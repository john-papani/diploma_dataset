
Σελίδα 8019 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΚΖ'
Δευτέρα 11 Μα|ου 1998
Αθήνα, σήμερα στις 11 Μα|ου 1998, ημέρα Δευτέρα και ώρα 18.07' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την Προεδρία του Γ' Αντιπροέδρου αυτής κ. ΛΟΥΚΑ ΑΠΟΣΤΟΛΙΔΗ.
ΠΡΟΕΔΡΕΥΩΝ (Λουκάς Αποστολίδης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Χαράλαμπο Αγγουράκη, Βουλευτή Α' Αθηνών, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία οι Κάτοικοι Αιαινής του Νομού Κοζάνης ζητούν να δοθεί στη δημοσιότητα το νέο πόρισμα έρευνας του ατυχήματος με το Ουκρανικό αεροσκάφος στα Πιέρια 'Ορη.
2) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύλλογος Φίλων Σιδηροδρόμου Πελοποννήσου και Δυτικής Ελλάδας ζητεί τη βελτίωση των υπηρεσιών του ΟΣΕ στην Πελοπόννησο.
3) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Αττικός Προμηθευτικός Συνεταιρισμός Ιδιοκτητών Ταξί πόλεως Ηρακλείου ζητεί τη χορήγηση άδειας λειτουργίας και εκμετάλλευσης πρατηρίου υγρών καυσίμων στη συσταθείσα εταιρεία με την επωνυμία "Καύσιμα Ηρακλείου ΕΠΕ".
4) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο κ. Κων/νος Κατέχος, κάτοικος Πάτρας Αχαϊας, ζητεί την αναγκαία έρευνα τμήματος ιδιοκτησίας του στη θέση "Βαριάκα" στην Κοινότητα Πλατανόβρυση του Νομού Αχαϊας.
5) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία ο Σύλλογος Δασκάλων και Νηπιαγωγών του Νομού Μαγνησίας ζητεί τη χορήγηση επιδόματος στους προϊσταμένους των ολιγοθεσίων σχολείων στο Νομό Μαγνησίας.
6) Ο Βουλευτής Καρδίτσας κ. ΝΙΚΟΛΑΟΣ ΣΑΛΑΓΙΑΝΝΗΣ κατέθεσε αναφορά με την οποία η Κοινότητα Πέτριλο του Νομού Καρδίτσας ζητεί τη συνέχιση της λειτουργίας του γραφείου ΕΛΤΑ της περιοχής της.
7) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε δημοσίευμα εφημερίδας σχετικά με καταγγελίες για κλοπή πετρελαίου στο Πολεμικό Ναυτικό.
8) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία ο Δήμος Ορφανού του Νομού Καβάλας ζητεί την τοποθέτηση ιατρού στο αγροτικό ιατρείο της περιοχής του.
9) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στα προβλήματα που παρουσιάστηκαν στην υδροδότηση και αποχέτευση των εργατικών κατοικιών της παραλίας του Νομού Αχαϊας.
10) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τις αντιδράσεις της ΠΟΕΔΗΝ στην απόφαση παραχώρησης σε ιδιώτες της καθαριότητας του ιματισμού του Γενικού Νοσοκομείου Πατρών.
11) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην ανάγκη χρηματοδότησης της εκτέλεσης των έργων υποδομής στην υποβαθμισμένη περιοχή της ορεινής Ηλείας.
12) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την ανάγκη λήψης μέτρων προστασίας του δασυλίου της Πάτρας από ενδεχόμενες πυρκαγιές κατά τη θερινή περίοδο.
13) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την αναιτιολόγητη κατάργηση του Κέντρου Υπερλιπιδιμίας και Παχυσαρκείας στο Παράρτημα Αγίου Αλεξίου του ΙΚΑ Πατρών.
14) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις αντιδράσεις της εταιρείας Προστασίας Περιβάλλοντος για το σχέδιο πόλης στο Ρίο Αχαϊας.
15) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την καταστροφή του οικοσυστήματος του δάσους Καλαβρύτων.
16) Ο Βουλευτής Αχα|ας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την ταλαιπωρία των ασθενών που παραπέμπονται για εργαστηριακές εξετάσεις στο Περιφερειακό Πανεπιστημιακό Νοσοκομείο Πατρών.
 

Επιστροφή στην κορυφή



Σελίδα 8020 
17) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τις αντιδράσεις της Ομοσπονδίας Φορτοεκφορτωτών Ελλάδος στην επιχειρούμενη μετατροπή των Κεφαλαίων Αποζημίωσης Φορτοεκφορτωτών.
18) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας όπου ο Μητροπολίτης Ξάνθης διαμαρτύρεται για τη διακοπή της λειτουργίας της Εκκλησιαστικής Σχολής Ξάνθης.
19) Ο Βουλευτής Αιτωλ/νίας κ. ΒΑΣΙΛΕΙΟΣ ΜΑΓΓΙΝΑΣ κατέθεσε αναφορά με την οποία ο Σύλλογος Πολυτέκνων Θέρμου και Περιχώρων Τριχωνίδας Αιτωλ/νίας ζητεί να μην καταργηθούν οι σύλλογοι πολυτέκνων.
20) Ο Βουλευτής Αιτωλ/νίας κ. ΒΑΣΙΛΕΙΟΣ ΜΑΓΓΙΝΑΣ κατέθεσε αναφορά με την οποία ο Σύλλογος Πολυτέκνων Μεσολογγίου και Περιχώρων ζητεί να μην καταργηθούν οι σύλλογοι πολυτέκνων.
21) Ο Βουλευτής Θεσ/νίκης κ. ΓΕΩΡΓΙΟΣ ΟΡΦΑΝΟΣ κατέθεσε αναφορά με την οποία ο Σύνδεσμος Οικοδομικών Επιχειρήσεων Βορείου Ελλάδας ζητεί να ληφθούν υπόψη προτάσεις του σχετικά με τις αλλαγές στον προσδιορισμό του κόστους κατασκευής οικοδομών και την εφαρμογή του ΦΠΑ στην οικοδομή.
22) Ο Βουλευτής Αθήνας κ. ΑΘΑΝΑΣΙΟΣ ΑΛΕΥΡΑΣ κατέθεσε αναφορά με την οποία ο Πανελλήνιος Σύλλογος Συνταξιούχων ΟΤΕ ζητεί την επανασύνδεση της σύνταξης των μελών του με τις αποδοχές των εργαζομένων.
23) Ο Βουλευτής Αθήνας κ. ΓΕΩΡΓΙΟΣ ΚΑΡΑΤΖΑΦΕΡΗΣ κατέθεσε αναφορά με την οποία η Πανελλήνια 'Ενωση Επαγγελματιών Θερινών Κινηματογράφων ζητεί την παράταση του Νόμου περί Εμπορικών Μισθώσεων για 3 έτη.
24) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Σύλλογος Γεωπόνων Νομού Ημαθίας ζητεί να παραταθεί η ημερομηνία υποβολής δηλώσεων ζημιών της αγροτικής παραγωγής στον ΕΛΓΑ.
25) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Σωματείο Συνταξιούχων ΔΕΗ Εορδαίας Κοζάνης ζητεί την εξυγίανση και τον εκσυγχρονισμό της ΔΕΗ.
26) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Συνδικάτο Οικοδόμων και Συναφών Επαγγελμάτων Νομού Ηλείας ζητεί να μην καταργηθεί η κλήρωση για τις εργατικές κατοικίες κ.λπ.
27) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Παράρτημα Κηφισιάς της ΠΕΑΕΑ ζητεί την ηθική και υλική αποκατάσταση των αγωνιστών της Εθνικής Αντίστασης κ.λπ.
28) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία το Παράρτημα Καλαμάτας της ΠΕΑΕΑ ζητεί την ηθική και υλική αποκατάσταση των αγωνιστών της Εθνικής Αντίστασης κ.λπ.
29) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία το Παράρτημα Υμηττού της ΠΕΑΕΑ ζητεί την ηθική και υλική αποκατάσταση των αγωνιστών της Εθνικής Αντίστασης κ.λπ.
30) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Δήμος Καλλονής Λέσβου ζητεί να προχωρήσει η χρηματοδότηση και εκτέλεση του έργου κατασκευής του εθνικού σταδίου Καλλονής.
31) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Πανελλήνια 'Ενωση Αγωνιστών Εθνικής Αντίστασης και ΕΑΜογενείς Ενώσεις ζητούν την ηθική και υλική αποκατάσταση των αγωνιστών της Εθνικής Αντίστασης.
32) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Δήμος Μετσόβου Ιωαννίνων ζητεί την ίδρυση Πυροσβεστικού Σταθμού στο Μέτσοβο.
33) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία τα Σωματεία Ελληνικής Βιομηχανίας 'Οπλων Αιγίου - Λαυρίου - Μάνδρας - Κεντρικών - Μεταλλουργική Ηπείρου - Ηλεκτρομηχανική Κύμης καταγγέλλουν τις κυβερνητικές μεθοδεύσεις στην κατεύθυνση της συρρίκνωσης και διάλυσης της πολεμικής βιομηχανίας της χώρας μας.
34) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία ο Σύλλογος Πολυτέκνων Μεσολογγίου ζητεί να μην καταργηθούν οι σύλλογοι πολυτέκνων.
35) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσαν αναφορά με την οποία η Κοινότητα Κονίσκας του Νομού Αιτωλ/νίας διαμαρτύρεται για την επιβολή προστίμων από το ΙΚΑ στους κατοίκους της.
36) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Βασίλειος Κυριακίδης, κάτοικος Μικροχωρίου Δράμας, ζητεί τη διευθέτηση της συνταξιοδότησής του από τον ΟΓΑ.
37) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Κοινότητα Γλώσσας του Νομού Μαγνησίας ζητεί τη συνέχιση της λειτουργίας του ταχυδρομικού γραφείου της περιοχής της.
38) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Γλώσσας του Νομού Μαγνησίας ζητεί τη συνέχιση της λειτουργίας του ταχυδρομικού γραφείου της περιοχής της.
39) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Κοινότητα Παλαιοπύργου του Νομού Αιτωλ/νίας ζητεί τη βελτίωση της τηλεπικοινωνίας της περιοχής της.
40) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία η Κοινότητα Παλαιοπύργου του Νομού Αιτωλ/νίας ζητεί τη βελτίωση της τηλεπικοινωνίας της περιοχής της.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5063/24-2-98 ερώτηση δόθηκε με το υπ' αριθμ. 253/19-3-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5063/24.02.98 ερώτηση του Βουλευτή κ. Γιώργου Σούρλα, σας γνωρίζουμε τα εξής:
Για τους υπαλλήλους που έχουν προσληφθεί από το 1994 στα ν.π.ι.δ. που εποπτεύονται από το ΥΠ.ΠΟ., επισυνάπτονται τα στοιχεία που ζητά ο κ. Βουλευτής.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
 

Επιστροφή στην κορυφή



Σελίδα 8021 
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
2. Στην με αριθμό 5063/24-2-98 ερώτηση δόθηκε με το υπ' αριθμ. 1659/17-3-98 έγγραφο από τον Υπουργό Εθνικής 'Αμυνας η ακόλουθη απάντηση:
"Σε απάντηση της 5063/24-2-98 ερώτησης που κατέθεσε ο Βουλευτής κ. Γ. Σούρλας στη Βουλή των Ελλήνων σας γνωρίζουμε τα ακόλουθα:
Το μόνο Πρόσωπο Ιδιωτικού Δικαίου που έχει συσταθεί από το 1994 έως σήμερα και τελεί υπό την εποπτεία του Υπουργείου Εθνικής 'Αμυνας είναι το "Ινστιτούτο Αμυντικών Αναλύσεων". Λειτουργεί από το Δεκέμβριο του 1997, και στη θέση του Διευθυντή έχει διοριστεί ο κ. Δρόσος Ιωάννης του Ζαχαρία (Φ. 470/209/61690/22-11-97/Απόφαση ΥΕΘΑ, ΦΕΚ Β' 1081/5-12-97), ενώ στις θέσεις των μελών του Επιστημονικού Συμβουλίου οι κύριοι Θεοφίλου Ευάγγελος του Αναστασίου, Λουκάς Ιωάννης του Κυριάκου, Μπόση Μαίρη του Γεωργίου και Σπυρέλης Νικόλαος του Σταύρου (Φ. 470/1/62759/2-2-98/Απόφαση ΥΕΘΑ, ΦΕΚ Β' 108/12-2-98). Οι θέσεις αυτές είναι άμισθες και προβλέπεται μόνο η καταβολή αποζημίωσης για τη συμμετοχή τους στις συνεδριάσεις του Επιστημονικού Συμβουλίου. Τέλος, σας επισυνάπτουμε τα σχετικά ΦΕΚ στα οποία δημοσιεύτηκαν οι παραπάνω διορισμοί.
Ο Υπουργός
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
3. Στην με αριθμό 5063/98 ερώτηση δόθηκε με το υπ' αριθμ. 215/20-3-98 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
"Σε απάντηση της ερώτησης 5063/98 του Βουλευτή κ. Γ. Σούρλα, αναφορικώς με τους υπαλλήλους που έχουν προσληφθεί στα Ν.Π.Ι.Δ., που εποπτεύονται από το Υπουργείο Τύπου και ΜΜΕ και τα οποία έχουν συσταθεί από το έτος 1994 μέχρι σήμερα, επιτρέψτε μου να επισυνάψω τα σχετικά έγγραφα των Υπηρεσιών αυτών, τα οποία απευθύνονται στο Υπουργείο Τύπου και ΜΜΕ, ήτοι:
1) το υπ' αριθμ. πρωτ. 2776/13.3.1998 έγγραφο του Αθηναϊκού Πρακτορείου Ειδήσεων, 2) το υπ' αριθμ. πρωτ. 134/9.3.1998 έγγραφο του Ινστιτούτου Οπτικοακουστικών Μέσων και 3) το υπ' αριθμ. πρωτ. 1741/4.3.1998 έγγραφο του Μακεδονικού Πρακτορείου Ειδήσεων.
Ο Υπουργός
ΔΗΜΗΤΡΙΟΣ ΡΕΠΠΑΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
4. Στην με αριθμό 5063/24-2-98 ερώτηση δόθηκε με το υπ' αριθμ. 2590/20-3-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 5063/24-2-98 ερώτηση, που κατατέθηκε στη Βουλή από το Βουλευτή κ. Γ. Σούρλα, για τα θιγόμενα σ' αυτή θέματα, σας πληροφορούμε τα εξής:
Υπό την εποπτεία του Υπουργείου Εργασίας και Κοινωνικών Ασφαλίσεων από το έτος 1994 μέχρι σήμερα έχουν συσταθεί και λειτουργούν τα παρακάτω νομικά πρόσωπα ιδιωτικού δικαίου:
1. - Εθνικό Κέντρο Πιστοποίησης Δομών Συνεχιζόμενης Επαγγελματικής Κατάρτισης (ΕΚΕΠΙΣ), στο οποίο προβλέπεται να υπηρετήσουν συνολικά 50 άτομα ήτοι: μία Γενική Διευθύντρια με σύμβαση ορισμένου χρόνου τετραετούς διάρκειας, 47 διοικητικοί υπάλληλοι (κατηγορίας ΠΕ, ΜΕ και ΥΕ) και δύο δικηγόροι με έμμισθη εντολή. Μέχρι σήμερα έχει περαιωθεί η διαδικασία πρόσληψης και υπηρετούν η Γενική Διευθύντρια και 30 υπάλληλοι. Επίκειται σύντομα η περαίωση της διαδικασίας πρόσληψης και των υπολοίπων.
2.- Το Εθνικό Παρατηρητήριο Απασχόλησης (ΕΠΑ), στο οποίο υπηρετούν εννέα (9) άτομα με σύμβαση εργασίας αορίστου χρόνου ιδιωτικού δικαίου και επτά (7) άτομα με σύμβαση έργου.
3.- Εθνικό Κέντρο Επαγγελματικού Προσανατολισμού (Ε.Κ.Ε.Π.) στο οποίο επί του παρόντος δεν απασχολείται κανένα άτομο.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
5. Στην με αριθμό 5068/14-2-98 ερώτηση δόθηκε με το υπ' αριθμ. 10730/20-3-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5068/14-2-98, του Βουλευτή Γεράσιμου Γιακουμάτου που αναφέρεται στην έκδοση οικοδομικής άδειας για κατασκευή πισίνας σε ξενοδοχείο που βρίσκεται εκτός σχεδίου πόλεως, από το Νομάρχη Κεφαλληνίας, χωρίς τη σύμφωνη γνώμη της Δασικής Υπηρεσίας, σας γνωρίζουμε τα εξής:
Για τα θέματα αρμοδιότητάς μας σε ότι αφορά την απόδοση ευθυνών στο Νομάρχη και στις αρμόδιες υπηρεσίες που τίθενται στην ανωτέρω ερώτηση ζητήσαμε πληροφορίες και στοιχεία από την Περιφέρεια Ιονίων Νήσεων, τα οποία θα σας διαβιβάσουμε μόλις μας αποσταλούν.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ"
6. Στην με αριθμό 5068/24-2-98 ερώτηση δόθηκε με το υπ' αριθμ. 3592/16-3-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5068 που κατατέθηκε στις 24-2-98 από το Βουλευτή κ. Γεράσιμο Γιακουμάτο σας στέλνουμε όλη τη σχετική ενημέρωση που μας διαβιβάστηκε με το υπ' αριθμ. 494/5-9-98 έγγραφο της αρμόδιας Δ/νσης Πολεοδομίας της Νομαρχιακής Αυτοδιοίκησης Κεφαλληνίας και Ιθάκης. Σας πληροφορούμε επίσης ότι τα ίδια έγγραφα διαβιβάζονται στο Γενικό Γραμματέα Περιφέρειας Ιονίων Νήσων προκειμένου να επιληφθεί κατά λόγον αρμοδιότητας καθώς και στη Δ/νση Επιθεώρησης του ΥΠΕΧΩΔΕ με εντολή να εξετάσει το θέμα και να προβεί στις δέουσες ενέργειες.
Ο Υπουργός
ΚΩΝΣΤΑΝΤΙΝΟΣ ΛΑΛΙΩΤΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
7. Στην με αριθμό 5092/25-2-98 ερώτηση δόθηκε με το υπ' αριθμ. 963/19-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 25.2.98 εγγράφου σας, σχετικά με την 5092/25.2.98 ερώτηση, που κατέθεσε ο Βουλευτής κ. Βασίλης Μιχαλολιάκος, σας γνωρίζουμε τα ακόλουθα:
1. Η αναστολή λειτουργίας του Τοπικού Τελωνειακού Γραφείου 'Υδρας από 1.3.98 εντάσσεται στο πλαίσιο της αναδιοργάνωσης των Περιφερειακών Τελωνειακών Αρχών, σε τρόπο ώστε να είναι σε θέση να ανταποκριθούν στις σύγχρονες ανάγκες και στη νέα πρόσθετη αποστολή τους σύμφωνα με το πρόγραμμα δράσης της Τελωνειακής Υπηρεσίας εν όψει υλοποίησης και του Κοινοτικού Προγράμματος "Τελωνεία 2000" σε συνδυασμό με τη γενικότερη έλλειψη προσωπικού στελέχωσης, ειδικά των παραμεθορίων Συνοριακών Τελωνείων και της ανάγκης για αποτελεσματικότερη λειτουργία με το μικρότερο δυνατό κόστος.
2. Η Υπηρεσία μας μετά από τη μελέτη και αξιολόγηση των εκθέσεων λειτουργίας του εν λόγω Τελωνειακού Γραφείου έχει την άποψη ότι λόγω μειωμένης δραστηριότητας του δεν είναι απαραίτητη η λειτουργία του ως μόνιμης τοπικής 
 

Επιστροφή στην κορυφή



Σελίδα 8022 
Τελωνειακής Αρχής.
3. Ως προς το ερώτημα, εάν υπάρχει πρόθεση αναθεώρησης της σχετικής απόφασης, σας γνωρίζουμε ότι η Υπηρεσία μας δεν προτίθεται άμεσα να προχωρήσει σε διακοπή της αναστολής αυτής, πριν τουλάχιστον καταστεί δυνατή η αξιολόγηση της νέας κατάστασης (μόλις την 1.3.98 ανεστάλη η λειτουργία του Τ.Τ.Γ. 'Υδρας).
4. Τέλος, η θέση σε αναστολή λειτουργίας ενός Τοπικού Τελωνειακού Γραφείου δεν είναι απαραίτητα μόνιμη κατάσταση και δεν αποκλείεται, βέβαια μελλοντικά σε περίπτωση αλλαγής των συνθηκών να επανεξετασθεί το όλο θέμα.
Ο Υφυπουργός
ΓΕΩΡΓΙΟΣ ΔΡΥΣ"
8. Στην με αριθμό 5094/25-2-98 ερώτηση δόθηκε με το υπ' αριθμ. 1660/20-3-98 έγγραφο από τον Υπουργό Εθνικής 'Αμυνας η ακόλουθη απάντηση:
"Σε απάντηση της 5094/25-2-98 ερώτησης που κατέθεσε ο Βουλευτής κ. Γ. Καρατζαφέρης με θέμα τον εκσυγχρονισμό των ρυθμίσεων για τη χορήγηση άδειας κατοχής και λειτουργίας περιπτέρου σας γνωρίζουμε τα εξής:
Τα δικαιώματα λιανικής πωλήσεως καπνοβιομηχανικών προϊόντων και εκμεταλλεύσεως περιπτέρων ρυθμίζονται από την κείμενη νομοθεσία (ΝΔ 1044/71, Ν. 1043/80). Οι παραχωρήσεις των προαναφερομένων αδειών ανήκουν στην αποκλειστική αρμοδιότητα των οικείων Νομαρχιών. Συνεπώς, αρμόδιο να απαντήσει είναι το Υπουργείο Εσωτερικών, Δημόσιας Διοίκησης και Αποκέντρωσης προς το οποίο κοινοποιούμε την παρούσα απάντηση και αποστέλλουμε αντίγραφο της σχετικής Ερώτησης.
Ο Υπουργός
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ"
9. Στην με αριθμό 5095/25-2-98 ερώτηση δόθηκε με το υπ'αριθμ. 9261/19-3-98 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 5095/25-2-98 που κατέθεσε ο Βουλευτής κ. Δ. Πιπεργιάς, σας πληροφορούμε τα ακόλουθα:
1. Το Υπουργείο Ανάπτυξης ανέθεσε την εκπόνηση της Αναπτυξιακής Μελέτης του Νομού Εύβοιας στην Αναπτυξιακή Ευβοίας Α.Ε. και βρίσκεται στη διαδικασία παραλαβής της. 
Η μελέτη αυτή που χρηματοδοτήθηκε από το Επιχειρησιακό Πρόγραμμα Βιομηχανίας (Ε.Π.Β), κατέγραψε τις προτεραιότητες και τους άξονες παρέμβασης μέσα από την εκπόνηση ενός ολοκληρωμένου προγράμματος ανάπτυξης του Νομού.
2. Ολόκληρος ο Νομός Εύβοιας έχει ενταχθεί στις περιοχές εφαρμογής του μέτρου 1.3. "Ανασυγκρότηση φΘινουσών Βιομηχανικών Περιοχών" του Επιχειρησιακού Προγράμματος Βιομηχανίας (ΕΠΒ). Η υλοποίηση του μέτρου, που έχει ήδη προχωρήσει σημαντικά, προβλέπει δράσεις: 
3.1. Συμπλήρωση υφισταμένων βιομηχανικών υποδομών 
3.2. Βελτίωση ανταγωνιστικότητας υφισταμένων βιομηχανικών - βιοτεχνικών επιχειρήσεων, μέσω της υλοποίησης διετούς διάρκειας ολοκληρωμένων επιχειρηματικών σχεδίων, ενίσχυσης δραστηριοτήτων εξαγωγικής διείσδυσης και υποβοήθησης της προβολής τοπικών προιόντων
3.3. Δημιουργία Γραφείων Βιομηχανικής Αλλαγής (Γ.Β.Α)
3. Για τον Νομό Εύβοιας έχει ήδη εγκριθεί η δημιουργία Γ.Β.Α. και υλοποιείται από την Νομαρχιακή Αυτοδιοίκηση, σε συνεργασία με την υπηρεσία μας, συνολικού προϋπολογισμού 220 εκ.δρχ. 'Ηδη έχει δοθεί η πρώτη προκαταβολή ίση με το 25% του συνολικού προυπολογισμού του. 
4. Επίσης δόθηκε η ευκαιρία στις επιχειρήσεις του Νομού να υποβάλουν προτάσεις ένταξης σε προγράμματα ενίσχυσης Μ.Μ.Ε. (φθίνουσες Περιοχές, Μ.Μ.Ε., Π.Ε.Π. κ.α.).
'Ηδη ολοκληρώθηκε η αξιολόγηση και άμεσα θα προχωρήσουν οι εντάξεις των επιχειρήσεων στα προγράμματα και τις εκταμιεύσεις των αντίστοιχων ποσών.
5. Μετά από αίτηση της Κοινότητας Μαντουδίου έχει καταρχάς ενταχθεί στο Ε.Π.Β. το έργο "Επέκταση Υφιστάμενης Μ.Κ.Α. Κοιν. Μαντουδίου, για Βιομηχανικά Λύματα", προϋπολογισμού 598.732.000 δρχ.
6. 'Εχει ήδη προκηρυχθεί από τον ΟΠΕ ειδικό πρόγραμμα για επιχειρήσεις που είναι εγκατεστημένες στις φθίνουσες περιοχές γιά την ενίσχυση της εξαγωγικής τους διείσδυσης, ενώ σύντομα θα ξεκινήσουν και αντίστοιχες δράσεις για τα προϊόντα των περιοχών αυτών από τον ίδιο φορέα.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
10. Στην με αριθμό 5100/25-2-98 ερώτηση δόθηκε με το υπ' αριθμ. 924/20-3-98 έγγραφο από τον Υπουργό Μεταφορών και Επικοινωνίων η ακόλουθη απάντηση:
"Σε απάντηση της ερώτησης με αριθμ. 5100/25-2-98 που κατέθεσε στη Βουλή ο Βουλευτής κ. Νικ. Τσιαρτσιώνης σχετικά με ολοκλήρωση των απαραιτήτων διαδικασιών και έκδοση του σχετικού πορίσματος για την μοιραία πτήση του Ουκρανικού JΑΚΟVLΕV, σας διαβιβάζουμε το σχετικό έγγραφο με αρ. πρωτ. Δ13/11354/474/13-3-98 του Διοικητή της Υπηρεσίας Πολιτικής Αεροπορίας.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 
11. Στην με αριθμό 5103/25-2-98 ερώτηση δόθηκε με το υπ' αριθμ. 5467/10-3-98 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση 5103/25.2.98 του Βουλευτή Ηρακλείου κ. Ι. Κουράκη. που αναφέρεται στο θέμα, θέτουμε υπόψη σας τα ακόλουθα:
Το Υπουργείο Ανάπτυξης έχει χορηγήσει άδειες εγκατάστασης για τους κατωτέρω αιολικούς σταθμούς ηλεκτροπαραγωγής στη Κρήτη:
α/α Φορέας υλοποίησηςΙσχύςΘέση εγκατάστασης
1.ΙWΕCΟ Α.Ε.5,0 ΜW Ντάγα Μεγάλης Βρύσης Νομού Ηρακλείου
2.ΑΕΟLΟSΑ.Ε.10,0 ΜW Χανδράς Σητείας Νομού Λασιθίου
3. Ρόκας Αιολική ΑΒΕΕ9,9 ΜW Πλακοκερατιά Σητείας Νομού Λασιθίου
4. Αιολικά Πάρκα Αχλαδίων Α.Ε. 10,0 ΜW Αχλάδια Σητείας Νομού Λασιθίου
5. Ανεμόεσσα Α.Ε.5,0 ΜWΜαρώνια/Αχλάδια Σητείας Νομού Λασιθίου
6. Αιολικά Πάρκα Κρυών Α.Ε.10,0 ΜWΚρυά Σητείας Νομού Λασιθίου
Οι σταθμοί με α/α 1 και 2 του ανωτέρω πίνακα ήσαν οι πρώτοι για τους οποίους χορηγήθηκε άδεια εγκατάστασης μετά την έναρξη εφαρμογής του Νόμου 2244/94. Το Υπουργείο Ανάπτυξης σε συνεργασία με συναρμόδια Υπουργεία και φορείς, αντιμετώπισε προβλήματα εφαρμογής του Νόμου, που ανέκυψαν από την έναρξη ισχύος του, τα οποία έχουν επιλυθεί σε μεγάλο βαθμό. Τα προβλήματα αυτά επηρέασαν, ως ένα βαθμό, τη καθυστέρηση έναρξης εργασιών σε αυτά τα δύο αιολικά πάρκα. Για τα εν λόγω έργα έχουν κατατεθεί αιτήματα τροποποίησης του ηλεκτρομηχανολογικού εξοπλισμού τους, καθώς και ανανέωσης της χρονικής ισχύος των χορηγηθεισών αδειών εγκατάστασης.
Αναφορικά με τον σταθμό με α/α 3 στον ανωτέρω πίνακα, σύμφωνα με την από 10.3.98 σχετική ενημέρωση από την ενδιαφερόμενη εταιρεία, οι εργασίες έχουν ολοκληρωθεί κατά 95-97% και αναμένεται η διασύνδεση του σταθμού με το δίκτυο της ΔΕΗ και η επακόλουθη δοκιμαστική λειτουργία του σταθμού, εντός τρέχοντος μηνός. 
Σχετικά με την πορεία υλοποίησης των σταθμών με α/α 4, 5 και 6 για τους οποίους οι σχετικές άδειες εγκατάστασης έχουν εκδοθεί τον Ιούλιο του 1997, κατά δήλωση των ενδιαφερομένων μένων εταιρειών στις 10.3.98 και σύμφωνα με το τηρούμενο από τις εν λόγω εταιρείς χρονοδιάγραμμα, 
 

Επιστροφή στην κορυφή



Σελίδα 8023 
οι εργασίες εγκατάστασης του υποσταθμού αναμένεται να ολοκληρωθούν εντός του Σεπτεμβρίου 1998 και μέχρι το τέλος του έτους θα ολοκληρωθούν και οι εργασίες ανέγερσης των ανεμογεννητριών, ώστε στις αρχές του επομένου έτους να τεθούν σε λειτουργία.
Τέλος, σχετικά με την έκθεση του ΚΑΠΕ στην οποία αναφέρεστε, σας γνωρίζουμε ότι, με αφορμή σχετικό δημοσίευμα, το Υπουργείο Ανάπτυξης, με από 30.9.97 έγγραφο του κ. Γενικού Γραμματέα ζήτησε από το ΚΑΠΕ να προβεί στις ενδεδειγμένες ενέργειες για διαπίστωση της προόδου των εργασιών εγκατάστασης στους εν λόγω αιολικούς σταθμούς.
Η Υπουργός
ΒΑΣΩ ΠΑΠΑΝΔΡΕΟΥ"
12. Στην με αριθμό 5108/25-2-98 ερώτηση δόθηκε με το υπ' αριθμ. 353/18-3-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5108/25-2-98 που κατέθεσε ο Βουλευτής κ. Σπήλιος Σπηλιωτόπουλος, σας γνωρίζουμε τα εξής:
Ο νομός Αχαϊας αστυνομεύεται ικανοποιητικά από την Αστυνομική διεύθυνση Αχαϊας, η οποία έχει στελεχωθεί με ανάλογο προσωπικό, μέσα από την ελλειμματική δύναμη του Σώματος και είναι από τις λίγες Διευθύνσεις της χώρας που έχει μικρό έλλειμμα, σύμφωνα με την ανακατανομή της οργανικής δύναμης που έγινε το 1992. 
Κατά τις τακτικές μεταθέσεις του τρέχοντος έτους θα ληφθεί μέριμνα να ενισχυθεί με 12 ακόμη άτομα (Ανθυπαστυνόμοι, Αρχιφύλακες, Αστυφύλακες). Επίσης, και τη θερινή περίοδο (1-5 έως 30-9-1998) θα ενισχυθεί το Αστυνομικό Tμήμα Κάτω Αχαϊάς με 12 αστυνομικούς, για κάλυψη των αυξημένων υπηρεσιακών αναγκών του την περίοδο αυτή.
Για τον υλικοτεχνικό εξοπλισμό της έχουν διατεθεί σε αυτή 148 οχήματα διαφόρων τύπων (70 επιβατικά, 9 JEΕP, 44 δίκυκλες μοτοσικλέτες, 1 μοτοποδήλατο, 6 λεωφορεία μεταφοράς προσωπικού, 6 λεωφορεία μεταγωγής κρατουμένων, 3 ανακριτικά, 3 γερανοφόρα Tροχαίας, 2SW και 4 φορτηγά). Από αυτά τα 11 (4 επιβατικά, 2 JEΕP, 3 λεωφορεία και 2 μοτοσικλέτες) είναι προμήθειας έτους 1997 και οι 4 μοτοσικλέτες προμήθειας του τρέχοντος έτους. Επίσης της έχουν διατεθεί 13 πολυκαναλικοί φορητοί πομποδέκτες σύγχρονης τεχνολογίας. Η περαιτέρω βελτίωση του υλικοτεχνικού εξοπλισμού θα συνεχισθεί μέσα από την εξέλιξη των προγραμμάτων προμηθειών.
Σε ό,τι αφορά την εγκληματικότητα στην περιοχή της Κοινότητας Αλισσού σας πληροφορούμε ότι ενημερώθηκε η Βουλή τη Δευτέρα 16-3-1998 κατά τη συζήτηση της 1129/11-3-1998 σχετικής Επίκαιρης Ερώτησης.
Στην Αστυνομική Διεύθυνση Αχαϊας δόθηκε εντολή να εξετάσει τα καταγγελλόμενα για την εγκληματικότητα στην Κοινότητα Αλισσού και να λάβει, κατά την κρίση της, εντονότερα μέτρα, για την πρόληψη και καταστολή της και την καλύτερη αστυνόμευση στην Κοινότητα αυτή και όλο το νομό.
Ο Υπουργός
ΓΕΩΡΓΙΟΣ ΡΩΜΑΙΟΣ"
13. Στην με αριθμό 5112/25-2-98 ερώτηση δόθηκε με το υπ' αριθμ. 3597/12-3-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5112 που κατατέθηκε στις 25-2-98 από το Βουλευτή κ. Σπήλιο Σπηλιωτόπουλο σας γνωρίζουμε τα εξής:
Η περιοχή περιλαμβάνεται στις προστατευόμενες από τη συνθήκη Ραμσάρ. Με την Κ.Υ.Α 66289 (ΦΕΚ 506/Β/9-7-93), διετούς διάρκειας, η οποία παρατάθηκε για ένα ακόμη χρόνο με την Κ.Υ.Α. 68246/2499 (ΦΕΚ 303/Β/6-5-96), όπως προβλέπεται στο ν. 1650/86, θεσπίστηκαν τα εξειδικευμένα για την περιοχή αναγκαία μέτρα περιβαλλοντικής προστασίας. Μετά τη λήξη των προαναφερόμενων Κ.Υ.Α. και μέχρι την έκδοση του Προεδρικού Διατάγματος με το Α.Π. 56133/2204/19-6-97 έγγραφο του Γενικού Διευθυντή Περιβάλλοντος, ζητήθηκε από τις κεντρικές και τοπικές υπηρεσίες η διατήρηση του καθεστώτος προστασίας με το ίδιο πνεύμα.
Βρίσκεται σε εξέλιξη το "Πρόγραμμα αντιμετώπισης περιβαλλοντικών προβλημάτων και σύστημα λειτουργίας προστατευόμενης περιοχής λ/θ Κοτυχίου - Δάσους Στροφυλιάς" στο οποίο περιλαμβάνεται και η εκπόνηση της Ειδικής Περιβαλλοντικής Μελέτης (Ε.Π.Μ.) που αποτελεί, σύμφωνα με το ν. 1650/86, προϋπόθεση για την έκδοση του Π.Δ. καθορισμού δεσμεύσεων στις επιτρεπόμενες χρήσεις γης, καθώς και όρους και περιορισμούς δόμησης. Στο Π.Δ/γμα αυτό θα ορίζεται και το σύστημα διαχείρισης της περιοχής. 'Ηδη έχει παραληφθεί η Α' φάση της μελέτης και σύντομα θα ξεκινήσει η Β' φάση που περιλαμβάνει και τη σύνταξη του σχεδίου Π.Δγματος.
Στην ίδια περιοχή εκτελείται βάσει προγραμματικής σύμβασης μεταξύ ΥΠΕΧΩΔΕ, Νομαρχιακής Αυτοδιοίκησης, ΟΤΑ και Δασαρχείων, έργο "... για την Προστασία και Ανάδειξη της περιοχής Λ/Θ Κοτυχίου και Δάσους Στροφυλιάς" προϋπολογισμού 421.900.000 δρχ. χρηματοδοτούμενο από εθνικούς και κοινοτικούς πόρους. Σκοπός των δράσεων και των έργων της Προγραμματικής Σύμβασης είναι η αξιοποίηση και λειτουργία της υπάρχουσας υποδομής και εξοπλισμού για την προώθηση της προστασίας, την ανάδειξη της περιοχής και την ενημέρωση και ευαισθητοποίηση αρχών και κοινού στις οικολογικές αξίες της περιοχής. Στο πλαίσιο εκτέλεσης της Προγραμματικής Σύμβασης προβλέπεται η σήμανση της προστατευόμενης περιοχής και η πρόσληψη προσωπικού (2 άτομα) για ενίσχυση της φύλαξης, η οποία πραγματοποιείται από τα αρμόδια Δασαρχεία Πατρών και Αμαλιάδος.
Επίσης στο αντικείμενο υλοποίησης της Προγραμματικής Σύμβασης περιλαμβάνονται και τα έργα:
- βελτίωση και μεταφορά εγκαταστάσεων ενσταβλισμού εκτός της Α' ζώνης προστασίας του δάσους, προϋπολογισμού 43,2 εκατ. δρχ., καθώς και
- αναγέννηση της κουκουναριάς και έργα προστασίας του δάσους Στροφυλιάς, προϋπολογισμού 43,2 εκατ. δρχ.
Ο Υπουργός
ΚΩΝΣΤΑΝΤΙΝΟΣ ΛΑΛΙΩΤΗΣ"
14. Στην με αριθμό 5116/98 ερώτηση δόθηκε με το υπ' αριθμ. 650/20-3-98 έγγραφο από τον Υπουργό Δικαιοσύνης η ακόλουθη απάντηση:
"Απαντώντας στην 5116/98 ερώτηση που κατέθεσε στη Βουλή των Ελλήνων ο Βουλευτής κ. Β. Κεδίκογλου, σας γνωστοποιούμε τα ακόλουθα:
Ως γνωστόν η πολιτειακή αποστολή του Υπουργείου Δικαιοσύνης συνίσταται στην ορθολογική οργάνωση των διαδικασιών απονομής της Δικαιοσύνης, στην διαρκή βελτίωση των υλικών συνθηκών άσκησης του δικαστικού έργου (ανέγερση δικαστικών μεγάρων και βελτίωση των υφισταμένων, εισαγωγή της Πληροφορικής) και στην συστηματοποίηση του δικαϊκού συστήματος, ώστε οι εφαρμοστέοι δικονομικοί και ουσιαστικοί κανόνες δικαίου να ενισχύσουν το αίσθημα ασφάλειας των πολιτών για την άμεση και ουσιαστική έννομη προστασία που τους παρέχει η πολιτεία. Στο πλαίσιο των προαναφερομένων λειτουργιών, το Υπουργείο Δικαιοσύνης, με πρόσφατα νομοθετήματα προέβη στην τροποποίηση διατάξεων του Κώδικα Πολιτικής και Ποινικής Δικονομίας με στόχο την μεταρρύθμιση των διαδικασιών απονομής της δικαιοσύνης. Ενώ αόκνως επιμελείται την κατά περίπτωση μεταρρύθμιση κειμένων διατάξεων ή υφισταμένων διαδικασιών, χάριν ικανοποιήσεως και προστασίας του εννόμου συμφέροντος των πολιτών. Είναι, βεβαίως, αυτονόητο ότι οι ανωτέρω λειτουργίες του Υπουργείου Δικαιοσύνης επιτελούνται, πάντοτε, υπό τους αυστηρούς θεσμικούς όρους του άρθρου 87 του ισχύοντος Συντάγματος.
Ο Υπουργός
ΕΥΑΓΓΕΛΟΣ ΓΙΑΝΝΟΠΟΥΛΟΣ"
15. Στην με αριθμό 5122/25-2-98 ερώτηση δόθηκε με το
 

Επιστροφή στην κορυφή



Σελίδα 8024 
υπ' αριθμ. 2593/20-3-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 5122/25-2-98 και ΠΑΒ 3645/11-3-98 και η από 28-2-98 Αναφορά του Συλλόγου "Βοήθεια Ζωής προς το Ειδικό παιδί - 'Ατομον Β. Ελλάδος", που κατατέθηκαν στη Βουλή από τους Βουλευτές κυρίους Σ. Παπαθεμελή και Στ. Αλφιέρη, για τα θιγόμενα σ' αυτή θέματα, σας πληροφορούμε τα εξής:
1. Για τον σχεδιασμό, την κατάρτιση, τον συντονισμό και παρακολούθηση προγραμμάτων και μέτρων στήριξης των Ατόμων με Ειδικές Ανάγκες και άλλων ευπαθών κοινωνικά ομάδων έχει συσταθεί, στον Οργανισμό Απασχόλησης Εργατικού Δυναμικού (ΟΑΕΔ), Υπηρεσία Ειδικών Κοινωνικών Ομάδων.
Η υλοποίηση των παραπάνω προγραμμάτων και μέτρων στήριξης εφαρμόζεται και προωθείται από:
- Τις έξι (6) ειδικές υπηρεσίες, ήτοι τα Γραφεία Εργασίας Ειδικών Κοινωνικών Ομάδων Αθηνών, Θεσσαλονίκης, Λάρισας, Βόλου, Πάτρας και Ηρακλείου Κρήτης, για δε τις λοιπές περιοχές από:
-Τις Υπηρεσίες και Γραφεία Απασχόλησης του ανωτέρω Οργανισμού που απευθύνονται στον γενικό πληθυσμό της χώρας.
Οι παραπάνω υπηρεσία του ΟΑΕΔ είναι στελεχωμένες με εξειδικευμένο προσωπικό (κοινωνικούς λειτουργούς, επαγγελματικούς συμβούλους κ.λπ.) που να δύνανται να βελτιώνουν ποιοτικά και ποσοτικά τις παρεχόμενες υπηρεσίε προς τα 'Ατομα με Ειδικές Ανάγκες και να προωθούν αποτελεσματικά τα προγράμματα απασχόλησης.
Από τον ΟΑΕΔ έχει αποφασισθεί:
- Η 'Ιδρυση Ειδικών Τμημάτων Παροχής Συνοδευτικών - Υποστηρικτικών Υπηρεσιών και προώθησης των προγραμμάτων απασχόλησης των ατόμων με ειδικές ανάγκες και άλλων ευπαθών κοινωνκών ομάδων στα
- Κέντρα Προώθησης Απασχόλησης (ΚΠΑ)
και μέχρι να αναπτυχθούν πλήρως τα ΚΠΑ, στα
- Γραφεία Εργασίας,
- Τοπικές Υπηρεσίες,
- Υπηρεσίες Νομού του Οργανισμού.
- Η παραπέρα ανάπτυξη των 6 Γραφείων Εργασίας Ειδικών Κοινωνικών Ομάδων.
2. Για την στελέχωση των παραπάνω αυτών δομών, με εξειδικευμένο προσωπικό, έχει ξεκινήσει η διαδικασία πρόσληψης 115 ατόμων (ψυχολόγων, κοινωνικών λειτουργών, κοινωνιολόγων κλπ).
Για την ανάπτυξη αυτών των δομών και την κάλυψη μέρους της δαπάνης, έχει υποβληθεί Τεχνικό Δελτίο, στα πλαίσια του Υπ. 5 του Λειτουργικού Προγράμματος του Β' Κοινοτικού Πλαισίου Στήριξης (ΚΠΣ). "Καταπολέμηση του Αποκλεισμού από την Αγορά Εργασίας", το οποίο εγκρίθηκε από την Επιτροπή Παρακολούθησης (Συνεδρία Νοεμβρίου 1997).
- Στόχος αυτών των δομών θα είναι:
- Η ενημέρωση-ευαισθητοποίηση των εργοδοτών για την πρόσληψη Ατόμων με Ειδικές Ανάγκες και άλλων ευπαθών Κοινωνικά ομάδων.
- Η επιτυχημένη σύζευξη θέσης εργασίας - ατόμου.
- Η καλή προσαρμογή του ατόμου στη θέση εργασίας, τόσο για την εκμάθηση του αντικειμένου απασχόλησης, όσο και για την κοινωνική προσαρμογή του. 
- Η επίλυση τυχόν προβλημάτων που σχετίζονται άμεσα με την εργασία, ή που αφορούν έμμεσα την ικανότητα του ατόμου να ανταποκριθεί σε αυτήν.
- Η παραμονή του ατόμου στη θέση εργασίας και μετά τη λήξη του προγράμματος.
- Η ψυχολογική στήριξη και η κοινωνικοοικονομική ένταξη των Ατόμων με Ειδικές Ανάγκες.
3. Η διαδικασία που ακολουθείται από τις υπηρεσίες του ΟΑΕΔ προκειμένου τα 'Ατομα με Ειδικές Ανάγκες να ενταχθούν στην αγορά εργασίας, αλλά και να εξασφαλιστεί η πετυχημένη σύζευξη ατόμου - θέσης εργασίας ώστε το άτομο να προσαρμοστεί θετικά στο χώρο εργασίας και να παραμείνει σε αυτήν και μετά τη λήξη των προγραμμάτων επιδότησης της απασχόλησης - αυτοαπασχόλησης είναι:
- Οι εξειδικευμένοι υπάλληλοι του οργανιμού υποδέχονται σε ειδικά διαμορφωμένους χώρους τους χρήστες που ανήκουν στις ομάδες - στόχοι για:
- Την καταγραφή τους σε ειδικά μητρώα.
- Τη λήψη ατομικού ιστορικού (με συνεντεύξεις) και τη διαμόρφωση κοινωνικο-επαγγελματικού προφίλ.
- Την παροχή επαγγελματικού προσανατολισμού και την δημιουργία επαγγελματικού πλάνου καριέρας.
- Την ενημέρωσή τους για τα ισχύοντα προγράμματα και μέτρα στήριξης που μπορεί να δώσουν λύση στα επαγγελματικά ή άλλα προβλήματά τους.
- Την ένταξη των χρηστών σε προγράμματα απασχόλησης.
Πρόγραμμα Νέων Θέσεων Εργασίας (Ν.Θ.Ε.) - ετεροαπασχόλησης - Νέων Ελεύθερων Επαγγελματιών (Ν.Ε.Ε.) - αυτοαπασχόλησης.
- Την εκμάθηση τεχνικών αναζήτησης εργασίας και διατήρησης της θέσης εργασίας.
- Την διευκόλυνση - επίλυση των προβλημάτων στο χώρο εργασίας, για όσους τοποθετούνται σε εργασία.
- Την ενθάρρυνση και ψυχοκοινωνική τους στήριξη σε επίπεδο ατομικό, οικογενειακό και ομαδικό, ώστε αυτοί να βοηθηθούν να αντιμετωπίσουν κοινωνικές εντάσεις ή προβλήματα που σχετίζονται με την αιτία αποκλεισμού τους.
- Τη συνεργασία με τους εργοδότες και τα απασχολούμενα άτομα, για την προσαρμογή τους στον εργασιακό χώρο (την επίλυση τυχόν προβλημάτων που προκύπτουν, την ανάπτυξη σχέσεων αλληλοαποδοχής) και την διατήρηση της θέσης εργασίας και μετά τη λήξη του προγράμματος.
4. Για την προσαρμογή του ατόμου στον εργασιακό χώρο:
α) Θεσμοθετήθηκε από το 1995 η τρίμηνη περίοδος κατάρτισης και προσαρμογής του εργαζομένου στην επιχείρηση.
Κατά την περίοδο αυτή ο εργοδότης υποχρεούται να καταβάλει ιδιαίτερες προσπάθειες, ώστε ο εργαζόμενος να εκπαιδευθεί στο αντικείμενο απασχόλησής του και να προσαρμοστεί στον εργασιακό χώρο.
Για την υλοποίηση αυτών των ενεργειών και εφ' όσον η προσαρμογή του εργαζόμενου είναι θετική, ο εργοδότης λαμβάνει ειδική επιχορήγηση.
β) Επιδοτείται η εργονομική διευθέτηση του εργασιακού χώρου σύμφωνα με τις προσωπικές ανάγκες κάθε εργαζόμενου, π.χ. δημιουργία ράμπας, ειδικής τουαλέτας, πάγκου εργασίας, χρηματοδοτώντας την δαπάνη έως 90% του συνολικού κόστους, για κάθε διευθέτηση που κρίνεται απαραίτητη.
γ) Οι ειδικοί σύμβουλοι του ΟΑΕΔ.
- Επισκέπτονται εργοδότες και εργοδοτικούς φορείς (επιμελητήρια, σωματεία κλπ.), για την ευαισθητοποίηση και ενημέρωσή τους για τα ισχύοντα προγράμματα απασχόλησης του ανωτέρω Οργανισμού και την πρόσληψη ατόμων που ανήκουν στις ομάδές κοινωνικού αποκλεισμού.
5. Σε ό,τι αφορά την τοποθέτηση Α.Μ.Ε.Α. σε θέσεις εργασίας, σύμφωνα με τα στοιχεία που τηρούνται από τον ανωτέρω Οργανισμό, τοποθετήθηκαν σε θέσεις εργασίας (αυτοαπασχόληση - ετεροαπασχόλησης) κατά τα τελευταία έτη, τα παρακάτω άτομα:
 1994 199519961997ΑΤΟΜΑ ΜΕ ΕΙΔΙΚΕΣ ΑΝΑΓΚΕΣ 200413 448 455( )Σημειώνεται ότι τα προγράμματα του 1997, όπως προβλέπεται από τις σχετικές εγκυκλίους Β 113465/23-7-97 (Πρόγραμμα ΝΘΕ και Β 114682/20-8-97 (Πρόγραμμα ΝΕΕ) εφαρμόζονται από 1-7-97 και λήγουν στις 30-6-98. Ως εκ τούτου προβλέπεται μέχρι την λήξη των προγραμμάτων να υπάρξει αύξηση των θέσεων εργασίας.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
16. Στην με αριθμό 5124/25-2-98 ερώτηση δόθηκε με το 
 

Επιστροφή στην κορυφή



Σελίδα 8025 
υπ' αριθμ. 976/20-3-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5124/25-2-98 που κατέθεσε στη Βουλή ο Βουλευτής κ. Στέφανος Μάνος σχετικά με δημοσίευμα στην εφημερίδα "Ναυτεμπορική" που αναφέρεται στη δορυφορική ψηφιακή τηλεόραση, σας πληροφορούμε τα παρακάτω:
Τα Υπουργεία Μεταφορών και Επικοινωνιών και Τύπου και Μέσων Μαζικής Ενημέρωσης συνεργάστηκαν για τη διαμόρφωση μιας κοινής πολιτικής και δράσης σε ζητήματα που αφορούν τη σύγκλιση των τεχνολογιών των Μέσων Μαζικής Επικοινωνίας και αποφάσισαν την άμεση προώθηση της δορυφορικής ψηφιακής τηλεόρασης και την καθιέρωση μιας εθνικής ψηφιακής πλατφόρμας, την εγκατάσταση, λειτουργία και διαχείριση της οποίας ενθαρρύνεται να αναλάβει πολυσυμμετοχικός φορέας.
Στα πλαίσια αυτά δόθηκε εντολή στον ΟΤΕ να εκπονήσει την αναγκαία τεχνικοοικονομική μελέτη για την υλοποίηση των παραπάνω.
Η πληροφορία περί συγκρότησης ομάδας εργασίας υπό την προεδρία του Δ/ντος Συμβούλου του ΟΤΕ δεν ευσταθεί.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
17. Στην με αριθμό 5126/25-2-98 ερώτηση δόθηκε με το υπ' αριθμ. 678/19-3-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση 5126/25-2-98 που κατέθεσαν στη Βουλή, οι Βουλευτές κύριοι Δημήτρης Σιούφας και Θεόδωρος Σκρέκας, παρακαλούμε να πληροφορήσετε τους κυρίους Βουλευτές σύμφωνα με τα στοιχεία της ΕΓΝΑΤΙΑ ΑΕ τα εξής:
Είναι γνωστό ότι έχουν δημοπρατηθεί τα αναγκαία και απαιτούμενα αποστραγγιστικά έργα συναφή με τις οδικές προσβάσεις της Σήραγγας Μετσόβου και συγκεκριμένα το έργο . " Μέτσοβο - Παναγιά (ανατολική Πρόσβαση) χωματουργικές εργασίες αποστράγγισης", που αναφέρεται σε μήκος 9,0 χλμ με προϋπολογισμό 6,0 δις δρχ. και το έργο " Περιστέρι Ανθοχώρι" που αφορά την ολοκλήρωση της κατασκευής τμήματος 4,5 χλμ, προϋπολογισμού 5,0 δις δρχ. και στις επόμενες μέρες ανατίθενται.
1. Εντός του 1998 ολοκληρώνονται όλες οι μελέτες που αφορούν στο υπόψη έργο και επίκειται η δημοπράτηση των προσπελάσεων στη σήραγγα Μετσόβου.
Είναι γνωστό ότι, λόγω των εξαιρετικά δυσμενών εδαφολογικών συνθηκών, στην ευρύτερη περιοχή της σήραγγας (ασταθή εδάφη που προήλθαν από ενεργές κατολισθήσεις κατά την διάρκεια των κατασκευών κλπ), αναθεωρήθηκαν αρχικές λύσεις που είχαν δοθεί με βάση προηγούμενες μελέτες, διότι οι μελέτες αυτές δεν είχαν στηριχθεί σε επαρκή γεωλογική και εδαφοτεχνική έρευνα. Με την συνδρομή ξένων και ελλήνων, ειδικών επιστημόνων, πραγματοποιήθηκε διεξοδική έρευνα του χώρου, μετά την οποία προτάθηκαν εναλλακτικές λύσεις για την επίλυση των προβλημάτων. Οι τελικές λύσεις των προσπελάσεων της σήραγγας Μετσόβου αποφασίστηκαν με κριτήρια την ασφάλεια, την σταθερότητα, την αντοχή και τη λειτουργικότητα του έργου, τον ταχύτερο δυνατό χρόνο εκτέλεσης, τις ελάχιστες περιβαλλοντικές επιπτώσεις και την οικονομική κάλυψη όλων των αναγκαίων προϋποθέσεων του έργου. Μετά τα παραπάνω θα καταστεί δυνατή η λειτουργία της σήραγγας Μετσόβου.
από τοπικούς παράγοντες, ενδιάμεσες , Κατά καιρούς, έχουν Κατά καιρούς, έχουν προταθεί από τοπικούς παράγοντες, ενδιάμεσες,προσωρινές λύσεις για την αξιοποίηση της υφιστάμενης σήραγγας Μετσόβου, με προσωρινούς δρόμους, ώστε να είναι δυνατή η παράκαμψη της Κατάρας. Οι προτάσεις αυτές δεν είναι εφικτές, διότι απαιτούν ιδιαίτερα μεγάλους χρόνους, καθώς και υψηλές δαπάνες που δεν προβλέπονται.
2. Τα έργα του θέματος εντάχθηκαν στο Πρόγραμμα ΙΝΕRRΕG το 91 ως τρία έργα. Η κατασκευή της Σήραγγας Μετσόβου μήκους 3,5 χλμ. άρχισε με πολλά προβλήματα και δυσκολίες το Μάϊο του 85 με την Ιταλική Εταιρεία Lesca Farsura η οποία κηρύχθηκε έκπτωτη. Μετά την επαναδημοπράτηση, εγκαταστάθηκε την 1Ο-5-88 ο νέος ανάδοχος η Κ/Ξ ΟΔΩΝ ΟΔΟΣΤΡΩΜΑΤΩΝ & ΙΡΙΣ ΑΕ. Οι κατασκευές ολοκληρώθηκαν τον Δεκέμβριο του 1994 με συνολικό κόστος 2Ο δις δρχ. Επί πλέον της ανωτέρω δαπάνης έχουν γίνει πληρωμές προς τον αρχικό ανάδοχο Lesca Farsura ύψους 1,Ο5 δις δρχ. Εχει ολοκληρωθεί σήραγγα δίιχνης διατομής μήκους 3,5 χλμ και μικρών οδικών τμημάτων ολικού μήκους 3ΟΟμ. Περιλαμβάνονται ηλεκτρομηχανολογικές εγκαταστάσεις και σήραγγα αερισμού μήκους 175Ο μ. Ωστόσο δεν είναι δυνατόν να λειτουργήσει ως οδικό έργο επειδή δεν είναι ακόμα έτοιμες οι εκατέρωθεν προπελάσεις προς το οδικό δίκτυο της χώρας. 
Ωστόσο βάσει ολοκληρωμένων τμημάτων μελετών της δίιχνης διατομής δημοπρατήθηκαν το 9Ο και 91 τμήματα των προσπελάσεων για χωματουργικά, μικρά τεχνικά μέρη οδοστρωσία και σήραγγες: 
α) Ανατολική Προπέλαση (8,7 χλμ) : τμήμα 1,9 χλμ εμπεριέχουν την . σήραγγα Μαλακασίου Β' (δημοπρατήθηκε το 199Ο). 
β) Ανατολική Προσπέλαση (1991) : υπόλοιπο μήκος εμπεριέχον της σήραγγας Μαλακασίου Α'και Γ'.
γ) Δυτική Προσπέλαση (14,95 χλμ) : Το 1991 δημοπρατήθηκε όλο το τμήμα. 
δ) Δυτική Προσπέλαση (1989) : Τμήμα Ο,8 χλμ. εμπεριέχον κυρίως την σήραγγα Ανηλίου 325 μ. 
Μέχρι σήμερα για τα παραπάνω τρία έργα (δύο προσπελάσεις και η σήραγγα) έχουν δαπανηθεί συνολικά περίπου 29,8 δις δρχ. 
Η σήραγγα Μετσόβου βρίσκεται μέσα στο τμήμα Ιωάννινα - Παναγιά της ΕγνατίαςΟδού. 
Η ολοκλήρωση επομένως των προσβάσεων της σήραγγας (δυτική και ανατολική), που θα εξασφαλίσει την λειτουργία της, προϋποθέτει την ολοκλήρωση της κατασκευής του συνόλου του τμήματος της Εγνατίας\Οδού από τα Ιωάννινα έως την κοινότητα Παναγιάς. Στο τμήμα αυτό προβλέπεται η κατασκευή πολλών σηράγγων και γεφυρών. Με την έννοια αυτή η προβλεπόμενηδαπάνη μέχρι την έναρξη λειτουργίας της σήραγγας Μετσόβου, είναι το σύνολο της δαπάνης στο τμήμα Ιωάννινα -Παναγιά ύψους, περίπου 160 δις δρχ.
Σημειώνεται ότι υπάρχει εγκεκριμένη χρηματοδότηση για το σύνολο του τμήματος αυτού.
Ο Υπουργός
Κ. ΛΑΛΙΩΤΗΣ"
18. Στην με αριθμό 5128/25-2-98 ερώτηση δόθηκε με το υπ' αριθμ. 904/20-3-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5128/25-2-98 που κατέθεσε στη Βουλή ο Βουλευτής κ. Λεων. Κουρής σχετικά με τη λειτουργία δικτύου τραμ στην Αθήνα, σας πληροφορούμε τα παρακάτω:
Ο Οργανισμός Αστικών Συγκοινωνιών Αθηνών σε συνεργασία με το Υπουργείο Περιβάλλοντος, Χωροταξίας και Δημοσίων Εργων και του Δήμου Αθηναίων, στα πλαίσια του ρόλου του για σχεδιασμό των συγκοινωνιών με όλα τα μέσα μαζικής μεταφοράς, θα αντιμετωπίσει και το θέμα του τραμ με το Στρατηγικό Σχέδιο των Αστικών Συγκοινωνιών το οποίο ήδη διαμορφώνεται.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
19. Στην με αριθμό 5128/25-2-98 ερώτηση δόθηκε με το υπ' αριθμ. 3602/17-3-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση με αριθμό 5128, που κατατέθηκε 
 

Επιστροφή στην κορυφή



Σελίδα 8026 
στις 25-2-98 από το Βουλευτή κ. Λεωνίδα Κουρή, σας γνωρίζουμε τα εξής:
Στο ολοκληρωμένο πρόγραμμα του ΥΠΕΧΩΔΕ "ΑΤΤΙΚΗ SOS" έχουν σχεδιαστεί, προωθούνται και υλοποιούνται έργα, παρεμβάσεις και μέτρα που οδηγούν στη ριζική αλλαγή της δομής της πόλης και ιδίως στις μορφές εξυπηρέτησης των πολιτών με συνεπή αντίληψη για τις μετακινήσεις τους με ριζική αναδιοργάνωση του συστήματος των μεταφορών και συγκοινωνιών.
Το Τραμ ως μαζικό μέσο μεταφοράς, αν ενσωματωθεί στον πολεοδομικό σχεδιασμό, μπορεί να παίξει καταλυτικό ρόλο στην ανάδειξη της ταυτότητας και της φυσιογνωμίας μιας πόλης.\
Το ΥΠΕΧΩΔΕ πιστεύει ότι το Τραμ μπορεί να ενσωματωθεί ως μια βασική συνιστώσα στο ενιαίο σύστημα δημοσίων συγκοινωνιών της Πρωτεύουσας και να συνυπάρξει με τα άλλα Μ.Μ.Μ.
Για το λόγο αυτό από το 1994 δεν είχε μόνο θετική στάση για το Τραμ, το κυκλικό Τραμ του Ιστορικού Κέντρου της Αθήνας με δύο ακτινικές γραμμές προς Συγγρού και Πατήσια, αλλά το έχει συμπεριλάβει ως πρόταση με δυνατότητα υλοποίησης, σε συνεργασία με το Δήμο Αθηναίων, στο πρόγραμμα ATTIKH SOS.
Μέχρι σήμερα έχουν κατατεθεί τρεις εναλλακτικές προτάσεις για το σχεδιασμό και την προώθησην του Τραμ.
- Το κυκλικό Τραμ κυρίως με δύο επιπρόσθετες ακτινικές γραμμές προς Συγγρού και Πατήσια.
Αυτή η πρόταση είχε κατατεθεί από την ομάδα μελέτης, που είχε συγκροτήσει ως Δήμαρχος Αθηναίων ο αείμνηστος Αντώνης Τρίτσης και είχε υιοθετηθεί το 1994 από το Δήμο Αθηναίων, το ΥΠΕΧΩΔΕ και το Υπουργείο Μεταφορών σε κοινή συνέντευξη του Δημάρχου Λεωνίδα Κουρή και των Υπουργών Κ. Λαλιώτη και Θ. Πάγκαλου στο Ζάππειο.
- Το κυκλικό Τραμ με μια ακτινική γραμμή που θα καλύπτει δύο πολυπληθείς συνοικίες της Αθήνας, τα Πατήσια και την Κυψέλη. Αυτή η πρόταση είχε ως φορέα μελέτης και προώθησης την ΑΤΤΙΚΟ ΜΕΤΡΟ.
- Το κυκλικό Τραμ με μια μεγάλη προέκταση προς τους 8 Δήμους της παράκτιας περιοχής, μέχρι τη Γλυφάδα και τη Βουλιαγμένη. Η πρόταση αυτή είχε ως φορέα μελέτης και προώθησης το Δήμο Αθηναίων με τη συνδρομή και των άλλων Δήμων.
Είναι σαφές ότι κάθε πρόταση για το Τραμ, εκτός από την κοινή αναφορά με το Ιστορικό Κέντρο, είναι διαφορετική στο σχεδιασμό και την ανάπτυξή του, έχει διαφορετικό κόστος για την ολοκλήρωση της υποδομής και για τη λειτουργία του συστηματος, έχει διαφορετική συμβατότητα με τα άλλα Μ.Μ.Μ.
Για το ΥΠΕΧΩΔΕ ισχύουν οι αναφορές και οι δεσμεύσεις του 1994 για το κυκλικό Τραμ, για την ανάδειξη του Ιστορικού Κέντρου σε συνδυασμό με την Ενοποίηση των Αρχαιολογικών Χώρων της Αθήνας ενώ οι θέσεις του Δήμου Αθηναίων μεταλλάσσονται χωρίς να υπάρχει δέσμευση πόρων, όπως αρχικά είχε εξαγγελθεί στην κοινή συνέντευξη του Ιουλίου του 1994 στο Ζάππειο από τον κ. Λεωνίδα Κουρή.
Το ΥΠΕΧΩΔΕ σε συνεργασία με την Ομάδα Πρωτοβουλίας για το Τραμ στο Ιστορικό Κέντρο, έχει συστήσει Ομάδα Εργασίας για την επεξεργασία εναλλακτικών σεναρίων για μια βιώσιμη χρηματοδοτικά πρόταση, που συνδέεται τόσο με το σχεδιασμό όσο και με τη λειτουργία του Τραμ.
Ο Υπουργός
ΚΩΝΣΤΑΝΤΙΝΟΣ ΛΑΛΙΩΤΗΣ"
20. Στην με αριθμό 5131/25-2-98 ερώτηση δόθηκε με το υπ' αριθμ. 259/19-3-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην αριθμ. 5131/25-2-98 ερώτηση των Βουλευτών κ.κ. Μπάμπη Αγγουράκη και Μήτσου Κωστόπουλου, σας γνωρίζουμε τα εξής:
Το ΥΠ.ΠΟ επεξεργάζεται το Προεδρικό Διάταγμα σχετικά με την εκτέλεση των έργων Ακρόπλης, που χαρακτηρίζονται ως πρότυπο, με το άρθρο 7, παρ. 13, περ. η του ν . 2557/1997 λόγω της υψηλής εξειδίκευσης των εργασιών στα Μνημεία, καθώς και της υψηλής τεχνογνωσίας και έρευνας που για πρώτη φορά εφαρμόζονται στον Ελλαδικό χώρο με διεθνή μάλιστα απήχηση. Οι έρευνες που διεξάγονται στον τομέα της συντήρησης των Μνημείων και οι μέθοδοι που εφαρμόζονται για τη δομική στερέωση και τη συντήρηση της επιφανείας των απλών ή γλυπτών τμημάτων τους, θεωρούνται διεθνώς ως πρωτότυπες. Ως τα πλέον ενδεδειγμένα για την προστασία των μοναδικών αυτών Μνημείων, θεωρούνται επίσης και τα υλικά που χρησιμοποιούνται πρωτοτύπως τιτάνιο - λευκό τσιμέντο σε κονιάσματα κ.λπ.) για τη στερέωση και συντήρηση των επισφαλών περιοχών τους.
Στο σχετικό Π.Δ. περιέχονται διατάξεις σχετικά με την απλούστευση των διαδικασιών για την ανάθεση δευτερεύουσας μορφής εργασιών (όπως π.χ. εγκαταστάσεις ικριωμάτων) ή και προμηθειών ημίεργων (ένα στάδιο πριν την τελική επεξεργασία της λάξευσης των αρχιτεκτονικών μελών) νέων τμημάτων αρχιτεκτονικών μελών, με σκοπό την υποβοήθηση των μελετητών και του εξειδικευμένου προσωπικού των μαρμαροτεχνιτών. Αναθέσεις αυτού του είδους προβλέπονται άλλωστε και από την μέχρι σήμερα ισχύουσα νομοθεσία.
Οι απασχολούμενοι στα έργα μελετητές σε συνεργασία με τους νέους μελετητές που θα προσληφθούν, είναι επαρκές δυναμικό για την εκπόνηση των απαιτουμένων μελετών και την εφαρμογή τους στα Μνημεία. 'Ολες οι βασικές μελέτες είναι άλλωστε από χρόνια έτοιμες.
Με το υπό επεξεργασία Π.Δ. θα ρυθμίζονται και μία σειρά καθημερινών πρακτικών ζητημάτων σχετικά με το συντονισμό και την εκτέλεση των έργων στο πλαίσιο της εξουσιοδοτικής διάταξης του ν. 2557/1997 η οποία συζητήθηκε διεξοδικά στη Βουλή.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
21. Στην με αριθμό 5132/25-2-98 ερώτηση δόθηκε με το υπ' αριθμ. 681/20-3-98 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5132/25-2-98 που κατέθεσε στη Βουλή, ο Βουλευτής κ. Λεωνίδας Κουρής, παρακαλούμε να πληροφορήσετε τον κ. Βουλευτή τα εξής:
Η αρμόδια Υπηρεσία (2η ΔΕΚΕ Αθηνών) προκειμένου να διαπιστωθούν οι βλάβες που υπέστη ο αυτ/μος Αθηνών - Λαμίας στη Μαλακάσα εξαιτίας της εκτεταμένης κατολίσθησης που συνέβη στην περιοχή αυτή συνέταξε ΠΡΩΤΟΚΟΛΛΟ ΔΙΑΠΙΣΤΩΣΗΣ ΒΛΑΒΩΝ ΑΠΟ ΑΝΩΤΕΡΗ ΒΙΑ στο έργο και σύμφωνα με το πόρισμα της Επιτροπής η δαπάνη για την αποκατάσταση των ζημιών στον αυτοκινητόδρομο ήταν της τάξεως των 74 εκ. περίπου.
Το έργο που δημοπρατείται στις 14-4-98 συνολικού προϋπολογισμού 5,5 δις αφορά συμπληρωματικά έργα προστασίας και σταθεροποίησης της ευρύτερης περιοχής από μελλοντικές κατολισθήσεις και συμπεριλαμβάνει και τις δαπάνες για την αποκατάσταση του αυτ/μου και της Σιδ. Γραμμής στην περιοχή της Μαλακάσας.
Ο Υπουργός
ΚΩΝΣΤΑΝΤΙΝΟΣ ΛΑΛΙΩΤΗΣ"
22. Στις με αριθμό 5136/25-2-98, 5218/3-3-98 ερωτήσεις δόθηκε με το υπ' αριθμ. 2592/20-3-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στις 5136/25-2-98 και 5218/3-3-98 ερωτήσεις και ΠΑΒ 3683/12-3-98, με την οποία μας διαβιβάστηκε η 927/20-1-98 επιστολή του Εργατικού Κέντρου Πύργου, που κατατέθηκαν στη Βουλή από τους Βουλευτές κ.κ. Δημ. Γεωργακόπουλο, Δημ. Κωστόπουλο, Απ. Τασούλα, Ι. Δραγασάκη και Ε. Αποστόλου, για τα θιγόμενα σ' αυτές θέματα, σας πληροφορούμε ότι ο Υφυπουργός Οικονομικών κ. Γ. Δρυς έχει 
 

Επιστροφή στην κορυφή



Σελίδα 8027 
ενημερώσει την Εθνική Αντιπροσωπεία κατά την ενώπιόν σας διεξαχθείσα συζήτηση στις 11-3-98, φωτ/φο πρακτικών της οποίας σας επισυνάπτουμε.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).
23. Στην με αριθμό 5136/25-2-98 ερώτηση δόθηκε με το υπ' αριθμ. 965/12-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 25-2-1998 εγγράφου σας, σχετικά με την 5136/25-2-98 ερώτηση, που κατέθεσαν οι Βουλευτές κ.κ. Δημ. Κωστόπουλος και Απ. Τασούλας, σχετικά με την εφαρμογή των διατάξεων της παρ. 8 του άρθρου 2 του ν. 2336/95, σας γνωρίζουμε στα πλαίσια των αρμοδιοτήτων μας ότι οι διατάξεις αυτές αφορούν τις οφειλές προς τον ΟΕΚ και την ΕΚΤΕ, οι οποίες βεβαιώνονται στις αρμόδιες ΔΟΥ ως έσοδα της ΕΚΤΕ, εισπράττονται και αποδίδονται στην ΕΚΤΕ και ο τρόπος επιδίωξης της είσπραξης αυτών καθορίζεται από την ΕΚΤΕ και τον Ο.Ε.Κ. ο οποίος (ΟΕΚ) εισηγείται σχετικά στο Υπουργείο Εργασίας.
Ανεξάρτητα από τα παραπάνω από την αρμόδια υπηρεσία μας υπεβλήθη προς το Νομικό Συμβούλιο του Κράτους ερώτημα σχετικά με το νόμιμο τρόπο υλοποίησης των διατάξεων αυτών. Το ερώτημα αυτό συζητήθηκε πρόσφατα και αναμένουμε σχετική απάντηση.
Επίσης, ζητήσαμε από την ΕΚΤΕ να μας γνωρίσει το ύψος στο οποίο ανέρχονται οι τόκοι υπερημερίας οι οποίοι επιβαρύνουν τις οφειλές αυτές για το χρονικό διάστημα από 1-5-94 μέχρι 30-4-97 το οποίο στη συνέχεια θα τεθεί υπόψη των αρμοδίων υπηρεσιών για την τακτοποίηση του θέματος στα πλαίσια εφαρμογής της διάταξης αυτής, ώστε ο κάθε δανειολήπτης να πληρώσει το πράγματι οφειλόμενο ποσό.
Ο Υφυπουργός
ΓΕΩΡΓΙΟΣ ΔΡΥΣ"
24. Στην με αριθμό 5140/26-2-98 ερώτηση δόθηκε με το υπ' αριθμ. 4565/19-3-98 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση 5140/26-2-98 που κατατέθηκε στη Βουλή των Ελλήνων από τον Βουλευτή κ. Απόστολο Ανδρεουλάκο, σας πληροφορούμε τα εξής, όσον αφορά θέματα αρμοδιότητός μας:
1. Το Υπουργείο μας συντονίζει τις αρμόδιες σε θέματα λατομείων μαρμάρου Υπηρεσίες των Νομαρχιακών Αυτοδιοικήσεων, των Περιφερειών και των Επιθεωρήσεων Μεταλλείων, έτσι ώστε να διευκολύνεται και συντομεύεται η έκδοση των σχετικών αδειών. Επίσης, παρεμβαίνει και προς άλλα συναρμόδια Υπουργεία και συνεργάζεται με αυτά, όταν υπάρχουν προβλήματα, ώστε να διευκολύνονται και επισπεύδονται οι επενδύσεις στον τομέα αυτό.
2. 'Οσον αφορά το θέμα των υψηλών χρηματικών ποσών, που καταβάλλονται από τους εκμεταλλευτές για εγγυητικές επιστολές εκπληρώσεως των υποχρεώσεων αποκατάστασης του περιβάλλοντος, το Υπουργείο μας έχει ηδη εκδόσει σχετική εγκύκλιο, στην οποία προβλέπεται σταδιακή καταβολή των ανωτέρω ποσών, ανάλογα με τις απαιτήσεις αποκατάστασης του λατομικού χώρου, την πρόοδο της εκμετάλλευσης και τη διάρκεια ισχύος των αποφάσεων έγκρισης περιβαλλοντικών όρων.
Η Υπουργός
ΒΑΣΩ ΠΑΠΑΝΔΡΕΟΥ"
25. Στην με αριθμό 5141/26-2-98 ερώτηση δόθηκε με το υπ' αριθμ. 21535/13-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της 5141/26-2-98 ερώτησης του Βουλευτή κ. Μανώλη Κεφαλογιάννη σχετικά με τη μίσθωση κτιρίου για στέγαση της Δ.Ο.Υ. Α' Ηρακλείου σας γνωρίζουμε τα εξής:
1. Η διαδικασία αναζήτησης κτιρίου για στέγαση της Α' ΔΟΥ Ηρακλείου ξεκίνησε με την από 18/12/95 διακήρυξη δημοπρασίας και με ελάχιστη απαιτουμένη ωφέλιμη επιφάνεια χώρων 1600-1800 τ.μ. ή μικτή επιφάνεια 2000-2200 τ.μ. σύμφωνα με τις προδιαγραφές που διατύπωσε η ομάδα ΤΑΧΙS, αρμόδια για την παρακολούθηση της εφαρμογής του Ολοκληρωμένου Πληροφοριακού Συστήματος Φορολογίας σε όλες τις ΔΟΥ της χώρας.
2. Στην εν λόγω δημοπρασία προσφέρθηκε μόνο ένα ακίνητο το οποίο είχε τη δυνατότητα στέγασης των Α' και Β' ΔΟΥ Ηρακλείου. Μετά όμως από σχετικές αντιδράσεις του Δήμου Ηρακλείου καθώς και αντίστοιχη ερώτηση του Βουλευτή κ. Μ. Γαλελιανού δεν υλοποιήθηκε η πιο πάνω συστέγαση.
3. Στη συνέχεια και μετά την οριστική απόφαση τής μη συστέγασης των δύο ΔΟΥ, έγινε η από 21-7-97 δημοπρασία για αναζήτηση κτιρίου για τη στέγαση της Α' ΔΟΥ Ηρακλείου. Στη δημοπρασία αυτή προσφέρθηκε μόνο ένα ακίνητο για την εν λόγω στέγαση, που διέθετε συνολική μικτή επιφάνεια 1806 τ.μ.
4. Η αρμόδια Επιτροπή Στέγασης λαμβάνοντας υπόψη το γεγονός ότι δεν υπάρχουν στην πόλη του Ηρακλείου κτίρια διαθέσιμα για μια τέτοιου μεγέθους στέγαση, έκρινε κατάλληλο το μοναδικό προσφερθέν κατά τη δημοπρασία ακίνητο, με την επισήμανση της ανάγκης μίσθωσης συμπληρωματικού χώρου 200 τ.μ. για τη στέγαση του παλαιού αρχείου της συγκεκριμένης ΔΟΥ.
5. Στη συνέχεια και μετά την έγκριση των πρακτικών της προαναφερόμενης δημοπρασίας και της υπογραφής του σχετικού μισθωτηρίου, διατυπώθηκε από την Α' ΔΟΥ Ηρακλείου το αίτημα της εξεύρεσης χώρου 500 τ.μ. (αντί των 200 τ.μ. που είχε προσδιορίσει η Επιτροπή Στέγασης) λόγω της διαπίστωσης, μετά από σχετική καταγραφή, του πραγματικού μεγέθους του παλαιού της αρχείου.
6. Με βάση το παραπάνω αίτημα της Δ.Ο.Υ. εγκρίθηκε η κατ' επέκταση μίσθωση του κτιρίου συνολικής επιφάνειας 638 τ.μ. που βρίσκεται σε μικρή απόσταση από το ήδη μισθωμένο κτίριο της Α' Δ.Ο.Υ. Ηρακλείου. Το νέο αυτό κτίριο θα στεγάσει το Αρχείο της Δ.Ο.Υ. και κρίθηκε κατάλληλο από την ίδια Υπηρεσία. 
Συμπερασματικά επισημαίνουμε οτι η μίσθωση ανεξαρτήτου κτιρίου για τη στέγαση του αρχείου της Α' Δ.Ο.Υ Ηρακλείου οφείλεται αφ' ενός μεν στην έλλειψη προσφοράς κτιρίων που να καλύπτουν πλήρως τις απαιτούμενες προδιαγραφές της Υπηρεσίας, αφ' ετέρου δε στην επιτακτική ανάγκη της μη υπέρβασης των χρονικών ορίων εφαρμογής του Ο.Π.Σ.Φ. ΤΑΧΙS στη συγκεκριμένη Δ.Ο.Υ.
Ο Υφυπουργός
ΓΕΩΡΓΙΟΣ ΔΡΥΣ"
26. Στην με αριθμό 5143/26-2-98 ερώτηση δόθηκε με το υπ' αριθμ. 9262/19-3-98 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 5143/26.2.98 που κατέθεσε ο βουλευτής κ. Μ Κεφαλογιάννης, σας γνωρίζουμε τα ακόλουθα:
1. ΜΕΛ
Ο διαγωνισμός για τη μεταβίβαση της εταιρείας έχει κατακυρωθεί από τον ΟΑΕ στην πλειοδότρια εταιρεία Α.Ε. ΔΙΑΜΑΝΤΙΔΗΣ ήδη από την 19.12.97. 
Η χρονική απόκλιση σε σχέση με τα προβλεπόμενα στη απόφαση της ΔΕΑ οφείλεται: 
- Στην παράταση, μετά από σχετικά αιτήματα των ενδιαφερομένων επενδυτών και των χρηματοοικονομικών Συμβούλων, των προθεσμιών προκειμένου να υπάρξει χρόνος για την καλύτερη ενημέρωσή των επενδυτών και 
- Στη μεσολαβήσασα, προβλεπόμενη από τους όρους του διαγωνισμού, διαδικασία βελτίωσης των προσφορών. 
Η μη υπογραφή μέχρι σήμερα της σύμβασης μεταβίβασης οφείλεται στην υποβολή αιτήσεων ασφαλιστικών μέτρων εκ 
 

Επιστροφή στην κορυφή



Σελίδα 8028 
μέρους δύο ενδιαφερομένων επενδυτών, αφού η δικαστική απόφαση η οποία απέρριψε τις αιτήσεις αυτές εκδόθηκε μόλις πρόσφατα. 
'Ηδη, μετά την παροχή της αναμενόμενης και προβλεπόμενης εγγύησης του Δημοσίου για την περίπτωση ανατροπής του ιδιοκτησιακού καθεστώτος των μετοχών θα υπογραφεί η σύμβαση μεταβίβασης.
2. ΚΕΡΑΦΙΝΑ 
Ο διαγωνισμός για τη μεταβίβαση της εταιρείας έχει κατακυρωθεί από τον ΟΑΕ στην πλειοδότρια εταιρεία Α.Ε. ΝΕΟΚΑΤ ήδη από την 19.12.97. 
Η χρονική απόκλιση σε σχέση με τα προβλεπόμενα στην απόφαση της ΔΕΑ οφείλεται στην ανάγκη διαπραγμάτευσης σημαντικών όρων της προσφοράς του μοναδικού ενδιαφερθέντος επενδυτή.
'Ηδη, μετά την παροχή της αναμενόμενης και προβλεπόμενης εγγύησης του Δημοσίου για την περίπτωση ανατροπής του ιδιοκτησιακού καθεστώτος των μετοχών θα υπογραφεί η σύμβαση μεταβίβασης.
3. ΒΩΞΙΤΕΣ ΕΛΕΥΣΙΝΑΣ 
Η καθυστέρηση των διαδικασιών του διαγωνισμού οφείλεται στην ύπαρξη ενός πλέγματος νομικών και ουσιαστικών προβλημάτων που αφορούν όλα τα εμπλεκόμενα μέρη.
Μετά από σειρά συζητήσεων και συνεννοήσεων του Υπουργείου μας και του ΟΑΕ με το Υπουργείο Οικονομικών και την Εθνική Τράπεζα, ήδη διαφαίνονται θετικές προοπτικές για την ολοκλήρωοη των διαδικασιών του διαγωνισμού, οι προθεσμίες του οποίου έχουν παραταθεί.
4. ΑΘΗΝΑΪΚΗ ΧΑΡΤΟΠΟIΪΑ Α.Ε. 
Λόγω της σοβαρότητος και πολυπλοκότητος του θέματος, για την εξέλιξη κάθε σταδίου της διαδικασίας αποκρατικοποίησης της εταιρείας, παρέστη ανάγκη να αντιμετωπιστούν με ιδιαίτερη προσοχή σύνθετα νομικά, οικονομικοτεχνικά και διαδικαστικά θέματα. 
Σε συνεργασία με τον ΟΑΕ, τον Χρηματοοικονομικό Σύμβουλο και τους Νομικούς Συμβούλους της αποκρατικοποίησης, διαμορφώθηκε το οριστικό χρονοδιάγραμμα της αποκρατικοποίησης, σύμφωνα με το οποίο προθεσμία για την υποβολή δεσμευτικών προσφορών ορίστηκε η 19.3.98.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
27. Στην με αριθμό 5146/26-2-98 ερώτηση δόθηκε με το υπ' αριθμ. 3616/17-3-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5146 που κατατέθηκε στις 26-2-98 από το Βουλευτή κ. Λεωνίδα Κουρή σας γνωρίζουμε τα εξής:
Από την αρμόδια υπηρεσία του ΥΠΕΧΩΔΕ (Δ/νση Ειδικών 'Εργων Αναβάθμισης Περιοχών) διαβιβάστηκε στην Εταιρεία "Ενοποίηση των Αρχαιολογικών Χώρων της Αθήνας Α.Ε." κάθε στοιχείο (σχέδια και φάκελλος αλληλογραφίας), που η παραπάνω υπηρεσία είχε στη διάθεσή της, σχετικά με τη μελέτη που αναφέρεται στο θέμα και ειδικότερα με την αποκατάσταση της Στοάς Σπυρομήλιου του εν λόγω κτιρίου, προκειμένου η εν λόγω εταιρεία να επιληφθεί λόγω αρμοδιότητας.
Ο Υπουργός
ΚΩΝΣΤΑΝΤΙΝΟΣ ΛΑΛΙΩΤΗΣ"
28. Στην με αριθμό 5159/26-2-98 ερώτηση δόθηκε με το υπ' αριθμ. 814/18-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5159/26-2-98 που κατέθεσε ο Βουλευτής κ. θ. Πασσαλίδης σας πληροφορούμε τα εξής:
Το Υπουργείο Γεωργίας με σχετικές αποφάσεις έχει λάβει όλα τα απαραίτητα μέτρα για την διασφάλιση της πληρωμής του παραγωγού με την ελάχιστη τιμή που ορίζουν οι Καν. ΕΟΚ.
Ειδικότερα: α) η εξόφληση της πρώτης ύλης διενεργείται πριν την ημερομηνία υποβολής των δικ/κών από τον μεταποιητή στην αρμόδια Δ/νση Γεωργίας για την καταβολή της ενίσχυσης. 
β) η πληρωμή διενεργείται με τραπεζικό ή ταχυδρομικό έμβασμα.
γ) συνάπτονται σχετικές συμβάσεις μεταξύ μεταποιητών και Οργανώσεων Παραγωγών (ΟΠ). Οι Οργανώσεις Παραγωγών υποχρεούνται στην πληρωμή των παραγωγών μέσα σε 15 ημέρες, με έμβασμα τραπεζικό ή ταχυδρομικό.
'Οσον αφορά τους παραγωγούς της επαρχίας Παιονίας Ν. Κιλκίς από πληροφορίες που είχαμε (Δ/νση Γεωργίας, Ο.Π. Αξιούπολης) έχουν ήδη πληρωθεί.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
29. Στην με αριθμό 5163/26-2-98 ερώτηση δόθηκε με το υπ' αριθμ. 493/20-3-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση της ερώτησης 5163/26.2.1998 που κατέθεσε στη Βουλή ο Βουλευτής κ. Βύρων Πολύδωρας, σας γνωρίζουμε εξής: 
1. Στην εποπτεία του Υπουργείου Εθνικής Οικονομίας υπάγονται ο Ελληνικός Οργανισμός Εξωτερικού Εμπορίου (ΟΠΕ) ΑΕ και η ΗΕLΕΧΡΟ - ΔΕΘ ΑΕ, που τελούν υπό μορφή Ανωνύμων Εταιρειών.
2. 'Οσον αφορά τις αποζημιώσεις Προέδρου, Δ/ντος Συμβούλου, μελών του ΔΣ και ετήσια έξοδα προσωπικού τα στοιχεία των ανωτέρω ΔΕΚΟ έχουν ως εξής:
ΟΠΕ
1. ΑΠΟΖΗΜΙΩΣΕΙΣ ΠΡΟΕΔΡΟΥ ΚΑΙ Δ/ΝΤΟΣ ΣΥΜΒΟΥΛΟΥ
1994 14.913.589 δρχ. ποσοστό επί των συνολικών εσόδων 0,97%, ποσοστό επί των συνολικών εξόδων Διοικητικής Λειτουργίας 1,57%1995 17.391.683 δρχ. ποσοστό επί των συνολικών εσόδων 0,98%, ποσοστό επί των συνολικών εξόδων Διοικητικής Λειτουργίας 1,55%1996 16.807.479 δρχ. ποσοστό επί των συνολικών εσόδων 0,91% ποσοστό επί των συνολικών εξόδων Διοικητικής Λειτουργίας 1,55%1997 17.127.391 δρχ. ποσοστό επί των συνολικών εσόδων 0,87%, ποσοστό επί των συνολικών εξόδων Διοικητικής Λειτουργίας 1,77%2. ΑΠΟΖΗΜΙΩΣΕΙΣ ΛΟΙΠΩΝ ΜΕΛΩΝ ΔΙΟΙΚΗΤΙΚΟΥ
ΣΥΜΒΟΥΛΙΟΥ
(Σημειώνεται ότι καλύπτονται μόνο έξοδα κίνησης και παράστασης για κάθε συνεδρίαση του Διοικητικού Συμβουλίου, που συμμετέχουν τα μέλη του ΔΣ του ΟΠΕ).
1994 3.589.346 δρχ. ποσοστό επί των συνολικών εσόδων 0,23%, ποσοστό επί των συνολικών εξόδων Διοικητικής Λειτουργίας 0,37%1995 2.819.752 δρχ. ποσοστό επί των συνολικών εσόδων 0,16%, ποσοστό επί των συνολικών εξόδων Διοικητικής Λειτουργίας 0,25%1996 6.246.089 δρχ. ποσοστό επί των συνολικών εσόδων 0,33%, ποσοστό επί των συνολικών, εξόδων Διοικητικής Λειτουργίας 0,56%1997 2.852.668 δρχ. ποσοστό επί των συνολικών εσόδων 0,14% ποσοστό επί των συνολικών εξόδων Διοικητικής Λειτουργίας 0,29%.3. ΕΤΗΣΙΑ ΕΞΟΔΑ ΔΙΟΙΚΗΤΙΚΟΥ -ΠΡΟΣΩΠΙΚΟΥ
1994 702.664.149 δρχ.ποσοστιαία αναλογία σε σχέση με τα έξοδα λοιπού τεχνικού προσωπικού 93,92%1995824.602.629 δρχ.ποσοστιαία αναλογία σε σχέση με τα έξοδα λοιπού τεχνικού προσωπικού 94,75%1996 936.581.549 δρχ.ποσοστιαία αναλογία σε σχέση με τα έξοδα λοιπού τεχνικού Προσωπικού 94,16% 

Επιστροφή στην κορυφή



Σελίδα 8029 
 
1997 748.781.381 δρχ.ποσοστιαία αναλογία σε σχέση με τα έξοδα λοιπού τεχνικού προσωπικού 92,81%.ΔΕΘ 
1. ΑΠΟΖΗΜΙΩΣΗ ΠΡΟΕΔΡΟΥ ΚΑΙ ΔΙΕΥΘΥΝΟΝΤΟΣ ΣΥΜΒΟΥΛΟΥ
1994 1.200.000 δρχ.1995 3.000.000 δρχ.1996 5.794.000 δρχ.1997 8.564.990 δρχ.ΑΠΟΖΗΜΙΩΣΗ ΤΩΝ ΔΥΟ (2) ΕΝΤΕΤΑΛΜΕΝΩΝ ΣΥΜΒΟΥΛΩΝ
1994 13.999.992 δρχ. 1995 13.416.659 δρχ. 1996 15.099.992 δρχ. 1997 9.668.880 δρχ.ΑΠΟΖΗΜΙΩΣΗ ΜΕΛΩΝ ΔΣ ΔΕΘ ΑΕ
1994 3.065.781 δρχ. 1995 5.500.000 δρχ. 1996 5.500.000 δρχ. 1997 5.230.832 δρχ. ΣΥΝΟΛΙΚΑ ΚΑΤ' ΕΤΟΣ ΕΣΟΔΑ 
1994 3.856.524.842 δρχ. 1995 4.142.113.748 δρχ. 1996 4.295.417.453 δρχ. 1997 5.894.655.341 δρχ.ΣΥΝΟΛΙΚΑ ΚΑΤ' ΕΤΟΣ ΕΞΟΔΑ 
1994 3.393.925.121 δρχ. 1995 3.823.002.122 δρχ. 1996 3.902.700.408 δρχ. 1997 4.771.482.750 δρχ.Ποσοστό επί των εσόδων Ποσοστό επί των εξόδων 
1994 0,47% 0,53%1995 0,52% 0,57% 1996 0,61% 0,67% 19970,39% 0,49%2. ΕΤΗΣΙΑ ΕΞΟΔΑ ΠΡΟΣΩΠΙΚΟΥ 
Συνολικά εξοδα Προσωπικού1.609.000.000 δρχ.
Ετήσια έξοδα Διοικητικού Προσωπικού 1.299.000.000 δρχ. ποσοστό 80,7% Ετήσια έξοδα Τεχνικού Προσωπικού 310.000.000 δρχ. ποσοστό 19,3%
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
30. Στην με αριθμό 5164/24-2-98 ερώτηση δόθηκε με το υπ' αριθμ. 958/20-3-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5164/24-2-98 που κατέθεσε στη Βουλή ο Βουλευτής κ. Βύρων Πολύδωρας σχετικά με ποιες Κρατικές εταιρείες, επιχειρήσεις, ΝΠΙΔ τελούν υπό την εποπτεία του Υπουργείου μας, πόσα Νομικά Πρόσωπα Ιδιωτικού Δικαίου έχουν συσταθεί από το 1994 μέχρι σήμερα κλπ., σας πληροφορούμε τα παρακάτω: 
1. 'Οσον αφορά τα ερωτήματα 1 και 2, υπό την εποπτεία του Υπουργείου Μεταφορών και Επικοινωνιών τελούν οι κάτωθι επιχειρήσεις: ΟΑΣΑ, ΕΘΕΛ, ΟΣΕ, ΕΡΓΟΣΕ, ΗΛΠΑΠ, ΗΣΑΠ, ΟΛΥΜΠΙΑΚΗ ΑΕΡΟΠΟΡΙΑ, ΟΛΥΜΠΙΑΚΗ ΤΟΥΡΙΣΤΙΚΗ, ΟΛΥΜΠΙΑΚΗ ΑΕΡΟΠΛΟΙΑ, ΟLΥΜΡΙC CΑΤΕRΙΝG, ΜΑΚΕΔΟΝΙΚΕΣ ΑΕΡΟΓΡΑΜΜΕΣ, GALΙLΕΟ HELLAS, ΕΛΤΑ, ΟΣΕ και θυγατρικές του που λειτουργούν με τη μορφή ανωνύμων εταιρειών. 
2. Από το 1994 έως και σήμερα έχουν συσταθεί και λειτουργούν, υπό την εποπτεία του Υπουργείου οι κάτωθι εταιρείες: 
α) Θυγατρική του ΟΑΣΑ (ΕΘΕΛ Α.Ε.) 
β) Θυγατρική του ΟΣΕ (ΕΡΓΟΣΕ Α.Ε.) 
γ) Θυγατρικές του ΟΤΕ: 
ΜΑRΙΤΕL, CΟSΜΟΤΕ, ΗΕLLASCΟΜ ΙΝΤΕRΝΑΤΙΟΝΑL, ΟΤΕ ΝΕΤ, ΟΤΕ LΕΑSΙΝG, ΟΤΕ SΑΤ. & ΑΝΤΑΛΛΑΚΤΗΡΙΑ ΣΥΝΑΛΛΑΓΜΑΤΟΣ. 
'Οσον αφορά τα ερωτήματα 3 και 4 σας διαβιβάζουμε τα παρακάτω έγγραφα των οργανισμών: 
1) Το με αριθμ. πρωτ. 169.1/226528 έγγραφο του Δ/ντος Συμβούλου του ΟΤΕ. 
2) Το με αριθμ. πρωτ. 227/10-3-98 έγγραφο του Δ/ντος Συμβούλου Δ.Σ. της ΕΘΕΛ Α.Ε.
3) Το με αριθμ. πρωτ. 232047/19-3-98 έγγραφο του Δ/ντος Συμβούλου του ΟΣΕ
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).")
 

Επιστροφή στην κορυφή



Σελίδα 8030 
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 1413/6.5.98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τους Υπουργούς Γεωργίας, Ανάπτυξης, Εθνικής Οικονομίας και Οικονομικών, σχετικά με τις προθέσεις της Κυβέρνησης για ρύθμιση του τρόπου εξόφλησης των χρεών των παραγωγών λευκού κρέατος.
Η επίκαιρη ερώτηση σε περίληψη έχει ως εξής:
"Η ελληνική πτηνοτροφία και το 1997 ήταν ζημιογόνος, παρά τις τρομερές προσπάθειες που καταβλήθηκαν από όλες τις συνεταιριστικές και ιδιωτικές επιχειρήσεις να συντονιστούν και να βελτιωθούν στον τομέα της εμπορίας και του υγιούς ανταγωνισμού.
Τα δάνεια του παρελθόντος και τα αβάσταχτα πανωτόκια-εξοφλημένα ή μη- έχουν οδηγήσει τους παραγωγούς λευκού κρέατος σ'ολόκληρη τη χώρα και ιδιαίτερα στην Εύβοια σε απόγνωση και βαθιά απελπισία. Βλέπουν μόνο το πώς θα επιβιώσουν σήμερα, έχοντας ουσιαστικά χάσει κάθε ελπίδα για το αύριο.
Για ν' αντιμετωπιστεί η κατάσταση αυτή, που απειλεί με αφανισμό τον κλάδο και τους εργαζομένους σ' αυτόν με ανεργία, πρέπει άμεσα η πολιτεία και η ΑΤΕ να επαναδιαπραγματευτούν τα κεφάλαια που δάνεισαν σε όλους τους παραγωγούς λευκού κρέατος από το 1981 μέχρι σήμερα. Να προβλεφθεί ένα εύλογο χρονικό διάστημα εξόφλησης των οφειλομένων ποσών, σύμφωνα με τις αντικειμενικά διαπιστωμένες δυνατότητες κάθε επιχείρησης και σε περίπτωση πιστωτικών για τον παραγωγό, να του αναγνωριστούν.
Ερωτώνται οι αρμόδιοι Υπουργοί:
Σε ποιες ενέργειες προτίθενται να προβούν προκειμένου:
α) Να γίνει επαναδιαπραγμάτευση των χρεών στους παραγωγούς λευκού κρέατος (συνεταιρισμούς και ιδιώτες).
β) Να γίνει διακανονισμός εξόφλησης των οφειλομένων ποσών σε εύλογο χρονικό διάστημα, σύμφωνα με τις αντικειμενικά διαπιστωμένες δυνατότητες κάθε επιχείρησης.
γ) Να αναγνωρισθεί στον κάθε παραγωγό λευκού κρέατος το πιστωτικό που τυχόν προκύπτει, ώστε να καταστεί εφικτή η ανάπτυξη με νέες ενισχύσεις του σημαντικού αυτού κλάδου, που ιδιαίτερα στην Εύβοια θα συμβάλει αποφασιστικά στην ανάσχεση της ανεργίας".
Ο Υφυπουργός Γεωργίας κ. Γερανίδης έχει το λόγο.
ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, η ελληνική πτηνοτροφία έχει κάνει σημαντικά βήματα, άλματα θα έλεγε κανείς και στα πλαίσια μιας πολιτικής περιλάβαμε μία σειρά μέτρων και πόρων εκσυγχρονισμού και ανάπτυξης της ελληνικής πτηνοτροφίας και μπορούμε να πούμε ότι έχει φθάσει σε ένα πολύ ικανοποιητικό επίπεδο και αυτό μπορεί να το δει κανείς από το δείκτη παραγωγής, που η Ελλάδα είναι περίπου αυτάρκης, καλύπτει το 100% των αναγκών της.
Αν από κάτι απειλείται η ελληνική πτηνοτροφία είναι από τον αθέμιτο ανταγωνισμό μεταξύ των επιχειρήσεών της και που αυτός στην εμπορική πολιτική κάποιων επιχειρήσεων του κλάδου έχει οδηγήσει σε μία ύφεση και σε διάφορα προβλήματα.
Αυτή η εικόνα που εμφανίζεται μέσα από την επίκαιρη ερώτηση δεν είναι η συνολική εικόνα της ελληνικής πτηνοτροφίας. Μάλλον αντικατοπτρίζει την εικόνα ενός τμήματός της και ιδιαίτερα μιας μεγάλης επιχείρησης της περιοχής της Ευβοίας, η οποία από τις λανθασμένες πολιτικές έχει οδηγήσει σε ένα αδιέξοδο και τον εαυτό της και τους συνεργάτες της, αλλά και παραπέρα θα έλεγα ότι και η ίδια προβληματίζει και το σύνολο της ελληνικής πτηνοτροφίας.
Νομίζω ότι η πολιτική που ασκείται στη συγκεκριμένη περίπτωση ήταν υπεραρκετή και θα έλεγα ότι πολλές φορές έχει ξεπεράσει και τον καλώς εννοούμενο χειρισμό στα πλαίσια του υγιούς ανταγωνισμού.
Με την έννοια αυτή και το Υπουργείο Γεωργίας κι εγώ προσωπικά σε διαρκεί συσκέψεις διεπαγγελματικές επιχειρήσαμε να συμβουλεύσουμε γύρω από μία εμπορική πολιτική, ώστε πράγματι να αρθούν αυτά τα προβλήματα.
'Οσον αφορά τη συμμετοχή της πολιτείας, η ίδια και με τη ρύθμιση Μωραϊτη υπήγαγε τον κλάδο και με τη συμμετοχή του κρατικού προϋπολογισμού υπήγατε τον κλάδο. Και όχι μόνο αυτό, αλλά και στα πλαίσια αυτής της ρύθμισης υπήρχαν πάρα πολλές διευκολύνσεις. Ενώ η πρώτη δόση ήταν να καταβληθεί στα τέλη του 1994 με διαδοχικές παρατάσεις του Υπουργείου Γεωργίας, έχε φτάσει το 1997.
Πέρα από αυτήν τη ρύθμιση και η ίδια η τράπεζα, για όσους δεν υπήχθησαν σε αυτήν τη ρύθμιση, πήρε ευεργετικά μέτρα με πιστωτικες διευκολύνσεις για τις ληξιπρόθεσμες οφειλές τους μέχρι τις 31.12.1997, τα οποία περιλαμβάνουν απαλλαγή από τόκους ποινής για το χρονικό διάστημα 1.1.1994 μέχρι τις 31.12.1997 και μέρος των συμβατικών τόκων για το διάστημα 1.1.1994 μέχρι τις 30.6.1996, που φτάνει μέχρι και το 50%. Το υπόλοιπο των οφειλών τους ρυθμίζεται για να πληρωθεί σε δέκα χρόνια.
Επίσης η ΑΤΕ μετά την ψήφιση του ν. 2601/1998, ειδικότερα για το άρθρο 12, που αφορά τον ανατοκισμό των τόκων των δανείων, εφαρμόζει τον εξάμηνο ανατοκισμό σε όλες τις περιπτώσεις.
Σε όσες περιπτώσεις πτηνοτροφικών ή κτηνοτροφικών επιχειρήσεων εφαρμόσθηκε κατά το παρελθόν τρίμηνος ανατοκισμός, θα γίνει επαναϋπολογισμός των τόκων με ξένο ανατοκισμό. 
ΠΡΟΕΔΡΕΥΩΝ (Λουκάς Αποστολίδης): Ο κ. Πιπεργιάς έχει το λόγο.
ΔΗΜΗΤΡΙΟΣ ΠΙΠΕΡΓΙΑΣ: Κυρίες και κύριοι συνάδελφοι θα συμφωνήσω με τον κύριο Υπουργό ότι υπάρχει ένας φονικός ανταγωνισμός στις επιχειρήσεις του κλάδου και ιδιαίτερα στις επιχειρήσεις που ασχολούνται με την κτηνοτροφία. 'Εχει επικρατήσει η λογική, ο θάνατός σου η ζωή μου και γίνονται πολλά παιχνίδια κάτω από το τραπέζι. Θα συμφωνήσω μαζί του ότι ένας από τους παίκτες του παιχνιδιού, η μεγαλύτερη ίσως επιχείρηση του κλάδου, η επιχείρηση "ΜΙΜΙΚΟΣ" έχει μεγάλο μερτικό σε αυτήν την κατάσταση. Πλην όμως, κύριε Υπουργέ από το Σεπτέμβρη και μετά η επιχείρηση "ΜΙΜΙΚΟΣ" βρίσκεται κάτω από τραπεζική διοίκηση. Τη διοίκηση δηλαδή της επιχείρησης "ΜΙΜΙΚΟΣ" την έχει η ΑΤΕ. Δεν μπορεί λοιπόν τώρα να υπάρχει ισχυρισμός από το Υπουργείο ότι η επιχείρηση "ΜΙΜΙΚΟΣ" φταίει και για την κατάσταση που υπάρχει σήμερα. 'Ισα-ίσα που θα έπρεπε η ΑΤΕ να φροντίσει να υπάρχει εξυγίανση του κλάδου, αλλά και της συγκεκριμένης επιχείρησης, για να διασφαλίσει και τα επενδεδυμένα κεφάλαια τα οποία υπάρχουν σε αυτήν την επιχείρηση. Αλλά όχι μόνο σε αυτή, αλλά και σε άλλες επιχειρήσεις.
Και το πρόβλημα δεν είναι μόνο σε μία επιχείρηση. 'Οσον αφορά την Εύβοια, είναι σχεδόν στο σύνολο των επιχειρήσεων. 'Εχουμε την επιχείρηση "ΜΙΜΙΚΟΣ" η οποία, αν μήνα με το μήνα δεν αντλήσει κεφάλαιο από την Αγροτική Τράπεζα, έχει πρόβλημα. Εχουμε την επιχείρηση "SYNCO", η οποία αναζητά διεξόδους μέσα από παράνομες ενοικιάσεις, από επενοικιάσεις κ.ο.κ. Εγώ προσωπικά έχω χάσει το λογαριασμό. 
Προχθές έμαθα ότι η επιχείρηση "ΚΕΛΑΙΔΙΤΗΣ" έχει να πληρώσει τους εργαζόμενους δύο μήνες. 'Αρα η κατάσταση είναι συνολικότερη. 'Οπως επίσης στην ίδια περιοχή έχει κλείσει η επιχείρηση "ΒΟΚΤΑΣ", όπως επίσης έχει κλείσει και βρίσκεται σε διαδικασία εκπλειστηριαμού το σφαγείο του Συναιτερισμού της Αττικοβοιωτίας. Το πρόβλημα είναι σαφέστατο ότι ανακυκλώνεται και μεγαλώνει. 'Οσον αφορά την περιοχή της Εύβοιας, ανακυκλώνεται το πρόβλημα με τις λεγόμενες επιταγές ευκολίας. Δηλαδή κινείται η οικονομία με αέρα, με χρήματα χωρίς αντίκρισμα. Κάθε κύκλος σημαίνει φούσκωμα του μπαλονιού κατά 20%. Εάν αυτό το μπαλόνι με τον αέρα κάποια στιγμή σπάσει, τότε θα δημιουργηθεί καταστροφή στην Εύβοια, η οποία θα είναι πολύ μεγαλύτερη από αυτή που σημειώθηκε στο Μαντούδι.
 

Επιστροφή στην κορυφή



Σελίδα 8031 
Γιατί αν οι άνεργοι στο Μαντούδι υπήχθησαν στα ειδικά προγράμματα του ΟΑΕΔ, πολύ φοβάμαι ότι στην περιοχή Αρτάκης και Ψαχνών θα χρειαστούμε ειδικά προγράμματα, τα οποία θα αφορούν στους έγκλειστους πλέον στα σωφρονιστικά καταστήματα.
Απ'αυτήν την άποψη υπάρχει χρέος στην πολιτεία, στο Υπουργείο Γεωργίας, να βοηθήσει τους παίκτες του παιχνιδιού και να επιβάλει μια συνεννόηση, έτσι ώστε πράγματι η πτηνοτροφία, που έχει πάει μπροστά και υπάρχει από τους δείκτες παραγωγής αυτάρκεια, να ζήσει και να επιβιώσει. Διαφορετικά πολύ φοβάμαι ότι θα έχουμε μεγάλες ζημιές.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υφυπουργέ, έχετε το λόγο.
ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Αγαπητέ συνάδελφε, σε καμιά περίπτωση το Υπουργείο Γεωργίας δεν μπορεί να προκρίνει πολιτικές οι οποίες υπερβαίνουν τον καλώς εννοούμενο ανταγωνισμό, γιατί οι πρακτικές και οι κακές εμπορικές πολιτικές κάποιων επιχειρήσεων δεν μπορεί να συμπαρασύρουν το σύνολο του κλάδου. Κανείς δεν φταίει τίποτα σε μια σειρά υγιών επιχειρήσεων είτε σε ιδιωτική είτε σε συνεταιριστική μορφή. Μπορώ να εξάρω το παράδειγμα της "ΠΙΝΔΟΣ", της συνεταιριστικής των Ιωαννίνων, η οποία διαμαρτύρεται.
Από τις πολιτικές που έχουν γίνει μέχρι τώρα, τις ευνοϊκές, και κάτω από την πίεση των πολιτικών παραγόντων του Νομού Ευβοίας στην εν λόγω επιχείρηση στην οποία αναφερθήκατε, σε κάθε περίπτωση ο κρατικός προϋπολογισμός δεν μπορεί στο εξής να πληρώνει ατυχείς επιλογές ιδιωτικών ή άλλων επιχειρήσεων. Θα πρέπει οι ίδιες μέσα και από το φορέα με τον οποίο έχει τη συνδιαχείριση αυτήν τη στιγμή για την εν λόγω ή για όποια άλλη...
ΔΗΜΗΤΡΙΟΣ ΠΙΠΕΡΓΙΑΣ: 'Οχι συνδιαχείριση. Τη διαχείριση έχει η ΑΤΕ.
ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): ...να βρεθούν σχήματα επενδυτικά, να βρεθούν άλλες μορφές εξυγίανσης. Σε κάθε περίπτωση δεν μπορεί να είναι ο 'Ελληνας φορολογούμενος και ο κρατικός προϋπολογισμός κατ'επέκταση.
Θα έλεγα μάλιστα ότι εμείς από τη δική μας πλευρά θα εντείνουμε τις προσπάθειες συμβουλευτικά, γιατί οι δυνατότητες παρέμβασής μας είναι οριακές στο να επαναφέρουμε την πολιτική γύρω από την πτηνοτροφία και την πολιτική τιμών. Προσπάθειες έχουν γίνει και στο πρόσφατο παρελθόν προς τις πτηνοτροφικές και προς το σύνδεσμό τους, ώστε να σταματήσει αυτός ο πόλεμος διαρκείας, ο οποίος πολλά δεινά μπορεί να επιφέρει στον κλάδο. Και δεν έχουμε μείνει μόνο εδώ. 'Εχουμε μελετήσει και τον ανταγωνισμό και την πίεση που δέχεται η ελληνική πτηνοτροφία από τις ανταγωνίστριες χώρες της Ευρωπαϊκής 'Ενωσης. Και προς αυτό έχουμε μια πολιτική, αρκεί ο κλάδος να εννοήσει ότι πρέπει να μπει σε μια άλλη τροχιά.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Δεύτερη είναι η με αριθμό 1399/6-5-98 επίκαιρη ερώτηση του Βουλευτή της Νέας Δημοκρατίας κ. Ελευθερίου Παπαγεωργόπουλου προς τον Υπουργό Πολιτισμού, σχετικά με τις προθέσεις της Κυβέρνησης να ιδρύσει στην Εύβοια Εφορεία Βυζαντινών Αρχαιοτήτων.
Η επίκαιρη ερώτηση έχει ως εξής:
"Είναι χρόνιο αίτημα των Ευβοέων να ιδρυθεί Εφορεία Βυζαντινών και Μεσαιωνικών Αρχαιοτήτων σε ένα νησί, όπου παραμένει άγνωστη γη για την αρχαιολογία.
Δεν είναι μόνο τα σπαράγματα των μεσαιωνικών μνημείων, ίσως τα περισσότερα και τα σημαντικότερα του ελλαδικού χώρου. Δεν είναι οι εκκλησιές, τα μοναστήρια, αλλά η καθημερινή αποκάλυψη εκείνων που κληροδότησαν σε εμάς οι εποχές που έφυγαν και αποτελούν την πολυτιμότερη κληρονομιά, πάνω στην οποία δεν έχει δυστυχώς θεμελιωθεί μια από τις καλύτερες πλευρές της ευβοϊκής ανάπτυξης.
Θρυλικά κάστρα, τοιχογραφίες μεγίστων καλλιτεχνών, γεννήματα χεριών που δρομολογήσανε την πορεία αυτού του τόπου στους συγκλονιστικούς αιώνες, που βρέθηκε στην κορυφή του παγκόσμιου ιστορικού κύματος, παραμένουν εγκαταλελειμμένα στον πανδαμάτορα χρόνο, στους καιρούς, στην ανθρώπινη άγνοια που προωθεί στην καταστροφή και στη λεηλασία, η οποία είναι πασίγνωστη.
Είναι αδιανόητο να μην υπάρχει παρέμβαση της πολιτείας για την αποτροπή της πλήρους κατάρρευσης και της καταστροφής.
Για τους λόγους αυτούς, ερωτάται ο αρμόδιος κύριος Υπουργός, αν επιτέλους προτίθεται να ιδρύσει στην Εύβοια Εφορεία Βυζαντινών Αρχαιοτήτων.".
Ο Υπουργός Πολιτισμού κ. Ευάγγελος Βενιζέλος έχει το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, η Εύβοια όπως και όλες σχεδόν οι περιοχές της ελληνικής επικράτειας είναι ένας συνεχής και αδιάκοπος αρχαιολογικός χώρος, στον οποίο αποτυπώνονται τα ίχνη όλων των ιστορικών περιόδων. Είναι ένα μεγάλο παλίμψηστο της διαχρονίας του ελληνικού πολιτισμού.
Αυτό φυσικά καλύπτει και τους βυζαντινούς και τους μεταβυζαντινούς χρόνους, κατά τους οποίους η Εύβοια ήταν ένα πολύ σημαντικό κέντρο αναφοράς. Αλλά η κατάσταση αυτή έχει επιβάλει εδώ και χρόνια την έντονη παρουσία των αρχαιολογικών υπηρεσιών στην Εύβοια, η οποία ανήκει στην τοπική αρμοδιότητα της Α' Εφορείας Βυζαντινών Αρχαιοτήτων, η οποία στελεχωμένη ελλιπώς, όπως και όλες οι εφορείες προϊστορικών και κλασικών και βυζαντινών αρχαιοτήτων, καταβάλλει μέσα στο πλαίσιο του γλίσχρου προϋπολογισμού του Υπουργείου Πολιτισμού υπεράνθρωπες πολλές φορές προσπάθειες, προκειμένου να καλύψει τις εκτεταμένες ανάγκες, οι οποίες όλο και θα εντείνονται, καθώς παρατηρώ με πολύ μεγάλη ικανοποίηση ότι βαίνει αυξανόμενη η ευαισθησία της κοινής γνώμης γύρω από τα ζητήματα της προστασίας της πολιτιστικής κληρονομιάς.
'Οπως είναι διαρθρωμένη η Αρχαιολογική Υπηρεσία από το 1997 έχουμε μία έκκεντρη οργάνωση, γιατί πάντοτε υπήρχε ο φόβος της πιθανής υποταγής της Αρχαιολογικής Υπηρεσίας στις περιφερειακές υπηρεσίες του κράτους ή στην τοπική αυτοδιοίκηση. Γι' αυτό ποτέ το οργανόγραμμα της Αρχαιολογικής Υπηρεσίας δεν παρακολούθησε κατά τρόπο ορθολογικό την υπόλοιπη διοικητική διαίρεση της χώρας. 'Εχουμε είκοσι πέντε, όπως ξέρετε, εφορείες προϊστορικών και κλασικών αρχαιοτήτων, με τοπική αρμοδιότητα που εκτείνεται σε περισσότερους πάντα από έναν νομούς και δεκατέσσερις εφορείες βυζαντινών αρχαιοτήτων. Δηλαδή ουσιαστικά έχουμε μία εφορεία βυζαντινών αρχαιοτήτων σε κάθε περιφέρεια της χώρας. Στόχος μας είναι να ενοποιήσουμε τις υπηρεσίες σε ένα σχήμα, που θα περιλαμβάνει μία πλήρη υπηρεσία σε επίπεδο περιφέρειας και νομαρχιακές υπηρεσίες, οι οποίες θα καλύπτουν όλο το εύρος και των προϊστορικών και των κλασικών και των βυζαντινών και των μεταβυζαντινών και των νεοτέρων μνημείων. Και φυσικά θα υπάρχει και τεχνική διεύθυνση, κυρίως για την αναστήλωση των μνημείων, καθώς και τμήμα συντήρησης. Αλλά με το υπάρχον προσωπικό του Υπουργείου Πολιτισμού αυτό δεν μπορεί να γίνει. 'Οταν οι βυζαντινοί αρχαιολόγοι είναι συν πλην εκατό, δεν είναι δυνατόν να στελεχώσουν επαρκώς υπηρεσίες περιφερειακές, οι οποίες να είναι διαρθρωμένες σε επίπεδο νομού. Υπάρχουν πολλοί νομοί, στους οποίους ιδρύουμε γραφεία μη αυτοτελή, υποκείμενα στις οικείες εφορείες βυζαντινών αρχαιοτήτων, γιατί στόχος μας δεν είναι να δώσουμε διοικητικού χαρακτήρα, αλλά κυρίως επιστημονικού χαρακτήρα απαντήσεις στα ερωτήματα αυτά, δηλαδή να παράγεται ένα πολύ σημαντικό έργο.
Πρέπει να σας πω ότι αυτήν τη στιγμή υπάρχουν στο Νομό Εύβοιας πάρα πολλές δράσεις συγκεκριμένες για το 1998 της Α' Εφορείας Βυζαντινών Αρχαιοτήτων και της Διεύθυνσης Αναστήλωσης Βυζαντινών και Μεταβυζαντινών Μνημείων, που χρηματοδοτούνται είτε από πόρους κεντρικούς είτε από τα περιφερειακά επιχειρησιακά προγράμματα Στερεάς Ελλάδας. Δηλαδή έχουμε περισσότερες από πέντε μεγάλες ανασκαφές. 'Εχουμε περισσότερα από δέκα σοβαρά αναστηλωτικά έργα. 'Εχουμε τρία μεγάλα έργα στα ΠΕΠ, τον 'Αγιο Δημήτριο στο 
 

Επιστροφή στην κορυφή



Σελίδα 8032 
Αυλωνάρι, την Αγία Παρασκευή στη Χαλκίδα και τον 'Αγιο Γεώργιο στο Κάστρο της Σκύρου. 'Εχουμε περίπου δέκα μεγάλα προγράμματα συντήρησης τοιχογραφιών ή ψηφιδωτών στο Νομό Εύβοιας. 'Εχουμε λοιπόν μία δραστηριότητα, που κινητοποιεί αρχαιολόγους αναστηλωτές και συντηρητές, οι οποίοι εξαντλούν έτσι και τις δυνατότητές τους. Γιατί δεν είναι τα έργα συντήρησης και αποκατάστασης, έργα οικοδομικά, ώστε να τα μετράμε με βάση την απορρόφηση συγκεκριμένων κονδυλίων. Είναι λεπτές επιστημονικές εργασίες, οι οποίες μετριώνται με άλλα κριτήρια και όχι με κριτήριο τον όγκο απορρόφησης νέων υλικών, άρα χρημάτων.
ΠΡΟΕΔΡΕΥΩΝ (Λουκάς Αποστολίδης): Ο κ. Παπαγεωργόπουλος έχει το λόγο.
ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Υπουργέ, οπωσδήποτε δεν έχω δυνατότητα να αντικρούσω το επιχείρημά σας ότι δεν υπάρχει στελέχωση των θέσεων, ώστε να γίνουν τα προγράμματα όπως θα ήταν το καλύτερο δυνατόν. Βέβαια ίσως στο ΠΑΣΟΚ να μην υπάρχει πολύ ενδιαφέρον από ειδικούς επιστήμονες αρχαιολόγους και γι' αυτό είναι ίσως το μόνο Υπουργείο που δεν αντιμετωπίζει αυτήν τη διόγκωση προσλήψεων, που καταγράφεται κάθε μέρα από εκθέσεις ΑΣΕΠ, από καθημερινές καταγγελίες, από συζητήσεις εδώ στη Βουλή. Ας είναι όμως έτσι, αυτό είναι ένα ζήτημα το οποίο θα λύσετε μόνοι σας.'Αρα θα πρέπει να πάρετε κι εσείς το μερίδιο που σας αναλογεί.
'Οσον αφορά τις διαπιστώσεις σας, μπορώ να πω ότι δεν πήρα συγκεκριμένη απάντηση στην ερώτηση που υπέβαλα, δεν υπήρξε κάτι συγκεκριμένο, όσον αφορά τη θέση της Κυβέρνησης σ' αυτό το ζήτημα.
Λυπούμαι, κύριε Υπουργέ, αλλά διαπιστώνω ότι η Κυβέρνηση του ΠΑ.ΣΟ.Κ. είναι οφειλέτης ανεκπλήρωτων υποσχέσεων, είναι οφειλέτης ληξιπρόθεσμων υποχρεώσεων προς την Εύβοια. Τίποτε απ' όσα έχει υποσχεθεί, έχει εξαγγείλει, έχει αναγγείλει κατά καιρούς δεν έχει υλοποιηθεί. 
Ζητούμε απλώς να επιδείξει η Κυβέρνηση του ΠΑ.ΣΟ.Κ. συνέπεια στις υποσχέσεις της και στις δεσμεύσεις της, κάτι που και σε άλλους τομείς δεν κάνει, αλλά και στην αρμοδιότητα του Υπουργείου Πολιτισμού δεν βλέπουμε να γίνεται τίποτα.
Προχθές μας μοιράσατε -και ευχαριστούμε γι' αυτό- ένα ογκώδες βιβλίο, θα έλεγε κανείς, με το έργο του Υπουργείου Πολιτισμού στον τομέα της πολιτιστικής κληρονομιάς του 1997. Σε ό,τι αφορά την Εύβοια, βλέπουμε ότι η Εύβοια είναι απούσα. Δεν υπάρχει έργο στην Εύβοια, δεν υπάρχει δραστηριότητα, δεν υπάρχει τίποτα που να διαπιστώνεται δια γυμνού οφθαλμού. Θα αναφερθώ επί τροχάδην, γιατί πέρασε και ο χρόνος.
Πρώτον, είναι οι μονότονες εξαγγελίες της Κυβέρνησης για την ανέγερση του Μουσείου Χαλκίδας, στο βιομηχανικό συγκρότημα Αρέθουσας. Μένει εξαγγελία χωρίς αντίκρισμα.
'Οσον αφορά το αρχαίο θέατρο Ερέτριας, ουδέν ορατόν και πάλι δια γυμνού οφθαλμού. Μελέτες επί μελετών και τίποτα περισσότερο.
Tο απλούστερο, κύριε Υπουργέ - για να αφήσουμε όλα τα άλλα και να τελειώσω με αυτό- που δεν σας κοστίζει απολύτως τίποτα, είναι οι εκατόν πενήντα μεσαιωνικές πανοπλίες. Είναι η σπουδαιότερη συλλογή που υπάρχει στην Ελλάδα και από τις σημαντικότερες στην Ευρώπη. Βρίσκονται στα υπόγεια του Εθνολογικού Μουσείου. Σας είπαμε λοιπόν εμείς, σας είπε και ο δήμος, να μας δώσετε μερικές, για να μπορέσουμε να τις εκθέσουμε σε κάποιες αίθουσες. Η Κυβέρνηση επιμένει να τις έχει σε κουτιά, να στοιβάζονται και να μη μας δίνει κάποιες αντιπροσωπευτικές. 
Ζητάμε, λοιπόν, τη στοιχειώδη μέριμνα, τη στοιχειώδη φροντίδα, τη στοιχειώδη ευαισθησία που δυστυχώς απουσιάζει από την Κυβέρνηση του ΠΑΣΟΚ.
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, με την άδειά σας, ήθελα να πω προς το συνάδελφο κ. Ελευθέριο Παπαγεωργόπουλο ότι ελπίζω να μη φαντάζεται πως υπάρχει μια κυβερνητική πολιτική για τις πανοπλίες και μια πολιτική της Αντιπολίτευσης για τις πανοπλίες. Είναι ένας παρωχημένος και, θα έλεγα, όχι ιδιαίτερα πειστικός δονκιχωτισμός -για να κάνω το συνειρμό με βάση τις πανοπλίες- το να υποστηρίζει κανείς κάτι τέτοιο. Ούτε θα απαντήσω στα κουραστικά στερεότυπα ότι κάνουμε προσλήψεις. Δεν κάνουμε τίποτα. Σεβόμαστε ακριβώς τις δεσμεύσεις μας, τη διαδικασία του ν.2190 και εγώ είμαι ο πρώτος που λέει ότι, αν δεν κάνουμε κάποιες επαναξιολογήσεις ως προς τη στελέχωση του κρατικού μηχανισμού, θα απαξιωθεί η Δημόσια Διοίκηση ως μοχλός ανάπτυξης και θα γίνει ένα βαρύδιο στην ανάπτυξη του τόπου αυτού. Γιατί όταν πρόκειται για επιστημονικό προσωπικό, όπως οι αρχαιολόγοι και οι αναστηλωτές, δεν μπορούμε να εφαρμόζουμε το κριτήριο, ένας προσλαμβανόμενος για πέντε κενές θέσεις.
Σας λέω όμως τώρα επί του συγκεκριμένου ότι η Α' Εφορεία Βυζαντινών Αρχαιοτήτων -γιατί για όλα τ'άλλα, για την Αρέθουσα, για την Ερέτρια, έχω απαντήσει στην Αίθουσα αυτή- είναι σε στενή συνεργασία και με το Δήμο Χαλκιδαίων και με τη νομαρχιακή αυτοδιοίκηση και προωθούν από κοινού μια σειρά από σοβαρά έργα και παρεμβάσεις διευθέτησης των χώρων.
Επίσης, πρέπει να τονίσω ότι αν διάβαζε ο κ.Παπαγεωργόπουλος την έκδοση που μοίρασα στους συναδέλφους Βουλευτές για το έργο του Υπουργείου Πολιτισμού στον τομέα της πολιτιστικής κληρονομιάς του 1997, θα έβλεπε τι έγινε ειδικά στο Νομό Εύβοιας.
ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Μόνο περιφράξεις έχετε κάνει και τίποτε άλλο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Πρέπει όμως να συνδυάσει κανείς πολλά κεφάλαια της έκδοσης αυτής, για να έχει τη γενική εικόνα. Γι'αυτό καταθέτω ένα σημείωμα, στο οποίο συνοπτικά καταγράφεται το τι έγινε το 1997, για να έχετε μια πλήρη εικόνα της έκτασης του έργου που εκτελείται στο Νομό Εύβοιας.
(Στο σημείο αυτό ο Υπουργός Πολιτισμού κ. Ευάγγελος Βενιζέλος καταθέτει για τα Πρακτικά το προαναφερθέν σημείωμα, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής )
Σας θυμίζω εδώ ότι ειδικά για την Ερέτρια, που είναι μείζον έργο, αλλά κλασικό, όχι βυζαντινό, στο οποίο αναφέρεται η ερώτησή σας, έχω δώσει γραπτές και προφορικές απαντήσεις και έχω εξηγήσει πώς προωθείται το έργο σε συνεργασία με την Ελβετική Αρχαιολογική Σχολή και το Πολυτεχνείο της Ζυρίχης.
ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Τις πανοπλίες τις κρατάτε για τον εαυτό σας ως νέος Δον Κιχώτης;
ΠΡΟΕΔΡΕΥΩΝ (Λουκάς Αποστολίδης): Τρίτη είναι η με αριθμό 1417/6-5-98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Εθνικής Οικονομίας και Οικονομικών, σχετικά με τη λήψη μέτρων για να διασφαλιστεί ο δημόσιος χαρακτήρας του Ομίλου Εμπορικής - Ιονικής, τα εργασιακά δικαιώματα των εργαζομένων κλπ.
Η επίκαιρη ερώτηση του κ.Αγγουράκη έχει ως εξής:
"Με τις δηλώσεις που έγιναν μετά τη συνεδρίαση της Κυβερνητικής Επιτροπής αποκαλύφθηκαν οι προθέσεις της Κυβέρνησης για την τύχη του Ομίλου-Εμπορικής Ιονικής.
Επειδή οι εργαζόμενοι στις Τράπεζες Ιονική - Εμπορική βρίσκονται, με απόφαση της ΟΤΟΕ, σε απεργιακές κινητοποιήσεις με στόχο την αποτροπή της ιδιωτικοποίησης και επειδή με τα καθημερινά δημοσιεύματα απαξιώνεται η Τράπεζα:
Ερωτάται ο κύριος Υπουργός:
Με ποιον τρόπο η Κυβέρνηση θα διασφαλίσει το δημόσιο χαρακτήρα του Ομίλου Εμπορικής - Ιονικής;
Πώς θα αντιμετωπίζει η Κυβέρνηση το πόρισμα της MONITOR και τις προτεινόμενες "λύσεις".
Με ποιoν τρόπο θα διασφαλίσει τα εργασιακά - ασφαλιστικά δικαιώματα των εργαζομένων και την εργασία των υπαλλήλων στον 'Ομιλο της Ιονικής - Εμπορικής;
Τι μέτρα προτίθεται να πάρει, για να σταματήσει ο διασυρμός 
 

Επιστροφή στην κορυφή



Σελίδα 8033 
της Τράπεζας;".
Ο Υφυπουργός κ. Πάχτας έχει το λόγο.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Eυχαριστώ, κύριε Πρόεδρε.
Αγαπητέ, κύριε συνάδελφε, θα ήθελα να σας ενημερώσω για το περιεχόμενο της ερώτησής σας με τα εξής στοιχεία:
'Οπως όλοι γνωρίζουμε και εν όψει της επόμενης κρίσιμης τριετίας, κατά την οποία η χώρα θα πραγματοποιήσει τη μεγάλη προσπαθεια για την ένταξή της στην τρίτη φάση της Οικονομικής και Νομισματικής 'Ενωσης, η Κυβερνησή μας διαφοροποιείται και κινητοποιεί και πάλι τους μηχανισμούς εξυγίανσης και αναδιοργάνωσης των υπό κρατικό έλεγχο επιχειρήσεων με παρεμβάσεις εξυγίανσης και αποκρατικοποίησης σε κρίσιμους τομείς για την οικονομική ανάπτυξη της χώρας.
Στα πλαίσια αυτά, η Κυβέρνηση για τον εκσυγχρονισμό και την εξυγίανση του τραπεζικού συστήματος ενθαρρύνει ενέργειες, όπως η αναδιάρθρωση του χαρτοφυλακίου των τραπεζών, του δημοσιου τομέα, η ενίσχυση της κεφαλαιακής βάσης του και βεβαίως η ιδιωτικοποίηση μερικών απ' αυτές. Επιδίωξή μας είναι οι τράπεζες να λειτουργούν ανταγωνιστικά με θετικότερα αποτελέσματα για την εθνική οικονομία.
Ειδικότερα σε ό,τι αφορά την Ιονική Τράπεζα, αγαπητέ κύριε συνάδελφε, από διάφορες μελέτες, που και σεις αναφέρετε στην ερώτησή σας, που έχουν γίνει με πρωτοβουλία της Κυβέρνησης και των διοικήσεων της Εμπορικής και της Ιονικής, προέκυψε ότι με την παράταση του ισχύοντος καθεστώτος στις δύο τράπεζες, δεν εξασφαλίζεται βιώσιμο μέλλον. 
'Αρα, αποκλείεται η συνέχεια της σημερινής κατάστασης. Αν αποκλειστεί το ισχύον καθεστώς, διαγράφονται δυο εναλλακτικές λύσεις. Η πρώτη εναλλακτική λύση είναι η συγχώνευση της Ιονικής με την Εμπορική Τράπεζα. Η δεύτερη εναλλακτική λύση είναι η πώληση της Ιονικής από τη μητρική της εταιρείας, την Εμπορική. 
Από την εξέταση των στοιχείων προέκυψε ότι η πρώτη λύση έχει τεράστιο, τόσο κοινωνικό όσο και οικονομικό κόστος. Η λύση αυτή προβλέπει αποχωρήσεις τριών χιλιάδων εκατό εργαζομένων σε δύο τράπεζες. Είναι δεδομενο ότι οι φυσιολογικές αποχωρήσεις είναι πολύ περιορισμένες. Σε κάθε περίπτωση, δεν αφορούν μονο τα υψηλά κλιμάκια των ηλικιών, αλλά αφορούν όλο το προσωπικό.
Κατά συνέπεια, η υλοποίηση του προγράμματος εξυγίανσης που συνεπάγεται η συγχώνευση, σημαίνει μαζικές απολύσεις εργαζομένων. Βεβαίως, προγράμματα πρόωρης συνταξιοδότησης ή εθελούσιας εξόδου, τα οποία και είναι απαγορευτικά δαπανηρά και σε κάθε περίπτωση δεν περιλαμβάνονται στην πολιτική της Κυβέρνησης, ούτε καν για προγραμματικές επιχειρήσεις, όπως γνωρίζετε, δεν τα αντιμετωπίζουμε πλέον.
Οι μαζικές απολύσεις βρίσκονται έξω από το χώρο της πολιτικής που ασκεί η σημερινή Κυβέρνησης. 'Εχουμε αποκλείσει τις απολύσεις ως μέσω εξυγίανσης επιχειρήσεων του ευρύτερου δημόσιου τομέα. Επιπλέον το πρόγραμμα εξυγίανσης, που συνεπάγεται η συγχώνευση, προβλέπει κατάργηση, κλείσιμο εκατόν πενήντα τριών υποκαταστημάτων των δύο τραπεζών σε σύνολο πεντακοσίων σαράντα έξι, το οποίο σημαίνει μαζικές απολύσεις και μάλιστα σε τοπική κλίμακα, συγκεντρωμένες σε συγκεκριμένα σημεία της εθνικής επικράτειας, σε συγκεκριμένες περιοχές, πόλεις και χωριά. Σημαίνει πρόκληση προβλήματος ανεργίας σε τοπικό επίπεδο σε πολύ εκτεταμένη κλίμακα. Επιπλέον το πρόβλημα εξυγίανσης που συνεπάγεται η συγχώνευση, σημαίνει επανάκληση και επανατοποθέτηση όλου του προσωπικού των δύο τραπεζών. 
Για τους λόγους αυτούς, για το τεράστιο οικονομικό και κοινωνικό κόστος που συνεπάγεται αυτό το πρόγραμμα εξυγίανσης με τη λύση της συγχώνευσης, η Κυβέρνηση απέρριψε τη συγχώνευση και πρότεινε τη λύση της πώλησης της Ιονικής Τράπεζας. Η λύση της πώλησης είναι η λύση εκείνη, η οποία διασφαλίζει πολύ καλύτερα το μέλλον και την προοπτική της Ιονικής Τράπεζας και βεβαίως το μέλλον και την προοπτική των εργαζομένων σ' αυτή. Η πώληση θα πραγματοποιηθεί σε συνθήκες απόλυτης διαφάνειας μέσω χρηματιστηρίου και με τον τρόπο που θα διασφαλίσει απόλυτα τα οικονομικά συμφέροντα της Εμπορικής Τράπεζας.
Θέλω και πάλι να επαναλάβω αγαπητέ κύριε συνάδελφε, ότι η ίδια η Εμπορική δεν ιδιωτικοποιείται. Αντίθετα με το προϊόν της πώλησης θα ενισχυθεί κεφαλαιακά, ώστε να επιταχύνει την εξυγίανση και τον εκσυχρονισμό της.
Ευχαριστώ κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Ο κύριος Αγγουράκης έχει το λογο.
ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, κατ' αρχήν μου κάνει ειλικρινά εντύπωση το γεγονός ότι ο κύριος Υφυπουργός σήμερα σε αντίθεση με πρόσφατη δήλωση του Υπουργού κ. Παπαντωνίου, ούτε καν δεσμεύθηκε για το ότι το συμβόλαιο πώλησης της Ιονικής προβλέπει τη διασφάλιση για κάποιο χρονικό διάστημα των θέσεων εργασίας.
Yπάρχει ένα θέμα, αν θέλετε, αξιοπιστίας και σοβαρότητας στο πώς αντιμετωπίζεται το όλο αυτό θέμα. 
Το δεύτερο, που θα ήθελα να έχει υπόψη του το Σώμα είναι ότι με αυτήν την απαράδεκτη -και θα εξηγήσω γιατί- πολιτική, που ακολουθεί η Κυβέρνηση στο θέμα της ιδιωτικοποίησης της Ιονικής, εκτός των άλλων, αυτό που έχει πετύχει ήδη αυτή τη στιγμή που μιλάμε, κύριε Πρόεδρε, είναι να έχει μειωθεί η χρηματιστηριακή αξία της Ιονικής κατά ενενήντα δισεκατομμύρια (90.000.000.000) δραχμές από τη στιγμή που ανακοινώθηκε η ιδιωτικοποίησή της.
Και το τρίτο, που θα ήθελα να σημειώσω, είναι και το πιο σημαντικό. Και από την απάντηση του κυρίου Υφυπουργού, αλλά και απ' όσα στοιχεία έχουμε υπόψη μας μέχρι στιγμής, από πουθενά δεν προκύπτει ότι επιχειρησιακά η λύση, την οποία έχει προκρίνει η Κυβέρνηση, δηλαδή η πώληση της Ιονικής σε ιδιώτες, θα εξυπηρετήσει την εθνική οικονομία, την ανάπτυξη και τους καταναλωτές.
Αντίθετα, αυτό που σίγουρα θα συμβεί, θα είναι να χειροτερέψει ακόμη περισσότερο η κατάσταση γενικά της εθνικής οικονομίας της χώρας, θα δυναμώσει η δύναμη, η επιρροή και το μερίδιο, αν θέλετε, του ιδιωτικού κεφαλαίου στο τραπεζικό σύστημα, απλά και μόνο διότι έτσι θέλει η Κυβέρνηση. Διότι είναι προφανές ότι πρόκειται για απόφαση ή της ΕCOFIN ή δεσμεύσεων γύρω από την ένταξη της χώρας μας τελικά στην ΟΝΕ με δεδομένο ότι έχουν εκφράσει ήδη ενδιαφέρον για αγορά της Ιονικής, η Πίστεως, η EUROBANK και ορισμένοι άλλοι ξένοι οίκοι.
Κλείνοντας θα ήθελα να σημειώσω, κύριε Πρόεδρε, ότι πραγματικά δεν ήταν καθόλου πειστικές οι απαντήσεις του κυρίου Υφυπουργού. Αναφέρθηκε δε σε ορισμένες μελέτες και πορίσματα, εν τούτοις η ίδια η Κυβέρνηση, σε ερώτησή μας στις 3 του Απρίλη φέτος, να καταθέσει στη Βουλή το πόρισμα της MONITOR αρνήθηκε να το κάνει. 'Ενα μέρος της απάντησης του κυρίου Υφυπουργού ήταν στην απάντηση που έδωσε ο Υπουργός Εθνικής Οικονομίας στις 3 Απριλίου για το ενδεχόμενο ιδιωτικοποίησης της Ιονικής, με το επιχείρημα ότι θα προκριθεί αυτή η λύση, εφόσον υπάρχουν οι συγκεκριμένες μελέτες ή εφόσον προκριθεί ως η πιο συμφέρουσα.
Εγώ δεν κατάλαβα από την απάντηση του κυρίου Υφυπουργού κανένα επιχείρημα προς αυτήν την κατεύθυνση.
Και τελειώνω επαναλαμβάνοντας ότι το επιχείρημα, που χρησιμοποιήθηκε για τη δήθεν διασφάλιση των θέσεων εργασίας, δεν στέκει πουθενά.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Κύριε Πρόεδρε, να απαντήσω, αν και νομίζω ότι ο κύριος συνάδελφος δεν θα ήθελε να αποδεχθεί κάποια στοιχεία. 'Οχι ότι δεν του απαντήθηκαν, αλλά δεν θέλει να τα αποδεχθεί ως τέτοια. 
Θέλω να επαναλάβω ότι έχουμε αποκλείσει, κύριε συνάδελφε...
ΧΑΡΑΛΑΜΠΟΣ ΑΓΓΟΥΡΑΚΗΣ: Την έκθεση της ΜΟNITOR δεν την καταθέσατε. 
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): ... 
 

Επιστροφή στην κορυφή



Σελίδα 8034 
τις απολύσεις ως μέσον εξυγίανσης των επιχειρήσεων του ευρύτερου δημόσιου τομέα και είναι σαφής η απάντηση.
ΧΑΡΑΛΑΜΠΟΣ ΑΓΓΟΥΡΑΚΗΣ: 'Οχι, δεν είναι καθόλου σαφής.
ΠΡΟΕΔΡΕΥΩΝ (Λουκάς Αποστολίδης): Μπορεί να μην είναι πειστική, κύριε Αγγουράκη, αλλά είναι σαφής.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ρώτησε ξανά ο κύριος συνάδελφος, γιατί θα έχουμε θετικότερα αποτελέσματα για την ελληνική οικονομία.
Κατ' αρχήν είναι χρήσιμο να έχουμε τις απόψεις σας κάποια στιγμή. Να μας πείτε ...
ΧΑΡΑΛΑΜΠΟΣ ΑΓΓΟΥΡΑΚΗΣ: Είστε υποχρεωμένος να καταθέσετε την έκθεση της MONITOR.
ΠΡΟΕΔΡΕΥΩΝ (Λουκάς Αποστολίδης): Κύριε Αγγουράκη, σας παρακαλώ. 
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Σας παρακαλώ πολύ. Να αναφέρεστε στο περιεχόμενο της ερώτησής σας, όχι σε νέες ερωτήσεις.
ΧΑΡΑΛΑΜΠΟΣ ΑΓΓΟΥΡΑΚΗΣ: Στο περιεχόμενο της ερώτησης αναφέρομαι. Μιλάμε για την έκθεση της ΜΟΝΙΤΟR και δεν είπατε τίποτε γι'αυτό. 
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Μα, σας είπα πάρα πολλά πράγματα. Σας είπα, γιατί λόγω του πορίσματος αυτού οδηγηθήκαμε στην πώληση και όχι στη συγχώνευση. Επίσης, σας είπα και γιατί δεν πρέπει να συνεχιστεί η κατάσταση ως έχει. Και δεν πρέπει να συνεχιστεί η κατάσταση ως έχει, κύριε συνάδελφε, γιατί έχουμε παγκόσμιο προηγούμενο στην υπόθεση αυτή. 'Εχουμε δηλαδή τη θυγατρική, την Ιονική να ανταγωνίζεται τη μητρική, την Εμπορική. Οφείλουμε να διακόψουμε αυτήν την παγκόσμια μοναδικότητα. Και οι δύο τράπεζες έχουν ανταγωνιστικές λειτουργίες στον ίδιο χώρο. Βεβαίως, δεν μπορούν να επιβιώσουν στο σημερινό ανταγωνισμό ταυτόχρονα και οι δύο τράπεζες.
Να, λοιπόν, πρέπει να φύγουμε και από τη λύση αυτή της παράτασης της σημερινής ισχύουσας κατάστασης. Είναι βέβαιο ότι η ιδιωτικοποίηση θα οδηγήσει σε βελτίωση της κεφαλαιακής επάρκειας της τράπεζας και θα της επιτρέψει κατ' επέκταση να αναπτυχθεί περισσότερο ορθολογικά, με βάση τα συγκριτικά της πλεονεκτήματα. 
Είναι βέβαιο, κύριε συνάδελφε, ότι ο νέος ιδιώτης στρατηγικός επενδυτής, που θα αναλάβει την Ιονική, θα την αναπτύξει, προκειμένου να διευρύνει τα μερίδιά της στην αγορά.
Αυτό βεβαίως, μόνο τη βελτίωση της θέσης της Ιονικής Τράπεζας θα επιφέρει από εδώ και μπρός.
Ας σταματήσω εδώ, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Υπάρχουν εξάλλου, άλλες δύο ερωτήσεις, που είναι παραπλήσιες, κύριε Υφυπουργέ.
Ακολουθεί η τέταρτη με αριθμό 1402/6.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Εθνικής Οικονομίας και Οικονομικών, σχετικά με τη προωθούμενη πώληση της Εμπορικής Επιχείρησης "Καταστήματα Αφορολογήτων Ειδών" (Κ.Α.Ε.), τη διασφάλιση των δικαιωμάτων των εργαζομένων σ'αυτό κλπ.
Η επίκαιρη ερώτηση έχει ως εξής:
"Η Κυβέρνηση προωθεί την πώληση της σημαντικής εμπορικής επιχείρησης "Καταστήματα Αφορολογήτων Ειδών" (ΚΑΕ), η αξία της οποία αποτιμάται σε εκατόν είκοσι δισεκατομμύρια (120.000.000.000) δραχμές, παρά το γεγονός ότι πρόκειται για εξαιρετικά κερδοφόρα εταιρεία. Ενδεικτικά αναφέρεται ότι τα ΚΑΕ πραγματοποίησαν κέρδη δεκαοκτώ δισεκατομμυρίων (18.000.000.000) δραχμών το έτος 1997.
Ερωτάται ο κύριος Υπουργός:
-Ποιοι λόγοι και παράγοντες δικαιολογούν την πώληση σε ιδιώτες μιας τόσο κερδοφόρας επιχείρησης;
-Αληθεύει ότι με την προωθούμενη πώληση θα παραχωρηθεί και το δικαίωμα αποκλειστικής εκμετάλλευσης των καταστημάτων αφορολογήτων ειδών, που έχει ήδη δοθεί στα ΚΑΕ για πενήντα χρόνια, καθώς και το δικαίωμα του αγοραστή να ιδρύσει καταστήματα αφορολογήτων και φορολογουμένων ειδών στο αεροδρόμιο των Σπάτων; 
-Σε ενδεχόμενη περίπτωση που η Κυβέρνηση πραγματοποιήσει την πώληση, ποια μέτρα θα πάρει για τη διασφάλιση των θέσεων των σήμερα εργαζομένων στα ΚΑΕ;"
Τι γίνεται εκεί με την οδηγία της Ευρωπαϊκής 'Ενωσης, κύριε Υφυπουργέ; Για κλείσιμο πάνε τα ΚΑΕ ή για άνοιγμα;
ΦΩΤΗΣ ΚΟΥΒΕΛΗΣ: Μη σπεύδετε να βοηθήσετε εκ προοιμίου, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Δεν σπεύδω να βοηθήσω, κύριε Κουβέλη. Απλώς το θέλω και εγώ σαν απάντηση αυτό.
ΦΩΤΗΣ ΚΟΥΒΕΛΗΣ: Δεν υπάρχει οδηγία. Κάντε ερώτηση, να σας απαντήσει.
ΠΡΟΕΔΡΕΥΩΝ (Λουκάς Αποστολίδης): Θα το κάνω. Θα σας ακούσω. 
Ο κύριος Υφυπουργός έχει το λόγο.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.
Θα ήθελα, κύριε συνάδελφε, να πω τα εξής, σε σχέση με το περιεχόμενο της ερώτησής σας.
Για μια ακόμη φορά θα ήθελα να επισημάνω ότι οι δημόσιες επιχειρήσεις -και νομίζω ότι θα συμφωνήσουμε σε αυτό- αποτελούν κομβικό σημείο αναφοράς της οικονομικής πολιτικής της Κυβέρνησης. Οι παρεμβάσεις που σχεδιάζονται στη δομή της λειτουργίας και της οργάνωσής τους είναι σημαντικές και από την επιτυχία τους θα εξαρτηθεί σε μεγάλο βαθμό η πραγματική σύγκλιση της ελληνικής οικονομίας με τις οικονομίες των κρατών-μελών της Ευρωπαϊκής 'Ενωσης.
Πρόθεση της Κυβέρνησής μας είναι η ιδιωτικοποίηση των ΔΕΚΟ, πολύ δε περισσότερο, όταν αυτές αναφέρονται σε εμπορικές εταιρείες με κερδοσκοπικό χαρακτήρα, όπως τα καταστήματα αφορολογήτων ειδών.
Θα ήθελα εδώ να επισημάνω, κύριε συνάδελφε, ότι το κριτήριο δεν μπορεί να είναι η κερδοφορία της επιχείρησης. Είναι η λειτουργία της επιχείρησης και η αποτελεσματική εκτέλεση αυτής της λειτουργίας. Θέλω να τονίσω ότι αυτή είναι μια καθοριστικής σημασίας πολιτική απόφαση που έχουμε πάρει ως Κυβέρνηση, απαντώντας έτσι στο ερώτημα που θέσατε στην επίκαιρή σας ερώτηση.
Σε ό,τι αφορά τώρα τα "Καταστήματα Αφορολογήτων Ειδών", αυτή η εταιρεία θα πρέπει να λειτουργήσει με ιδιωτικοοικονομικά κριτήρια στα πλαίσια του υγειούς ανταγωνισμού και απεξαρτητοποιημένη από το σφικτό εναγγαλισμό του κράτους. Πιστεύουμε ότι θα μπορέσει ευκολότερα να αναπτύξει τις όποιες δραστηριότητές της από εδώ και μπρός.
Η εισροή ιδιωτικών κεφαλαίων στα ΚΑΕ από το Χρηματιστήριο Αξιών Αθηνών αποτελεί έναυσμα και συγχρόνως πίεση για περαιτέρω εκσυγχρονισμό των λειτουργικών και εμπορικών δομών της εταιρείας, ώστε να είναι σε θέση να ανταπεξέλθει στις νέες συνθήκες εντόνων ανταγωνισμού στο μέλλον. Νομίζουμε ότι δια μέσου του χρηματιστηρίου διασφαλίζουμε και τη διαφάνεια αυτής της διαδικασίας, όπως παραδείγματος χάριν ήταν και με την περίπτωση της Τράπεζας Μακεδονίας-Θράκης.
Οι παράγοντες που προσδιορίζουν τις ιδιωτικοποιήσεις των ΔΕΚΟ, καθώς και τα προνόμια που τυχόν έχουν, σε σχέση με τις εταιρείες ιδιωτικού τομέα θα εξετασθούν βεβαίως στην πορεία. Πάντως, είναι στις προθέσεις της Κυβέρνησης, στα πλαίσια της κοινωνικής της πολιτικής, η διασφάλιση των συμφερόντων των εργαζομένων στις υπό ιδιωτικοποίηση ΔΕΚΟ, με τον καλύτερο δυνατό τρόπο. Είναι μια πάγια θέση της Κυβέρνησης.'Ηθελα και εδώ να το επισημάνω, όπως το ανέφερα και προηγουμένως, κατά τη διάρκεια της απάντησης στο συνάδελφο του Κομμουνιστικού Κόμματος Ελλάδος.
Με μια κουβέντα, κύριε συνάδελφε -για να ολοκληρώσω την παρέμβασή μου- θεωρούμε ότι το κράτος δεν μπορεί να είναι επιχειρηματίας, θεωρούμε ότι ο ιδιώτης ασκεί τη λειτουργία και τη δραστηριότητα τέτοιου είδους επιχειρήσεων πολύ καλύτερα από ό,τι η πολιτεία και το κράτος. Εμείς πρέπει να απελευθερώσουμε το κράτος από τέτοιες δραστηριότητες 
 

Επιστροφή στην κορυφή



Σελίδα 8035 
διευρύνοντας βεβαίως ταυτόχρονα το περιβάλλον μέσα στο οποίο κινούνται αυτές οι επιχειρήσεις. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Υφυπουργέ, δεν ξέρω πότε απέκτησε η Κυβέρνηση τη συγκεκριμένη αυτή αντίληψη. Και ξέρετε γιατί σας το λέω; Διότι στις αρχές του τρέχοντος έτους υπογράψατε συμφωνία με τα "Καταστήματα Αφορολογήτων Ειδών" και τους δώσατε το αποκλειστικό δικαίωμα να πουλάνε αφορολόγητα και αδασμολόγητα για πενήντα ολόκληρα χρόνια. Πρόσφατα τους παραχωρήσατε το δικαίωμα να εγκατασταθούν στο καινούριο αεροδρόμιο των Σπάτων.
Κατά συνέπεια δικαιούμαι να σας ελέγχω για ανακολουθία σε σχέση με τα όσα σήμερα κάνετε και με τα όσα αποφασίζατε ενάμιση-δύο μήνες πριν.
Λίγο πριν, απαντώντας στο συνάδελφο κ. Αγγουράκη, μιλήσατε για την ανάγκη εξυγίανσης. Εδώ τι εξυγίανση χρειάζεστε, όταν τα καταστήματα αφορολογήτων ειδών επιβαρύνονται μόνο με 8% αποδοχές των εργαζομένων στο σύνολο του τζίρου, όταν οι άλλες ΔΕΚΟ επιβαρύνονται με 20% και πλέον επί του τζίρου των. Τι να εξυγιάνετε στα ΚΑΕ, όταν τα ΚΑΕ σας δίνουν δεκαοκτώ δισεκατομμύρια καθαρά κέρδη ετησίως, όταν τα ΚΑΕ δεν οφείλουν ούτε μία δραχμή σε ασφαλιστικά ταμεία;
Εδώ δεν έχετε το επιχείρημα που έχετε για κάποιες άλλες κρατικές επιχειρήσεις. Θα πουλήσετε, δηλαδή, κερδοφόρα επιχείρηση, για να βοηθήσετε το πρόγραμμα σύγκλισης; Εγώ πρώτη φορά το ακούω και ειλικρινά εκπλήσσομαι. 
Και δεν μου είπατε συγκεκριμένα, τι θα κάνετε -και λέω "συγκεκριμένα", κύριε Υπουργέ, διότι δεν είναι η ώρα των αοριστολογιών και των γενικολόγων υποσχέσεων- με τους τετρακόσιους τριάντα και πλέον μονίμους υπαλλήλους των ΚΑΕ. Υπόσχεσθε τη διασφάλιση των θέσεων αυτών; Σας διαφεύγει επίσης ότι τα ΚΑΕ λειτουργούν ως διαδικασία και μοχλός προώθησης εξαγωγών ελληνικών προϊόντων; Σας διαφεύγει ότι εκεί απασχολείται συνολικά ένας κόσμος της τάξεως των δυόμισι χιλιάδων ατόμων; Νομίζω ότι όλα αυτά είναι στοιχεία, που κατ' ελάχιστον δεν στηρίζουν την επιλογή σας να εκποιήσετε, να ξεπουλήσετε στην κυριολεξία, τα καταστήματα αφορολογήτων ειδών και επαναλαμβάνω -τελειώνοντας, κύριε Πρόεδρε- όταν μάλιστα λίγες ημέρες πριν διαφορετικά αποφασίζατε.
Φοβάμαι, κύριε Υφυπουργέ, ότι ο μονόδρομος, στον οποίο κινείσθε στο όνομα δήθεν της σύγκλισης και της εξυγίανσης, απολήγει σε τοίχο και ο τοίχος θα είναι η αύξηση της ανεργίας.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υφυπουργέ, έχετε το λόγο. Θα σας παρακαλέσω να είμαστε πιο συνεπείς, όσον αφορά το χρόνο.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): 'Ημουν απόλυτα συνεπής στη δευτερολογία της πρώτης ερώτησης και απόλυτα συνεπής στην πρωτολογία της δεύτερης ερώτησης. 
ΠΡΟΕΔΡΕΥΩΝ (Λουκάς Αποστολίδης): "Ροκανίσατε" στην προηγούμενη ερώτηση αρκετό χρόνο.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ας "μετρήσει" από τώρα ο χρόνος μου, κύριε Πρόεδρε και θα ξεκινήσω.
Ευχαριστώ.
Θα έλεγα, κύριε συνάδελφε, ότι τα διδάγματά μας από το παρελθόν είναι ακόμα πάρα πολύ πρόσφατα και εμπεριέχουν έντονα τα μηνύματά τους. Δεν επιτρέπεται, πιστεύω, ούτε επανάληψη λαθών, ούτε παλινδρομήσεις.
Μια γενική παρατήρηση σε σχέση με τα θέματα της ανεργίας, που είπατε, κύριε συνάδελφε.
Κατ' αρχήν πρέπει να συμφωνήσουμε σε κάτι σ' αυτήν τη χώρα, ότι δεν μπορούμε πλέον να χρηματοδοτούμε ή να επιδοτούμε θέσεις απασχόλησης, που δεν είναι ανταγωνιστικές ή που δεν πρόκειται ποτέ να γίνουν ανταγωνιστικές. Και το έχουμε σαν αρχή στην πολιτική μας.
Δεύτερον, πρέπει να δούμε ότι δεν πρόκειται -μιλώ για τα καταστήματα αφορολογήτων ειδών- για μια δημόσια κοινής ωφέλειας επιχείρηση. Και βεβαίως, δεν έχουν ένα στρατηγικό ρόλο να παίξουν στην ανάπτυξη της οικονομίας τα ΚΑΕ.
Τρίτον, διασφαλίζονται οι θέσεις εργασίας απολύτως, κύριοι συνάδελφοι, και πιστεύω ότι και εδώ είναι σαφής η απάντησή μου.
'Οπως είπα, λοιπόν, προηγουμένως, το κριτήριο δεν μπορεί να είναι η κεδροφορία της επιχείρησης, εάν δεν είναι στρατηγικού χαρακτήρα, ή κοινής ωφέλειας. Δεν είναι μόνο λοιπόν η εξυγίανσή της, που αναφερθήκατε προηγουμένως, είναι και ο εκσυγχρονισμός της, η αναβάθμισή της και η ανάπτυξή της. Κι εγώ ρωτάω πολύ απλά: Πως θα μπορέσει να αναπτύξει πολύ καλύτερα τις δραστηριότητες αντίστοιχων επιχειρήσεων, ο ιδιωτικός τομέας ή ο κρατικός τομέας, με τις όποιες δυνάμεις έχει ο καθένας από τους δύο; Ποιος θα αναβαθμίσει ή θα εκσυγχρονίσει τα ήδη υπάρχοντα καταστήματα; Ποιος θα αναπτύξει το δίκτυο πωλήσεων, με προτεραιότητα τα σημεία εξόδου από τρίτες χώρες για ενίσχυση των αφορολογήτων πωλήσεων από εδώ και μπρος; Ποιος θα δυναμώσει το νέο τομέα χονδρικών πωλήσεων, που ήδη από πέρσι άρχισε να λειτουργεί πιλοτικά; Ποιος θα προσπαθήσει καλύτερα να επεκτείνει την εταιρεία σε άλλες χώρες, κυρίως βαλκανικές, για συνεργασίες ή εξαγορές ομοειδών επιχειρήσεων; Γιατί αυτές είναι μερικές από τις λειτουργίες που πρέπει από εδώ και πέρα να αναπτύξουν τα καταστήματα.
Με μία κουβέντα, λοιπόν, κύριε συνάδελφε, μέχρι σήμερα δεν υπήρχε αυτή η νοοτροπία και αυτή η νέα προσέγγιση απέναντι στις νέες ανάγκες, να διαμορφώσουμε νέες πολιτικές. 'Eτσι λοιπόν διαμορφώνουμε νέες πολιτικές. Και νομίζω ότι σωστά κινούμαστε, γιατί έτσι βελτιώνουμε τα οικονομικά στην πατρίδα μας και έτσι αλλάζουμε το οικονομικό καθεστώς.
Νομίζω, λοιπόν, ότι και τις θέσεις εργασίας διασφαλίζουμε και διαμορφώνουμε όρους επέκτασης δραστηριοτήτων της επιχειρήσης από τον ιδιωτικό τομέα, που βεβαίως αυτή και μόνο η κίνηση διαμορφώνει όρους για περισσότερες θέσεις απασχόλησης και όχι συρρίκνωση, έστω και αν είναι μικρό το κόστος της επιβάρυνσης από τους εργαζομένους σήμερα.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Πέμπτη είναι η με αριθμό 1405/6.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Δημόσιας Τάξης, Υφυπουργό Πολιτισμού (αρμόδιο για θέματα Αθλητισμού), σχετικά με τη λήψη μέτρων για τον περιορισμό της βίαιης συμπεριφοράς των φιλάθλων, στους αγώνες ποδοσφαίρου-μπάσκετ κλπ.
Η επίκαιρη ερώτηση του κ. Τσαφούλια έχει ως εξής:
"Εις τους ποδοσφαιρικούς αγώνες και εις τους αγώνες μπάσκετ-μπολ έχει γίνει αποδεκτόν ότι είναι κοινωνική και νόμιμη συμπεριφορά, η βίαιη υβριστική και απειλητική τοιαύτη κυρίως των πολύ νέων οπαδών της μιας ομάδος κατά της άλλης. Η βίαια επέμβαση της Αστυνομίας για απαγόρευση της λειτουργίας αυτής της συμπεριφοράς δεν έχει φέρει μέχρι τούδε αποτελέσματα.
Επειδή προ της ενάρξεως κάθε αγώνα θα πρέπει να αναγγέλλονται και να επαναλαμβάνονται από το μεγάφωνο οι αρχές και οι αξίες του αθλητισμού και η επιβεβλημένη και αναβαθμισμένη προσωπικότητα και συμπεριφορά που πρέπει να έχει κάθε οπαδός μιας αθλητικής ομάδος έναντι του οπαδού της άλλης και γενικότερα να διδάσκεται μέσα από μια απαγγελία μηνυμάτων για τον αθλητισμό και το μέλλον του και τη φιλοσοφία που πρέπει να τον διέπει, η αναγκαιότητα μιας ειρηνικής συμπεριφοράς, αφού η ειρήνη είναι το έμβλημα του αθλητισμού.
Επειδή άλλως αυτό το ιδανικό θα πρέπει να διδαχθεί δια τους άνω νέους και οπαδούς γενικότερα και κατ' άλλον τρόπον, αφού η υπόθεση αυτή είναι περισσότερο πνευματική και λιγότερο αστυνομική.
Ερωτώνται οι κύριοι, Υπουργός και Υφυπουργός:
1. Ποία ανάλογα μέτρα προτίθενται να λάβουν για το ανωτέρω πρόβλημα;
2. Τι μέχρι τούδε έχει γίνει ή γίνεται προς αυτήν την κατεύθυνση;
 

Επιστροφή στην κορυφή



Σελίδα 8036 
3. Ποίο χρηματικό ποσό απαιτείται για μια τέτοια αντιμετώπιση και αν εκ των μέχρι τούδε ενεργειών προς αυτήν ή παρομοίαν κατεύθυνση έχει δαπανηθεί ή δαπανάται ανάλογο χρηματικό ποσόν".
Ο Υφυπουργός Πολιτισμού κ. Φούρας έχει το λόγο.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, στις αρχές του έτους η Επιτροπή Μορφωτικών Υποθέσεων της Βουλής, αφιέρωσε δύο συνεδριάσεις για να συζητήσει αναλυτικά τα εκφυλιστικά φαινόμενα στο χώρο του αθλητισμού. Και αναμένουμε ο πρόεδρος της επιτροπής να καταθέσει στη Βουλή -πιστεύω μέσα στην επόμενη εβδομάδα- το σχετικό πόρισμα, τα συμπεράσματα από εκείνη τη συζήτηση.
Τα εκφυλιστικά φαινόμενα στον αθλητισμό, δυστυχώς, επιβιώνουν και οφείλουμε να τα αντιμετωπίσουμε κυρίως τα φαινόμενα της φραστικής βίας και του χουλιγκανισμού, τα οποία εκθέτουν πολλές φορές τη χώρα και δημιουργούν απερίγραπτες συνθήκες στους αθλητικούς χώρους, σε μία χώρα που έχει γεννήσει το αθλητικό ιδεώδες.
Στο τέλος της επόμενης εβδομάδας θα έχει τελειώσει η συζήτηση με τα πολιτικά κόμματα και τις αθλητικές οργανώσεις γύρω από τις διατάξεις του νέου νόμου για τον αθλητισμό. 
Και με το κόμμα σας, αγαπητέ συνάδελφε, έχουμε ένα διάλογο. Ο κ. Δημαράς, ο οποίος και σας εκπροσωπεί στα αθλητικά, έχει πολύ θετικές προτάσεις και πολύ μεγάλη συνεισφορά. 
Θα ήθελα να τονίσω ότι η αντιμετώπιση της βίας πρέπει να κινηθεί κυρίως στον τομέα της πρόληψης. Δυστυχώς, ως χώρα ακόμα δεν έχουμε αφιερώσει χρόνο στα σχολεία μας, για την αθλητική αγωγή και παιδεία. Δεν έχουμε μηχανισμούς και θεσμούς, για να μπορούμε μέσα από αυτούς να καλλιεργούμε το φίλαθλο πνεύμα στους νέους. Και νομίζω, εν όψει της ανάληψης και της διοργάνωσης των Ολυμπιακών Αγώνων το 2004, οφείλουμε να το πράξουμε. Εκείνο που έχει μεγάλο ενδιαφέρον είναι η πρόληψη. 'Οταν έρχεται η ώρα της καταστολής, τότε τα πράγματα έχουν φθάσει σ' ένα ακραίο σημείο και βρισκόμαστε καθυστερημένα να αντιμετωπίζουμε καταστάσεις. 
Παρ'όλα αυτά πρέπει να πάρουμε και κάποια μέτρα και παίρνουμε κάποια μέτρα στους αγωνιστικούς χώρους. 
'Ενα βασικό μέτρο είναι η τηλεοπτική παρακολούθηση στις εξέδρες. Διότι στις εξέδρες συμβαίνουν πάρα πολλά και πολλές φορές πάρα πολλά αξιοπερίεργα.
Επειδή ζητάτε στοιχεία για κόστος, θα ήθελα να σας ενημερώσω ότι στην Κύπρο πρόσφατα μπήκε τηλεοπτικό σύστημα παρακολούθηση στις εξέδρες, σε τρία γήπεδα που στοίχισε συνολικά εκατόν σαράντα εκατομμύρια (140.000.000) δραχμές. 'Οταν η ΕΠΑΕ του κ.Βίκτωρα Μητρόπουλου μου έφερε την πρόταση για το γήπεδο της Α.Ε.Κ. το είχε κοστολογήσει, μόνο το ένα γήπεδο, σε τριακόσια εκατομμύρια (300.000.000) δραχμές. Για τρία γήπεδα στην Κύπρο, επαναλαμβάνω, με στοιχεία που μου έδωσε ο κυπριακός οργανισμός αθλητισμού, χρειάστηκαν εκατόν σαράντα εκατομμύρια (140.000.000) δραχμές.
Αυτά τα στοιχεία τα έχω διαβιβάσει στην ΕΠΟ. Βεβαίως, δεν είναι τα μόνα μέτρα που πρέπει να πάρει κανείς. Εκτός λοιπόν από την πρόληψη, έχουμε και διαδικασίες, προκειμένου να προστατέψουμε το φίλαθλο από τις παρεκτροπές και στη δευτερολογία μου θα μου επιτρέψετε να αναφέρω μερικά από αυτά τα μέτρα.
ΠΡΟΕΔΡΕΥΩΝ (Λουκάς Αποστολίδης): Να διαμορφώσετε ένα εθνικό αθλητικό εγκόλπιο, κύριε Υφυπουργέ. Θα είναι καλό.
Ο κ.Τσαφούλιας έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Το αθλητικό εθνικό εγκόλπιο, δεν ξέρω πώς μπορεί κανείς να το αντιμετωπίσει παρά ταύτα με τη λειτουργικότητά του, που υποδείξατε, κύριε Πρόεδρε.
Παρέστην μάρτυς σε έναν αγώνα μπάσκετ, ΑΠΟΛΛΩΝΟΣ-ΑΕΚ, στην Πάτρα και είδα μια κατάσταση έξω από οποιαδήποτε λογική, έξω από οποιαδήποτε φρενήρη συνηθισμένη κατάσταση, σε τέτοιο σημείο που απηύθυνα έκκληση στους αστυνομικούς, να σταματήσουν αυτούς τους νέους. Η απάντησή τους δε ήταν ότι είναι πρεζόνια, τα έχουν πιει και ότι δεν μπορούν να τα πλησιάσουν.
Δηλαδή αυτό το φαινόμενο, προκειμένου να το εξαλείψουμε, αξίζει και πεντακόσια εκατομμύρια και ένα δισεκατομμύριο, διότι είναι η νέα γενιά της Ελλάδος, είναι οι νέοι μας.
Επομένως θα πρέπει να μη φεισθεί κανένας αυτών των ποσών και αυτής της δαπάνης, διότι ο κορμός του έθνους είναι αυτοί οι άνθρωποι, οι οποίοι ουσιαστικά είναι ασθενείς. Σκεφθείτε ένα τμήμα της νέας γενιάς να είναι ασθενές. Να μην μπορεί, δηλαδή, να ανταπεξέλθει στο μέλλον στα αιτήματα εκείνα που έχει η πολιτεία, για να αντιμετωπίσει την προοπτική της.
Επομένως πρέπει οπωσδήποτε να δαπανηθούν τα χρήματα και να δαπανηθούν και παραπάνω, γιατί έτσι θα αποδείξουμε ότι ενδιαφερόμαστε για το μέλλον του έθνους. Εκτός τούτου θα χρειαστεί και ένας τρόπος μεθόδευσης για μια προσπάθεια πνευματικής εμπέδωσης των αξιών του αθλητισμού στους νέους, ώστε πράγματι να αντιμετωπιστεί το πρόβλημα αυτό. Διότι το πρόβλημα, όπως γράφω και στην ερώτησή μου, είναι πνευματικό και όχι αστυνομικό.
Συμφωνώ βέβαια ότι η καταστολή δεν είναι τίποτα. Αλλά η πρόληψη χρειάζεται μια σειρά προσπαθειών, για να αντιμετωπιστεί το ζήτημα. Και αναμένω, εν όψει και του πορίσματος, να δω και τον τρόπο και τις μεθοδεύσεις εκείνες, οι οποίες θα οδηγήσουν σε ένα καλό και αίσιο τέλος των προβλημάτων που σας εξέθεσα. Αλλιώς, θα επανέλθω. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, ο αγαπητός συνάδελφος κ.Τσαφούλιας υπήρξε γραμματέας μου στην ΕΔΗΝ Αχαϊας και από το 1963 διατηρώ μαζί του ένα συναισθηματικό και ηθικό δεσμό. Και αυτά τα οποία σήμερα θέτει στη Βουλή, ήταν ήδη διδαχές προς τους νέους τότε, στην αγωνιστική μας πορεία, στη δύσκολη περίοδο.
Θα ήθελα να σημειώσω ακόμα ότι στον τομέα της πρόληψης, εκείνο που θεωρούμε πολύ σημαντικό είναι να υπάρξει μια προσπάθεια, για να περάσει μέσα από τα σχολεία η αθλητική αγωγή και η παιδεία. Και σ'αυτόν τον τομέα συνεργαζόμαστε με το Υπουργείο Παιδείας και ο παριστάμενος Υφυπουργός κ.Ανθόπουλος καταβάλλει μεγάλες προσπάθειες προς αυτήν την κατεύθυνση.
Στον τομέα της πρόληψης υπάρχουν και μέτρα πριν από τον αγώνα, αλλά και κατά τη διάρκεια του αγώνα, τα οποία παίρνει το Υπουργείο Δημόσιας Τάξης με μεγάλο μόχθο, με μεγάλη κούραση και μεγάλες δαπάνες.
Το Υπουργείο Δημόσιας Τάξης έχει υπολογίσει ότι για να προστατεύει τη διεξαγωγή των αθλητικών αγώνων, δαπανά ετήσια πάνω από πέντε δισεκατομμύρια (5.000.000.000) δραχμές. Είναι ένα κοινωνικό κόστος πολύ σοβαρό, το οποίο κάποια στιγμή θα πρέπει να μεταφερθεί στην ευθύνη των οργανωτών αυτών των πρωταθλημάτων. Διότι μιλάμε για επαγγελματικό αθλητισμό.
Εκείνο όμως που πρέπει να σημειώσω είναι πως θα πρέπει τελικά να υπάρχει έλεγχος στη διάθεση των εισιτηρίων, να υπάρχει παρακολούθηση της εξέδρας και η δυνατότητα -διότι αυτοί που είναι στην εξέδρα είναι αυτοί που, όπως γράψατε και εσείς, δημιουργούν προβλήματα- ελέγχου, για να μπορέσουμε να προστατέψουμε σε επόμενη φάση τους ίδιους τους φιλάθλους.
Και βεβαίως θα πρέπει να καθιερώσουμε ηθικές και υλικές αμοιβές για εκείνους που παίρνουν μέρος στους αγώνες και φροντίζουν να έχουν μέτρα, έτσι ώστε να μην πλήττεται το αθλητικό ιδεώδες.
Παράλληλα, αγαπητέ συνάδελφε, θα ήθελα να τονίσω ότι υπάρχει ένα μεγάλο θέμα με τους συνδέσμους φιλάθλων. Οι σύνδεσμοι φιλάθλων πολλές φορές είναι στον πυρήνα του χουλιγκανισμού και θα πρέπει εν όψει νομοθετικών ρυθμίσεων να λάβουμε σοβαρά υπόψη ότι αυτοί οι σύνδεσμοι δεν είναι μόνο σωματεία του Αστικού Κώδικα, ταυτόχρονα είναι και σωματεία αφιερωμένα στον αθλητισμό και πρέπει να έχουν 
 

Επιστροφή στην κορυφή



Σελίδα 8037 
και ειδική αθλητική αναγνώριση, να υπάρχει το μητρώο των μελών τους, προκειμένου να γνωρίζουμε ποιοι διοικούν και ποιοι ενεργοποιούν τους συνδέσμους φιλάθλων. Σας ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Εισερχόμαστε στις επίκαιρες ερωτήσεις δευτέρου κύκλου:
Πρώτη είναι η με αριθμό 1389/4.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευάγγελου Αργύρη προς τον Υπουργό Γεωργίας, σχετικά με τις ενέργειες της Κυβέρνησης προκειμένου να διατηρηθεί η ομαλή λειτουργία του κυκλώματος παραγωγής -σφαγής-μεταποίησης ζώων στο Νομό Ιωαννίνων.
Η ερώτηση διαγράφεται λόγω κωλύματος του κυρίου Υπουργού, ο οποίος βρίσκεται στο Λονδίνο. Θα την επανακαταθέσετε, κύριε συνάδελφε.
Δεύτερη είναι η με αριθμό 1392/5.5.98 επίκαιρη ερώτηση του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Δημόσιας Τάξης, σχετικά με τις προθέσεις της Κυβέρνησης να ρυθμίσει νομοθετικά τον τρόπο παραμονής αλλοδαπών στη χώρα μας.
Η ερώτηση του κυρίου συναδέλφου σε περίληψη έχει ως εξής:
"Η κατακόρυφη αύξηση της εγκληματικότητας έχει πάρει εφιαλτικές διαστάσεις. Εκατό ληστείες με χρήση βίας περίπου ημερησίως, δολοφονίες γερόντων, βιασμοί γυναικών και παιδιών, απαγωγές για λύτρα, έξαρση του λαθρεμπορίου ναρκωτικών, αλλά και αδίστακτες δολοφονίες αστυνομικών είναι τα εγκλήματα που για πρώτη φορά παρακολουθεί ο λαός μας και που διαπράττονται καθημερινά.
Την ίδια στιγμή, για πρώτη φορά, παρακολουθεί ο πολίτης συλλαλητήρια αστυνομικών και βλέπει να δημιουργείται -ως παγκόσμια πρωτοτυπία- "Πανελλήνια Συντονιστική Επιτροπή Ληστευθέντων". Για πρώτη φορά επίσης παρακολουθεί η κοινή γνώμη άναυδη τον άγριο ξυλοδαρμό Αλβανών εργατών, αυτοδικίες πολιτών και λήψη προστατευτικών μέτρων από κοινοτάρχες.
Η αντίδραση των πολιτών, που τα σπίτια τους ληστεύονται, η περιουσία τους λεηλατείται και η ζωή τους απειλείται, κάθε στιγμή μπορεί να φθάσει σε ενέργειες που αδικούν και τα φιλόξενα αισθήματα του ελληνικού λαού, αλλά και τη συντριπτική πλειονότητα των αλλοδαπών μεταναστών στη χώρα μας, που ζουν και εργάζονται ειρηνικά και παραγωγικά.
Ερωτάται ο κύριος Υπουργός:
Προτίθεται να φέρει διάταξη νόμου ορίζουσα ότι κάθε πολίτης που φιλοξενεί αλλοδαπό (οικονομικό πρόσφυγα κ.ά.) θα πρέπει εντός τριών ημερών να δηλώνει στο πλησιέστερο αστυνομικό τμήμα της περιοχής του τον φιλοξενούμενό του (έμμισθη ή δωρεάν φιλοξενία) προσκομίζοντας φωτοτυπία του διαβατηρίου του, αλλιώς να υφίσταται συγκεκριμένες κυρώσεις (π.χ. πρόστιμο μέχρι ένα εκατομμύριο (1.000.000) δαρχμές);".
Ο Υπουργός Δημόσιας Τάξης κ. Ρωμαίος έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ευχαριστώ, κύριε Πρόεδρε.
Προκαταρτικά, για λόγους τάξης, θα ήθελα να καταθέσω ότι είναι υπερβολικοί οι αριθμοί που αναφέρονται. Δεν υπήρξαν ποτέ εκατό ληστείες -και μάλιστα όπως περιγράφονται με χρήση βίας -την ημέρα ...
ΓΕΡΑΣΙΜΟΣ ΓΙΑΚΟΥΜΑΤΟΣ: Πόσες; Πέστε μας εσείς έναν αριθμό.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Υπήρξε μία έξαρση, η οποία σήμερα δεν παρατηρείται. Φυσικά δεν έχω καμία αντίρρηση να καταθέσω τα στοιχεία, όταν συγκεντρωθούν, αλλά καλό είναι να μην αναφέρουμε έτσι αριθμούς αυθαίρετα. Είναι πολύ λιγότερες.
'Εχουμε πάρει και μέτρα, τα οποία έχουν αρχίσει να αποδίδουν. 'Ερχομαι τώρα στο κύριο μέρος της ερώτησης, για να ενημερώσω τον κύριο συνάδελφο και τη Βουλή ότι υπάρχει ο ν. 1975/91, ο οποίος προβλέπει συγκεκριμένα ότι αυτοί που παρέχουν καθ'οιονδήποτε τρόπο διαμονή σε αλλοδαπό, όπως επίσης και οι διευθυντές ξενοδοχείων, παραθεριστικών κέντρων, κλινικών, θεραπευτηρίων, αλλά και εκμισθωτές ακινήτων, υποχρεούνται να ενημερώσουν την αρμόδια αστυνομική αρχή, τόσο για την άφιξη όσο και για την αναχώρηση, υποβάλλοντας και σχετικό δελτίο. Και σε εφαρμογή αυτού του νόμου έχει εκδοθεί η 4803 από 2.11.1995 απόφαση του Υπουργού Δημόσιας Τάξης. Προβλέπει και πρόστιμο και ποινές. Και πολύ περισσότερο είναι αυξημένα τα πρόστιμα και οι ποινές για τους διακινητές παρανόμων μεταναστών.
Και ως προς το δεύτερο σκέλος, η εφαρμογή είναι αυστηρότατη και πράγματι υπάρχουν πολλές καταδίκες και κατάσχεση των οχημάτων και φυλακίσεις και μεγάλα πρόστιμα που φθάνουν και στο ένα εκατομμύριο (1.000.000) δραχμές, όπως και εσείς προτείνετε. Τα ξενοδοχεία και όλες οι άλλες εγκαταστάσεις τηρούν απόλυτα αυτήν τη διαδικασία. 'Ομως, δεν μπορούμε να πούμε το ίδιο ότι ισχύει για τους ιδιώτες και λόγω ίσως του μεγάλου αριθμού που υπάρχει και της διαδικασίας -έστω αυτής της προσωρινής- της νομιμοποίησης.
Εμείς θεωρούμε ότι είναι το μέτρο σωστό, πρέπει να ισχύσει. Και είμαστε αποφασισμένοι, μόλις τελειώσει στο τέλος του μήνα αυτή η διαδικασία της νομιμοποίησης, να επιβλέψουμε την εφαρμογή του και από τους ιδιώτες που πράγματι δεν μπορούμε να πούμε ότι όλοι συμμορφώνονται με αυτόν το νόμο. Και μάλιστα, όχι μόνο με αυτόν το νόμο, αλλά ούτε και στην εφορία προφανώς υποβάλλουν τα συμβόλαια.
Και εδώ είναι μία από τις πιο δυσάρεστες πτυχές του όλου προβλήματος των οικονομικών μεταναστών, ότι δεν είναι λίγοι οι ιδιοκτήτες οι οποίοι εκμεταλλεύονται άγρια τους λαθρομετανάστες. 'Ενας από τους λόγους που πρέπει να εφαρμοσθεί αυτή η απόφαση αυστηρότατα, είναι ακριβώς διότι γι' αυτούς, που δεν έχουν νόμιμη άδεια παραμονής, γίνεται πολύ μεγάλη εκμετάλλευση στα ενοίκια. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Γιακουμάτος έχει το λόγο.
ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, χαίρομαι που ο Υπουργός Δημοσίας Τάξεως υιοθετεί αυτήν την πρόταση. Είναι και προς τιμήν του που έχει το πολιτικό θάρρος να αποδεχθεί μία πρόταση της Αξιωματικής Αντιπολίτευσης. 
Το πρόβλημα, όμως, κύριε Υπουργέ, είναι και παραμένει, τα τελευταία πέντε χρόνια: Ο πολίτης, ο οικογενειάρχης, η ελληνική οικογένεια, ζει όμηρος μέσα στο ίδιο του το σπίτι. Είναι τρομακτικό. Αν θέλετε, δεν έχετε παρά να δείτε τον τζίρο των ιδιωτικών εταιρειών φυλάξεως (security), να δείτε τις κλειδαριές και τα σίδερα που μπαίνουν στα παράθυρα και να δείτε τους συναγερμούς.
Σήμερα, κύριε Υπουργέ, δεν υπάρχει πολίτης στην Αθήνα και στην ύπαιθρο που να κοιμάται το βράδυ ήσυχος, παρά περιμένει και παραμονεύει πότε θα μπει κάποιος μέσα να τον σκοτώσει. Και αν δεν είναι εκατό οι ληστείες με χρήση βίας, είναι ογδόντα ή εβδομήντα. Αλλά, εν πάση περιπτώσει, κύριε Υπουργέ, είσθε μάρτυς καθημερινά ως υπεύθυνη πολιτική ηγεσία ότι ηλικιωμένοι καθημερινά βλέπουμε να σκοτώνονται, παιδιά να βιάζονται και η εγκληματικότητα δεν πάει άλλο.
Και θα πω, κύριε Υπουργέ, δύο νούμερα: Ο κ. Κολιοκώστας, γενικός εισαγγελέας, λέει για εκατόν πενήντα χιλιάδες αμετάκλητες ποινικές αποφάσεις, εγκληματίες είναι έξω και κανείς δεν τους μαζεύει, κανείς δεν μπορεί να πάει να τους συλλάβει. Και αυτό είναι άξιο μελέτης, κύριε Υπουργέ. Θα επανέλθω σ' αυτό το θέμα με επίκαιρη ερώτηση.
Το ερώτημα είναι: γιατί αυτοί οι εκατόν πενήντα χιλιάδες, μεταξύ αυτών και επώνυμοι, δεν συλλαμβάνονται.
Δεύτερο ερώτημα: Κύριε Υπουργέ, με το νόμο που περιμένετε, τέλη Μαϊου, θα σας πω ορισμένα νούμερα και οφείλει ο Υπουργός Εργασίας να σας τα δώσει. Κακώς αναθέσατε τη λευκή κάρτα στο Υπουργείο, στον ΟΑΕΔ, που δεν έχει τη δυνατότητα. 'Επρεπε να ήταν υπόθεση του Υπουργείου Δημοσίας Τάξεως και του Υπουργείου Εσωτερικών.
Κύριε Πρόεδρε, διακόσιες είκοσι χιλιάδες κατέθεσαν αίτηση για λευκή κάρτα, από τις οκτακόσιες χιλιάδες οικονομικούς πρόσφυγες. 
Ξέρετε, κύριε Υπουργέ, δεκαπέντε ημέρες πριν τη λήξη, πόσοι έχουν πάρει νομιμοποιητικά έγγραφα; 'Εχουν πάρει μόνο δέκα χιλιάδες. Αντιλαμβάνεσθε, λοιπόν, τι γίνεται. 'Οσο αφορά 
 

Επιστροφή στην κορυφή



Σελίδα 8038 
τον οικονομικό πρόσφυγα, από τις οκτακόσιες χιλιάδες, οι επτακόσιες ογδόντα χιλιάδες είναι φιλήσυχοι πολίτες, εργατικοί, αλλά οι είκοσι χιλιάδες, ο υπόκοσμος, πρέπει να αντιμετωπισθεί. Και όπως λέτε για το ν.1975, δεν έχω δει έναν να συλλάβει η αστυνομία. Ο ν. 1975 δεν έχει εφαρμογή.
Πρέπει, λοιπόν, και σας παρακαλώ, κύριε Υπουργέ, ο κάθε πολίτης, που φιλοξενεί οικονομικό πρόσφυγα δωρεάν ή επί μισθώ, να το δηλώνει στο πλησιέστερο αστυνομικό τμήμα εντός τριημέρου. Μόνο έτσι θα μπορέσουμε να προφυλάξουμε από την εγκληματικότητα και να διαφυλάξουμε την οικογενειακή γαλήνη και ειρήνη του κάθε 'Ελληνα πολίτη.
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, ο κύριος συνάδελφος, με την ταχύτητα με την οποία απάντησε ...
ΓΕΡΑΣΙΜΟΣ ΓΙΑΚΟΥΜΑΤΟΣ: 'Οχι εγώ, ο χρόνος με επίεζε.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Απλά, αναφέρατε διάφορους αριθμούς, που πρέπει να διευκρινισθούν τουλάχιστον. 
Ακούμε συνέχεια ότι είναι οκτακόσιες χιλιάδες ή επτακόσιες χιλιάδες...
ΓΕΡΑΣΙΜΟΣ ΓΙΑΚΟΥΜΑΤΟΣ: Είναι γνωστό αυτό.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Σας παρακαλώ, από πού είναι γνωστό;
ΓΕΡΑΣΙΜΟΣ ΓΙΑΚΟΥΜΑΤΟΣ: Από στοιχεία.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Και στοιχεία ποίου;
ΓΕΡΑΣΙΜΟΣ ΓΙΑΚΟΥΜΑΤΟΣ: Θα σας τα καταθέσω.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Σας παρακαλώ, μη με διακόπτετε.
Εγώ θέτω ένα ερώτημα σε όποιον λογικό άνθρωπο -και όλοι είναι λογικοί- να μου δώσει μία απάντηση: Γιατί δεν θα πήγαιναν αυτοί οι οκτακόσιες χιλιάδες να εκμεταλλευτούν τη μοναδική ευκαιρία, που τους δίνεται, για να νομιμοποιηθούν;
ΓΕΡΑΣΙΜΟΣ ΓΙΑΚΟΥΜΑΤΟΣ: Αυτό είναι το ερώτημα.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): 'Οχι "εδώ είναι το ερώτημα". 'Αρα, από πού είναι οκτακόσιες χιλιάδες;
ΓΕΡΑΣΙΜΟΣ ΓΙΑΚΟΥΜΑΤΟΣ: ...(Δεν ακούσθηκε)
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Με συγχωρείτε, αλλά όλα αυτά είναι ανεύθυνα και υπερβολικά.
Και οι εκατόν πενήντα χιλιάδες, που λέει ο κ. Κολιοκώστας είναι εγκληματίες;
ΓΕΡΑΣΙΜΟΣ ΓΙΑΚΟΥΜΑΤΟΣ: Είναι γραμμένα στις εφημερίδες.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Εγκληματίες; 
ΓΕΡΑΣΙΜΟΣ ΓΙΑΚΟΥΜΑΤΟΣ: Θα σας κατεθέσω...
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Καταθέστε ερώτηση, για να σας απαντήσουμε. 'Ετσι όμως, με αυτά τα νούμερα που μιλάμε εδώ πέρα...
ΓΕΡΑΣΙΜΟΣ ΓΙΑΚΟΥΜΑΤΟΣ: Είναι γραμμένα στις εφημερίδες.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): 'Οχι, δεν μιλάει για εγκληματίες.
ΓΕΡΑΣΙΜΟΣ ΓΙΑΚΟΥΜΑΤΟΣ: Ο κ. Κολιοκώστας λέει...
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Δεν μιλάει για εκγληματίες.
ΠΡΟΕΔΡΕΥΩΝ (Λουκάς Αποστολίδης): Κύριε Γιακουμάτο, άλλη είναι η ερώτησή σας τώρα. Ας μην το γενικεύσουμε.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Δεν είναι και εγκληματίες. Και ας μη μιλάμε όλο για εγκληματίες, γιατί μιλάμε για χρέη και όλα αυτά.
Κύριε Πρόεδρε, δεν έχει νόημα να συνεχίσω. Λυπάμαι πάρα πολύ. Αυτός δεν είναι κοινοβουλευτικός έλεγχος. Λυπάμαι!
ΠΡΟΕΔΡΕΥΩΝ (Λουκάς Αποστολίδης): Γενικεύτηκε η επίκαιρη ερώτηση.
Τρίτη είναι η με αριθμό 1418/6.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τους Υπουργούς Εθνικής Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, σχετικά με τη λήψη μέτρων για την επίλυση των οικονομικών συναλλαγών του Δήμου Ζεφυρίου, την οικονομική ενίσχυσή του κλπ., η οποία έχει ως εξής:
"Το Ταμείο Παρακαταθηκών και Δανείων με πρόσφατη απόφασή του έδωσε εντολή στη ΔΟΥ Αγίων Αναργύρων να σταματήσει τις πληρωμές των ενταλμάτων του Δήμου Ζεφυρίου προς τους οφειλέτες του.
Ο Δήμος Ζεφυρίου έχει σοβαρά οικονομικά προβλήματα και χρέη, για τα οποία δεν ευθύνεται η σημερινή δημοτική αρχή. 'Οπως όλοι οι δήμοι στη χώρα μας, δεν ενισχύεται ουσιαστικά με τα αναγκαία κονδύλια από τον κρατικό προϋπολογισμό -και μάλιστα αυθαίρετα τους παρακρατούνται τεράστια ποσά, που φθάνουν στο ένα δισεκατομμύρια πενήντα εκατομμύρια (1.050.000.000) δραχμές από το 1990- και ο συγκεκριμένος δήμος δεν καταφεύγει στην επιπρόσθετη φορολόγηση των κατοίκων του.
Το Ταμείο Παρακαταθηκών και Δανείων επιμένει στη θέση ότι για να λύσει το οικονομικό πρόβλημα ο δήμος πρέπει να πάρει δάνειο (δηλαδή να δανειστεί τα δικά του χρήματα που του έχουν παρακρατηθεί αυθαίρετα) από το Ταμείο με 12% επιτόκιο και έτσι θα άρει την παραπάνω εντολή του, γεγονός που, αν υλοποιηθεί, απειλεί το Δήμο Ζεφυρίου με οικονομικό στραγγαλισμό, αν συνυπολογιστεί ότι έχει υποστεί πάρα πολλές καταστροφές και από την πρόσφατη κακοκαιρία.
Ερωτώνται οι κύριοι Υπουργοί:
Εάν θα παρέμβουν, προκειμένου να ανακληθεί η απαράδεκτη απόφαση του Ταμείου Παρακαταθηκών και Δανείων, ώστε να εξοφλούνται τα εντάλματα που εκδίδει ο Δήμος Ζεφυρίου και με την προϋπόθεση ότι δεν θα αυξηθεί το χρέος του.
Τι μέτρα θα πάρουν για την ουσιαστική οικονομική ενίσχυση του Δήμου Ζεφυρίου.".
Ο Υφυπουργός Εθνικής Οικονομίας κ. Πάχτας έχει το λόγο.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.
Είναι γνωστό ότι η Κυβέρνηση το 1995 με νομοθετική ρύθμιση έδωσε τη δυνατότητα στους ΟΤΑ που οι λογαριασμοί τους εμφάνιζαν στο τέλος Μαρτίου του 1995 χρεωστικό άνοιγμα, υπέρβαση άνω των τριάντα εκατομμυρίων (30.000.000) δραχμών, να ζητήσουν με αίτησή τους τη ρύθμιση αυτών των χρεωστικών ανοιγμάτων με δανεισμό από το Ταμείο Παρακαταθηκών και Δανείων, διάρκειας δεκαπέντε ετών και με επιτόκιο 12%.
'Ηδη είκοσι επτά Οργανισμοί Τοπικής Αυτοδιοίκησης που είχαν τη δυνατότητα να υπαχθούν στις διατάξεις του παραπάνω νόμου, του 1995, ανταποκρίθηκαν στη ρύθμιση αυτή και κάλυψαν το χρεωστικό άνοιγμα με δάνεια από το Ταμείο, τα οποία εξυπηρετούνται κανονικά.
Μεταξύ των δήμων, που είχαν τη δυνατότητα να υπαχθούν στις ευεργετικές διατάξεις του νόμου, ήταν και ο Δήμος Ζεφυρίου δυτικής Αττικής, ο οποίος εμφανίζει χρεωστικό υπόλοιπο στους λογαριασμούς που τηρεί η ΔΟΥ Αγίων Αναργύρων ύψους περίπου εξακοσίων πενήντα εκατομμυρίων (650.000.000) δραχμών.
Αυτό το άνοιγμα δημιουργήθηκε από πληρωμές για εξόφληση ενταλμάτων του δήμου -λειτουργικά έξοδα, αποδοχές υπαλλήλων, εργολάβοι κλπ.- χωρίς να υπάρχουν οι αντίστοιχες πιστώσεις.
Το διοικητικό συμβούλιο του ταμείου για το Δήμο Ζεφυρίου ενέκρινε ισόποσο του χρέους δάνειο -και μάλιστα κατ'εξαίρεση- με χρόνο εξόφλησης είκοσι πέντε χρόνια, αντί των δεκαπέντε που προέβλεπε ο νόμος, λόγω της εξαιρετικής περίπτωσης. O δήμος, όμως, παρά τις επανειλημμένες ειδοποιήσεις, δεν προσκόμισε τα σχετικά δικαιολογητικά και δεν υπέγραψε τη δανειακή σύμβαση.
Αντίθετα, επικαλούμενος αντικειμενική αδυναμία, με έγγραφό του στις αρχές του 1998, ζητεί τη χορήγηση άτοκου δανείου για κάλυψη του χρέους, άλλως ζητεί μια αύξηση των αντισταθμιστικών από τη χωματερή σε διακόσια πενήντα εκατομμύρια (250.000.000) δραχμές και αύξηση των τακτικών εσόδων σε διακόσια πενήντα εκατομμύρια (250.000.000) 
 

Επιστροφή στην κορυφή



Σελίδα 8039 
δραχμές, λόγω υπερδιπλασιασμού του πληθυσμού του δήμου.
Εδώ νομίζουμε ότι πρέπει να πούμε ότι, όσον αφορά τα αντισταθμιστικά της χωματερής, είναι θέμα του Συνδέσμου Δήμων και Κοινοτήτων. Η Κυβέρνηση δεν έχει να κάνει μ' αυτό.
Και βέβαια, όσον αφορά την αύξηση των τακτικών εσόδων, αυτά όπως γνωρίζετε, προσδιορίζονται από την απογραφή του 1991, σύμφωνα με τον πληθυσμό του δήμου και με την ετήσια επιχορήγηση που κατά κεφαλή επιχορηγεί κάθε χρόνο το Υπουργείο Εσωτερικών, Δημόσιας Διοίκησης και Αποκέντρωσης της χώρας μας.
Θα έλεγα, λοιπόν, ότι επειδή μέχρι σήμερα δεν προσήλθε ο δήμος για να υπογράψει το παραπάνω δάνειο, δεν είναι δυνατόν το Ταμείο Παρακαταθηκών και Δανείων να κινηθεί προς την κατεύθυνση αυτή, δεδομένου ότι, όπως γνωρίζετε, κύριε συνάδελφε, το ταμείο, σύμφωνα με τις κείμενες διατάξεις, δεν μπορεί να χορηγήσει άτοκα δάνεια, διασφαλίζοντας το συμφέρον της χώρας.
Σας ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Κολοζώφ έχει το λόγο.
ΟΡΕΣΤΗΣ ΚΟΛΟΖΩΦ: Να αρχίσω από το τελευταίο, κύριε Υπουργέ. Ο νόμος, -ακριβώς αυτός ο νόμος που κατ' εξαίρεση δίνει ένα δάνειο ενός δισεκατομμυρίου για είκοσι πέντε χρόνια με 12%- προβλέπει τη δυνατότητα να χορηγηθεί το δάνειο κατ' εξαίρεση, να επιμηκυνθεί αυτός ο χρόνος, αλλά και το επιτόκιο να είναι κάτω του 12%.
Και το λέω αυτό γιατί ο δήμος στην επιστολή που έχει στείλει στον πρόεδρο του Τ.Π Δανείων, ύστερα από αυτήν την πρόταση που του έγινε να εξοφλήσει στα είκοσι πέντε χρόνια με 12%, αποδείχνει -και θα καταθέσω αυτό το έγγραφο-ότι με αυτούς τους όρους δεν μπορεί να λειτουργήσει. 'Εχει ένα αρνητικό δεκαπέντε εκατομμυρίων (15.000.000) το χρόνο και θα κλείσει.
(Στο σημείο αυτό ο Βουλευτής κ. Κολοζώφ καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πρόκειται για έναν δήμο επιβαρημένο με όλα αυτά που ξέρετε. Την ξέρετε την περιοχή του Ζεφυρίου. Ξέρετε πόσο υποφέρει από τις πλημμύρες. Ξέρετε για τους τσιγγάνους που υπάρχουν και πρέπει να πάρουν ιδιαίτερα μέτρα. Ξέρετε για τα ναρκωτικά που κυκλοφορούν που προσπαθεί και κάνει πολύ σπουδαία δουλειά. 
Είναι ο μόνος δήμος στην περιοχή -και απορώ γιατί επιβλήθηκαν αυτές οι κυρώσεις σε αυτόν το δήμο- που στα τρία χρόνια που έχει κληρονομήσει αυτό το χρέος, το μείωσε κατά εξήντα πέντε εκατομμύρια (65.000.000) δραχμές και σήμερα είναι εξακόσια τέσσερα εκατομμύρια (604.000.000) δραχμές και όχι εξακόσια πενήντα εκατομμύρια (650.000.000) δραχμές που σας αναφέρουν. Παρ όλα αυτά, σε αυτόν το δήμο επιβλήθηκαν αυτές οι κυρώσεις ενώ οι όμοροι δήμοι με χρέη έντεκα δισεκατομμύρια (11.000.000.000) δραχμές και πέντε δισεκατομμύρια (5.000.000.000) δραχμές δεν έχουν υποστεί τέτοιου είδους κυρώσεις.
Εγώ θα έλεγα να υπάρξει μία κατανόηση και να υπάρξει αυτός ο δανεισμός με τέτοιους όρους επιτοκίου και επιμήκυνσης, έτσι ώστε να μην έχει αυτό το μείον και να μπορεί να λειτουργήσει ο δήμος.
'Εχω όμως την ανησυχία ότι γίνεται μια επιλεκτική πολιτική σε βάρος αυτού του δήμου, ακριβώς γιατί είναι κομμουνιστής ο δήμαρχος, κύριε Υπουργέ, ενώ, όπως σας είπα προηγουμένως, είναι ο μόνος δήμος στην περιοχή που μειώνει τα χρέη του, παρά τις τεράστιες δυσκολίες που αντιμετωπίζει. Και αυτό φαίνεται, γιατί, ενώ είχε κλείσει συμφωνία με τους παράγοντες του Ταμείου Παρακαταθηκών και Δανείων όσον αφορά τα λειτουργικά έξοδα, για να μπορέσει να λειτουργήσει -και θα καταθέσω και αυτό το έγγραφο για τα πρακτικά- στις 14.4.1998, έρχεται ο ίδιος ο πρόεδρος και την ακυρώνει.
(Στο σημείο αυτό ο Βουλευτής κ. Ορ. Κολοζώφ καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αν αυτό δεν είναι επιλεκτική πολιτική και προσπάθεια να εμποδίσει τη λειτουργία του δήμου, τι άλλο είναι ;
ΠΡΟΕΔΡΕΥΩΝ (Λουκάς Αποστολίδης): Ο Υφυπουργός Εθνικής Οικονομίας κ. Χρήστος Πάχτας έχει το λόγο.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Σε ό,τι αφορά την επιμήκυνση του χρόνου, αγαπητέ κύριε συνάδελφε, θέλω να επισημάνω ότι κατ' εξαίρεση, μετά από ειδική απόφαση του Διοικητικού Συμβουλίου του Ταμείου Παρακαταθηκών και Δανείων, επιμηκύνθηκε ο χρόνος από τα δεκαπέντε χρόνια που προέβλεπαν οι διατάξεις του νόμου στα είκοσι πέντε χρόνια. Δόθηκε δηλαδή, μια επιπλέον χρονική περίοδος για την εξόφληση του δανείου κατά δέκα χρόνια, εφόσον βεβαίως ο δήμος το επιθυμεί.
'Οσον αφορά το επιτόκιο -ρώτησα και εγώ τον πρόεδρο του ταμείου- μέχρι σήμερα δεν υπάρχει ούτε μία περίπτωση που να κυμάνθηκε το επιτόκιο κάτω από 12%.
Είναι ένα θέμα που μπορεί πιθανόν να θεωρηθεί και ανοιχτό το σημείο αυτό. Εφόσον όμως το ζητήσει και ο ίδιος ο δήμος, γιατί όπως γνωρίζετε -το είπα και προηγουμένως- ο δήμος ζητά άτοκο δάνειο και άτοκο δάνειο σύμφωνα με τις κείμενες διατάξεις δεν μπορεί να χορηγήσει το Ταμείο Παρακαταθηκών και Δανείων .
ΟΡΕΣΤΗΣ ΚΟΛΟΖΩΦ: Μπόρεσε, κύριε Υφυπουργέ...
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Νομίζω ότι μπορεί να επανέλθει με ένα διαφορετικό επιτόκιο ίσως, γιατί ήδη δόθηκε επιμήκυνση κατά δέκα χρόνια. Να το δει ίσως και το σημείο αυτό, το Ταμείο Παρακαταθηκών και Δανείων, εννοώ.
Επίσης, θα ήθελα να σας επισημάνω ότι το ταμείο ύστερα από γραπτά και προφορικά αιτήματα του δήμου και για τη διευκόλυνση της λειτουργίας του δήμου- για να μην μιλάτε για χαριστικές και επιλεκτικές ενέργειες του ταμείου- απηύθυνε πρόσφατα, στις 14 Απριλίου του '98, έγγραφό του στη ΔΟΥ Αγίων Αναργύρων για εξόφληση των ενταλμάτων του Δήμου Ζεφυρίου, που χαρακτηρίζονται από τις αρμόδιες υπηρεσίες, ότι καλύπτουν λειτουργικές ανάγκες, εφόσον υπάρχει βέβαια αντίστοιχο έσοδο, ώστε να μην δημιουργείται αύξηση του υφιστάμενου χρέους.
ΟΡΕΣΤΗΣ ΚΟΛΟΖΩΦ: Για τα εξακόσια τέσσερα εκατομμύρια (604.000.000) δραχμές είναι το πρόβλημα και δεν είναι για έντεκα δισεκατομμύρια (11.000.000.000) δραχμές και λέτε ότι δεν είναι επιλεκτική η πολιτική που κάνετε.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): 'Ομως, αγαπητέ κύριε συνάδελφε, είναι πολύ καθαρό ότι όπως ρυθμίστηκε υπάρχει νόμος που ισχύει για όλους τους δήμους και για όλες τις κοινότητες της χώρας. 'Ηδη είκοσι επτά από αυτούς τους δήμους έχουν αξιοποιήσει τα ευεργετήματα αυτού του νόμου. Θα έλεγα ότι θα ήταν επιλεκτική η μεταχείριση του Ταμείου, εάν κατά παρέκκλιση του νόμου και έξω από κείμενες διατάξεις, υιοθετούσε ενέργειες σαν αυτές που ζητάει ο δήμος.
ΟΡΕΣΤΗΣ ΚΟΛΟΖΩΦ: Τα πρόβλημα είναι τα εξακόσια τέσσερα εκατομμύρια (604.000.000) δραχμές και δεν είναι τα έντεκα δισεκατομμύρια (11.000.000.000) δραχμές;
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Θα πρέπει, λοιπόν, να συμφωνήσουμε εδώ ότι δεν μπορούμε, κύριε συνάδελφε, να προσλαμβάνουμε υπαλλήλους, να πληρώνουμε υπαλλήλους, να εκτελούμε έργα, να προσλαμβάνουμε εργολάβους χωρίς να υπάρχουν αντίστοιχες πιστώσεις που να καλύπτουν και τα λειτουργικά και τα επενδυτικά σχέδια για τον κάθε δήμο. Αλλιώς θα φθάσουμε στα αδιέξοδα που είμαστε τώρα.
ΟΡΕΣΤΗΣ ΚΟΛΟΖΩΦ: Ξαναδείτε το σας παρακαλώ.
ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Κολοζώφ.
Τέταρτη είναι η υπ' αριθμ. 1401/6.5.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Εθνικής Παιδείας και Θρησκευμάτων, σχετικά με το πρόβλημα της 
 

Επιστροφή στην κορυφή



Σελίδα 8040 
συμμετοχής των αναπληρωτών καθηγητών στο διαγωνισμό για την επιλογή των καθηγητών, του Υπουργείου Παιδείας.
Η επίκαιρη ερώτηση της κ. Λουλέ έχει ως εξής:
"Αποτελεί πάγια τακτική, που ρυθμίζεται από προεδρικό διάταγμα, οι αναπληρωτές καθηγητές να απολύονται με τη λήξη του διδακτικού έτους στις 30 Ιουνίου.
Στη φετινή σχολική χρονιά, το Υπουργείο Παιδείας φιλοδοξεί να πραγματοποιήσει στις 12 Ιουνίου το διαγωνισμό για την επιλογή των καθηγητών που θα διορισθούν στα δημόσια σχολεία.
Δημιουργείται επομένως η απαράδεκτη κατάσταση, εν ενεργεία εκπαιδευτικοί, να παρέχουν τις υπηρεσίες τους στα σχολεία σαν αναπληρωτές καθηγητές, να καλούνται ταυτόχρονα, εγκαταλείποντας την εργασίας τους, να συμμετάσχουν σε ένα διαγωνισμό που θέλει να αποδείξει την ήδη αποδεδειγμένη ικανότητά τους επί σειρά ετών.
Με βάση όλα αυτά, ερωτάται ο κύριος Υπουργός:
Τι πρόκειται να γίνει με την αντιφατική και απαράδεκτη αυτή κατάσταση που οδηγεί σε απαξίωση και τους αναπληρωτές καθηγητές και το Υπουργείο Παιδείας που τους χρησιμοποιεί εδώ και χρόνια σαν ικανούς εκπαιδευτικούς;".
Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, το θέμα είναι πολυσυζητημένο. Επανέρχεται προφανώς γιατί ήρθαν στη δημοσιότητα κάποια έκτροπα, τα οποία δημιουργήθηκαν τον τελευταίο καιρό, που νομίζω ότι δεν τιμούν τους έκτακτους συμβασιούχους αναπληρωτές των νηπιαγωγών, των δασκάλων και των καθηγητών.
Εξάλλου μετά τις επανειλημμένες διαβεβαιώσεις του Υπουργείου Παιδείας, κρίνεται ότι όλη αυτή η αναταραχή που δημιουργείται από την πλευρά τους δεν είναι λογική. Να δούμε εάν είναι και σκόπιμη.
Ο διαγωνισμός για τη σύνταξη πίνακα επιτυχόντων από τον οποίο θα αντληθούν για την επόμενη διετία σε ποσοστό 30%- 20% για το πρώτο έτος, 40% για το δεύτερο έτος -οι μόνιμοι, τακτικοί εκπαιδευτικοί, θα διενεργηθεί από το ΑΣΕΠ και επαναλαμβάνουμε, να το καταλάβουν όλοι, ότι δεν διενεργείται από το Υπουργείο Παιδείας. Και το ΑΣΕΠ, το Ανώτατο Συμβούλιο Επιλογής Προσωπικού έχει διενεργήσει μέχρι τώρα, χωρίς κανένα πρόβλημα, αρκετούς διαγωνισμούς που κρίθηκαν, όχι απλά αδιάβλητοι και αντικειμενικοί, αλλά και αποδεκτοί από την κοινή γνώμη.
Η αθρόα συμμετοχή υποψηφίων που έφθασαν τους σαράντα έξι χιλιάδες πεντακόσιους και ξεπέρασαν τις προσδοκίες ακόμη και του Υπουργείου Παιδείας, αποδεικνύει περίτρανα, ότι ο θεσμός του διαγωνισμού έχει ήδη ωριμάσει στη συνείδηση του ελληνικού λαού και ιδιαίτερα της εκπαιδευτικής κοινότητας, ότι είναι ένας θεσμός αξιοκρατίας.
Το Υπουργείο Παιδείας έχει δείξει την ευαισθησία του απέναντι στους αναπληρωτές νηπιαγωγών, δασκάλων και καθηγητών, διότι πράγματι αυτοί προσφέρουν τις υπηρεσίες τους, έστω και με την έκτακτη σύμβαση εργασίας, η οποία λύεται στις 30 Ιουνίου και δεν αντιλαμβάνομαι πως αυτή η σύμβαση θα λυθεί νωρίτερα, επειδή διέξαγεται ο διαγωνισμός. Θα έχουν την άνεση- και καλέσαμε με εγκύκλιό μας να διευκολυνθούν οι αναπληρωτές με την πρόταξη των μαθημάτων τους κατά τη διενέργεια των προαγωγικών και απολυτηρίων εξετάσεων- να συμμετάσχουν χωρίς κανένα πρόβλημα στο διαγωνισμό που θα λάβει χώρα από τις 12 έως και 15 Ιουνίου. Τους δίνουμε δε, δύο δυνατότητες, μία εκ της επετηρίδος και μία εκ του διαγωνισμού, να μπουν σε αυτούς τους πίνακες και να διορισθούν με την προβλεπόμενη διαδικασία στο δημόσιο.
Εξάλλου θα ήθελα εδώ να επικαλεσθώ κάποια συγκεκριμένα στοιχεία: Το πρώτο στοιχείο είναι ότι οι αναπληρωτές κατά το έτος 1996-1997, ήταν συνολικά δεκαοκτώ χιλιάδες εκατόν εξήντα τρεις και για την πρωτοβάθμια και για τη δευτεροβάθμια εκπαίδευση. Διορίσαμε έξι χιλιάδες τριακόσιους περίπου εκπαιδευτικούς πέρυσι και μειώσαμε αυτό τον αριθμό των αναπληρωτών σε λιγότερους από δεκατρείς χιλιάδες. Κατά τη διάρκεια του τρέχοντος σχολικού έτους πήραμε κι άλλους και ο αριθμός των φετινών αναπληρωτών είναι δεκαπέντε χιλιάδες ενιακόσιοι πενήντα επτά. Από αυτούς όμως, δεν συμπληρώνουν όλοι τις απαραίτητες προϋποθέσεις, της διετούς προϋπηρεσίας, μαζί με την ιδιότητα του αναπληρωτή κατά το χρόνο δημοσίευσης του ν. 2525/1997 της εκπαιδευτικής μεταρύθμισης. Για την πρωτοβάθμια εκπαίδευση, έχουμε ήδη τον αριθμό και σας τον ανακοινώνουμε. Από τους οκτώ χιλιάδες εκατόν επτά υπηρετούντες τώρα αναπληρωτές, μόνο οι δύο χιλιάδες επτακόσιοι έντεκα είναι εκείνοι που έχουν συμπληρώσει διετή διδακτική προϋπηρεσία.
Κάτι παρόμοιο θα συμβαίνει και με τους καθηγητές. Επομένως, ο συνολικός αριθμός τους δεν θα ξεπερνά τις έξι με επτά χιλιάδες. Είναι ένας αριθμός, ο οποίος προβλέπεται ότι θα απορροφηθεί οπωσδήποτε -έχει σημασία η λέξη οπωσδήποτε- εντός της πενταετίας.
ΠΡΟΕΔΡΕΥΩΝ (Λουκάς Αποστολίδης): Η κ. Λουλέ έχει το λόγο.
ΑΝΔΡΙΑΝΗ ΛΟΥΛΕ: Ευχαριστώ, κύριε Πρόεδρε.
Δεν κατάλαβα αυτό το "οπωσδήποτε", κύριε Υφυπουργέ. Εννοείτε οπωσδήποτε αφού όμως δώσουν διαγωνισμό ή και αν δεν δώσουν διαγωνισμό; Δεν κατάλαβα που πήγαινε το "οπωσδήποτε". Μου το λέτε μετά. Εγώ, όμως, δεν έχω πρόβλημα να με διακόψετε και να μου το πείτε τώρα. Εννοείτε σταδιακά, έχοντας δώσει διαγωνισμό ή χωρίς να δώσουν διαγωνισμό;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μου επιτρέπετε μία διακοπή;
ΑΝΔΡΙΑΝΗ ΛΟΥΛΕ: Παρακαλώ. Εγώ θα ήθελα να μου απαντήσει ο κύριος Υφυπουργός.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υφυπουργέ.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Και εκ της επετηρίδος και εκ του διαγωνισμού. Αλλά μπορώ να σας πω το εξής: Μέσα στους σαράντα έξι χιλιάδες πεντακόσιους, σημαντικότατος αριθμός είναι υποψήφιοι αναπληρωτές. Αυτοί προτίμησαν να μην αναμένουν τα επόμενα πέντε χρόνια, αλλά να δώσουν από τώρα εξετάσεις και να διοριθούν πριν παρέλθει η πενταετία. Τι να τους πούμε; "Μη δίνετε εξετάσεις;". Είναι μία επιπλέον ευχέρεια, την οποία έχουν και δεν μπορούμε να τους την αρνηθούμε. Εξάλλου, ο διαγωνισμός είναι προαιρετικός. Δεν μπορώ να καταλάβω γιατί θέλουν κάποιοι να τον ματαιώσουν, να τον παρεμποδίσουν, να τον αναβάλουν ή να του δημιουργήσουν προβλήματα, τη στιγμή κατά την οποία δεν είναι υποχρεωμένοι να συμμετάσχουν.
Εξάλλου, οι αναπληρωτές, οι οποίοι έχουν άνω των δύο ετών διδακτικής προϋπηρεσίας, κατά μεγίστη πιθανότητα πρόκειται να απορροφηθούν εντός της πενταετίας.
ΑΝΔΡΙΑΝΗ ΛΟΥΛΕ: Κύριε Πρόεδρε, να μου μείνουν και εμένα δύο λεπτά να μιλήσω.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Και αν κάποιες ελάχιστες περιπτώσεις παραμείνουν εκτός, τότε είτε η σημερινή Κυβέρνηση είτε οποιαδήποτε άλλη κυβέρνηση δεν θα είναι τόσο ανάλγητη για να μην δει το πρόβλημά τους, όπως το είδαμε και μεις τη στιγμή κατά την οποία τους πριμοδοτούμε και στο διαγωνισμό.
ΠΡΟΕΔΡΕΥΩΝ (Λουκάς Αποστολίδης): Γίνατε κατανοητός, κύριε Υφυπουργέ.
ΑΝΔΡΙΑΝΗ ΛΟΥΛΕ: Ευχαριστώ, κύριε Υπουργέ.
Δεν καταλαβαίνω πώς είναι δυνατόν να θέλουμε να διαγωνιστούν άνθρωποι τους οποίους εμπιστευόμαστε τα παιδιά μας και έχουμε εμπιστοσύνη και σιγουριά στις επιστημονικές τους ικανότητες. Κάθε χρόνο οι άνθρωποι αυτοί από τον Οκτώβριο μέχρι τέλος Ιουνίου παρέχουν έντιμα και συστηματικά τις εκπαιδευτικές τους υπηρεσίες και κυρίως σε απομακρυσμένες περιοχές, βιώνοντας έτσι και τα προβλήματα του εκπαιδευτικού μας συστήματος, αλλά και τη μεγαλοσύνη του λειτουργήματος και της αποστολής του εκπαιδευτικού.
Πρέπει να πω ότι οι άνθρωποι αυτοί είναι νόμιμα αναγνωρισμένοι 
 

Επιστροφή στην κορυφή



Σελίδα 8041 
όπως και η εκπαιδευτική τους ιδιότητα. 'Εχουν τις ίδιες υποχρεώσεις, τα ίδια δικαιώματα και τα ίδια καθήκοντα με τους μόνιμους καθηγητές. Και ενώ όλα αυτά δεν τα αμφισβητούμε, ξαφνικά με αυτό το νόμο τους καλούμε να δώσουν εξετάσεις για να γίνουν τι; Για να γίνουν καθηγητές. Ε, αυτό είναι λίγο παράλογο.
Η απαράδεκτη δε αυτή κατάσταση συμπληρώνεται με την απόφαση του Υπουργείου να πραγματοποιήσει το διαγωνισμό στις 12 Ιουνίου τη στιγμή που οι χιλιάδες αυτοί αναπληρωτές είτε σε σχολεία είτε αλλού, είναι επιφορτισμένοι με καθήκοντα και σοβαρές αρμοδιότητες που απαιτεί η λήξη της σχολικής χρονιάς. Τι να κάνουν δηλαδή τώρα, κύριε Υπουργέ; Να εγκαταλείψουν τη δουλειά τους για να πάνε να δώσουν διαγωνισμό; 'Η είχαν χρόνο όλο αυτό το διάστημα που έκαναν το έργο τους, να διαβάσουν; Εν πάση περιπτώσει δεν καταλαβαίνω με ποιο σκεπτικό γίνεται ο διαγωνισμός αυτήν τη συγκεκριμένη περίοδο και όχι σε κάποια άλλη στιγμή που δεν θα ήταν επιφορτισμένοι με το έργο τους.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Κύριε Υφυπουργέ, έχετε καλύψει όλους τους χρόνους σας. Θα σας δώσω ένα λεπτό. Σας παρακαλώ να το τηρήσετε, γιατί έχουμε βγει πάρα πολύ έξω από το χρόνο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, νομίζω ότι εντός αυτού του περιορισμένου χρόνου δεν μπορώ να εξηγήσω και να αναπτύξω τους χίλιους δύο λόγους για τους οποίους γίνεται ο διαγωνισμός αυτήν την περίοδο. Θα ήθελα να διαβάσετε τη σημερινή μου συνέντευξη στην εφημερίδα το "ΕΘΝΟΣ" στην οποία αναλύω με κάθε λεπτομέρεια το γιατί γίνεται αυτήν την περίοδο.
Από εκεί και πέρα θα ήθελα να πω ότι η φιλοσοφική βάση της διενέργειας των εξετάσεων είναι ότι το Υπουργείο και η δημόσια εκπαίδευση αναζητεί τους καλύτερους. Η ποιότητα των εκπαιδευτικών μας ενδιαφέρει και μάλιστα το ίδιο ποιοτικό επίπεδο των εκπαιδευτικών. Και μη μιλούμε για ίσες ευκαιρίες στη δημόσια εκπαίδευση αν δεν έχουμε ίδιου επιπέδου εκπαιδευτικών στη δημόσια εκπαίδευση.
Επίσης, μετά την πάροδο της μεταβατικής πενταετίας οι εκπαιδευτικοί θα παρακολουθήσουν ένα πέμπτο έτος έτσι ώστε να αποκτήσουν το πιστοποιητικό διδακτικής και παιδαγωγικής επάρκειας. Στη συνέχεια θα κάνουν εξάμηνη πρακτική άσκηση και μετά θα δίνουν και εξετάσεις. Αυτά για να δούμε ποια είναι η λογική αυτού του συστήματος και για να καταλάβουμε ότι έπρεπε και πρέπει το παλιό και το καινούριο να συνυπάρχουν. Να έχουμε την ευκαιρία από τώρα και μέχρι το 2000 τουλάχιστον να ανανεώσουμε εν μέρει το ανθρώπινο δυναμικό, το εκπαιδευτικό δυναμικό στην εκπαίδευση. Γιατί αν θα δείτε την ηλικία ή τις ηλικίες αυτών που διορίστηκαν θα διαπιστώσετε ότι οι πλείστοι διορισμένοι τακτικοί καθηγητές είναι άνω των σαράντα ετών. Ε, ας μπει και λίγο νέο αίμα στην εκπαίδευση με αυτόν το διαγωνισμό.
ΠΡΟΕΔΡΕΥΩΝ (Λουκάς Αποστολίδης): Ολοκληρώστε παρακαλώ.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τελειώνω, κύριε Πρόεδρε.
Εξάλλου το ποιοτικό επίπεδο ενός εκπαιδευτικού δεν κρίνεται από το αν έχει απασχοληθεί στη δημόσια εκπαίδευση ως αναπληρωτής. Διότι υπάρχει και άλλος εκπαιδευτικός ο οποίος λέει "εγώ ασχολούμαι στην ιδιωτική εκπαίδευση, έχω φροντιστήριο, επί δεκαπέντε χρόνια διδάσκω και είμαι αετός". Και αυτός καλείται να δώσει εξετάσεις αν θέλει να μπει στη δημόσια εκπαίδευση. Γιατί να μη δώσουν εξετάσεις όλοι;
ΠΡΟΕΔΡΕΥΩΝ (Λουκάς Αποστολίδης): Πέμπτη είναι η με αριθμό 1409/6.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Γεωργίου Ρόκου προς τους Υπουργούς Ανάπτυξης, Περιβάλλοντος, Χωροταξίας και Δημοσίων 'Εργων, σχετικά με τα προβλήματα που θα δημιουργηθούν από την εγκατάσταση μονάδας παραγωγής οξυγόνου και αζώτου στην περιοχή Σακίρ Μπέϊ του Δήμου Μουρνιών Χανίων.
Η ερώτηση του κυρίου συναδέλφου έχει ως εξής:
"Στην περιοχή Σακίρ Μπέϊ του Δήμου Μουρνιών Χανίων ιδιωτική εταιρεία προτίθεται να εγκαταστήσει μονάδα παραγωγής οξυγόνου και αζώτου.
Η εγκατάσταση της παραπάνω μονάδας, στην οποία εκτός από την παραγωγή οξυγόνου θα γίνεται και αποθήκευση υγρού οξυγόνου και φιαλών αερίου οξυγόνου, θα δημιουργήσει σοβαρούς κινδύνους για την ασφάλεια των κατοίκων των γύρω οικισμών, δεδομένου ότι η θέση, στην οποία προτίθεται να εγκατασταθεί η εν λόγω μονάδα, βρίσκεται σε πολύ μικρή απόσταση από τις κατοικίες τους.
Επειδή για την άνω εγκατάσταση πλησίον μάλιστα του νεοανεγειρόμενου νοσοκομείου Χανίων μεθοδεύτηκε η κατάργηση του οικισμού Χαϊδέρ Αγά.
Επειδή η οικονομική ανάπτυξη πρέπει να συνδέεται με την προστασία του περιβάλλοντος και την προστασία της υγείας των κατοίκων.
Ερωτώνται οι κύριοι Υπουργοί εάν έχει δοθεί προέγκριση χωροθέτησης του εν λόγω εργοστασίου, εάν συνοδεύεται από μελέτη περιβαλλοντικών επιπτώσεων και υπό την εποπτεία ποιού φορέα συνετάγη αυτή η μελέτη".
Ο Υφυπουργός κ.Κολιοπάνος έχει το λόγο.
ΘΕΟΔΩΡΟΣ ΚΟΛΙΟΠΑΝΟΣ(Υφυπουργός Περιβάλλονοντος, Χωροταξίας και Δημοσίων 'Εργων): Η ερώτηση του συναδέλφου κ. Ρόκου αφορά τη προστασία του περιβάλλοντος και την υγεία των πολιτών. Γίνεται με αφορμή τη δημιουργία μιας βιομηχανικής μονάδας. Φαντάζομαι ότι και εσείς, κύριε συνάδελφε, δεν είσθε αντίθετος με τη λειτουργία και την ανάπτυξη της βιομηχανίας. Απλώς αυτό πρέπει να γίνεται με τήρηση των κανόνων και της νομοθεσίας της χώρας μας.
Θα σας πω συνοπτικά τι συνέβη. Η πολεοδομία Χανίων μετά από αίτηση εξέδωσε οικοδομική άδεια για τη δημιουργία βιομηχανίας της εταιρείας "Αέρια Κρήτης" Α.Ε. για παραγωγή οξυγόνου και αζώτου. Η θέση για την οποία εκδόθηκε η άδεια είναι στη περιοχή του φερόμενου σαν οικισμού προϋφιστάμενου του 1923με το όνομα Χαϊδέρ Αγά . Αναφέρετε στην ερώτησή σας ότι η περιφέρεια Κρήτης προκειμένου να εκδώσει αυτήν την άδεια αποχαρακτήρισε ή κατήργησε ως οικισμό προϋφιστάμενο του 1923 το Χαϊδέρ Αγά.
Από τα στοιχεία που συγκεντρώσαμε στο Υπουργείο έχω να σας πω το εξής: Το Χαϊδέρ Αγά δεν υπήρξε ποτέ οικισμός προϋφιστάμενος του 1923, διότι για να συμβεί αυτό πρέπει να συντρέχουν ορισμένες προϋποθέσεις. 'Αρα ουδέποτε η περιφέρεια Κρήτης έκανε αυτό που αναφέρετε στην ερώτησή σας. Το δεύτερο ζήτημα είναι αν έχει γίνει προέγκριση χωροθέτησης αυτής της μονάδας και εάν έχουν ορισθεί περιβαλλοντικοί όροι μετά από μελέτη περιβαλλοντικών επιπτώσεων.
Κατ' αρχήν όταν η Πολεοδομία Χανίων εξέδωσε την άδεια την εξέδωσε στηριζόμενη σε μία βεβαίωση του Υπουργείου Ανάπτυξης που κατέτασσε τη συγκεκριμένη βιομηχανική δραστηριότητα στις δραστηριότητες χαμηλής όχλησης. Με αυτήν τη κατάταξη εκείνο το οποίο έπρεπε να γίνει ήταν μόνο η έκδοση των περιβαλλοντικών όρων από τη Νομαρχία Χανίων, χωρίς απαίτηση προέγκρισης χωροθέτησης. Αυτό έγινε. Στη συνέχεια μετά από αλλεπάλληλες καταγγελίες τόσο του κοντινού δήμου όσο και της ίδιας της επιχείρησης της οποίας είχαν ανασταλεί οι οικοδομικές εργασίες, διαπιστώθηκε από τις υπηρεσίες του ΥΠΕΧΩΔΕ ότι η εν λόγω επιχείρηση δεν ανήκει σε αυτές που είναι χαμηλής όχλησης αλλά σε εκείνες που είναι μέσης όχλησης.
Με αυτό το χαρακτηρισμό η επιχείρηση οφείλει αφ ενός μεν να ζητήσει προέγκριση χωροθέτησης της βιομηχανίας η οποία δίδεται από τη περιφέρεια Κρήτης και αφ'ετέρου έκδοση περιβαλλοντικών όρων μετά από υποβολή σχετικής περιβαλλοντικής μελέτης στο ΥΠΕΧΩΔΕ.
ΠΡΟΕΔΡΕΥΩΝ (Λουκάς Αποστολίδης): Ο κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Σαφώς και δεν είμαστε κατά της βιομηχανικής ανάπτυξης, μια εποχή μάλιστα που η συρρίκνωση του παραγωγικού ιστού της χώρας είναι οφθαλμοφανής. 'Εχει 
 

Επιστροφή στην κορυφή



Σελίδα 8042 
όμως σημασία αυτή η ανάπτυξη να γίνεται μέσα από μια νόμιμη διαδικασία που δεν προκαλεί το δημόσιο αίσθημα και τις δημόσιες υπηρεσίες του τόπου, δηλαδή τις εκλεγμένες αρχές όπως είναι οι δήμοι και τα δημοτικά συμβούλια.
Στο έγγραφο που σας έστειλαν, κύριε Υπουργέ -το έχω και εγώ στα χέρια μου- σας λένε τη μισή αλήθεια. Δεν σας λένε ότι είχε προηγηθεί έγγραφο του ΥΠΕΧΩΔΕ Ηρακλείου προς την πολεοδομία για να εξετάσει εάν πράγματι αυτός ο οικισμός υφίστατο προ του 1923. Συνεκροτήθη επιτροπή της πολεοδομίας από τρία άτομα η οποία ήλεγξε και απεφάνθη, ότι πράγματι αυτός ο οικισμός προϋπήρχε του 1923. Μετά από ένσταση που έγινε απεφάνθη πλέον το ΥΠΕΧΩΔΕ ότι δεν είναι έτσι διότι εφέρετο ως μη εγγεγραμμένο. 'Ομως επί της ουσίας κατά τον έλεγχο των υπαλλήλων της Πολεοδομίας προϋπήρχε του 1923. Με παρέμβαση όμως του ΥΠΕΧΩΔΕ και των υπηρεσιών του, καταργείται η διορισμένη επιτροπή από το ίδιο και η απόφαση της και προχωρά σε μια δικιά του γνωμάτευση.
Το ότι υπάρχει μεθόδευση μέχρι το τέλος, φαίνεται και από το δεύτερο στοιχείο που προηγούμενα αναφέρατε, δηλαδή οι ίδιες υπηρεσίες σε δύο διαφορετικές περιόδους, αποφάνθηκαν για δύο διαφορετικά πράγματα. Μία φορά ότι είναι στη β' κατηγορία όχλησης και κατά συνέπεια δεν προαπαιτείται μελέτη περιβάλλοντος, ενώ τη δεύτερη φορά ότι είναι στην α' ζώνη.
Δεν είναι δυνατόν οι υπηρεσίες για το ίδιο αντικείμενο, για την ίδια δραστηριότητα,να έχουν τόσο αντιφατικές απόψεις. Η δεύτερη φάση γνωμάτευσης που θα έρθει τελικά στο Υπουργείο για να δώσετε την άδεια,δείχνει ότι κάποιοι θέλουν να σπρώξουν την υπόθεση. Προς στιγμή φαίνεται έχουν ξεπεράσει το πολεοδομικό θέμα του οικισμού του προ του 1923, βέβαια και με τις δικές σας παρεμβάσεις θα περάσει και τη δεύτερη φάση, θα δώσετε την άδεια και θα λειτουργήσει μία μονάδα που εκ των πραγμάτων είναι επικίνδυνη από τη φύση της. Και στην Αθήνα πριν από τρία χρόνια έγινε ανάλογο ατύχημα σε μία μονάδα εμφιάλωσης αλλά και στο εξωτερικό, στην Αυστραλία απ'ό,τι ξέρω, ολόκληρος οικισμός κατεστράφη και σκοτώθηκαν χιλιάδες άνθρωποι.
Κύριε Υπουργέ, προσέξτε: έχουμε ανάγκη από επενδύσεις, από ανάπτυξη αλλά να μη διακινδυνεύει και ο κόσμος.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).
ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Περιβάλλοντος, Χωροταξίας και Δημοσίων 'Εργων κ. Κολιοπάνος έχει το λόγο.
ΘΕΟΔΩΡΟΣ ΚΟΛΙΟΠΑΝΟΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε συνάδελφε, για το πρώτο ζήτημα του αν είναι ή όχι οικισμός προϋφιστάμενος του 1923 δεν απάντησε το Υπουργείο ΠΕΧΩΔΕ, απάντησε και η Περιφέρεια Κρήτης και η Νομαρχία Χανίων και έτσι έχει.
Ως προς το άλλο ζήτημα δεν πρόκειται για διαφορετική εκτίμηση της ίδιας υπηρεσίας, αλλά δύο διαφορετικών υπηρεσιών. Δεν λέω ότι είναι σωστό, υπήρξε πράγματι μία αντίφαση. Πρώτα η αρμόδια διεύθυνση του Υπουργείου Βιομηχανίας την κατέταξε στην κατηγορία β', ενώ η αρμόδια διεύθυνση Περιβάλλοντος στην κατηγορίας α2. Εν πάση περιπτώσει αυτή είναι και η σωστή κατάταξη. Με βάση αυτήν την κατάταξη η εν λόγω επιχείρηση της οποίας οι εργασίες έχουν ανασταλεί από την πολεοδομία Χανίων οφείλει αφ'ενός να ζητήσει προέγκριση χωροθέτησης από την Περιφέρεια Κρήτης, αφ'ετέρου δε να υποβάλει στην αρμόδια γενική διεύθυνση περιβάλλοντος του ΥΠΕΧΩΔΕ μελέτη περιβαλλοντικών επιπτώσεων προκειμένου στη συνέχεια να εκδοθούν οι περιβαλλοντικοί όροι για τη λειτουργία της επιχείρησης.
ΠΡΟΕΔΡΕΥΩΝ (Παναγιωτης Σγουρίδης): Κύριοι συνάδελφοι, έχουν διανεμηθεί τα Πρακτικά της Τετάρτης 29 Απριλίου 1998 και ερωτάται το Σώμα αν επικυρούνται.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Τετάρτης 29 Απριλίου 1998 επικυρώθηκαν.
Υπάρχει μία αίτηση αδείας απουσίας στο εξωτερικό του κ. Κωνσταντίνου Στεφανή. Ερωτάται το Σώμα, εάν εγκρίνει την παραπάνω άδεια.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.
Εξαντλήθηκε ο κατάλογος των επικαίρων ερωτήσεων.
 

Επιστροφή στην κορυφή



Σελίδα 8043 
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η με αριθμό 32/10-3-98 επερώτηση των Βουλευτών του Δημοκρατικού Κοινωνικού Κινήματος κυρίων Δ. Τσοβόλα, Ι. Δημαρά, Α. Ιντζέ, Γ. Ρόκου, Γ. Καρατάσου, Ι. Αράπη, Γ. Τσαφούλια και κ. Β. Αράπη - Καραγιάννη προς τον Υπουργό Τύπου και Μέσων Μαζικής Ενημέρωσης, σχετικά με την πολιτική της Κυβέρνησης στα Μέσα Μαζικής Ενημέρωσης.
Από το Δημοκρατικό Κοινωνικό Κίνημα μας ενημέρωσαν ότι η σειρά των ομιλητών της επερώτησης θα είναι η εξής: Εισηγητής θα είναι ο κ. Δημαράς και οι Βουλευτές που θα συμμετέχουν είναι οι κύριοι Ρόκος, Αράπης, Τσαφούλιας και η κ. Αράπη. Κοινοβουλευτικός Εκπρόσωπος θα είναι ο κ. Αναστάσιος Ιντζές.
Από τον κ. Σταύρο Δήμα, γραμματέα της Κοινοβουλευτικής Ομάδας της Νέας Δημοκρατίας έχουμε μία επιστολή που ορίζει ως Κοινοβουλευτικό Εκπρόσωπο του Κόμματος το Βουλευτήν Επικρατείας κ. Προκόπη Παυλόπουλο.
Ο κ. Δημαράς έχει το λόγο για είκοσι λεπτά.
ΙΩΑΝΝΗΣ ΔΗΜΑΡΑΣ: Κύριοι συνάδελφοι, σήμερα το Δημοκρατικό Κοινωνικό Κίνημα επέλεξε να προσεγγίσει το μεγαλύτερο ίσως θέμα που απασχολεί σήμερα την πατρίδα μας, τον τρόπο λειτουργίας των Μέσων Μαζικής Ενημέρωσης, τον τρόπο λειτουργίας της κρατικής τηλεόρασης, τον τρόπο λειτουργίας των ιδιωτικών καναλιών, δηλαδή, των τηλεοπτικών σταθμών και του ραδιοφώνου.
Θα μου επιτρέψετε να ξεκινήσω με μια παρατήρηση καθαρά πολιτική. Σήμερα κυβερνά τη χώρα μία μειοψηφία. Και στο λίγο χρόνο που έχουμε διανύσει σ'αυτήν τη φάση της κοινοβουλευτικής περιόδου, έχουμε διαπιστώσει, ότι αυτή η κυβερνητική μειοψηφία έχει εξελιχθεί με έναν τρόπο τέτοιο που επιτρέπει σε όλους μας να υποστηρίξουμε ότι κυβερνά πλέον τη χώρα η ολιγαρχία.
Πώς συμβαίνει αυτό; Είναι πολύ απλό. Η μειοψηφία που επέλεξε ο ελληνικός λαός με τις τελευταίες εκλογές έχει την απόλυτη πλειοψηφία στη Βουλή. Επομένως, τη δυνατότητά της να νομοθετεί σήμερα η Κυβέρνηση του κ. Σημίτη την αντλεί από το γεγονός ότι την πλειοψηφία την έχει στη Βουλή. 'Εχουν αποδυναμωθεί ουσιαστικά οι δυνατότητες να δράσουν οι Βουλευτές, έχουν αποδυναμωθεί ουσιαστικά οι δυνατότητες να δράσουν τα κόμματα.
Το δεύτερο σκέλος στο οποίο στηρίζει τη "δύναμή" της για να κυβερνά η σημερινή Πλειοψηφία της Βουλής, την αντλεί από τον τρόπο με τον οποίο ελέγχει τα Μέσα Μαζικής Ενημέρωσης. Τα κρατικά μέσα τα ελέγχει απολύτως και θα το δείτε στη συνέχεια με όλα όσα έχω να σας πω. Με τα ιδιωτικά μέσα βρίσκεται σε συνεχή διαπλοκή. Και αυτό έχει αποδειχθεί και από την αδυναμία της να λάβει αποφάσεις και από την αδυναμία της να επιβάλει επιτέλους τον γραπτό αλλά και άγραφο νόμο, που εν τω μεταξύ έχει προκύψει ως ζητούμενο μέγιστο αγαθό.
Επιτρέψτε μου δύο-τρεις παρατηρήσεις επί τη βάσει σκέψεων και προφητειών που διατυπώθησαν εδώ και δεκαετίες.
Το 1948 ένας μεγάλος συγγραφέας, ο Τζωρτζ 'Οργουελ, είχε γράψει ένα βιβλίο προφητικό. Ο τίτλος του βιβλίου είναι: "1984". Τι έγραφε τηλεγραφικά τη στιγμή εκείνη. Επέλεξε τον αναριθμητισμό 48-84 και θα δείτε εν συνεχεία το 1984 τι άρχισε να εκτυλίσσεται στην πατρίδα μας. Λοιπόν, παντού όπου πηγαίνατε στη φανταστική χώρα του 'Οργουελ βλέπατε κάποιον και μεγάλες αφίσες -σε τηλεοθόνες παρακαλώ από το 1948, έτσι όπως το είχε φαντασθεί- να γράφουν: "Ο μεγάλος αδελφός σας βλέπει. Κάθε ήχος που βγάζετε ακούγεται και κάθε σας κίνηση παρακολουθείται και καταγράφεται". (Συνθήκη Σέγκεν). Σήμερα ο μεγάλος αδελφός είναι μπροστά μας, είναι η Κυβέρνηση του κ. Σημίτη.
Την εποχή εκείνη ο κυβερνητικός μηχανισμός είχε διαιρεθεί σε τέσσερα Υπουργεία. Μένω στο πρώτο, το Υπουργείο της Αλήθειας, υπό την ευθύνη του οποίου έπρεπε να ασχολείται με τα νέα, την πληροφόρηση δηλαδή, τις ειδήσεις, την ψυχαγωγία, την εκπαίδευση και τις καλές τέχνες. Δηλαδή, πληροφόρηση, ψυχαγωγία, πολιτισμός, η απόλυτη ευθύνη του Υπουργείου της Αλήθειας. 
Σήμερα, στη θέση του Υπουργείου της Αλήθειας, του φανταστικού κειμένου του συγγραφέα 'Οργουελ, έχουμε το Υπουργείο Τύπου, το οποίο ασχολείται με τα νέα, με την ψυχαγωγία, με την εκπαίδευση και τις καλές τέχνες.
Τι απ' όλα αυτά συμβαίνει στην πατρίδα μας; Ξέρετε πάρα πολύ καλά όλοι. 
Και για να τελειώσω με την αναφορά μου στον 'Οργουελ, στο βιβλίο αναγράφεται το εξής εκπληκτικό, 4η Απριλίου 1984, ακούστε την περιγραφή και θυμηθείτε: "'Ολο πολεμικά έργα βλέπουμε. 'Ενα πολύ καλό" -ειρωνικά το αναφέρει- "έδειχνε ένα πλοίο γεμάτο πρόσφυγες, που βομβαρδιζόταν κάπου στη Μεσόγειο. Οι θεατές διασκέδαζαν πολύ με τα πλάνα ενός μεγαλόσωμου, χονδρού ανθρώπου, που προσπαθούσε να ξεφύγει κολυμπώντας, ενώ ένα ελικόπτερο τον κυνηγούσε και το βομβάρδιζε".
Σας θυμίζει τίποτα από τις εικόνες, που είδαμε πριν από λίγο καιρό, σε σχέση με τον πόλεμο του Κόλπου; Δεν χαρακτήρισαν πολλοί αυτόν τον πόλεμο ως τον πόλεμο της πολυθρόνας και του καναπέ; Είναι ή δεν είναι αλήθεια; 
Θα κάνω ένα μικρό άλμα ιστορικά, για να φτάσω σε έναν άλλο μεγάλο διανοητή, το Νόαμ Τσόμσκι, ένα κείμενο, μία φράση του οποίου χρησιμοποίησε μάλιστα και το Υπουργείο Παιδείας, για να θέσει ως έκθεση ιδεών στις τελευταίες εξετάσεις για τα Ανώτατα Εκπαιδευτικά Ιδρύματα.
Τι λέει για τον τρόπο, με τον οποίο χρησιμοποιούνται πια τα Μέσα Μαζικής Ενημέρωσης. Ακούστε: "Τώρα υπάρχουν άλλα Μέσα Μαζικής Ενημέρωσης, των οποίων ο βασικός κοινωνικός ρόλος είναι αρκετά διαφορετικός αυτών που γνωρίζαμε. Ο σκοπός αυτών των Μέσων Μαζικής Ενημέρωσης είναι απλώς να ναρκώνουν το μυαλό του κόσμου".
Αυτά αναφέρονται στο βιβλίο του "Κατασκευάζοντας τη συναίνεση". Θα ακούσετε και λέξεις, που είναι απολύτως επίκαιρες και τις χρησιμοποιούν κάποιοι.
Επίσης, μία αναφορά του Νόαμ Τσόμσκι: "Δεν θα επιτελούσε "η τηλεόραση" την κοινωνική της λειτουργία" -αναφέρεται επιγραμματικά σ' αυτό- "αν επέτρεπε να αμφισβητούνται κατασκευασμένες δημοφιλείς αλήθειες".
Τι αλήθεια ζούμε σήμερα; Ακριβώς αυτό. Κατασκευασμένες από τη μια δημοφιλείς συνθήκες, από την άλλη εκείνο που ανέφερε ο μεγάλος αδελφός του Τζωρτζ 'Οργουελ, ότι δηλαδή η εποχή μας χαρακτηρίζεται από τρεις λέξεις, οι οποίες αναδεικνύουν και τους στόχους και τις επιθυμίες και τους σκοπούς αυτών που διαχειρίζονται την εξουσία σήμερα: Πόλεμος είναι η ειρήνη. Η αλήθεια είναι το ψέμα κ.ο.κ.
Πριν από δεκαπέντε περίπου μέρες συναντήθηκαν οι γυναίκες δημοσιογράφοι της Ευρωπαϊκής 'Ενωσης στην Αθήνα, το δίκτυο γυναικών δημοσιογράφων της Ευρωπαϊκής 'Ενωσης. Η Ιταλίδα δημοσιογράφος είπε τα εξής: "Σήμερα ζούμε ένα σενάριο, το οποίο απευθύνεται στο μέλλον και εξουσιάζεται από τις τεχνολογίες που έχουν αυξήσει δυσανάλογα την ποιότητα της πληροφορίας που διατίθεται και η οποία δεν μοιάζει να επαναφέρει μια καθαρή όψη της πραγματικότητας".
Και εκεί ετέθη ένα μεγάλο θέμα. Το έλλειμμα δημοκρατίας που υπάρχει στον τρόπο, με τον οποίο χειρίζονται, όσον αφορά δηλαδή το προϊόν της πληροφόρησης ραδιοφωνικό, τηλεοπτικό και έντυπο, έλλειμμα δημοκρατίας όσον αφορά την πληροφόρηση του απλού ανθρώπου.
Υπάρχουν τμήματα της ελλληνικής κοινωνίας, αγαπητοί συνάδελφοι, τα οποία τελούν εν πλήρη συγχύσει. Με τον τρόπο, με τον οποίο έχει αναπτυχθεί η πληροφόρηση αυτή, την οποία από τη μια εκπέμπει η κρατική τηλεόραση, από την άλλη με άλλοθι και επιχείρημα τον ανταγωνισμό εκπέμπουν τα ιδιωτικά κανάλια, τηλεοπτικά και ραδιοφωνικά οι 'Ελληνες πολίτες δεν ξέρουν ακριβώς τι συμβαίνει σε κορυφαία ζητήματα, που αφορούν την πατρίδα και την πορεία τους στο μέλλον και τον πολιτισμό τους και τις συμπεριφορές τους τις 
 

Επιστροφή στην κορυφή



Σελίδα 8044 
καθημερινές και τα κοινωνικά προβλήματα, τα οποία είναι εντελώς διαφορετικά πια απ' αυτά που γνωρίσαμε λίγο πριν.
Ακούστε μια καταπληκτική παρατήρηση, όπως τουλάχιστον διατυπώθηκε πριν από λιγο καιρό σε ένα αμερικανικής παραγωγής τηλεοπτικό προϊόν ενός ήρωα, που πια είναι γνωστός σ' όλο τον κόσμο και ονομάζεται super man. Οι κακοί λέγανε: "Η τηλεόραση έχει τη δύναμη να ηρεμεί, να ξεκουράζει, να διασκεδάζει, να εφησυχάζει, να αποπροσανατολίζει και έτσι πια το μυαλό των ανθρώπων, όταν θα έχει γίνει ζελέ, αυτός που θα κατέχει το μέσο, έχει τη δύναμη και την εξουσία να ελέγχει όλο τον κόσμο".
Για δείτε διαχρονικά τι ακριβώς σημαίνει. Θα μου πείτε, γιατί σε μια τηλεοπτική αμερικάνικη παραγωγή αναφέρεται κάτι τέτοιο. Μα, είναι πάρα πολύ απλό. Γιατί ακόμα έχουν τη δύναμη.
Θα σας αποκαλύψω κάτι με την ευκαιρία, αφού αναφέρθηκα σ' ένα τηλεοπτικό προϊόν αμερικανικής παραγωγής, που θα πρέπει να προβληματίσει και τον Υπουργό, αλλά και την Κυβέρνηση.
Με ντιρεκτίβα της Ευρωπαϊκής 'Ενωσης υποχρεώνονται τα κράτη-μέλη της Ευρωπαϊκής 'Ενωσης να παρουσιάζουν στα τηλεοπτικά τους προγράμματα κατά 50% παραγωγές των κρατών-μελών της. Δηλαδή, στο επί εικοσιτετραώρου βάσεως εκπεμπόμενο τηλεοπτικό πρόγραμμα, κάθε τηλεοπτικός σταθμός θα πρέπει στις παραγωγές που παρουσιάζει, κινηματογραφικές ή τηλεοπτικές, το 50% να είναι παραγωγή των χωρών της Ευρώπης. Εμείς αντιλαμβάνεσθε ότι έχουμε ανύπαρκτη την αδυναμία να κάνουμε μια τηλεοπτική παραγωγή, η οποία θα φιλοξενηθεί στα τηλεοπτικά προγράμματα των υπολοίπων ευρωπαϊκών χωρών. Και εδώ μπαίνει ένα τεράστιο θέμα πολιτισμού. Τι και πώς, όποιο πολιτισμό έχουμε, που είναι ο ισχυρότερος στην ιστορία του κόσμου, να μπορέσει να προταθεί και να προβληθεί στις υπόλοιπες ευρωπαϊκές χώρες.
Πληροφορήθηκα ότι στον ΕΟΤ υπάρχει αίτηση ομίλου αμερικανών επιχειρηματιών, οι οποίοι ζητούν να γίνει στην Αθήνα εταιρεία παραγωγής τηλεοπτικών προϊόντων, έτσι ώστε η αμερικάνικη παραγωγή να μπορέσει μέσω Αθηνών να κτυπήσει την Ευρωπαϊκή 'Ενωση. Και το μεγάλο παιχνίδι που παίζεται στο θέμα του πολιτισμού και των τηλεοπτικών προγραμμάτων είναι το μεγάλο παιχνίδι ανάμεσα στον πολιτισμό της Ευρωπαϊκής 'Ενωσης, όποιος και αν είναι αυτός, και στις τεράστιες τηλεοπτικές παραγωγές των ΗΠΑ.
Θα μου επιτρέψετε να σας πω, επειδή γνωρίζω τα μεγέθη, ότι μια σκηνή ενός κινηματογραφικού ή τηλεοπτικού προϊόντος αντιστοιχεί σε μέγεθος με το κόστος μιας σειράς τηλεοπτικής παραγωγής ή ενός κινηματογραφικού έργου στην Ελλάδα. Αντιλαμβάνεσθε, λοιπόν, ότι η άλωση του πολιτισμού μας επιδιώκεται με όλα τα μέσα.'Οχι μόνο με αυτά τα οποία εκφράζονται με το σύγχρονο αμερικάνικο τρόπο, αλλά και με αυτά που επιχειρούν σήμερα και μετά την Ευρωπαϊκη 'Ενωση και -αν συμβεί αυτό το γεγονός- την ΟΝΕ κλπ., να μπορέσουν να ελέγξουν το τηλεοπτικό πολιτιστικό προϊόν.
Δεν έχουμε σήμερα ήρωες να πούμε στα παιδιά μας. Το ξέρετε πάρα πολύ καλά. Μιλήστε μαζί τους, πηγαίνετε συναντήστε τους -και δεν θα τους συνταντήσετε βέβαια σε πολιτικές συγκεντρώσεις- στα μπαρ που συχνάζουν, συνταντήστε τους στους αθλητικούς χώρους που συχνάζουν, μιλήστε μαζί τους, ακούστε τη γλώσσα. Τι θα μας πουν; Το πρώτο που έχουν να πουν είναι ότι ο πολιτικός λόγος έχει καταστεί αναξιόπιστος. Και αυτό είναι ένα άλλο τεράστιο θέμα, το οποίο θα έπρεπε να προβληματίσει τον πολιτικό κόσμο της χώρας, έτσι ώστε να διασφαλιστεί και η δημοκρατία και να μπορέσουν να πορευθούν στο μέλλον αυτό που ονομάζουμε κοινοβουλευτικοί θεσμοί και αξιοπιστία και σχέση με τον ελληνικό λαό. Ζούμε, ξέρετε, μια εποχή παράξενη.
Το Εθνικό Συμβούλιο Ραδιοτηλεόρασης αποτελείται από εννέα μέλη, όπου με ευθύνη της Κυβέρνησης του κ.Σημίτη και του κ. Ρέππα -ονομάζω γιατί υπάρχουν συνάδελφοι Βουλευτές του ΠΑΣΟΚ, οι οποίοι διαφωνούν με την τακτική τους- επιμένουν κοντά δυο χρόνια, μετά την τελευταία Βουλή να κρατούν πεισματικά το Δημοκρατικό Κοινωνικό Κίνημα έξω από το Εθνικό Συμβούλιο Ραδιοτηλεόρασης.
Ξέρετε γιατί γίνεται αυτό κύριοι συνάδελφοι; Ο κ. Ρέππας, πριν από λίγο καιρό επικαλέστηκε το γεγονός ότι δεν το προβλέπει ο νόμος. 'Ακουσα έκπληκτος -το ομολογώ- τον κ. Μητσοτάκη να λέει: "Μα, αυτό τι είναι; Είναι απλό. Κάντε ένα νόμο, μια τροπολογία και τελειώνετε". 'Ακουσα επίσης, με ιδιαίτερη χαρά πρέπει να τονίσω, ότι και το Κομμουνιστικό Κόμμα Ελλάδας και ο Συνασπιμός και η Νέα Δημοκρατία ενίστανται για το γεγονός ότι το Δημοκρατικό Κοινωνικό Κίνημα δεν εκπροσωπείται στο Εθνικό Συμβούλιο Ραδιοτηλεόρασης.
Αναρωτήθηκα γιατί τάχα να συμβαίνει αυτό. Κατέληξα, λοιπόν, μετά από την τελευταία συνεδρίαση της Επιτροπής Θεσμών και Διαφάνειας: Μα, γιατί θα αλλάξει ο συσχετισμός δυνάμεων, πρώτον και το δεύτερο -και το σημαντικότερο κατά τη γνώμη μου- είναι ότι θα έχουμε άμεση πληροφόρηση από τον εκπρόσωπό μας στο Εθνικό Συμβούλιο Ραδιοτηλεόρασης για τα τεκτενόμενα στο χώρο. Ποια είναι αυτά; 
Υπάρχουν εννέα επιτροπές -είχα μαζί μου ένα σωρό στοιχεία να σας διαβάσω αλλά θα τα αφήσω- οι οποίες ασχολούνται με κορυφαία ζητήματα και θέματα που αφορούν τον ελληνικό λαό και θα είχαμε άμεση πληροφόρηση για τον τρόπο με τον οποίο συνεδριάζουν, τι τους προβληματίζει και τι ακριβώς συμβαίνει στο χώρο της διαφήμισης κυρίως και της δεοντολογίας.
Μένω στο χώρο της διαφήμισης: Περισσότερο από 2,5 τρισεκατομμύρια δραχμές διακινήθηκαν τα τελευταία έξι χρόνια στο χώρο της διαφήμισης. Ποιος τα ελέγχει και πώς; Καταγγέλλω στη Βουλή ότι μέλη του Εθνικού Συμβουλίου Ραδιοτηλεόρασης, τα οποία δεν πληρώνονται, αποζημιώνονται -και δικαίως, μπορεί να είναι και λίγα τα λεφτά, δεν με αφορούν τα χρήματα- με διακόσιες πενήντα χιλιάδες (250.000) δραχμές το μήνα, είναι μέλη της Επιτροπής Διακίνησης του διαφημιστικού προϊόντος, την ίδια στιγμή που είναι υπάλληλοι σε κρατικά μέσα. Δεν θέλω να αναφερθώ σε ονόματα, αλλά αν χρειαστεί θα το κάνω.
Πώς είναι δυνατόν η Κυβέρνηση του ΠΑ.ΣΟ.Κ. να έχει διορίσει στο Εθνικό Συμβούλιο Ραδιοτηλεόρασης ανθρώπους, οι οποίοι θα αποφανθούν για τη δεοντολογία, για τη διαφήμιση και για το προϊόν που διακινείται με τεράστια οικονομικά μεγέθη, την ίδια στιγμή που έχουν εκπομπές ή είναι δημοσιογράφοι της Γενικής Γραμματείας Τύπου και Πληροφοριών; Είναι απίστευτα αυτά που συμβαίνουν.
Βλέπω ότι έχει περάσει ο χρόνος και δεν έχω προλάβει καν να σας πω όλα αυτά που έχω σκεφτεί. Εκείνο το οποίο έχει μεγάλη σημασία -και θα μείνω στο Εθνικό Συμβούλιο Ραδιοτηλεόρασης, άλλωστε, μου δίνεται η δυνατότητα να επανέλθω- είναι η διαπίστωση του Εθνικού Συμβουλίου Ραδιοτηλεόρασης υπογεγραμμένη από τον κ.Κασσιμάτη.
'Οσον αφορά το θέμα των αδειών, είναι απίστευτη η ιστορία που συμβαίνει. 'Ηταν στα Χανιά ο κ.Ρέππας και ήμουν και εγώ απεσταλμένος του Δημοκρατικού Κοινωνικού Κινήματος τον περασμένο Σεπτέμβριο, όταν έλεγε και διεβεβαίωνε τους ιδιοκτήτες των ημερησίων εφημερίδων της επαρχίας -και έθεσα εγώ θέμα τότε- για τον τρόπο με τον οποίο δίνονται οι άδειες...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή )
Σας παρακαλώ, κύριε Πρόεδρε, έχω τη δυνατότητα να χρησιμοποιήσω και τα δέκα λεπτά της δευτερολογίας μου για να ολοκληρώσω;
ΠΡΟΕΔΡΕΥΩΝ (Παναγιώτης Σγουρίδης): Θα σας δώσω δέκα λεπτά, αλλά δεν θα δευτερολογήσετε.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Να δευτερολογήσει ο κ. Δημαράς. Να έχει άνεση χρόνου.
ΙΩΑΝΝΗΣ ΔΗΜΑΡΑΣ: Ευχαριστώ πάρα πολύ.
ΠΡΟΕΔΡΕΥΩΝ (Παναγιώτης Σγουρίδης): 'Οχι, προσέξτε κύριε Ρέππα, αυτό θα το κάνετε στο Υπουργείο σας. 'Οχι στη Βουλή. 
 

Επιστροφή στην κορυφή



Σελίδα 8045 
Θα παρακαλέσω, λοιπόν, κύριε Δημαρά, να μιλήσετε τα δέκα λεπτά και να μη δευτερολογήσετε.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Ο κ.Δημαράς αναγνώρισε στο πρόσωπό μου, αυτόν ο οποίος είναι υπεράνω όλων!
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Ρέππα.
Μην τρώτε το χρόνο σας, κύριε Δημαρά. 'Εχετε τα δέκα λεπτά της δευτερολογίας σας.
ΙΩΑΝΝΗΣ ΔΗΜΑΡΑΣ: Ευχαριστώ πάρα πολύ.
Χαίρομαι που ο κ.Ρέππας λέει ότι δεν είναι υπεράνω όλων και επομένως την ευθύνη τη μεταθέτει στον κ. Σημίτη. Να μας απαντήσει, λοιπόν, εδώ: τι γίνεται με το Εθνικό Συμβούλιο Ραδιοτηλεόρασης.
Είχατε πει τότε ότι μέχρι το Νοέμβριο το θέμα της χορήγησης των αδειών θα έχει λυθεί. Τι έγινε; Εδόθη παράταση, πήγαμε στο Φλεβάρη. Εδόθη τρίτη παράταση και πήγαμε στο Μάρτη.
Κύριοι συνάδελφοι, ξέρετε ποιο είναι το καταπληκτικό; 'Οτι για την απόφαση χορήγησης των αδειών για τη λειτουργία των τηλεοπτικών και ραδιοφωνικών σταθμών, θα αποφανθεί τελικώς το Εθνικό Συμβούλιο Ραδιοτηλεόρασης, το οποίο είπε τι μέσω του κ. Κασσιμάτη, δηλαδή του προέδρου του, πριν από τέσσερις μέρες στην Επιτροπή Θεσμών και Διαφάνειας;
Ακούστε παρακαλώ και φρίξτε. Αυτά δεν είναι δικά μου, είναι έντυπο του Εθνικού Συμβουλίου Ραδιοτηλεόρασης, το οποίο λέει το εξής: "Η διατύπωση σύμφωνης γνώμης για τη χορήγηση αδειών, που έχει αρχίσει ήδη από το χώρο της ραδιοφωνίας ...".
Εδώ θα ήθελα να κάνω μια παρένθεση από πληροφορία δική μου ότι από τις σαράντα αιτήσεις που έχουν γίνει μέχρι στιγμής, έχει εγκριθεί μια, της Εκκλησίας της Ελλάδας. Κλείνω την παρένθεση, βάζω αποσιωπητικά, γιατί μου έχει γεννήσει πολλά ερωτηματικά το θέμα και θα σας πω γιατί εν ευθέτω χρόνο και αν μπορέσω εδώ, εννοώ το Βήμα της Βουλής.
Συνεχίζω με την εκτίμηση της επιτροπής και με αυτά που είπε ο κ. Κασσιμάτης: "... έχει αρχίσει ήδη από το χώρο της ραδιοφωνίας και θα αντιμετωπίσει συνολικά πολλές εκατοντάδες υποψηφίων, αποτελεί αφετηριακής σημασίας αρμοδιότητα. Η ουσιαστική αξιολόγηση των αιτήσεων και των εγγράφων που τις συνοδεύουν, γίνεται στην πραγματικότητα μόνο από το Εθνικό Συμβούλιο Ραδιοτηλεόρασης, το οποίο υποτίθεται" -λέει ο κ. Κασσιμάτης- "ότι διαθέτει το κατάλληλο προσωπικό για το έργο αυτό."
Και έρχεται στην Επιτροπή Θεσμών και Διαφάνειας πριν από τέσσερις μέρες και λέει ότι δεν μπορεί να λειτουργήσει το Εθνικό Συμβούλιο Ραδιοτηλεόρασης με τον τρόπο αυτό. Δεν υπάρχει εξειδικευμένο προσωπικό, δεν έχουν καλυφθεί οι ανάγκες σε προσωπικό και επίσης λέει ότι "σκεφτόμαστε να τα βροντήξουμε στον αέρα".
Μου λέει τώρα ο Υπουργός κ. Ρέππας και η Κυβέρνηση του κ. Σημίτη ότι λειτουργεί το Εθνικό Συμβούλιο Ραδιοτηλεόρασης. Και καταλαβαίνω σιγά, σιγά με τον καιρό ότι αυτός είναι ο λόγος που δεν θέλει ο κ. Ρέππας και η Κυβέρνηση να είναι το Δημοκρατικό Κοινωνικό Κίνημα στο Εθνικό Συμβούλιο Ραδιοτηλεόρασης. Και για να μη μου πείτε οτιδήποτε άλλο, εγώ ξέρω ένα πράγμα ότι τα κόμματα στη Βουλή, είναι σύμφωνα να υπάρξει εκπροσώπηση του ΔΗ.Κ.ΚΙ. στο Εθνικό Συμβούλιο Ραδιοτηλεόρασης.
Και δεν είναι μόνο αυτό, είναι και κάτι καταπληκτικότερο: είναι η διαπίστωση η επιστημονική του κ. Μάνεση, ο οποίος είναι καθηγητής Συνταγματικού Δικαίου στο Πανεπιστήμιο και ο οποίος στην Επιτροπή Θεσμών και Διαφάνειας -και το ξέρετε πάρα πολύ καλά- είπε με τα εξής λόγια την άποψή του για το θέμα: "Κακώς το Δημοκρατικό Κοινωνικό Κίνημα, δεν εκπροσωπείται στο Εθνικό Συμβούλιο Ραδιοτηλεόρασης".
Και εγώ ερωτώ: Ζούμε σε δημοκρατία ή σε ολιγαρχία, όταν όλα τα κόμματα της Βουλής και μεγάλο μέρος των συναδέλφων που ανήκουν στο ΠΑ.ΣΟ.Κ., συμφωνούν ότι πρέπει να εκπροσωπούμεθα, αλλά ο κ. Ρέππας και ο κ. Σημίτης δεν θέλουν. Τι είναι αυτό; Εξηγείστε μου, σας παρακαλώ, να καταλάβω. Ο καθηγητής ο οποίος επί επιστημονικών θεμάτων εννοείται ότι αποφαίνεται, σχετικά με συνταγματικά προβλήματα, στη Βουλή των Ελλήνων, εκθέτει την άποψή του για το θέμα, αλλά αυτό δεν ακούγεται.
Ξέρετε, κύριοι συνάδελφοι, μπροστά σε όσα συμβαίνουν, μπορεί αυτό να το θεωρήσετε παρωνυχίδα. Επιτρέψτε μου, όμως, να σας πω εγώ ότι είναι κορυφαίο γεγονός, όταν ομόφωνα σχεδόν, εκτός ελαχίστων περιπτώσεων, η Βουλή των Ελλήνων κρίνει άδικο να μην εκπροσωπείται το Δημοκρατικό Κοινωνικό Κίνημα στο Εθνικό Συμβούλιο Ραδιοτηλεόρασης, όταν ο Πρόεδρος του Επιστημονικού Συμβουλίου της Βουλής αποφαίνεται επί συνταγματικών θεμάτων και διατάξεων και η Κυβέρνηση δεν ακούει. Τότε δεν έχουμε δημοκρατία, τότε έχουμε ολιγαρχία ενός μέρους του ελληνικού λαού, μιας μειοψηφίας, που έτσι και αλλιώς έχει καταγραφεί πια και το ξέρετε πάρα πολύ καλά.
Εδώ στη Βουλή έχουμε ζήσει το άλλο δράμα, το μεγαλύτερο απ' όλα. Το 58% αντιτίθεται σε ένα νομοσχέδιο, αλλά δεν το ακούει κανείς και από εκεί και πέρα αρχίζει η κατασυκοφάντηση του πολιτικού κόσμου συλλήβδην. Σήμερα στα Μέσα Μαζικής Ενημέρωσης, κατηγορώντας τον κ. Σημίτη ή τον κ. Ρέππα οι όποιοι συνάδελφοι ή τη δράση Υπουργών ή στελεχών της Κυβέρνησης, περιλαμβάνουν και εμάς.
Και αναρωτιέμαι πολλές φορές γιατί; Γιατί έχουμε αντισταθεί; Γιατί έχουμε διατυπώσει αντίθετες σκέψεις και απόψεις; Γιατί στο βαθμό που είναι δυνατόν μαχόμεθα με όλα μας τα μέσα, για να αποτρέψουμε λύσεις δυσμενείς για τον ελληνικό λαό στο μέλλον; Και αυτός ο διαχωρισμός δεν γίνεται ποτέ.
Και ξέρετε τι συνέβη; Θυμάστε την πρώτη ομιλία του Προέδρου της Βουλής κ. Κακλαμάνη, όταν συνεκλήθη η νέα Βουλή, που έλεγε ότι ελπίζω πια ο πολιτικός λόγος να μην γεννιέται στα παράθυρα των τηλεοπτικών σταθμών, αλλά να γεννιέται στη Βουλή;
Πείτε μου, σας παρακαλώ: Δεν είναι επιθυμία όλων μας αυτή, ο πολιτικός λόγος να γεννιέται εδώ; Και ποια αίσθηση έχετε σήμερα; Εδώ γεννιέται ο πολιτικός λόγος; 'Οχι, βέβαια. Ποιοι από μας, και πόσοι από μας, και πως από μας εμπλέκονται εμμέσως ή αμέσως, ατύπως ή τυπικά με τη μεγάλη εξουσία που έχουν οι επιχειρηματίες, οι οποίοι ουσιαστικά μονοπωλούν σήμερα όχι μόνο την πληροφόρηση του ελληνικού λαού, αλλά και τον τρόπο με τον οποίο οικονομικά θα πορευτεί η χώρα στα προσεχή χρόνια;
Ξέρετε κάτι; Είναι οι ίδιοι που έχουν τους τηλεοπτικούς σταθμούς, είναι οι ίδιοι που έχουν τα ραδιόφωνα, είναι οι ίδιοι που έχουν τις εφημερίδες, είναι οι ίδιοι που έχουν τις απόλυτες σχέσεις με τις προμήθειες του δημοσίου. Μην πάω στο μεγάλο θέμα της διαφήμισης και του διαφημιστικού προϊόντος. 
Θα μου επιτρέψετε να αναφερθώ απλά και γρήγορα, όσο μπορώ, σ' ένα εκπληκτικό βιβλίο που έχει γράψει ένας συνάδελφός μου, ο κ. Γιάννης Γιαχανατζής με τίτλο "Η παραπλάνηση στη διαφήμιση και στην πολιτική", για να σας πω τι φιλοξενούσε πριν από λίγο καιρό ένα έντυπο γνωστού ιδιοκτήτη μέσων γενικώς.
Αυτό δημοσιεύθηκε στην Εφημερίδα "ΠΑΡΟΝ" του κ. Μάκη Κουρή, αλλά και το διαφημιστικό υλικό, το οποίο έτσι άκριτα και περίεργα διαχέεται συνεχώς, έχει κριθεί και από τον κ. Καρατζαφέρη της "ΑΘΗΝΑΙΚΗΣ", και από τον κ. Γιώργο Κουρή της "ΑΥΡΙΑΝΗΣ", και από την Εφημερίδα "ΕΞΟΥΣΙΑ" και έχουμε κάνει ειδικά αφιερώματα γι' αυτό το μέγιστο θέμα, που συνάπτεται απολύτως και εφάπτεται του μεγάλου προβλήματος που λέγεται "090-". 'Αλλο τεράστιο θέμα.
Λοιπόν, θα μείνω σε αυτό. Ακούστε τι γράφουν: "Καινοτομία για κοριτσάκια. Γνωρίστε, αγαπήστε, απολαύστε το σώμα σας, τον έρωτα διασκεδάζοντας με ακίνδυνο αξεσουάρ ιδανικής μεθόδου παρθενοπροστασίας για όσο θελήσετε, απαλλαγή άγχους διακόρευσης, για προφύλαξη από AIDS" και πάει λέγοντας.
Απίστευτα πράγματα συμβαίνουν σήμερα στην ελληνική κοινωνία. Στόχος είναι η ψυχή των νέων. Στόχος είναι ο κοινωνικός ιστός, που έπρεπε να είναι ενωμένος. Δεν θέλουν 
 

Επιστροφή στην κορυφή



Σελίδα 8046 
να υπάρχει ελληνικός λαός, δεν θέλουν να υπάρχει κοινωνία, η οποία να μπορεί κάποια στιγμή να ανθίσταται.
Και αναρωτιέμαι απλά: Αν απευθυνθούμε σε αυτά τα νέα παιδιά και τους πούμε τι στο καλό συμβαίνει σε αυτήν την ιστορία, θα γελάσουν και θα πάνε στο ευτελέστερο προϊόν, καλλιτεχνικό, πολιτιστικό, τηλεοπτικό, για να βρουν καταφύγιο.
Ξέρετε κάτι άλλο; Κρατικός τζόγος, μέγα θέμα. Πόσα χρήματα διακινούνται και με ποιο τρόπο;
Ακούστε τη διαφήμιση, που εγώ έχω δει και με έχει κάνει έξω φρενών παραμονές κορυφαίων αθλητικών γεγονότων, που θα έπρεπε να εμπνέουν τα νέα παιδιά, να εμπνέουν την κοινωνία με τα μεγάλα ιδανικά και τα μηνύματα που περιέχουν.
Ξέρετε ποιο είναι το διαφημιστικό προϊόν; Μα, αν είναι δυνατόν Θεέ μου! Είναι στην αφετηρία τέσσερις αθλητές και είναι έτοιμοι να ξεκινήσουν για έναν αγώνα δρόμου. Ο ένας είναι Βραζιλιάνος, κάνει την προσευχή του, ο άλλος είναι Ιταλός, δεν ξέρω... κλπ. 'Ολοι είναι προσηλωμένοι σε αυτό, που πρόκειται να κάνουν. Ο τέταρτος είναι 'Ελληνας. Ξέρετε τι κάνει; 'Εχει ένα "ΞΥΣΤΟ" και ξύνει. Δίνεται η εκκίνηση, τρέχουν όλοι και αυτός που έχει το "ΞΥΣΤΟ", έχει κερδίσει, πάει ανάποδα από το στίβο και βγαίνει πρώτος.
Το μήνυμα, λοιπόν, στη νεολαία είναι: Θα ξύνεις και ανάποδα θα βγαίνεις πρώτος. Αυτά τα μηνύματα θέλετε να στέλνουμε; Αυτά είναι τα κονδύλια του ΟΠΑΠ και του Υφυπουργείου Αθλητισμού, που πηγαίνουν σε τηλεοπτικά προγράμματα και σε διαφημιστικά προγράμματα; 
Εγώ αναρωτιέμαι: Και τι θα κάνουμε στη συνέχεια; Πώς θα πείσουμε τα νέα παιδιά ότι εδώ γεννιέται ο πολιτικός λόγος, εδώ υπάρχει η πολιτική ζωή της χώρας, εδώ αφουγκράζεται ο καθένας από εμάς -όποια ιδεολογία και αν υπηρετούμε- τα κοινωνικά στρώματα και τους 'Ελληνες πολίτες που μας στέλνουν εδώ;
Εγώ, λοιπόν, δεν έχω πεισθεί ότι αυτή η Κυβέρνηση είναι σε θέση να αντιμετωπίσει τα κορυφαία προβλήματα του ελληνισμού σήμερα, ένα εκ των οποίων -και πρώτιστο, θα μου επιτρέψετε να σας πω- θεωρώ πως είναι το μεγάλο πρόβλημα του πολιτισμού. Η Κυβέρνηση στον πολιτισμό μας γυρίζει τις πλάτες της. Δεν έχω δει τίποτα που να μπορέσει να με πείσει και γι' αυτό λυπάμαι.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εκατόν πέντε μαθητές και πέντε συνοδοί-καθηγητές από το 3ο Γυμνάσιο 'Εδεσσας, Νομού Πέλλας.
Η Βουλή τους καλωσορίζει.
(Χειροκροτήματα απ' όλες τις πτέρυγες)
Θα ήθελα να πω στους μαθητές ότι σήμερα στην Αίθουσα παρευρίσκονται μόνο οι Βουλευτές, οι οποίοι επερωτούν και ο επερωτώμενος Υπουργός. Γι' αυτό δεν υπάρχουν και οι υπόλοιποι συνάδελφοι Βουλευτές.
Ο κ. Γεώργιος Ρόκος έχει το λόγο.
Κύριε Ρόκο, έχετε πέντε λεπτά.
ΓΕΩΡΓΙΟΣ ΡΟΚΟΣ: Κύριε Πρόεδρε, θέλω να θυμίσω σ' αυτήν την Αίθουσα, πως απ'αρχής της ιδρύσεως του ΔΗ.Κ.ΚΙ. διαφάνηκε μία ανησυχία στα κατεστημένα της πολιτικής, τα οποία, δια του ελέγχου που ασκούν στα Μαζικά Μέσα Ενημέρωσης, απέκλεισαν ακόμα κι αυτήν την ίδρυσή του, όταν υπήρχε ένα προηγούμενο ίδρυσης ενός άλλου κόμματος, το οποίο είχε εμφανισθεί σε εθνικό δίκτυο, με μεγάλους πανηγυρισμούς και προϊστορίες.
Θυμάμαι πως, ακόμα και όταν -βεβαίως με τη βούληση του λαού- το ΔΗ.Κ.ΚΙ. βρέθηκε στη Βουλή, η πρώτη επίκαιρη ερώτηση του υποφαινόμενου ήταν προς τα Μαζικά Μέσα Ενημέρωσης, όταν διαπίστωσα από την αρχή τον αποκλεισμό του ΔΗ.Κ.ΚΙ., απ' όλες τις κρατικές εκπομπές.
Βεβαίως, τότε ειρωνικά ο κύριος Υπουργός μου είχε πει ότι ίσως δεν μας συμφέρει και πολύ να βγαίνουμε. 'Ηταν μία εκτίμηση πολιτικού μεγέθους, που έδειχνε, βεβαίως, και τη συνέχεια. Και η συνέχεια είναι πως, ακόμα και σήμερα συνεχίζεται σταθερά η απομόνωση του ΔΗ.Κ.ΚΙ. από τα κρατικά μέσα ενημέρωσης, μιας που και για τα ιδιωτικά το έχουμε αποδεχθεί έτσι κι αλλιώς και δεν μας ενδιαφέρει διόλου. 
Πρέπει, όμως, να θυμίσω πως είναι υποχρέωσή μου και δικαίωμά μου ταυτόχρονα, να είμαι σε επαφή και επικοινωνία με αυτούς που με έστειλαν εδώ μέσα και τους οποίους εκπροσωπώ και για τους οποίους αγωνίζομαι. Είναι αλήθεια πως στις περιοδείες που υποχρεωτικά κάνουμε πια κάθε Σαββατοκύριακο σε όλη την Ελλάδα, για να περάσουμε τη φωνή και την άποψη του ΔΗ.Κ.ΚΙ., επιβεβαιώνεται πως είμαστε απόντες από τα κανάλια.
Βεβαίως, σιγά σιγά διαφαίνεται, ότι θα είναι απόντες όλοι από τα κανάλια, όσοι θέλουν να έχουν μία πολιτική άποψη, γιατί η προσπάθεια αποπολιτικοποίησης της κοινωνίας είναι το στοιχείο που χαρακτηρίζει σήμερα τα Μαζικά Μέσα Ενημέρωσης.
Η αποπολιτικοποίηση, όχι μόνο της κοινωνίας, αλλά και της νεολαίας, περνά μέσα από τα μέσα ενημέρωσης και μέσα από τον τρόπο που διαχειρίζεται κανείς σήμερα το πνεύμα.
Αλλά μόνο την τηλεόραση ελέγχουν σήμερα κάποιοι, που σαν ύψιστο αγαθό θεωρούν την οικονομική απολαβή και διαπλοκή; 'Εχουν ελέγξει, μαζί με τα μέσα ενημέρωσης, τον πολιτισμό, ελέγχοντας τα μέγαρα μουσικής, τις διοικήσεις, ακόμα και το 'Αγιο 'Ορος. Είναι οι ίδιοι, οι οποίοι από εκφραστές των μέσων ενημέρωσης, έγιναν ταυτόχρονα και ιδιοκτήτες και εργολάβοι. Είναι αυτοί, οι οποίοι σήμερα ελέγχουν όλη την κίνηση της οικονομίας και ελέγχουν δυστυχώς -γιατί έτσι μπορούν και εξυπηρετούνται καλύτερα- ακόμα και τις ηγεσίες των κομμάτων.
Είναι μία εξέλιξη, η οποία οδηγεί κάθε μέρα σε βαθιά κρίση την κοινωνία μας και την πολιτική. Και δεν το λέμε μόνο εμείς, κύριε Πρόεδρε. Το έχει πει πολλές φορές και ο ίδιος ο Πρόεδρος της Βουλής και, κατά τις δικές του διαπιστώσεις, αυτή η κρίση ελέγχου των μέσων ενημέρωσης οδηγεί κάθε μέρα το ίδιο το Κοινοβούλιο σε μια βαθιά κρίση.
Κύριε Πρόεδρε, θα θυμίσω και κάτι άλλο. Πράγματι σήμερα μέσα από τον έλεγχο των μέσων ενημέρωσης γίνεται μεγάλη προσπάθεια ελέγχου και φίμωσης κάθε ελεύθερης φωνής.
Να θυμίσω πως κάποτε, όταν θέλησαν να ρίξουν κάποιοι μία προηγούμενη κυβέρνηση, χρησιμοποίησαν τους λόγιους και συνυπόγραψαν το '89, ένα μανιφέστο καταγγελίας, της τότε τηλεόρασης, ονομάζοντάς την φασιστική. Αυτοί, που τότε βέβαια πέτυχαν το σκοπό τους και έβγαλαν από το παιχνίδι της πολιτικής ένα άλλο ρεύμα κοινωνικό, σκέψης και πολιτικής, είναι οι ίδιοι που από τότε μέχρι σήμερα συνεχίζουν διορισμένοι στα εκάτοστε συμβούλια, να ελέγχουν την εξέλιξη και την πληροφόρηση. Είναι οι ίδιοι, οι οποίοι υποδεικνύουν στην Κυβέρνηση, παρ'όλη την άρνηση και των άλλων κομμάτων να το δεχθούν, να κρατήσει το Δημοκρατικό Κοινωνικό Κίνημα, έξω από το Εθνικό Ραδιοτηλεοπτικό Συμβούλιο. Δεν κατάλαβαν, όμως, ένα πράγμα, ότι νομίζουν πως μας κρατάνε μακριά από το λαό.
Η φωνή του ΔΗ.Κ.ΚΙ. έχει φθάσει στο λαό, γιατί ο λαός έχει καταλάβει και μπορεί και διαβάζει και πίσω από το παραβάν και βλέπει πώς ακριβώς εξελίσσονται τα πράγματα.
Αυτή είναι η δική μας διαπίστωση. Πλέον έχουν υποκαταστήσει την ηλεκτρονική επαφή και είμαστε πρόσωπο με πρόσωπο με τον κόσμο, γιατί οι κουβέντες μας είναι καθαρές και μπορούν να λέγονται πρόσωπο με πρόσωπο. Και θα συνεχίσουμε να το κάνουμε στο πείσμα της Κυβέρνησης που θέλει να ελέγχει από εδώ και πέρα τη φωνή μας.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ.Ρόκο.
Η κ. Βασιλική Αράπη-Καραγιάννη έχει το λόγο πέντε λεπτά για να πρωτολογήσει.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, εδώ θέλω να συμπληρώσω, στο συνάδελφό μου κ.Ρόκο, ο οποίος είπε ότι είμαστε απόντες από τα Μέσα Μαζικής Ενημέρωσης, ότι είμαστε παρόντες στο λαό, κύριε Ρόκο, με τις καθημερινές μας -το είπατε και στο λόγο σας- επικοινωνίες που έχουμε με το λαό.
Ο όρος "μαζικής ενημέρωσης" αναφέρεται σε μέσα που 
 

Επιστροφή στην κορυφή



Σελίδα 8047 
απευθύνονται στα μεγάλα ανθρώπινα σύνολα, χωρίς καμία διάκριση της κοινωνικής τους προέλευσης. Αυτό σημαίνει ότι ο καθένας μπορεί να αντλήσει τις πληροφορίες που περιέχουν, όταν θελήσει να έρθει σε επαφή με αυτά.
Επειδή ενημέρωση σημαίνει, βρίσκομαι μέσα στα γεγονότα της κάθε ημέρας, παρακολουθώ από κοντά την πραγματικότητα σε όλες τις μορφές της και επειδή ενημέρωση είναι η ενεργητική στάση του ανθρώπου απέναντι στην πληροφόρηση, είναι προφανής η σπουδαιότητα και η αναγκαιότητα της σωστής ενημέρωσης για τον πολίτη, προκειμένου να ασκήσει τα δικαιώματά του και να ανταποκριθεί στις υποχρεώσεις και τα καθήκοντά του.
Η σωστή ενημέρωση, λοιπόν, κύριε Υπουργέ, είναι αναγκαίο να διακρίνεται από την αντικειμενικότητα και την ποιότητα. Αυτά είναι τα δύο στοιχεία που νομίζω, ότι πρέπει να διακρίνουν την ενημέρωση.
Την αντικειμενικότητα εγγυάται το άρθρο 15 του Συντάγματος και για αυτό το σκοπό η ενημέρωση πρέπει να είναι και να βασίζεται στις αρχές του πλουραλισμού και της ίσης μεταχείρισης, κατά τη διακίνηση των ιδεών.
Εμείς -το είπαν οι προηγούμενοι συνάδελφοι μας, το έχει καταγγείλει και ο Πρόεδρος του ΔΗ.Κ.ΚΙ. κ.Τσοβόλας- δεν συμμετέχουμε στο ραδιοτηλεοπτικό συμβούλιο. Ιδιαίτερα για τα κρατικά μέσα ενημέρωσης που αποτελούν κτήμα του ελληνικού λαού, ο οποίος και τα συντηρεί, οι αρχές αυτές πρέπει να είναι απαράβατες.
Η πολυφωνία κατοχυρώνεται με τη διασφάλιση της ελεύθερης έκφρασης και του ανοίγματος των Μέσων Μαζικής Ενημέρωσης σε όλους μας. Η έλλειψη πολυφωνίας οφείλεται αποκλειστικά στη Κυβέρνηση, διότι με διάφορες μεθοδεύσεις επιχειρεί να χειραγωγεί τα μέσα. 'Ετσι αποκλείει κόμματα και φορείς με τη στελέχωση επιτελικών θέσεων από άτομα ελεγχόμενα από την Κυβέρνηση και σκανδαλωδώς αμειβόμενα.
Συχνό φαινόμενο είναι να μην ενημερώνονται οι πολίτες για όλες τις διεργασίες, τα γεγονότα και τα συμβαίνοντα στην πολιτική ζωή. Δεν εκφράζονται όλες οι απόψεις, όλες οι ιδέες, οι τάσεις και τα επιχειρήματα όλων των κομμάτων. Αντίθετα η μέθοδος του αποκλεισμού είναι έντονη και η λειτουργία των Μέσων Μαζικής Ενημέρωσης, ως χώρου διακίνησης ιδεών αντιπαράθεσης, θέσεων και επιχειρημάτων και ως άξονα συνεχούς ζύμωσης που πρέπει να συντελείται στην κοινωνία, είναι κάθε άλλο παρά έντιμη.
'Ομως οποιαδήποτε πληροφορία που δεν αναλύει το αντικείμενό της και είναι αποσπασματική, διαστρεβλώνει την πραγματικότητα, δεν διαφωτίζει την κοινή γνώμη, αλλά αντίθετα συμβάλλει στη συσκότισή της και οδηγεί σε σύγχυση. Δεν έχει δικαίωμα, λοιπόν, η κάθε κυβέρνηση να καθιστά τα Μέσα, όργανα προπαγάνδας ή αλλιώς επικοινωνιακής πολιτικής, όπως τελευταίως θέλετε να τα λέτε, με τα χρήματα του ελληνικού λαού. Δεν μπορεί να χαλιναγωγεί συνειδήσεις, να μαζικοποιεί τα άτομα και να αποκλείει από τη σφαιρική πληροφόρηση το φορολογούμενο. Η αρχή της ίσης μεταχείρισης καταστρατηγείται, όταν αναλογικά δεν προβάλλονται οι δραστηριότητες όλων των πολιτικών κομμάτων, κοινωνικών και πολιτιστικών φορέων.
'Ετσι όμως ο άνθρωπος αδυνατεί να αναπτύξει υγιές πολιτικό κριτήριο. Χρησιμοποιείται μόνο ως ψηφοφόρος, την ώρα της κάλπης. Η πολιτική ζωή υποβιβάζεται και η δημοκρατία κύριε Υπουργέ, υπονομεύεται. Δεν υπάρχει όμως κανένας κίνδυνος, όταν όλες οι απόψεις μπορούν να ακουστούν ισότιμα. Τα Μέσα Μαζικής Ενημέρωσης δεν είναι μόνο η ποιότητα και η αντικειμενικότητα είναι και τα παιδευτικά όργανα της σύγχρονης κοινωνίας. 'Ομως είναι τεράστιας σημασίας πρόβλημα, αν και σε ποιο βαθμό εκπληρώνεται αυτή η παιδευτική αποστολή των Μέσων Μαζικής Ενημέρωσης.
Επίσης πώς μπορεί τα Μέσα Μαζικής Ενημέρωσης να ανταποκρίνονται σε χαμηλές απαιτήσεις με τη λογική του κέρδους, της εμπορευματοποίησης και με το κυνήγι της ακροαματικότητας; Ο πολίτης αποπροσανατολίζεται, γίνεται απαθής και αμέτοχος. Η δοκιμασμένη συνταγή "άρτος και θεάματα", όχι μόνο μέσω των Μέσων Μαζικής Επικοινωνίας, αλλά και με τις διάφορες εκδηλώσεις, για να κάθεται ο λαός ήσυχα, εδώ έχει την πλήρη εφαρμογή της.
Κύριε Πρόεδρε, η ελληνική πολιτεία πρέπει να παρέμβει προς τη σωστή κατεύθυνση και στα μέσα και στους θεσμούς που η ίδια καθορίζει και συντονίζει. Το Ραδιοτηλεοπτικό Συμβούλιο πρέπει να είναι μικρογραφία της Εθνικής Αντιπροσωπείας. Είναι απαράδεκτος οποιοσδήποτε αποκλεισμός. Είναι καθήκον και ευθύνη της Κυβέρνησης να μην απομακρύνονται από τις αρχές λειτουργίας τους και από τα πλαίσια δεοντολογίας τους. Πρέπει να αφήσει ανεξάρτητα τα Μέσα Μαζικής Ενημέρωσης, ώστε να λειτουργούν σαν θεματοφύλακες των δικαιωμάτων του ελληνικού λαού και έτσι να ολοκληρώνουν στο πλαίσιο λειτουργίας των δημοκρατικών θεσμών σε όλα τα επίπεδα. Μόνον αυτές οι λειτουργίες δίνουν στα Μέσα Μαζικής Ενημέρωσης το δικαίωμα να έχουν το χαρακτήρα της κοινωνικής εξουσίας. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Αράπης έχει το λόγο.
ΙΩΑΝΝΗΣ ΑΡΑΠΗΣ: Κύριοι συνάδελφοι, είναι ραγδαίες οι αλλαγές στη κοινωνία μας την τελευταία εικοσαετία και οι σημαντικότερες δεν οφείλονται σ' αυτό που γενικά και αόριστα λέμε τεχνολογία ή τεχνολογική επανάσταση. Ο καθοριστικός παράγοντας, η καρδιά της τεχνολογικής επανάστασης βρίσκεται στους νέους τρόπους διάδοσης, αλλά και χειραγώγησης της πληροφορίας. Για την ακρίβεια βρίσκεται στο τεράστιο ρόλο των Μαζικών Μέσων Ενημέρωσης που προβάλλουν πρότυπα και αξίες, δημιουργούν καταναλωτικές συνήθειες, υποβάλλουν συμπεριφορές, δημιουργούν και επιβάλλουν ηγέτες και εν γένει ασκούν ουσιαστικά εξουσία χωρίς αυτή η εξουσία να ελέγχεται αποτελεσματικά από τα θεσμικά όργανα.
'Οσο δε αφορά την άσκηση πολιτικής, ενώ παλαιότερα το κύριο ζητούμενο για έναν πολιτικό ήταν να παράγει έργο, σήμερα το ζητούμενο δεν είναι να παράγει έργο, αλλά να δίνει την εντύπωση πως παράγει έργο.'Ετσι η πολιτική εξουσία ενισχύεται εξαιρετικά χρηστιμοποιώντας με αθέμιτο τρόπο τα Μέσα Μαζικής Ενημέρωσης, αλλά ταυτόχρονα γίνεται και υποχείριο αυτών που τα ελέγχουν υποκύπτοντας στις απαιτήσεις τους. Τα περίφημα διαπλεκόμενα, διάφορα εκδοτικά συγκροτήματα διεκδικούν ρόλο διευθυντηρίου στη διακυβέρνηση του τόπου και ταυτόχρονα λυμαίνοντα το δημόσιο χρήμα αλλά και αυτή ακόμη τη πολιτιστική μας κληρονομιά. Οι αρμόδιοι κρατικοί λειτουργοί αναθέτουν δημόσια έργα πάσης φύσεως και συμβάσεις ασαφείς όσον αφορά τις ρήτρες εξασφάλισης του δημοσίου.
Θα περίμενε κανείς από μία κυβέρνηση που επαγγέλλεται τον εκσυγχρονισμό, να μειώσει αυτήν την εξουθενωτική εξάρτηση της πολιτικής εξουσίας από τα Μέσα Μαζικής Ενημέρωσης. Και πριν κλείσει τη συζήτηση για την ΔΕΗ στη Φλώρινα, άνοιξε τη συζήτηση για τη σύμβαση με το ΞΥΣΤΟ. Και ο Υφυπουργός Οικονομικών παρά την αρνητική γνωμάτευση της αρμόδιας επιτροπής κρατικών λαχείων ήταν έτοιμος να ανανεώσει τη ληστρική για το δημόσιο σύμβαση, αντί να προβεί σε διεθνή διαγωνισμό.
Διαιωνίζεται και επιτείνεται μια κατάσταση σήψεως. Το δημόσιο έχει γίνει μόνιμος πελάτης εργοληπτικών εταιρειών που ελέγχουν τα Μέσα Μαζικής Ενημέρωσης. Αυτές, μέσω ενός σκοτεινού πλέγματος σχέσεων όπου ο ρόλος των μέσων ενημέρωσης είναι καταλυτικός, έφθασαν να επηρεάζουν τη βούληση του κράτους. Και λέγω τη βούληση του κράτους, διότι και το κόμμα της Αξιωματικής Αντιπολίτευσης, ο άλλος υποψήφιος για άσκηση κρατικής εξουσίας, δεν φαίνεται να διαφέρει σε αρχές και ρόλους. Αντί να κάνει συγκεκριμένες καταγγελίες επιδίδεται σε καταγγελιολογίες. 'Ετσι, διασπείρει αόριστα το στίγμα της διαφθοράς και εξοικειώνει τους πολίτες με την ύπαρξή της. 'Ετσι συντείνει και ο πολιτικός λόγος της Νέας Δημοκρατίας σ'αυτήν την περιρρέουσα κατάσταση σήψεως.
Καταγγελίες γίνονται και η Κυβέρνηση αντί να απαντά δίνοντας εξηγήσεις επιδίδεται σε αντεπιθέσεις με υπαινιγμούς και αοριστολογίες.
Η λειτουργία του Εθνικού Ραδιοτηλεοπτικού Συμβουλίου έχει 
 

Επιστροφή στην κορυφή



Σελίδα 8048 
υποσκαφθεί από κυβερνητικές επιλογές. Αντί η Κυβέρνηση να ενισχύει τον αυτόνομο ρόλο του, που ένα τέτοιο θεσμικό όργανο οφείλει να έχει προκειμένου να υποβάλει πλαίσιο λειτουργίας και ελέγχου των Μέσων Μαζικής Ενημέρωσης, ενισχύει τον κομματικό χαρακτήρα του με τις επιλογές της. Δεν θέλει ένα εθνικό ραδιοφωνικό σύστημα που με τις αρμοδιότητές του και το κύρος του θα έχει θέσει ένα πλαίσιο λειτουργίας των Μέσων Μαζικής Ενημέρωσης και να ασκεί έλεγχο της τήρησής τους.
Δεν θέλει ένα εθνικό ραδιοφωνικό σύστημα που να έχει σαν θέση να επιβάλει κανόνες όσον αφορά τη βία στην τηλεόραση, το παιδί ως στόχο διαφήμισης και άλλα πολύ σημαντικότερα της κάθε κυβερνητικής μικροπολιτικής. Θέλει ένα εθνικό ραδιοφωνικό σύστημα δέσμιο της εκάστοτε κυβέρνησης. Ο αποκλεισμός εκπροσώπου καθ'υπόδειξη του ΔΗ.Κ.ΚΙ. είναι ένα άλλο τρανταχτό παράδειγμα τέτοιας επιλογής.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσαφούλιας έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Κύριε Πρόεδρε, θα πάρω και τα δύο λεπτά της δευτερολογίας μου.
Τα Μέσα Μαζικής Ενημέρωσης εξυπηρετούν, κύριε Υπουργέ, τη λειτουργία της πνευματικής έκφρασης του έθνους. Δεν υπάρχει λειτουργία οικονομικής έκφρασης, δεν υπάρχει λειτουργία πολιτιστικής έκφρασης, δεν υπάρχει λειτουργία γενικότερης κοινωνικής έκφρασης, εφόσον δεν υπάρχει λειτουργία πνευματικής έκφρασης. Είναι το πρωθύστερο γεγονός το οποίο είναι η υποχρεωτική προϋπόθεση για να λειτουργήσουμε ως έθνος. 
Επομένως, τα στοιχεία τα οποία προσδιορίζουν τον σκοπό του Υπουργείου σας, είναι η λειτουργία της ψυχής και του πνεύματος. Και όχι η βία και η ύλη, η οποία επικρατεί και χρησιμοποιείται μέσω των Μέσων Μαζικής Ενημέρωσης.
'Εναντι των δύο αυτών μεγάλων αγαθών, για να υπηρετηθούν οι αξίες του έθνους και ο τεχνικός σκοπός του έθνους για να ζήσουν οι άνθρωποι δεν είναι η βία και η ύλη. Είναι η ψυχή και το πνεύμα. Και εν ονόματι της λειτουργίας της βίας και της ύλης έχετε καταργήσει την ψυχή και το πνεύμα με τη χρησιμοποίηση των Μέσων Μαζικής Ενημέρωσης.
'Εχουν μπλέξει όλοι οι εργολάβοι, έχουν μπλέξει τα λογιστικά σας, έχουν μπλέξει οι προϋποθέσεις λειτουργίας των καναλιών και εσάς που εκπροσωπείτε αυτήν την κατάσταση σ' ένα τέτοιο επίπεδο εμπορευματοποίησης του σκοπού των ΜΜΕ και είστε πλέον έμπορος και όχι Υπουργός όταν λειτουργείτε μέσα σ' ένα τέτοιο θεσμικό πλαίσιο το οποίο επιτρέπει αυτήν την αλλαγή του σκοπού των ΜΜΕ. 
Η αξία της έννοιας της εμπορικής ιδιότητας καταργεί πολλά πραγματικά περιστατικά. Πάμε, με βασική προϋπόθεση την κοινωνική αδικία, στη σύγκλιση. Να πάμε με κοινωνική αδικία στη σύγκλιση. Αλλά πώς να πάμε; 'Οχι με βιαία αποδοχή της κοινωνικής αδικίας βάσει κυβερνητικού εξαναγκασμού, αλλά να πάμε με το διάλογο, ο οποίος θα προκύψει μέσα από τα ΜΜΕ, μέσα από τη λειτουργία της πνευματικής έκφρασης του έθνους, η οποία θα ομολογήσει και θα αποδεχθεί πνευματικά την αποδοχή της κοινωνικής αδικίας.
Ο Σημίτης και εσείς πάτε στη σύγκλιση με λειτουργία βιαίας αποδοχής, βάσει κυβερνητικού εξαναγκασμού και όχι με το διάλογο και την πνευματική λειτουργία. Μπορούν οι 'Ελληνες να αποδεχθούν την κοινωνική αδικία ως μέσο συμμετοχής στη σύγκλιση. Πώς όμως; Με τον τρόπο αυτό; 'Οταν βγάζετε όλα αυτά τα λαχεία του Κόκκαλη και λέτε ότι θα υπογράψετε τη σύμβαση, επειδή την υπέγραψε ο Μητσοτάκης και ο ελληνικός λαός δεν ξέρει τίποτα; Διδάχθηκε μέσα από την τηλεόραση η αξία της έννοιας του ανταγωνισμού; Μέσα από την τηλεόραση επέτρεψε σε μένα η Παναγιωταρέα, στο ΔΗ.Κ.ΚΙ., στους Βουλευτάς της Νέας Δημοκρατίας, στους Βουλευτάς γενικά να αναπτύξουμε στον κόσμο απόψεις οι οποίες έχουν σχέση με εκείνο το οποίο διδάσκει ο Φίσερ στο Χάρβαρντ και λέει: "Καταργείται η αξία της έννοιας του καλού με το κακό, του ηθικού με το ανήθικο, του δικαίου με το άδικο". Ζήσαμε με αυτά -λέει ο Φίσερ- και δεν βρήκαμε απόλαυση. Δεν βρήκαμε την αξία της έννοιας της απόλαυσης των υλικών αγαθών. Πρέπει να διαπραγματευθούμε σε βάση ανηθικότητος" Να βγούμε στην τηλεόραση και να συνεννοηθούμε όχι με τις κομματικές νεολαίες τις οποίες σέβομαι και ας υπάρχουν, αλλά με τους νεολαίους έξω από τα κόμματα, με εκείνους οι οποίοι έχουν προσδιορίσει απαξιότητα σε όλο το έργο το οποίο επιτελείτε και οι οποίοι αρνούνται την πολιτική, εσάς και γενικά εμάς, όλο τον κόσμο.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Είναι δικαίωμά σας, είναι ιδιοκτησία σας να μη συνδιαλαγεί ο ελληνικός λαός, να μη βρεθούν αυτά τα πνευματικά ευρήματα και οι μεγαλοφυείς άνθρωποι; Μέσω των ΜΜΕ βρίσκουν το δρόμο της μεγάλης ευδοκίμησης, όπως έλεγε ο Γεώργιος Παπανδρέου. Και εσείς τι κάνετε; Κλείνετε το δρόμο της μεγάλης ευδοκίμησης και εξυπηρετείτε εμπορευματικά τα εμπορικά συμφέροντα όλων των εργοδοτών, όλων των καναλαρχών, όλων εκείνων οι οποίοι σας έχουν τοποθετήσει και σας δίνουν την εξουσία, βάσει της οικονομικής εξουσίας την οποία έχουν. Επομένως, είστε δούλοι της εξουσίας, διότι η δύναμή της προέρχεται από την οικονομική εξουσία. Και γι' αυτό έχετε δημιουργήσει προϋποθέσεις λειτουργίας πνευματικού ευνουχισμού και πνευματικού υπνωτισμού των νέων, των Ελλήνων και της Ελλάδος.
Εν ονόματι αυτής της αληθείας δεν με ενδιαφέρει οποιαδήποτε και αν είναι η απάντησή σας. Εκείνο το οποίο ενδιαφέρει είναι το εξής. 'Οτι στη συγκεκριμένη περίπτωση η ψυχολογία του λαού έχει αλλάξει. Ο τεχνικός τρόπος προσδιορισμού της αξίας των ΜΜΕ που έχετε τυποποιήσει για να πάρετε την υπόθεση πάλι με τις εκλογές, είναι προσπάθεια η οποία έχει σταματήσει και θα αποτύχετε. 
Η ψυχολογία του εκλογικού Σώματος εξ αυτού του τρόπου λειτουργίας των ΜΜΕ έχει αλλάξει και δεν την έχετε αντιληφθεί. Δεν την έχετε αντιληφθεί παντάπασιν και θα οδηγηθείτε σε μεγάλη πλάνη, διότι δεν είναι ούτε τεχνοκρατικά ούτε βίαια τα θέματα. Είναι θέματα πνεύματος.
Επομένως, το ΔΗ.Κ.ΚΙ. αυτήν τη στιγμή όσο μικρό και αν είναι και ο,τιδήποτε και αν θελήσετε να σκεφθείτε, θα αγωνιστεί για την πνευματική απελευθέρωση του έθνους. Το περιεχόμενο του αγώνα μας είναι η πνευματική απελευθέρωση από τον υπνωτισμό και από τη δειλία την οποία έχετε επιφέρει.
Φέρατε τον "ΚΑΠΟΔΙΣΤΡΙΑ" να περάσει μέσα σε πέντε μέρες; Κάνατε διαφήμιση με τον "ΚΑΠΟΔΙΣΤΡΙΑ" προκειμένου να διαφημίσετε την αξία της έννοιας του "ΚΑΠΟΔΙΣΤΡΙΑ" στους 'Ελληνες μέσα από τρεις, τέσσερις και πέντε εκπομπές για να έρθει να ψηφίσει ο λαός και να αποδεχθεί αυτό το τερατούργημα το οποίο φτιάξατε; Τι κάνατε για να υπάρξει διάλογος, ιδίως με τους νέους, γι' αυτά τα προβλήματα;
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε συνάδελφε, εξαντλήσατε το χρόνο σας. 
ΓΕΩΡΓΙΟΣ ΤΣΑΦΟΥΛΙΑΣ: Πήρα και τα δύο λεπτά της δευτερολογίας μου, για να μη δευτερολογήσω.
Mιλήσαμε ποτέ, για διακομματικές επιτροπές; Μιλήσαμε ποτέ, για πνευματική ανάπτυξη των νέων; Μιλήσαμε ποτέ, για τίποτα; Παρά παίρνει η Παναγιωταρέα, εκλεκτικά, όποιον θέλει από τα κανάλια, από τους καναλάρχες και από εσάς και τους βάζει εκεί να υπηρετήσουν την πνευματική υπόθεση του έθνους; Εμείς τι είμαστε εδώ; Δεν είμαστε έθνος; Εμείς δεν έχουμε μυαλό; Εμείς δεν έχουμε δύναμη προσπαθείας διαλόγου με τον ελληνικό λαό και τους νέους; Γιατί το αφαιρείτε; 'Οταν αφαιρείτε αυτό το δικαίωμα είσαστε δημοκρατία, όχι υπό αμφισβήτηση, υπό κατάργηση. Και υπό την έννοια αυτή της λειτουργίας μιας δημοκρατίας υπό κατάργηση, έχετε συντελέσει το απαισιότερο έργο στην ιστορική πορεία της χώρας.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ πάρα πολύ! Χαμηλότερους τόνους και να είμαστε μέσα στα πλαίσια του Κανονισμού.
Ο Υπουργός Τύπου και Μέσων Μαζικής Ενημέρωσης, κ. Δημήτριος Ρέπας, εξ Αρκαδίας ορμώμενος και δη της επαρχίας Κυνουρίας, γειτνιαζούσης και με τη δική μου επαρχία, έχει το λόγο.
ΙΩΑΝΝΗΣ ΔΗΜΑΡΑΣ: Εξ Αρκαδίας...
 

Επιστροφή στην κορυφή



Σελίδα 8049 
ΠΡΟΕΔΡΕΥΩΝ (Παναγιώτης Ν. Κρητικός): Είπα, "εξ Αρκαδίας ορμώμενος".
ΦΟΙΒΟΣ ΙΩΑΝΝΙΔΗΣ: Δεν είμαστε μητροπολίτες εδώ!
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Εμείς είμαστε εκλεγόμενοι από τον ελληνικό λαό, υποκείμενοι στην αρχή της λαϊκής κυριαρχίας, με ευθύνη για τους λόγους και τα έργα μας, απέναντι στον ελληνικό λαό. Ο ελληνικός λαός μας κρίνει, μας έκρινε το 1996.
Λυπούμαι γιατί και σήμερα ετέθη θέμα εκλογικού νόμου, ο οποίος δεν είναι δημοκρατικός κατά την άποψη των συναδέλφων του Δημοκρατικού Κοινωνικού Κινήματος, ώστε να καταλήξει ο κ. Δημαράς, αλλά και οι συνάδελφοί του στο συμπέρασμα ότι τον τόπο κυβερνά μια μειοψηφία.
Πιστεύω, κύριοι συνάδελφοι, ότι οι συζητήσεις που αφορούν τα μέσα ενημέρωσης, ιδιαιτέρως τα ηλεκτρονικά μέσα ενημέρωσης, πάντοτε έχουν ένα ιδιαίτερο ενδιαφέρον. 
Νομίζω, ότι είναι ευκαιρία στο πλαίσιο αυτών των συζητήσεων η ελληνική Βουλή, με επιστημονικό και όχι αστυνομικό ή διοικητικό τρόπο για τα προβλήματα που προκύπτουν από τη λειτουργία των μέσων ενημέρωσης, να προχωρήσει σε συγκεκριμένες προτάσεις, να διατυπώσει θέσεις, προκειμένου έτσι όλοι από κοινού στο πλαίσιο της πολιτικής αντιπαράθεσης, του πλουραλισμού των απόψεων, αλλά και μέσω της επιθυμητής και αναγκαίας, θα έλεγα, σύγκλισης, να προχωρήσουμε στην αντιμετώπιση των φαινομένων τα οποία έχουν προκύψει ιδιαιτέρως τα τελευταία χρόνια και στην πατρίδα μας όπως και στις άλλες ευρωπαϊκές και όχι μόνο, κοινωνίες.
Δυστυχώς, η σημερινή συνάντηση με τους συναδέλφους του ΔΗ.Κ.ΚΙ., δεν μου δίνει την ικανοποίηση ότι κάτι χρήσιμο μπορεί να προκύψει. Πρέπει να πω, κυρίες και κύριοι συνάδελφοι, ότι τα πράγματα δεν είναι έτσι, όπως τα περιέγραψε ο κ. Δημαράς και οι άλλοι Βουλευτές του ΔΗ.Κ.ΚΙ. είναι πολύ χειρότερα. Είναι χειρότερα, γιατί οι συνάδελφοι του ΔΗ.Κ.ΚΙ έδειξαν με τις τοποθετήσεις τους ότι δεν γνωρίζουν πώς ακριβώς έχουν τα πράγματα. Απλώς, απέδειξαν ότι υποψιάζονται ποια είναι η κατάσταση που υπάρχει σ'αυτόν το χώρο.
Επεχείρησαν μια κοινωνιολογικού τύπου προσέγγιση στο φαινόμενο αυτό της λειτουργίας των μέσων ενημέρωσης, χωρίς όμως να έχουν τη δυνατότητα να καταλήξουν σε συγκεκριμένες προτάσεις, πράγμα το οποίο είναι απολύτως απαραίτητο. Θα έλεγα ότι μεταβλήθηκαν σε φιλολόγους της πολιτικής, πράγμα όμως το οποίο, κύριε Τσαφούλια, κάθε άλλο παρά δημιουργεί κινδύνους γι'αυτούς, για τα μεγάλα συμφέροντα στα οποία και εσείς αναφερθήκατε, τους οποίους θεωρείτε μεγάλα αφεντικά και των οποίων δήθεν είμαστε δούλοι. 
Γιατί, τα λεγόμενα συμφέροντα κινδυνεύουν από εκείνους που έχουν συγκεκριμένες πολιτικές προτάσεις και όχι από εκείνους που με βερμπαλιστικό τρόπο φιλολογούν, δημιουργώντας μια εντύπωση εφήμερης διάρκειας, μη δυνάμενοι όμως να προσεγγίσουν τα θέματα με έναν τέτοιο τρόπο, ώστε με τις προτάσεις τους και με το έργο τους να οδηγήσουν στην αντιμετώπιση αυτών των προβλημάτων που έχουν δημιουργηθεί.
Θα απαντήσω, σημείο προς σημείο, στις αιτιάσεις των συναδέλφων του ΔΗ.Κ.ΚΙ. Θα μου επιτρέψετε όμως, μετά την πρόκληση αυτή, να κάνω και εγώ μια γενική αναφορά. Και στην ελληνική κοινωνία, όπως και στις άλλες κοινωνίες, ένας νέος παράγοντας τα τελευταία χρόνια μπήκε στη ζωή μας, ανατρέπει ισορροπίες και στερεότυπα, δημιουργεί νέα δεδομένα. Ιδιαιτέρως όσον αφορά την πολιτική διαδικασία αυτός ο νέος παράγοντας που είναι τα ηλεκτρονικά ιδιαιτέρως μέσα ενημέρωσης, επιχειρεί σε μεγάλο βαθμό να συγκαθορίσει με την πολιτική την πορεία των πραγμάτων, διεκδικώντας ζωτικό χώρο σε βάρος της πολιτικής λειτουργίας.
Θα έλεγα πως τα χαρακτηριστικά των ηλεκτρονικών μέσων ενημέρωσης θα μπορούσε κανείς μεταξύ των πολλών να τα συνοψίσει σε δύο επίπεδα. Το ένα έχει σχέση με τη μαζική εμβέλειά τους, την αμεσότητά τους και γι'αυτό, τη μεγάλη διεισδυτικότητά τους και το άλλο έχει σχέση με το ότι αφ'ενός είναι δαπανηρή η λειτουργία των μέσων αυτών και αφ'ετέρου έχουν την ιδιομορφία του ταχύ σφυγμού του χρόνου εντός του οποίου πρέπει να λειτουργούν.
Αντίθετα με τον Τύπο τα "θερμά μέσα ενημέρωσης", όπως καλούνται τα ηλεκτρονικά μέσα ενημέρωσης, έχουν αυτό το πλεονέκτημα. Γι'αυτό ακριβώς αντιμετωπίζονται με διαφορετικό τρόπο και από το Σύνταγμα της χώρας. Ο Τύπος είναι ελεύθερος, τα ηλεκτρονικά μέσα ενημέρωσης εποπτεύονται από το κράτος. Αποκτούν τεράστια δύναμη, λόγω της αμεσότητας και της διεισδυτικότητάς τους και καθίστανται αυτομάτως μεροληπτικά, λόγω του ότι πρέπει να λειτουργούν σε αυτόν τον ταχύσφυγμο χρόνο εντός του οποίου θα πρέπει να αναδείξουν τα κατά τη δική τους κρίση θέματα της επικαιρότητας.
Η πολιτική πλέον σε όλες τις κοινωνίες, προκειμένου να επικοινωνήσει με τους πολίτες, χρειάζεται τη διαμεσολάβηση των μέσων ενημέρωσης. Και τα μέσα ενημέρωσης δεν είναι ένας ουδέτερος αγωγός ο οποίος μεταφέρει ακριβώς την πραγματικότητα της πολιτικής λειτουργίας και δημιουργίας στους πολίτες. Είναι ένας επιτήδειος διαχειριστής των πολιτικών απόψεων και διεργασιών. Και μπορεί κάποιος αβίαστα να πει ότι διαχειρίζεται την πολιτική με έναν τέτοιο τρόπο, ώστε να παράγει ένα ηλεκτρονικό μέσο ενημέρωσης τη δική του πολιτική. Αυτό γίνεται εξ αντικειμένου. 
Τελικά ο αποδέκτης του προϊόντος ενός τηλεοπτικού ραδιοφωνικού προγράμματος, αυτό το οποίο λαμβάνει δεν είναι τίποτα άλλο παρά η ραδιοφωνική ή η τηλεοπτική εκδοχή της αλήθειας. 
Βεβαίως, είναι γνωστό ότι κάθε μέσο ενημέρωσης, επειδή ακριβώς πέραν όλων των άλλων δεν είναι παρά και μία επιχειρηματική δραστηριότητα, επιδιώκει σε μεγάλο βαθμό και κατά αθέμιτο τρόπο, συχνότατα, μία εύκολη κερδοφορία σε βάρος της αντικειμενικότητας του ενημερωτικού προγράμματος ή της ποιότητας του ψυχαγωγικού προγράμματος το οποίο πρέπει να φιλοξενεί.
Θα έλεγα πως τα κόμματα σε όλον τον κόσμο, όχι μόνο στην Ελλάδα, από την εκρηκτική ανάπτυξη των μέσων ενημέρωσης των συμβατικών, αλλά και των νέων μορφών επικοινωνιακής δράσης, INTERNET κλπ., παρουσιάζονται κατά ένα τρόπο αμήχανα, προκειμένου να αντιμετωπίσουν αυτήν την πραγματικότητα. 
Θα μου επιτρέψετε να κάνω και εγώ πολύ σύντομες κοινωνιολογικές παρατηρήσεις, μια και προκλήθηκα, λέγοντας το εξής: Αν πρέπει σήμερα να πούμε ότι όσοι δραστηριοποιούνται στη δημόσια σφαίρα στο χώρο της πολιτικής, των τεχνών και του πνεύματος, στο χώρο του αθλητισμού, στο χώρο της επιχειρηματικής δραστηριότητας, πρέπει να διεκδικήσουν μία ιδιαίτερη θέση προβολής, αυτήν τη θέση προβολής θα τη διεκδικήσουν μέσω των μέσων ενημέρωσης, ιδιαιτέρως των ηλεκτρονικών, προκειμένου να βελτιώσουν κατά κάποιο τρόπο τη θέση τους σε αυτήν την κοινή επετηρίδα δημοσιότητος.
Θα ονόμαζα την παρουσία όλων των παραγόντων της δημόσιας σφαίρας σε αυτήν την κοινή επετηρίδα δημοσιότητος σαν αναγκαίο στοιχείο για να συντηρήσουν ή να αναπαράγουν, αν θέλετε, τα όσα έχουν κερδίσει. Αυτή η επετηρίδα δημοσιότητος σε μεγάλο βαθμό καθορίζεται από τα ίδια τα μέσα ενημέρωσης. Αυτή είναι μία πραγματικότητα, που αν δεν τη δούμε με αυτό το ψύχραιμο μάτι, θα είναι πάρα πολύ δύσκολο να την αντιμετωπίσουμε τουλάχιστον ως προς το σκέλος εκείνο των δυσμενών συνεπειών που παράγει.
Βεβαίως, τα μέσα ενημέρωσης λόγω ακριβώς της αμεσότητας και της διεισδυτικότητάς τους, της μαζικής εμβέλειας που έχουν, της δυνατότητας να φθάνουν μέχρι τον τελευταίο πολίτη σε απίθανα λίγο χρόνο, αντιθέτως με τη δική μας δυνατότητα, αντιλαμβάνεσθε πως έχουν ένα πλεονέκτημα ως προς το να επιβάλουν τη θεματολογία επί της οποίας γίνεται η συζήτηση στην καθημερινή ζωή.
Δεν είναι εύκολο -παρά το ότι πολλές φορές και αυτό επιδιώκεται- να επιβάλουν στους πολίτες το να έχουν 
 

Επιστροφή στην κορυφή



Σελίδα 8050 
συγκεκριμένες απόψεις για διάφορα θέματα. Είναι πολύ εύκολο όμως -και το επιτυγχάνουν συνήθως- να επιβάλουν στους πολίτες την ατζέντα της ημέρας, τα θέματα επί των οποίων οι πολίτες θα συζητήσουν και θα προβληματιστούν.
Είναι, θα έλεγα, ένα από τα πιο δύσκολα νομικά εγχειρήματα, αυτό στο χώρο των μέσων ενημέρωσης, όπου πρέπει ο νομοθέτης, ο πολιτικός να σταθμίσει ίσης, αλλά αντιτιθέμενης αξίας αγαθά, όπως είναι από τη μία η ελευθερία της έκφρασης, η ελευθερία που έχει ο καθένας να διαδίδει τις απόψεις του, το δικαίωμα καθενός να λαμβάνει όποιες πληροφορίες μπορεί να έχει στη διάθεσή του και από την άλλη, η διαφύλαξη μείζονων αγαθών, όπως είναι η εθνική ασφάλεια ή η δημόσια τάξη. Και βέβαια, σ' αυτό το δύσκολο νομικό εγχείρημα, θα πρέπει να προσμετρηθεί και η λειτουργία ιδιωτικών μέσων ενημέρωσης και στην πατρίδα μας τα τελευταία χρόνια, τα οποία αναπτύχθηκαν με άναρχο και ασύδοτο τρόπο -αυτή είναι η αλήθεια, πράγμα που κάνει ακόμη πιο δύσκολο το εγχείρημα της αποκατάστασης της νομιμότητας και της διαφάνειας στο ραδιοτηλεοπτικό χώρο- όπως επίσης, και το ότι οι επιχειρήσεις οι οποίες διαθέτουν ηλεκτρονικά μέσα ενημέρωσης, δεν παύουν να είναι οικονομικές δραστηριότητες, οι οποίες επιδιώκουν να αποκομίσουν κέρδη. 
Οι συχνότητες, στις οποίες φιλοξενούνται τα μέσα ενημέρωσης -το έχουμε πει κατά κόρον- αποτελούν εθνική και κοινωνική περιουσία. Δεν είναι τεχνικώς απεριόριστες. 'Αρα, όταν διατίθενται, θα πρέπει να χρησιμοποιούνται, προκειμένου να υπηρετούνται αυτά τα μείζονα αγαθά και οι αξίες, όπως μεταξύ άλλων είναι η αντικειμενική ενημέρωση και η ποιοτική ψυχαγωγία.
Βέβαια, πρέπει να πω ότι τα φαινόμενα της διαπλοκής για τα οποία έχει γίνει τόση συζήτηση, στην Ελλάδα με το νομικό πλαίσιο το οποίο ισχύει, αντιμετωπίζονται κατά τρόπο αυστηρό και προωθημένο. Συγκρινόμενο το πλαίσιο αυτό με τα όσα ισχύουν και στις άλλες χώρες της Ευρωπαϊκής 'Ενωσης, μπορώ να πω ότι όχι μόνο δεν υπολείπεται, αλλά ίσα-ίσα είναι τέλειο στα όρια εκείνα, τα οποία είναι απαραίτητα, προκειμένου εμείς να αντιμετωπίσουμε τα φαινόμενα της διαπλοκής των δραστηριοτήτων. Θα επανέλθω σ' αυτό με λεπτομέρειες.
Πάντως, σε μια ευνομούμενη και δικαιοκρατούμενη πολιτεία, η ενήμερη κοινή γνώμη σε μεγάλο βαθμό επηρεάζει τη βούληση των παραγόντων της πολιτείας που λαμβάνουν τις αποφάσεις για την τύχη του έθνους και την πορεία της κοινωνίας. 'Αρα, λοιπόν, θα πρέπει να υπάρξουν και λειτουργίες αντικειμενικές και μηχανισμοί απροσωπόληπτοι, προκειμένου, χωρίς τον αποκλεισμό των πολλαπλών αξιών, με τη διασφάλιση του πλουραλισμού, να δίνεται η δυνατότητα να συντίθενται όλες οι απόψεις, όλες οι αξίες, οι οποίες υπάρχουν σε μία κοινωνία σε ένα νέο επίπεδο αναφοράς και έτσι να εξασφαλίζεται η συνοχή της κοινωνίας και η προοπτική της.
Πολλά είναι τα παραδείγματα στα οποία και εσείς και εγώ και ο καθένας από οποιοδήποτε κόμμα, μπορεί να αναφερθεί, προκειμένου να ψέξει τα ηλεκτρονικά μέσα ενημέρωσης, για την παρουσίαση θεμάτων, των οποίων καθένας από εμάς έχει κάποια ιδιαίτερη γνώση, επειδή ακριβώς πιστεύει ότι η παρουσίαση των θεμάτων αυτών έγινε κατά τρόπο μεροληπτικό και άδικο σε βάρος κάποιων απόψεων, τις οποίες υπερασπιζόμαστε. Αυτό πρέπει να σας πω ότι έχει βάση, είναι πραγματικό, αλλά μας αφορά όλους. Και έχει σχέση με αυτό το παιχνίδι πολιτικής και μηχανισμών ενημέρωσης, αφού, όπως είπα, τα μέσα ενημέρωσης διεκδικούν ζωτικό χώρο υπέρ τους και σε βάρος της πολιτικής λειτουργίας μετατρεπόμενα σε ένα είδος νέου Ιανού. Από τη μία, παρουσιάζονται προς την εξουσία με το πρόσωπο του εκπροσώπου του λαού, καταγγέλουν την εξουσία, παρουσιάζουν τα προβλήματα, επισημαίνουν αμέλειες και λάθη ως να είναι οι εκπρόσωποι του λαού. Από την άλλη, παρουσιάζονται με το πρόσωπο μιας υπέρτατης εξουσίας προς το λαό, παρουσιάζοντας ιδέες και απόψεις με τις οποίες δήθεν θα μπορούσαμε, αν τις χρησιμοποιούσαμε, να είχαμε λύσει όλα τα προβλήματα της κοινωνίας. Ουδέν ψευδέστερο τούτου! Γιατί οι πολιτικοί κρίνονται από το έργο τους σε πραγματικό επίπεδο και όχι σε φαντασιακό επίπεδο όπως τα μέσα ενημέρωσης. 'Αλλωστε, το έχω πει κατ' επανάληψη ότι οι δημοσιογράφοι, οι λειτουργοί των μέσων ενημέρωσης, έχουν σύμμαχό τους τα προβλήματα. Οι πολιτικοί στο σύνολό τους, έχουν αντίπαλο τα προβλήματα της κοινωνίας. Με αυτήν την έννοια, το παιχνίδι αυτό είναι άνισο και θα πρέπει η προσέγγιση στα φαινόμενα αυτά να γίνεται με έναν τέτοιο υπεύθυνο τρόπο, ώστε και η δημοκρατία να μην υπονομεύεται και να μην καθίσταται ψευδομοίωμα δημοκρατίας, με το να εκχωρούμε εμείς δικές μας εξουσίες σ' αυτούς που δεν έχουν την εξουσιοδότηση από το λαό να ασκούν τις εξουσίες αυτές. Από την άλλη, όμως, θα πρέπει να προβληματισθούμε, αν εμείς οι ίδιοι σε μεγαλύτερο ή μικρότερο βαθμό, έχουμε συμβάλει στη δημιουργία μιας κατάστασης σαν αυτή, η οποία περιγράφηκε από Βουλευτές του ΔΗ.Κ.ΚΙ. πριν και με την οποία περιγραφή συμφωνώ πλήρως.
Ο πολιτικός λόγος εδώ πρέπει να γεννιέται και εδώ πρέπει να λαμβάνονται οι αποφάσεις.
Εγώ πιστεύω, όσον αφορά τουλάχιστον το κυβερνητικό κόμμα, ότι οι δημοκρατικές διαδικασίες έχουν γνωρίσει μία περίοδο που δεν έχει ίσως προηγούμενο, στο πλαίσιο λειτουργιών του κινήματός μας.
Μήπως όμως εμείς οι ίδιοι είμαστε αυτοί οι οποίοι αποτελούμε το παραγέμισμα των προγραμμάτων των τηλεοπτικών παραθύρων; Μήπως εμείς οι ίδιοι δεν είμαστε παρά το υλικό εκείνο που απαιτεί ο αδηφάγος ηλεκτρονικός χρόνος, προκειμένου να γεμίσει το πρόγραμμά του όταν με μεγάλη ευκολία προσερχόμαστε, προκειμένου να αναδείξουμε υποτίθεται, τις απόψεις μας, ουσιαστικώς όμως, εντάσσοντας τις απόψεις αυτές σε ένα παιχνίδι που έχει συγκεκριμένους κανόνες και είναι οιονεί στημένο; Μήπως εξυπηρετούμε τελικώς ένα άλλο παιχνίδι που είναι σε βάρος της πολιτικής, αφού αναδεικνύουμε ένα πρόσωπο της πολιτικής, το οποίο δεν είναι τόσο έγκυρο και αξιόπιστο, ώστε τελικώς να κερδίζει η πολιτική; Και μήπως χάνει τελικώς η πολιτική απ' αυτήν τη σχέση που έχουμε αναπτύξει με δική μας πρωτοβουλία με τα μέσα ενημέρωσης;
Είναι άλλες οι ιεραρχήσεις. Ασφαλώς ένα μεγάλο θέμα το οποίο απασχολεί τον ελληνικό λαό ή καθορίζει την πορεία του τόπου για πολλά χρόνια, μπορεί για ένα μέσο ενημέρωσης να μην έχει την ίδια αξία και να μην ιεραρχείται ως σημαντικό θέμα, επειδή ένα μέσο ενημέρωσης θα επιδιώξει να προβάλει τα θέματα εκείνα που δημιουργούν μία εφήμερη εντύπωση, ακόμη και αν δεν έχουν οποιαδήποτε επίπτωση στην πορεία του έθνους. Η εντύπωση όμως αυτή είναι αρκετή για να εξασφαλίσει στο πλαίσιο ενός ελκυστικού δελτίου ειδήσεων -που και αυτά έχουν γίνει περίπου ψυχαγωγικά προγράμματα- διαφημίσεις, υψηλή τηλεθέαση, προκειμένου έτσι να ενισχύσει τη θέση του ένας τηλεοπτικός σταθμός, στο πλαίσιο μιας αγοράς που λειτουργεί με τους κανόνες του ανταγωνισμού.
Κυρίες και κύριοι συνάδελφοι, το τρίπτυχο το οποίο αποτελεί το πλαίσιο της πολιτικής μας, ορίζεται από τρεις αρχές: Νομιμότητα, διαφάνεια, ποιότητα.
'Οσον αφορά τη νομιμότητα, θα ήθελα να σας πω ότι για πρώτη φορά γίνεται προσπάθεια στην πατρίδα μας να αποσαφηνιστεί το ραδιοτηλεοπτικό τοπίο, να εγκαθιδρυθεί η νομιμότητα μέσα από την παραχώρηση αδειών λειτουργίας σε ραδιοφωνικούς και τηλεοπτικούς σταθμούς.
Αυτή η διαδικασία είναι ήδη σε εξέλιξη, με πολλά προβλήματα και δυσκολίες, για τα οποία μπορώ με άνεση να μιλήσω, γιατί υπάρχει πλήθος στοιχείων που αποδεικνύει το ενδιαφέρον μας και την τεράστια προσπάθεια που κάνουμε, παρά τα εμπόδια τα οποία παρεμβάλλονται από παράγοντες και της πολιτικής, με διάφορες ερωτήσεις, με διάφορες αναφορές. Και συνάδελφοί μας ακόμη μας εγκαλούν γιατί προχωρούμε σ' αυτήν την κατεύθυνση για να αποσαφηνίσουμε το ραδιοτηλεοπτικό τοπίο.
Πρέπει να σας πω ότι μέχρι πρό τινος δεν θα υπήρχε στην Ελλάδα, ούτε ένας ίσως, που θα εδέχετο ότι είναι δυνατόν μία κυβέρνηση να αναλάβει πρωτοβουλία σ' αυτήν την κατεύθυνση. Η πρωτοβουλία ανελήφθη και ανελήφθη από την 
 

Επιστροφή στην κορυφή



Σελίδα 8051 
Κυβέρνησή μας. 'Ηδη τα βήματα που έχουν γίνει είναι σημαντικά και πείθουν ότι πρέπει να είμαστε αισιόδοξοι για το εγχείρημα αυτό ότι θα ολοκληρωθεί με επιτυχία.
'Οσον αφορά τη διαφάνεια, γνωρίζετε ποια είναι η προσπάθεια που έχουμε κάνει -και θα αναφερθώ στο κανονιστικό πλαίσιο εάν προκληθώ δευτερολογώντας- προκειμένου μέσα από το πιστοποιητικό διαφάνειας να γίνει δυνατόν να διασταυρώνουμε τα στοιχεία όλων εκείνων που δραστηριοποιούνται σε επιχειρήσεις του χώρου της ραδιοτηλεοπτικής αγοράς υπό την ευρύτερη έννοια -όχι μόνο στα μαζικά μέσα αλλά και τις διαφημιστικές εταιρείες, στις εταιρείες παραγωγής οπτικοακουστικών έργων, στις εταιρείες μετρήσεων και έρευνας της κοινής γνώμης- προκειμένου έτσι να αντιμετωπίσουμε τα φαινόμενα διαπλοκής των επιχειρήσεων που δραστηριοποιούνται σ' αυτόν το χώρο, με δραστηριότητες οι οποίες έχουν σχέση με την ανάληψη τεχνικών έργων ή προμηθειών για λογαριασμό του δημοσίου.
Το Συμβούλιο Ραδιοτηλεόρασης αποτελεί το θεσμικό εγγυητή, προκειμένου στο χώρο των ηλεκτρονικών μέσων ενημέρωσης να υπάρξει νομιμότητα και διαφάνεια. Και βεβαίως, μέσα από τον έλεγχο του περιεχομένου των προγραμμάτων, με την τήρηση των κανόνων δεοντολογίας που υπάρχουν -βεβαίως απαιτείται να εκσυγχρονιστούν αλλά υπάρχουν και πρέπει να τηρούνται- μπορεί να ελέγξει την τήρηση των δεσμεύσεων που έχουν αναλάβει τα ηλεκτρονικά μέσα ενημέρωσης, όσον αφορά το επίπεδο ποιότητας των προγραμμάτων που φιλοξενούν.
Το Συμβούλιο Ραδιοτηλεόρασης, κυρίες και κύριοι συνάδελφοι, είναι μία ανεξάρτητη διοικητική αρχή. Κατ' επανάληψη, κατά τις ομιλίες σας, κύριοι συνάδελφοι του ΔΗ.Κ.ΚΙ., αλλά και στο κείμενο της επερώτησής σας κάνατε λόγο για ένα διακομματικό όργανο. Δεν είναι διακομματικό όργανο το Εθνικό Συμβούλιο Ραδιοτηλεόρασης. Είναι ανεξάρτητη διοικητική αρχή, της οποίας τα μέλη έχουν πλήρη προσωπική και λειτουργική αυτονομία, αυτό δε, αποδεικνύεται από το ότι δεν είναι δυνατόν να ανακληθεί οποιοδήποτε μέλος του Συμβουλίου Ραδιοτηλεόρασης αν το ίδιο δεν επιθυμεί την αντικατάστασή του πριν ολοκληρωθεί η θητεία του, η οποία είναι τριετής.
Ο νόμος ο οποίος ισχύει για τη συγκρότηση του Συμβουλίου Ραδιοτηλεόρασης είναι ο 2173. Ψηφίστηκε στο τέλος του 1993 σε μία στιγμή η οποία είναι πολιτικά ανύποπτη και ουδέτερη ώστε δεν μπορεί να κατηγορηθεί ο νομοθέτης -ΠΑΣΟΚική πλειοψηφία και εκείνη την κοινοβουλευτική περίοδο- ότι με τις ρυθμίσεις που τότε εισήγαγε στόχευε να αποκλείσει το Συμβούλιο Ραδιοτηλεόρασης από τη δυνατότητά του να συγκαταλέγει μεταξύ των μελών του και μέλη του ΔΗ.Κ.ΚΙ. Το ΔΗ.Κ.ΚΙ. δεν είχε καν ιδρυθεί τότε.
Η ρύθμιση του νόμου 2173 είναι πλήρως αποτελεσματική, είναι συγκροτημένη, αιτιολογημένη και προβλέπει πώς ακριβώς θα συντίθεται το Συμβούλιο Ραδιοτηλεόρασης. Απόδειξη δε, τούτου, είναι ότι οι οποιεσδήποτε πολιτικές εξελίξεις επισυνέβησαν δεν οδήγησαν σε αλλαγή της σύνθεσης του Συμβουλίου Ραδιοτηλεόρασης. 'Εληξε η θητεία του τον Απρίλιο του 1997 αφού ήταν τριετής. Είχε συγκροτηθεί με τη μορφή εκείνη από τον Απρίλιο του 1994. Στη σύνθεση του Συμβουλίου Ραδιοτηλεόρασης συμμετείχε μέλος, το οποίο είχε προταθεί από την Πολιτική 'Ανοιξη, η οποία εν τω μεταξύ δεν συμμετείχε στη Βουλή μετά τα αποτελέσματα των εκλογών του Σεπτεμβρίου του 1996. Στο Συμβούλιο Ραδιοτηλεόρασης δεν συμμετείχαν μέλη υποδειχθέντα από το Συνασπισμό, παρά το ότι ο Συνασπισμός με τις εκλογές του 1996 είχε επιτύχει να εισέλθει στη Βουλή.
Αυτό δείχνει ότι το Συμβούλιο Ραδιοτηλεόρασης δεν είναι και δεν μπορεί να γίνει προέκταση του συσχετισμού δύναμης των Κομμάτων στη Βουλή, γιατί τότε δεν θα έχει αυτόν τον ανεξάρτητο θεσμικό χαρακτήρα, τον οποίο επιθυμούμε, αλλά θα μεταβληθεί σ' ένα κομματικό όργανο, το οποίο δεν θα έχει άλλη αποστολή από το να μεταφέρει στο εσωτερικό του τις αντιδικίες ή τις απόψεις των κομμάτων, όπως αυτές εκφράζονται στη Βουλή. Δεν είναι, όμως, αυτός ο ρόλος ή η αποστολή του Συμβουλίου Ραδιοτηλεόρασης.
'Αλλωστε, κυρίες και κύριοι συνάδελφοι, τα κόμματα εμπλέκονται, όσον αφορά τη συγκρότηση του Συμβουλίου Ραδιοτηλεόρασης, μόνο στο σημείο εκείνο που προτείνουν συγκεκριμένα μέλη, προκειμένου να συμπεριληφθούν στη σύνθεση του οργάνου. Δεν έχουν οποιαδήποτε περαιτέρω ανάμειξη στα της λειτουργίας του Συμβουλίου Ραδιοτηλεόρασης.
Γνωρίζω το παράπονο που διατυπώνει το ΔΗ.Κ.ΚΙ. Κατηγορεί μάλιστα την Κυβέρνηση και εμένα προσωπικά ότι καθυστέρησα να ανταποκριθώ στην υποχρέωση που ισχυρίζεται ότι έχω, προκειμένου να εξετασθεί το θέμα εγκαίρως από το Συμβούλιο της Επικρατείας.
Πρέπει να σας πω ότι πολλές υποθέσεις εξετάζονται στο Συμβούλιο της Επικρατείας, χωρίς να είναι απαραίτητο να υπάρχει η θέση του Υπουργείου για ένα συγκεκριμένο θέμα, με το οποίο καλείται να ασχοληθεί το Συμβούλιο της Επικρατείας.
Στη συγκεκριμένη περίπτωση, είναι άδικη η κατηγορία την οποία στρέφετε εναντίον μας. Πρέπει να σας πω ότι ευθύς ως πληροφορήθηκα το παράπονο, το οποίο διατυπώσατε, με πολιτική δήλωση, την οποία κάνατε δημοσίως, έστειλα επιστολή από τις 23 Μαρτίου στο Συμβούλιο της Επικρατείας και συγκεκριμένα στον Πρόεδρο του 4ου Τμήματος, με την οποία του ζητώ και τον παρακαλώ να προχωρήσει το ταχύτερο δυνατόν στην εκδίκαση της υπόθεσης, προκειμένου έτσι να μην υπάρξει η παραμικρή υπόνοια από την πλευρά του δικού σας κόμματος ότι υπάρχει κάποια πολιτική σκοπιμότητα, η οποία μας οδήγησε να απέχουμε από αυτήν τη διαδικασία.
Επαναλαμβάνω ότι θα μπορούσε να προχωρήσει αυτή η διαδικασία, χωρίς να είναι απαραίτητο εμείς να έχουμε εκφράσει τη δική μας άποψη.
Το Συμβούλιο Ραδιοτηλεόρασης, κυρίες και κύριοι συνάδελφοι, ασφαλώς αντιμετωπίζει προβλήματα στα οποία αναφέρθηκε ο κ. Δημαράς επικαλούμενος δηλώσεις του κ. Κασιμάτη.
Ουδείς όμως, πρέπει και ιδιαιτέρως εσείς που γνωρίζετε αρκετά τα πράγματα στο χώρο της ενημέρωσης, να παραβλέπει ότι τα βήματα που έχουν γίνει και οι προσπάθειες, προκειμένου να πάρει συγκεκριμένη υπόσταση και να γίνει αποτελεσματικό το Συμβούλιο Ραδιοτηλεόρασης, είναι τεράστια μέσα σε πολύ μικρό χρονικό διάστημα.
'Οταν ανέλαβα το Συμβούλιο Ραδιοτηλεόρασης αναζητούσε γραφείο για να συνεδριάσει. Σήμερα το Συμβούλιο Ραδιοτηλεόρασης διαθέτει το δικό του κτίριο, έχει επαρκή διοικητική και γραμματειακή στελέχωση και υλικοτεχνική υποδομή και βεβαίως, έχουν γίνει όλες οι απαραίτητες προβλέψεις και από μέρους μας ρυθμίσεις προκειμένου να προχωρήσει η πρόσληψη του απαραίτητου επιστημονικού και εξειδικευμένου προσωπικού.
Δεν συμμερίζομαι απολύτως τους λόγους του κ. Κασιμάτη και δεν γνωρίζουμε αν τους συμμερίζονται και τα άλλα μέλη του Συμβουλίου Ραδιοτηλεόρασης. Είναι κάτι, όμως, το οποίο δεν θα σχολιάσω εδώ. Αυτό το οποίο έχω να πω είναι ότι ουδείς άλλος εξέφρασε διάθεση να αποχωρήσει από το όργανο επειδή θεωρεί ότι δεν έχει τις προϋποθέσεις να ασκήσει το ρόλο του ως μέλος του Συμβουλίου Ραδιοτηλεόρασης. 
Η προσπάθεια η οποία έχει γίνει, δεν πρέπει να μηδενίζεται. Γιατί έγινε από τη δική σας πλευρά μία προσέγγιση του θέματος υπερβολική, άδικη, κακόπιστη θα έλεγα, δοθέντος ότι ισοπεδώσατε τα πάντα, πολτοποιήσατε απόψεις και επιθυμίες, δώσατε διαστάσεις και ερμηνείες στην πολιτική της Κυβέρνησης τέτοιες οι οποίες όχι μόνο δεν έχουν καμία σχέση με την αλήθεια, αλλά φανερώνουν τον τρόπο με τον οποίο εσείς αντιλαμβάνεστε αυτά τα πράγματα, δοθέντος ότι από τη μία κατηγορείτε την Κυβέρνηση πως θέλει να μεταβάλει σε κομματικό όργανο το Συμβούλιο Ραδιοτηλεόρασης και από την άλλη απαιτείτε να συμμετέχει το ΔΗ.Κ.ΚΙ. στο Συμβούλιο Ραδιοτηλεόρασης υπονοώντας έτσι εμμέσως -δεν το αντιληφθήκατε, αλλά αυτό το συμπέρασμα μπορώ να βγάλω- ότι το Συμβούλιο Ραδιοτηλεόρασης πρέπει να έχει και τη δική σας
 

Επιστροφή στην κορυφή



Σελίδα 8052 
κομματική σφραγίδα, να είναι δηλαδή κομματικό όργανο. Δεν θα είναι κομματικό όργανο το Συμβούλιο Ραδιοτηλεόρασης, γιατί αυτό απαιτεί και το Σύνταγμα. Γνωρίζετε ότι εν όψει της συζήτησης για την αναθεώρηση διατάξεων του Συντάγματος πρόκειται να συμπεριληφθεί μεταξύ των νέων διατάξεων ρύθμιση που θα προβλέπει και θα κατοχυρώνει τον αυτόνομο και ανεξάρτητο χαρακτήρα του Συμβουλίου Ραδιοτηλεόρασης.
Κύριε Δημαρά, στο συνέδριο των Χανίων, στο οποίο αναφερθήκατε, συνέδριο για τον επαρχιακό Τύπο, αναφερόμενος στο Νοέμβριο μίλησα πολύ συγκεκριμένα σε εγκυκλίους που έπρεπε να εκδοθούν και έχουν εκδοθεί όσον αφορά την ενίσχυση του επαρχιακού Τύπου. Θα ήταν ανόητο να ισχυριστεί κανείς το αντίθετο, ότι μέχρι το Νοέμβριο ...
ΙΩΑΝΝΗΣ ΔΗΜΑΡΑΣ: 'Ημουνα εκεί...
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Μην επιμένετε. Τα πρακτικά είναι στη διάθεσή σας. 
Μέχρι το Νοέμβριο θα έπρεπε να προχωρήσουν στην έκδοση των εγκυκλίων για την ενίσχυση του επαρχιακού Τύπου. Και γνωρίζετε με ποιους τρόπους έχουμε ενισχύσει τον επαρχιακό Τύπο κάνοντας υποχρεωτικές σειρά δημοσιεύσεων -ισολογισμών, προκηρύξεων, διακηρύξεων, γενικών συνελεύσεων, φορέων του δημοσίου- στις εφημερίδες της επαρχίας προκειμένου να τις ενισχύσουμε οικονομικά. Θα ήταν ανόητο να πει κάποιος ότι μέσα σε ένα μήνα θα μπορούσε να ολοκληρωθεί η διαδικασία της παραχώρησης αδειών λειτουργίας σε τηλεοπτικούς και ραδιοφωνικούς σταθμούς. Η διαδικασία αυτή επαναλαμβάνω είναι σε εξέλιξη, είναι σε ένα κρίσιμο στάδιο και βεβαίως θα ολοκληρωθεί πιστεύω με απόλυτη επιτυχία. Αποτελεί επίτευγμα για την Κυβέρνηση, την οποία κατηγορείτε -με τον τρόπο που την κατηγορείτε- το ότι κατορθώνει να κάνει μία τομή στα ραδιοτηλεοπτικά πράγματα της χώρας. Ενοχλεί, όμως, αυτούς οι οποίοι είχαν μάθει τόσα χρόνια να λειτουργούν χωρίς να αναλαμβάνουν την παραμικρή δέσμευση, χωρίς να καταβάλουν δραχμή για τις συχνότητες τις οποίες χρησιμοποιούν και στις οποίες φιλοξενούνται. 'Ηδη έχουν εκδοθεί οι διοικητικές πράξεις για το αντάλλαγμα χρήσης -και αυτό πρέπει να εισπράττεται εν όψει των συχνοτήτων τις οποίες χρησιμοποιούν- πράγματα τα οποία αποτελούν υπό μία έννοια και επανάσταση, πρωτόγνωρη για τα δεδομένα της χώρας μας.
Κυρίες και κύριοι συνάδελφοι, δεν έχει οποιαδήποτε σχέση το κράτος με κρατικές διαφημίσεις οι οποίες αντιβαίνουν τον κώδικα δεοντολογίας. Σας καλώ να μου δείξετε μία. Αναφερθήκατε σε μία διαφήμιση ιδιωτικού φορέα κάνοντας μια αναγωγή στο συνολικό θέμα των κρατικών διαφημίσεων, αγνοώντας προφανώς ότι οι διαφημίσεις των φορέων του δημοσίου, όχι μόνο είναι σε πλήρη αρμονία με τον ισχύοντα κώδικα δεοντολογίας για τις διαφημίσεις -γιατί υπάρχουν τρεις κώδικες και ο ένας αφορά τις διαφημίσεις- αλλά πέραν αυτού με προεδρικό διάταγμα που έχουμε εκδόσει και ισχύει, οι κρατικές διαφημίσεις για πρώτη φορά στη χώρα μας δίνονται με τέτοιο τρόπο ώστε να εξασφαλίζεται η διαφάνεια και η αντικειμενικότητα.
Είναι καταγεγραμμένος όλος ο κατάλογος των κρατικών διαφημίσεων, πώς ακριβώς κατανέμονται, με ποια μέσα, σε τι ποσά. Πράγματα που δείχνουν την αμετακίνητη βούλησή μας να προχωρήσουμε σε εκκαθάριση του τοπίου από συμπεριφορές και φαινόμενα πελατειακού χαρακτήρα τα οποία για πάρα πολλά χρόνια έχουν μαστίσει τον τόπο.
Ο πολιτικός λόγος βεβαίως θα πρέπει να γεννιέται εδώ και να προβάλλεται. Θα πρέπει, όμως να είναι λόγος ευθύνης, να έχει περιεχόμενο, να μην είναι λόγος συνθηματολογικός και δημαγωγικός.
Θα μου επιτρέψετε να πω ότι δεν είδα σήμερα εδώ ένα λόγο ευθύνης, ένα λόγο ο οποίος να είναι πλήρης επιχειρημάτων, προκειμένου να ενισχύσετε τις απόψεις σας. Είδα μία φιλολογική προσέγγιση στα μεγάλα θέματα, η οποία δημιουργεί μία πρόσκαιρη και εφήμερης διάρκειας εντύπωση, χωρίς όμως να δημιουργεί τις προϋποθέσεις για τη λύση των προβλημάτων.
Θα επανέλθω άλλωστε -γιατί βλέπω τον κ. Τσοβόλα σε λίγο να έχει το λόγο, οπότε θα μου δοθεί η δυνατότητα να επανέλθω και να απαντήσω- λέγοντας ότι αυτός ο τρόπος συζητήσεων για τα μεγάλα θέματα της χώρας και για το συγκεκριμένο, που είναι ένα από τα μεγάλα θέματα της χώρας, όχι μόνο δεν δημιουργεί κινδύνους γι' αυτούς που λέτε ότι θέλετε να αντιπαλέψετε, αλλά ίσα-ίσα τους οδηγεί στον εφησυχασμό ότι οι πολιτικοί, οι βουλευτές συζητούν, συζητούν χωρίς να μπαίνουν στον πυρήνα των προβλημάτων, φιλολογούν με έναν τρόπο βερμπαλιστικό, άρα εκείνοι θα μείνουν ανέγγιχτοι όσον αφορά τα ιδιωτικά συμφέροντα, τα οποία έχουν γιγαντωθεί στην πατρίδα μας. Και στον αγώνα αυτόν που κάνει η Κυβέρνηση για να αντιμετωπίσει τις δυσμενείς συνέπειες που παράγονται, σας καλεί εσάς να στρατευθείτε μαζί μας. Γιατί -και σας καλώ στο Υπουργείο ή σε οποιαδήποτε άλλη συνεργασία, εγώ ανά πάσα στιγμή είμαι στη διάθεσή σας- έχετε όλα τα στοιχεία στη διάθεσή σας, για να πεισθείτε, αφού μέχρι τώρα φαίνετε ότι δεν έχετε πειστεί, ότι η προσπάθειά μας είναι προσπάθεια για την αντικειμενικότητα, τη διαφάνεια, την ποιότητα και τη νομιμότητα. Δεν υποκρύπτει οποιοδήποτε δόλο ή κομματική σκοπιμότητα και πρέπει να τη συνδράμετε. 'Οσο δεν το κάνετε αυτό, μη σας διαφεύγει τελικώς ότι ρίχνετε νερό στον μύλο εκείνων, οι οποίοι πολεμούν και υπονομεύουν την πολιτική, περιορίζοντας και την αίγλη της και την αποτελεσματικότητά της. Αν δεν το αντιλαμβάνεσθε, πιστεύω ότι δεν θα είναι μακρύς ο καιρός που με τη συνεργασία που θα έχουμε, θα το αντιληφθείτε, ώστε να γίνεται πιο χρήσιμοι και για τον τόπο, ακόμη και για το δικό σας κόμμα. Ευχαριστώ πολύ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του ΔΗ.Κ.ΚΙ. κ. Τσοβόλας, έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρίες και κύριοι συνάδελφοι, άκουσα πράγματι με μεγάλη προσοχή τον κατελθόντα προ ολίγου του Βήματος Υπουργό Τύπου. Και εξεπλάγην για τις νουθεσίες αναφέροντας πράγματα που πρώτα θα έπρεπε ο ίδιος και η Κυβέρνησή του να τα εφαρμόσει και όχι να κατηγορεί τους επερωτώντες Βουλευτές, οι οποίοι όχι μόνο μέσα απ'αυτήν την επερώτηση, αλλά και συνεχώς επί δυόμισι χρόνια προσπαθούν να θέσουν φραγμούς σ' αυτήν τη διαπλοκή συμφερόντων που γίνεται τα τελευταία χρόνια με ιδιοκτήτες Μαζικών Μέσων Επικοινωνίας, που ταυτοχρόνως με την ανοχή της Κυβέρνησης -που παίζει τα δικά της κομματικά παιχνίδια- είναι και συνεταίροι σε μεγάλες επιχειρήσεις, μέσω των οποίων απομυζούν χρήματα από κοινοτικά προγράμματα, αλλά και από τον κρατικό προϋπολογισμό. Και έτσι υπηρετούν τα δικά τους οικονομικά συμφέροντα. Κύριε Υπουργέ, δεν μιλάνε για σκοινί στο σπίτι του κρεμασμένου.
Θα ήθελα να ακούσω από τον υπεύθυνο επί των Μέσων Μαζικής Επικοινωνίας Υπουργό Τύπου, αν υπάρχουν και πόσα -εμείς βάζουμε το μαχαίρι βαθιά- χρέη προς το δημόσιο τομέα, προς τις κρατικές τράπεζες, προς τα ασφαλιστικά ταμεία από τα Μέσα Μαζικής Επικοινωνίας των Αθηνών, τα οποία δεν εισπράττονται γιατί έτσι το θέλει η Κυβέρνηση; Με τα χρήματα του ελληνικού λαού κάνοντας συναλλαγές επιβάλλει αποκλεισμούς κομμάτων και πολιτικών προσώπων. Σας ρωτώ και περιμένω απάντηση.
Επίσης, σας ρωτώ, αν δόθηκαν τον τελευταίο χρόνο από την Εθνική ή από άλλες κρατικές τράπεζες δάνεια προς εκδοτικές επιχειρήσεις ή προς Μέσα Μαζικής Επικοινωνίας και αν έγιναν ή όχι από την Εθνική και από άλλες κρατικές τράπεζες ρυθμίσεις ληξιπρόθεσμων χρεών και με ποιους όρους; 'Εγιναν ναι ή όχι διαγραφές τόκων και σε ορισμένες περιπτώσεις και διαγραφές τμήματος κεφαλαίου;
Μας κάνετε, λοιπόν, εσείς νουθεσίες, όταν τα κρατικά κανάλια με τη δική σας καθοδήγηση προβάλλουν το κομματικό έργο, προβάλλουν προκλητικά συνεντεύξεις κατ' επανάληψη του Πρωθυπουργού, ενώ αποκλείουν από ραδιοτηλεοπτικές εκπομπές διαφόρων παραγωγών της τηλεόρασης συστηματικά το ΔΗ.Κ.ΚΙ. αλλά και άλλα κόμματα της Βουλής και κοινωνικές ομάδες;
Θα σας πω ένα χαρακτηριστικό παράδειγμα. 'Εδωσε συνέντευξη 
 

Επιστροφή στην κορυφή



Σελίδα 8053 
Τύπου ο κύριος Πρωθυπουργός στο Ζάππειο η οποία μεταδόθηκε επί δύο ώρες ακριβώς. Τις μέτρησα με το ρολόι. Χθες το απόγευμα η ΝΕΤ τη μετέδωσε για δεύτερη φορά μετά τις έξι το απόγευμα. Πριν κάποιους μήνες -υπάρχουν χαρτιά στα χέρια μας- κάναμε κεντρική επιτροπή και ζητήσαμε με έγγραφο από τη διοίκηση της ΕΡΤ με κοινοποίηση σε σας να καλύψει ένα τμήμα δέκα-δεκαπέντε λεπτών. Σε επικοινωνία που είχε ο διευθυντής του γραφείου της Κοινοβουλευτικής Ομάδας του ΔΗ.Κ.ΚΙ. και μέλος της Πολιτικής Γραμματείας, με τον αρμόδιο διευθυντή του απήντησαν ότι δεν καλύπτουν ομιλίες σε κομματικά όργανα. Πέρασαν λίγες μέρες και ω του θαύματος η διοίκηση της ΕΤ καταργεί το δημοσιευμένο πρόγραμμα και μεταδίδει αφνιδιαστικά ολόκληρη συνέντευξη Τύπου του Πρωθυπουργού.
Ενώ μεταδιδόταν η συνέντευξη του Πρωθυπουργού ο διευθυντής του γραφείου Κοινοβουλευτικής Ομάδας του ΔΗ.Κ.ΚΙ. ο κ. Μπακόπουλος τηλεφώνησε στον ίδιο διευθυντή που του είχε πει ότι δεν μεταδίδονται κομματικές ομιλίες από την κρατική τηλεόραση. Ξέρετε τι του απάντησε; 'Οτι αυτήν τη στιγμή, αλλάξαμε γραμμή πλεύσης σαν διοίκηση. Ντροπή και αίσχος, κύριε Υπουργέ! 'Ημουν παρών σ' αυτόν το διάλογο. Γνωρίζετε τον κ. Μπακόπουλο, γνωρίζετε το ήθος του και τη σοβαρότητά του διότι τον ξέρετε από το ΠΑ.ΣΟ.Κ. από το 1974. Και όμως αυτός ο ήρεμος άνθρωπος αναγκάσθηκε να πει σ'αυτόν τον διευθυντή "ντρέπομαι για το κατάντημά σας".
Να μην σας αναφέρω μία σειρά τέτοιων διαδικασιών όπου φαίνεται καθαρά ο αντιδημοκρατικός τρόπος λειτουργίας των κρατικών καναλιών. 
Δεν αναφέρομαι, κύριε Υπουργέ, στις κοινοβουλευτικές εκπομπές. Εκεί δεν έχουμε παράπονο, γιατί το πεντάλεπτο παραμένει. Εμείς αναφερόμαστε στις εκτός Κοινοβουλίου. Στο Κοινοβούλιο είναι ο ίδιος ο κύριος Πρόεδρος της Βουλής ο οποίος πράγματι εποπτεύει. Και μου κάνει εντύπωση εκπομπές γνωστών δημοσιογράφων πολύ "προοδευτικών" οι οποίοι καλούν εκπροσώπους από όλα τα κόμματα, εκτός από το ΔΗ.Κ.ΚΙ. Και πρέπει κάθε φορά να στέλνουμε -και έχουμε στο φάκελο- καταγγελίες διαμαρτυρίας και πάλι κωφεύουν, γιατί η κυβερνητική γραμμή είναι σαφής.
Κύριε Υπουργέ, να συνεχίσετε έτσι. Δεν μας πειράζει. Μας ενισχύεται ακόμα περισσότερο γιατί αποκαλύπτεται το πραγματικό, αντιδημοκρατικό, αυταρχικό και αναχρονιστικό σας πρόσωπο. Αποδεικνύεται ακόμα στον ελληνικό λαό ότι υποκριτικά διακηρύσσεται ότι δήθεν σας ενδιαφέρει η δημοκρατία, ο εκσυγχρονισμός της πολιτικής καθώς και η ανταλλαγή απόψεων μέσα εδώ στο Κοινοβούλιο. Ο εκσυγχρονισμός της πολιτικής μεταξύ άλλων σημαίνει λειτουργία της δημοκρατίας, ίσες ευκαιρίες στα Μέσα Μαζικής Εημέρωσης, κρατικά και ιδιωτικά, σε όλα τα κόμματα, σε όλες τις κοινωνικές ομάδες και στους πολίτες για διάδοση ιδεών και διατύπωση απόψεων και όχι αποκλεισμοί για να υπηρετηθούν κομματικά-κυβερνητικά εκάστοτε συμφέροντα.
Και επειδή είπατε πράγματα τα οποία δεν περίμενα, κύριε Υπουργέ, για τον αποκλεισμό του ΔΗ.Κ.ΚΙ. από το Ραδιοτηλεοπτικό Συμβούλιο, ειλικρινά, τα πιστεύετε αυτά; Νομίζετε ότι οι 'Ελληνες πολίτες σας επιβραβεύουν; Μας είπατε ότι αν βάλετε εκπρόσωπο του ΔΗ.Κ.ΚΙ. στο Ραδιοτηλεοπτικό Συμβούλιο που συμμετέχουν εκπρόσωποι όλων των άλλων κομμάτων θα γίνει καθαρά κομματικό. Είναι σοβαρά πράγματα αυτά; Φθάνετε σε τέτοιο επίπεδο να προβάλετε τέτοιες αιτιολογίες για να κρύψετε το φόβο που έχετε από τη συμμετοχή εκπροσώπων του ΔΗ.Κ.ΚΙ. στο Ραδιοτηλεοπτικό Συμβούλιο. Αναγκαστήκαμε και αποσύραμε σε ένδειξη διαμαρτυρίας σαν έσχατο μέσο αφού προηγήθηκαν πολλά άλλα και διαμαρτυρίες γι' αυτήν την αντιδημοκρατική ενέργεια, την αντισυνταγματική, τους εκπροσώπους μας απ' όλες τις κοινοβουλευτικές επιτροπές, εσάς δεν ιδρώνει το αυτί σας. Εκεί επιμένετε.
Το θέμα το έβαλα κατ'επανάληψη στη Διάσκεψη των Προέδρων. 'Ολα τα κόμματα εκτός του ΠΑ.ΣΟ.Κ., διατύπωσαν σαφώς, ευκρινώς την άποψη ότι αυτό που γίνεται δεν είναι σωστό, δεν είναι δημοκρατικό. Ο Πρόεδρος της Βουλής δύο φορές που το έβαλα μετέφερε αυτήν την άποψη και στην Κυβέρνηση, σε εσάς τον ίδιο. Μου μετέφερε μετά την άποψη ότι θα ρυθμιστεί το θέμα. Και δεν ρυθμίζεται, γιατί ακριβώς δεν θέλετε να συμμετέχει το ΔΗ.Κ.ΚΙ. Αλλάζει ο συσχετισμός. Και αυτό, γιατί θέλετε το ραδιοτηλεοπτικό τοπίο να το ρυθμίσετε ανάλογα -όχι να το ξεκαθαρίσετε- με τα κομματικά σας συμφέροντα και τις διαπλοκές που κάνετε και που έχετε με τους ιδιοκτήτες κάποιων μεγάλων Μαζικών Μέσων Επικοινωνίας.
Είπατε και κάποια άλλη ανακρίβεια, κύριε Υπουργέ. Βέβαια σας την μετέφεραν, αλλά έχετε ελαφρυντικό γιατί δεν είστε νομικός.
Κύριε Υπουργέ, η υπόθεση είχε οριστεί για να εκδικαστεί στις 3 Μαρτίου. Ξέρουν οι νομικοί που υπάρχουν εδώ, ότι για να εκδικάσει το Συμβούλιο Επικρατείας, πρέπει το δημόσιο, το αρμόδιο Υπουργείο να στείλει το φάκελο. 'Ενα χαρτί; 'Ενα χαρτί! Eδώ, στην προκειμένη περίπτωση, εκείνο που θα έπρεπε να στείλετε, που ήταν θέμα δευτερολέπτων, ήταν να στείλετε τα έγγραφα που απευθύνατε στα κόμματα -που φαίνεται ότι δεν απευθύνατε μόνο σε εμάς- όταν έληξε η θητεία του Ραδιοτηλεοπτικού Συμβουλίου το 1997 και τίποτε άλλο. Και δεν το στείλατε! Και μας λέτε, ότι στείλατε στις 23 Μαρτίου, είκοσι ημέρες μετά; Μα, κύριε Υπουργέ, τα δικαστήρια αποφασίζουν περί της εκδίκασης ή της αναβολής την ημέρα της δίκης. Μετά, και αν ακόμα στείλεις χίλια χαρτιά, δεν έχουν καμία νομική αξία, δεν λαμβάνονται καν υπόψη, πάνε στον κάλαθο των αχρήστων. Σε ποιον τα λέτε αυτά; Τουλάχιστο, χρειάζεται λίγη τσίπα! Κάνετε αυτά που κάνετε, μην προσπαθείτε να υποτιμήσετε τόσο βάναυσα τη νοημοσύνη και της Βουλής αλλά και του ελληνικού λαού. Πείτε, ότι έχετε το πρόβλημα με το Δημοκρατικό Κοινωνικό Κίνημα γιατί διαρρέουν μαζικά πλέον οι ψηφοφόροι σας προς το Δημοκρατικό Κοινωνικό Κίνημα. Και νομίζετε, ότι θα μπορέσετε αυτό το πράγμα να το αναστρέψετε με το να μας αποκλείετε από τα κρατικά κανάλια και με το να μεσολαβείτε, εκμεταλλευόμενοι την ανάγκη που δημιουργείται από τις οφειλές που έχουν κάποια κανάλια και να μας αποκλείσετε και από κάποια ιδιωτικά κανάλια; Αυτή είναι η αλήθεια και την έχει καταλάβει ο ελληνικός λαός. Μη νομίζετε, ότι αυτά που λέτε μπορούν να πείσουν ακόμα και τον πιο σκληρό, ακόμα και τον πιο φανατικό ψηφοφόρο δικό σας, ψηφοφόρο του ΠΑ.ΣΟ.Κ!
Λέτε επίσης, ότι ο νόμος του 1994 δεν προβλέπει για το ΔΗ.Κ.ΚΙ. Στην εισηγητική του έκθεση -σας το έχω πει και άλλη φορά, την έχετε την εισηγητική έκθεση- αναφέρεται σαφώς η θέληση του νομοθέτη, όπου λέει, ότι πρέπει το Εθνικό Ραδιοτηλεοπτικό Συμβούλιο να γίνει με τη συμμετοχή όλων των κομμάτων. 'Ετσι λέει η 'Εκθεση! Σας την έχω φέρει και την έχω διαβάσει επί λέξει! Και όλα τα κόμματα τότε ήταν τέσσερα. Δηλαδή, όταν η σύνθεση με τη θέληση του εκλογικού Σώματος αλλάζει, δεν καταλαβαίνετε ότι είναι παραβίαση του δημοκρατικού δικαιώματος, της ίσης μεταχείρισης και της δυνατότητας ελέγχου των Μέσων Μαζικής Ενημέρωσης απ' όλα τα κόμματα, ότι παραβιάζονται βασικές συνταγματικές και δημοκρατικές διατάξεις;
Αντί να λέτε αυτά, τα οποία προκαλούν το δημοκρατικό αίσθημα του λαού, θα έπρεπε εδώ και αρκετό καιρό να το είχατε λύσει το θέμα με τη συμμετοχή του Δημοκρατικού Κοινωνικού Κινήματος. Και βέβαια, όταν τελειώσετε με τις άδειες, όταν τακτοποιήσετε τα χοντρά θέματα, τότε και να μας καλέσετε, δεν θα συμμετάσχουμε! Γιατί θα αποκαλύψετε και στον πιο δύσπιστο ποιες είναι οι πραγματικές προθέσεις. Και είναι αυτές που ανέφερα πριν.
Κάτι άλλο, που αναφέρουμε μέσα στην επερώτησή μας. Είναι τρομερά αυτά που γίνονται στα κρατικά κανάλια, στην τηλεόραση και το ραδιόφωνο. Μετακινήσεις προσωπικού χωρίς κανένα υπηρεσιακό συμφέρον, αλλά με κριτήρια κατά κύριο λόγο κομματικά, προσλήψεις προσωπικού μετά τις τελευταίες εθνικές εκλογές και ορισμένου προσωπικού με χρήματα τεράστια, όταν τα κρατικά μέσα ενημέρωσης είναι ελλειμματικά.
Χαρακτηριστική είναι μία περίπτωση ατόμου, που προσλήφθηκε μετά τις τελευταίες εκλογές, που ήταν Κυβέρνηση 
 

Επιστροφή στην κορυφή



Σελίδα 8054 
Σημίτη, όπου παίρνει ακαθάριστες μηνιαίες αποδοχές ένα εκατομμύριο εξακόσιες δεκατρείς χιλιάδες (1.613.000) δραχμές και άλλου ατόμου που παίρνει εννιακόσιες εβδομήντα τέσσερις χιλιάδες (974.000) δραχμές. Σημαντικό, επίσης, που πρέπει να επισημάνω είναι ότι, το κόστος, οι αμοιβές τριακοσίων τριάντα οκτώ προϊσταμένων υπηρεσιών της Κρατικής Τηλεόρασης ανέρχονται στα δύο δισεκατομμύρια επτακόσια οκτώ εκατομμύρια (2.708.000.000) δραχμές.
Δηλαδή, περίπου τρία δισεκατομμύρια (3.000.000.000) δραχμές για τριακόσιους τριάντα οκτώ προϊσταμένους, δηλαδή κατά μέσο όρο οκτώμισι εκατομμύρια (8.500.000) περίπου το χρόνο ο καθένας. Να γιατί περνάνε οι κυβερνητικές γραμμές κατά την κομματική βούληση, κατά τη βούληση της Κυβέρνησης.
Προσλήψεις λοιπόν, τεράστια ποσά για να μην πω στις παραγωγές πόσα λεφτά καταβάλλονται, τρία εκατομμύρια (3.000.000), πέντε εκατομμύρια (5.000.000).
'Εχω εδώ τις αναλυτικές καταστάσεις τις οποίες πήρα καταθέτοντας αίτηση κατάθεσης εγγράφων μέσω της Βουλής.
ΙΩΑΝΝΗΣ ΔΗΜΑΡΑΣ: Μηνιαίοι μισθοί είναι αυτοί, κύριε Πρόεδρε.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Είναι ακριβώς μηνιαίοι μισθοί, μηνιαίες αποδοχές. 'Εχω κατάσταση συνεργατών: Νέες συνεργασίες μετά την 22α Σεπτεμβρίου 1996. 'Ενας συγκεκριμένος, το μήνα, δυο εκατομμύρια πεντακόσιες τριάντα εννέα χιλιάδες πεντακόσιες (2.539.500) δραχμές. 'Αλλος, τρία εκατομμύρια πεντακόσιες σαράντα χιλιάδες (3.540.000) δραχμές. 'Αλλος, ένα εκατομμύριο τριακόσιες πενήντα δυο χιλιάδες (1.352.000) δραχμές. 'Αλλος, τέσσερα εκατομμύρια εκατόν πενήντα χιλιάδες (4.150.000) δραχμές. 'Αλλος, τρία εκατομμύρια εννιακόσιες σαράντα χιλιάδες (3.940.000) δραχμές. 'Αλλος, δυο εκατομμύρια εξακόσιες δεκαπέντε χιλιάδες (2.615.000) δραχμές. 'Αλλος, τέσσερα εκατομμύρια τριακόσιες εβδομήντα χιλιάδες (4.370.000) δραχμές. 'Αλλος, τρία εκατομμύρια ογδόντα χιλιάδες (3.080.000) δραχμές. 'Αλλος, ένα εκατομμύριο εκατόν ογδόντα χιλιάδες (1.180.000) δραχμές. 'Αλλος, δύο εκατομμύρια πέντε χιλιάδες (2.005.000) δραχμές. 'Αλλος, ένα εκατομμύριο δύο χιλιάδες (1.002.000) δραχμές. 'Αλλος, δύο εκατομμύρια (2.000.000) δραχμές κ.ο.κ.
'Ολη αυτή η κατάσταση είναι με τέτοια ποσά. Καταλαβαίνετε τι γίνεται εκεί στα κρατικά κανάλια για να μπορεί να τα ελέγχει κομματικά και ασφαλώς να κάνει και εκμαυλισμό συνειδήσεων. Ξέρουμε και εκμαυλισμό συνειδήσεων σε πρόσωπα τα οποία ανήκαν σε διάφορους κομματικούς χώρους. 
Κύριε Υπουργέ, συνιστούμε μετά και απ' αυτήν την επερώτηση να αλλάξετε τακτική. Να διορθώσετε βασικά ζητήματα. Για μας τα Μέσα Μαζικής Επικοινωνίας έχουν να παίξουν ένα σημαντικό ρόλο σε μια δημοκρατικώς λειτουργούσα πολιτεία. Η πολιτεία επίσης πρέπει να διασφαλίζει όρους δεοντολογίας και δημοκρατικής λειτουργίας των Μέσων Μαζικής Επικοινωνίας κάνοντας κώδικες δεοντολογίας σε συνεργασία με τους διάφορους φορείς και κυρίως ΕΣΗΕΑ, δημοσιογράφους, αλλά και τους ιδιοκτήτες των Μέσων Μαζικής Επικοινωνίας, αλλά και εκπροσώπους των χρηστών, των Ελλήνων πολιτών του ελληνικού λαού.
Πρέπει επίσης, αν θέλετε να κάνετε εκκαθάριση, να φέρετε διάταξη -εμείς θα την ψηφίσουμε γιατί εμείς πιστεύουμε στη δημοκρατία- ότι δεν μπορεί να είναι ιδιοκτήτες Μέσων Μαζικής Επικοινωνίας εκείνοι οι οποίοι συμμετέχουν οι ίδιοι είτε συγγενείς μέχρι δευτέρου βαθμού εξ αίματος ή εξ αγχιστείας σε εταιρείες που έχουν συναλλαγές με το ελληνικό δημόσιο με το δημόσιο τομέα. 
Και τέλος, κύριε Υπουργέ, παρακαλώ να δείτε ένα άλλο σημαντικό θέμα. Πήγα προχθές το Σάββατο στην Καβάλα και στη Δράμα και ήρθαν ο Πρόεδρος του δημοτικού συμβουλίου, οι ιδιοκτήτες όλων των τοπικών καναλιών. Εκεί έγινε το εξής τρομερό και είμαι βέβαιος ότι το ξέρετε: Ο εισαγγελέας έστειλε στο αυτόφωρο τους ιδιοκτήτες των καναλιών της Δράμας και έκανε σφράγιση στα μηχανήματα με αποτέλεσμα να σταματήσουν τη λειτουργία τους όλοι οι τηλεοπτικοί σταθμοί της Δράμας σε ιδιοκτήτες, οι οποίοι έχουν υποβάλλει εμπρόθεσμα τις αιτήσεις.
Ασφαλώς, αυτό το πράγμα δεν είναι σωστό. Σήμερα, το πρωί στο δημοτικό κατάστημα συγκεντρώθηκαν όλοι οι φορείς του νομού για να καταγγείλουν αυτό το γεγονός. Ασφαλώς πρέπει άμεσα αύριο το πρωί να γίνει άρση της σφράγισης να μπορέσουν να λειτουργήσουν αμέσως οι τηλεοπτικοί σταθμοί, αφού έχουν υποβάλει κατά το νόμο αυτές τις αιτήσεις για να πάρουν την άδεια ίδρυσης και εγκαταστάσεων όπως προβλέπει ο σχετικός νόμος.
Και ασφαλώς πρέπει να φέρετε το ταχύτερο δυνατόν διάταξη η οποία να λέει -γενικά, όχι μόνο για τη Δράμα- ότι οι τηλεοπτικοί σταθμοί οι οποίοι έχουν υποβάλει αιτήσεις κατά το νόμο εμπρόθεσμα μέχρις ότου εκδοθούν οι αποφάσεις από το Υπουργείο Τύπου ή από το Εθνικό Ραδιοτηλεοπτικό Συμβούλιο, θεωρούνται ότι λειτουργούν νόμιμα γιατί θα έχετε σαν αυτό στη Δράμα και άλλα προβλήματα. Αλλιώς να βγάλετε αμέσως υπουργική απόφαση την οποία να κυρώσετε στη συνέχεια με νόμο, ώστε να λειτουργήσει αμέσως από την έκδοσή της.
Καταθέτω το σχετικό ψήφισμα του Δήμου της Δράμας και καταθέτω επίσης άρθρο της εφημερίδας ΗΧΩ της Δράμας η οποία έχει πρωτοσέλιδο τίτλο "Ο φασισμός χτυπά την πόρτα" και "Ο εισαγγελέας Δράμας έκλεισε τους τηλεοπτικούς σταθμούς της πόλης μας" και υπόλοιπα που αναφέρει και καταθέτω επίσης και το έγγραφο του περιφερειάρχη με ημερομηνία 23/4/98 προς τον Εισαγγελέα Πλημμελειοδικών Δράμας που έχει σχέση με το ίδιο αντικείμενο.
(Στο σημείο αυτό ο Πρόεδρος του Δημοκρατικού Κοινωνικού Κινήματος κ. Δ. Τσοβόλας καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Παρακαλώ αμέσως να το δείτε το θέμα, διότι θα υπάρξει τεράστιο πρόβλημα. Αν δεν το δείτε και συνεχιστεί αυτή η κατάσταση, πραγματικά οδεύετε δρόμους που θυμίζουν άλλες αλήστου μνήμης εποχές!
ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος της Νέας Δημοκρατίας κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, δεν θα μείνω στο θέμα των καταγγελιών που ακούστηκαν. Σε προηγούμενη επερώτηση, πριν από λίγες μέρες μόλις, η Νέα Δημοκρατία κατέθεσε ορισμένα στοιχεία. Τα στοιχεία που κατέθεσε σήμερα το ΔΗΚΚΙ προσφέρουν ή πρέπει να προσφέρουν στον Υπουργό τη δυνατότητα να απαντήσει πάνω στα θέματα αυτά τα οποία δημιουργούν μεγάλα ερωτηματικά.
Επιτρέψτε μου να πω ότι χάρηκα ιδιαιτέρως που ο κύριος Υπουργός -δεν συνηθίζεται άλλωστε στο χώρο της Βουλής- ασχολήθηκε ίσως για πρώτη φορά, αν θυμάμαι καλά, -ούτε καν όταν ψηφιζόταν ο νόμος για τα Μέσα Μαζικής Ενημέρωσης δεν είχε γίνει αυτή η συζήτηση- με το ρόλο τον οποίο διαδραματίζουν ή οφείλουν να διαδραματίσουν τα Μέσα Μαζικής Ενημέρωσης, ιδίως τα ηλεκτρονικά σήμερα και με τον τρόπο με τον οποίο ελέγχονται ή πρέπει να ελέγχονται.
Εδώ, θα μου επιτρέψετε να εντοπίσω τη σύντομη δική μου παρέμβαση αφού η ευθύνη βεβαίως και η τιμή η κοινοβουλευτική για τα λοιπά ανήκει περισσότερο σε εκείνους οι οποίοι έκαναν τη σχετική επερώτηση.
Πρώτα-πρώτα, ας δούμε το ρόλο σήμερα των Μέσων Μαζικής Ενημέρωσης. 'Ισως δεν έχουμε συνειδητοποιήσει, ίσως δεν θελήσαμε να συνειδητοποιήσουμε τι είναι εκείνο που κάνει ακαταμάχητη τη δύναμη των Μέσων Μαζικής Ενημέρωσης σήμερα. Των ηλεκτρονικών ΜΜΕ, πολύ περισσότερο από τον γραπτό Τύπο. Ποια είναι η πεμπτουσία του ηλεκτρονικού μέσου μαζικής ενημέρωσης; Η πεμπτουσία του έγκειται στο γεγονός ότι μπορεί να επεμβαίνει κατά τρόπο ευθύ και άμεσο τόσο στο συνειδητό, όσο και στο υποσυνείδητο, μεταφέροντας την είδηση με μέθοδο που δεν επιτρέπει να της γίνει σχεδόν η οποιαδήποτε κριτική.
'Οταν ο άνθρωπος, είτε με το θερμό μέσο μαζικής 
 

Επιστροφή στην κορυφή



Σελίδα 8055 
επικοινωνίας -για να χρησιμοποιήσω τη διάκριση που έκανε ο κύριος Υπουργός- όπως είναι το ραδιόφωνο, είτε με το ψυχρό όπως είναι η τηλεόραση, βρίσκεται απέναντι από το ηλεκτρονικό μέσο μαζικής ενημέρωσης, η δυνατότητα αντίδρασης την οποία έχει είναι ουσιαστικά μηδαμινή. Αυτή είναι η τεράστια δύναμη την οποία έχει και το ραδιόφωνο και η τηλεόραση. Γι'αυτό σε τελική ανάλυση το ραδιόφωνο και η τηλεόραση, είναι υπεύθυνα για τον τρόπο με τον οποίο γίνεται, σε αντίθεση από τον γραπτό Τύπο, η ενημέρωση του σύγχρονου πολίτη.
Θα μου επιτρέψετε να πω, πέρα από διάθεση ρομαντισμού ή λυρισμού, ότι σήμερα τα ηλεκτρονικά Μέσα Μαζικής Ενημέρωσης είναι ακατανίκητοι καταλύτες της διασποράς συνειδήσεων που χαρακτηρίζουν την εποχή μας, αλλά βεβαίως και άτεγκτοι φρουροί της καθημερινής μας μοναξιάς!
Είτε το θέλουμε είτε όχι, αυτή είναι η πραγματικότητα των ηλεκτρονικών Μέσων Μαζικής Ενημέρωσης.
'Εχοντας κατανοήσει ο συντακτικός νομοθέτης πολύ νωρίς το ρόλο αυτό των ηλεκτρονικών Μέσων Μαζικής Ενημέρωσης, καθιέρωσε το σύστημα το οποίο γνωρίζετε και το οποίο έχουμε σήμερα. 'Ενα σύστημα το οποίο θέλει, σε αντίθεση με τον γραπτό Τύπο, να υπάρχει έλεγχος επί των ηλεκτρονικών Μέσων Μαζικής Ενημέρωσης και δη άμεσος έλεγχος. Αυτό το πράγμα είναι άγνωστο στο χώρο του γραπτού Τύπου, επιβάλλεται όμως στον ηλεκτρονικό Τύπο. Και επιβάλλεται, γιατί ο ηλεκτρονικός Τύπος είναι δημόσια υπηρεσία. Και ως δημόσια υπηρεσία πρέπει να ελέγχεται και να εποπτεύεται από το κράτος για την αποστολή την οποία επιτελεί και σε ό,τι αφορά την αντικειμενικότητα και την πληρότητα των ειδήσεων και σε ό,τι αφορά την πολιτιστική ανάπτυξη της Χώρας γενικότερα.
Τι έχει γίνει από το 1989 ως σήμερα, όταν ουσιαστικά διαφοροποιήθηκε το καθεστώς που υπήρχε: Πριν από το 1989, από το 1975 έως σήμερα, συνέβαινε το εξής: Ο άμεσος και ευθύς αυτός έλεγχος του κράτους γινόταν ευθέως από το ίδιο το Υπουργείο. Το 1989, διακομματικά σχεδόν, παρά τις όποιες αντιρρήσεις είχαν διατυπωθεί και μέσα σ' αυτήν την Αίθουσα, διαμορφώθηκε ένας φορέας με τη μορφή της ανεξάρτητης διοικητικής αρχής. Αν δεν κάνω λάθος, ήταν η πρώτη και ανεξάρτητη διοικητική αρχή. Δεν ήταν τόσο η Επιτροπή Ανταγωνισμού, που είχε δημιουργηθεί το 1977, όσο το Εθνικό Συμβούλιο Ραδιοτηλεόρασης, που υπήρξε η πρώτη ανεξάρτητη διοικητική αρχή στη Χώρα. Αυτή η ανεξάρτητη διοικητική αρχή πήρε πάνω της την ευθύνη της άσκησης του άμεσου και ευθέως ελέγχου, την οποία καθορίζει το άρθρο 15 παράγραφος 2 του Συντάγματος.
Το ερώτημα -και εδώ έρχομαι στην ουσία αυτών των λίγων επισημάνσεων που ήθελα να κάνω- είναι τι έχει γίνει από τότε ως σήμερα. Τι πλεονεκτήματα και τι μειονεκτήματα είχε αυτή η πρωτοβουλία, πέρα και έξω από οποιαδήποτε τοποθέτηση, σχετικά με εκείνους που υπήρξαν οι πατέρες, οι εμπνευστές αυτής της προσπάθειας και που θέσπισαν τις σχετικές ρυθμίσεις.
Ας δούμε τα πλεονεκτήματα του Εθνικού Συμβουλίου Ραδιοτηλεόρασης.
Πλεονέκτημα πρώτο. Το Εθνικό Συμβούλιο Ραδιοτηλεόρασης είναι ανεξάρτητη διοικητική αρχή ή πρέπει να είναι ανεξάρτητη διοικητική αρχή. Που σημαίνει ότι δεν ελέγχεται διοικητικώς από το κράτος. Ελέγχεται κοινοβουλευτικώς. Εξ ου και ο Κανονισμός της Βουλής θέλει να υπάρχει κοινοβουλευτικός έλεγχος επί του έργου του, ασκούμενος από την Επιτροπή Θεσμών και Διαφάνειας. Και βεβαίως πλεονέκτημα επίσης προς την ίδια κατεύθυνση είναι ότι τα μέλη του απολάβουν προσωπικής και λειτουργικής ανεξαρτησίας, παρεμφερούς με εκείνη του άρθρου 87 παράγραφος 1 του Συντάγματος για τους δικαστικούς λειτουργούς. Αυτό είναι το πρώτο πλεονέκτημα.
Το δεύτερο πλεονέκτημα. Παρά τις παρενέργειες που έχουν οι πολλές ανεξάρτητες διοικητικές αρχές, παρά το γεγονός ότι αποτελούν μια έκρηξη του ιδίου του κρατικού μηχανισμού σε ορισμένες περιπτώσεις, δεν παύουν να αποτελούν ένα είδος ιδιότυπης αποκέντρωσης του κρατικού μηχανισμού, που είναι χρήσιμη όταν ο κρατικός έλεγχος πρέπει να ασκείται υπό καθεστώς πλήρους αντικειμενικότητας και διαφάνειας.
Αυτά είναι τα δυο μεγάλα πλεονεκτήματα του Εθνικού Συμβουλίου Ραδιοτηλεόρασης.
Ας δούμε όμως ποιο είναι το τίμημα το οποίο πληρώσαμε έκτοτε. Ποια είναι τα μειονεκτήματα τα οποία εμφάνισε το Εθνικό Συμβούλιο Ραδιοτηλεόρασης.
Μειονέκτημα πρώτο. Και σ' αυτό δεν νομίζω ότι μπορεί να υπάρχει εύκολα αντίρρηση. Το Εθνικό Συμβούλιο Ραδιοτηλεόρασης, κύριε Πρόεδρε και κύριοι συνάδελφοι, διαμορφώθηκε, είτε το θέλουμε είτε όχι -και εδώ η ευθύνη είναι και διαχρονική και διακομματική και διακυβερνητική- ως διακομματικό όργανο, του οποίου τα μέλη απλώς εκπροσωπούν τα κόμματα από τα οποία υποδεικνύονται. Αυτό είναι μία πραγματικότητα, την οποία δεν μπορούμε να παραγνωρίσουμε. Και ομολογώ ότι με εξέπληξε η διαπίστωση του κυρίου Υπουργού ότι, αν μπει και το ΔΗ.Κ.ΚΙ., τότε θα είναι διακομματικός ο έλεγχος και διακομματική εκπροσώπηση. Είναι διακομματική αυτήν τη στιγμή και το ξέρουμε. Και επειδή είναι διακομματική, γι'αυτό το ζητάει το ΔΗ.Κ.ΚΙ. Αν δεν ήταν, δεν θα το ζητούσε. Και ορθώς το ζητάει, αφού είναι διακομματική.
Αυτό είναι το πρώτο και μείζον μειονέκτημα, δεδομένου ότι οι εκπρόσωποι, υποδεικνυόμενοι από τα κόμματα, φέρουν τη σφραγίδα της δωρεάς των πολιτικών κομμάτων από τα οποία προέρχονται.
Μειονέκτημα δεύτερο: Η έλλειψη υποδομής και στελέχωσης. Είναι γνωστό αυτό.
Και το τρίτο μειονέκτημα: Η πλήρης αδυναμία άσκησης της αποστολής του, η οποία είναι διπλή, όπως είναι διπλή και η αποστολή του. Αδυναμία να ελέγξει τον τρόπο με τον οποίο λειτουργούν σήμερα τα Μέσα Μαζικής Ενημέρωσης. Αδυνατεί το Εθνικό Συμβούλιο Ραδιοτηλεόρασης να παρακολουθήσει στοιχειωδώς τις εκπομπές που υπάρχουν ως προς το αν αυτές είναι σύμφωνες, όχι μόνο με την ελληνική νομοθεσία, αλλά και με τις κοινοτικές οδηγίες. Και δεύτερον, αδυνατεί να ξεκαθαρίσει το Ραδιοτηλεοπτικό Συμβούλιο την αναρχία που επικρατεί, γιατί δεν μπορεί να περατώσει τη διαδικασία παροχής αδειών στα ιδιωτικά Μέσα Μαζικής Ενημέρωσης.
Αυτό έχει σαν αποτέλεσμα η αναρχία να διαινωνίζεται α) και κάτι το ιδιότυπο. Το είχα πει και άλλοτε και κακοφάνηκε κάπως στον κύριο Υπουργό. Μπορεί να μην είναι στις προθέσεις σας, κύριε Υπουργέ, αλλά είναι μία πραγματικότητα. Και εκείνοι που έχουν κάνει αιτήσεις και εκείνοι που λειτουργούν υπό καθεστώς προσωρινών αδειών, τελούν υπό καθεστώς ιδιότυπης πολιτικής ομηρίας. Διότι, όπως και να το κάνουμε, δεν αισθάνονται ελεύθεροι να πουν τα πράγματα με το όνομά τους όσον καιρό εξαρτώνται από την άδεια αυτή. Αυτή είναι μια πραγματικότητα. Αυτά είναι τα μειονεκτήματα τα οποία παρουσιάζει σήμερα το Εθνικό Συμβούλιο Ραδιοτηλεόρασης.
'Ακουσα να λέτε, κύριε Υπουργέ, ότι κατά τη γνώμη σας, το Εθνικό Συμβούλιο Ραδιοτηλεόρασης έχει όλες τις προϋποθέσεις να πάει μπροστά και ότι ο κ. Κασσιμάτης υπερέβαλε. Δεν αμφισβητώ την αξιοπιστία σας. Θα μου επιτρέψετε όμως να πω ότι μεταξύ ημών και του κ. Κασσιμάτη, προτιμώ και είμαι υποχρεωμένος να πιστέψω αυτά που μας είπε ο κ. Κασσιμάτης, Πρόεδρος του Εθνικού Συμβουλίου Ραδιοτηλεόρασης. Για δύο λόγους:
Πρώτα-πρώτα, είναι ανεξάρτητη διοικητική αρχή που έχει τον πρόεδρό της.'Οταν ο πρόεδρος του ιδίου του οργάνου που έχει την ευθύνη του ελέγχου των εκπομπών και της διαδικασίας παροχής αδειών έρχεται και λέει ότι δεν μπορεί να ασκήσει τα καθήκοντά του ούτε προς τη μία ούτε προς την άλλη κατεύθυνση, πώς εγώ να πιστέψω εσάς και όχι τον άνθρωπο τον οποίο εσείς εμπιστευτήκατε να φέρει σε πέρας αυτήν την αποστολή;
Δεύτερον, θα εμπιστευτώ τον κ. Κασσιμάτη για ένα δευτερεύοντα λόγο. Διότι ο κ. Κασσιμάτης ούτε δική μας υπόδειξη είναι ούτε των άλλων κομμάτων της Αντιπολίτευσης. Είναι δικός σας άνθρωπος. Υπηρέτησε χρόνια ολόκληρα στο γραφείο του Πρωθυπουργού επί Ανδρέα Παπανδρέου. Είναι 
 

Επιστροφή στην κορυφή



Σελίδα 8056 
ένας άνθρωπος προσκείμενος στον κυβερνητικό χώρο και το λιγότερο που θα μπορούσε να του καταλογίσει κανείς είναι ότι προσπαθεί να υπονομεύσει την Κυβέρνηση αυτήν την ώρα. Λέει τα πράγματα με το όνομά τους και πολύ φοβούμαι, όπως τον είδα την άλλη φορά, ότι είναι έτοιμος να παραιτηθεί.
Δεν μπορώ να καταλάβω πως μου λέτε να μην πιστέψω τον κ. Κασσιμάτη, όταν ήρθε και μας διεκτραγώδησε αυτά τα πράγματα στην Επιτροπή Θεσμών και Διαφάνειας, παρόντος του στενού συνεργάτη σας κ. Αθανασάκη. Δεν μπορεί ο Πρόεδρος να λέει αυτά τα πράγματα και από την άλλη πλευρά εσείς να μας λέτε διαφορετικά. Είμαστε υποχρεωμένοι να ακολουθήσουμε τον κ. Κασσιμάτη σε αυτές τις διαπιστώσεις του ως υπεύθυνο πρόσωπο, το οποίο έχει επωμιστεί αυτόν το ρόλο.
(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Το ζήτημα δεν είναι να διαπιστώνουμε μόνο. Το ζήτημα είναι τι κάνουμε. Υπάρχει μια σημαντική πρωτοβουλία στο πλαίσιο της διαδικασίας της αναθεώρησης. Να κατοχυρωθεί συνταγματικά το Εθνικό Ραδιοτηλεοπτικό Συμβούλιο. Και πρέπει να μπουν και οι ρήτρες για να μην είναι διακομματικό όργανο, αλλά να είναι πραγματικά ανεξάρτητη διοικητική αρχή.
Δεύτερον, δώστε του, κύριε Υπουργέ, στο πλαίσιο της έκθεσης που ο ίδιος ο κ. Κασσιμάτης έχει καταθέσει, τα μέσα να λειτουργήσει και σε προσωπικό και σε υλικοτεχνική υποδομή. Εμείς σ'αυτό το σημείο είμαστε μαζί σας. Το λέω και το πιστεύω. Φέρτε ό,τι ρύθμιση θέλετε στη Βουλή, διευκολύνετε ό,τι θέλετε από το ρόλο, διευκολύνετε ακόμη και τα θέματα των προσλήψεων από πλευράς ΑΣΕΠ. Θα το δεχθούμε και αυτό. Θεσπίστε ό,τι εξαιρέσεις θέλετε, αλλά δώστε τα μέσα να ασκήσει τις αρμοδιότητές του.
Εμείς ό,τι νομοθετική ρύθμιση φέρετε, ό,τι πρωτοβουλία πάρετε, σας το λέμε, θα τη στηρίξουμε σαν Νέα Δημοκρατία. Γιατί είναι ανάγκη, για λόγους θεσμών, αυτό το άναρχο τοπίο της ραδιοφωνίας και της τηλεόρασης, που σήμερα αποτελεί όνειδος και για τη δημοκρατία και για την πολιτεία και για την κοινωνία, να τελειώσει κάποτε. Και επειδή η ευθύνη είναι όλων μας, όλοι πρέπει να καταβάλουμε αυτήν την προσπάθεια.
Ευχαριστώ πολύ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Πανελλήνιου Σοσιαλιστικού Κινήματος κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Τα όσα είπε μόλις προηγουμένως ο αγαπητός συνάδελφος κ. Παυλόπουλος, είναι η καλύτερη απόδειξη -αφού επεσήμανε την αντίθεση του Προέδρου του Ραδιοτηλεοπτικού Συμβουλίου με τον αρμόδιο Υπουργό, σε ό,τι αφορά τις εκτιμήσεις στις οποίες αναφέρθηκε ο ένας και ο άλλος- της ανεξαρτησίας και του μη ελέγχου του Ραδιοτηλεοπτικού Συμβουλίου από την Κυβέρνηση. Διότι εσείς μας είπατε μόλις προηγουμένως, ότι άλλα λέει ο κ. Κασσιμάτης, εσείς πιστεύετε τον κ. Κασσιμάτη...
ΠΡΟΚΟΠΗΣ ΠΑΥΛΟΠΟΥΛΟΣ: Είμαι υποχρεωμένος.
ΦΟΙΒΟΣ ΙΩΑΝΝΙΔΗΣ: Βεβαίως, δικαίωμά σας είναι. Αλλά αυτό είναι μια απόδειξη, ότι η Κυβέρνηση που συγκρότησε ως ανεξάρτητη αρχή το Ραδιοτηλεοπτικό Συμβούλιο και η επιλογή, αν θέλετε, του Προέδρου κ. Κασσιμάτη, είναι μια απόδειξη ότι η πρόθεση της Κυβέρνησης, ο σκοπός της Κυβέρνησης είναι να λειτουργήσει ως πραγματικά ανεξάρτητη αρχή το Ραδιοτηλεοπτικό Συμβούλιο.
ΠΡΟΚΟΠΗΣ ΠΑΥΛΟΠΟΥΛΟΣ: Κάποτε φτάνουμε όλοι στα όρια. 
ΦΟΙΒΟΣ ΙΩΑΝΝΙΔΗΣ: Ε, μη με κάνετε εμένα να πάω στα άκρα. Θα πάω όμως λίγο πίσω, στο 1989, με την αλήστου μνήμης Κυβέρνηση Τζαννετάκη -για να μην πω σκληρότερη έκφραση που χρησιμοποιούσαν οι παλιοί για ό,τι δεν ήθελαν να θυμηθούν- διότι από εκεί ξεκινάει το κακό. Είναι μια άλλη ιστορία, να μην την επαναλάβουμε.
Κύριοι συνάδελφοι, δεν υπάρχει αμφιβολία ότι ένα από τα μεγαλύτερα προβλήματα της δημοκρατίας διεθνώς σήμερα, είναι το πρόβλημα των Μέσων Μαζικής Ενημέρωσης και κυρίως, βεβαίως, των ηλεκτρονικών μέσων. Δεν υπάρχει αμφιβολία ότι η ελευθερία διακίνησης των ιδεών και η ελευθεροτυπία, όπως κατοχυρώθηκαν αρχήθεν από τη Γαλλική Επανάσταση και στις Ηνωμένες Πολιτείες από το 1776 κλπ., είναι τα πιο πολύτιμα από τα πολιτικά και ατομικά δικαιώματα. Γιατί χωρίς την ελευθεροτυπία, καμία έννοια ελευθερίας δεν μπορεί να κατασφαλισθεί.
Αλλά, άλλο η ελευθεροτυπία όπως είχε κατασφαλισθεί από τα Συντάγματα -και από το δικό μας- σε ό,τι αφορά τις εφημερίδες και άλλο βεβαίως τα ραδιοτηλεοπτικά, τα ηλεκτρονικά μέσα ενημέρωσης, για τα οποία, σωστά είπε ο κ. Παυλόπουλος ότι σύμφωνα με το άρθρο 15, παράγραφος 1 κ.λπ, είναι ευθύνη του κράτους η λειτουργία τους.
Το ότι τα ηλεκτρονικά μέσα μαζικής επικοινωνίας σήμερα και ιδίως στη χώρα μας έχουν ξεφύγει παντός ελέγχου, είναι μία πραγματικότητα. Και η Κυβέρνηση, με τον παρόντα επερωτώμενο Υπουργό, πολλές φορές έχει συμφωνήσει, με διαπιστώσεις που όλοι καθημερινά κάνουμε, για το μέγεθος του προβλήματος. Αλλά είναι ένα πρόβλημα, που δεν επιδέχεται εύκολη λύση, ούτε άμεση λύση. 
Βεβαίως, οι ακρότητες στις οποίες έχουν φθάσει τα ιδιωτικά ηλεκτρονικά μέσα μαζικής ενημέρωσης στον τόπο μας, είναι εκπληκτικές. 'Ομως σε ό,τι αφορά τα ηλεκτρονικά κρατικά μέσα ενημέρωσης πρέπει, νομίζω, να παραδεχθούμε όλοι ότι έχει συντελεσθεί πολύ μεγάλη πρόοδος.
Να μην πάω πολύ παλαιότερα, αλλά τον αγαπητό κ. Τσοβόλα, που ήταν Υπουργός όλων των Κυβερνήσεων του ΠΑ.ΣΟ.Κ., τον άκουσα τώρα να παραπονείται και να επικρίνει τα κρατικά μέσα ενημέρωσης, διότι μετέδωσαν τη συνέντευξη του Πρωθυπουργού, για ένα τόσο σοβαρό θέμα.
ΙΩΑΝΝΗΣ ΔΗΜΑΡΑΣ: Για δεύτερη φορά, βάλτε και για τρίτη φορά.
ΦΟΙΒΟΣ ΙΩΑΝΝΙΔΗΣ: Για δεύτερη φορά. Με συγχωρείτε, αλλά ο Πρωθυπουργός είναι Πρωθυπουργός της χώρας. Μίλησε για ένα μείζον, εθνικής σημασίας θέμα. Και ο κ. Σημίτης ειδικά, ο σημερινός Πρωθυπουργός, κατηγορείται ότι δεν δίνει συχνά συνεντεύξεις. Θέλετε να κάνουμε σύγκριση των συνεντεύξεων που δίνει ο σημερινός Πρωθυπουργός, με άλλους Πρωθυπουργούς του παρελθόντος, αλλά και με τους Αρχηγούς των Κομμάτων σήμερα; Γιατί είναι τόσο φοβερό, δηλαδή, το ότι μετεδόθη η συνέντευξη του Πρωθυπουργού για ένα τόσο καίριο θέμα; Μου έκανε εντύπωση ότι εκεί επικεντρώσατε την κριτική σας, αγαπητέ κύριε Τσοβόλα.
Αναφερθήκατε και στην ιστορία της Δράμας. Θα απαντήσω αποσπασματικά, δεν γίνεται διαφορετικά, στον ελάχιστο χρόνο που έχω. 
Στην περίπτωση της Δράμας -κύριε Τσοβόλα είστε νομικός- ξέρετε ότι ο κάθε εισαγγελέας κάθε περιοχής μπορεί να ασκήσει δίωξη, μπορεί να προβεί σε ενέργειες, χωρίς βεβαίως να ξέρει τίποτε η Κυβέρνηση. Και το επιβεβαιώσατε και σεις έμμεσα...
ΓΕΩΡΓΙΟΣ ΡΟΚΟΣ: Και μετά η Κυβέρνηση θα διαπραγματευθεί...
ΙΩΑΝΝΗΣ ΔΗΜΑΡΑΣ: Εκατόν σαράντα τηλεοπτικοί σταθμοί θα κλείσουν αύριο το πρωί με αυτά που λέτε, κύριε Ιωαννίδη.
ΠΡΟΕΔΡΕΥΩΝ (Παναγιώτης Ν. Κρητικός): Θα μιλήσετε μετά, ας μην κάνουμε διάλογο κατ' αυτόν τον τρόπο. 
ΦΟΙΒΟΣ ΙΩΑΝΝΙΔΗΣ: Εσείς που ομιλήσατε δεν είστε νομικοί. Ο κ. Τσοβόλας όμως, ως νομικός ξέρει ότι η Κυβέρνηση δεν έχει καμία δυνατότητα να εμποδίσει, και μάλιστα χωρίς να το ξέρει προκαταβολικά, ούτως ή άλλως, τις εισαγγελικές ενέργειες. Το ομολόγησε και ο κ. Τσοβόλας ο ίδιος, λέγοντας ότι ο περιφερειάρχης της περιοχής έστειλε έγγραφο, που μου διευκρίνισε ο ίδιος ο κ. Τσοβόλας ότι κινείται προς τη σωστή κατεύθυνση. Αλλά ο περιφερειάρχης, αν θέλετε, είναι αυτός που εκφράζει την Κυβέρνηση στην περιφέρεια.
Πώς μπορούμε να ζητούμε ευθύνη από την Κυβέρνηση, διότι ένας εισαγγελεύς εκινήθη προς την άλφα ή τη βήτα πλευρά, όταν μάλιστα έχουμε και έγγραφο του εκπροσώπου της Κυβέρνησης στην περιφέρεια να συνηγορεί υπέρ των απόψεων 
 

Επιστροφή στην κορυφή



Σελίδα 8057 
που κι εσείς διατυπώσατε, κύριε Τσοβόλα;
Σε ό,τι αφορά το Ραδιοτηλεοπτικό Συμβούλιο, είπε ο κ. Παυλόπουλος -και αυτή είναι και η άποψη του ΔΗ.Κ.ΚΙ.- ότι είναι όχι ανεξάρτητη διοικητική αρχή, αλλά διακομματικό όργανο.
'Η το θέλουμε ανεξάρτηση διοικητική αρχή, πράγμα στο οποίο πιστεύω ότι συμφωνούμε και προς τα εκεί κατατείνει και η διαδικασία αναθεώρησης του Συντάγματος ή το θέλουμε διακομματικό όργανο.
ΠΡΟΚΟΠΗΣ ΠΑΥΛΟΠΟΥΛΟΣ: Δεν το θέλουμε διακομματικό όργανο.
ΦΟΙΒΟΣ ΙΩΑΝΝΙΔΗΣ: Αλλά μέχρι στιγμής εκείνο που είναι βέβαιο είναι ότι ναι μεν προτάθηκαν από τα κόμματα, που υπήρχαν τότε, πρόσωπα για τη συγκρότησή του, αλλά δεν προτάθηκαν ως εκπρόσωποι των κομμάτων για να λειτουργήσουν ως κομματικοί εγκάθετοι στο Συμβούλιο.
Και τώρα, μιλώντας γενικότερα. Παραπονείται το ΔΗ.Κ.ΚΙ και εγώ θα έλεγα ότι, αν πράγματι η Κυβέρνηση -γιατί είμαι βέβαιος ότι δεν έχει αυτήν την πρόθεση- είχε την πρόθεση να αποκλείσει ή να περιορίσει τη φωνή του ΔΗ.Κ.ΚΙ., θα διέπραττε τεράστιο πολιτικό σφάλμα. Διαχρονικά, ιστορικά έχει αποδειχθεί ότι όποιου τη φωνή επιθυμείς να περιορίσεις ή να εξαφανίσεις, τον δυναμώνεις.
Εγώ πιστεύω ότι η Κυβέρνησή μας δεν θέλει να δυναμώσει το ΔΗ.Κ.ΚΙ. και συνεπώς δεν έχει κανένα λόγο να κινείται προς την κατεύθυνση που εσείς υποπτεύεστε ότι κινείται. Αλλά το υποπτεύεστε και το χρησιμοποιείτε, διότι σας συμφέρει. Δεν είναι στις προθέσεις της Κυβερνήσεως. 'Οχι μόνο, διότι πράγματι θα ήταν και μία άνιση αντιμετώπιση, αν θέλετε, των κομμάτων, αλλά και διότι δεν τη συμφέρει. Και επομένως, η συμπτωματική μη συμμετοχή του ΔΗ.Κ.ΚΙ. στο Ραδιοτηλεοπτικό Συμβούλιο, επειδή, όταν συνεκροτήθη, δεν υφίστατο το ΔΗ.Κ.ΚΙ., δεν πρέπει να σας οδηγεί στη σκέψη που σας οδήγησε.
Κύριοι συνάδελφοι, βεβαίως ελέχθησαν πολλά και φοβερά πράγματα απ' όλους τους ομιλητές, κυρίως από τον κ. Τσαφούλια, ο οποίος ανέμειξε πολύ την ηθική και ηθικολόγησε και όλα αυτά τα σχετικά. Ακούσαμε και κάποια πράγματα, για απαράδεκτες διαφημίσεις και όλα αυτά στα οποία αναφέρθηκε ο κ. Δημαράς. 
Αλλά αυτό είναι ένα μεγάλο διεθνές πρόβλημα, που έχει πάρει και στη χώρα μας πολύ μεγάλες διαστάσεις, μεγαλύτερες ίσως από τις άλλες χώρες, καίτοι εγώ δεν παρακολουθώ την τηλεόραση άλλων χωρών, για να είμαι σε θέση να κάνω τις συγκρίσεις. 
'Ομως, ένα είναι βέβαιο. Για μένα μέρος σημαντικό της ευθύνης για τα συμβαίνοντα στα ελληνικά ραδιοτηλεοπτικά κανάλια και τους ραδιοφωνικούς σταθμούς, φέρει στο σύνολό του ο πολιτικός κόσμος. Και όταν λέω στο σύνολό του ο πολιτικός κόσμος, εννοώ και τον καθένα Βουλευτή από εμάς. Διότι, ενώ όλοι κακίζουμε τη στρέβλωση που έχει συμβεί σε αυτό το χώρο, ταυτόχρονα δεν γνωρίζω αρνήσεις εμπλοκής συγκεκριμένων συναδέλφων σε αυτό το παιχνίδι, διότι όστις καλείται, συμμετέχει. Και πολλοί από αυτούς, που καταγγέλλουν συνεχώς μέσα σε αυτήν την Αίθουσα τον τρόπο λειτουργίας των ιδιωτικών και ιδίως των μεγάλων Μέσων Μαζικής Ενημέρωσης, συμμετέχουν πάρα πολύ συχνά στις εκπομπές τους και ανέχονται, κατά τη γνώμη μου, και απαράδεκτη συμπεριφορά απέναντί τους των αστέρων ή και μη αστέρων δημοσιογράφων των ραδιοτηλεοπτικών μέσων, οι οποίοι ή τους επιτιμούν ή τους ερωτούν κατά τρόπο, ο οποίος είναι προσβλητικός. Λαϊκίζουν δε αφόρητα, διότι -δυστυχώς- το μεγάλο κακό που γίνεται από τα ιδιωτικά ραδιοτηλεοπτικά μέσα είναι ο αφόρητος λαϊκισμός στη παρουσίαση του όποιου προβλήματος και η πλήρης αδυναμία σοβαρής συζητήσεως και σοβαρών προτάσεων. 
Είναι όμως ευθύνη του συνόλου του πολιτικού κόσμου και όχι μόνο της Κυβέρνησης να αντιμετωπίσει αυτό το πρόβλημα.
Εγώ θέλω, καταλήγοντας κύριε Πρόεδρε, να πω ότι διαπιστώνω τα τελευταία χρόνια -το είπα και σε προηγούμενη σχετική επερώτηση- ότι γίνονται σημαντικά βήματα προόδου και ότι ο συγκεκριμένος Υπουργός έχει προχωρήσει πολύ τα πράγματα. 'Εχουμε φθάσει σε τέτοιο σημείο, ώστε, εν πάση περιπτώσει, αυτή η πλήρης αναρχία που υπήρχε μέχρι τώρα στα ηλεκτρονικά μέσα ενημέρωσης δεν θα μακροημερεύσει και πολύ σύντομα θα υπάρξουν τα πλαίσια για μια σωστότερη λειτουργία, μέσα στα πλαίσια της διαφάνειας, της νομιμότητας και της ποιότητας, στα οποία αναφέρθηκε ο Υπουργός, ο κ. Ρέππας. Σας ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Κόρακας έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, πριν μπω στο θέμα της επερώτησης του ΔΗ.Κ.ΚΙ., θα ήθελα να σημειώσω ότι ακούγοντας τον Κοινοβουλευτικό Εκπρόσωπο του ΠΑΣΟΚ, μου δημιουργήθηκε η εντύπωση -βάσιμη κατά τη γνώμη μου- ότι υπάρχει ένα πρόβλημα συνεννόησης στην κυβερνητική παράταξη.
Πράγματι ο κ. Ιωαννίδης είπε ότι τα ιδιωτικά κανάλια είναι εκτός παντός ελέγχου. 'Ετσι είπε επί λέξει.
ΦΟΙΒΟΣ ΙΩΑΝΝΙΔΗΣ: Μα, το είπε και ο κύριος Υπουργός.
ΣΤΡΑΤΗΣ ΚΟΡΑΚΑΣ: Ο κύριος Υπουργός είπε ότι συζητήσεις, όπως η σημερινή, δεν βοηθούν το έργο της Κυβέρνησης που προσπαθεί να πλήξει τα μεγάλα συμφέροντα -το πώς τα πλήττει θα το δούμε στην πορεία- που κυριαρχούν στα ιδιωτικά κανάλια. Βεβαίως, αυτό υποδηλώνει ότι η Κυβέρνηση βρίσκεται στο δρόμο του ελέγχου αυτών των καναλιών.
Κατά τη γνώμη μας η αλήθεια είναι άλλη. Η αλήθεια είναι πάρα πολύ πιο απλή, κύριε Πρόεδρε. Δεν υπάρχει έλεγχος στα κανάλια, γιατί η Κυβέρνηση και δεν θέλει, αλλά και δεν μπορεί να επιβάλλει αυτόν τον έλεγχο.
Αν ρίξουμε μια ματιά, ποιοι έχουν τα κανάλια αυτά, θα δούμε πράγματι ότι είναι αυτοί που κυβερνούν τον τόπο αυτό. Καταλαβαίνετε ότι η Κυβέρνηση, υπηρετώντας τα συμφέροντα αυτών, δεν είναι δυνατόν να πλήξει ταυτόχρονα αυτούς που υπηρετεί. Το ένα είναι αυτό.
Το δεύτερο είναι ότι την ίδια στιγμή βολεύεται κιόλας, γιατί έχοντας την εύνοια των καναλιών, υποστηρίζοντάς τα, παράλληλα και αυτή με τη σειρά της, ευνοώντας τα, έχει την προβολή της πολιτικής της, την υποστήριξή της. Είναι αλήθεια ότι τα κανάλια υποστηρίζουν την κυβερνητική πολιτική -και τα κρατικά και τα ιδιωτικά κανάλια- πολλές φορές με πραγματικά προκλητικό τρόπο.
Αυτή είναι η αλήθεια, κατά τη γνώμη μας και τα υπόλοιπα είναι για να ρίχνουμε στάχτη στα μάτια του κόσμου. Είναι γεγονός φυσικά ότι τα ιδιωτικά κανάλια εκτελούν αυτήν τη στιγμή ένα έγκλημα σε βάρος της ελληνικής κοινωνίας. Η ασυδοσία τους είναι απροσμέτρητη και είναι γεγονός επίσης, ότι ο λαός μας πρέπει να πάρει και την υπόθεση αυτή στα χέρια του.
Σε ό,τι αφορά την επερώτηση του ΔΗ.Κ.ΚΙ., το πρώτο θέμα που βάζει -και πολύ σωστά κατά τη γνώμη μας- είναι ο αποκλεισμός του από το Εθνικό Συμβούλιο Ραδιοτηλεόρασης. Αυτό που προσπάθησε να πει ο κύριος Υπουργός, ότι είναι ένα όργανα ανεξάρτητο, ότι λειτουργεί ανεξάρτητα από τις εκλογές κλπ. είναι προφάσεις εν αμαρτίαις. Συμμετέχει σήμερα κόμμα, στο οποίο δεν ήταν στην προηγούμενη Βουλή και όμως συμμετέχει.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Αφού άλλαξε η σύνθεση με την παρούσα Βουλή, γι' αυτό συμμετέχει.
ΣΤΡΑΤΗΣ ΚΟΡΑΚΑΣ: Τότε γιατί δεν μπήκε και το ΔΗ.Κ.ΚΙ.;
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Γιατί ο νόμος που υπάρχει από το 1993 δεν το προβλέπει.
ΣΤΡΑΤΗΣ ΚΟΡΑΚΑΣ: Ο νόμος λέει "τα κόμματα που εκπροσωπούνται στη Βουλή". Αν θέλετε να μας πείτε για τα κόμματα που ήταν στην προηγούμενη Βουλή, μπορούσατε κάλλιστα, όπως κάνετε για άλλες περιπτώσεις, κύριε Ρέππα, να φέρετε μία τροπολογία, να γίνει μία νομοθετική ρύθμιση και να λήξει το θέμα. Εδώ εν ριπή οφθαλμού φέρνετε 
 

Επιστροφή στην κορυφή



Σελίδα 8058 
τροπολογίες που αφορούν τρισεκατομμύρια δραχμές και τις περνάτε. Γιατί γι' αυτό δεν μπορούσατε να φέρετε; Εγώ φυσικά πιστεύω ότι και εσάς δεν σας συμφέρει αυτό.
'Εχετε υπόψη σας τη θέση του κόμματός μας, όπως διατυπώνεται και στο συμβούλιο, αλλά και εδώ και έξω απ'αυτά τα δύο όργανα, τα δύο Σώματα. Είναι υπέρ της συμμετοχής του ΔΗ.Κ.KI. και οποιουδήποτε άλλου κόμματος, οποιαδήποτε στιγμή εκπροσωπείται στη Βουλή.
Φυσικά δεν είναι διακομματικό αυτό το όργανο, αλλά αυτό δεν αναιρεί το γεγονός, ότι σήμερα τέσσερα από τα μέλη του συμβουλίου αυτού διορίζονται από τα κόμματα.
Τώρα, το "ανεξάρτητο" εγώ θα το έβαζα, κύριε Υπουργέ, σε εισαγωγικά, γιατί ξέρετε πολύ καλά ότι τα πέντε από τα εννέα του μέλη διορίζονται ουσιαστικά από την Κυβέρνηση, τέσσερα από την Κυβέρνηση και ένα από τον Πρόεδρο της Βουλής, που είναι και αυτός κυβερνητικός. 'Αρα, λοιπόν, αυτήν την "ανεξαρτησία", ας την έχουμε σε εισαγωγικά.
Σε ό,τι αφορά τώρα τις άδειες, είπατε ότι προχωράει το έργο. Η ενημέρωση που έχουμε εμείς είναι ότι υπάρχει καθυστέρηση τεράστια, γιατί δεν υπάρχει ειδικευμένο προσωπικό που δεν θέλετε να προσλάβετε και δεν καταλαβαίνουμε γιατί. 
Επίσης, συμφωνούμε και εμείς ότι το συμβούλιο κάνει ορισμένες διαπιστώσεις που είναι πραγματικά άξιες λόγου, οι οποίες όμως, είτε σας βρίσκουν αντίθετους είτε σας αφήνουν αδιάφορους. Την ίδια στιγμή επίσης δεν κάνετε τίποτε για να υλοποιηθούν ορισμένες αποφάσεις του συμβουλίου. Για παράδειγμα, υπάρχει ομόφωνη απόφαση για να απογορευθούν, να σταματήσουν αυτές οι απαράδεκτες -για να μην πω τίποτε άλλο- εκπομπές, οι γνωστές, ως reality show. Και ο ΑΝΤ-1 και ο Σκάϊ γράφουν στα παλιά τους τα παπούτσια αυτές τις αποφάσεις, γιατί έχουν τη δική σας ανοχή -για να μην πω υποστήριξη- και βεβαίως δεν πληρώνουν και τα πρόστιμα που τους επιβάλλονται. Γιατί να το σταματήσουν;
Σε κάθε περίπτωση, όμως, θα θέλαμε να πούμε ότι το τελευταίο διάστημα, όπως το είπαμε και την περασμένη φορά που συζητούσαμε το ίδιο θέμα, υπάρχει μια σχετική βελτίωση της κατάστασης. Δεν είναι ακριβώς η ίδια, που ήταν πριν μερικούς μήνες και ως προς την αντιμετώπιση του ΔΗ.Κ.ΚΙ. αλλά και των άλλων κομμάτων, χωρίς να σημαίνει αυτό ότι είναι αυτό που θα έπρεπε να είναιγια να μιλάμε, έστω και γι' αναλογικά ισότιμη μεταχείριση των κομμάτων.
Αυτό, γενικά για τα κανάλια. Τα κρατικά κανάλια από τα οποία περιμένει κανείς πολύ περισσότερα -και θα πω μετά- είναι γεγονός ότι το έχουν παρακάνει. 'Εχουν καταλήξει στο ρόλο του κυβερνητικού προπαγανδιστή. Αυτό είναι γεγονός αναμφισβήτητο. 
'Εχουμε τη γνώμη ότι θα πρέπει να σταματήσουν αυτό το λιβανωτό προς την Κυβέρνηση. Φυσικά θα μπορούσε να πει κανείς, αφήστε τους, γιατί όσο πιο πολύ μιλάνε για την Κυβέρνηση, τόσο τη βαριέται και τη σιχαίνεται ο κόσμος. Ωστόσο, όμως, εμείς επιμένουμε ότι τα κρατικά κανάλια, κύριε Ρέππα, δεν τα πληρώνει ούτε ο κ. Ρέππας ούτε ο κ. Σημίτης ούτε κανένας από την Κυβέρνηση. Τα πληρώνει ο ελληνικός λαός και δικαιούται να περιμένει απ'αυτά τα κανάλια δημοκρατικότερη, πιο αμερόληπτη ενημέρωση. Και αυτό δεν το έχει.
ΦΟΙΒΟΣ ΙΩΑΝΝΙΔΗΣ: Σε όλες τις πολιτικές εκπομπές είναι τέσσερις από την Αντιπολίτευση και ένας από την Κυβέρνηση.
ΣΤΡΑΤΗΣ ΚΟΡΑΚΑΣ: Ακούστε, δεν με παίρνει ο χρόνος τώρα, για να σας δώσω συγκεκριμένα στοιχεία. Υπάρχουν, όμως, συγκεκριμένα στοιχεία από τα οποία φαίνεται ότι οργιάζει η Κυβέρνηση και το κόμμα της Αξιωματικής Αντιπολίτευσης. Αφήστε τα, λοιπόν, αυτά.
Στις ειδήσεις υπάρχει μια μικρή επίσης βελτίωση, αλλά συνεχίζεται η δυσμενής μεταχείριση των κομμάτων. Ιδιαίτερα, όμως, αυτό φαίνεται στις διάφορες εκπομπές. Μάλιστα, ιδιαίτερη δυσμενής είναι η μεταχείριση προς το Κ.Κ.Ε. και το ΔΗ.Κ.ΚΙ.
Τα κρατικά κανάλια θα μπορούσαν, κατά τη γνώμη μας, να παίξουν έναν πρωταγωνιστικό ρόλο για την πολιτιστική αναβάθμιση της χώρας. Αυτό όμως δεν γίνεται και είναι με ευθύνη της Κυβέρνησης, που αφήνει στο απυρόβλητο τους μηχανισμούς που υπονομεύουν την κρατική ραδιοτηλεόραση. Ενισχύει την ασυδοσία των ιδιωτικών καναλιών, όπως είπαμε.
Να ξαναδώσουμε ένα παράδειγμα: Υπάρχει αυτή η εταιρεία η AGB που κάνει τις μετρήσεις τηλεθέασης. 'Εχουμε καταγγείλει ότι γίνονται και πλαστές μετρήσεις τηλεθέασης, για να διοχετεύονται τρισεκατομμύρια δραχμές της διαφήμισης προς αυτά τα ιδιωτικά κανάλια.
Συμφωνούμε με την ΠΡΟΣΠΕΡΤ να δημιουργηθεί ένας δημόσιος φορέας μέτρησης τηλεθέασης, γιατί πρόκειται όπως είπαμε για τρισεκατομμύρια ή έστω να υπάρξει ένας αυστηρός έλεγχος, αν η Κυβέρνηση δεν θέλει να υπάρχει δημόσιος φορέας. 
Επίσης υπάρχουν τα τεράστια χρέη, έτσι πλήττετε τα κανάλια. Ο ΑΝΤ-1 μόνο χρωστάει τριάντα δισεκατομμύρια (30.000.000.000), τα οποία δεν πάτε να εισπράξετε, από το φόρο που χρωστάνε από τη διαφήμιση και εμείς επιμένουμε να εισπραχθούν.
Η αρχή σας για τα κρατικά κανάλια λέτε ότι είναι ο ανταγωνισμός των κρατικών προς τα ιδιωτικά κανάλια -και της Νέας Δημοκρατίας το ίδιο- αλλά κατά τη γνώμη μας είναι αδιανόητο κάτι τέτοιο, διότι τα ιδιωτικά κανάλια αναπαράγουν την αθλιότητα, δεν υπηρετούν τη δημοκρατική ενημέρωση και την πολιτιστική αναβάθμιση. Αν θέλουμε αυτά τα πράγματα, μπορούν να γίνουν, αλλά το κόστος θα πρέπει να το πληρώσει η Κυβέρνηση.
Ως προς το προσωπικό επίσης έχουμε το γνωστό ασφυκτικό, κυβερνητικό έλεγχο, πάνω στο προσωπικό, για να μπορεί καλύτερα να προβάλλει την πολιτική της Κυβέρνησης. Λίγοι αμείβονται με αστρονομικά ποσά, όπως ειπώθηκε ήδη από τον Πρόεδρο του ΔΗ.Κ.ΚΙ, δεν θα το επαναλάβω, υπάρχουν πολλοί με τρίμηνες και εξάμηνες συμβάσεις, αυτό είναι απαράδεκτο και δεν μπορούν οι εργαζόμενοι να πληρώνουν το κόστος της κυβερνητικής πολιτικής. Στρέφεται ενάντια στα δικαιώματα των εργαζομένων, εφαρμόζετε τη Λευκή Βίβλο και στο χώρο αυτό και εμείς έχουμε δηλώσει αν η ΠΡΟΣΠΕΡΤ κρατήσει στον αγώνα, εμείς θα σταθούμε στο πλευρό της.
'Εχουμε τώρα δημοτικές εκλογές. Θέλουμε να προειδοποιήσουμε. 'Ηδη ξεκίνησαν τα κρατικά κανάλια να γίνονται ο προπαγανδιστής των υποψηφίων που στηρίζονται από τα κόμματα του δικομματισμού. Πιστεύουμε ότι αυτή η κατάσταση πρέπει να σταματήσει. Τα Μέσα Μαζικής Ενημέρωσης γενικά, αλλά ιδιαίτερα τα κρατικά πρέπει να δώσουν στον ελληνικό λαό δημοκρατική, αμερόληπτη ενημέρωση, ισότιμη, ώστε να βγάλει ο ίδιος τα συμπεράσματά του.
Κύριε Υπουργέ, είχατε υποσχεθεί πριν τρεις μήνες ότι στη Χίο και σε ορισμένες άλλες περιοχές θα κάνετε κέντρα εκπομπής. Δεν έχουν γίνει ακόμη, ώστε να μπορέσουν και αυτοί να υποβάλουν τα χαρτιά και καταγγέλουμε και εμείς ότι υπάρχουν τέτοιες παρεμβάσεις εισαγγελέα, για κανάλια που έχουν κάνει νομότυπα τις ενέργειες.
ΠΡΟΕΔΡΕΥΩΝ (Παναγιώτης Ν. Κρητικός): Η Κοινοβουλευτική Εκπρόσωπος του Συνασπισμού της Αριστεράς και της Προόδου κ. Λουλέ έχει το λόγο.
ΑΝΔΡΙΑΝΗ ΛΟΥΛΕ: Κύριε Πρόεδρε, ο Υπουργός ξεκίνησε το λόγο του λέγοντας ότι τα πράγματα είναι πολύ χειρότερα απ' ό,τι τα είπαν συνάδελφοι του ΔΗ.Κ.ΚΙ. Στα μισά του λόγου του είπε ότι συμφωνεί μαζί τους και τελείωσε παρουσιάζοντάς τα όλα ρόδινα σχεδόν. Ομολογώ ότι δεν μπορώ να ακολουθήσω τη διαδρομή στο λόγο του Υπουργού.
Κυρία και κύριοι συνάδελφοι, η ρύθμιση των θεμάτων του ραδιοτηλεοπτικού χώρου, οι θεσμικές προϋποθέσεις που θα κατοχυρώνουν τις πρόσθετες εκείνες εγγυήσεις για τη διαφύλαξη της ανεξαρτησίας του από το κράτος, αλλά και από τους νόμους της αγοράς, η προστασία της αξίας του ανθρώπου, σύμφωνα με το άρθρο 2 του Συντάγματος, αποτελεί πρωταρχική υποχρέωση της πολιτείας, μια αρχή που παρακολουθούμε να παραβιάζεται καθημερινά από πολλά έντυπα, αλλά και από τα ραδιοτηλεοπτικά μέσα, δίχως να έχουμε ένα θεσμικό πλαίσιο άμυνας από την αυθαιρεσία τους. 'Οσο 
 

Επιστροφή στην κορυφή



Σελίδα 8059 
αφήνουμε, λοιπόν, σε εκκρεμότητα τον επί της ουσίας επαναπροσδιορισμό αυτών των ζητημάτων, τόσο θα τα βρίσκουμε μπροστά μας. Και τούτο είναι ευθύνη όλων μας και των πολιτικών και των δημοσιογράφων και των ιδιοκτητών εφημερίδων και ραδιοτηλεοπτικών μέσων. Δεν είναι λίγες οι φορές που έχουμε συζητήσει σε αυτήν την Αίθουσα, το ζητούμενο όμως παραμένει, το να καταλήξουμε κάπου, δίνοντας μεταξύ άλλων πραγματικό νόημα, τόσο στο ρόλο μας σαν Βουλευτές, σαν κόμματα, αλλά και σαν κοινοβουλευτικές διαδικασίες. Για να μη μιλήσουμε για τη ραδιοτηλεόραση της κλειδαρότρυπας, των καφετζούδων και των χαρτοριχτρών. Ακόμη και μια φυσική ατέλεια ενός δημοσίου προσώπου είναι αρκετή για να χρησιμοποιηθεί κυνικά και ξεδιάντροπα, προκειμένου να το φθείρει. Μήπως τελικά είμαστε όμηροι των Μέσων Μαζικής Ενημέρωσης, μήπως τελικά όλη η κοινωνία μας τελεί υπό ομηρία της διαπλοκής, της κερδοσκοπίας και της αισθητικής των μέσων μαζικής ενημέρωσης;
Βέβαια το Δημοκρατικό Κοινωνικό Κίνημα θέτει με την επερώτησή του ορισμένες ειδικές πλευρές, που έχουν να κάνουν με το δημοσιογραφικό πλουραλισμό του δημοσίου ραδιοτηλεοπτικού φορέα, όπως και της εκπροσώπησής του στο Εθνικό Ραδιοτηλεοπτικό Συμβούλιο.
Eμείς, το έχουμε ξαναπεί, πιστεύουμε ότι η σημερινή διαμόρφωση του προγράμματος της ΕΡΤ, αποτελεί συνολικά μια ποιοτική αναλαμπή στο γκρίζο τοπίο των ιδιωτικών συμφερόντων, προσπάθεια που δυστυχώς παραμένει αναξιοποίητη, προς όφελος της δημοσιότητας και της ανταγωνιστικότητας της επιχείρησης.
Παρ' όλα αυτά, στο θέμα της παρουσίας των απόψεων, των προτάσεων και των θέσεων των κομμάτων, παραμένει ένα σοβαρό νομοθετικό κενό. 'Ετσι διευκολύνεται κατά καιρούς μία μονομέριαστην προβολή του κυβερνητικού έργου με την παράλληλη υποβάθμιση των κοινωνικών αντιδράσεων στα δελτία ειδήσεων και τις ενημερωτικές εκπομπές των κρατικών σταθμών.
Πολύ σωστά είπε ο κ. Τσοβόλας ότι τα μικρά κόμματα, από λίγο έως καθόλου, καλούνται στις εκπομπές της ΕΡΤ. Και αν δεχθούμε ότι υπάρχει διάθεση να αντιμετωπισθούν και να εκλείψουν τέτοιου είδους φαινόμενα, εν τούτοις όσο διατηρείται αυτό το νομοθετικό κενό, δεν διασφαλίζεται τίποτα. Η σκοπιμότητα βέβαια είναι εμφανής. Είναι και αυτή η εμμονή κάθε κυβέρνησης, ουδεμιάς εξαιρουμένης, να θεωρεί την ΕΡΤ σαν ένα δικό της "μαγαζί". Και επιτρέψτε μου εδώ να έχω και προσωπική εμπειρία, διότι έχω εργασθεί στην ΕΡΤ επί δεκαεπτά ολόκληρα χρόνια.
Ο μεταρρυθμιστικός άνεμος της χρονιάς που πέρασε, έτσι τουλάχιστον που παρουσιάστηκε, φαίνεται να έχει κοπάσει, κύριε Υπουργέ. Φυσικό επακόλουθο, θα έλεγα, δεδομένου ότι δεν έχει κατοχυρωθεί ο αυτόνομος, ανεξάρτητος και πραγματικά δημόσιος ρόλος της κρατικής ραδιοτηλεόρασης. Αντίθετα, και ειδικά σε θέματα σύνταξης, ο εναγκαλισμός με το Υπουργείο Τύπου και της Κυβέρνησης, παραμένει όπως είχε.
Ο Συνασπισμός για άλλη μια φορά επιμένει πως η Βουλή πρέπει να έχει την ευθύνη του διορισμού της διοίκησης και της εν γένει λειτουργίας του συμβουλίου. 'Οσο δε γίνονται θεσμικές τομές σ' αυτήν την κατεύθυνση, τα προβλήματα θα υπάρχουν, όποιος και αν βρίσκεται στην εξουσία.
Ο προορισμός της ΕΡΤ πρέπει να είναι η προβολή των διαφορετικών απόψεων. Να μην αποκλείεται η μια ή η άλλη γνώμη και να παρουσιάζονται όλες οι πλευρές. Πολύ περισσότερο δεν επιτρέπεται ο αποκλεισμός του θεσμοθετημένων φορέων της πολιτικής και κοινωνικής ζωής, χάριν οποιασδήποτε σκοπιμότητας. 'Οταν συμβαίνει το αντίθετο, εκτός του ότι προσβάλλει το πολιτικό μας σύστημα, προκαλεί και ζημιά στην ίδια την ΕΡΤ, διότι μειώνει την αξιοπιστία της.
Σε ό,τι αφορά το ΔΗ.Κ.ΚΙ., οι διαμαρτυρίες του επ' αυτού δεν είναι αναίτιες. Καθυστέρηση υπάρχει επίσης όσον αφορά την αναμόρφωση των εργασιακών σχέσεων, το αναχρονιστικό καθεστώς των συμβασιούχων που καλύπτουν πάγιες και διαρκείς ανάγκες της εταιρείας παραμένει.
Πριν από λίγες ημέρες, θα ήρθε σε όλους σας πιστεύω ένα μεγάλο πακέτο από τον διευθυντή του ραδιοφώνου, του τι θα γίνει στους ραδιοφωνικούς σταθμούς της επαρχίας. Δεν έχει έρθει ποτέ όμως στις θυρίδες μας ένα χαρτί που να μας λέει τι γίνεται με τους συμβασιούχους, που δεν παίρνουν ούτε επιδόματα γάμου ούτε επιδόματα παιδιού ούτε δώρα, δεν μας έχει έρθει ποτέ ένα χαρτί που να μας λέει τι γίνεται με εκείνα τα ποσά που δίνονται για κάποιες εβδομαδιαίες εκπομπές.
Είχατε δεσμευθεί, κύριε Υπουργέ, ότι μέχρι τον Ιούνιο, που λήγουν οι εξάμηνες συμβάσεις, θα δίνατε μία λύση. Είχατε πει συγκεκριμένα πως ομάδα εργασίας αντιμετωπίζει το θέμα της κατάρτισης των νέων συμβάσεων, που από άποψη αποδοχών αλλά και χρονικής διάρκειας θα παρέχουν τα εχέγγυα που προσφέρουν οι εργαζόμενοι στην ΕΡΤ τον καλύτερο εαυτόν τους.
Θα ήθελα να παρακαλέσω να μας ενημερώσετε, κύριε Ρέππα, τι έχετε σκεφθεί να κάνετε επ' αυτού και σε ποια φάση βρίσκεται αυτό το θέμα.
Σίγουρο είναι ότι η όποια προσπάθεια αναμόρφωσης και εξυγίανσης της ΕΡΤ, με αυτό το τριτοκοσμικό καθεστώς και ανασφαλές εργασιακό καθεστώς των συμβασιούχων, μετεωρίζεται εκ των πραγμάτων στο κενό. 
Επίσης, θα ήθελα να μας πείτε τι γίνεται με τον εσωτερικό κανονισμό της λειτουργίας και αν υπάρχει ή όχι προοπτική να εξαιρεθεί η ΕΡΤ από τις ΔΕΚΟ.
Σχετικά με το θέμα της επερώτησης, που αφορά το Εθνικό Ραδιοτηλεοπτικό Συμβούλιο, ο αποκλεισμός του ΔΗ.Κ.ΚΙ., φυσικά μας βρίσκει αντίθετους. Και δεν άκουσα κανένα συνάδελφο εδώ να πει ότι θέλει το ΔΗ.Κ.ΚΙ., να ελέγχει το συμβούλιο. Δεν άκουσα κάτι τέτοιο. Είπε μόνο ότι θέλει να συμμετέχει. Και αυτό σημαίνει δημοκρατία. Και αυτό σημαίνει σοσιαλισμός, κύριε Ρέππα. Ας κατατεθεί από σας, με δική σας πρωτοβουλία ή εν πάση περιπτώσει και από το ΔΗ.Κ.ΚΙ., μία τροπολογία που θα προβλέπει την εκπροσώπησή του στο συμβούλιο. 'Οσο διατηρείται αυτή η παράλειψη, είναι σαφές ότι υπάρχει πρόβλημα.
Γενικότερα θεωρούμε ότι το συμβούλιο πρέπει να αναδειχθεί σε μια ανώτατη διοικητική αρχή εποπτείας αυτεξούσια και ανεξάρτητη με αυτοτελή υποδομή όπως τα ανώτατα δικαστήρια. Τα μέλη του να αναδεικνύονται από μας εδώ μέσα στη Βουλή με υπερκομματική πλειοψηφία τουλάχιστον των 2/ 3. Η επάρκεια του συμβουλίου να ελέγχεται από το Κοινοβούλιο, η δε εποπτεία του να ασκείται με κώδικα δεοντολογίας που να προασπίζεται την πολυφωνία, τα δικαιώματα στην ενημέρωση και την επικοινωνία. Να αντιμετωπίζονται τα φαινόμενα αυθαιρεσίας και της προσβολής της προσωπικότητας. Δεν είναι δυνατό να συμβαίνουν αυτά τα οποία συμβαίνουν. Να έχει ο άλλος τη μύτη του στραβή, να βγαίνει στην τηλεόραση και να μην πω ποια δημοσιογράφος ή τηλεπαρουσιάστρια -δημοσιογράφος είμαι και εγώ, αλλά τέτοιο πράγμα δεν το έχω κάνει και δεν θα το κάνω ποτέ μου- να κρίνει τον άνθρωπο από τη μύτη του ή από το πόδι του και από το πόσο χοντρός ή αδύνατος είναι.
Κυρίες και κύριοι συνάδελφοι, μόνο μέσα από τους θεσμούς μπορεί η ΕΤ να εκφράσει τις ανάγκες, την αγωνία και τις επιθυμίες των πολιτών. Και μόνο μέσα από θεσμούς μπορούμε να κατοχυρώσουμε σε σημαντικό βαθμό ένα τέτοιο χαρακτήρα για τη δημόσια ραδιοφωνία και τηλεόραση. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ρόκος έχει το λόγο.
ΚΙΜΩΝ ΚΟΥΛΟΥΡΗΣ: Κύριε Πρόεδρε, μπορώ να κάνω μια μικρή παρέμβαση;
ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε το λόγο διότι δεν συμμετέχετε στη συζήτηση. 
ΚΙΜΩΝ ΚΟΥΛΟΥΡΗΣ: Κύριε Πρόεδρε...
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ καμία διακοπή δεν θα καταχωρίζεται.
ΑΝΔΡΙΑΝΗ ΛΟΥΛΕ: Κύριε συνάδελφε...
ΠΡΟΕΔΡΕΥΩΝ (Παναγιώτης Ν. Κρητικός): Είπα ότι δεν θα καταχωρίζεται καμία διακοπή.
Ορίστε, κύριε Ρόκο, έχετε το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, εμείς φιλολογήσαμε 
 

Επιστροφή στην κορυφή



Σελίδα 8060 
και φιλοσοφήσαμε την πολιτική σήμερα γιατί έτσι πρέπει να κάνουν οι πολιτικοί. Κάτι που δεν κάνουν η σημερινή Κυβέρνηση και τα στελέχη της, που αντί να αναζητούν την πολιτική στο λόγο, στο όραμα, στην ελπίδα, έχουν γίνει καλοί διαχειριστές - λογιστές των Βρυξελλών, λογιστές και υπάλληλοι των ΜΜΕ και έτσι θεωρούν ότι ασκούν πολιτική.
Είπε ο κύριος Υπουργός ότι τα ΜΜΕ παράγουν πολιτική. Βεβαίως. Αλλά πώς; Με κατευθυνόμενες διαρροές, με πολιτικά μηνύματα στην υπηρεσία ελέγχου του πολιτικού συστήματος; Θα πρέπει να πω αυτό για να ετοιμάσω το άλλο; Αυτή η τέχνη έχει πια γεράσει. Γι' αυτό δεν κατανοείτε και κάτι άλλο. Εσείς, κύριε Ιωαννίδη. Δεν κατανοείτε ότι η αύξηση του ΔΗ.Κ.ΚΙ. δεν είναι συνέπεια του αποκλεισμού του από τα ΜΜΕ. Είναι συνέπεια του ότι το ΔΗ.Κ.ΚΙ. διά του Προέδρου του και των στελεχών του είναι κάθε μέρα στην επαρχία, στο χωριό για να ενημερώνει για το πραγματικό του έργο και τις πραγματικές του θέσεις. Εμπνέει με τις προτάσεις του. Εάν εσείς έχετε επιλέξει -γιατί κάτι τέτοιο υπερίσχυε στο παρελθόν- κάτι διαφορετικό, να είσθε βέβαιοι ότι εμείς θα ενδυναμώνουμε συνεχώς διότι θα σκεπτόμαστε πολιτικά, θα οραματιζόμαστε πολιτικά, θα προτείνουμε πολιτικά. Και αυτό έχει ήδη πια διαφανεί. Μην αναζητείτε με αγωνία τους λόγους αύξησης επιρροής του ΔΗ.Κ.ΚΙ. στο εκλογικό Σώμα, γιατί αυτό θα γίνεται με ραγδαίους ρυθμούς και δεν θα μπορείτε να το σταματήσετε πια με τίποτε. Δεν είναι το θέμα για μας διαχειριστικό για το αν είμαστε ή δεν είμαστε στο Ραδιοτηλεοπτικό Συμβούλιο. Είναι θέμα πολιτικό, είναι θέμα αξιοπρέπειας, την οποία δυστυχώς την έχετε χάσει όπως φαίνεται. 
Κύριε Υπουργέ, να σας πω ένα δύο παραδείγματα έτσι για να καταλάβετε την κατάντια σας. Στην τελευταία συνεδρίαση της ΕΣΗΕΑ αναφέρθηκε, συζητήθηκε, σχολιάστηκε το θέμα του μισθού οκτώ εκατομμυρίων (8.000.000) δραχμών για μια εκπομπή ενός από τους λεγόμενους νεοεκσυγχρονιστές. Βεβαίως εγώ δεν θέλω να παραλείψω και να πω ότι δεν φθάνουν μόνο αυτά που αναγνώστηκαν που αποτελούν σκάνδαλο, αλλά αντίθετα έχετε περιορίσει και μισθούς σε όσους δεν συμμετέχουν σ' αυτό το παιχνίδι. Είναι η άλλη πλευρά του νομίσματος που έχετε επιλέξει.
Τελειώνοντας, μια και πέρασε ο χρόνος, θέλω να πιστεύω ότι θα κατανοήσετε ότι πρέπει πραγματικά τα ΜΜΕ να τα αξιοποιείτε σε μια προοπτική πολιτικοποίησης της κοινωνίας, της νεολαίας που την έχετε αποστασιοποιήσει και την έχετε αποπολιτικοποιήσει με την τακτική σας, την πρακτική σας και τα προγράμματα που έτσι και αλλιώς εσείς κατευθύνετε.
ΚΙΜΩΝ ΚΟΥΛΟΥΡΗΣ: Για την Παναγιωταρέα τα οκτώ εκατομμύρια...
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Να γραφεί αυτό στα Πρακτικά.
ΠΡΟΕΔΡΕΥΩΝ (Παναγιώτης Ν. Κρητικός): Η κυρία Καραγιάννη-Αράπη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, εγώ είμαι και εκπαιδευτικός, είμαι και φιλόλογος και φυσικά σχετικά με αυτό που μας ψέξατε ότι είπαμε εδώ φιλολογίες σας, κακοφάνηκε ότι δεν είμαστε ψυχροί εκτελεστές με νούμερα και μόνο, με αριθμούς και πολιτικό μόνο λόγο. Ο λόγος πρέπει να έχει και κουλτούρα, να έχει και όραμα. 
Θα ήθελα όμως, κύριε Υπουργέ, εδώ να τονίσω τη στάση του σύγχρονου ανθρώπου απέναντι στα Μέσα Μαζικής Ενημέρωσης. Πρέπει να είναι κριτική η στάση. Πρέπει ο πολίτης να ελέγχει, να αξιολογεί και να επεξεργάζεται λογικά τα μηνύματα για τη διακρίβωση της εγκυρότητάς της. Οι νέοι, στους οποίους πρέπει και να απευθύνεται -και απευθύνεται ως επί το πλείστον η τηλεόραση και τα Μέσα Μαζικής Ενημέρωσης- χρειάζονται κατάλληλη αγωγή. Και πρέπει αυτή η αγωγή, κύριε Υπουργέ, να αρχίσει από το σχολείο. Το σχολείο πρέπει να συμβάλει, ώστε το προσωπικό αξιολογικό σύστημα που να διαμορφώνει το παιδί που αυτό που βλέπει να αναφέρεται σε προϊόντα των Μέσων Μαζικής Ενημέρωσης. 'Ετσι το παιδί, ο έφηβος, ο νέος θα έχει ποιοτικές απαιτήσεις και θα είναι σε θέση να αποκωδικοποιεί αυτά που πρέπει να πάρει, τα μηνύματα. Και να απορρίπτει ή να αποδέχεται αντίστοιχα αυτά που δεν πρέπει να παίρνει. Διότι ξέρετε πολύ καλά, κύριε Υπουργέ, ότι στην τηλεόραση προβάλλονται καταναλωτικά πρότυπα ζωής που στρέφουν τη σύγχρονη κοινωνία και το σύγχρονο έφηβο στην αδιάκοπη κατάκτηση της ευτυχίας διά μέσου του χρήματος. Και αυτό το παράδειγμα το είπε και ο συνάδελφός μου κ. Δημαράς με τη διαφήμιση που είχατε με το ΞΥΣΤΟ.
Θα κλείσω, κύριε Πρόεδρε, τη δευτερολογία μου με τη φράση πως τα Μέσα Μαζικής Ενημέρωσης αποτελούν το μέτρο της ποιότητας του πολιτισμού μας και το μέτρο της δημοκρατίας της κοινωνίας μας. Η Κυβέρνηση ας προσπαθήσει να μας το αποδείξει ότι και ποιοτική και δημοκρατική είναι. Ευχαριστώ πολύ.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο για να δευτερολογήσει.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κυρίες και κύριοι συνάδελφοι, είπα ότι τα πράγματα είναι χειρότερα απ' ό,τι τα παρουσίασαν οι συνάδελφοι του ΔΗ.Κ.ΚΙ. και το είπε η κ. Λουλέ, επειδή διαπίστωσα ότι οι συνάδελφοι Βουλευτές του ΔΗ.Κ.ΚΙ. αγνοούν τα πράγματα στο βάθος τους και αυτό αποτελεί από μόνο του φαινόμενο ανησυχητικό, όταν μιλούν με τέτοια άνεση για τα θέματα αυτά.
Με δημαγωγία υπερχειλίζουσα, χωρίς κανένα ενδιαφέρον για το πραγματικό πρόβλημα, με μόνο στόχο τη δημιουργία εντυπώσεων, οι συνάδελφοι του ΔΗ.Κ.ΚΙ. έπαιξαν σήμερα σ' ένα reality show. 'Ενα reality show, στο οποίο αξιοποιώντας τη δυνατότητα που έχουν από τον Κανονισμό της Βουλής, επεχείρησαν, στοχεύοντας νομίζουν εναντίον της Κυβέρνησης, να αναδείξουν τα θέματα με ένα τέτοιο τρόπο, ώστε να δημιουργήσουν εντυπώσεις, επιτυγχάνοντας τελικώς όμως να επιβεβαιώσουν αυτό το οποίο είπα και στην πρώτη ομιλία μου, ότι αγνοούν, σχεδόν παντελώς, τα όσα έχουν σχέση με το χώρο των μέσων ενημέρωσης, το νομικό πλαίσιο που σήμερα ισχύει, το έργο της Κυβέρνησης και τα αποτελέσματά του.
Δεν έχει κανένα λόγο η Κυβέρνηση -και είναι μία γενική θέση αυτή- να αποκλείσει το Δημοκρατικό Κοινωνικό Κίνημα από λειτουργίες στη δημόσια ζωή της χώρας ή από τη συμμετοχή του σε όργανα τα οποία έχουν άμεση ή έμμεση σχέση με το χώρο των ηλεκτρονικών μέσων ενημέρωσης. Δεν νιώθουμε κανένα φόβο. Γιατί άλλωστε; Για τις προγραμματικές σας θέσεις, που λάμπουν διά της απουσίας τους όσον αφορά, τουλάχιστον, τα συγκεκριμένα θέματα; Για το σύγχρονο πολιτικό σας λόγο, που όπως διαπιστώνω δεν είναι τίποτε άλλο παρά ένα πομπώδες κενό, ενώ παρουσιάζεται ως δήθεν οραματικός και αγωνιστικός; 'Η για το ύφος και τον τρόπο με τον οποίο αναπτύσσετε την επιχειρηματολογία σας, το οποίο καμία σχέση δεν έχει με τη σεμνότητα και το ήθος που πρέπει να διακρίνει ένα δημοκράτη και ένα σοσιαλιστή όταν προβάλλει τις απόψεις του με πόνο ψυχής για να αντιμετωπίσει και να λύσει προβλήματα και όχι να κερδίσει μία εφήμερη δόξα;
Κυρίες και κύριοι συνάδελφοι, δεν θα σας ακολουθήσω και για λόγους καθήκοντος και από αίσθημα ευθύνης. 'Αλλωστε, εσείς μιλήσατε για την ανάγκη να αναδειχθεί ο αξιόπιστος πολιτικός λόγος, να πειστεί ο κόσμος ότι οι πολιτικοί μιλούν με επιχειρήματα, με ευθύνη, με μέτρο για τα θέματα τα οποία χειρίζονται.
Δεν θα σας ακολουθήσω όμως και για έναν άλλο λόγο. Διότι αν παρακολουθούσα τον τρόπο της δικής σας ομιλίας, θα αποπροσανατολιζόμουν σε μία αντιπαράθεση, η οποία μπορεί να αποτελεί για εσάς ένα προνομιακό πεδίο, μιας και είναι αντιπαράθεση συνθημάτων και λεκτικών ακροβατισμών. Ως Υπουργός όμως, έχω κάθε λόγο να επιδιώξω να μιλήσω επί της ουσίας για τα θέματα, γιατί πιστεύω ότι το κυβερνητικό έργο στο συγκεκριμένο τομέα αποτελεί από μόνο του ένα πολύ ισχυρό επιχείρημα, προκειμένου -επειδή είναι συγκεκριμένο το έργο αυτό- να αναφερθώ και έτσι να γίνω πειστικός αν όχι σε σας, τουλάχιστον σε εκείνους που θα έχουν τη δυνατότητα να παρακολουθήσουν αυτή τη συζήτησή μας.
Δεν με απασχολεί ο θόρυβος του πυροβολισμού. Με 
 

Επιστροφή στην κορυφή



Σελίδα 8061 
απασχολεί, όπως όλη την Κυβέρνηση, να επιτύχω το στόχο. Και ο στόχος μας είναι να υπάρξει νομιμότητα, διαφάνεια και ποιότητα. Και προς αυτήν την κατεύθυνση έχουμε κάνει συγκεκριμένα βήματα. Και είμαι βέβαιος ότι δεν τα γνωρίζετε ή αγνοείτε την αντιστοιχία των βημάτων αυτών σε σχέση με τις υποχρεώσεις που έχουμε από το υφιστάμενο νομικό πλαίσιο.
Αν γνωρίζετε αυτήν την προσπάθεια και με τέτοιο κακόπιστο τρόπο, φτάνοντας στο σημείο να μιλάτε για απώλεια της αξιοπρέπειάς μας, αντιμετωπίζετε αυτό το έργο, λυπούμαι αλλά δεν είναι καλό σημάδι αυτό για την πολιτική ζωή του τόπου. Και δεν έχω κανένα λόγο να ενδιαφέρομαι ιδιαίτερα για την τύχη του δικού σας κόμματος.
Σημείο προς σημείο αναφέρομαι στα θέματα τα οποία εθίγησαν:
Παρουσιάζεται η Κυβέρνηση να βρίσκεται σ' ένα συνεχή ωφέλιμο, για αυτήν, εναγκαλισμό με τα μέσα ενημέρωσης. Αν σας προκαλέσω όμως, δεν θα έχει ουδείς τη δυνατότητα να αναφέρει έστω ένα μέσο ενημέρωσης, όχι μόνο ηλεκτρονικό αλλά και έντυπο, το οποίο αναφανδόν στηρίζει την Κυβέρνηση, πράγμα το οποίο πάντοτε -θα μου επιτρέψετε να πω- αποτελούσε ένα γνώρισμα για τη δημόσια ζωή της χώρας. Και σήμερα υπάρχουν εφημερίδες περισσότερο και λιγότερο ηλεκτρονικά μέσα ενημέρωσης, των οποίων τα προγράμματα έχουν μία μεροληπτική ή φιλική, εν πάση περιπτώσει, προσέγγιση σε ορισμένες πλευρές του πολιτικού φάσματος. Δεν υπάρχει προηγούμενο κυβέρνησης, η οποία να αντιμετωπίζεται με τέτοιο αυστηρό, καυστικό, άδικο, υπερβολικό τρόπο από τα μέσα ενημέρωσης όσο η Κυβέρνηση η δική μας.
Τα φαινόμενα της διαπλοκής, στα οποία συνηθίζει να αναφέρεται και το ΔΗ.Κ.ΚΙ., αλλά και πάρα πολλοί άλλοι, προσφέρουν ίσως την ευκαιρία για να αναπτύσσονται αυτές οι επιχειρηματολογίες με την επωδό ότι δεν χρειάζεται να μιλάμε για "σκοινί το σπίτι του κρεμασμένου".
Αυτή είναι μία εύκολη διαφυγή από την πραγματικότητα, δοθέντος ότι ο ισχύων νόμος 2328 ψηφίστηκε με τη συντριπτική πλειοψηφία της Βουλής. Οι κανονιστικές πράξεις του έχουν εκδοθεί σχεδόν στο σύνολό τους, εκείνες τουλάχιστον που αναφέρονται στο θέμα αντιμετώπισης των προβλημάτων διαπλοκής ή υπερβολικής συγκέντρωσης δύναμης στα χέρια των λίγων.
Πρέπει να πω ότι αυτό το νομικό πλαίσιο είναι από τα πιο προωθημένα στο σύνολο της Ευρωπαϊκής 'Ενωσης.
Τα χρέη τα οποία έχουν οι επιχειρήσεις που δραστηριοποιούνται στο χώρο των μέσων ενημέρωσης δεν είναι αρμοδιότητας του δικού μου Υπουργείου. Είναι χρέη διαφόρων κατηγοριών. Είναι τα χρέη που έχουν οι κάθε είδους επιχειρήσεις, όσες έχουν χρέη, προς δημόσιους οργανισμούς, τη ΔΕΗ, τον ΟΤΕ κλπ. Φαντάζομαι ότι οι λογαριασμοί αυτοί εξοφλούνται ή τα ποσά πρέπει να εισπράττονται με βάση τον κανονισμό λειτουργίας των οργανισμών αυτών. Είναι οφειλές, αν υπάρχουν -και είναι εύκολο να μάθετε ποιες είναι οι οφειλές αυτές, δεν είναι μυστικά κονδύλια αυτά, αν ζητήσετε αυτά τα στοιχεία από τους οργανισμούς θα τα έχετε στη διάθεσή σας- στο ΙΚΑ ή άλλα ασφαλιστικά ταμεία.
ΙΩΑΝΝΗΣ ΔΗΜΑΡΑΣ: Τα έχουμε.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Και είναι βεβαίως τα πρόστιμα τα οποία έχουν επιβληθεί από το Συμβούλιο Ραδιοτηλεόρασης στα ηλεκτρονικά μέσα ενημέρωσης, τα οποία πρόστιμα πρέπει να καταβάλλονται με την ίδια διαδικασία με την οποία εισπράττονται τα πρόστιμα από το δημόσιο.
Υπάρχει βεβαίως ένα θέμα, το οποίο εάν το συζητούσαμε λίγο περισσότερο, μπορούσε να αποτελέσει από μόνο του αυτό το τεκμήριο, όχι μόνο του ενδιαφέροντός μας, αλλά και της βούλησής μας, να βάλουμε βαθειά το μαχαίρι στο κόκαλο για να αντιμετωπίσουμε χρονίζοντα προβλήματα. Και αναφέρομαι στο αγγελιόσημο και στον ειδικό φόρο. Μη μειδιάτε, είναι μία πραγματικότητα.
Πόσοι τόσα χρόνια μιλούν για την ευθύνη των ιδιοκτητών των μέσων ενημέρωσης που εισέπρατταν το αγγελιόσημο από τις διαφημίσεις και δεν το απέδιδαν στα δικαιούχα ασφαλιστικά ταμεία;
Η δική μας Κυβέρνηση από το 1996 προχώρησε σε μία τέτοια ρύθμιση, ώστε το αγγελιόσημο και ο ειδικός φόρος -γιατί αναφέρθηκε και σ'αυτόν ο κ. Κόρακας ότι δήθεν δεν αποδίδεται- που παρακολουθούν....
ΠΡΟΚΟΠΗΣ ΠΑΥΛΟΠΟΥΛΟΣ: Τον ψήφισε όλη η Βουλή.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): 'Ηταν δική μας πρωτοβουλία όμως.
ΠΡΟΚΟΠΗΣ ΠΑΥΛΟΠΟΥΛΟΣ: Κυβέρνηση είσαστε. 
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης):..... που παρακολουθούν τις διαφημίσεις, τις διαφημιστικές προβολές ή τις διαφημιστικές καταχωρήσεις, αποδίδεται πλέον απευθείας στα δικαιούχα ασφαλιστικά ταμεία, χωρίς να έχουν τη δυνατότητα οι ιδιοκτήτες των μέσων ενημέρωσης να διαχειρίζονται αυτά τα χρηματικά ποσά ούτε για ένα δευτερόλεπτο.
Τι δείχνει αυτό, κύριοι συνάδελφοι; Δείχνει συμπαιγνία με τους ιδιοκτήτες των μέσων ενημέρωσης ή δείχνει μία τολμηρή προσπάθεια στην κατεύθυνση να καθαρίσουμε το τοπίο αυτό, να εξυγιάνουμε τις οικονομικές δραστηριότητες και να αποδώσουμε τα του Καίσαρος τω Καίσαρι; Ασφαλώς το δεύτερο. Και όμως, δεν το αναφέρατε, αλλά σιωπάτε, παρά το ότι η αλλαγή αυτή είναι επαναστατική για τα ελληνικά δεδομένα.
'Οσον αφορά το περίφημο αντάλλαγμα χρήσης, ξέρετε ότι παραχωρήθηκαν άδειες με υπουργικές αποφάσεις με βάση το ν. 1866/89 που ψήφισε η συγκυβέρνηση. Παραχωρήθηκαν άδειες με απλές υπουργικές αποφάσεις εν μία νυκτί, με μία απλή διάταξη που λέει ότι παραχωρείται άδεια σε τηλεοπτικούς σταθμούς να λειτουργούν στη συχνότητα την οποία κατέχουν σήμερα. Οι μυημένοι βεβαίως, οι ειδοποιημένοι υμέτεροι είχαν τρέξει και είχαν καταλάβει τη συχνότητα της επιλογής τους. Και ενώ ο νόμος προέβλεπε ότι η άδεια αυτή για να είναι νόμιμη πρέπει να συνοδεύεται από σύμβαση παραχώρησης, στην οποία θα προβλέπονται οι υποχρεώσεις και οι δεσμεύσεις που αναλαμβάνουν τα μέσα ενημέρωσης, ουδέποτε τέτοιες συμβάσεις παραχώρησης συνήφθησαν μεταξύ του δημοσίου και των ιδιοκτητών των μέσων ενημέρωσης.
'Ερχεται η δική μας Κυβέρνηση με βάση τα όσα προβλέπει ο νόμος και προχωρώ στην έκδοση απόφασης για την είσπραξη του ανταλλάγματος χρήσης, όπως προβλέπει ο ν. 2328, προκειμένου αυτό το οποίο θεωρητικώς όλοι λένε, ότι αποτελούν εθνική και κοινωνική περιουσία οι συχνότητες, μεταξύ των άλλων στην πράξη να μεταφράζεται και στην υποχρέωση καταβολής ορισμένου χρηματικού ποσού απ'αυτούς, οι οποίοι κατέχουν συχνότητες στις οποίες εκπέμπουν τα προγράμματά τους.
Κυρίες και κύριοι συνάδελφοι, η συζήτηση που γίνεται για τη μη υπόδειξη μέλους του Συμβουλίου Ραδιοτηλεόρασης από το ΔΗ.Κ.ΚΙ. πιστεύω ότι είναι μια συζήτηση που δεν τίθεται στη σωστή βάση.
Ο ν.2173 στον οποίο αναφέρθηκε ο κ. Τσοβόλας -έκανε μνεία της εισηγητικής έκθεσης- ρητώς αναφέρει ποια θα είναι η σύνθεση του Συμβουλίου Ραδιοτηλεόρασης και προβλέπει όχι μόνο την περίπτωση στην οποία τέσσερα κόμματα συμμετέχουν στη Βουλή, αλλά και τις περιπτώσεις εκείνες που στη Βουλή συμμετέχουν λιγότερα, έως δύο κόμματα.
Το αναφέρω αυτό για να πω ότι εκείνη η διάταξη δεν αναφέρεται μόνο στη συγκυρία της τετρακομματικής Βουλής εκείνης της περιόδου, αλλά κάνει μια γενικότερη μνεία και πρόβλεψη για το τι θα γίνει και στην περίπτωση που η Βουλή έχει μία άλλη σύνθεση, εφόσον δεν συμμετέχουν σ'αυτήν τα τέσσερα κόμματα, όπως τότε συνέβαινε.
Κυρίες και κύριοι συνάδελφοι, επιθυμώ το συντομότερο δυνατό να εκπροσωπηθεί και το ΔΗ.Κ.ΚΙ. στο Συμβούλιο Ραδιοτηλεόρασης, εφόσον το Συμβούλιο της Επικρατείας αποφανθεί περί τούτου. Γι' αυτό επιθυμώ το συντομότερο δυνατό να αποφανθεί το Συμβούλιο της Επικρατείας και επειδή, κύριε Τσοβόλα, μιλήσατε και περί τσίπας, παρά το ότι μου δώσατε το ελαφρυντικό της άγνοιάς μου περί τα νομικά, θα μου επιτρέψετε να πω ότι έχουν δικαίωμα οι διάδικοι στο 
 

Επιστροφή στην κορυφή



Σελίδα 8062 
Συμβούλιο της Επικρατείας να ζητήσουν και μετά την αναβολή, τον καθορισμό της συζήτησης του θέματός τους το συντομότερο δυνατόν.
Για να αφοπλίσω τη δική σας προσπάθεια να ψέξετε, ότι για λόγους σκοπιμότητας δεν ευνοήσαμε τη συζήτηση του θέματος, επαναλαμβάνω με επιστολή μου ευθύς ως αντελήφθην τι έχει γίνει, ζήτησα τον προσδιορισμό στο συντομότερο χρονικό διάστημα της συζήτησης αυτής από το αρμόδιο τμήμα του Συμβουλίου της Επικρατείας. Ταυτόχρονα, διέταξα στο Υπουργείο τη διενέργεια ελέγχου, διοικητικής εξέτασης, ώστε να αποδοθούν ευθύνες, εάν υπάρχουν.
Κύριε Πρόεδρε, βλέπω ότι τα χρονικά περιθώρια στενεύουν. 'Εχω όμως αρκετά πράγματα, να πω.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, θα περιορισθούμε σε εκείνα που προβλέπει ο Κανονισμός. Μία μικρή ανοχή, ευχαρίστως.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Θα επανέλθω μετά, γιατί θα μιλήσει ο κύριος Πρόεδρος του ΔΗ.Κ.ΚΙ., οπότε θα έχω τη δυνατότητα να μιλήσω.
ΠΡΟΕΔΡΕΥΩΝ (Παναγιώτης Ν. Κρητικός): Πάντως, θα κλείσετε εσείς τη συζήτηση. Η Κυβέρνηση έχει τον τελευταίο λόγο κατά τον Κανονισμό.
ΑΝΔΡΙΑΝΗ ΛΟΥΛΕ: Να μας απαντήσει σε όλα τα θέματα που τέθηκαν.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Παρακαλώ.
'Οσον αφορά την ΕΡΤ, πρέπει να πω ότι με χαρά ακούω αυτά τα λίγα, έστω επαινετικά λόγια που είπατε. Από την άλλη, όμως, πλευρά θέλω να επισημάνω και θα επανέλθω στην τριτολογία μου ότι η προσπάθεια που γίνεται στην ΕΡΤ είναι πρωτόγνωρη και πρέπει να συμβάλλετε και εσείς με θετικές προτάσεις και απόψεις και πάντως, να μην υπονομεύσετε αυτήν την προσπάθεια παίζοντας εξ αντικειμένου το ρόλο εκείνων των δυνάμεων της αγοράς που δεν βλέπουν με καλό μάτι τη μεταρρυθμιστική προσπάθεια που γίνεται, ώστε ο γίγαντας που λέγεται δημόσια ραδιοτηλεόραση να παίξει τον πρωταγωνιστικό του ρόλο και πάλι.
Εμείς επιθυμούμε -και κλείνω έτσι αυτήν την ομιλία μου- για όλα τα θέματα, να αξιοποιούνται οι απόψεις, οι οποίες είναι στην κατεύθυνση του να αντιμετωπίσουμε τα πραγματικά προβλήματα και όχι να δημιουργούμε εντυπώσεις. Πάντως, δεν είναι εύκολο να συζητήσουμε και πολύ περισσότερο να συνεννοηθούμε, όταν ακούω από τον κ. Παυλόπουλο να με καλεί να βοηθήσω, ώστε το Συμβούλιο Ραδιοτηλεόρασης να ανταποκριθεί στην αποστολή του, ενώ μία βδομάδα πριν σε επερώτηση της Νέας Δημοκρατίας εγκαλούμην για το ότι δίνω χρήματα στο Συμβούλιο Ραδιοτηλεόρασης, ως να πετάω χρήματα σ' έναν αδηφάγο Καιάδα, αφού το Συμβούλιο Ραδιοτηλεόρασης ούτε επιτελεί ούτε μπορεί να ανταποκριθεί στοιχειωδώς στο έργο του.
ΠΡΟΚΟΠΗΣ ΠΑΥΛΟΠΟΥΛΟΣ: Δεν τη διαβάσατε. Δεν είπε κανένας τέτοιο πράγμα.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Και εμείς ξεκινήσαμε από τα λίγα, πολύ λίγα εκατομμύρια χρηματοδότησης του Συμβουλίου Ραδιοτηλεόρασης, για να φθάσουμε σήμερα στη χρηματοδότηση του οργάνου από τον τακτικό προϋπολογισμό με διακόσια εκατομμύρια (200.000.000) δραχμές για το 1998. Είναι άλλο θέμα αν στο πρώτο τρίμηνο έχει απορροφήσει μόνο οκτώ εκατομμύρια (8.000.000) δραχμές. Θα επανέλθω σε αυτό στην τριτολογία μου, όπως και για το θέμα των προσλήψεων του επιστημονικού προσωπικού.
Αν αυτό που κάνουμε αντί να αποτελεί σημείο αναγνώρισης της προσπάθειας μας, αποτελεί στοιχείο για μία εύκολη δημαγωγική αντιπαράθεση, λυπούμαι αλλά δεν είναι εύκολο να συνεννοηθούμε. Και αυτό δεν είναι το χειρότερο. Το χειρότερο είναι ότι τη δική μας αδυναμία συνεννόησης να είστε βέβαιοι ότι κάποιοι άλλοι θα την αξιοποιήσουν για να βλάψουν αυτήν την προσπάθεια που κάνει η Κυβέρνηση. Η προσπάθεια που κάνει η Κυβέρνηση δεν αφορά το κυβερνητικό κόμμα. Αφορά το σύνολο της πολιτικής ζωής και σε αυτήν έχουμε όλοι συμμετοχή και ευθύνη.
ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος κ. Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, πραγματικά λυπούμαι γιατί ο κύριος Υπουργός βρισκόμενος σε πολύ δύσκολη θέση προσπάθησε τις τεκμηριωμένες, τις υιοθετημένες απόψεις μας να τις βάλει στο περιθώριο με αφορισμούς, με απαράδεκτους χαρακτηρισμούς που δεν τιμούν ούτε τον Υπουργό ως φορέα θεσμού, ούτε ολόκληρη την Κυβέρνηση και το Κοινοβούλιο.
'Αγνοια των πραγμάτων και των προβλημάτων της κοινωνίας και της δημοκρατίας εσείς έχετε, κύριε Υπουργέ και η Κυβέρνησή σας και όχι οι Βουλευτές του ΔΗ.Κ.ΚΙ. και ο υποφαινόμενος.
'Εχετε την εντύπωση πραγματικά ότι η συνείδηση του ελληνικού λαού ταυτίζεται με αυτό που είπατε; 'Οτι την Κυβέρνηση δεν τη στηρίζει κανένα μέσο μαζικής επικοινωνίας; Ζείτε στην Ελλάδα; Δεν υπάρχει κυβέρνηση, δεν υπάρχει προηγούμενο κυβέρνησης που να έχει αυτήν τη στήριξη που έχετε εσείς από την πρώτη στιγμή που ο κ. Σημίτης έγινε Πρόεδρος του ΠΑ.ΣΟ.Κ. και Πρωθυπουργός της χώρας.
Βοά ο ελληνικός λαός για τις διαπλοκές. Βοά ο ελληνικός λαός για τις χαριστικές πράξεις που η Κυβέρνηση του νέου ΠΑ.ΣΟ.Κ. κάνει προς αυτά τα συμφέροντα που ελέγχουν και τα μέσα μαζικής επικοινωνίας.
Για την ταμπακιέρα δεν μας είπατε τίποτα, κύριε Υπουργέ. Για τα ζητήματα που θέσαμε με στοιχεία δεν απαντήσατε. 'Εχουμε εκμαυλισμό συνειδήσεων προς συγκεκριμένο αριθμό, ελάχιστο, προσώπων που τα έχετε πάρει μετά τις εκλογές, δίνοντας ποσά σαν αυτά που ανέφερα. Ενώ ο πολύς κόσμος των εργαζομένων στα κρατικά κανάλια και στο ραδιόφωνο, πραγματικά αντιμετώπισε την αστοργία σας, αντιμετώπισε μία συμπεριφορά που απάδει προς τους κανόνες της χρηστής διοίκησης αλλά και της σωστής αντιμετώπισης των εργαζομένων. Ασφαλώς είναι γνωστός ο τρόπος να συγκρατάς σε ομηρία εργαζόμενους με τη γνωστή τακτική των συμβάσεων και της ανανέωσης των συμβάσεων.
Κύριε Υπουργέ, μη θεωρείτε τους εαυτούς σας ικανούς να συγκαλύπουν τις όποιες αντιδημοκρατικές πράξεις και παρανομίες και τον υπόλοιπο κόσμο, τους εργαζόμενους, τα κόμματα, τους Βουλευτές των άλλων κομμάτων, να τους θεωρείτε ότι δεν αντιλαμβάνονται ή δεν πληροφορούνται ή δεν ξέρουν τι γίνεται στο παρασκήνιο σήμερα από την Κυβέρνηση και σε σχέση με τα κρατικά αλλά και ιδιωτικά μέσα μαζικής επικοινωνίας.
Θα τελειώσω γιατί δεν νομίζω ότι αξίζει τον κόπο να ασχοληθεί κανείς με αυτά που είπατε στη δευτερολογία σας. Δεν περίμενα προσωπικά από εσάς τέτοιου είδους δευτερολογία. Θα ήθελα να πω μόνο για το Εθνικό Ραδιοτηλεοπτικό Συμβούλιο το εξής: Ευχαριστούμε πάρα πολύ, κύριε Υπουργέ, που μας αφήνετε και είμαστε σε αυτήν την Αίθουσα.
Ευχαριστούμε που μας αφήνετε να ζούμε, γιατί ουσιαστικά αυτό είπατε. Ευχαριστούμε, που αν βγει η απόφαση του Σ.τ.Ε., που ανέβαλε την υπόθεση γιατί δεν δώσατε ένα χαρτί για τον Οκτώβριο μήνα, που θα βγάλει απόφαση μετά από ένα εξάμηνο με ένα χρόνο. Και ξέρουμε ως δικηγόροι ότι τότε θα έχει λήξει η θητεία της Βουλής. Ευχαριστούμε που θα αναγνωρίσετε την απόφαση του Σ.τ.Ε., που είναι υποχρεωτική κατά το νόμο, σύμφωνα με τις κείμενες διατάξεις. Μπράβο σας, κύριε Υπουργέ. Και σας κακοφάνηκε, διότι είπα ότι δεν έχετε τσίπα. Αποδείξατε για πολλοστή φορά ότι πράγματι δεν σέβεστε ούτε τον ελληνικό λαό ούτε τις βασικές αρχές λειτουργίας της δημοκρατίας.
Κύριε Υπουργέ, όσο συνεχίζετε να αιτιολογείτε τα αναιτιολόγητα, δεν κάνετε τίποτε άλλο, παρά να αποκαλύπτετε το πραγματικό σας πρόσωπο, που είναι αντιδημοκρατικό, που χαρακτηρίζεται από την αγωνία για να κρατηθείτε στην εξουσία πατώντας επί πτωμάτων, κρατώντας καρέκλες. Δεν μπορείτε με αυτήν την πολιτική, που εφαρμόζετε, να σταθείτε στο εκλογικό Σώμα, στον ελληνικό λαό. Χρησιμοποιείτε μεθόδους, 
 

Επιστροφή στην κορυφή



Σελίδα 8063 
με τις οποίες πράγματι θα τρίζουν τα κόκαλα εκείνων, οι οποίοι για να πολεμήσουν αυτές τις μεθόδους, έδωσαν αγώνες για δημοκρατία, για ελευθερία, για πρόοδο. Θα τρίζουν τα κόκαλα εκείνων, οι οποίοι μπήκαν μπροστά και έφτιαξαν ένα ΠΑΣΟΚ, για να αντιμετωπίσουν τις μεθόδους αυτές. Και τώρα αυτό το νέο ΠΑΣΟΚ, το οποίο ξέχασε τα πάντα, έρχεται και χρησιμοποιεί μεθόδους, που χρησιμοποιήθηκαν εναντίον εκείνου του ΠΑΣΟΚ, προκειμένου να αντιμετωπίσει κόμματα, πολιτικά πρόσωπα και γενικά κοινωνικές ομάδες.
Νομίζω ότι απόψε η συζήτηση της επερώτησης των Βουλευτών του ΔΗΚΚΙ αποκάλυψε για πολλοστή φορά και σε όλο το μεγαλείο ότι η Κυβέρνηση προχωράει σε ρυθμίσεις, προωθεί πολιτικές που οπισθοδρομούν την κοινωνία, την ίδια την πολιτεία, αλλά και την ίδια τη δημοκρατία.
Δεν απάντησε καθόλου ο κύριος Υπουργός για το θέμα, που ανέφερα, για τα τηλεοπτικά κανάλια της Δράμας, που θα επεκταθεί και σε πολλά άλλα, αν δεν ρυθμίσει αμέσως το θέμα με υπουργική απόφαση, εκτός αν αυτό εντάσσεται σε μία φημολογούμενη...
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): 'Εχει ληφθεί απόφαση επί του συγκεκριμένου θέματος. Μη βιάζεσθε, δεν είχα χρόνο να απαντήσω.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Θα χαρώ να ακούσω ποια είναι η απόφαση.
Τελείωσα, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο, για να τριτολογήσει και να κλείσει τη συζήτηση.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κυρίες και κύριοι συνάδελφοι, εγώ αξίζει να ασχοληθώ με τον κ. Τσοβόλα, γι' αυτό και θα λάβω το λόγο και θα μιλήσω. Τέτοιες καταφρονητικές εκφράσεις "χάσατε την αξιοπρέπειά σας" του κ. Ρόκου, "δεν έχετε τσίπα" του κ. Τσοβόλα, όπως του ιδίου "δεν αξίζει να ασχοληθώ με την ομιλία σας" ή τα όσα είπε ο κ. Τσαφούλιας ότι δεν τον ενδιαφέρει τι θα πει ο κύριος Υπουργός, διότι έχει ήδη διαμορφωμένη άποψη, αυτές δείχνουν το μεγαλείο του δημοκρατικού διαλόγου, τον οποίο ενστερνίζεσθε και για τον οποίο μιλήσατε. Αυτές δείχνουν, αν μη τι άλλο, την προσπάθεια φυγής δια της πλαγίας οδού σε άλλα θέματα, για να μην ασχοληθούμε με τα συγκεκριμένα.
'Οσον αφορά τα φαινόμενα διαπλοκής, μπορώ να μιλώ επί ώρες, για να σας παρουσιάσω ποιο είναι το πλαίσιο, που έχουμε εγκαθιδρύσει, να αναλάβω ευθύνες για το ότι δεν έχει εφαρμοστεί στο σύνολό της η πολιτική αυτή, που προβλέπεται στο πλαίσιο των κανονιστικών πράξεων, που έχουμε εκδώσει, αλλά και για να σας εγκαλέσω να μου πείτε -γιατί δεν το κάνατε ούτε σήμερα- ποια επιτέλους είναι η δική σας άποψη για το συγκεκριμένο θέμα.
Και αυτό όχι σε γενικό θεωρητικό επίπεδο, γιατί σε επίπεδο αρχής μπορεί εύκολα να συμφωνήσουμε, αλλά με εξειδικευμένες εφαρμοστέες προτάσεις για να αντιμετωπίσουμε τα φαινόμενα της διαπλοκής. Δεν μας είπατε τίποτε συγκεκριμένο, την ώρα που έχετε απέναντί σας, όχι ευχές τις οποίες εσείς χρησιμοποιείτε αντί πολιτικών επιχειρημάτων, αλλά συγκεκριμένες αποφάσεις και πρωτοβουλίες και πολιτικά μέτρα τα οποία είναι σε εξέλιξη.
'Οσον αφορά τα θέματα τα οποία έχουν σχέση με την ΕΡΤ δεν είχα τη δυνατότητα να μιλήσω πριν. Συνοπτικά θα πω ότι το σχέδιο για την εξυγίανση και την ανάκαμψη της ΕΡΤ περιλαμβάνει, πέραν της οικονομικής ενίσχυσης, διαρθρωτικές και θεσμικές αλλαγές. 'Αλλαξε το οργανόγραμμα, κύριε Πρόεδρε του ΔΗ.Κ.ΚΙ., για να μην έχουμε το φαινόμενο στο οποίο αναφερθήκατε με το μεγάλο αριθμό προϊσταμένων, οι οποίοι αμείβονται πλουσιοπάροχα χωρίς να προσφέρουν αντίστοιχο έργο. 'Εχουμε σύντμηση διευθύνσεων, επειδή ακριβώς δεν μας ενδιαφέρει να βολεύουμε ημετέρους, αλλά να εξυγιάνουμε την επιχείρηση. Είναι έτοιμος ο νέος γενικός κανονισμός προσωπικού. Είναι έτοιμο το "μπίζνες- πλάν" το οποίο για πρώτη φορά έχει στην ιστορία της η ΕΡΤ. Είναι μακράς πνοής και διάρκειας. Για πρώτη φορά η ΕΡΤ έχει αποτιμήσει τα περιουσιακά της στοιχεία και αναμένεται η ολοκλήρωση μελέτης για την αξιοποίηση αυτών των στοιχείων.
Για πρώτη φορά η ΕΡΤ έχει άποψη και προχωρά στο πώς θα διαρθρώσει θεματικά τους τηλεοπτικούς και ραδιοφωνικούς σταθμούς για να προσφέρει καλύτερες υπηρεσίες και να ανταποκριθεί στην αποστολή της. Και βεβαίως δικαιούται η ΕΡΤ στο πλαίσιο του ανταγωνισμού να διεκδικήσει αξιόλογους συναδέλφους από το χώρο της ενημέρωσης και όχι μόνο, τους οποίους πρέπει να αμείψει. 'Ομως, αυτές οι αμοιβές απέχουν πάρα πολύ από τους αριθμούς στους οποίους αναφερθήκατε. 'Εγινε λόγος για την κ. Παναγιωταρέα.
ΑΝΔΡΙΑΝΗ ΛΟΥΛΕ: Από δικό σας συνάδελφο. Από τον κ. Κουλούρη. Μη δημιουργούνται εντυπώσεις.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κυρία Λουλέ, δεν έχετε το λόγο.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Οι κατάλογοι με τους εργαζόμενους και τις αμοιβές τους είναι στη διάθεσή σας. Την προηγούμενη εβδομάδα σε σχετική επερώτηση της Νέας Δημοκρατίας, τους είχα εδώ. Πρέπει να σας πω ότι αμοιβές των οκτώ εκατομμυρίων τριακοσίων πενήντα χιλιάδων (8.350.000) δραχμών -ανέμενα τα ερωτήματά σας- αφορούν ένα εξάμηνο και είναι μικτές αποδοχές. 
ΠΡΟΚΟΠΗΣ ΠΑΥΛΟΠΟΥΛΟΣ: Ποιου, κύριε Υπουργέ;
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Της κ. Παναγιωταρέα και άλλων στελεχών. Κύριε Παυλόπουλε, απαντώ στον κ. Τσοβόλα, ο οποίος χωρίς να πει ονόματα κατέθεσε αποδοχές ...
(Θόρυβος στην Αίθουσα, διαμαρτυρίες)
ΑΝΔΡΙΑΝΗ ΛΟΥΛΕ: Θέλω το λόγο, κύριε Πρόεδρε.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Τόσο πολύ σας ενοχλεί ο λόγος μου; Είχατε τη δυνατότητα στο χρόνο που είχατε στη διάθεσή σας να πείτε τις απόψεις σας. 
ΑΝΔΡΙΑΝΗ ΛΟΥΛΕ: Ρίχνετε λάσπη. 
ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε το λόγο, κυρία συνάδελφε.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κυρία Λουλέ, πρέπει να καταλάβετε ότι αν έχετε την αντίθετη άποψη πρέπει αυτήν την άποψη να την ενδυναμώνετε ακούγοντας τις απόψεις και της άλλης πλευράς. Θα πρέπει να επιτρέπετε και στην άλλη πλευρά να λέει τις δικές της απόψεις και να προσφέρει τα δικά της στοιχεία. 
Και να είσθε σίγουροι, κύριοι συνάδελφοι, επειδή ακριβώς για όλα αυτά τα θέματα υπάρχει και το μάτι που μας παρακολουθεί, ότι αυτό το συμβάν τελικά επειδή ό,τι ερεθίζει και προκαλεί είναι αυτό στο οποίο επικεντρωνεται το ενδιαφέρον των Μέσων Μαζικής Ενημέρωσης, θα κυριαρχήσει στο σύνολο της συζήτησης που κάναμε.
ΠΡΟΚΟΠΗΣ ΠΑΥΛΟΠΟΥΛΟΣ: Εσείς ευθύνεσθε. 
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Παυλόπουλε. Δεν είναι συζήτηση αυτή.
ΑΝΔΡΙΑΝΗ ΛΟΥΛΕ: Κύριε Πρόεδρε, λέει πράγματα που δεν έχουν ειπωθεί.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός απαντά κατά τον τρόπο που εκείνος κρίνει και με βάση εκείνα που άκουσε.
ΙΩΑΝΝΗΣ ΔΗΜΑΡΑΣ: Αυτός είναι ο απολυταρχισμός του.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ πολύ. Το πώς θα μιλήσει ο άλλος θα το κρίνει εκείνος και όχι εσείς.
ΙΩΑΝΝΗΣ ΔΗΜΑΡΑΣ: Να πείτε το όνομα του κ. Κουλούρη, αφού όπως λέτε είσθε έντιμος και αξιοπρεπής.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Δημαρά, δεν έχετε το λόγο. 'Εχει αρχίσει ένας διάλογος παρά τον Κανονισμό.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Εύχομαι και ελπίζω αυτή η περικοπή της συζήτησης να προβληθεί έτσι, ώστε όλοι να βγάλουν συμπεράσματα για τον τρόπο και τη διαγωγή την οποία 
 

Επιστροφή στην κορυφή



Σελίδα 8064 
επιδεικνύουμε όταν συμμετέχουμε στην κοινοβουλευτική διαδικασία. 
Η λειτουργία της ΕΡΤ για πρώτη φορά, πρέπει να πω, μεταξύ των άλλων κήδεται και του καθεστώτος εργασίας και των δημοσιογράφων και των άλλων εργαζομένων. Γνωρίζετε ότι απασχολούνται στην ΕΡΤ δημοσιογράφοι και άλλοι εργαζόμενοι για πάρα πολλά χρόνια με συνεχώς ανανεούμενες τρίμηνες συμβάσεις. Για πρώτη φορά σπάσαμε αυτόν τον κύκλο και πήγαμε σε εξάμηνες συμβάσεις, προκειμένου να έχουμε τη δυνατότητα να μελετήσουμε ένα νέο σύστημα, το οποίο συντομότατα θα προτείνουμε, προκειμένου οι διαδικασίες να είναι αντικειμενικές, διαφανείς και αξιοπρεπείς οι συνθήκες εργασίας όσων απασχολούνται στην ΕΡΤ.
Υπάρχουν στοιχεία που δείχνουν πόσες φορές και σε ποιες εκπομπές έχει φιλοξενηθεί το ΔΗ.Κ.ΚΙ. στα προγράμματα της δημόσιας ραδιοτηλεόρασης, έτσι ώστε να μη δικαιολογείται αυτή η κατηγορία ότι το ΔΗ.Κ.ΚΙ. αποκλείεται από τα προγράμματα της Ελληνικής Ραδιοφωνίας Τηλεόρασης.
Μπορώ να το καταθέσω ή να σας το εγχειρήσω αυτό το χαρτί, γιατί δεν έχω χρόνο να αναπτύξω τα στοιχεία αυτά.
Κύριε Τσοβόλα, όσον αφορά το θέμα των τηλεοπτικών σταθμών στη Δράμα, έχω λάβει σχετική απόφαση. Στην προσπάθειά μας να εγκαθιδρύσουμε τη νομιμότητα, γνωρίζετε ότι προχωρήσαμε στην προκήρυξη παραχώρησης αδειών. Αφού κατέθεσαν τους φακέλους οι ενδιαφερόμενοι, προχώρησα σε μια νέα απόφαση και ζήτησα από τις κατά τόπους αρχές να επιμεληθούν της παύσης λειτουργίας των τηλεοπτικών σταθμών που δεν είχαν λάβει μέρος σ'αυτήν τη διαδικασία. 'Αρα, δεν είχαν καμία πιθανότητα να κριθούν και να λάβουν άδεια για πολλούς λόγους.
Επίσης, πέραν του κύματος αντιδράσεων που προκλήθηκε και από συναδέλφους Βουλευτές, αναγνωρίζω ότι σε μερικές περιπτώσεις όπως αυτήν της Δράμας, η εισαγγελική πρωτοβουλία δημιούργησε μια αναστάτωση. Πρέπει να πω ότι βρίσκεται στο πλαίσιο του νόμου, δεν είναι παράνομη η απόφαση του κυρίου εισαγγελέα, δεν μπορώ βεβαίως να τη σχολιάσω από πολιτική άποψη αυτήν την πρωτοβουλία, επειδή όμως αντιλαμβάνομαι ότι τελικώς φαίνεται να ισχύουν δύο μέτρα και δύο σταθμά, κάτι που καθόλου δεν επιθυμούμε, έχω λάβει απόφαση, κύριε Πρόεδρε, ώστε οι τηλεοπτικοί σταθμοί, οι οποίοι συμμετέχουν σ'αυτήν τη διαγωνιστική διαδικασία να συνεχίσουν να λειτουργούν μέχρις ότου ολοκληρωθεί η κρίση και θα παύσει η λειτουργία τους αν απορριφθεί το αίτημά τους και δεν λάβουν άδεια λειτουργίας.
Εύχομαι η απόφαση αυτή να κυρωθεί από τη Βουλή με τη σύμφωνη γνώμη όλων. 
Κλείνω λέγοντας για τα κόκαλα στα οποία αναφερθήκατε και είπατε ότι θα τρίζουν. Θα τρίζουν πράγματι τα κόκαλα εκείνων που είδαν να προδίδονται εν ζωή από στελέχη του κόμματός τους, στελέχη που αποχώρησαν από το ΠΑΣΟΚ προσφέροντας πίκρα στον Πρόεδρο και ιδρυτή του ΠΑΣΟΚ. 'Ο,τι καλύτερο μπορούσαμε να κάνουμε εμείς, ήταν να συνεχίσουμε την προσπάθεια εκείνων βασιζόμενοι στις παρακαταθήκες τους για να κερδίσουμε τις εκλογές του 1996, ώστε να έχουμε στη μεταπολεμική πολιτική ιστορία το φαινόμενο, το ΠΑΣΟΚ να είναι το μόνο κόμμα, που δύο φορές ευτύχησε και αξιώθηκε να κερδίσει συνεχόμενες εκλογικές αναμετρήσεις.
Αυτή είναι η τιμή στους μεγάλους νεκρούς μας με το έργο μας. Γιατί εμείς πρέπει να κρινόμαστε με την αλήθεια του έργου μας. Αφήνουμε σε σας να είστε παρόντες με το ψέμα των λόγων σας. 
ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του ΔΗ.Κ.ΚΙ. κ. Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, δεν θα απαντήσω στα τελευταία που είπε ο κύριος Υπουργός. Ξέρω το πρόβλημα που έχουν και εκεί, αλλά τους αφήνω στη μοίρα τους.
'Ηθελα, όμως, να πω κάτι άλλο, κύριε Πρόεδρε, που δικαιολογεί απόλυτα την απάντησή μου, τις τοποθετήσεις μου πάνω σε αυτά που είπε δευτερολογώντας ο κύριος Υπουργός.
Πήγε να χρεώσει σε μας, στους Βουλευτές και εμένα, πράγματα που δεν είπαμε. Γιατί αυτό είναι το ήθος σας, κύριε Υπουργέ, να παραποιείτε ενώπιον όλων μας την πραγματικότητα. Και αναφερθήκατε στην κ. Παναγιωταρέα, που τα στοιχεία που ανέφερα εγώ δεν είχαν καμία σχέση. Γιατί εγώ δεν ανέφερα κανένα νούμερο για οκτώ εκατομμύρια. Και δεν έχετε το θάρρος -αφού αναφέρατε όνομα- να πείτε, για να καταχωρηθεί στα Πρακτικά, ότι το όνομα το ανέφερε από κάτω εκτός διαδικασίας ο κ. Κίμων Κουλούρης, ο οποίος συνομίλησε προηγουμένως με εσάς. Γιατί ακριβώς, τέτοια μικροπολιτική κάνετε σε όλα τα ζητήματα, όπως και σε αυτό.
Κύριε Υπουργέ, πάτε να αμφισβητήσετε στοιχεία που εσείς μου τα στείλατε μέσω της Βουλής. Και είναι αυτά τα στοιχεία τα δικά σας, τα οποία μου τα διαβιβάσατε με επίσημο έγγραφο, μετά από αίτηση κατάθεσης εγγράφων που έκανα μέσω της Βουλής προς το Υπουργείο Τύπου. Και αφού με προκαλείτε, θα σας πω ότι, τέσσερα εκατομμύρια εκατόν πενήντα χιλιάδες (4.150.000) δραχμές το μήνα, κύριε Υπουργέ, παίρνει μια δημοσιογράφος, που όπως λένε οι καταστάσεις οι δικές σας, δεν είναι μέλος της ΕΣΗΕΑ. Λέγεται Αδαμήδου Μαρία. Δεν την ξέρω καθόλου. Τρία εκατομμύρια εννιακόσιες σαράντα χιλιάδες (3.940.000) δραχμές παίρνει πάλι άλλη δημοσιογράφος που δεν είναι μέλος της ΕΣΗΕΑ. Και μια σειρά άλλοι, κύριε Υπουργέ.
Θα αμφισβητήσετε στοιχεία που είναι δικά σας, που μας τα στείλατε μετά από αίτηση κατάθεσης εγγράφων που έγινε σύμφωνα με τον Κανονισμό; Και μας λέτε, ότι είναι στα πλαίσια του εκσυγχρονισμού προσλήψεις τακτικού και έκτακτου προσωπικού που κάνετε μετά τις 22.9.1996, όπως σας τα ζητούσα με αίτηση κατάθεσης εγγράφων, που προσλαμβάνετε για πρώτη φορά κάποιον ως ειδικό σύμβουλο με αποδοχές μηνιαίες επτακόσιες σαράντα οκτώ χιλιάδες (748.000) δραχμές, άλλον με μηνιαίες αποδοχές ένα εκατομμύριο εξακόσιες δεκατρείς χιλιάδες (1.613.000) δραχμές, άλλον με μηνιαίες αποδοχές εννιακόσιες εβδομήντα τέσσερις χιλιάδες (974.000) δραχμές, με προσόντα ειδικών θέσεων, άλλων με επτακόσιες πέντε χιλιάδες (705.000) δραχμές; Μιλάμε για τακτικό προσωπικό με σύμβαση εργασίας, όχι με εξάμηνα που είπατε, κύριε Υπουργέ!
'Οταν, επίσης, σας έδωσα στοιχεία, με βάση αυτά που εσείς μου στείλατε, ότι τριακόσιοι τριάντα οκτώ προϊστάμενοι υπηρεσιών παίρνουν δύο δισεκατομμύρια οκτακόσια περίπου εκατομμύρια (2.800.000.000) δραχμές.
ΠΡΟΕΔΡΕΥΩΝ (Παναγιώτης Ν. Κρητικός): Το χρόνο; 
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ναι, κύριε Πρόεδρε. Το χρόνο! Ενώ στους άλλους είναι η πλεμπάγια! 'Αλλοι παίρνουν εκατόν πενήντα χιλιάδες (150.000) δραχμές το μήνα, άλλοι εκατόν σαράντα πέντε χιλιάδες (145.000) δραχμές το μήνα, άλλοι διακόσιες εξήντα επτά χιλιάδες (267.000) δραχμές, άλλοι εκατόν εξήντα πέντε χιλιάδες (165.000) δραχμές το μήνα κλπ. Και οι λίγοι, αυτοί που είναι σε θέσεις κλειδιά ή αυτοί που περνούν την κομματική, την κυβερνητική πολιτική, είναι αυτοί που παρότι φωνάζει ο κύριος Πρωθυπουργός, ο Υπουργός Εθνικής Οικονομίας, ο παριστάμενος Υπουργός για δήθεν σπατάλες και για προνόμια των εργαζομένων, παίρνουν εκατομμύρια τέτοια το μήνα. Και είναι σειρά αυτοί και αποτελούν βέβαια ένα ποσοστό 2%, 3%, 4%, 5% του συνόλου του προσωπικού.
Αυτά απλά για την τάξη, για να μη λέει πράγματα τα οποία δεν είχαν σχέση με αυτά που εμείς αναφέραμε. Γιατί, κύριε Υπουργέ, έχετε υποχρέωση σεβόμενος το θεσμό που εκφράζετε και εκπροσωπείτε, να αποκαταστήσετε τα πράγματα σε σχέση με την κ. Παναγιωταρέα. Γιατί δεν μου στείλατε στα χαρτιά αυτά στοιχεία για την κ. Παναγιωταρέα. Επομένως, δεν μπορούσα να το αναφέρω. 'Ολα αυτά που διαβάζω είναι "ΕΡΤ Α.Ε.". Το άλλο είναι Ελληνική Ραδιοφωνία Τηλεόραση, Γενική Διεύθυνση Διοικητικών και Οικονομικών Υπηρεσιών.
(Στο σημείο αυτό, κτυπάει το κουδούνι λήξεως του χρόνου ομιλίας του Προέδρου του ΔΗ.Κ.ΚΙ., κ. Δημητρίου Τσοβόλα)
ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε άλλο χρόνο. Παρακαλώ, κύριε Πρόεδρε, εν συντομία.
 

Επιστροφή στην κορυφή



Σελίδα 8065 
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Τα διαβιβάζουν και για να είμαι απόλυτα εντάξει -γιατί ξέρετε και από παλιά ότι εγώ πάντα κουβεντιάζω με επίσημα στοιχεία -είναι τα στοιχεία που μου στείλατε με βάση το υπ' αριθμόν πρωτοκόλλου Υ/ΙΑ64Α/28.11.97 έγγραφο προς τη Βουλή των Ελλήνων και μου διαβιβάστηκε. Και επίσης, με το πρώτο έγγραφο που επακολούθησε αυτό το δεύτερο, με αριθμό πρωτοκόλλου Υ/ΙΑ/64/14.11.97.
ΠΡΟΕΔΡΕΥΩΝ (Παναγιώτης Ν. Κρητικός): Και ότι μέσα σ' αυτά τα έγγραφα δεν περιλαμβάνεται το όνομα το οποίο αναφέρθηκε. 'Εγινε σαφές αυτό. 
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ακριβώς εκεί αναφέρονται οι καταστάσεις αυτές από τις οποίες πήρα τα στοιχεία και λέει μάλιστα συγκεκριμένα τι είδους καταστάσεις είναι αυτές στο υπ' αριθμόν πρωτοκόλλου 21382/11.11.97 επείγον έγγραφο της Ελληνικής Ραδιοφωνίας προς τον Υπουργό Τύπου και Μέσων Μαζικής Ενημέρωσης, ο οποίος εν συνεχεία τα έστειλε στη Βουλή και τα κοινοποίησε μέσω της Βουλής και σε μένα.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, ο κ. Τσοβόλας συμπεριφέρεται σα να ανακάλυψε την πυρίτιδα. Μα, τα στοιχεία αυτά τα οποία έχει στη διάθεσή του, είναι στοιχεία τα οποία δίνονται στη δημοσιότητα. Τα έχει μέσω της κοινοβουλευτικής διαδικασίας. Εγώ ομιλών λίγο πριν, είπα ότι έχω αυτούς τους καταλόγους στη διάθεση παντός ενδιαφερομένου, όπως τους έχει και ο κ. Τσοβόλας.
Είχα την προηγούμενη Δευτέρα, στο πλαίσιο της συζήτησης της σχετικής επερώτησης, το σύνολο των στοιχείων των μισθολογικών, των εργαζομένων στην ΕΡΤ και πρότεινα στη Νέα Δημοκρατία να πάρει τους φακέλους αυτούς και να μελετήσει τα στοιχεία.
Πρέπει να πω -και αυτό έχει σημασία -ότι η αναφορά στο συγκεκριμένο όνομα έγινε από εκεί. 
ΑΝΔΡΙΑΝΗ ΛΟΥΛΕ: Από πού;
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Δεν γνωρίζω. 
ΑΝΔΡΙΑΝΗ ΛΟΥΛΕ: Πώς δεν γνωρίζετε; 
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Ο κ. Κουλούρης; Θέλετε να πω ο κ. Κουλούρης;
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, μην εξανίστασθε, κυρία Λουλέ. Δεν σας το απέδωσε κανείς.
ΙΩΑΝΝΗΣ ΔΗΜΑΡΑΣ: Μας το απέδωσε.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κυρία Λουλέ, είστε τόσο νέα και αντιλαμβάνομαι τον εκρηκτικό τρόπο με τον οποίο αντιδράτε. Πρέπει να σας πω όμως ότι εδώ στη Βουλή μεταξύ των άλλων, η θητεία μας περιέχει και μια άσκηση υπομονής και νηφαλιότητας. Και σας παρακαλώ να επιδοθείτε σ' αυτήν την άσκηση. Γιατί ο δρόμος τον οποίο έχετε να διανύσετε ακόμη -και εύχομαι να είναι ο δρόμος μακρύς για όλους όσους είμαστε παρόντες εδώ- απαιτεί μια τέτοια προετοιμασία.
ΠΡΟΕΔΡΕΥΩΝ (Παναγιώτης Ν. Κρητικός): Για τους απόντες; 
ΑΝΔΡΙΑΝΗ ΛΟΥΛΕ: 'Ασκηση λάσπης δεν θα κάνω. 
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κυρία Λουλέ!
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κυρία Λουλέ, μιλήσαμε για το ν. 1866/89. Δεν ήταν άσκηση λάσπης, ήταν αναφορά σε πραγματικά ιστορικά στοιχεία, στη συγκυβέρνηση Τζαννετάκη και στα πεπραγμένα της.
Κλείνω την παρένθεση. Η ΕΡΤ γιατί πρέπει να παραμείνει ο φτωχός συγγενής και να μη διεκδικήσει από την αγορά στελέχη αξιόλογα τα οποία θα αμείψει προκειμένου να ανταποκριθεί στην αποστολή της; Οι αμοιβές αυτές -δεν έχω τον κατάλογο μπροστά μου- ασφαλώς και τα ποσά στα οποία αναφερθήκατε δεν αφορούν μηνιαίες αποδοχές. Αφορούν μικτές αποδοχές, μεγαλύτερης διάρκειας απ' αυτήν της μηνιαίας.
Πρέπει να πω -και τα στοιχεία αυτά είναι στη διάθεσή σας- ότι τελικώς έχει σημασία το εξής: Η Κυβέρνηση ενώ ανέλαβε το 1993, όταν για μια ακόμη φορά το ΠΑ.ΣΟ.Κ. έγινε Κυβέρνηση, την ΕΡΤ με έλλειμμα είκοσι και ενός δισεκατομμυρίων (21.000.000.000) δραχμών, με τις παρεμβάσεις που έχουμε κάνει και τα προβλήματα τα οποία συνεχίζουν ακόμη να υπάρχουν, πιστεύω ότι στο τέλος αυτού του χρόνου θα έχει ισοσκελισμένο προϋπολογισμό. Πιστεύω ότι στο τέλος αυτού του χρόνου θα έχει ισοσκελισμένο προϋπολογισμό! 
Το επαναλαμβάνω, για να έχετε και σεις τη δυνατότητα, όταν λήξει αυτός ο χρόνος, να με κρίνετε γι' αυτό το οποίο λέω τώρα και αναλαμβάνω την ευθύνη, παρά το ότι και η προσαρμογή της ισοτιμίας του νομίσματος και άλλες αλλαγές, που αφορούν τη θεματική φυσιογνωμία των τηλεοπτικών σταθμών της ΕΡΤ, έχουν επιβαρύνει οικονομικά αυτήν την προσπάθεια, να εξυγιάνουμε και οικονομικά τη μεγάλη δημόσια επιχείρηση που λέγεται Ελληνική Ραδιοφωνία Τηλεόραση.
Κυρίες και κύριοι συνάδελφοι, κλείνω με μία πρόταση. 'Ολα τα στοιχεία, τα οποία αφορούν δραστηριότητες στο χώρο των Μέσων Μαζικής Ενημέρωσης, είναι στη διάθεσή σας. Είναι πολλά και αφορούν πολλούς τομείς. Είτε είναι τα ιδιωτικά μέσα ενημέρωσης και οι ιδιοκτήτες τους είτε είναι οι εργαζόμενοι δημοσιογράφοι, είτε είναι η διαφήμιση η κρατική και ο τρόπος με τον οποίο κατανέμεται η διαφήμιση είτε είναι η Ελληνική Ραδιοφωνία Τηλεόραση και τα πεπραγμένα μας εκεί.
Πιστεύω ότι, ενώ υπάρχουν πολλά προβλήματα, αυτό το οποίο πρέπει σήμερα να συγκρατήσουμε είναι το ότι οι εξελίξεις είναι ικανοποιητικές. Είναι θετικές οι εξελίξεις κι εγώ πάντοτε προτιμώ να προτάσσω στην απαισιόδοξη σκέψη, την οποία συνήθως διατυπώνουμε στο πλαίσιο τέτοιων συζητήσεων, την αισιόδοξη πράξη την οποία πρέπει όλοι να κάνουμε, για να είναι καλύτερα, περισσότερο καλύτερα τα πράγματα αύριο. Και αύριο τα πράγματα θα είναι πολύ καλύτερα!
ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της επερωτήσεως Βουλευτών του Δημοκρατικού Κοινωνικού Κινήματος προς τον Υπουργό Τύπου και Μέσων Μαζικής Ενημέρωσης.
Κύριοι συνάδελφοι, έχουν διανεμηθεί τα Πρακτικά της Πέμπτης 30 Απριλίου 1998 και παρακαλώ το Σώμα να τα επικυρώσει.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Συνεπώς τα Πρακτικά της Πέμπτης 30 Απριλίου 1998 επεκυρώθησαν.
Στο σημείο αυτό δέχεσθε, κύριοι συνάδελφοι, να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 23.19' λύεται η συνεδρίαση για αύριο ημέρα Τρίτη 12 Μαϊου 1998 και ώρα 18.00' με αντικείμενο εργασιών του Σώματος: α) νομοθετική εργασία, ψήφιση στο σύνολο του σχεδίου νόμου: "Ανάθεση της δασοπυρόσβεσης στο Πυροσβεστικό Σώμα και άλλες διατάξεις", σύμφωνα με την ημερήσια διάταξη και β) Αποφάσεις Βουλής, συνέχιση της συζήτησης και λήψη απόφασης επί των προτάσεων για αναθεώρηση διατάξεων του Συντάγματος, σύμφωνα με τα άρθρα 110 του Συντάγματος και 119 του Κανονισμού της Βουλής, σύμφωνα με την ειδική ημερήσια διάταξη.
Ο ΠΡΟΕΔΡΟΣΟΙ ΓΡΑΜΜΑΤΕΙΣ

Επιστροφή στην κορυφή



Σελίδα 8066 
Η σελίδα σε PDF 

