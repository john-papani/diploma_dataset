Σελίδα 5811 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΡΙΘ'

Παρασκευή 18 Απριλίου 1997

Αθήνα σήμερα, στις 18η Απριλίου 1997, ημέρα Παρασκευή και ώρα 10.25' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 17.4.1997 εξουσιοδότηση του Σώματος επικυρώθησαν με ευθύνη του Προεδρείου τα Πρακτικά της ΡΙΗ' συνεδριάσεώς του, της Πέμπτης 17ης Απριλίου 1997, σε ό,τι αφορά την ψήφιση στο σύνολο των σχεδίων νόμου:

1. "Κύρωση Συμφώνου Φιλίας και Συνεργασίας μεταξύ της Ελληνικής Δημοκρατίας και της Δημοκρατίας της Αρμενίας".

2. "Κύρωση της Ευρωμεσογειακής Συμφωνίας περί συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ' ενός και του κράτους του Ισραήλ αφ' ετέρου, της Τελικής Πράξης, καθώς και των συμφωνιών υπό μορφήν ανταλλαγής επιστολών και των προσαρτημένων σ' αυτή δηλώσεων".

3. "Κύρωση Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών-Μελών τους αφ' ενός και της Δημοκρατίας της Μολδαβίας αφ' ετέρου". 

4. "Κύρωση Πρόσθετου Πρωτοκόλλου στη Σύμβαση για την απαγόρευση ή περιορισμό χρήσης ορισμένων συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτέλεσμα".

5."Κύρωση της Συμφωνίας για τη σύναψη εταιρικής σχέσης μεταξύ των Ευρωπαϊκών Κοινοτήτων και των Κρατών-Μελών τους αφ' ενός και της Δημοκρατίας του Ουζμπεκιστάν αφ' ετέρου, της Τελικής Πράξης και των επισυναπτομένων σ' αυτήν κοινών δηλώσεων και επιστολών".

6. "Κύρωση Σύμβασης για την πυρηνική ασφάλεια".

7. "Κύρωση Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Μολδαβίας σχετικά με τους όρους παροχής υποτροφιών σε σπουδαστές της Δημοκρατίας της Μολδαβίας για φοίτηση σε ελληνικές στρατιωτικές σχολές".

8. "Κύρωση του τελικού κειμένου της 'Εκτακτης Διάσκεψης των Χωρών που μετέχουν στη Συνθήκη για τις Συμβατικές 'Ενοπλες Δυνάμεις στην Ευρώπη".

9. "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας περί συνεργασίας στους τομείς του πολιτισμού, της εκπαίδευσης και της επιστήμης".

10. "Κύρωση Συμφωνίας εποχιακής απασχόλησης εργατικού δυναμικού μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας".

11. "Κύρωση της Σύμβασης κοινωνικής ασφάλειας μεταξύ της Ελληνικής Δημοκρατίας και του Καναδά και του Διοικητικού Κανονισμού εφαρμογής της".

12. "Ασφαλιστική Σύμβαση, τροποποιήσεις της νομοθεσίας για την ιδιωτική ασφάλιση και άλλες διατάξεις".

13. "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Σοσιαλιστικής Δημοκρατίας του Βιετνάμ για την οικονομική, βιομηχανική και τεχνολογική συνεργασία".

14. "Κύρωση της Ευρωμεσογειακής Συμφωνίας περί συνδέσεως μεταξύ των Ευρωπαϊκών Κοινοτήτων και των Κρατών-Μελών τους αφ' ενός και του Βασιλείου του Μαρόκου αφ' ετέρου, της Τελικής Πράξης, καθώς και των συμφωνιών υπό μορφήν ανταλλαγής επιστολών και των προσαρτημένων σ' αυτή δηλώσεων".

15. "Κύρωση των Ευρωπαϊκών Συμφωνιών για την εγκαθίδρυση συνδέσεως μεταξύ των Ευρωπαϊκών Κοινοτήτων και των Κρατών Μελών τους αφ' ενός και 1. της Δημοκρατίας της Εσθονίας, 2. της Δημοκρατίας της Λεττονίας και 3. της Δημοκρατίας της Λιθουανίας αφ' ετέρου μετά των Τελικών Πράξεων, Δηλώσεων και Επιστολών".

16. "Κύρωση Συμφωνίας για τις θαλάσσιες μεταφορές μεταξύ της Κυβέρνησης της Ελληνικής Δημοκρατίας και της Κυβέρνησης του Χασεμιτικού Βασιλείου της Ιορδανίας".

17. "Κύρωση της Συμφωνίας που συνάφθηκε μεταξύ της Ελληνικής Δημοκρατίας και της Ρουμανίας, δι' ανταλλαγή ρηματικών διακοινώσεων για την παράταση της ισχύος της Συμφωνίας για την προώθηση και την αμοιβαία προστασία των επενδύσεων".

18. "Κύρωση της Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των Κρατών-Μελών τους αφ' ενός και της Δημοκρατίας του Κιργιζιστάν, αφ' ετέρου, μετά της Τελικής Πράξης και των Κοινών Δηλώσεων".

19. "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λιθουανίας για την προώθηση και αμοιβαία προστασία των επενδύσεων").

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από το Βουλευτή Β' Αθηνών κ. Ιωάννη Δημαρά τ' ακόλουθα:)

Α' ΚΑΤΑΘΕΣΗ ΑΝΑΦΟΡΩΝ

Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία οι Εργαζόμενοι Ιατροί στο 
Σελίδα 5812 

Ταμείο Ξενοδοχοϋπαλλήλων καταγγέλλουν πως το Ταμείο Ξενοδοχοϋπαλλήλων δεν εκδίδει εντάλματα πληρωμής τους από τετραμήνου.

2) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου - Λυκείου Αθηνών ζητεί την άμεση λήψη μέτρων για την εύρυθμη λειτουργία του Σχολείου.

3) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου - Λυκείου Αθηνών ζητεί την άμεση λήψη μέτρων για την εύρυθμη λειτουργία του Σχολείου.

4) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η 'Ενωση Αστυνομικών Υπαλλήλων Νομού Βοιωτίας ζητεί τον εξοπλισμό των γραφείων του Νομού Βοιωτίας, την πρόσληψη καθαριστριών κ.λπ.

5) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο κ. Γ.Ζιώμας, Δημοτικός Σύμβουλος Θηβών Βοιωτίας, ζητεί την αναβάθμιση της τεχνικής εξαρτημένης υπηρεσίας του ΟΤΕ που εδρεύει στη Θήβα.

6) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας στο οποίο ζητείται η ίδρυση Σχολής Αρχαιολογίας στη Θήβα Βοιωτίας.

7) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Δήμος Δοξάτου Δράμας ζητεί πληροφορίες σχετικές με την ηλικία καταβολής επιδόματος για το τρίτο παιδί.

8) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Νέας Φιγάλειας Ηλείας ζητεί τη δημιουργία Μουσείου στην ορεινή Ολυμπία.

9) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία η κυρία Ν.Μυρωτή ζητεί την πρόσληψή της στη Νομαρχία Πιερίας, ως πολύτεκνη.

10)Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Ομοσπονδία Αγροτικών Συλλόγων Νομού Ηρακλείου ζητεί την αλλαγή του κανονισμού του ΕΛΓΑ για τις αποζημιώσεις καλλιεργειών.

11)Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια 'Ενωση Οικογενειών Εκλιπόντων Αξιωματικών Στρατού ζητεί τη βελτίωση της οικονομικής κατάστασης των οικογενειών εκλιπόντων αξιωματικών.

12)Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη διαφορά που υφίσταται μεταξύ Αγροτικής Τράπεζας και κτηνοτρόφων για χρέη των ετών 1983-1993.

13)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Χοιροκτηνοτροφικός Σύλλογος Μεσσήνης και Περιχώρων "Η Αναγέννηση" ζητεί τη ρύθμιση των χρεών των κτηνοτρόφων του Νομού Μεσσηνίας προς την ΑΤΕ.

14)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Σύλλογος Διοικητικού και Ειδικού Τεχνικού Προσωπικού ΤΕΙ Καλαμάτας ζητεί να γίνουν προσλήψεις Διοικητικού Προσωπικού στο ΤΕΙ Καλαμάτας.

15)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία το Εθνικό Στάδιο Μεσσήνης ζητεί χρηματοδότηση για τη συντήρηση του χλοοτάπητά του.

16)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία το Νομαρχιακό Συμβούλιο Μεσσηνίας υποβάλλει προτάσεις για την κατάσταση της Ιονίας Οδού στο Νομό Μεσσηνίας.

17)Ο Βουλευτής Μεσσηνίας κ. ΣΤΑΥΡΟΣ ΜΠΕΝΟΣ κατέθεσε αναφορά με την οποία το Νομαρχιακό Συμβούλιο Μεσσηνίας υποβάλλει προτάσεις για την κατάσταση της Ιονίας Οδού στο Νομό Μεσσηνίας.

18)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την ακύρωση της δημοπρασίας κατασκευής του έργου Παραδείσια-Τσακώνα στο Νομό Μεσσηνίας επειδή δεν υπήρχε γεωτεχνική μελέτη.

19)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την αναγνωριστική μελέτη για την Ιόνια Οδό από Γιάννενα μέχρι την Καλαμάτα.

20)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο εκφράζονται διαμαρτυρίες για τη μείωση του προσωπικού των ΔΟΥ Καλαμάτας - Μεσσήνης με αποτέλεσμα τη δυσλειτουργία των ΔΟΥ.

21)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Δήμος Φιλιατρών του Νομού Μεσσηνίας ζητεί να μην καταργηθεί η ΔΟΥ Φιλιατρών.

22)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο η 'Ενωση Ιδιοκτητών Ημερησίων Επαρχιακών Εφημερίδων ζητεί για τον επαρχιακό τύπο να ισχύουν οι ίδιες νομοθετικές ρυθμίσεις που ισχύουν για τα ΜΜΕ.

23)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με τις αλλαγές στο 5% επί των ακαθαρίστων εσόδων ορισμένων κατηγοριών καταστημάτων.

24)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία οι Αλιευτικοί Σύλλογοι οι οποίοι δραστηριοποιούνται στο Μεσσηνιακό Κόλπο ζητούν την τροποποίηση του ΒΔ 917/1966 "περί κανονισμού της δια μηχανοτρατών αλιείας".

25)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Δήμος Καλαμάτας ζητεί τη φετεινή τουριστική περίοδο να υπάρχει η ακτοπλοϊκή σύνδεση Καλαμάτας - Κρήτης.

26)Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η λήψη μέτρων για να αποκτήσει η Καλαμάτα την απαραίτητη αθλητική υποδομή.

27)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο κ. Χαράλαμπος Κουζέλης, καθηγητής του ΤΕΛ Μακρυνείας, ζητεί τη νομοθετική ρύθμιση της ένταξης σε συγκεκριμένη βαθμίδα εκπαίδευσης των Σχολών Μονίμων Υπαξιωματικών και Αστυφυλάκων.

28)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Μύτικα του Νομού Αιτωλ/νίας ζητεί διευκρινήσεις σχετικά με τις προϋποθέσεις χορήγησης ειδικού σήματος λειτουργίας ενοικιαζομένων δωματίων και ενοικιαζομένων διαμερισμάτων.

29)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία οι Σύλλογοι Γονέων και Κηδεμόνων Λυκείων Αγρινίου ζητούν να μη γίνουν 

Σελίδα 5813 

αλλαγές στη διαδικασία βαθμολόγησης των γραπτών των εξετάσεων για τα ΑΕΙ και ΤΕΙ.

30)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στις αμμοληψίες στη λίμνη του Δήμου Κάτω Αχαϊας του Νομού Αχαίας.

31)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η 'Ενωση Κατασκευαστών Οικοδομικών 'Εργων Πατρών Αχαίας ζητεί την τροποποίηση του αντικειμενικού προσδιορισμού των ημερομισθίων των εργαζομένων βάσει του άρθρου 23 του Ν. 2434/96.

32)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κοινότητα Κάτω Βλασίας του Νομού Αχαίας ζητεί χρηματοδότηση για την αποκατάσταση των ζημιών που προξένησαν οι πρόσφατες βροχοπτώσεις στην περιοχή της.

33)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Συμβούλιο Περιοχής της 13ης Εδαφικής Περιφέρειας του Νομού Αχαίας διαμαρτύρεται για την πρόταση του Υπουργείου Οικονομικών να καταργήσει τη ΔΟΥ Κλειτορίας του Νομού Αχαίας.

34)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο ΠΟΕ-ΟΑΕΔ ζητεί την επαναφορά των Επιθεωρήσεων Εργασίας στο Υπουργείο Εργασίας.

35)Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Σύνδεσμος Σιδηροδρομικών Θεσσαλίας ζητεί την υπογραφή ΣΣΕ, που να προβλέπει αυξήσεις πάνω από τον τιμάριθμο.

36)Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία οι φορολογούμενοι πολίτες του Νομού Πιερίας ζητούν την ευνοϊκή ρύθμιση των χρεών τους προς το ΙΚΑ λόγω κλοπής των εισφορών τους από τη λογίστρια 'Αννα Μπενέτου.

37)Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία η Γενική Συνέλευση των αντιπροσώπων των Σωματείων-μελών του Εργατικού Κέντρου Αγρινίου καταγγέλλει την απόφαση της ελληνικής κυβέρνησης για συμμετοχή της Ελλάδας στην πολυεθνική στρατιωτική δύναμη επέμβασης στην Αλβανία.

38)Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Παράρτημα Πλάκας Αθηνών της ΠΕΑΕΑ καταγγέλλει την απόφαση της ελληνικής κυβέρνησης για συμμετοχή της Ελλάδας στην πολυεθνική στρατιωτική δύναμη επέμβασης στην Αλβανία.

39)Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Αγροτικός Συνεταιρισμός και ο Αγροτικός Σύλλογος Αλεξάνδρειας Ημαθίας καταγγέλλουν ότι οι εκκοκιστές ζητούν να μειωθεί το όριο του 32% πάνω στο οποίο υπολογίζεται η επιδότηση και να καρπωθούν σημαντικό μέρος από τις 60 δρχ. που πρέπει να λάβουν οι βαμβακοπαραγωγοί σαν υπόλοιπο επιδότησης.

40)Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Εξωραϊστικός - Εκπολιτιστικός Σύλλογος "ΠΡΟΦΗΤΗΣ ΗΛΙΑΣ" Μεταμόρφωσης Αττικής ζητεί να ενισχυθεί οικονομικά ο Δήμος Μεταμόρφωσης για την αγορά ή απαλλοτρίωση χώρου της περιοχής ώστε να κατασκευαστεί Παιδική Χαρά.

41)Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Σωματείο Συνταξιούχων ΤΕΒΕ Τρικάλων αναφέρεται στα αποθεματικά των ασφαλιστικών ταμείων.

42)Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Δήμαρχος Παλαμά Καρδίτσας διαμαρτύρεται για την ενδεχόμενη κατάργηση του Δημοσίου Ταμείου Παλαμά.

43)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία Αγρότες της Κοινότητας Δωρικού 'Εβρου ζητούν αποζημίωση για τα χωράφια τους που απαλλοτριώθηκαν εξ'αιτίας της κατασκευής της Εγνατίας Οδού.

44)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Εργατοϋπαλληλικό Κέντρο Δράμας ζητεί την αύξηση των επιδοτήσεων των επιχειρήσεων του Νομού Δράμας.

45)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Προοδευτική Κίνηση Γυναικών Σάμου προβάλλει γενικά ζητήματα που αφορούν τις γυναίκες αλλά και τοπικά που αφορούν όλους τους κατοίκους του Νομού Σάμου.

46)Οι Βουλευτές κύριοι ΛΕΩΝ ΑΥΔΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία Πολίτες που συμμετείχαν στην πορεία διαμαρτυρίας της 28ης/3/97 ζητούν να καταργηθεί το σύστημα της ελεγχόμενης, από παρκοεταιρείες, στάθμευσης.

47)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Ομοσπονδία Λημνιακών Συλλόγων ζητεί την επίλυση των προβλημάτων που παρουσιάζουν τα ακτοπλοϊκά δρομολόγια Ραφήνας - Αγίου Ευστρατίου - Λήμνου.

48)Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Συντονιστική Επιτροπή των Συλλόγων Γονέων και Κηδεμόνων Μαθητών των Δημοτικών Γυμνασίων και Λυκείων της Ναυπάκτου Αιτωλ/νίας ζητεί την επίλυση του κτιριακού προβλήματος των Σχολείων της περιοχής της.

49)Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Συνδικάτο Οικοδόμων και Συναφών Επαγγελμάτων Νομού Ηρακλείου ζητεί τη λήψη μέτρων για την πάταξη της ανεργίας που πλήττει τον κλάδο του.

50)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Τοπικός Οργανισμός Εγγείων Βελτιώσεων Νιγρίτας Σερρών ζητεί να αλλάξει ο τρόπος πληρωμής των λογαριασμών του ηλεκτρικού ρεύματος.

51)Οι Βουλευτές κύριοι ΛΕΩΝ ΑΥΔΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο Σύνδεσμος Εργολάβων Ηλεκτρικών 'Εργων Αττικής ζητεί η φορολόγηση των μελών του να γίνεται βάσει των βιβλίων τους.

52) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Συμβούλιο Περιοχής της 9ης Εδαφικής Περιφέρειας Νομού Φωκίδας ζητεί την ολοκλήρωση του οδικού άξονα ΣΠΕΡΧΕΙΑΔΑ - ΓΑΡΔΙΚΙ - ΑΡΤΟΤΙΝΑ - ΛΙΔΩΡΙΚΙ και ΝΑΥΠΑΚΤΟΣ.

53) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Πανελλήνια 'Ενωση Μηχανικών Εμπορικού Ναυτικού αναφέρεται στα προβλήματα εργασίας των μηχανικών ΕΝ και των ναυτεργατών.

Σελίδα 5814 

 

54)Οι Βουλευτές κύριοι ΛΕΩΝ ΑΥΔΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Κοινότητα Πλουτοχωρίου Ηλείας καταγγέλλει την καταστροφή των αντιπλημμυρικών έργων του ποταμού Αλφειού λόγω μη ολοκλήρωσης εργασιών.

55)Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία οι ΟΣΥΠ-ΕΡΓΑΣΙΑΣ, ΠΟΣΕ-ΙΚΑ, ΠΟΠΟΚΠ, ΠΟΥΓΥ-ΙΚΑ, ΠΟΕ-ΟΑΕΔ, ΠΣΥ-ΕΡΓΑΤΙΚΗΣ ΚΑΤΟΙΚΙΑΣ ζητούν την επαναφορά των Επιθεωρήσεων Εργασίας στο Υπουργείο Εργασίας.

56)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η Κοινότητα Μεσαγρού Λέσβου ζητεί την ολοκλήρωση της κατασκευής του αποχετευτικού της δικτύου.

57)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η Κοινότητα Αη Στράτη Λέσβου ζητεί την επίλυση του προβλήματος της ακτοπλοϊκής συγκοινωνίας που υπάρχει στα δρομολόγια της γραμμής Βορ. Αιγαίου.

58)Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Σύλλογος Σεισμοπλήκτων Νομού Αχαίας ζητεί την ένταξη της περιοχής της Τριταίας στη σεισμόπληκτη ζώνη.

59)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο Σύλλογος Ελλήνων Εκπαιδευτικών Βόρειας Ρηνανίας - Βεστφαλίας Γερμανίας ζητεί να καταργηθεί ο ειδικός φόρος κατανάλωσης για τα αυτοκίνητα των εκπαιδευτικών

60) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία Κάτοικοι Σταυρακίου Ιωαννίνων ζητούν την αστική διανομή της αλληλογραφίας ή την ίδρυση Ταχυδρομικού Γραφείου στην κοινότητά τους.

61) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία οι Γεωργικοί Συνεταιρισμοί Αγίου Αθανασίου και Κοκκίνας Περιβλέπτου Μαγνησίας ζητούν να τους δοθεί μεγαλύτερη κατανομή βιομηχανικής τομάτας.

62)Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Λοξάδας Καρδίτσας ζητεί οικονομική ενίσχυση για την ανέγερση κοινοτικού καταστήματος και αγροτικού ιατρείου.

63)Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Σύλλογος Αργιθεατών Θεσσαλών "Η ΕΣΤΙΑ" ζητεί οικονομική ενίσχυση για τη συνέχιση των πολιτιστικών του δραστηριοτήτων.

64)Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Προοδευτικός - Εκπολιτιστικός Σύλλογος των εκ Βόλου Καρδίτσας καταγομένων "ΤΟ ΑΣΤΕΡΙΟΝ" επισημαίνει τα προβλήματα που θα προκύψουν από τη συνέχιση κοινοτήτων σε Δήμους.

65)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Σύλλογος Εργαζομένων ΟΤΕ Επαρχίας Λήμνου διαμαρτύρεται για την ανάθεση εργασιών του Δήμου Μύρινας Λήμνου σε εργολάβους καθαριότητας.

66)Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Παράρτημα Βέροιας Ημαθίας της ΠΕΑΕΑ καταδικάζει τις επεμβάσεις του ΝΑΤΟ στα Βαλκάνια.

67)Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΛΕΩΝ ΑΥΔΗΣ κατέθεσαν αναφορά με την οποία το Παράρτημα Περιστερίου Αθηνών της ΠΕΑΕΑ ζητεί να μην γίνει επέμβαση οποιασδήποτε μορφής στην Αλβανία.

68)Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Παράρτημα Βέροιας Ημαθίας της ΠΕΑΕΑ ζητεί την ηθική και υλική αποκατάσταση των αντιστασιακών.

69)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Πανελλήνια 'Ενωση Πληρωμάτων Ρυμουλκών και Ναυαγοσωστικών ζητεί την κύρωση των ΣΣΕ μεταξύ των εργαζομένων στα ρυμουλκά και ναυαγοσωστικά και των πλοιοκτητών από του Κ.Υ.Ε.Ν.

70)Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Δήμαρχος Ηλιούπολης Αττικής ζητεί την επίλυση του ιδιοκτησιακού καθεστώτος της περιοχής του.

71)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η 'Ενωση Λειτουργών Μέσης Εκπαίδευσης και ο Σύλλογος Δασκάλων και Νηπιαγωγών Βάδης - Βυρτεμβέργης Γερμανίας ζητούν να μην καταργηθεί το αφορολόγητο του αυτοκινήτου για τους εκπαιδευτικούς που επιστρέφουν στην Ελλάδα όταν λήγει η πενταετία.

72) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Εργατικό Κέντρο Θήβας και το Σωματείο Εργαζομένων στην ΕΛΒΙΕΜΕΚ ζητούν τη λήψη μέτρων για τη συνέχιση της λειτουργίας της ΕΛΒΙΕΜΕΚ.

73) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Αγροτικός Συνεταιρισμός Ν.Καλλικράτειας Χαλκιδικής ζητεί να μην ενταχθούν ιδιοκτησίες της περιοχής Καλλικράτειας σε σχέδιο πόλης.

74)Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Συνδικάτο Οικοδόμων Νομού Ηλείας ζητεί τη διανομή των υπέρ αγνώστων ενσήμων.

75)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Σύλλογος Ελλήνων Εκπαιδευτικών Βόρειας Ρηνανίας - Βεστφαλίας Γερμανίας προτείνει την ένταξη των αποσπασμένων εκπαιδευτικών στη νοσοκομειακή και ιατροφαρμακευτική περίθαλψη της χώρας στην οποία υπηρετούν.

76)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Νομάρχης Χίου αναφέρεται στα προβλήματα που προκαλούνται στους φορολογούμενους του Νομού Χίου από την υποχρέωση υποβολής δήλωσης Φόρου Μεγάλης Ακίνητης Περιουσίας, σύμφωνα με το Ν. 2459/97.

77)Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο Αγροτοαλιευτικός Σύλλογος Αστακού Αιτωλ/νίας "Ο ΑΓ. ΓΕΩΡΓΙΟΣ" ζητεί την επαναχορήγηση τράνζιτ πετρελαίου στους επαγγελματίες αλιείς.

78)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η 'Ενωση Μηχανικών Δημοσίων Υπαλλήλων Διπλωματούχων Ανωτάτων Σχολών Κεντρικής Μακεδονίας αναφέρεται στην επιλογή από το ΥΠΕΘΟ εξειδικευμένου Συμβούλου για τον ποιοτικό έλεγχο 

Σελίδα 5815 

1500 έργων παλιών και νέων που καλύπτουν το σύνολο της επικράτειας.

79)Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Σύλλογος Παραγωγών Ζώντων Ορνιθίων Κρεατοπαραγωγής ζητεί την επίλυση οικονομικών προβλημάτων των μικρών κρεατοπαραγωγών πτηνοτρόφων.

80)Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Σωματείο Εργαζομένων Καζίνο - Ξενοδοχείο και Τελεφερίκ Πάρνηθας καταγγέλλει την ιδιωτικοποίηση των τριών κρατικών Καζίνο και τη χορήγηση αδειών σε όλη την Ελλάδα.

81)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Επιμελητήριο Χίου ζητεί να αυξηθούν σε τέσσερα την εβδομάδα τα αεροπορικά δρομολόγια από τρία που είναι μέχρι σήμερα.

82) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Σωματείο Επιχειρηματιών Ενοικιαζομένων Δωματίων και Τουριστικών Δραστηριοτήτων Δήμου Λουτροπόλεως Θερμής και Πύργων Θερμής Λέσβου ζητεί να ενταχθούν τα ενοικιαζόμενα δωμάτια στο πρόγραμμα κοινωνικού θεραπευτικού τουρισμού.

83)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Ομοσπονδία Λημνιακών Συλλόγων Αθήνας ζητεί τη λήψη μέτρων για την ανάπτυξη των ακριτικών νησιών του Αιγαίου και ειδικά της Λήμνου.

84) O Bουλευτής Βοιωτίας κ.ΓΕΩΡΓΙΟΣ ΚΑΤΣΙΜΠΑΡΔΗΣ κατέθεσε αναφορά με την οποία ο Δήμος Θηβαίων Βοιωτίας ζητεί την αναβάθμιση της τεχνικής υπηρεσίας του ΟΤΕ Θήβας σε ανεξάρτητο τεχνικό τμήμα.

85) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου- Λυκείου Αθηνών ζητεί τη λήψη μέτρων για την εύρυθμη λειτουργία του Σχολείου.

86) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία το Φιλανθρωπικό Σωματείο και Ιδρυμα Λιβαδειάς ΕΣΤΙΑ ΜΗΤΕΡΑΣ ζητεί οικονομική ενίσχυση για την επισκευή του Γηροκομείου του.

87) Ο Βουλευτής Σάμου κ. ΚΩΝ/ΝΟΣ ΚΑΡΑΜΗΝΑΣ κατέθεσε αναφορά με την οποία ο κ.Γ.Πασαγιάννης, δικηγόρος ζητεί την οριστική διευθέτηση εργατικής διαφοράς ομάδος εργαζομένων στην πρώην Πειραική-Πατραική Σάμόυ.

88) Ο Βουλευτής Θεσ/νίκης κ.ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η ΓΕΩΤΕΕ - Oμοσπονδία Αγροτικών Συλλόγων Νομού Θεσ/νίκης ζητεί να διατηρηθούν οι ΠΔΕΒ με τη μορφή και στελέχωση που έχουν σήμερα.

89) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η Πανελλήνια Ενωση Επαγγελματιών Πιλότων Πολιτικής Αεροπορίας ζητεί την πρόσληψη χειριστών αεροσκαφών στην 359 ΜΑΕΔΥ της Πολεμικής Αεροπορίας.

90) Η Βουλευτής Λαρίσης κα ΑΝΔΡΙΑΝΗ ΛΟΥΛΕ κατέθεσε αναφορά με την οποία η Ενωση Αξιωματικών Ελληνικής Αστυνομίας Θεσσαλίας ζητεί την τροποποίηση διατάξεων που ρυθμίζουν θέματα μισθολογικών προαγωγών των μελών της.

91) Η Βουλευτής Λαρίσης κα ΑΝΔΡΙΑΝΗ ΛΟΥΛΕ κατέθεσε αναφορά με την οποία η Κοινότητα Αμπελακίων Λαρίσης ζητεί την αξιοποίηση και ανάπλαση των χώρων της Αγίας Παρασκευής της κοιλάδας Τεμπών.

92) Η Βουλευτής Λαρίσης κα ΑΝΔΡΙΑΝΗ ΛΟΥΛΕ κατέθεσε αναφορά με την οποία η Χημική Υπηρεσία της Περιφερειακής Δ/νσης Λαρίσης ζητεί την κατασκευή κτιρίου για τη στέγαση της Χημικής Υπηρεσίας.

93) Η Βουλευτής Πειραιώς κυρία ΣΤΕΛΛΑ ΑΛΦΙΕΡΗ κατέθεσε αναφορά με την οποία το Ελληνικό Τμήμα του Διεθνούς Συμβουλίου Μνημείων και Τοποθεσιών ζητεί τη λήψη μέτρων προστασίας του αρχαιολογικού χώρου Τραχώνων Αλίμου Αττικής.

94) Οι Βουλευτές κύριοι ΦΩΤΗΣ ΚΟΥΒΕΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Σύλλογος Συνταξιούχων ΗΣΑΠ ζητεί να καταβληθούν στα μέλη του τα επί πλέον ποσά που έχουν χορηγηθεί στους εργαζόμενους των ΗΣΑΠ.

95) Η Βουλευτής Αθηνών κα ΜΑΡΙΑ ΔΑΜΑΝΑΚΗ κατέθεσε αναφορά με την οποία ο Σύλλογος "Φίλοι του Αλσους Ν.Ιωνίας, Ν.Φιλαδέλφειας και Ν.Χαλκηδόνας" και η Κίνηση Πολιτών Γαλατσίου Αττικής ζητούν την αναδάσωση της δημόσιας έκτασης, γνωστής ως "Κτήμα Βείκου".

96) Η Βουλευτής Λαρίσης κα ΑΝΔΡΙΑΝΗ ΛΟΥΛΕ κατέθεσε αναφορά με την οποία το Σωματείο Καθαριστών-Καθαριστριών Νομού Λαρίσης ζητεί την καταβολή στα μέλη του επί πλέον αμοιβής για υπερωριακή απασχόλησή τους.

97) Η Βουλευτής Λαρίσης κα ΑΝΔΡΙΑΝΗ ΛΟΥΛΕ κατέθεσε αναφορά με την οποία το Περιφερειακό Τμήμα Νομού Λάρισας της Ενωσης Ελλήνων Τεχνολόγων Μηχανικών ζητεί την ασφάλιση των μελών του στο ΤΣΜΕΔΕ.

98) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου-Λυκείου Αθηνών ζητεί τη λήψη μέτρων για την εύρυθμη λειτουργία του Σχολείου.

99) Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία η Πανελλήνια Ενωση Ποντίων Επιστημόνων ζητεί την αναγνώριση πτυχίων ιατρικής εξωτερικού και ειδικά των πτυχίων από χώρες της πρώην Σοβιετικής Ενωσης.

100) Οι Βουλευτές κύριοι ΦΩΤΗΣ ΚΟΥΒΕΛΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία ο Σύλλογος Παλινοστούντων Ομογενών Ελλήνων Θράκης "Η ΣΥΜΠΑΡΑΣΤΑΣΗ' ζητεί την παραχώρηση βίζας παλλινόστησης σε μέλη παλλινοστούντων οικογενειών.

101) Οι Βουλευτές κύριοι ΦΩΤΗΣ ΚΟΥΒΕΛΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία ο κ.Δ.Γρυπάρης ζητεί να του εκδωθούν βεβαιώσεις πολυτεκνικής ιδιότητας.

102) Ο Βουλευτής Ηλείας κ. ΒΑΣΙΛΗΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η Κοινότητα Νεοχωρίου Ολυμπίας Ηλείας ζητεί οικονομική ενίσχυση για την κατασκευή υδρομάστευσης και δημιουργίας νέας γεώτρησης υδρεύσεως

103) Ο Βουλευτής Κορινθίας κ.ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου -Λυκείου Αθηνών ζητεί τη λήψη μέτρων για την εύρυθμη λειτουργία του Σχολείου.

104) Ο Βουλευτής Εύβοιας κ.ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Σύνδεσμος Κοινοτήτων περιοχής Μαρμαρίου Εύβοιας ζητεί τη λήψη μέτρων για την αξιοποίηση του φαραγγιού "ΔΗΜΟΣΑΡΙ'.

Σελίδα 5816 

 

105) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Πολιτιστικός Σύλλογος Ερέτριας "Κ.ΚΑΝΑΡΗΣ" ζητεί την επαναλειτουργία του αρχαίου θεάτρου Ερέτριας Εύβοιας.

106)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Νομάρχης Εύβοιας ζητεί την άμεση λειτουργία του Κρατικού Παιδικού Σταθμού Σκύρου.

107)Ο Β' Αντιπρόεδρος της Βουλής και Βουλευτής Ξάνθης κ. ΠΑΝΑΓΙΩΤΗΣ ΣΓΟΥΡΙΔΗΣ κατέθεσε αναφορά με την οποία η Πανελλήνια Ομοσπονδία Θρακικών Σωματείων ζητεί να μην καταργηθεί το άρθρο 19 του Κώδικα Ελληνικής Ιθαγένειας.

108)Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας στο οποίο ζητείται η ολοκλήρωση της κατασκευής του αυτοκινητοδρομίου Σερρών.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 2854/17-3-97 Ερώτηση δόθηκε με το υπ' αριθμ. 1254/17-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2854/17.3.97 που κατέθεσε ο Βουλευτής κ. Σ. Μιχελογιάννης για τα θέματα της αρμοδιότητάς μας, σας πληροφορούμε τα εξής:

Για την πληρωμή των εργαζομένων στη δακοκτονία το έτος 1996 γνωρίζουμε ότι το Υπουργείο Γεωργίας είχε έγκαιρα γνωρίσει στο Υπουργείο Οικονομικών ότι οι εγγεγραμμένες πιστώσεις στον Κ.Α.Ε. δακοκτονίας ήταν ελλειμματικές και συγχρόνως είχε ζητήσει μεταφορά πίστωσης ύψους 2 δις δρχ. από άλλο Κ.Α.Ε. του προϋπολογισμού του Υπουργείου Γεωργίας.

Η αιτηθείσα μεταφορά απορρίφθηκε τρεις φορές και την τέταρτη στις 31.12.96 το Υπουργείο Οικονομικών ενέκρινε μεταφορά ύψους μόνο 1 δις δρχ., η οποία δεν επαρκούσε για την εξόφληση όλων των δαπανών του προγράμματος δακοκτονίας έτους 1996. Η μεταφερθείσα πίστωση του 1 δις δρχ. κατανεμήθηκε την ίδια ως άνω ημερομηνία και οι υπόλοιπες δαπάνες αναγκαστικά καλύφθηκαν από τις πιστώσεις του προϋπολογισμού του έτους 1997 με την από 31.1.97 κατανομή της αρμόδιας Υπηρεσίας του Υπουργείου Γεωργίας η οποία υλοποιήθηκε από το Γενικό Λογιστήριο του Κράτους στις 14.3.97 και αναμένεται να πληρωθούν τα οφειλόμενα ημερομίσθια σύντομα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

2. Στην με αριθμό 2861/17-3-97 Ερώτηση δόθηκε με το υπ' αριθμ. 1254/11-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2861/17.3.97 που κατέθεσε ο Βουλευτής κ. Μ. Στρατάκης, σας πληροφορούμε τα εξής:

Στον Καν. 2328/91 εντάσσονται οι κατά κύρια απασχόληση γεωργοί οι οποίοι επιθυμούν να πραγματοποιήσουν επενδύσεις στη γεωργική τους εκμετάλλευση με σκοπό τον εκσυγχρονισμό και τη βελτίωση του εισοδήματός των.

Οι παραγωγοί που υπέστησαν ζημιές έχουν τη δυνατότητα να ενταχθούν στο πρόγραμμα εφόσον δεν έχουν ενταχθεί σ' αυτό ή εφ'όσον έχουν ενταχθεί και δεν έχουν καλύψει την ανώτατη επιλέξιμη δαπάνη που προβλέπεται από το πρόγραμμα (σήμερα το ύψος επένδυσης που μπορεί να ενισχυθεί είναι 44 εκατ. δρχ.).

Οι εν λόγω ενισχύσεις καταβάλλονται όχι για αποκατάσταση των ζημιών αλλά για εγκατάσταση νέων θερμοκηπίων.

Σε ό,τι αφορά τα ποσοστά ενίσχυσης, αυτά είναι καθορισμένα και προβλέπονται από τον ίδιο τον Κανονισμό και κατά συνέπεια δεν μπορούμε να χορηγήσουμε τα αυξημένα ποσοστά ενίσχυσης που προβλέπονται για τους νέους γεωργούς σε άλλη κατηγορία δικαιούχων.

'Ολες οι ζημιές που αναγγέλθηκαν τα τελευταία χρόνια στον ΕΛΓΑ σε θερμοκηπιακές καλλιέργειες του Νομού Ηρακλείου από ανεμοθυελλα ή άλλα αίτια ασφαλιστικά καλυπτόμενα από τον ΕΛΓΑ έχουν εκτιμηθεί και έχουν αποζημιωθεί.

Για τις πρόσφατες ζημιές που προξενήθηκαν σε θερμοκηπιακές καλλιέργειες από την ανεμοθύελλα της 22.2.97 στην επαρχία Βιάννου Ν. Ηρακλείου, ο ΕΛΓΑ επιλήφθηκε άμεσα και ήδη η διαδικασία των εξατομικευμένων εκτιμήσεων έχει ολοκληρωθεί. Θα καταβληθεί δε στη συνέχεια από τον ΕΛΓΑ προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατόν.

'Οσον αφορά την τροποποίηση του θεσμικού πλαισίου ασφάλισης για κάλυψη των ζημιών και στις εγκαταστάσεις των θερμοκηπίων, γνωρίζουμε ότι στόχος του ΕΛΓΑ είναι η επέκταση και η βελτίωση της παρεχόμενης ασφάλισης ώστε να περιοριστούν στο ελάχιστο δυνατό οι επιπτώσεις της εξάρτησης των παραγωγών της χώρας μας από καιρικές αντιξοότητες που δεν μπορούν να ελεγχθούν.

'Ομως οι ασφαλιστικές παροχές πρέπει να γίνονται εντός των οικονομικών δυνατοτήτων του ΕΛΓΑ ώστε να διασφαλίζεται η επιτυχία και η συνέχιση του θεσμού της γεωργικής ασφάλισης και ο ΕΛΓΑ επι του παρόντος τουλάχιστον έχει εξαντλήσει όλα τα περιθώρια που του επιτρέπουν οι οικονομικές του δυνατότητες και κατά συνέπεια η κάλυψη ζημιών σε θερμοκηπιακές εγκαταστάσεις υπό τις σημερινές συνθήκες δεν είναι δυνατόν να πραγματοποιηθεί.

Επίσης η ΑΤΕ, σύμφωνα με πάγια τακτική της, παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν' ανταποκριθούν στις υποχρεώσεις τους στην Τράπεζα λόγω έκτακτων γεγονότων (όπως δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών, κ.λπ.) τα οποία επηρέασαν αρνητικά τις εκμεταλλεύσεις τους. Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος και προβλέπουν ρύθμιση των ληξ/σμων χρεών, χωρίς τόκους ποινής, σ' ένα νεό δάνειο. Η ένταξη των πληγέντων παραγωγών στο μέτρο αυτό γίνεται ύστερα από εξατομίκευση των ζημιών της κάθε εκμετάλλευσης που αφορούν το μέρος των οφειλών που διαπιστωμένα δεν είναι σε θέση να εξυπηρετηθεί.

Στα πλαίσια αυτά δεν μπορούν να αντιμετωπισθούν και τα χρέη των παραγωγών του Ν. Ηρακλείου που πλήγηκαν από ανεμοθύελλα.

Ο Υπουργός

ΣΤΕΦ. ΤΖΟΥΜΑΚΑΣ"

3. Στην με αριθμό 2869/17-3-97 Ερώτηση δόθηκε με το υπ' αριθμ. 1256/11-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2869/17.3.97 που κατέθεσαν οι Βουλευτές κ.κ. Ε. Αποστόλου, Σπ. Δανέλλης για τα θέματα της αρμοδιότητάς μας, σας πληροφορούμε τα εξής:

'Ολες οι μετακινήσεις ζώντων ζώων σύμφωνα με το Β.Δ. της 26.3.36 άρθρο 42, το Π.Δ. 101/85 άρθρο 7 και Υπ. Απόφαση 340214/5.4.93 σχετικά με το πρόγραμμα εξάλειψης του Μελ. Πυρετού των αιγοπροβάτων, συνοδεύονται υποχρεωτικά από άδεια διακίνησης των ζώων που εκδίδεται από το Αγρ. Κτηνιατρείο της περιοχής στα μητρώα του οποίου είναι γραμμένα τα μετακινούμενα ζώα.

Η σφαγή των ζώων εκτός σφαγείου απαγορεύεται. Οι Κτηνιατρικές Υπηρεσίες όλων των Νομαρχιών Αυτοδιοικήσεων στην αρμοδιότητα των οποίων υπάγεται η υγειονομική επιθεώρηση των προς εμπορία σφαζομένων ζώων και ο έλεγχος της τήρησης των κειμένων διατάξεων που ρυθμίζουν τα της σφαγής των ζώων και της λειτουργίας του σφαγείου, έχουν εντατικοποιήσει τους ελέγχους και την επιτήρηση της σφαγής των ζώων και μεμονωμένες περιπτώσεις σφαγής ζώων εκτός σφαγείων τείνουν και αυτές να εξαλειφθούν.

Στα πλαίσια της εξυγίανσης των επιχειρήσεων σφαγής ζώων συνεταιριστικού και δημοτικού χαρακτήρα, με νομοσχέδιο του

Σελίδα 5817 

Υπουργείου Γεωργιας που προωθείται προς ψήφιση στη Βουλή των Ελλήνων, προβλέπεται η ρύθμιση χρεών των εν λόγω επιχειρήσεων προς την Αγροτική Τράπεζα της Ελλάδος από δάνεια για την ίδρυση και λειτουργία τους.

Μεταξύ των ρυθμιζομένων χρεών συμπεριλαμβάνονται και τα χρέη της ΕΑΣ Λήμνου.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

4. Στην με αριθμό 2872/17-3-97 Ερώτηση δόθηκε με το υπ' αριθμ. 1227/8-4-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2872 που κατατέθηκε στις 17-3-97 από το Βουλευτή κ. Σπύρο Δανέλλη σας γνωρίζουμε τα εξής:

Βάσει των διατάξεων της υφιστάμενης νομοθεσίας το ΥΠΕΧΩΔΕ είναι αρμόδιο για τον εθνικό σχεδιασμό της διαχείρισης των απορριμμάτων ενώ για τον περιφερειακό σχεδιασμό αρμοδιότητα έχουν οι Νομαρχιακές Αυτοδιοικήσεις και οι ΟΤΑ.

Στη Λέσβο ο οριστικός σχεδιασμός και η εφαρμογή Ολοκληρωμένης Διαχείρισης των απορριμμάτων, προϋποθέτει την εξασφάλιση των χώρων τελικής διάθεσης και κυρίως του λεγόμενου κεντρικού Χώρου Υγειονομικής Ταφής Απορριμμάτων (ΧΥΤΑ).

'Ομως η πρόταση της Περιφέρειας Β. Αιγαίου για ένταξη στο επιχειρησιακό Πρόγραμμα "Περιβάλλον" (ΕΠΠΕΡ) της κατασκευής του νέου ΧΥΤΑ, δεν μπορεί να αξιολογηθεί ακόμη γιατί το έργο δεν έχει ακόμα τα απαραίτητα στοιχεία ωριμότητας και ετοιμότητας και κυρίως προέγκριση χωροθέτησης, βασικό στοιχείο κοινωνικής αποδοχής.

Η υπ' όψη πρόταση θα εξετασθεί σε επόμενη φάση με δεδομένη την προτεραιότητα του έργου αυτού.

Ο Υπουργός

Κ. ΛΑΛΙΩΤΗΣ"

5. Στην με αριθμό 2877/18-3-97 Ερώτηση δόθηκε με το υπ' αριθμ. 1297/11-4-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση των ερωτήσεων 2877/18-3-97 και 2878/18-3-97, που κατατέθηκαν στη Βουλή των Ελλήνων από την Βουλευτή κα Στ. Αλφιέρη, σας γνωρίζουμε ότι τα θέματα θίγονται εκφεύγουν της άμεσης και αποφασιστικής αρμοδιότητάς μας και μόνο παρεμβατικά μπορούμε να ενεργήσουμε, όπως κατ' επανάληψη έχουμε πράξει μέχρι σήμερα. Σ'αυτά τα πλαίσια ζητήσαμε από το Δήμαρχο Πειραιά με το 533176/25-7-96 έγγραφό μας το οποίο σας επισυνάπτουμε, την ενεργοποίησή του προς αποφυγή επέκτασης του φαινομένου αυτού.

Επιπλέον, με πρωτοβουλία του Υπουργείου Ανάπτυξης καθιερώθηκε μία διαρκής διυπουργική συνεργασία, στα πλαίσια της οποίας έχουν ήδη εξεταστεί συγκεκριμένα μέτρα, καθώς και η διευθέτηση των χρονίων αυτών προβλημάτων με νομοθετικές ρυθμίσεις (π.χ. κατάρτιση ειδικών κτιριοδομικών και λειτουργικών προδιαγραφών) και κατάταξη των κέντρων εστίασης και αναψυχής σε κατηγορίες, σύμφωνα και με πρόσθετα ποιοτικά κριτήρια.

Η Υπουργός

ΒΑΣΩ ΠΑΠΑΝΔΕΟΥ"

6. Στις με αριθμό 2877/18-3-97, 2878/18-3-97 Ερωτήσεις δόθηκε με το υπ' αριθμ. 1248/8-4-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στις ερωτήσεις με αριθμό 2877 και 2878 που κατατέθηκαν στις 18-3-97 από τη Βουλευτή κ. Στέλλα Αλφιέρη, σας γνωρίζουμε τα εξής:

Το μεγαλύτερο τμήμα της πόλης του Πειραιά και ιδιαίτερα οι περιοχές που αναφέρονται στις (α) και (β) σχετικές ερωτήσεις (Καστέλλα, Μικρολίμανο, Ζέα, Πασαλιμάνι, Φρεαττύδα, Πειραϊκή, Ακτή Πρωτοψάλτη και Ευαγγελίστρια) έχει ήδη χαρακτηρισθεί ως παραδοσιακό με το από 27-7-1982 Π. Δ/γμα (ΦΕΚ 410Δ/82) και προστατεύεται από τις διατάξεις που περιλαμβάνονται σε αυτό, σε οικοδομήσιμους και κοινόχρηστους χώρους, εγκρίνεται από την Επιτροπή Πολεοδομικού και Αρχιτεκτονικού Ελέγχου, η οποία είναι αρμόδια για τη προστασία του παραδοσιακού χαρακτήρα του Ιστορικού Κέντρου Πειραιά.

Παράλληλα έχουν χαρακτηρισθεί εντός του Ιστορικού Κέντρου περίπου 530 κτίρια ως διατηρητέα τα οποία είναι αξιόλογα δείγματα αρχιτεκτονικής, αποτελούν τεκμήρια της εξέλιξης της αρχιτεκτονικής φυσιογνωμίας του Πειραιά και εξασφαλίζουν την διατήρηση του παραδοσιακού ιστού της πόλης.

Για την πόλη του Πειραιά έχει εγκριθεί με την υπ. αρ. 78916/4063/87 Υπουργική Απόφαση το Γενικό Πολεοδομικό Σχέδιο (Γ.Π.Σ.) (ΦΕΚ 79Δ/88) με το οποίο δίνονται οι κατευθύνσεις για την χωτοταξική, πολεοδομική και κυκλοφοριακή οργάνωση της πόλης.

Η αρμόδια υπηρεσία μας (Δ/νση Πολεοδομικού Σχεδιασμού) στα πλαίσια εξειδίκευσης των χρήσεων, που προτείνονται από το παραπάνω Γ.Π.Σ. προχωρεί στη μελέτη χρήσεων γής, και ειδικών όρων δόμησης σε ευαίσθητες περιοχές της πόλης (Μικρολίμανο, Καστέλλα) και στην συνέχεια στην υπόλοιπη πόλη, πρόγραμμα το οποίο προωθείται άμεσα.

Τέλος σας ενημερώνουμε ότι σύμφωνα με την ισχύουσα νομοθεσία η χορήγηση -αφαίρεση- ανάκληση άδειας καθώς και το κλείσιμο καταστημάτων που λειτουργούν άνευ αδείας είναι αρμοδιότητα και εύθύνη της Τοπικής Αυτοδιοίκησης Α βαθμού.

Ο Υπουργός

Κ. ΛΑΛΙΩΤΗΣ"

7. Στην με αριθμό 2878/18-3-97 Ερώτηση δόθηκε με το υπ' αριθμ. 15933/11-4-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 2878/18-3-97 που κατέθεσε σε σας η Βουλευτής Στέλλα Αλφιέρη, και ειδικότερα στα θέματα αρμοδιότητας του Υπουργείου μας, σας γνωρίζουμε τα εξής:

Σε ότι αφορά την αναγκαιότητα λήψης μέτρων για τον περιορισμό υπερσυγκέντρωσης των κέντρων διασκέδασης στις συγκεκριμένες περιοχές του Δήμου Πειραιά, που αναφέρονται στην ανωτέρω ερώτηση σας πληροφορούμε ότι τα θέματα αυτά άπτονται της πολιτικής του κάθε Δήμου και οι οποιεσδήποτε ενέργειες ανήκουν στην αποκλειστική ευθύνη και πρωτοβουλία του μέσα στα νόμιμα πλαίσια.

Σε ότι αφορά την επανεξέταση των αδειών λειτουργίας των καταστημάτων αυτών ως προς την νομιμότητά τους, σας γνωρίζουμε ότι οι διάφοροι έλεγχοι για θέματα πυρασφάλειας, υγιεινής κ.λπ. διενεργούνται κατά περίπτωση από τις αρμόδιες Υπηρεσίες.

'Οπως μας γνώρισε ο Δήμος Πειραιά πέραν των ελέγχων που διενεργούν οι εν λόγω υπηρεσίες με δική τους πρωτοβουλία έχει ζητήσει και ο ίδιος ο δήμος να γίνουν ανάλογοι έλεγχοι.

'Οταν διαπιστώνονται παραβάσεις προβαίνει στην λήψη των διοικητικών ποινών που προβλέπονται για κάθε περίπτωση.

Ο Υφυπουργός

Λ. ΠΑΠΑΔΗΜΑΣ"

8. Στην με αριθμό 2079/18-3-97 Ερώτηση δόθηκε με το υπ' αριθμ. 1249/8-4-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2879 που κατατέθηκε στις 18-3-97 από τη Βουλευτή κ. Στέλλα Αλφιέρη σας γνωρίζουμε τα εξής:

Η αρμόδια Υπηρεσία μας (Δ/νση Πολεοδομικού Σχεδιασμού) μετά από πρόταση του Δημοτικού Συμβουλίου Πειραιά και αφού έλαβε υπόψη της τις κατευθύνσεις του Γενικού Πολεοδομικού 

Σελίδα 5818 

Σχεδίου του Δήμου Πειραιά (ΦΕΚ 79/Δ/88), σύμφωνα με τις οποίες στην θέση αυτή προβλέπεται χώρος στάθμευσης σε 3 στάθμες, τις απόψεις του Δήμου και των περιοίκων, συνέταξε σχετική εισήγηση για την οποία γνωμοδότησε το Κεντρικό Συμβούλιο ΧΟΠ (ΚΣΧΟΠ) με την υπ' αρ. 756/7-11-96 πράξη του.

Σύμφωνα με την γνωμοδότηση του Κ.Σ.ΧΟΠ, ο χώρος της πλατείας διατηρείται και επιτρέπεται μόνο η δημιουργία τριών (3) υπογείων χώρων στάθμευσης, λειτουργία η οποία είναι απαραίτητη για την εξυπηρέτηση της περιοχής. Το σχέδιο του Π.Δ/γματος έχει αποσταλεί στο Συμβούλιο της Επικρατείας για τη σχετική επεξεργασία.

Ο Υπουργός

Κ. ΛΑΛΙΩΤΗΣ"

9. Στην με αριθμό 2883/18-3-97 Ερώτηση δόθηκε με το υπ' αριθμ. 1250/9-4-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2883 που κατατέθηκε στις 18-3-97 από τους Βουλευτές κ.κ. Πέτρο Κουναλάκη, Γιάννη Δραγασάκη, Μαρία Δαμανάκη και Φώτη Κουβέλη σας γνωρίζουμε τα εξής:

Προκειμένου να εκδοθεί η υπ' αρ. 89904/5225/20-8-96 ΚΥΑ (ΦΕΚ 1093 τεύχος Δ της 17-9-96) περί "έγκρισης τοπικού ρυμοτομικού σχεδίου στην εκτός σχεδίου περιοχή του δήμου Αγ. Παρασκευής για τον καθορισμό χώρου ανέγερσης Κέντρου Μεταφοράς Τεχνογνωσίας του ΕΚΕΦΕ "Δημόκριτος" και καθορισμού χρήσεων και όρων και περιορισμών δόμησης", σύμφωνα με το άρθρο 26 του Ν. 1337/83, γνωμοδότησαν θετικά ο Οργανισμός Ρυθμιστικού Σχεδίου και Προστασίας Περιβάλλοντος Αθήνας και η Διεύθυνση Περιβάλλοντος του Υπουργείου μας.

Επίσης η Διεύθυνση Πολεοδομικού Σχεδιασμού του Υπουργείου μας έκρινε σκόπιμο -παρ' ότι αυτό δεν προβλέπεται από το άρθρο 26 του ν. 1337/83 - να ζητήσει και την γνωμοδότηση του Κεντρικού Συμβουλίου Χωροταξίας Οικισμού και Περιβάλλοντος, λόγω της σημασίας της συγκεκριμένης δραστηριότητας (υπερτοπικό έργο Εθνικής σημασίας) το οποίο επίσης γνωμοδότησε θετικά επί του θέματος.

Ο Υπουργός

Κ. ΛΑΛΙΩΤΗΣ"

10. Στην με αριθμό 2883/18-3-97 Ερώτηση δόθηκε με το υπ' αριθμ. 1286/11-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2883/18-3-97 που κατέθεσαν οι Βουλευτές κ.κ. Π. Κουναλάκης, Γ. Δραγασάκης, Μ. Δαμανάκη, Φ. Κουβέλης, για τα θέματα της αρμοδιότητάς μας, σας πληροφορούμε τα εξής:

Σχετικά με την ανέγερση κτιριακών εγκαταστάσεων στο ΕΚΕΦΕ "Δημόκριτος" και την άρση αναδάσωσης σε έκταση 57,5 στρεμ. που καταλαμβάνουν οι κτιριακές εγκαταστάσεις του, σύμφωνα με τα στοιχεία τα υπάρχοντα γνωρίζουμε ότι:

Το έτος 1955 με τον νόμο 3277 ιδρύθηκε η Ελληνική Επιτροπή Ατομικής Ενέργειας και στην συνέχεια στο Υπ. Γεωργίας με τρεις διαδοχικές αποφάσεις (α) 76288/1082/2/5/56, 56257/908/6/4/1957 (β) 279289/6060/17/2/1964 και (γ) 303604/8576/7.1/69 της παραχώρησε κατά χρήση δημόσια δασική έκταση συνολικού εμβαδού 554,2 στρεμ. για ανέγερση κτιριακών εγκαταστάσεων.

Επί της εκτάσεως αυτής το ΕΚΕΦΕ "Δημόκριτος" στο οποίο μεταφέρθηκαν με τον Ν. 1514/85 αρ. 28 παρ. 2 ολόκληρη η περιουσία, εγκαταστάσεις, όργανα και λοιπός εξοπλισμός που ανήκε στην ΕΕΑΕ, ανήγειρε εγκαταστάσεις σε εμβαδόν 25 στρεμ. και προκειμένου να επεκτείνει τις υφιστάμενες κτιριακές εγκαταστάσεις προς κάλυψη συμπληρωματικά, προγραμματισθεισών αναγκών του, υπέβαλε αίτημα στο Δασαρχείο Πεντέλης για συναίνεση σε ανέγερση κτιρίων σε εμβαδόν 32 στρεμ. μέσα στην παραχωρηθείσα έκταση.

Επειδή η παραχωρηθείσα έκταση περιλαμβανόταν στις εκτάσεις που κηρύχθηκαν ως αναδασωτέες με την 108424/34 Υπουργική απόφαση, προκειμένου να δοθεί η έγκριση για την ολοκλήρωση των κτιριακών εγκαταστάσεων, ο αρμόδιος Νομάρχης με την υπ' αριθμ. 2254/29/8/90 απόφαση (ΦΕΚ 673/Δ/5/12/90) ύστερα από εισήγηση του Δασαρχείου Πεντέλης σύμφωνα με την οποία εκπληρώθηκαν οι λόγοι για τους οποίους κηρύχθηκε η έκταση ως αναδασωτέα στις συγκεκριμένες θέσεις και ότι οι εγκαταστάσεις του ΕΚΕΦΕ εξυπηρετούν την έρευνα και τις αναπτυξιακές ανάγκες της Χώρας, προέβη στην άρση της αναδάσωσης για τα 25 στρεμ. που καλύπτουν οι παλαιές εγκαταστάσεις και για τα 32 στρεμ. που θα καλύψουν οι καινούριες εγκαταστάσεις και μετά από την ενέργεια αυτή το ΥΠΕΧΩΔΕ προχώρησε στην έκδοση απόφασης για έγκριση τοπικού ρυμοτομικού σχεδίου, το οποίο επειδή συνέτρεχαν οι νόμιμες προϋποθέσεις, συνυπέγραψε και ο Υπουργός Γεωργίας.

Ο Υπουργός

ΣΤΕΦ. ΤΖΟΥΜΑΚΑΣ"

11. Στην με αριθμό 2884/18-3-97 Ερώτηση δόθηκε με το υπ' αριθμ. 1287/11-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2884/18.3.97 που κατέθεσε ο Βουλευτής κ. Ε. Αποστόλου, σας πληροφορούμε τα εξής:

Από το Υπουργείο Γεωργίας θα εξεταστεί η δυνατότητα και αναγκαιότητα ένταξης και άλλων Νομών στα μέτρα που εγκρίθηκαν για τους βαμβακοπαραγωγούς ορισμένων Νομών της χώρας που η παραγωγή τους ζημιώθηκε σε ποσοστό 30% και πάνω από βροχοπτώσεις πλημμύρες κατά τους μήνες Σεπτέμβριο - Δεκέμβριο 1996.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

12. Στην με αριθμό 2885/18-3-97 Ερώτηση δόθηκε με το υπ' αριθμ. 1396/4-4-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 2885/18-3-97 ερώτησης που κατέθεσε ο Βουλευτής κ. Γ. Ορφανός με θέμα τις συνθήκες εκπαίδευσης των εφέδρων καταδρομέων από 10 έως 21 Φεβρουαρίου στο ΚΕΑΠ-Ρεντίνας, σας πληροφορούμε τα εξής:

Η εν λόγω εκπαίδευση διεξήχθη σύμφωνα με το προβλεπόμενο και εγκεκριμένο από την αρμόδια Διεύθυνση πρόγραμμα εκπαιδεύσεως με σκοπό τη διατήρηση στα γνωστά υψηλά επίπεδα της επιχειρησιακής ικανότητας των εφέδρων καταδρομέων, χωρίς καμία περικοπή μέσων ή στοιχείων προγράμματος για την επίτευξη οικονομιών.

Σε ό,τι δε αφορά την ορκωμοσία νεοσυλλέκτων στο Μεγάλο Πεύκο θα πρέπει να τονιστεί ότι ουδέποτε μέχρι τώρα ορκίστηκαν οπλίτες των Ειδικών Δυνάμεων νεώτερης ΕΣΣΟ φέροντες στολές εξόδου παλαιότερης.

Τέλος θα θέλαμε να σας διαβεβαιώσουμε ότι το Υπουργείο Εθνικής 'Αμυνας δε φείδεται ούτε χρηματικών πόρων ούτε παροχής μέσων, προκειμένου να διατηρήσει το υψηλό επίπεδο ετοιμότητας και αξιομάχου των Ενόπλων Δυνάμεων της χώρας μας.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

13. Στην με αριθμό 2888/18-3-97 Ερώτηση δόθηκε με το υπ' αριθμ. 1288/11-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2888/18-3-97 που κατέθεσαν οι Βουλευτές κ.κ. Α. Λουλέ, Ε. Αποστόλου σας πληροφορούμε τα εξής:

Σύμφωνα με το άρθρο 2 του Καν. (ΕΚ) 2201/96 για τα μεταποιημένα προϊόντα που λαμβάνουν ενίσχυση στην παραγωγή, όπως είναι η βιομηχανική τομάτα, εφαρμόζεται καθεστώς σύναψης συμβάσεων μεταποίησης αποκλειστικά και μόνον μεταξύ Οργανώσεων Παραγωγών (ΟΠ) και μεταποιητών σε 

Σελίδα 5819 

μεταβατική περίοδο 5ετίας αποκλειομένων σταδιακά των συμβάσεων με μεμονωμένους παραγωγούς. Ως εκ τούτο προκύπτει άμεση ανάγκη δημιουργίας Ο.Π. για την ένταξη όλων των μεταποιημένων προϊόντων.

Σύμφωνα με την 334587/28.4.95 Υπουργική Απόφαση ισχύει καθεστώς κατανομής παράδοσης βιομηχανικής τομάτας στα εργοστάσια για τους επιμέρους παραγωγούς.

Το καθεστώς αυτό προβλέπει δικαίωμα παράδοσης που ανέρχεται στο μέσο όρο της παραδοθείσης ποσότητας κατά την τελευταία 5ετία και όχι πάνω από 200 τον. και κάτω από 50 τον. κ.α.

Ο Καν. (ΕΚ) 412/97 για την αναγνώριση Ο.Π., θέτει ελάχιστα μεγέθη, αριθμό μελών και όγκο παραγωγής που μεταφερόμενα στη βιομηχανική τομάτα δείχνουν μη προσαρμογή στις παραγωγικές ανάγκες της χώρας μας, καθ' ότι:

α) Η διαφοροποίηση των ελαχίστων μεγεθών κατά Νομό στις 4 κατηγορίες δεν ανταποκρίνονται στον αντίστοιχο όγκο της παραγωγής τους β) δίνουν τη δυνατότητα δημιουργίας τεραστίου αριθμού Ο.Π. γ) σε περίπτωση καταχρηστικής εφαρμογής τους (μικρός αριθμός μελών - μεγάλος όγκος παραγωγής) μπορούν να αποτρέψουν το καθεστώς της κατανομής των επί μέρους παραγωγών δ) Λόγω του μικρού ως επί το πλείστον μεγέθους τους προκειμένου να αντιμετωπίσουν τις απαιτήσεις του Κανονισμού επιβαρύνουν δυσανάλογα το προϊόν και ως εκ τούτου δεν είναι βιώσιμες, αλλά και δεν μπορούν να καταρτίσουν σημαντικά και αποτελεσματικά επιχειρησιακά προγράμματα.

Από το Υπουργείο Γεωργίας προωθούνται Αποφάσεις:

Για την αύξηση των ελαχίστων ορίων σε μεγέθη πολύ μεγαλύτερα του 15% που είναι σύμφωνα με τον Καν. (ΕΚ) 412/97 ελάχιστα μεγέθη. Η δυνατότητα αύξησης των ελαχίστων μεγεθών αυτών προκύπτει από το 'Αρθρο 2 του εν λόγω Καν/σμού.

Για την τήρηση και τον έλεγχο του καθεστώτος κατανομής στους επί μέρους παραγωγούς συγκροτείται σε επίπεδο Νομού η Επιτροπή Κατανομής Βιομηχανικής Τομάτας, στην οποία μετέχουν υπηρεσιακοί παράγοντες και ενδιαφερόμενοι φορείς.

Οι αναγνωρίσεις των παλιών και νέων ομάδων παραγωγών θα γίνονται λαμβάνοντας υπόψη τις διατάξεις του Καν. 2200/96 ο οποίος τέθηκε σε εφαρμογή την 1.1.97.

Οι ομάδες παραγωγών θα πρέπει να έχουν ένα ελάχιστο αριθμό μελών και ελάχιστο όγκο εμπορεύσιμης παραγωγής. Ο ελάχιστος όγκος εμπορεύσιμης παραγωγής μπορεί ν' αντικατασταθεί με το 15% της συνολικής μέσης παραγωγής της οικονομικής περιφέρειας που είναι εγκατεστημένοι οι παραγωγοί της οργάνωσης. Τα προβλεπόμενα από τον ανωτέρω κανονισμό ελάχιστα μεγέθη μπορούν να αυξηθούν από το Κράτος-μέλος. Η προσαρμογή των προβλεπόμενων ελαχίστων μεγεθών μελετάται από το ΥΠ.ΓΕ.

Οι παραγωγοί μπορούν με πρωτοβουλία τους να συστήσουν ομάδες παραγωγών για διάφορες κατηγορίες προϊόντων μεταξύ των οποίων και γενικώς για το σύνολο των φρούτων και λαχανικών. Αυτονόητο είναι ότι οι παραγωγοί θα πρέπει να προσαρμόσουν την παραγωγή τους τόσο ποσοτικά όσο και ποιοτικά στις απαιτήσεις της εγχώριας και της διεθνούς αγοράς, ώστε να διαμορφώσουν το εισόδημά τους με τιμές αγοράς και όχι παρέμβασης.

Ο Υπουργός

ΣΤΕΦ. ΤΖΟΥΜΑΚΑΣ"

14. Στην με αριθμό 2890/18-3-97 ερώτηση δόθηκε με το υπ' αριθμ. 1252/7-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2890 που κατατέθηκε στις 18-3-97 από το Βουλευτή κ. Σπύρο Δανέλλη επισημαίνουμε ότι, όπως ήδη γνωρίζετε με το ν. 2218/94 όλες οι σχετικές αρμοδιότητες που αφορούν στις αυθαίρετες κατασκευές καθώς και η ευθύνη για την ιεράρχηση, τον καθορισμό προτεραιοτήτων και την υλοποίηση των κατεδαφίσεων, έχουν μεταβιβασθεί στη Δευτεροβάθμια Τοπική Αυτοδιοίκηση (αιρετός Νομάρχης).

'Οσον αφορά στο Καζίνο Φλώρινας συνημένα επισυνάπτουμε το υπ' αριθ. 49/4-3-97 έγγραφο του Νομάρχη Φλώρινας (απάντηση σε ενημέρωση που του είχε ζητηθεί για το ίδιο θέμα).

Επί πλέον σας πληροφορούμε ότι η κοινοπραξία "Καζίνο Φλώρινας" με αίτησή της στο Υπουργείο μας ζήτησε την τήρηση της διαδικασίας της παρ. 2 του άρθρου 27 του ν. 1577/85 (ΓΟΚ/85) σχετικά με την εφαρμογή των πολεοδομικών διατάξεων στο γήπεδο ιδιοκτησίας της στα πλαίσια της παραπάνω διαδικασίας το Κεντρικό Συμβούλιο Χωροταξίας Οικισμού και Περιβάλλοντος (στη συνεδρίαση της 13-3-97) γνωμοδότησε ομόφωνα ότι λόγω της νομικής μορφής του θέματος πρέπει να τεθεί σχετικό ερώτημα στο Νομικό Σύμβουλο το οποίο και προωθείται.

Τέλος, όσον αφορά στο κτίριο του Καζίνου Λουτρακίου επισυνάπτουμε για ενημέρωσή σας το υπ' αριθ. 2399/27-3-97 έγγραφο του Δήμου Λουτρακίου - Περαχώρας στον οποίο έχουν μεταβιβασθεί οι σχετικές πολεοδομικές αρμοδιότητες.

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

15. Στην με αριθμό 2891/18-3-97 Ερώτηση δόθηκε με το υπ' αριθμ. 1253/8-4-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2891 που κατατέθηκε στις 18-3-97 από το Βουλευτή κ. Φώτη Κουβέλη σας πληροφορούμε ότι το ΥΠΕΧΩΔΕ μεταξύ των στόχων που έχει θέσει για την αναβάθμιση του φυσικού και δομημένου περιβάλλοντος έχει ξεκινήσει την υλοποίηση μιας ολοκληρωμένης παρέμβασης στα αστικά κέντρα της χώρας. Αυτές οι παρεμβάσεις συνδέονται με συγκεκριμένες αναπλάσεις προκειμένου να βελτιωθεί η ποιότητα ζωής των κατοίκων και προωθούνται σε συνεργασία με τους Οργανισμούς Τοπικής Αυτοδιοίκησης οι οποίο αξιολογούν, ιεραρχούν και καθορίζουν τις προτεραιότητες.

Στο πλαίσιο αυτό το ΥΠΕΧΩΔΕ δια της Δ/νσης Ειδικών 'Εργων Αναβάθμισης Περιοχών, έχει προχωρήσει στην σύνταξη και υπογραφή πρωτοκόλλου συνεργασίας στις 15-3-96 με το Δήμο Μεταμόρφωσης Αττικής χρονικής διάρκειας 1996-1998 και συνολικού προϋπολογισμού ύψους 200.000.000 δρχ. για τα εξής έργα ανάπλασης:

1. ΕΡΓΟ: "Διαμορφώσεις-επιστρώσεις πεζοδρόμων" προϋπολογισμού ύψους 90.000.000 δρχ.

2. ΕΡΓΟ: "Διαμόρφωση-ανάπλαση πλατειών (Ο.Τ. 428, Ο.Τ. 394, Ο.Τ. 77, Ο.Τ. 285)", προϋπολογισμού ύψους 110.000.000 δρχ.

Ο Υπουργός

Κ. ΛΑΛΙΩΤΗΣ"

16. Στην με αριθμό 2892/18-3-97 ερώτηση δόθηκε με το υπ' αριθμ. 1879/11-4-97 έγγραφο από τον Υφυπουργό Υγείας η ακόλουθη απάντηση:

"Επί των ερωτημάτων που θέτει η ερώτηση 2892/18-3-97 του Βουλευτού κ. Παναγιώτη Κουρουμπλή, σας γνωρίζουμε τα εξής:

α. Η προετοιμασία του Π.Δ/τος που προβλέπει ο Ν. 2430/96 για τη διαβάθμιση της όρασης έχει προχωρήσει μετά από συνεργασία των φορέων.

β. Το Π.Δ. που προβλέπει ο ίδιος Νόμος για την ενιαία πιστοποίηση της αναπηρίας και την κάρτα αναπηρίας τελεί υπό διαμόρφωση από Επιτροπή που συγκροτήθηκε για αυτό το σκοπό.

γ. Η τροποποίηση του Οργανισμού του ΚΕΑΤ είναι χρονίζον θέμα με σχετικά αιτήματα του Δ.Σ. και συνεργασία της Δ/νσης Ηλικιωμένων και ΑΜΕΑ από το 1995. Οι περιπλοκότητες που υπεισέρχονται στην τροποποίηση οργανισμών και η έλλειψη 

Σελίδα 5820 

προσωπικού εξηγούν αυτή την καθυστέρηση.

δ. Το Υπουργείο Υγείας και Πρόνοιας θα συνεργαστεί με τα συναρμόδια Υπουργεία για τις ρυθμίσεις που απαιτούνται ώστε οι σχολές επαγγελματικής κατάρτισης τυφλών να ανταποκριθούν στην αποστολή τους.

ε. Η αντιμετώπιση της ανεργίας και περιθωριοποίησης των τυφλών απαιτεί συντονισμένη και μακροπρόθεσμη δραστηριοποίηση. Εκτός από τα υπάρχοντα προγράμματα, το Υπουργείο μας έχει προγραμματίσει σχετικές ενέργειες στο Υποπρόγραμμα "Πρόνοιας του Κοινοτικού Πλαισίου Στήριξης και προσβλέπει στα πορίσματα της Επιτροπής του Ν. 2430/96 για την προσαρμογή των προτύπων Κανόνων του ΟΗΕ στις ανάγκες και δυνατότητες της χώρας μας.

στ. Οι ανάγκες των τυφλών παιδιών με πολλαπλές αναπηρίες αντιμετωπίζονται κατ' αρχήν και εν μέρει από την "Επικοινωνία" που λειτουργεί στην πρώην Βάση του Ελληνικού. Στις προθέσεις του Υπουργείου είναι η θεσμοποίηση της "Επικοινωνίας" ώστε να μπορεί να στηριχτεί μακροπρόθεσμα προς γενίκευση σε άλλες περιοχές και για μεγαλύτερη ποικιλία αναγκών.

ζ. 'Οσον αφορά τις ανάγκες της τρίτης ηλικίας, το Υπουργείο προσβλέπει στη συνεργασία του Π.Σ.Τ. για επεξεργασία εναλλακτικών δομών προς την κατεύθυνση της καλύτερης εξυπηρέτησης με όσο γίνεται μεγαλύτερη παραμονή στην κοινότητα.

η. Σε ενδεχόμενη νέα ρύθμιση των επιδομάτων τυφλότητας θα ληφθούν υπόψη οι σχετικές προτάσεις του Π.Σ.Τ.

θ. Ο τύπος του δελτίου μετακίνησης των τυφλών και των συνοδών τους συναρτάται και με τις ρυθμίσεις για την κάρτα αναπηρίας οι οποίες τελούν υπό μελέτη.

Ο Υφυπουργός

Θ. ΚΟΤΣΩΝΗΣ"

17. Στην με αριθμό 2895/18-3-97 Ερώτηση δόθηκε με το υπ' αριθμ. 1255/9-4-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2895 που κατατέθηκε στις 18-3-97 από το Βουλευτή κ. Αλέξανδρο Χρυσανθακόπουλο σας γνωρίζουμε τα εξής:

Κατά την εγκατάσταση μιας γραμμής μεταφοράς Υψηλής Τάσης της Δ.Ε.Η. καθορίζονται επαρκείς λωρίδες δουλείας, οι οποίες σε μελλοντική επέκταση του Πολεοδομικού Σχεδίου δεν οικοδομούνται.

Το Υ.ΠΕ.ΧΩ.Δ.Ε. κατά τον καθορισμό των περιβαλλοντικών όρων για τις γραμμές τηρεί όλους τους υπάρχοντες σχετικούς προς το θέμα κανονισμούς (Ευρωπαϊκός κανονισμός "CENELEC ENV 50166-1- IΑΝΟΥΑΡΙΟΣ 1995" που ισχύει ως Ελληνικό Πρότυπο ΕΛΟΤ ENV 50155-1).

'Οσον αφορά στις επεκτάσεις σχεδίων πόλεως λαμβάνονται υπόψη οι υφιστάμενες εγκαταστάσεις Υψηλής Τάσης (πυλώνες, υποσταθμοί κ.λπ.) που καθορίζονται κοινόχρηστοι χώροι στις λωρίδες διέλευσης του δικτύου σε συνεργασία και με τη ΔΕΗ.

Τέλος σας ενημερώνουμε ότι με την υπ' αριθμ. 17719/7-8-96 απόφαση Υπουργού ΠΕ.ΧΩ.Δ.Ε. συστήθηκε, σύμφωνα με το ν. 2145/93, διυπουργική ομάδα εργασίας (ΥΠΕΧΩΔΕ, ΥΜΕ, Υπ. Υγείας) για να επεξεργασθεί θέματα σχετικά με την κινητή τηλεφωνία με σκοπό την προώθηση Κοινής Υπουργικής Απόφασης (ΚΥΑ).

Ο Υπουργός

Κ. ΛΑΛΙΩΤΗΣ"

18. Στην με αριθμό 2895/18-3-97 ερώτηση δόθηκε με το υπ' αριθμ. 6226/11-4-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 2895/18.3.97 που κατατέθηκε στη Βουλή των Ελλήνων από τον Βουλευτή κ. Α. Χρυσανθακόπουλο σας γνωρίζουμε τ' ακόλουθα:

1. Ηλεκτρικά και μαγνητικά πεδία δεν δημιουργούνται μόνο πέριξ των γραμμών μεταφοράς (υψηλή τάση) και διανομής (μέση και χαμηλή τάση) ηλεκτρικής ενέργειας, αλλά η ύπαρξή τους στον περιβάλλοντα χώρο είναι συνυφασμένη με την ίδια τη χρήση του ηλεκτρισμού. 'Ετσι γύρω από οποιοδήποτε ηλεκτροφόρο στοιχείο (ηλεκτρικές οικιακές συσκευές, εσωτερικές ηλεκτρικές εγκαταστάσεις, ηλεκτρικές μηχανές) αναπτύσσεται ηλεκτρικό και μαγνητικό πεδίο, τα μεγέθη των οποίων εξαρτώνται για δεδομένη θέση μόνο από την τάση και την ένταση του ρεύματος αντίστοιχα.

Δεδομένου ότι η ένταση των πεδίων αυτών εξασθενεί όσο αυξάνεται η απόσταση από την πηγή που τα δημιουργεί,σε πολλές περιπτώσεις η χρήση οικιακών ηλεκτρικών συσκευών συνεπάγεται έκθεση σε τιμές μαγνητικού πεδίου (μαγνητικής επαγωγής) υψηλότερες από εκείνες που θα μπορούσαν να προέλθουν από παρακείμενες ηλεκτρικές γραμμές,αφού σε όλες τις δυνατές θέσεις παραμονής των ανθρώπων μεσολαβούν σημαντικές αποστάσεις ασφαλείας.

Λόγω της εξαιρετικά χαμηλής συχνότητας τους (50 ΗΖ) τα πεδία αυτά μεταφέρουν πολύ μικρή ενέργεια, που δεν είναι ικανή να προκαλέσει βλαπτικά θερμικά ή γενετικά φαινόμενα στους ζώντες οργανισμούς.

Η ένταση αυτών των πεδίων εξασθενεί ραγδαία όσο αυξάνεται η απόσταση από την πηγή που τα δημιουργεί και επομένως η τυχόν οπτική επαφή με ηλεκτρικές γραμμές δεν συνεπάγεται αυτομάτως και επιβάρυνση από ηλεκτρικό ή μαγνητικό πεδίο. Σημειωτέον ότι σε απόσταση μερικών δεκάδων μέτρων από τον άξονα των Γραμμών Μεταφοράς, οι τιμές τόσο του ηλεκτρικού όσο και του μαγνητικού πεδίου ελαχιστοποιούνται και πρακτικά μηδενίζονται.

Από το σύνολο τόσο των επιδημιολογικών μελετών όσο και των εργαστηριακών ερευνών που έχουν γίνει δεν συνάγεται καμία σχέση αιτίου - αποτελέσματος μεταξύ της έκθεσης των ανθρώπων στα πεδία αυτά και πιθανών βλαβών στην υγεία, ούτε έχει εξακριβωθεί κάποιος μηχανισμός βιολογικής επίδρασης στον ανθρώπινο οργανισμό.

Τα παραπάνω δεν συνιστούν βεβαίως δικές μας διαπιστώσεις. 'Εγκυροι διεθνείς φορείς, επιφορτισμένοι με την προστασία της υγείας των ανθρώπων όπως ο Διεθνής Οργανισμός Προστασίας έναντι Ακτινοβολιών (INTERNATIONAL RADIATION PROTECTION ASSOCIATON, IRPA), έχουν αναλάβει την ανάλυση και στάθμιση των αποτελεσμάτων της επιστημονικής έρευνας, την εξαγωγή, σε τακτά χρονικά διαστήματα των συμπερασμάτων που προκύπτουν και τη χάραξη των κατευθυντηρίων γραμμών για την έκθεση σε ηλεκτρικό και μαγνητικό πεδίο 50 ΗΖ. Η ανάλυση και στάθμιση αυτή αφορά εξίσου τόσο τις εργαστηριακές έρευνες όσον και τις επιδημιολογικές μελέτες.

Τα συμπεράσματα αυτά και τα αποτελέσματα της επιστημονικής έρευνας για την προστασία των ανθρώπων, μετά τη στάθμιση και αποδοχή τους, ενσωματώνονται στους κανονισμούς οι οποίοι διέπουν τη μελέτη, κατασκευή και λειτουργία των τεχνικών έργων. Ο Κανονισμός της Ευρωπαϊκής Επιτροπής Ηλεκτροτεχνικής Τυποποίησης (CENELEC) ENV 50166-1, έκδοσης Ιανουαρίου 1995, με τίτλο "'Εκθεση ανθρώπων σε ηλεκτρομαγνητικά πεδία - Χαμηλές συχνότητες (0-10000 ΗΖ)" αποτελεί τον πιο σύγχρονο Κανονισμό για την προστασία των ανθρώπων έναντι των ηλεκτρικών και μαγνητικών πεδίων.

Ο Κανονισμός αυτός, για την εκπόνηση του οποίου συνεργάσθηκαν 15 Ευρωπαϊκές χώρες, είναι δεσμευτικός και για τη χώρα μας και ισχύει ως Ελληνικό Πρότυπο ΕΛΟΤ (Ελληνικός Οργανισμός Τυποποίησης).

Στον Κανονισμό καθορίζονται οι μέγιστες επιτρεπτές τιμές των πεδιακών εντάσεων τόσο για συνεχή έκθεση του γενικού κοινού, όσο και για την έκθεση των εργαζομένων κατά την επαγγελματική ενασχόληση. Η μη υπέρβαση των επιτερπομένων οριακών τιμών του Κανονισμού εξασφαλίζει την προστασία των ανθρώπων έναντι του ηλεκτρικού και μαγνητικού πεδίου. Ενδεικτικά αναφέρουμε ότι για τη συνεχή έκθεση του γενικού κοινού τα αντίστοιχα όρια της έντασης του ηλεκτρικού πεδίου και της μαγνητικής επαγωγής, που είναι τα φυσικά μεγέθη που χρησιμοποιούνται για τη μέτρηση του ηλεκτρικού και του μαγνητικού πεδίου αντίστοιχα, έχουν ως εξής:

Σελίδα 5821 

 

- 10 KV/ (κιλοβόλτ ανά μέτρο) για ηλεκτρικό πεδίο 50 ΗΖ.

-640 μΤ (μικροτέσλα)για μαγνητικό πεδίο 50 ΗΖ.

Το θέμα των ενδεχομένων επιπτώσεων στην ανθρώπινη υγεία, του ηλεκτρικού και μαγνητικού πεδίου των Γραμμών Μεταφοράς Υψηλής Τάσεως έχει απασχολήσει από χρόνια τη ΔΕΗ, η οποία παρακολουθεί στενά τις διεθνείς εξελίξεις και έχει αναπτύξει στενή συνεργασία με το Πανεπιστήμιο Πατρών (Καθηγητής Δ. Τσανάκας).

Διαπιστώθηκε τόσο από θεωρητικές μελέτες του καθηγητού κ. Τσανάκα όσο και από μετρήσεις σε εγκαταστάσεις μεταφοράς και διανομής, ότι οι τιμές των πεδίων είναι σημαντικά χαμηλότερες από τα όρια του Ευρωπαϊκού Κανονισμού.

Ειδικότερα οι τιμές του μαγνητικού πεδίου, από την τελευταία 15ετία απετέλεσε αντικείμενο επιστημονικής διερεύνησης για ενδεχόμενες επιπτώσεις στην ανθρώπινη υγεία, είναι δεκάδες έως εκατοντάδες φορές μικρότερες από τα όρια του Κανονισμού.

Σε ότι αφορά μετρήσεις του μαγνητικού πεδίου, που αναφέρει ο κ. Βουλευτής, σε σχολείο της Παλλήνης Αττικής που γειτνιάζει με δίκτυο Υψηλής Τάσεως, οι τιμές 3,5 G (0,35 μΤ) και 5,2 G (0,52 μΤ) που μετρήθηκαν, είναι πάνω από 1000 φορές μικρότερες από την επιτρεπόμενη οριακή τιμή του Ευρωπαϊκού Κανονισμού CENELEC, που είναι όπως προαναφέρθηκε 640 μΤ ή 6400 G.

Για πληρέστερη ενημέρωση, παραθέτουμε τα συμπεράσματα Διημερίδας με θέμα "ΕΠΙΔΡΑΣΗ ΤΗΣ ΜΗ-ΙΟΝΙΖΟΥΣΑΣ ΑΚΤΙΝΟΒΟΛΙΑΣ ΣΤΗΝ ΥΓΕΙΑ ΤΟΥ ΑΝΘΡΩΠΟΥ", που διοργάνωσε το Μάρτιο 1996 η Γενική Γραμματεία 'Ερευνας και Τεχνολογίας σε συνεργασία με το Βρετανικό Συμβούλιο και τη Γαλλική Πρεσβεία.

"Με τα σημερινά δεδοένα δεν έχει αποδειχθεί η ανθυγιεινή επίδραση των ηλεκτρικών και μαγνητικών πεδίων συχνότητος 50 ΗΖ, δεδομένου ότι οι εντάσεις των πεδίων αυτών, σε θέσεις παραμονής των ανθρώπων, είναι πολύ μικρότερες από τα επιτρεπόμενα όρια.

Αυτό ισχύει τόσο για τα πεδία που δημιουργούνται από τις γραμμές μεταφοράς και διανομής ηλεκτρικής ενέργειας όσο και για τα πεδία που δημιουργούνται από τις συνήθεις ηλεκτρικές συσκευές και μηχανές στις εσωτερικές εγκαταστάσεις. Σε χώρους όμως επαγγελματικής απασχόλησης με πολύ μεγάλες εντάσεις ηλεκτρικού ρεύματος μπορεί να προκύψει η ανάγκη λήψης κατάλληλων μέτρων, ώστε να μην γίνεται υπέρβαση των επιτρεπόμενων ορίων για το μαγνητικό πεδίο".

Επίσης σύμφωνα με πρόσφατη αναφορά του Εθνικού Συμβουλίου Ερευνών των ΗΠΑ, που αναφέρεται στα αποτελέσματα έρευνας κατόπιν εντολής του Κογκρέσσου, επί των επιπτώσεων στην ανθρώπινη υγεία των Η/Μ πεδίων χαμηλής συχνότητας, προκύπτει ότι:

"Μετά από εξέταση περισσότερων των 500 μελετών, που καλύπτουν χρονικά 17 χρόνια έρευνας, δεν υπάρχει μαρτυρία που να συνηγορεί στο ότι τα ηλεκτρομαγνητικά πεδία (ΗΜΠ), παίζουν ένα ρόλο στην ανάπτυξη του καρκίνου, σε αναπαραγωγικές ή αναπτυξιακές ανωμαλίες, ή σε προβλήματα μάθησης και συμπεριφοράς.

Τα μέχρι σήμερα ευρήματα δεν στηρίζουν τις αιτιάσεις ότι τα ΗΜΠ είναι βλαβερά για την υγεία ενός ατόμου είπε ο πρόεδρος της επιτροπής CHARIES F. STEVENS, ερευνητής στο HOWARD HUGHES MEDICAL INSTITUTE και καθηγητής του SALK INSTITUTE/LA JOLLA CALIF. Η έρευνα δεν έχει δείξει κατά οποιοδήποτε πειστικό τρόπο ότι τα συνήθη ΗΜΠ μέσα στα σπίτια, δεν μπορούν να δημιουργήσουν προβλήματα υγείας και εκτεταμένες εργαστηριακές δοκιμές δεν έχουν δείξει ότι μπορούν να βλάψουν το κύτταρο κατά τρόπο που είναι επιζήμιο στην ανθρώπινη υγεία".

2. Κατά τη Μελέτη Περιβαλλοντικών Επιπτώσεων της νέας Γραμμής 150 ΚV ΠΑΤΡΑ ΙΙ - ΠΥΡΓΟΣ ΙΙ, που αναχωρεί από τον Υποσταθμό ΠΑΤΡΑ ΙΙ, που βρίσκεται στη συνοικία Μακρυγιάννη, εκπονήθηκε από τον Καθηγητή κ. Τσανάκα μελέτη υπολογισμού του ηλεκτρικού και μαγνητικού πεδίου του δικτύου Μεταφοράς της περιοχής.

Σύμφωνα με τα συμπεράσματα της μελέτης "......προκύπτει ότι θα πληρούνται οι απαιτήσεις των κανονισμών για την προστασία των ανθρώπων έναντι του ηλεκτρικου πεδίου στο περιβάλλον της νέας γραμμής 150 KV Πάτρα ΙΙ - Πύργος ΙΙ. Ακόμα και στην περίπτωση της φόρτισης όλων των γραμμών με τις μέγιστες εντάσεις λειτουργίας η μαγνητική επαγωγής, στην οποία επικεντρώνεται η προσοχή κατά την τελευταία δεκαετία, σε απόσταση 2 από το έδαφος είναι πολύ μικρότερη (από 65 φορές έως 170 φορές) της επιτρεπόμενης οριακής τιμής της CENELEC. Eπισημαίνεται ότι τα όρια των κανονισμών δεν είναι και όρια επικινδυνότητας αλλά εμπεριέχουν μεγάλους συντελεστές ασφαλείας".

3. Λαμβάνοντας υπόψη τα παραπάνω είναι φανερό ότι στο δίκτυο Υψηλής Τάσεως της ΔΕΗ τηρούνται με μεγάλα περιθώρια τα όρια του Ευρωπαϊκού Κανονισμού για την προστασία των ανθρώπων έναντι του ηλεκτρικού και μαγνητικού πεδίου και συνεπώς ουδείς λόγος υφίσταται για μετακίνηση δικτύων Υψηλής Τάσεως εκτός κατοικημένων περιοχών.

Ειδικότερα και σε ότι αφορά την διέλευση των γραμμών Υψηλής Τάσεως από την συνοικία Μακρυγιάννη, προκύπτει από τα παραπάνω ότι η διέλευση των Γραμμών δεν εγκυμονεί κανένα κίνδυνο για την υγεία των κατοίκων της συνοικίας.

Σε ότι αφορά τις μη ιονίζουσες ακτινοβολίες σημειώνονται τα εξής:

Η επικινδυνότητα των μη ιονιζουσών ακτινοβολιών είναι ένα θέμα, το οποίο δεν έχει διεθνώς λάβει οριστική απάντηση, με αποτέλεσμα να παραμένει αντικείμενο της επιστημονικής έρευνας.

Αναφορικά με την προστασία του πληθυσμού, διεθνείς οργανισμοί έχουν προβεί προληπτικά στη θέσπιση ορίως ασφαλούς έκθεσης του ανθρώπου σε ηλεκτρομαγνητικά πεδία.

Στην Ελλάδα, όπως και στις περισσότερες χώρες της Ευρώπης, ακολουθείται το Πειραματικό Ευρωπαϊκό Πρότυπο ENV 50166 (HUMAN EXPOSURE TO ELECTROMAGNICTIC FIELDS), το οποίο έχει υιοθετηθεί από τον Ελληνικό Οργανισμό Τυποποιήσεως και έχει δημοσιευθεί με τα στοιχεία ΕΛΟΤ ENV 50166-1 'Εκθεση Ανθρώπων σε ηλεκτρομαγνητικά πεδία - χαμηλές συχνότητες (Ο ΗΖ ΤΟ 10 ΚΗΖ) και ΕΛΟΤ ENV 50166-2 'Εκθεση Ανθρώπων σε ηλεκτρομαγνητικά πεδία - Υψηλές συχνότητες 10 ΚΗΖ - 300 GHZ) και το οποίο δεν έχει ισχύ νόμου.

Η Υπουργός

ΒΑΣΩ ΠΑΠΑΝΔΡΕΟΥ"

19. Στην με αριθμό 2897/19-3-97 ερώτηση δόθηκε με το υπ' αριθμ. 1257/7-4-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην Ερώτηση με αριθμό 2897 που κατατέθηκε στις 19-3-97 από το Βουλευτή κ. Δημήτρη Κωστόπουλο επισυνάπτουμε για ενημέρωσή σας το αρ. πρ. 371/Φ60/1-4-97 έγγραφο της Κτηματολόγιο Α.Ε. σχετικά με το θέμα.

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

20. Στην με αριθμό 2900/19-3-97 ερώτηση δόθηκε με το υπ' αριθμ. 1392/7-4-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 2900/19-3-97 ερώτησης που κατέθεσε ο Βουλευτής κ. Θ. Κατσανέβας και η οποία αφορά στο θάνατο του Δόκιμου 'Εφεδρου Αξιωματικού (ΔΕΑ) Δημήτρη Πασόη κατά τη διάρκεια άσκησης, σας πληροφορούμε τα εξής:

Από την 'Ενορκη Διοικητική Εξέταση που έλαβε χώρα για την εξακρίβωση των συνθηκών θανάτου του ΔΕΑ Πασόη προκύπτει ότι το ατυχές συμβάν οφείλεται στον υπερβάλλοντα ζήλο αυτού να εκτελέσει ταχεία και ακριβή βολή και να αποσπάσει ευνοϊκά σχόλια για τη μονάδα του. Προς τούτο, 

Σελίδα 5822 

ανέλαβε ο ίδιος τα καθήκοντα του γεμιστή και από κακή εκτίμηση βρέθηκε μέρος του σώματός στην επικίνδυνη ζώνη του κώνου αερίων, με αποτέλεσμα μετά την εκπυρσοκρότηση του πυροβόλου να τραυματισθεί θανάσιμα.

Βάσει της εν λόγω ΕΔΕ, αντίγραφο της οποίας έχει ήδη αποσταλεί στη δικηγόρο της οικογενείας, διαπιστώνεται ότι είχαν ληφθεί όλα τα προβλεπόμενα μέτρα ασφαλείας (έλεγχος πυροβόλου και πυρομαχικών), ενώ οι στρατιώτες που επάνδρωναν το στοιχείο ήταν πλήρως ενημερωμένοι ως προς τα καθήκοντά τους, είχαν δε εκτελέσει παρόμοια βολή δύο μέρες πριν, χρησιμοποιώντας και το εν λόγω πυροβόλο.

Σύμφωνα με το εξαχθέν πόρισμα, ουδείς ευθύνεται πειθαρχικά για τον θανάσιμο τραυματισμό του εν λόγω αξιωματικού. Επιπλέον, σας γνωρίζεται ότι η σχετική δικογραφία της υπόθεσης έχει υποβληθεί στον Εισαγγελέα του Στρατοδικείου Αθηνών, για την ποινική της αξιολόγηση, τα αποτελέσματα της οποία αναμένονται σε σύντομο χρονικό διάστημα.

'Οσον αφορά την ενημέρωση των οικείων του εκλιπόντος Αξιωματικού και τις ενέργειες στις οποίες προέβει το Υπουργείο Εθνικής 'Αμυνας, σας γνωρίζεται ότι:

1. Την ημέρα του δυστυχήματος ο Διοικητής της Μονάδας επικοινώνησε τηλεφωνικά με τους γονείς του εκλιπόντος για να τους ενημερώσει για το συμβάν.

2. Τη σωρό συνόδευσε πέρα των προβλεπόμενων Αξιωματικών και Ανώτερος Αξιωματικός, με σαφείς οδηγίες να παράσχει υπεύθυνη πληροφόρηση στους οικείους του.

3. Στον τόπο του δυστυχήματος, ανεγέρθηκε από την ΑΣΔΕΝ μνημείο.

4. Το ΓΕΣ έχει ενημερώσει την οικογένεια του εκλιπόντος ΔΕΑ για τις ενέργειες στις οποίες πρέπει να προβεί για την κατ' εξαίρεση πρόσληψη στο Δημόσιο μέλους της.

5. Εντός των προσεχών ημερών, η οικογένεια του θανόντα θα λάβει το ποσό των 1.543.763 δρχ. από τον ειδικό λογαριασμό χρηματικής αρωγής.

Εκ των παραπάνω καθίσταται σαφές ότι σε καμία περίπτωση δεν υπήρξε συγκάλυψη πειθαρχικών ευθυνών ή ελλιπής ενημέρωση των οικείων του εκλιπόντος Αξιωματικού, από τις αρμόδιες στρατιωτικές αρχές.

Θα θέλαμε τέλος να σας διαβεβαιώσουμε ότι για το Υπουργείο Εθνικής 'Αμυνας η προστασία της ανθρώπινης ζωής αποτελεί μέγιστη προτεραιότητα, γεγονός που αποδεικνύεται εμπράκτως τόσο σε επιχειρησιακό όσο και σε θεσμικό επίπεδο.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

21. Στην με αριθμό 2907/19.3.97 ερώτηση δόθηκε με το υπ' αριθμ. 15938/10.4.97 έγγραφο από τον Υφυπουργό εσωτερικών η ακόλουθη απάντηση:

Σε απάντηση της αριθμ. 2907/19.3.97 ερώτησης, που κατέθεσε ο Βουλευτής κ. Θ. Λεονταρίδης, σχετικά με τη βελτίωση της οικονομικής κατάστασης των ΚΑΠΗ σας πληροφορούμε, ότι, το Υπουργείο με την αριθμ. 15185/8.4.97 απόφασή του διέθεσε ποσό 1.000.000.000 δρχ. για τη χρηματοδότηση των λειτουργούντων ΚΑΠΗ σε ΟΤΑ με πληθυσμό μέχρι 5.000 κατοίκους. Η χρηματοδότηση έγινε με βάση τα στοιχεία που υποβλήθηκαν από τα ΚΑΠΗ.

'Οσον αφορά τη στελέχωση των ΚΑΠΗ, σας πληροφορούμε τα εξής:

1. Μετά την έγκριση από το Υπουργικό Συμβούλιο και κατανομή από τον κ.Υπουργό Εσωτερικών Δημόσιας Διοίκησης και Αποκέντρωσης 2.000 τακτικών θέσεων στους Πρωτοβάθμιους ΟΤΑ (συνολικά), θα πληρωθούν με τις διατάξεις του ν. 2190/94 και θέσεις των ΚΑΠΗ, αιτήματα τα οποία όπως είανι αυτονόητο, υποβλήθηκαν εμπρόθεσμα και πληρούσαν το σύνολο των προϋποθέσεων, όπως ύπαξη κενής οργανικής θέσης και πρόβλεψη σχετικής πίστωσης στον οικείο προϋπολογισμό για την αντιμετώπιση της δαπάνης που θα απαιτηθεί για τη μισθοδοσία του προσωπικού που θα προσληφθεί.

Η σχετική διαδικασία πλήρωσης των θέσεων θα γίνει από το ΑΣΕΠ σε χρόνο που θα ανακοινώσει το ίδιο με σχετική προκήρυξή του.

2. Για την αντιμετώπιση των έκτακτων και επειγουσών υπηρεσιακών αναγκών των Νομικών αυτών Προσώπων και μέχρι την πλήρωση των αιτηθεισών κενών οργανικών θέσεων, το Υπουργείο έχει εγκρίνει, ανά ΚΑΠΗ, εφόσον υπέβαλε σχετικό αίτημα, την πρόσληψη εποχικού προσωπικού και προσωπικού με σύμβαση μίσθωσης έργου.

Ο Υφυπουργός

Λ. ΠΑΠΑΔΗΜΑΣ"

22. Στην με αριθμό 2908/19.3.97 ερώτηση δόθηκε με το υπ' αριθμ. 1291/11.4.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2908/19.3.97 που κατέθεσε η Βουλευτής κ Π. Φουντουκίδου για τα θέματα της αρμοδιότητάς μας, σας πληροφορούμε τα εξής:

Σχετικά με την παρέμβαση του Υπουργείου μας γι' την διευθέτηση του προκύψαντος προβλήματος αποπεράτωσης της κατασκευής 123 εργατικών κατοικιών από τον Οργανισμό Εργατικής κατοικίας στο Δήμο Σκύδρας, γνωρίζουμε ότι για την επίλυση του ανωτέρω αιτήματος αρμόδια Υπηρεσία είναι η Δ/νση Στέγασης του Υπουργείου Υγείας-Πρόνοιας και Κοινωνικών Ασφαλίσεων, προς το οποίο κοινοποιούμε το παρόν έγγραφό μας με αντίγραφο της ερώτησης.

Συμπληρωματικά γνωρίζουμε ότι η μεταβιβασθείσα από το Δήμο Σουφλίου στον Οργανισμό Εργατικής Κατοικίας οικοπεδική έκταση των 43 στρεμμάτων αποτελεί τμήμα του αριθμ. 526 τεμαχίου "χερσολίβαδο-βοσκή-ημιπεδινή" της Ο.Δ. του αγροτκήματος Σκύδρας έτους 1935, συνολικής έκτασης 1.280.297 τ.μ. που μεταβιβάστηκε κατά πλήρη κυριότητα και νομή και χωρίς τίμημα στην Κοινότητα Σκύδρας (Δήμος Σκύδρας) με την αριθμ.1293/26.1.1960 απόφαση του Νομάρχη Πέλλας.

Ο Υπουργός

ΣΤΕΦ. ΤΖΟΥΜΑΚΑΣ"

23. Στην με αριθμό 2911/12.3.97 ερώτηση δόθηκε με το υπ' αριθμ. 1391/7.4.97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 2911/12.3.97 ερώτησης που κατέθεσε ο Βουλευτής κ. Η.Βεζδρεβάνης, με θέμα την κατά κυριοτήτα παραχώρηση έκτασης τεσσάρων (4) στρεμμάτων στους νομείς της "Λωρίδας Σαγιάδος", γνωρίζεται ότι η αρμοδιότητα του Υπουργείου Εθνικής 'Αμυνας περιορίζεται σύμφωνα με τον Α.Ν. 376/36 (άρθρο 3) στον έλεγχο από πλευράς στρατιωτικής ασφάλειας συγκεκριμένων εκτάσεων που βρίσκονται μέσα σε αμυντικές περιοχές, προκειμένου να συνηγορήσει ή όχι για την παραχώρηση.

Κατά συνέπεια, η εξέταση του υπόψη θέματος από το Υπουργείο Εθνικής 'Αμυνας είναι δυνατή κατόπιν υποβολής συγκεκριμένου αιτήματος από τους αρμόδιους φορείς.

Ο Υπουργός 

ΑΘ. ΑΠ. ΤΣΟΧΑΤΖΟΠΟΥΛΟΣ"

24. Στην με αριθμό 2911/19.3.97 ερώτηση δόθηκε με το υπ' αριθμ. 1292/11.4.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2911/19.3.97 που κατέθεσε ο Βουλευτής κ. Ηλ. Βεζδρεβάνης για τα θέματα της αρμοδιότητάς μας, σας πληροφορούμε τα εξής:

Για την κατά κυριότητα παραχώρησης εκτάσεως 4 στρεμμάτων στους αποκατασταθέντες κτηνοτρόφους στο λειβάδι "Λωρίδα Σαγιάδες, Θεσπρωτίας", σας γνωρίζουμε ότι σύμφωνα με τη σχετική διάταξη του άρθρου 27 του Ν.2040/1992 αποκλείεται η δυνατότητα διαχωρισμού κατά κυριότητα έτκασης τόσο για την ανέγερση σταυλικών εγκαταστάσεων όσο και για την καλλιέργεια κτηνοτροφικών φυτών στην περίπτωση που ο βοσκότοπος βρίσκεται κοντά στη θάλασσα ή έχει οικοπεδική αξία, προϋποθέσεις οι οποίες συντρέχουν στο 

Σελίδα 5823 

ανωτέρω λειβάδι.

Συνεπώς σύμφωνα με την ανωτέρω διάταξη, δεν παρέχεται δυνατότητα ικανοποιήσεως του αιτήματος των κτηνοτρόφων του λειβαδίου "Λωρίδας-Σαγκάδας" Θεσπρωτίας.

Ο Υπουργός

ΣΤΕΦ. ΤΖΟΥΜΑΚΑΣ"

25. Στην με αριθμό 2913/19.3.97 ερώτηση δόθηκε με το υπ' αριθμ. 4798/10.4.97 έγγραφο από τον Υφυπουργό Mεταφορών η ακόλουθη απάντηση:

"Απαντώντας στην ερώτηση 2913/19.3.97 του Βουλευτή κ. Γεράσιμου Γιακουμάτου και απευθύνεται στον Υπουργό Μεταφορών και Επικοινωνιών, αναφορικά με τον εκπαιδευτή υποψηφίων οδηγών κ. Κατραμάδο Νικόλαο, σας πληροφορούμε τα παρακάτω:

α) Η άδεια ασκήσεως επαγγέλματος εκπαιδευτικού υποψηφίων οδηγών του κ. Κατραμάδου Νικολάου με αριθμό 560400/95 χορηγήθηκε από τη Δ/νση Συγκοινωνιών Πειραιώς βάσει των νομίμων διατάξεων. Στο αντίγραφο Ποινικού Μητρώου που κατατέθηκε δεν αναγράφεται η καταδικαστική απόφαση που αναφέρεται την ερώτηση.

β) Η χορηγούμενη άδεια άσκησης του επαγγέλματος του εκπαιδευτή υποψηφίων οδηγών, παρέχει στον κάτοχό της, το δικαίωμα να ασκεί το επάγγελμα σε όλη τη χώρα, σύμφωνα με το αριθ. 9 παρ.4 του Π.Δ/τος 404/96.

γ) Ο ατομικός φάκελος του εκπ/του Κατραμάδου Νικολάου βρίσκεται στο Γραφείο Συγκοινωνιών του Επαρχείου της Κω, κατόπιν εγγράφου του ανωτέρω Γραφείου Συγκοινωνιών

δ) Η άδεια λειτουργίας σχολής οδηγών που είχε εκδοθεί από τη Δ/νση Συγκοινωνιών Πειραιά έχει αφαιρεθεί και βρίσκεται ακυρωμένη εντός του φακέλου του.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

26. Στην με αριθμό 2914/19.3.97 ερώτηση δόθηκε με το υπ' αριθμ. 1293/11.4.97 έγγραφο από τον Υπουργό Γεωργίας η ακόλουθη απάντηση:

Απαντώντας στην ερώτηση 2914/19.3.97 που κατέθεσε ο Βουλευτής κ. Β. Κεδίκογλου για τα θέματα της αρμοδιότητάς μας, σας πληροφορούμε τα εξής:

Συγκεκριμένα το ισχύον σύστημα της Κοινής Οργάνωσης Αγοράς βάμβακος προβλέπειμέσω των ισχυόντων Κανονισμών, μεταξύ των άλλων, τα ακόλουθα:

α) Υποχρεωτικός έλεγχος των δηλωθεισών εκάστοτε εκτάσεων:

'Οπως συμβαίνει με όλες τις Κοινές Οργανώσεις αγορών έτσι και με το βαμβάκι ο έλεγχος περιορίζεται σε επιτόπιους ελέγχους και μετρήσεις ενός ποσοστού τουλάχιστον 5% των εκτάσεων που δήλωσαν οι παραγωγοί (άρθρο 12 Καν. 1201/89).

β) Τήρηση λογιστικών βιβλίων:

Οι εκκοκκιστικές επιχειρήσεις υποχρεούνται να τηρούν λογιστικά βιβλία (Κ.Β.Σ.) τόσο από το Υπ. Οικονομικών, τα οποία ελέγχουν οι οικείες Δ.Ο.Υ. όσο και από Υπ. Γεωργίας (Καν. 1201/89 άρθρο 13) τα οποία ελέγχουν τα εκάστοτε ελεγκτικά όργανα και φυσικά ο Οργαν. Βάμβακος.

Σημειώνεται ότι με τον Καν. 4045/89 συστάθηκε και λειτουργεί στο Υπ. Γεωργίας ειδική Υπηρεσία σκοπός της οποίας είναι η η πραγματοποίηση ελέγχων, κάθε χρόνο, στα λογιστικά βιβλία των επιχειρήσεων που μεταποιούν και διακινούν γεωργικά προϊόντα, και χρηματοδοτούνται μέσω του FEOGA. Τέτοια προϊόντα είναι το βαμβάκι (εκ/κές επιχειρήσεις), η βιομηχανική τομάτα (κονσερβοποιεία), ο καπνός, τα επσεριδοειδή κ.λπ.

Ενδεικτικά αναφέρεται ότι για την περίοδο 1996/97 έχει προγραμματισθεί μέσω του Καν. 4045/89 έλεγχος σε 60 εκ/κές επιχειρήσεις.

γ) Ασφάλιση κατά πυρκαγιάς συσπόρου βάμβακος:

Η υποχρεωτική ασφάλιση του συσπόρου βαμβακιού, που τίθεται υπό έλεγχο στα εκ/ρια της χώρας, από τον εκκοκιστή επιχειρηματία δεν προβλέπεται από το ισχύον καθεστώς. 'Ομως ένα τέτοιο μέτρο δεν κρίνεται απαραίτητο για ενίσχυση της ελεγκτικής διαδικασίας διότι:

Το σύσπορο βαμβάκι δεν δικαιούται ενίσχυσης πριν εκκοκιστεί. 

Οποιαδήποτε καταστροφή βαμβακιού (σύσπορου) από πυρκαγιά, ανεξαρτήτως αιτίας (ατύχημα εσκεμένως, κερευνός κ.λπ) θεωρείται ως ποσότητα μη επιλέξιμη για ενίσχυση παρά το γεγονός ότι η επιχείρηση οφείλει να καταβάλει στον παραγωγό την προβλεπόμενη ελάχιστη τιμή για την αντίστοιχη ποιότητά του.

Τα δέματα εκ/νου βάμβακος καταγράφονται στο ειδικό βιβλίο πρέσας, σε καθημερινή βάση, αμέσως μετά την παραγωγή τους, και κατά συνέπεια σε περίπτωση πυρκαγιάς είναι εύκολο να βρεθούν τα δέματα που καταστράφηκαν από την πυρκαγιά.

δ) Συνεργασία με άλλα Υπουργεία επί των δαδικασιών ελέγχου.

Σε εφαρμογή της Διυπουργικής Απόφασης 31100/25.10.95 σε όλες τις Β' βάθμιες επιτροπές ελέγχου συμμετέχουν υπάλληλοι ελεγκτές των οικείων Δ.Ο.Υ. (Υπ. Οικονομικών).

Επίσης με την Υπουργική Απόφαση 22000/17.9.1996 άρθρο 6, προβλέπεται η συνεργασία των αρμοδίων Υπηρεσιών των Υπουργείων Οικονομικών και Γεωργίας, για την εκτέλεση έκτακτων δειγματοληπτικών ελέγχων στα λιμάνια της χώρας κατά τη στιγμή εξαγωγής ποσοτήτων εκ/σμένου βάμβακος.

Επιπλέον υπήρξε συνεργασία και με το Υπουργείο Εμπορίου προκειμένου να ελεγχθεί η ακρίβεια ζύγισης των γεφυροπλαστίγγων που έχουν τα εκ/ρια για τη ζύγιση του συσπόρου αλλά και του εκκοκκισμένου βάμβακος.

ε) Μέτρηση εκτάσεων μέσω δορυφόρου.

Με στόχο τη βελτίωση των ελεγκτικών μηχανισμών στον τομέα του βάμβακος θα ισχύσει από την περίοδο 1998/99 εφαρμοστικός κανονισμός που θα προβλέπει σύστημα καταγραφής και των εκτάσεων με βαμβάκι με την ίδια μέθοδο με αυτή του ολοκληρωμένου συστήματος διαχείρισης και ελέγχου (χαρτογράφηση-τηλεπισκόπηση). Το πρόγραμμα αυτό θα επιχειρηθεί να εφαρμοσθεί "πιλοτικά" σε κάποιες περιοχές της χώρας από την επικείμενη περίοδο 1997/98.

στ) Ευθύνη της COMMISSION

Η Ευρωπαϊκή Επιτροπή έχει ως ρόλο και ευθύνη να επιβλέπει την ορθή ή μη ορθή τήρηση των αποφάσεων του Συμβουλίου. Η Επιτροπή προτείνει μέτρα στο Συμβούλιο ή ψηφίζει μέσω των Επιτροπών διαχείρησης κάθε προϊόντος μέτρα εφαμροστικά τα οποία και πάλι βασίζονται στις εντολές του Συμβουλίου. Ειδικώτερα για το βαμβάκι, το Συμβούλιο με το Καν. 1554/95, άρθρο 10, δίδει εντολή στα Κράτη Μέλη παραγωγής να θεσπίσουν καθεστώς ελέγχου πυο να επιτρέπει:

ι) Την εξακρίβωση της ποσότητας συσπόρου βάμβακος που εισέρχεται σε κάθε επιχείρηση καθώς και πόση από την ποσότητα αυτή εκκοκίζεται.

ιι) Την εξακρίβωση της ποσότητας εκ/σμένου βάμβακος και παράγεται σε κάθε επιχείρηση σε συσχέτηση με την εκκοκισθείσα ποσότητα συσπόρου και

ιιι) Τη διαπίστωση ότι τηρήθηκε η ελάχιστη τιμή παραγωγού.

Από τα παραπάνω φαίνεται ότι η ευθύνη και η υποχρέωση θέσπισης ενός κατά το καλύτερο δυνατό οργανωμένου ελεγκτικού μηχανισμού ανήκει στο Κ.Μ. παραγωγής και όχι στην Ευρωπαϊκή Επιτροπή η οποία οφείλει να παρακολουθεί την καλή εφαρμογή του ως άνω ελεγκτικού μηχανισμού από τα Κ.Μ.

'Οσον αφορά το σημείο για την εμφάνιση του σκανδάλου βαμβακιού ήτοι 1991-92 έχουν επιβληθεί καταλογισμοί σε Εκκοκιστικές Επιχειρήσεις άνω των 2 δισ. δρχ. εκτ ων οποίων 486.000.000 δρχ. της περιόδου 92-93 δεν ανακτήθηκαν λόγω των αποφάσεων του Ελεγκτικού Συνεδρίου που έκριναν αρμόδιο τον Οργανισμό Βάμβακος για τη έκδοση Καταλογιστικών Αποφάσεων. Η υπόθεση εκκρεμεί δικαστικώς και αναμένονται οι σχετικές ρυθμίσεις. Σημειώνεται ότι τα καταλογισθέντα ποσά της περιόδου 1991-92 ανακτήθηκαν είτε μέσω συμψηφισμών είτε με βεβαιώσεις στις οικείες Δ.Ο.Υ.

'Οσον αφορά την περιφρούρηση του Καθεστώτος από την

Σελίδα 5824 

Ευρωπαϊκή 'Ενωση πλέον των άλλων Ελεγκτικών μηχανισμών με τη συμμετοχή εξειδικευμένων υπαλλλήλων της και των Ελληνικών Αρχών συμμετέχοντος και του Υπουργείου Οικονομικών δημιουργήθηκε Ομ'δα εργασίας η οποία έκανε έλεγχο εφαρμογής του Καθεστώτος στο βαμβάκι ο οποίος είχε σαν αποτέλεσμα πολλά θετικά σημεία και ταυτόχρονα οι όποιες υποδείξεις της μαζί και υποδείξεις του Ευρωπαϊκού Ελεγκτικού Συνεδρίου περιελήφθησαν στις εκάστοτε Υπουργικές Αποφάσεις που εκδίδονται κάθε χρόνο για τον έλεγχο των μέτρων ενίσχυσης στο βαμβάκι.

'Οσον αφορά την περίπτωση των ψευδών δηλώσεων των παραγωγών έχει προβλεφθεί πρόστιμο 50.000δρχ. για κάθε ψευδές δηλωθέν σρέμμα άνω ή κάτω από τα δηλωθέντα. Μέχρι σήμερα έχουν επιβληθεί πρόστιμα ύψος 74.2000.000. δρχ.

Τέλος για το ρόλο του Οργανισμοού Βάμβακος , σαν εφαρμοστικός Οργανισμός των μέτρων ενίσχυσης διαθέτει την κατάλληλη οργανική δομή και εκθέσεις και μέτρα για τη βελτίωση διαχειριστικών Προβλημάτων.

Ο Υπουργός

ΣΤΕΦ.ΤΖΟΥΜΑΚΑΣ"

27. Στην με αριθμό 2914/19.3.97 ερώτηση δόθηκε με το υπ' αριθμ. 1021/4.4.97 έγγραφο από τον Αναπλ. Υπουργό Εξωτερικών η ακόλουθη απάντηση:

"Σε απάντηση της ερώτησης 2914/19.3.97 και αναφορικά με τις αιτιάσεις που απευθύνονται στο Υπουργείο Εξωτερικών για παράλειψη αναζητήσεων ευθυνών σε σχέση με την ανεπάρκεια της Ευρωπαϊκής 'Ενωσης στην περιφρούρηση των κοινοτικών πόρων, θεωρούμε σκόπιμο να υπογραμμίσουμε την ιδιαίτερη σημασία που αποδίδει η Ελλάδα στο θέμα της καταπολέμησης της απάτης σε βάρος του κοινοτικού προϋπολογισμού. 

Ειδικότερα, η χώρα μας σέβεται και εφαρμόζει πιστά τα άρθρα 5 και 209Α της Συνθήκης για την Ευρωπαϊκή 'Ενωση, υποστηρίζει κάθε πρόταση που στοχεύει στην προστασία των οικονομικών υμφερόντων της Κοινότητος, ενώ σε εθνικό επίπεδο λαμβάνει σειρά μέτρων για την καταπολέμηση της απάτης σε βάρος του κοινοτικού προϋπολογισμού και ταυτόχρονα μελετά τη θέσπιση άλλων για τη συμπλήρωση και αποτελεσματικότερη εφαρμογή τους.

'Αλλωστε στο πλαίσιο των Ευρωπαϊκών Κοινοτήτων έχουν θεσπισθεί μεταξύ άλλων τα κατάλληλα μέσα για την καταπολέμηση της απάτης και την προστασία των οικονομικών συμφερόντων όπως η Σύμβαση της 26 Ιουλίου 1995 που προβλέπει την επιβολή ποινικών κυρώσεων και ο Κανονισμός 2988/95 του Συμβουλίου της 18ης Δεκεμβρίου 1995 που αφορά διοικητικές κυρώσεις.

Ο Υπουργός

ΓΕΩΡΓΙΟΣ ΠΑΠΑΝΔΡΕΟΥ"

28. Στην με αριθμό 2915/19.3.97 ερώτηση δόθηκε με το υπ' αριθμ. 1878/1.4.97 έγγραφο από τον Υφυπουργό Yγείας η ακόλουθη απάντηση:

"Απαντώντας στην ερώτηση 2915/19.3.97 των Βουλευτών, κ.κ. Αποστόλη Τασούλα και Ορέστη Κολοζώφ, σας γνωρίζουμε τα εξής:

Η προσφορά του κ. Γύρα και της φιλανθρωπικής οργάνωσης "Η Μάνα του Πωγωνίου" είναι γνωστή στο Υπουργείο και ανταποκρίνεται στην επιτακτική ανάγκη για οργάνωση μονάδων διαβίωσης για αυτιστικά άτομα εφηβικής, μετεφηβικής και μεγαλύτερης ηλικίας. Ιδιαίτερα στην περιοχή της Ηπείρου όπου υπάρχει έλλειψη αναλόγων υπηρεσιών θα ήταν πολύ χρήσιμο να μας υποβληθεί μία αναλυτική πρόταση για την αξιοποίηση του κτιρίου και την ανάπτυξη των απαιτούμενων υπηρεσιών.

Επί του παρόντος υπάρχει αδυναμία του Υπουργείου να χρηματοδοτήσει μία τέτοια πρωτοβουλία της Ελληνικής Εταιρείας Προστασίας Αυτιστικών Ατόμων λόγω της νομικής της μορφής.

Στην περίπτωση που η ΕΕΠΑΑ μετεξελιχθεί σε φιλανθρωπικό σωματείο σύμφωνα με το Ν.1111/72, πράγμα που είναι στις προθέσεις της ΕΕΠΑΑ, το Υπουργείο θα εξετάσει θετικά το αίτημα στα πλαίσια των οικονομικών δυνατοτήτων.

Ο Υφυπουργός

θ. ΚΟΤΣΩΝΗΣ"

29. Στην με αριθμό 2917/19.3.97 ερώτηση δόθηκε με το υπ' αριθμ. 1260/8.4.97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2917 που κατατέθηκε στις 19.3.97 από τους Βουλευτές κ.κ. Πέτρο Κουναλάκη, Σπύρο Δανέλλη και Ανδριανή Λουλέ σας γνωρίζουμε ότι αρμόδιο να σας ενημερώσει σχετικά με το θέμα είναι το συνερωτώμενο Υπουργείο Πολιτισμού το οποίο χρηματοδότησε το έργο καθώς και το Υπουργείο Εσωτερικών, Δημόσιας Διοίκησης και Αποκέντρωσης (προς το οποίο κοινοποιείται το παρόν με αντίγραφο της ερώτησης) δεδομένου ότι η δημοπράτηση, επίβλεψη και παραλαβή ου έργου έγινε από τη Δ/νση Τεχνικών Υπηρεσιών της Νομαρχιακής Αυτοδιοίκησης Λακωνίας.

Ο Υπουργός

Κ. ΛΑΛΙΩΤΗΣ"

30. Στην με αριθμό 2927/20.3.97 ερώτηση δόθηκε με το υπ' αριθμ. 859/10.4.97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 2927/97, που κατατέθηκε στη Βουλή από τους Βουλευτές κ.κ. Μ.Μπόσκου και Σ.Παναγιώτου, για τα θιγόμενα σ'αυτή θέματα αρμοδιότητάς μας, σας πληροφορούμε ότι, όπως μας γνώρισε το Τμήμα Επιθεώρησης Εργασίας Σίνδου της Νομαρχιακής Αυτοδιοίκησης Θεσ/νίκης, η Κεραμοποιία ΦΙΛΙΠΠΟΥ Α.Ε. απασχολούσε την 1.1.1997 εκατόν δέκα επτά (117) εργαζόμενους και απέλυσε τον Ιανουάριο δύο (2) εργαζόμενους, το Φεβρουάριο εννέα (9) και το Μάρτιο δώδεκα (12). Από τους παραπάνω εργαζόμενους οι εννέα (9) είναι συνδικαλιστές και για το λόγο αυτό η Επιθεώρηση Εργασίας κάλεσε τους υπεύθυνους της Επιχείρησης οι οποίοι ισχυρίστηκαν ότι τους απέλυσαν επειδή διεκόπη η λειτουργία της αυτοτελούς μονάδας παραγωγής κεράμων και ειδικών προϊόντων. Η αρμόδια Επιθ/ση συνέστησε στην επιχείρηση να επαναπροσλάβει τους απολυθέντες γιατί παραβιάζονται οι διατάξεις των ν.1264/82 και 1387/83, κάτι που δεν δέχθηκε. Κατόπιν αυτού υπεβλήθει σχετική μηνυτήρια αναφορά.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

31. Στην με αριθμό 2933/20-3-97 ερώτηση δόθηκε με το υπ' αριθμ. 1282/9-4-97 έγγραφο από τον Υπουργό ΠΕ.ΧΩ.Δ.Ε. η ακόλυοθη απάντηση:

"Απαντώντας στην ερώτηση με αριθμό 2933 που κατατέθηκε στις 20-3-97 από τους Βουλευτές κ.κ. Ορέστη Κολοζώφ, Μήτσο Κωστόπουλο και Βαγγέλη Μπούτα σας γνωρίζουμε τα εξής:

Ο τομέας της δασοπυροπροστασίας διέπεται από τη Δασική νομοθεσία με αρμόδια υπηρεσία εφαρμογής τη Γενική Γραμματεία Δασών και Φυσικού Περιβάλλοντος του συνερωτώμενου Υπουργείου Γεωργίας, που θα σας ενημερώσει σχετικά.

Το Υπουργείο μας, στο πλαίσιο της αρμοδιότητάς του στην προστασία του φυσικού περιβάλλοντος, υποστηρίζει και ενισχύει δράσεις που σχετίζονται με τη δασοπροστασία εν γένει, (δημιουργία υποδομής φύλαξης προστατευόμενων δασικών περιοχών (ΕΠΠΕΡ), οικονομικές ενισχύσεις σε συνδέσμους ΟΤΑ για την πρόληψη και καταστολή δασικών πυρκαϊών κ.α.).

Οσον αφορά στο Προσχέδιο Νομού, που έχει δοθεί για διάλογο από το Υπουργείο Γεωργίας και κάνει αναφορές στη διάκριση δασικής ιδιοκτησίας, και ρύθμιση εμπραγμάτων δικαιωμάτων επί δασών και δασικών εν γένει εκτάσεων κ.λπ. σας ενημερώνουμε ότι αυτό το Προσχέδιο Νόμου έχει

Σελίδα 5825 

διαβιβαστεί στις αρμόδιες υπηρεσίες του Υπουργείου μας για να εκφέρουν τις απόψεις τους στις επί μέρους διατάξεις που παρουσιάζουν ενδιαφέρον για το ΥΠΕΧΩΔΕ.

Ο Υπουργός

Κ. ΛΑΛΙΩΤΗΣ

32. Στην με αριθμό 2935/21-3-97 ερώτηση δόθηκε με το υπ' αριθμ. 397/11-4-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 2935/21-3-97, που κατατέθηκε στη Βουλή από τον Βουλευτή κ. Μιχάλη Καρχιμάκη, αναφορικά με το εάν υπάρχει πρόθεση θεσμοθέτησης για τοποθέτηση, στις οργανικές μονάδες πολιτικής προστασίας των Νομαρχιακών Αυτοδιοικήσεων, προσώπων που να προέρχονται από τις τάξεις του Στρατού, σας γνωρίζουμε τα εξής:

Σύμφωνα με τις διατάξεις του άρθρου 7 παρ. 2 του Ν.2344/95 σε κάθε Νομαρχιακή Αυτοδιοίκηση και κάθε νομαρχιακό διαμέρισμα συνιστάται οργανική μονάδα πολιτικής προστασίας, στην οποία ανατίθεται η εξειδίκευση του σχεδιασμού, σε τοπικό επίπεδο, στα ζητήματα οργάνωσης των υπηρεσιών της Νομαρχιακής Αυτοδιοίκησης για την αντιμετώπιση φυσικών, τεχνολογικών ή άλλων καταστροφών.

Από τις εν λόγω διατάξεις δεν προβλέπεται η στελέχωση των μονάδων πολιτικής προστασίας με απόστρατους αξιωματικούς των Ενόπλων Δυνάμεων.

Συμπληρωματικά σας γνωρίζουμε ότι σύμφωνα με τις διατάξεις των έρθρων 16 και 17 του Π.Δ. 17/74, Περί Πολιτικής Σχεδιάσεως Εκτάκτου Ανάγκης", ως Προϊστάμενοι των Τμημάτων ΠΣΕΑ των Νομαρχιακών Αυτοδιοκήσεων τοποθετούνται απόστρατοι αξιωματικοί των Ενόπλων δυνάμεων. Η πρόσληψή τους (σύμβαση ιδιωτικού δικαίου ορισμένου ή αορίστου χρόνου), ενεργείται με κοινή απόφαση των Υπουργών Εθνικής 'Αμυνας και Εσωτερικών Δημόσιας Διοίκησης και Αποκέντρωσης. Σε περίπτωση έλλειψης αυτών τοποθετούνται ανώτεροι υπάλληλοι των Νομαρχιακών Αυτοδιοικήσεων.

Επίσης στις Νομαρχιακές Αυτοδιοικήσεις που υπάγονται στην αρμοδιότητά του Υπουργείου Αιγαίου ήδη υπηρετούν αξιωματικοί των Ενόπλων Δυνάμεων, που έχουν ανακληθεί στη ενέργεια από την εφεδρεία βάσει των διατάξεων του άρθρου 35 παρ. 4 "Οργανισμός Υπουργείου Αιγαίου".

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

33. Στην με αριθμό 2938/21-3-97 ερώτηση δόθηκε με το υπ' αριθμ. 1394/7-4-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 2938/21-3-97 ερώτησης που κατέθεσαν οι Βουλευτές κ. Μ. Κωστόπουλος και Ο. Κολοζώφ με θέμα την απομάκρυνση της 129 Π.Υ. της Πολεμικής Αεροπορίας (ΠΑ) από την περιοχή του Ελληνικού, γνωρίζεται ότι η υπόψη Μονάδα εξυπηρετεί επιτακτικές ανάγκες της ΠΑ και συνεπώς δεν αντιμετωπίζεται το ενδεχόμενο απομάκρυνσής της.

Σχετικά με τον ιερό ΝΑό της Αγίας Παρασκευής επισημαίνεται ότι μαζί με τον περιβάλλοντα χώρο του, εκτάσεως τριών (3) στρεμμάτων περίπου, έχει αποδεσμευθεί από το Υπουργείο Εθνικής 'Αμυνας και ανήκει πλέον στην πλήρη αρμοδιότητα της Κτηματικής Εταιρείας του Δημοσίου (ΚΕΔ). Επομένως, η κατά κυριότητα παραχώρηση του Ιερού Ναού και του περιβάλλοντος χώρου του, άπτεται των αρμοδιοτήτων της ΚΕΔ και του Υπουργείου Οικονομικών, προς το οποίο αποστέλλεται αντίγραφο της σχετικής ερώτησης.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

34. Στην με αριθμό 2982/27-3-97 ερώτηση δόθηκε με το υπ' αριθμ. 15592/9-4-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 2982/27-3-97 του Βουλευτή κ. Απόστολου Σταύρου, σχετικά με τη λειτουργία του νομαρχιακού συμβουλίου Δυτ. Αττικής σας γνωρίζουμε τα ακόλουθα:

Η πρόσκληση για τη συνεδρίαση του νομ. συμβουλίου υπογράφεται από τους νομαρχιακούς συμβούλους μόνο στην περίπτωση που ο πρόεδρος δεν συγκαλέσει το συμβούλιο για συνεδρίαση. (Παρ. 8, άρθρου 14, Ν. 2218/94) άρθρο 52 παρ. 3 Π.Δ. 30/96).

Ζητήματα που αναφέρονται στην έλλειψη απαρτίας του νομ. συμβ. Δυτ. Αττικής κατά την συνεδρίαση που αναφέρεται στην ερώτηση καθώς και στην μη αναπλήρωση του Προέδρου του εν λόγω συμβουλίου, ανάγονται στην πολιτική ευθύνη των αιρετών της δευτεροβάθμιας τοπ. Αυτ/σης και δεν αποτελούν αντικείμενο παρέμβασης του Υπουργού.

Σε κάθε περίπτωση αρμόδιος για την επιβολή διοικητικών μέτρων κατά των αιρετών των ΟΤΑ, είναι ο Γεν. Γραμματέας της Περιφέρειας, που ενεργεί σύμφωνα με τις διατάξεις των άρθρων 20 και 14 παρ. 6 Ν. 2218/94 (56 και 72 Π.Δ. 30/96).

Ο Υφυπουργός

Λ. ΠΑΠΑΔΗΜΑΣ"

35. Στην με αριθμό 3071/2-4-97 ερώτηση δόθηκε με το υπ' αριθμ. 148/10-4-97 έγγραφο από τον Υπουργό Ναυτιλίας η ακόλουθη απάντηση:

"Απαντώντας στην 3071/2-4-97 ερώτηση από την Βουλευτή κα ΔΑΜΑΝΑΚΗ Μαρία, αναφορικά με την κράτηση του ΚΟΥΡΟΥΣΗ Νικολάου στις Ρωσικές φυλακές, με την κατηγορία του δραπέτη των συνόρων, σας πληροφορούμε τ' ακόλουθα:

1. Το ΥΕΝ από την ημερομηνία του συμβάντος (26/12/1996) μέχρι σήμερα, παρακολουθεί ανελλιπώς τις εξελίξεις σε συνεργασία με το Υπουργείο Εξωτερικών, τις Διπλωματικές μας Αρχές στη Ρωσία και τον Προξενικό Λιμενάρχη του Νοβοροσίσκ, ενώ παράλληλα έχει τακτική επικοινωνία με την διαχειρίστρια εταιρεία και τους συγγενείς του 'Ελληνα πλοιάρχου ΚΟΥΡΟΥΣΗ Νικολάου.

Οι προαναφερόμενες Υπηρεσίς, με τις παρεμβάσεις τους, τόσο προς τις αρμόδιες Ρωσικές Αρχές, όσο και προς την διαχειρίστρια στην Ελλάδα εταιρεία "MEDOCEAN" του πλοίου "ΙΜΙΑ" σημ. Παναμά στον οποίο ήταν πλοίαρχος ο ΚΟΥΡΟΥΣΗΣ Ν. προσπαθούν για την επιτάχυνση των διαδικασιών καταβολής, της ορισθείσας από τον Ανακριτή της υπόθεσης, χρηματικής εγγύησης ύψους πενήντα χιλιάδων (50.000) δολαρίων ΗΠΑ και κατ' επέκταση για την επίτευξη της κατά το δυνατόν συντομότερα απελευθέρωσης του πλοιάρχου, ως 'Ελληνα υπηκόου, δεδομένου ότι το κράτος της σημαίας, που έφερε το πλοίο, σε ουδεμία ενέργεια έχει προβεί.

2. 'Οπως μας ενημέρωσε η διαχειρίστρια εταιρεία, έχει ήδη διαβιβάσει σχετική εντολή προς τους δικηγόρους της στη Ρωσία για καταβολή του απαιτούμενου ποσού της χρηματικής εγγύησης στις αρμόδιες Ρωσικές Αρχές, με την μεσολάβηση του Προξενείου της Ελλάδος στο Νοβοροσίσκ, προκειμένου εντός των προσεχών ημερών να επιτευχθεί η αποφυλάκιση και η παλιννόστηση του 'Ελληνα πλοιάρχου.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

ΠΡΟΕΔΡΟΣ (Απόστολος Κακλαμάνης): Κυρία και κύριοι συνάδελφοι, θα γίνει η ορκομωσία των συναδέλφων κ.κ. Ιωάννη Ποτάκη και Αναστασίου Νεράντζη στη θέση του Αναστασίου Χολέμη και Βασιλείου Μπαρμπαγιάννη αντιστοίχως, που απώλεσαν τη βουλευτική ιδιότητα σύμφωνα με τις υπ' αριθμ. 27 και 30 της 16ης Απριλίου 1997, αποφάσεις του Ανωτάτου Ειδικού Δικαστηρίου.

Παρακαλούνται οι συνάδελφοι κύριοι Ιωάννης Ποτάκης και Αναστάσιος Νεράντζης να προσέλθουν και να δώσουν το νενομισμένο όρκο ενώπιον του εκπροσώπου της Εκκλησίας. 

(Προσέρχονται οι Βουλευτές κ.κ. Ιωάννης Ποτάκης και Αναστάσιος Νεράντζης και δίνουν τον ακόλουθο όρκο:

"Ορκίζομαι στο όνομα της Αγίας και Ομοούσιας και Αδιαίρετης Τριάδας, να είμαστε πιστοί στην Πατρίδα και το Δημοκρατικό Πολίτευμα, να υπακούομε στο Σύνταγμα 

Σελίδα 5826 

και στους Νόμους και να εκπληρώνουμε ευσυνείδητα τα καθήκοντά μας.")

ΠΡΟΕΔΡΟΣ (Απόστολος Κακλαμάνης): 'Αξιοι!

ΠΟΛΛΟΙ ΒΟΥΛΕΥΤΕΣ: 'Αξιοι, άξιοι.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, θα ήθελα να σας ανακοινώσω, ότι τη συνεδρίασή μας παρακολουθούν από τα Δυτικά Γενικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα ένας μαθητές και τρεις συνοδοί-δάσκαλοι από το Τέταρτο Δημοτικό Σχολείο Χαλανδρίου Αττικής.

(Χειροκροτήματα απ' όλες τις Πτέρυγες)

 

Σελίδα 5827 

ΠΡΟΕΔΡΟΣ (Απόστολος Κακλαμάνης):Κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου.

Παρακαλώ τον κ. Γικόνογλου και τον κ. Σωτηρλή να προτάξουμε την επίκαιρη ερώτηση, στην οποία θα απαντήσει ο κ. Δρυς, που έχει σοβαρό λόγο να αποχωρήσει.

ΜΟΣΧΟΣ ΓΙΚΟΝΟΓΛΟΥ: Συμφωνούμε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Δεύτερη στην ημερήσια διάταξη είναι η με αριθμό 1065/14.4.97 επίκαιρη ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Εθνικής Οικονομίας και Οικονομικών, σχετικά με την επανεξέταση των κριτηρίων στελέχωσης του Σώματος Δίωξης Οικονομικού Εγκλήματος (ΣΔΟΕ) κ.λπ.

Η επίκαιρη ερώτηση του κ. Σούρλα έχει ως εξής:

"Προϊόν των συνδικαλιστικών οργανώσεων του ΠΑ.ΣΟ.Κ. και των φιλοκυβερνητικών συντεχνιών είναι η επιλογή του προσωπικού του Σώματος Δίωξης Οικονομικού Εγκλήματος.

Αυτό προκύπτει από τις καταγγελίες της Δημοκρατικής Αγωνιστικής Κίνησης Εργαζομένων Εφοριακών Μαγνησίας, που επισημαίνουν, ότι από τους δεκατρείς που επελέγησαν, κανένας δεν πρόσκειται στη Δημοκρατική Αγωνιστική Κίνηση Εργαζομένων.

Επικράτησαν κομματικά κριτήρια και μάλιστα προτάσεις ορισμένων, τις οποίες συνδικαλιστές του κυβερνώντος Κόμματος χαρακτηρίζουν ως ρουσφετολογικές και αυτούς που επέλεξαν άσχετους.

Μετά από όλα αυτά είναι δικαιολογημένες οι επιφυλάξεις αν και κατά πόσο θα μπορέσουν να αποδώσουν άσχετοι, αλλά και να διενεργήσουν κατά τρόπο αντικειμενικό και αμερόληπτο ελέγχους, υποτακτικοί στο κυβερνών Κόμμα.

Για την αντιμετώπιση της κατάστασης αυτής, που έχει αναστατώσει το προσωπικό των Δημοσίων Οικονομικών Υπηρεσιών και έχει προκαλέσει έντονες ανησυχίες γενικότερα, επιβάλλεται η επανεξέταση της στελέχωσης του Σώματος Δίωξης Οικονομικού Εγκλήματος με αντικειμενικά, αξιοκρατικά και όχι κομματικά κριτήρια.

Ο Υπουργός παρακαλείται να ενημερώσει τη Βουλή τι πρόκειται να κάνει προς την κατεύθυνση αυτή."

Ο Υφυπουργός Οικονομικών κ. Δρυς έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε συνάδελφε, η κάλυψη των θέσεων του ΣΔΟΕ, έγινε σύμφωνα με τα κριτήρια που προβλέπονταν από τον Κανονισμό του, χωρίς την παρέμβαση τρίτων και σύμφωνα με τις αποφάσεις του Υπηρεσιακού Συμβουλίου, στο οποίο, όπως γνωρίζετε, δεν συμμετέχει εκπρόσωπος της πολιτικής ηγεσίας του Υπουργείου Οικονομικών. Επιπλέον λήφθηκαν υπόψη η επιστημονική κατάρτιση, η εμπειρία, το ήθος των υπαλλήλων, ώστε να επιτελέσουν με επιτυχία τα νέα τους καθήκοντα. Ιδιαίτερη σημασία δόθηκε στην προϋπηρεσία των υπαλλήλων σε ελεγκτικά καθήκοντα. Για το λόγο αυτόν προτιμήθηκαν υπάλληλοι που είχαν εργαστεί με επιτυχία στις διωκτικές αρχές του Υπουργείου ή σε αντίστοιχα τμήματα των ΔΟΥ και των τελωνείων.

Το ΣΔΟΕ, κύριε συνάδελφε, άρχισε να λειτουργεί εδώ και μία εβδομάδα και από τους συστηματικούς και αντικειμενικούς ελέγχους, που πραγματοποιούνται, έχουμε σημαντικά φοροελεγκτικά και φοροεισπρακτικά αποτελέσματα. 

'Ετσι πραγματοποιήθηκαν την πρώτη εβδομάδα λειτουργίας του τρεις χιλιάδες τετρακόσιοι εβδομήντα τέσσερις έλεγχοι και διαπιστώθηκαν για πρώτη φορά τέσσερις χιλιάδες τετρακόσιες τριάντα τρεις παραβάσεις. Είναι εμφανές, λοιπόν, από τον αριθμό των ελέγχων και των παραβάσεων, ότι η αγορά έλαβε το μήνυμα και ότι η συνέχεια των ελέγχων θα διαμορφώσει το επιδιωκόμενο κλίμα στην αγορά. 

Οι παραβάσεις, κύριοι συνάδελφοι, που διαπιστώθηκαν, αφορούν φορολογικά και τελωνειακά αντικείμενα. Αφορούν κυρίως μη έκδοση στοιχείων πώλησης και διακίνησης αγαθών, μη υποβολή εκκαθαριστικών δηλώσεων ΦΠΑ, παράνομη διάθεση πετρελαίου θέρμανσης, παράνομη εισαγωγή αγαθών, παράνομη κυκλοφορία αυτοκινήτων. Από το σύνολο των τεσσάρων χιλιάδων τετρακοσίων τριάντα τριών παραβάσεων, οι δεκαπέντε αφορούν περιπτώσεις που εμπίπτουν στην αυτόφωρη διαδικασία και παραπέμφθηκαν ήδη στον Eισαγγελέα.

'Ετσι, λοιπόν, σε έξι επιχειρήσεις πρατηρίων καυσίμων διαπιστώθηκε πώληση -για πρώτη φορά αυτό- τετρακοσίων σαράντα επτά τόνων πετρελαίου χωρίς φορολογικά στοιχεία. Σε μία ξενοδοχειακή επιχείρηση στην Κρήτη διαπιστώθηκε παράνομη χρησιμοποίηση είκοσι δύο τόνων πετρελαίου θέρμανσης αντί για κίνησης.

Ο συνδυασμένος έλεγχος όλων αυτών των υποθέσεων τόσο από τελωνειακής όσο και από φορολογικής πλευράς είναι το καινούριο και καθοριστικό στοιχείο που θα υποχρεώσει τους επίδοξους παραβάτες να συμμορφωθούν.

Οι έλεγχοι συνεχίζονται με ένταση και σταδιακά θα γίνονται περισσότερο αποτελεσματικοί.

Κύριοι συνάδελφοι, και ιδιαίτερα απευθύνομαι στον συνάδελφο κ. Σούρλα, εκείνο το οποίο πρέπει να μας προβληματίσει όλους είναι, πώς θα συμβάλουμε με τη στάση μας στην αποτελεσματικότερη λειτουργία του ΣΔΟΕ, ώστε να παταχθεί η φοροδιαφυγή, το λαθρεμπόριο και γενικά το οικονομικό έγκλημα, το οποίο αποτελεί πρόκληση σήμερα στην ελληνική κοινωνία.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Σούρλας έχει το λόγο.

ΓΕΩΡΓΙΟΣ ΣΟΥΡΛΑΣ: Ακριβώς, κύριε Υφυπουργέ, για να συμβάλω σ' αυτήn την προσπάθεια, κατέθεσα αυτήν την επίκαιρη ερώτηση. Αλλά είμαι υποχρεωμένος από την αρχή να πω, ότι αν κρίνω από το Νομό Μαγνησίας, που μπορώ κι εγώ να γνωρίζω πρόσωπα και πράγματα, δεν έγινε η επιλογή με αξιοκρατικά κριτήρια, αλλά έγινε με υπαλλήλους που πρόσκεινται στο ΠΑ.ΣΟ.Κ. και με άσχετους.

Κανένας απ' όσους επιλέγησαν -καταγγέλλει η ΔΑΚΕ Μαγνησίας- δεν ανήκει στη ΔΑΚΕ, αλλά όλοι σχεδόν πρόσκεινται στο κυβερνών Κόμμα.

Ο πρόεδρος και ο γενικός γραμματέας του συλλόγου εργαζομένων στις ΔΟΥ , που πρόσκεινται στο ΠΑ.ΣΟ.Κ., καταγγέλλουν με πηχιαίους τίτλους στον τοπικό Τύπο, ότι οι αδιάφθοροι είναι άσχετοι. Η πραγματικότητα που προσπάθησα κι εγώ να προσεγγίσω, λέει, ότι το 1/3 αυτών που στελεχώνουν το Σώμα Δίωξης Οικονομικού Εγκλήματος στη Μαγνησία είναι ταμειακοί υπάλληλοι και δεν έχουν κάνει ποτέ ελέγχους. Και απ' όλους τους υπαλλήλους, κύριε Υφυπουργέ, μόνο ένας ξέρει να κάνει ελέγχους σε βιβλία Γ' κατηγορίας, δηλαδή σε ΕΠΕ και ανώνυμες εταιρείες. Και γι' αυτό σας ρωτάω να μου απαντήσετε, από αυτούς τους ελέγχους που έγιναν, πόσοι έγιναν σε βιβλία Γ' κατηγορίας, γιατί εκεί είναι τα μεγάλα λαυράκια και οι μεγάλοι φοροδιαφυγάδες.

Επίσης γνωρίζετε πολύ καλύτερα από μένα, ότι όσο κι αν οι παραιτήσεις, σαν εκείνες του προέδρου του Β' υπηρεσιακού συμβουλίου, του κ. Δάνη, προέρχονται από εσωκομματικές αντιπαραθέσεις, επιβεβαιώνουν κατά τρόπο κατηγορηματικό, ότι η στελέχωση γίνεται με άσχετους.

Κι εγώ ήλθα εδώ να καταθέσω και να εκφράσω την έντονη ανησυχία μου, γιατί πιστεύω, ότι σ' αυτήν την προσπάθεια του φοροελεγκτικού και φοροεισπρακτικού μηχανισμού είναι απαράδεκτη αυτή η σύνθεση με άσχετους και με κομματικούς. Αυτό προσβάλλει τους άλλους υπαλλήλους των ΔΟΥ. 'Εχει δημιουργήσει μία αναταραχή και μία αναστάτωση, προσβάλλει κάθε έννοια αξιοκρατίας και τραυματίζει μία νευραλγική υπηρεσία.

Τελειώνοντας, κύριε Πρόεδρε, θέλω να επισημάνω, ότι αυτό δημιουργεί δικαιολογημένη ανησυχία, αν και κατά πόσο αυτοί οι υπάλληλοι θα κάνουν ελέγχους, όχι με αντικειμενικά κριτήρια, οικονομικά στοιχεία, σε παραλείψεις και παραβιάσεις, αλλά με κομματικά. Καταλάβατε τι εννοώ.

Δηλαδή να κάνουν διάκριση, πού πολιτικά ανήκει ο άλφα ή ο βήτα, για να κάνουν τους ελέγχους, να εξασφαλίσουμε 

Σελίδα 5828 

πελατεία σε κάποιο Κόμμα ή να διώξουμε τους άλλους. Το επισημαίνω και μόλις παρατηρηθεί, θα το καταγγείλω.

Παρακαλώ, κύριε Υπουργέ, για την προώθηση αυτής της φιλότιμης και καλής προσπάθειας, αμέσως να προχωρήσετε στη διαδικασία επανάκρισης και επαναστελέχωσης αυτής της τόσο σημαντικής υπηρεσίας. 

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, νομίζω, ότι τα στοιχεία τα οποία ανέφερε ο συνάδελφος κ. Σούρλας πρέπει να σταθμιστούν, αφού προέρχονται από μία άλλη συνδικαλιστική παράταξη στο χώρο των εφοριακών και επομένως βάλλει εναντίον της συνδικαλιστικής παράταξης που πρόσκειται στο κυβερνών Κόμμα.

Θέλω, όμως, να σας διαβεβαιώσω...

ΓΕΩΡΓΙΟΣ ΣΟΥΡΛΑΣ: Με συγχωρείτε, κύριε Υπουργέ. Από τη δική σας συνδικαλίστική παράταξη προέρχονται οι καταγγελίες, ότι οι αδιάφθοροι είναι άσχετοι. 

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Σούρλα, θέλω να σας διαβεβαιώσω για ένα πράγμα. Η στελέχωση του ΣΔΟΕ έγινε από τα υπηρεσιακά συμβούλια, μάλλον από το δεύτερο υπηρεσιακό συμβούλιο, το οποίο γνωρίζετε πάρα πολύ καλά χωρίς παρέμβαση κανενός τρίτου.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Η μέχρι σήμερα λειτουργία του ΣΔΟΕ και τα αποτελέσματα δεν συνηγορούν υπέρ των απόψεων τις οποίες αναφέρατε. 

Θέλω, όμως, να σας διαβεβαιώσω για ένα πράγμα. 'Οπως έχουμε ανακοινώσει, όλοι οι υπάλληλοι του ΣΔΟΕ θα κριθούν μέχρι τον Ιούλιο και όπου διαπιστωθούν περιπτώσεις, που δεν ανταποκρίνονται στα καθήκοντά τους, θα αντικατασταθούν από νέους υπαλλήλους των εφορειών και των τελωνείων. Ευχαριστώ.

ΓΕΩΡΓΙΟΣ ΣΟΥΡΛΑΣ: Διαλύσατε την κλαδική, κύριε Υπουργέ. Πρόκειται περί κλαδικής οργάνωσης του ΠΑ.ΣΟ.Κ. μέσω του ΣΔΟΕ. 

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Σούρλα, νομίζω ότι η διάλυση των κλαδικών μάλλον προς εσάς πρέπει να στραφεί και όχι προς το ΠΑΣΟΚ.

ΠΡΟΕΔΡΕΥΩΝ (Παναγιώτης Ν. Κρητικός): Πρώτη στην ημερήσια διάταξη είναι η με αριθμό 1067/14.4.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Μόσχου Γικόνογλου προς τον Υπουργό Γεωργίας, σχετικά με την παρακράτηση επιδοτήσεων αγροτικών προϊόντων από το Υπουργείο που καταβάλλει η Ευρωπαϊκή 'Ενωση, σε αντίθεση με τις διατάξεις των Κανονισμών της κ.λπ.

Η ερώτηση του κ. Γικόνογλου, σε περίληψη, έχει ως εξής:

"Επανειλημμένα μας γνωστοποιήσατε στη Βουλή, ότι οι επιδοτήσεις γεωργικών προϊόντων από την Ευρωπαϊκή 'Ενωση ούτε κατάσχονται ούτε παρακρατούνται.

Οι υπηρεσίες του Υπουργείου σας, όμως, φαίνεται, ότι αγνοούν τους Κανονισμούς της Ευρωπαϊκής 'Ενωσης ή κάνουν ότι τους αγνοούν, για τους γνωστούς λόγους που και εσείς έχετε επανειλημμένα επικαλεσθεί, προσπαθώντας επικαλούμενοι νόμους, που δεν έχουν εφαρμογή στην περίπτωση, να παρεμποδίζουν την έγκαιρη καταβολή των επιδοτήσεων αυτών, με αποτέλεσμα να δυσαρεστούνται οι αγρότες από την κυβερνητική πολιτική και ιδιαίτερα αυτή του Υπουργείου Γεωργίας.

'Υστερα από τα παραπάνω σας ερωτώ, κύριε Υπουργέ:

α) Επικροτείτε τη λειτουργία της συγκεκριμένης υπηρεσίας που πλήττει την πολιτική του Υπουργείου σας και τη δική σας προσωπικά;

β) Γίνεται εφαρμογή των διατάξεων των Κανονισμών της Ευρωπαϊκής 'Ενωσης ή οι υπάλληλοι του Υπουργείου σας τις γράφουν στα υποδήματά τους;

γ) Τελικά παρακρατούνται ή κατάσχονται οι επιδοτήσεις μεταποιημένων γεωργικών προϊόντων, που δίδει η Ευρωπαϊκή 'Ενωση από το Υπουργείο Γεωργίας, ερχόμενος σε αντίθεση με τις διατάξεις των Κανονισμών της Ευρωπαϊκής 'Ενωσης και με όσα μας έχετε δηλώσει επανειλημμένα μέσα στη Βουλή;

δ) Τι μέτρα θα λάβετε, ώστε να καταλάβουν ορισμένοι στο Υπουργείο Γεωργίας ότι υποχρεούνται να εφαρμόζουν την πολιτική του Υπουργείου Γεωργίας και όχι να μετατρέπουν σε φέουδο την υπηρεσία στην οποία υπηρετούν για τους γνωστούς λόγους, που επανειλημμένα έχετε επικαλεσθεί;"

Ο Υφυπουργός Γεωργίας κ. Δημήτριος Σωτηρλής έχει το λόγο για να απαντήσει.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, κυρίες και κύριοι συνάδελφοι, κατ' αρχήν δεν απαντώ απλά σ' ένα συνάδελφο, αλλά απαντώ σ' ένα συνάδελφο, ο οποίος κατείχε την ίδια θέση, που και εγώ αυτήν τη στιγμή έχω, πριν λίγα χρόνια. 'Αρα, αισθάνομαι, ότι είναι γνώστης πολλών πραγμάτων και λειτουργιών, αλλά και δυσλειτουργιών που υπάρχουν στο Υπουργείο Γεωργίας.

Βάζετε, όμως, κύριε συνάδελφε, το δάκτυλο επί τον τύπον των ήλων. Οι καθυστερήσεις των πληρωμών σε αγροτικά προϊόντα από πέντε έως δέκα μήνες, αλλά και οι καταστρατηγήσεις πολλές φορές του πραγματικού νοήματος των οδηγιών και κατευθύνσεων, τόσο του Υπουργείου Γεωργίας αλλά και των αντίστοιχων της Ευρωπαϊκής 'Ενωσης στο χώρο αυτόν και στο χώρο των επιδοτήσεων, είναι καθημερινή πραγματικότητα.

Αυτό βεβαίως έχει οδηγήσει το Υπουργείο Γεωργίας να είναι αποφασισμένο να δώσει ένα τέλος, διότι καμία δικαιολογία δεν χωράει, όταν υπάρχουν καθυστερήσεις δέκα μηνών, όταν μάλιστα γνωρίζουμε, ότι οι αγρότες αναμένουν ακριβώς τα χρήματά τους, για να μπορέσουν να αντιμετωπίσουν τα βασικά προβλήματα και των καλλιεργειών τους και της επιβίωσής τους.

'Ετσι, λοιπόν, είμαστε αποφασισμένοι -και είναι γνωστό αυτό και στο Κοινοβούλιο και σε σας- να προχωρήσουμε άμεσα στην πλήρη αναμόρφωση της ΔΙΔΑΓΕΠ, φτιάχνοντας τους Οργανισμούς Ελέγχου, Πιστοποίησης και Πληρωμών, για να μπορούμε να πούμε ότι είναι η ΔΙΔΑΓΕΠ, όχι βραχνάς για τους αγρότες, αλλά πραγματικό ουσιαστικό εργαλείο για τη στήριξη τους.

Τώρα επί της ουσίας για το δικαιούχο, τον Αγροτικό Συνεταιρισμό Σταυρού Ημαθίας, τι λέει η υπηρεσία και θα σας πω τι λέμε και εμείς: 'Οτι η απαίτηση του Συνεταιρισμού δεν έχει γίνει νόμιμα, δεν εκχώρησε νόμιμα τις επιδοτήσεις αγροτών προς τρίτον. Δεύτερον, δεν προσκόμισε πιστοποιητικό ασφαλιστικής ενημερότητας. Εσείς πιστεύετε, ότι δεν χρειάζεται κάτι τέτοιο...

ΜΟΣΧΟΣ ΓΙΚΟΝΟΓΛΟΥ: 'Οχι εγώ, ο νόμος.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Το λέτε στην ερώτησή σας. Θα σας πω, τι λέει ο νόμος. 'Εχω και εγώ τους νόμους, κύριε συνάδελφε, στα χέρια μου και διαπιστώνω, ότι υπάρχει πράγματι μία σύγχυση, διότι η υπηρεσία διατείνεται, ότι εάν δεν ακολουθήσει τις διαδικασίες του ν.2362, άρθρο 95, τότε προβλέπεται ποινή ακυρότητας των ενεργειών και πράξεών της, αυτό λέει ο νόμος.

Δεύτερον, σύμφωνα με την εγκύκλιο 65657/22 της 7ης Αυγούστου 1995 του Ιδρύματος Κοινωνικών Ασφαλίσεων καθορίζονται οι κατηγορίες που απαλλάσσονται από την υποχρέωση προσκόμισης βεβαίωσης ασφαλιστικής ενημερώτητας για είσπραξη εκκαθαρισμένων απαιτήσεων από το Δημόσιο. Μεταξύ αυτών βεβαίως περιλαμβάνονται οι αγρότες, οι Αγροτικοί Συνεταιρισμοί όταν πρόκειται να αποζημιωθούν για ζημιές από πυρκαϊές, πλημμύρες ή παγετούς, καθώς και όταν πρόκειται να εισπράξουν ενισχύσεις για διάφορα προγράμματα κτηνοτροφίας, αλιείας, δασικής και φυτικής παραγωγής.

Στην προκειμένη περίπτωση ο Αγροτικός Συνεταιρισμός Σταυρού Ημαθίας, ενδιαφερόμενος να εκχωρήσει την απαίτησή του κατά της ΔΙΔΑΓΕΠ, η οποία προέρχεται από κοινοτική επιδότηση, δεν τήρησε ακριβώς αυτούς τους δύο περιορισμούς, τόσο του ν.2362 όσο και της συγκεκριμένης εγκυκλίου. Αυτές είναι οι απόψεις της υπηρεσίας.

Σας βεβαίωνω, κύριε συνάδελφε, και κλείνω με αυτό, ότι έχω δώσει το θέμα στη νομική υπηρεσία, διότι έχω και εγώ διαφορετική άποψη. Χρήματα που προέρχονται από επιδοτή-

Σελίδα 5829 

σεις δεν μπορούν να εκχωρούνται σε τρίτους. Ανήκουν στους πραγματικούς δικαιούχους είτε οργανισμούς ή αγρότες είτε συνεταιρισμούς. Είναι ένα θέμα, στο οποίο πραγματικά θα δοθούν απαντήσεις τις επόμενες ημέρες ύστερα από γνωμάτευση - έκθεση των εμπειρογνωμόνων της νομικής υπηρεσίας του Υπουργείου Γεωργίας.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γικόνογλου έχει το λόγο.

ΜΟΣΧΟΣ ΓΙΚΟΝΟΓΛΟΥ Κύριε Πρόεδρε, πρώτον, θλίβομαι βαθύτατα με την απουσία του καθ' ύλην αρμόδιου να απαντήσει στην ερώτησή μου Υπουργού Γεωργίας κ. Τζουμάκα.

Ο Υφυπουργός ο παριστάμενος δεν έχει την αρμοδιότητα αυτήν. Επομένως να μου επιτρέψει να έχω κάποιες επιφυλάξεις για τη μεγάλη γνώση του νομικού πλαισίου, γιατί δεν ασχολείται με αυτό το αντικείμενο. Παρ' όλη την εντολή του Πρωθυπουργού, ότι θα απαντούν οι καθ' ύλην αρμόδιοι Υπουργοί, ο κύριος Υπουργός δεν μας καταδέχεται να έλθει στη Βουλή, ίσως φοβούμενος να απαντήσει σ' αυτά που εμείς καταγγέλουμε και που γνωρίζει ο ίδιος, ότι είναι αλήθεια. Αυτό είναι το ένα.

Δεύτερον, κύριε Υπουργέ, ο ν.2065 δεν αναφέρεται σε επιδοτήσεις, δεν αναφέρεται σε συνεταιρισμούς, δεν αναφέρεται σε Νομικά Πρόσωπα Ιδιωτικού Δικαίου. Ως εκ τούτου δεν εμπίπτει στις διατάξεις στις οποίες αναφερθήκατε. 

Τρίτον, για το θέμα της κοινοποίησης που λέτε, ότι εκεί αναφέρεται μόνο για τις κατασχέσεις, δεν αναφέρεται στις επιδοτήσεις των αγροτικών προϊόντων από την Ευρωπαϊκή 'Ενωση. Και υπάρχει ένας κανονισμός, ο οποίος είναι υπεράνω των νόμων της Ελλάδος, ο Κανονισμός της Ευρωπαϊκής 'Ενωσης, που είναι γνωστότατος και λέει: Οι επιδοτήσεις των αγροτικών προϊόντων μεταποιουμένων ή μη δεν παρακρατώνται και δεν κατάσχονται. Το αμφισβητείτε αυτό; Εάν αυτά δεν παρακρατώνται και δεν κατάσχονται, γιατί δεν έχουν δοθεί στους αγρότες; Για ποιο λόγο τα παρακρατούν;

Ποιος παραβιάζει την πολιτική σας; Το γνωρίζετε, κύριε Υπουργέ, και δεν θέλετε να το πείτε. Πάτε να προστατεύσετε τους υπαλλήλους σας. Εγώ αναφέρθηκα και σε ονόματα. Μη μας αναγκάσετε να φέρουμε έγγραφα εδώ αποδεικνύοντας το πως πάνε τα φακελάκια από την πίσω πόρτα. Αυτός είναι ο λόγος. Αν πήγαινε το φακελάκι κατ'ευθείαν, δεν θα υπήρχε κανένα πρόβλημα. Τα λεφτά θα τα έπαιρναν οι αγρότες. Επανειλημμένα ο κ. Τζουμάκας έχει καταγγείλει αυτήν τη λειτουργία. Γι'αυτό δεν ήρθε να απαντήσει εδώ. Να πει τι; Αν του δώσουμε κασέτες συνομιλιών, τι θα γίνει, κύριε Υπουργέ; Ξέρετε τι κρατάμε στα χέρια μας; Και επειδή πέρασα και εγώ από εκεί, έχω τη δυνατότητα να ελέγχω την κατάσταση και να ξέρω τι γίνεται. Υπάρχουν και υπάλληλοι που έρχονται και μου λένε το τι συμβαίνει. Δεν έγραψα τυχαία αυτά που έγραψα στην ερώτησή μου. Τα γνωρίζω πολύ καλά και ξέρω τι ρόλο παίζουν. Μην προσπαθείτε γιατί θα με αναγκάσετε να αναφέρω ονόματα. Πιστεύω, ότι έχετε την πρόθεση. Κτυπήστε τους. Δικαιώστε τους αγρότες, γιατί έχουν δίκιο. Και να μη γίνετε η αιτία η λειτουργία υπαλλήλων να απειλήσει το μέγα έργο, που κάνει το Υπουργείο Γεωργίας.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Δεν θα έπαιρνα το λόγο, κύριε Πρόεδρε, αλλά ο κύριος συνάδελφος, στην προσπάθειά του να αναδείξει "του λόγου το αληθές", είπε, ότι πάτε να προστατεύσετε τους υπαλλήλους σας, οι οποίοι βλέπουν τα φακελάκια να περνάνε από μπροστά τους.

Κύριε συνάδελφε, σας βεβαιώ με κάθε ειλικρίνεια, εάν έχετε τέτοιο στοιχείο θα μας βοηθούσατε τα μέγιστα.

Δεύτερον, είναι μεγάλη μομφή, έστω και κατά λάθος όπως το είπατε, να θεωρείτε ή να πιστεύετε, ότι μπορεί να βλέπουμε τα όποια φακελάκια και στο βωμό της διάθεσής μας να προστατεύσουμε τους όποιους υπαλλήλους, κωφεύουμε. Κύριε συνάδελφε, πολλές φορές η γλώσσα κόκαλα δεν έχει και κόκαλα τσακίζει. Δεν είναι αλήθεια αυτό που είπατε.

ΜΟΣΧΟΣ ΓΙΚΟΝΟΓΛΟΥ: Είπα, μην έχοντας αποδείξεις στα χέρια σας, δεν μπορείτε να τους πάτε στον Εισαγγελέα.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Γι'αυτό ήθελα να διορθωθεί, γιατί κατάλαβα το νόημά σας.

ΜΟΣΧΟΣ ΓΙΚΟΝΟΓΛΟΥ: 'Εχετε την πρόθεση, αλλά δεν μπορείτε.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε συνάδελφε, θέλω να σας πω, ότι εγώ αναφέρθηκα σε συγκεκριμένους νόμους και πριν έρθω εδώ, επειδή σέβομαι και εσάς και το Ελληνικό Κοινοβούλιο και επειδή ακριβώς αυτός ο σεβασμός φάνηκε από την πρώτη μου λέξη, ότι περάσατε απ'αυτό το Υφυπουργείο, στο οποίο εγώ είμαι σήμερα, ξέρω και τους νόμους και τις γραφές και τις παρατηρήσεις σας. Θέλω να ξέρετε, ότι εγώ ο ίδιος είχα έντονο πρόβλημα, με το εκκοκκιστήριο Βισάλτης, το οποίο δεν κατέβαλε τις επιδοτήσεις. Και όταν του επιβλήθηκε αυτή η αναγκαιότητα, η εταιρεία Ελαιουργική Βορείου Ελλάδος, με δικαστικό εξώδικο ήγειρε θέμα χρημάτων, που της όφειλε το εκκοκκιστήριο. Τότε η υπηρεσία είπε να δώσουμε τα χρήματα αυτά στην Ελαιουργική. 'Εχω λοιπόν και εγώ την ίδια άποψη, ότι τα χρήματα, που προέρχονται από επιδοτήσεις, ούτε παρακρατούνται ούτε κατάσχονται. Αυτό, όμως, δεν σημαίνει, ότι δεν πρέπει να ακολουθηθούν οι διαδικασίες, η φορολογική ενημερότητα και η τήρηση των συγκεκριμένων νόμων. Αυτή είναι η διαφορά και βεβαίως σας έδωσα το λόγο μου, ότι θα υπάρξει γνωμάτευση από τη νομική υπηρεσία, για να ξεδιαλύνουμε το τοπίο και να δούμε, πώς πραγματικά έχει αυτό το θέμα.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υπουργέ, τελειώνετε.

ΜΟΣΧΟΣ ΓΙΚΟΝΟΓΛΟΥ: Kύριε Υφυπουργέ, οι αγρότες θα τα πάρουν τα λεφτα; Αυτό είναι το ερώτημα.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Εφ' όσον τα δικαιούνται, θα τα πάρουν.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Γικόνογλου, δεν έχετε το λόγο. Τριτολογίες δεν υπάρχουν. Μόνο δευτερολογία έχετε. Την πρωτολογία την ασκεί, για λογαριασμό σας, το Προεδρείο.

ΜΟΣΧΟΣ ΓΙΚΟΝΟΓΛΟΥ: Οι αγρότες είναι αυτοί που συμβάλουν καθημερινά στην ύπαρξη αυτού του τόπου που λέγεται Ελλάδα. Αφήστε να πούμε δύο κουβέντες παραπάνω.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, γνωρίζετε πόσο θέλω να πείτε τις δύο κουβέντες, αλλά πόσο δεν μπορώ να σας επιτρέψω λόγω Κανονισμού.

Τρίτη στην ημερήσια διάταξη είναι η με αριθμό 1079/16.4.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Εθνικής Οικονομίας και Οικονομικών, σχετικά με τα προβλήματα που δημιουργούνται στον υπολογισμό των συντάξεων των δημοσίων υπαλλήλων με την εφαρμογή του νέου μισθολογίου κ.λπ.

Η ερώτηση έχει ως εξής: "Μετά την ψήφιση του νέου μισθολογίου των δημοσίων υπαλλήλων και την ισχύ του στον υπολογισμό των συντάξεων για όσους δημόσιους υπαλλήλους συνταξιοδοτηθούν από 1.1.97 και μετά, είναι φανερό πως πολλές κατηγορίες συνταξιοδοτούμενων δημοσίων υπαλλήλων, που έχουν μέχρι και τριάντα ένα χρόνια υπηρεσίας, θα πάρουν μικρότερες συντάξεις σε σχέση με τις συντάξεις που θα έπαιρναν αν αυτές υπολογίζονταν στο παλιό μισθολόγιο.

Αυτό προκύπτει από το γεγονός ότι το άθροισμα των ποσών του βασικού μισθού συν του χρονοεπιδόματος συν της Αυτόματης Τιμαριθμικής Αναπροσαρμογής (ΑΤΑ) και των οικογενειακών επιδομάτων, πάνω στα οποία υπολογιζόταν η σύνταξη με το παλαιό μισθολόγιο, είναι μικρότερο από το άθροισμα των ποσών του νέου μισθολογίου γιατί σ'αυτά τα ποσά η ΑΤΑ δεν υπάρχει, είναι μηδενική. Μάλιστα, αν στο παλιό μισθολόγιο συνυπολογιστεί το θεσμοθετημένο διορθωτικό ποσό σε σχέση με τον επίσημο τιμάριθμο, ποσοσοτό 2,5%, καθώς και μία εισοδηματική πολιτική 2%+2,5% τότε με το νέο μισθολόγιο οι συντάξεις μειώνονται ακόμα περισσότερο.

Με βάση τα παραπάνω ερωτάται ο κύριος Υπουργός εάν προτίθεται να πάρει μέτρα για να αποκαταστήσει την ισορροπία των συντάξεων και αν ναι με ποιο τρόπο θα γίνει αυτό και πότε".

Σελίδα 5830 

 

O Υφυπουργός Οικονομικών κ. Χριστοδουλάκης έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Κύριε Πρόεδρε, μετά την ψήφιση του νέου μισθολογίου για τους δημοσίους υπαλλήλους που έχει αρχίσει να τίθεται σε ισχύ από αυτό το μήνα, επίκειται η σύνταξη και προώθηση προς νομοθετική ρύθμιση του συνταξιοδοτικού νομοσχεδίου, που θα αντανακλά τη δομή του νέου μισθολογίου και στις συντάξεις.

Δεν έχει, όμως, ακόμα ξεκινήσει η σύνταξη του νομοσχεδίου αυτού και δεν έχει ξεκινήσει ακόμη ο διάλογος με τις ενδιαφερόμενες πλευρές. Το λέω αυτό διότι μία σειρά από θέματα θα συζητηθούν έτσι ώστε να εξασφαλιστεί με τον αρτιότερο δυνατό τρόπο η αντανάκλαση των προβλέψεων του νέου μισθολογίου στις συντάξεις.

Η πρόθεση της Κυβέρνησης κατά τη σύνταξη του νομοσχεδίου αυτού που θα έλθει τον επόμενο μήνα στο Κοινοβούλιο, είναι να υπάρξουν αυξήσεις στις συντάξεις. Το ύψος βεβαίως των αυξήσεων θα διαφοροποιείται ανάλογα με τα συντάξιμα χρόνια τα οποία έχει ο κάθε εργαζόμενος. 'Οσα περισσότερα χρόνια έχει μετά τα οποία εξέρχεται της υπηρεσίας, είναι προφανές ότι τόσο μεγαλύτερες αυξήσεις θα πρέπει να πάρει έτσι ώστε να μην λειτουργήσει το συνταξιοδοτικό σαν ένα κίνητρο εξόδου από τη δημόσια υπηρεσία πολύ νωρίς. Και όντως γι'αυτούς οι οποίοι συνταξιοδούνται έπειτα από λίγα χρόνια υπηρεσίας οι αυξήσεις θα είναι οριακής φύσεως. Βεβαίως μειώσεις δεν πρόκειται να υπάρξουν, διότι υπάρχουν διασφαλίσεις οι οποίες καθορίζουν ότι κανενός η σύνταξη δεν μπορεί να μειωθεί. Κατά συνέπεια δεν υπάρχει φόβος μειώσεως. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, θα ήθελα πρώτα να υπενθυμίσω ότι κατά τη συζήτηση του νομοσχεδίου για το νέο μισθολόγιο των δημοσίων υπαλλήλων, εκφράσαμε τις ανησυχίες μας, ότι οι συντάξεις των εργαζομένων στο δημόσιο τομέα θα είναι μειωμένες.

Από τις συζητήσεις που έγιναν και στην Επιτροπή και στην Ολομέλεια ο αρμόδιος Υφυπουργός, που παρίσταται και σήμερα, διαβεβαίωνε ότι δεν θα υπάρξει τέτοια εξέλιξη, αρνητική, όπως είπε και σήμερα, γιατί ετοιμάζεται ένα νομοσχέδιο που θα εξισορροπεί τα πράγματα.

Ωστόσο, σύμφωνα με τις απόψεις των δημοσίων υπαλλήλων, υπενθυμίζεται ότι η σύνταξη με τα παλαιό νομοσχέδιο συνυπολόγιζε τα εξής: Βασικό, χρονοεπίδομα, οικογενειακά και ολόκληρη την ΑΤΑ. Πάνω σ'αυτά ο συνταξιούχος έπαιρνε το 80%.

Με το σημερινό μισθολόγιο αφαιρείται ολόκηρη η ΑΤΑ, γιατί υποτίθεται ότι ενσωματώνεται, όμως χαμηλώνει το βασικό, σύμφωνα με τις συζητήσεις που έγιναν -νομίζω ότι σ' αυτό πρέπει να συμφωνούμε- και απο την άποψη αυτή, αυτόματα μειώνονται οι συντάξεις.

Μας είπε ο κύριος Υπουργός -και ξέρουμε- για τη συνταγματική διάταξη η οποία προβλέπει ότι δεν μπορούν να μειωθούν οι συντάξεις. Δεν μιλάω γι' αυτό. Δεν μπορεί να μειωθούν, αλλά δεν θα αυξάνονται. Και οι νεοεισερχόμενοι θα δεχθούν πλήγματα.

Από την άποψη αυτή δίνεται μία ευκαιρία σήμερα να υπάρξει διαβεβαίωση, μία νέα διαβεβαίωση, να το πω έτσι, ότι δεν θα μειωθούν. Θα υπολογισθεί αυτή η κατάργηση της ΑΤΑ, που τώρα δεν περιλαμβάνεται και από την άποψη αυτή, θα πρέπει να βρεθούν εκείνοι οι τρόποι, ώστε η σύνταξη να μη μειώνεται, αλλά και την ίδια στιγμή πρέπει, κύριε Υπουργέ, να υπολογίσουμε ότι θα πρέπει να λογαριάζει τον πληθωρισμό, γιατί αν δεν παίρνει αυτό το πράγμα υπόψη το νομοσχέδιο που θα φέρετε, τότε μέσα σε λίγα χρόνια, η σύνταξη θα είναι αρκετά μειωμένη. Και αν το τραβήξουμε μακριά και δεν υπολογίζεται καθόλου ο πληθωρισμός διαχρονικά, είναι φανερό ότι φθάνουμε στην ιστορία του γαϊδουριού του Χότζα, για να επικαλεσθώ ξανά αυτήν τη γνωστή παροιμία.

Κλείνω, κύριε Πρόεδρε. Λέτε, κύριε Υπουργέ για κοινωνικό διάλογο. Κοινωνικός διάλογος, κύριε Υπουργέ, με τέτοια μέτρα, με μέτρα που παίρνονται καθημερινά απο την Κυβέρνηση, που αφαιρούν θεμελιακά δικαιώματα των εργαζομένων, δεν είναι διάλογος. Είναι μονόλογος. Και η άποψη του ΚΚΕ πάνω σ' αυτό το ζήτημα ειναι η εξής: Δεν απορρίπτουμε το διάλογο. Μην έχετε τέτοια εντύπωση. Αφετηρία του διαλόγου όμως για μας είναι ότι τα κεκτημένα διατηρούνται και από εκεί και πέρα προχωράμε προς τα εμπρός, προς την εξέλιξη. Εάν δεν είναι έτσι, τον απορρίπτουμε και γι' αυτό κιόλας δεν συμμετέχουμε σ' ένα τέτοιο διάλογο, γιατί υποψιαζόμαστε ότι θα σαρώσετε αρκετά και μέσα σ' αυτά είναι και οι συντάξεις των δημοσίων υπαλλήλων.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Οικονομικών κ. Χριστοδουλάκης έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Το θέμα το οποίο έθεσε ο ερωτών Βουλευτής ο κ. Κωστόπουλος είναι ένα από τα θέματα, τα οποία εξετάζει το συνταξιοδοτικό νομοσχέδιο, έτσι ώστε να αποφευχθούν τυχόν προβλήματα απο την εφαρμογή του νέου μισθολογίου στις συντάξεις.

'Ενα συνταξιοδοτικό νομοσχέδιο θα έλθει τον επόμενο μήνα, όπως είπα προηγουμένως και θα προβλέπει ουσιαστικές αυξήσεις, ανάλογα βέβαια με τα χρόνια μετά τα οποία εξέρχεται ο υπάλληλος, διότι ελπίζω να συμφωνείτε και εσείς, δεν πρέπει το συνταξιοδοτικό νομοσχέδιο να αποτελέσει κίνδυνο βεβιασμένης και πρόωρης εξόδου των δημοσίων υπαλλήλων από την υπηρεσία.

'Οσον αφορά το θέμα της προστασίας έναντι του πληθωρισμού, το οποίο επισημαίνετε και το οποίο απετέλεσε και το κίνητρο προσθήκης της ΑΤΑ στον υπολογισμό των συντάξεων, με αποτέλεσμα να δημιουργηθεί αυτή η κατάσταση, που έχει δημιουργηθεί, η προστασία έναντι του πληθωρισμού θα γίνεται μέσω των αυξήσεων που θα λαμβάνουν πλέον οι βασικές αποδοχές του υπαλλήλου και κατ' επέκταση οι συντάξιμες αποδοχές των συνταξιούχων, διότι τώρα έτσι όπως έχει γίνει το νέο μισθολόγιο, έχει διαμορφωθεί μία πολύ ευρύτερη βάση επί της οποίας υπολογίζεται η σύνταξη. Και αυτή η ευρύτερη βάση των τακτικών αποδοχών, είναι αυτή που θα προσαρμόζεται εγκαίρως και θα προστατεύεται και απο τον πληθωρισμό οσοδήποτε μικρός και αν είναι αυτός.

Κατά συνέπεια, πιστεύουμε ότι μακροχρονίως διαμορφώνεται ένα πολύ υγιέστερο σύστημα σχέσης μισθού και συντάξεων, όπου εξελίσσεται ο μισθός και προστατεύεται απο τον πληθωρισμό και προσαρμόζεται ανάλογα με την παραγωγικότητα και αυτή η προσαρμογή αντανακλάται ευθέως και στις συντάξεις. Με τον τρόπο αυτό πιστεύουμε πλέον ότι δεν έχουμε ανάγκη να προσθέτουμε αυτούς τους μηχανισμούς της ΑΤΑ, οι οποίοι προσετέθησαν σε μία συγκυρία μεγάλων αυξήσεων του πληθωρισμού και οδήγησαν σε μία πολύ μεγάλη στρέβλωση και των μισθών και των συντάξεων.

'Οσον αφορά τα θέματα του κοινωνικού διαλόγου, πρέπει να σας πω ότι...

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Υφυπουργού)

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υφυπουργέ, δεν έχετε άλλο χρόνο. Mου ξέφυγαν και εμένα ένα-δύο λεπτά.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): ... σ' αυτόν τον τομέα, που με αφορά τουλάχιστον, διάλογος θα γίνει για το πώς θα εφαρμοσθεί το συνταξιοδοτικό νομοσχέδιο αμέσως μετά τις εορτές του Πάσχα. Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω, κύριοι συνάδελφοι, αν δεν έχετε αντίρρηση να προταχθεί, επειδή επείγεται, η ερώτηση του κ. Κουρουμπλή. Από ό,τι βλέπω η κα Αλφιέρη, με χαμόγελο παραχωρεί τη σειρά της και την ευχαριστούμε.

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός):Συζητούμε λοιπόν την πρώτη στην ημερήσια διάταξη υπ' αριθμ. 1070/14.4.97 επίκαιρη ερώτηση του δευτέρου κύκλου του Βουλευτή του Πανελληνίου Σοσιαλιστικού Κινήματος κ. Παναγιώτη Κουρουμπλή προς τον Υπουργό Εθνικής Οικονομίας και Οικονομικών,

Σελίδα 5831 

σχετικά με τις προθέσεις της Κυβέρνησης να ρυθμίσει νομοθετικά την αύξηση των επιδομάτων στα άτομα με ειδικές ανάγκες κατά 20% ετησίως κλπ.

Η ερώτηση του κυρίου συναδέλφου έχει ως εξής:

"Η πολιτική αύξησης των επιδομάτων κατά 20% ετησίως, την τελευταία τριετία, αποτέλεσε μια θετική εξέλιξη για την άρση των αδικιών σε βάρος των ατόμων με ειδικές ανάγκες και ήταν μια πολιτική που εγκαινίασε ο αείμνηστος Γιώργος Γεννηματάς κι εσείς κύριε Υπουργέ είχατε ενστερνισθεί μέχρι σήμερα, γιατί μέσα από μια τέτοια πολιτική αντανακλάται και το κοινωνικό πρόσωπο του ΠΑ.ΣΟ.Κ.

Η αύξηση αυτή του 20% ετησίως, σε σχέση με το ύψος των επιδομάτων, που είναι κατά μέσο όρο στις 35.000 δραχμές, είναι το ελάχιστο που θα μπορούσε να δοθεί, γιατί το κοινωνικό και οικονομικό κόστος αυτών των ατόμων το υφίσταται η ίδια η οικογένεια με ελάχιστη συνεισφορά του κράτους.

Αν οι οικογένειες των ατόμων με ειδικές ανάγκες είχαν αποθέσει στο κράτος την τύχη των ατόμων αυτών, θα στοίχιζαν, για την περίθαλψη τους σε διάφορα ιδρύματα, 500.000 δραχμές μηνιαίως.

Οι εξαγγελίες του Νοεμβρίου 1996, για την επιδοματική πολιτική, ότι από 1.1.97 τα επιδόματα που θα καταβάλονται στα άτομα με ειδικές ανάγκες αυξάνονται κατά 15%, έχουν προκαλέσει αναστάτωση στο αναπηρικό και γονεϊκό κίνημα, γιατί βλέπουν ότι ευεργετικά μέτρα που έχουν θεσπιστεί μέχρι σήμερα συρρικνούνται, πολύ δε περισσότερο δημιουργεί αναστάτωση και αγωνία το γεγονός ότι μέχρι σήμερα δεν έχει έρθει προς ψήφιση ούτε η εξαγγελία αύξησης κατά 15%.

Η κοινωνία έχει ανάγκη το κράτος-πρόνοιας στις δύσκολες ώρες και όπως διακήρυξε ο κύριος Πρωθυπουργός, η κοινωνική πολιτική δεν θα ασκηθεί από το περίσσευμα.

Ερωτάται ο κύριος Υπουργός:

Σε τι ενέργειες πρόκειται να προβεί προκειμένου να έλθει άμεσα προς ψήφιση στη Βουλή η σχετική διάταξη νόμου και να συνεχιστεί η πολιτική αύξησης των επιδομάτων κατά 20% ετησίως";

Ο Υφυπουργός Οικονομικών κ. Χριστοδουλάκης έχει και πάλι το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών):Ευχαριστώ πολύ, κύριε Πρόεδρε.

Κατ' αρχήν θα ήθελα να διαβεβαιώσω τον ερωτώντα Βουλευτή, ότι επίκειται η υπογραφή της αύξησης με την ενσωμάτωση μιας τροπολογίας των Υπουργών Οικονομικών και Υγείας - Πρόνοιας στο σχέδιο νόμου για τη ρύθμιση συνταξιοδοτικών θεμάτων, το οποίο έχει ήδη κατατεθεί στο Κοινοβούλιο και θα συζητηθεί οσονούπω από την Κοινοβουλευτική Επιτροπή και κατόπιν από την Ολομέλεια του Σώματος. 

Η τροπολογία αυτή θα περιλαμβάνει αύξηση των επιδομάτων πρόνοιας κατά 15% από 1.1.97. Η αύξηση αυτή κατά 15% πολύ πρακτικά σημαίνει ότι αυξάνεται το επίδομα τρεις φορές επάνω από τον πληθωρισμό του 1997. Δηλαδή υπάρχει μια πολύ μεγάλη ενίσχυση, μια πρωτοφανής ενίσχυση θα έλεγα σε πραγματικούς όρους. Αυτό σημαίνει αύξηση 15%. 'Οταν έχουμε πληθωρισμό 5% ή 6% στη διάρκεια του έτους σημαίνει ότι η αύξηση 15% οδηγεί σε μία πολιτική σημαντικής αύξησης σε πραγματικούς όρους.

Νομίζω, ότι όταν είχε γίνει αύξηση 20% προ πολλών ετών, ο πληθωρισμός εκάλπαζε σε επίπεδα της τάξης του 15%-20%. Και κατά συνέπεια αυτό το οποίο έκαναν οι υψηλές αυξήσεις δεν ήταν τίποτε άλλο, παρά απλώς και μόνο κάπως να προφυλάσσουν την πραγματική αξία των επιδομάτων. Αυτές οι εποχές παρήλθαν. Δεν υπάρχει πλέον καλπάζων πληθωρισμός, δεν υπάρχει πλέον αυτή η ανάγκη αγωνιώδους προσπάθειας, διατήρησης της στοιχειώδους αγοραστικής δύναμης των επιδομάτων και αυτό δίνει την ευκαιρία στην Κυβέρνηση, με τις αυξήσεις που κάνει στα επιδόματα, να δίνει όχι μόνο κάλυψη έναντι του πληθωρισμού, αλλά ουσιαστικές πραγματικές αυξήσεις σε αυτούς που έχουν ανάγκη. Διότι θα συμφωνήσω μαζί σας ότι η κοινωνική πολιτική δεν πρέπει να αναζητάται στα περισσεύματα και εφόσον αυτά είναι διαθέσιμα, αλλά πρέπει να αποτελεί μια θετική κατεύθυνση πρωταρχικής σημασίας της κυβερνητικής πολιτικής και να φροντίσει με κάθε τρόπο να αυξάνει σε πραγματικούς όρους την ενίσχυση αυτών που πραγματικά έχουν ανάγκη. Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός):Ο κ. Κουρουμπλής έχει το λόγο.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, σε μία εποχή όπου η φτώχεια παράγεται με την ίδια ταχύτητα που παράγεται και ο πλούτος και το φαινόμενο της φτώχειας απειλεί χιλιάδες ανθρώπους, πολύ περισσότερο απειλεί τα άτομα με ειδικές ανάγκες και μάλιστα εκείνα που δεν μπορούν να διεκδικήσουν μια θέση στην αγορά εργασίας, έρχεται η Κυβέρνηση και περικόπτει το επίδομα κατά 5%.

Κύριε Υπουργέ, βεβαίως, αν το συνδυάσει κάποιος με τον πληθωρισμό, έχετε δίκιο. Αν υπολογίσει όμως, κανείς ότι τα επιδόματα αυτά δεν είναι σε μέσο όρο παραπάνω από τριάντα πέντε με σαράντα χιλιάδες δραχμές, ουσιαστικά περικόπτετε δύο χιλιάδες δραχμές από κάθε άτομο με ειδικές ανάγκες, το οποίο δεν μπορεί να μπει στην παραγωγική διαδικασία, το δε οικονομικό και κοινωνικό κόστος της ζωής του το υφίσταται η ίδια η οικογένειά του. Aν, λοιπόν, υπολογίσετε αυτό που σας είπα και η οικογένεια αυτή το χρεώσει στο κράτος, θα σας στοιχίσει πεντακόσιες χιλιάδες δραχμές το μήνα. Αυτό το στοιχείο δεν είναι υπερβολή. Μπορείτε να το ζητήσετε από τις υπηρεσίες σας και από το Υπουργείο Υγείας και Πρόνοιας, για να καταδειχθεί ότι τα πράγματα έχουν έτσι.

'Οταν, λοιπόν, σε μία περίοδο, κύριε Υπουργέ, έρχονται τροπολογίες -εγώ δεν θα πω δικαίως ή αδίκως- οι οποίες προκαλούν το δημόσιο αίσθημα, περικόπτεται το επίδομα των ατόμων με ειδικές ανάγκες.

Θα σας παρακαλέσω πάρα πολύ, να λάβετε υπόψη σας αυτόν τον προβληματισμό. Προσωπικά, δεν θα ψηφίσω την τροπολογία αυτή. Και βεβαίως, να ξέρετε ότι θα υπάρξουν αντιδράσεις από αυτόν τον κοινωνικό χώρο, γιατί είναι η πιο φτωχή ομάδα της κοινωνίας και αντί να αυξήσουμε τα επιδόματα αυτά, αντί να τα φθάσουμε σε ένα επίπεδο που πραγματικά να καλύπτουν στοιχειώδεις ανάγκες αξιοπρεπούς διαβίωσης, τα περικόπτουμε. Δηλαδή, αντί για έξι χιλιάδες το μήνα, θα τους δώσουμε τέσσερις χιλιάδες. 

Λάβετέ το σοβαρά, κύριε Υπουργέ, γιατί έστω και αυτές οι δύο χιλιάδες γι' αυτές τις οικογένειες είναι στοιχείο επιβίωσης, αν και για κάποιους άλλους μπορεί να μην είναι τίποτε. Σας παρακαλώ και πάλι να το λάβετε σοβαρά υπόψη, διότι πλήττεται το κοινωνικό πρόσωπο της Κυβέρνησης με τέτοιου είδους ενέργειες. 

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Ευχαριστώ, κύριε Πρόεδρε.

Κατ' αρχήν θέλω να διαβεβαιώσω προς πάσα κατεύθυνση ότι, όχι μόνο δεν γίνεται καμία περικοπή των επιδομάτων, όπως λέτε, όχι μόνο δεν θίγεται το επίπεδο των επιδομάτων, αλλά αντίθετα...

ΠΑΝΑΓΙΩΤΗΣ ΚΟΥΡΟΥΜΠΛΗΣ: Τρία χρόνια, κύριε Υπουργέ, ήταν 20%. 

ΠΡΟΕΔΡΕΥΩΝ (Παναγιώτης Ν. Κρητικός): Κύριε συνάδελφε, μην διακόπτετε. Σας παρακαλώ. 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Αντίθετα, όμως, δίδεται αύξηση -και αυτό είναι το θετικό στοιχείο- πολύ μεγαλύτερη από τον πληθωρισμό. 'Οταν ο πληθωρισμός είναι 5% και οι αυξήσεις είναι 15%, πολύ πρακτικά σημαίνει ότι τα επιδόματα αυξάνονται, όχι μόνο για να αντιμετωπίσουν τον πληθωρισμό, αλλά πολύ πέραν αυτού.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Με ενάμισι εκατομμύριο διαφορά, δεν σώζεται η οικονομία.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε συνάδελφε.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Αυτό αποτελεί και ένα παράδειγμα για το πως η καταπολέμηση 

Σελίδα 5832 

του πληθωρισμού, την οποία με τόση επιτυχία έχει κάνει η Κυβέρνηση, δεν έχει μόνο ευνοϊκές συνέπειες για το σύνολο της οικονομίας, αλλά διαφυλάσσει και την αγοραστική δύναμη των επιδομάτων, των αποδοχών, των βοηθημάτων πολλών κοινωνικών τάξεων.

Αυτό είναι ένα παράδειγμα για το θετικό κοινωνικό αντίκτυπο που έχει η μείωση του πληθωρισμού, την οποία έχει επιτύχει και θα συνεχίσει να επιτυγχάνει η Κυβέρνηση.

Θα μου επιτρέψετε, κύριε Πρόεδρε, με την ευκαιρία που απαντώ σ' αυτό το θέμα, να αναφερθώ σε μία άλλη ερώτηση, την οποία έχει υποβάλλει ο Βουλευτής κ. Δημαράς, σχετικά με τις δυνατότητες που δίδονται στους τυφλούς. 'Εχει σημειωθεί ότι στο ερώτημα αυτό θα απαντήσει ο κ. Σκουλάκης, πλην όμως, η ερώτηση του κ. Δημαρά έχει απευθυνθεί στους Υπουργούς Οικονομικών και Κοινωνικών Ασφαλίσεων. Νομίζω, ότι η αρμοδιότητα ανήκει αποκλειστικά στο Υπουργείο Υγείας, Πρόνοιας. Το Υπουργείο Οικονομικών συνυπογράφει τις κοινές υπουργικές αποφάσεις. Με μεγάλη ευχαρίστηση θα απαντήσουμε στην ερώτησή σας. Θεωρώ όμως, ότι θα ήταν καλύτερο να επαναδιατυπωθεί απευθυνόμενη στο Υπουργείο Οικονομικών και στο Υπουργείο Υγείας, Πρόνοιας, έτσι ώστε με συνεργασία να απαντήσουμε σε όλες τις πτυχές της ερωτήσεώς σας. Αν δεν έχετε αντίρρηση...

ΠΡΟΕΔΡΕΥΩΝ (Παναγιώτης Ν. Κρητικός): Αν προβάλετε ένσταση παθητικής νομιμοποιήσεως, δεν θα απαντήσετε. 'Ετσι όπως το θέτετε, θα απαντήσετε κατά το μέρος που σας αφορά, όταν έλθει για συζήτηση.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): 'Οπως νομίζετε.

ΠΡΟΕΔΡΕΥΩΝ (Παναγιώτης Ν. Κρητικός): 'Οταν, όμως, θα έλθει η ώρα της, εκτός αν θελήσετε να προταχθεί μετά την ολοκλήρωση αυτής της ερώτησης.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ.Οικονομικών): Εάν δεν έχετε αντίρρηση, κύριε Πρόεδρε, επειδή συμμετέχω στη συνεδρίαση της Κυβερνητικής Επιτροπής, θα παρακαλούσα να προηγηθεί η συζήτηση της τελευταίας επίκαιρης ερώτησης, του κ. Δημαρά.

ΠΡΟΕΔΡΕΥΩΝ (Παναγιώτης Ν. Κρητικός): Πραγματικά καθ'ύλην αρμόδιος Υπουργός είναι ο Υπουργός Υγείας και Πρόνοιας, αλλά δεν αναφέρεται στον τίτλο και έτσι προβάλλει την ένσταση μη νομιμοποιήσεως πλέον ο κ.Σκουλάκης.

ΕΜΜΑΝΟΥΗΛ ΣΚΟΥΛΑΚΗΣ (Υφυπ.Υγείας και Πρόνοιας): Δεν νομιμοποιούμαι να απαντήσω.

ΠΡΟΕΔΡΕΥΩΝ (Παναγιώτης Ν. Κρητικός): Αυτό ακριβώς λέω, κύριε Υφυπουργέ.

Μπαίνουμε τώρα σε μία ενδιάμεση συζήτηση, αλλά πρέπει να ολοκληρώσουμε τη συζήτηση της προηγούμενης ερώτησης.

ΕΜΜΑΝΟΥΗΛ ΣΚΟΥΛΑΚΗΣ (Υφυπ.Υγείας και Πρόνοιας): Δεν έχω αντίρρηση να προηγηθεί, κύριε Πρόεδρε, η συζήτηση της τελευταίας επίκαιρης ερώτησης.

ΠΡΟΕΔΡΕΥΩΝ (Παναγιώτης Ν. Κρητικός): Να προηγηθεί, αλλά θα πρέπει να συγκατανεύσουν οι κύριοι συνάδελφοι.

Δέχεσθε, κύριοι συνάδελφοι, να προηγηθεί η συζήτηση της τέταρτης επίκαιρης ερώτησης δευτέρου κύκλου;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, θα προηγηθεί η συζήτηση της τέταρτης επίκαιρη ερώτησης, δευτέρου κύκλου.

Κύριοι συνάδελφοι, έχω τη χαρά να ανακοινώσω, ότι από τα Δυτικά Θεωρεία παρακολουθούν τη συνεδρίασή μας εξήντα οκτώ μαθητές και τρεις συνοδοί-καθηγητές από το Α' Λύκειο Ιεράπετρας του Νομού Λασιθίου, οι οποίοι προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" της Βουλής.

Τους καλωσορίζουμε στο Κοινοβούλιο!

(Χειροκροτήματα στην Αίθουσα)

Θα προταχθεί, όπως είπαμε, η συζήτηση της τελευταίας επίκαιρης ερώτησης, με αριθμό 1078/16.4.97 του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τους Υπουργούς Εθνικής Οικονομίας, Οικονομικών και Εργασίας και Κοινωνικών Ασφαλίσεων, σχετικά με τον περιορισμό στη δωρεάν μετακίνηση των τυφλών και των συνοδών τους από τα μέσα μαζικής μεταφοράς κ.λπ.

Η επίκαιρη ερώτηση του κυρίου συναδέλφου έχει ως εξής:

"Είναι πράγματι τραγικό μία ευαίσθητη ομάδα συμπολιτών μας, όπως είναι οι τυφλοί, να αναγκάζονται να προσφεύγουν σε αγωνιστικές κινητοποιήσεις για την προάσπιση στοιχειωδών δικαιωμάτων τους, που θεωρούνται αυτονόητα ακόμη και σε καθεστώς ενός υποτυπώδους κράτους-πρόνοιας.

Παράλληλα, αποδεικνύεται η έλλειψη οποιασδήποτε κοινωνικής ευαισθησίας εκ μέρους της Κυβέρνησης, αλλά και η εμμονή της στην κατεδάφιση και των τελευταίων υπολειμμάτων κοινωνικού κράτους.

Επειδή ο κρατικός προϋπολογισμός δεν θα "κινδύνευε" από τη δωρεάν μετακίνηση των τυφλών και των συνοδών τους στα μαζικά μέσα μεταφοράς, ούτε από τη λειτουργία κέντρων εκπαίδευσης τυφλών, ώστε να αποτραπεί η επαγγελματική περιθωριοποίησή τους.

Ερωτώνται οι κύριοι Υπουργοί:

α) Εάν θα άρουν τους περιορισμούς για τη δωρεάν μετακίνηση των τυφλών και των συνοδών τους στα μέσα μαζικής μεταφοράς.

β) Εάν θα μεριμνήσουν για τη λειτουργία δημοσίων σχολών επαγγελματικής κατάρτισης των τυφλών".

Ορίστε, κύριε Υφυπουργέ, έχετε το λόγο καθ'ό μέρος σας αφορά, γιατί είναι και οικονομικό το πρόβλημα.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ.Οικονομικών): Κατά το μέρος που με αφορά, κύριε Πρόεδρε, θα επιχειρήσω να διαφωτίσω ορισμένα θέματα.

Είναι προφανές, ότι η απόφαση αυτή, η οποία ελήφθη για εισοδηματικά κριτήρια, όπως επίσης και για μία διαφοροποίηση του μέτρου της ελεύθερης κυκλοφορίας σε αυτούς που είναι ήδη κάτοχοι ατελώς επιβατηγού αυτοκινήτου, βασίζεται στη λογική ότι όταν έχεις ένα σύστημα παροχών, μπορείς να έχεις μείζονες παροχές ή ελάσσονες παροχές.

Η ελάσσων παροχή είναι η δυνατότητα ελεύθερης κυκλοφορίας ατόμων που έχουν ειδικές ανάγκες. Η ατελής προμήθεια αυτοκινήτου είναι ένα μείζον μέτρο ελαφρύνσεως των ομάδων αυτών.

Η απόφαση η οποία βγήκε βασίζεται στη λογική, ότι όταν παρέχεις τη μείζονα παροχή μπορείς να εξοικονομήσεις την ελάσσονα. Αυτή είναι η λογική που είναι πολύ απλή και επιτρέπει τη συγκέντρωση πόρων μετά σ'αυτούς που έχουν ανάγκη την ελάσσονα παροχή, επειδή δεν μπορούν να κάνουν χρήση της μείζονος.

Αυτό με λίγα λόγια σημαίνει, ότι θα πρέπει να συγκεντρωθούν οι πόροι τους οποίους διαθέτει το Υπουργείο Υγείας και Πρόνοιας σε άτομα τα οποία έχουν πραγματικώς ανάγκη και σε αυτούς θα επεκταθούν τα διάφορα μέτρα προνοιακής πολιτικής.

Εάν τώρα υπάρξουν κάποια προβλήματα, τα οποία ενδεχομένως δημιουργηθούν από αυτούς οι οποίοι ήδη έχουν ευεργετηθεί με την ατελή κατοχή αυτοκινήτου και ταυτόχρονα, δεν τους διευκολύνει απολύτως και θα ήθελαν να έχουν και μία διευκόλυνση στη μετακίνηση στα μέσα μαζικής μεταφοράς, αυτό μπορεί να εξεταστεί σε επιμέρους περιπτώσεις και να δούμε πως θα ρυθμιστεί.

Η λογική πάντως, η οποία εφαρμόσθηκε κατά την υπογραφή αυτής της κοινής υπουργικής απόφασης δεν είναι μία λογική αποκλεισμού, δεν είναι μία λογική περικοπών. Είναι ακριβώς το αντίθετο. Είναι μία λογική επικέντρωσης: 'Οταν δίνεις τη μείζονα παροχή σε ορισμένες κατηγορίες, μπορείς μετά να συγκεντρώνεις τα άλλα μέτρα πολιτικής στους πιο αδύνατους και να τους ενισχύεις περισσότερο. Αυτό αντικατοπτρίζει η κοινή υπουργική απόφαση, η οποία έχει υπογραφεί.

Τώρα σε άλλα θέματα επιμέρους πολιτικής και επί της ουσίας της πολιτικής που ασκείται στα άτομα των κατηγοριών αυτών, πολύ ευχαρίστως σε συνεργασία με το Υπουργείο Υγείας και Πρόνοιας -και ο παριστάμενος Υφυπουργός μπορεί να απαντήσει- να σας απαντήσουμε, εφόσον βεβαίως επαναδιατυπωθεί η ερώτηση, έτσι ώστε να αποφύγουμε αυτό το πρόβλημα τυπικότητας, το οποίο έχει εγερθεί επί του 

Σελίδα 5833 

παρόντος. Σας ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κύριε Πρόεδρε, θα μου επιτρέψετε να επισημάνω κάτι, που ο κύριος Υφυπουργός ενδεχομένως να λησμονεί, ότι ο πολιτικός χώρος του ΠΑΣΟΚ ήταν ιδιαίτερα περήφανος, όταν στο Υπουργείο Κοινωνικών Ασφαλίσεων, Υγείας-Πρόνοιας, είχε ως γενικό γραμματέα το συνάδελφό μας σήμερα κ. Κουρουμπλή. 'Ηταν μία απόδειξη, που χρησιμοποιούσε, για να γίνει ορατή αυτή η επιθυμία του να είναι και πολιτικό κόμμα και κόμμα εξουσίας, που έχει κοινωνική ευαισθησία. 'Ομως, τα πράγματα δυστυχώς αποδεικνύονται διαφορετικά. Είναι πολύ σημαντικό για μας, αλλά υποθέτω και για σας, να ξέρετε ότι ο Πανελλήνιος Σύνδεσμος Τυφλών, σωματείο δικαστικώς αναγνωρισμένο, που εκφράζει διάφορα κοινωνικά στρώματα, που αντιμετωπίζουν κάποιο φυσικό πρόβλημα υγείας, διαμαρτύρεται γι' αυτή την απόφασή σας.

Και εκείνο το οποίο μπορεί να θεωρηθεί ίσως κοινότυπο, αλλά θα το επαναλάβω, είναι ότι όλοι οι Βουλευτές υιοθετούν και γνωρίζουν πως οι συμπολίτες μας, που από κάποια φυσική αιτία ή άλλη ατυχία είναι τυφλοί, ή αντιμετωπίζουν κάποιο σοβαρό σωματικό ή πνευματικό πρόβλημα, δεν επαιτούν, δεν ζητούν ελεημοσύνη και αρνούνται τα συναισθήματα λύπης, είτε αυτά εκπορεύονται από ιδιώτες, είτε από το κράτος.

Οι συμπολίτες μας που ανήκουν σ' αυτές τις κατηγορίες είναι ίσοι με μας κι έχει αποδειχθεί ότι στην παραγωγική διαδικασία συχνά είναι καλύτεροι από μας. Αυτό τους επιτρέπει κάθε φορά που τους δίνεται η δυνατότητα, να διατρανώνουν σε όλους τους τόνους, ότι αγωνίζονται για ίσες ευκαιρίες στη ζωή, ότι έχουν δικαίωμα στη δημιουργία, ότι η κοινωνική τους θέση δεν είναι διαπραγματεύσιμη.

Και τι κρίμα, κύριε Πρόεδρε, να πρέπει αυτοί οι άνθρωποι να αγωνίζονται για να κατοχυρώσουν τα αυτονόητα, το δικαίωμά τους δηλαδή και στη δημιουργία.

Κύριε Υπουργέ, στις δύσκολες οικονομικές περιόδους, που περνάμε, έντονη είναι η αγωνία όλων να μπορέσει η πολιτεία να αποδείξει με έργα και όχι με λόγια ότι οφείλει να αποδεικνύει το κοινωνικό της πρόσωπο και κυρίως να προστατεύει τους οικονομικά ανίσχυρους.

Από την απάντησή σας, καταλήγω σε ένα συμπέρασμα, που με θλίβει βαθύτατα, ότι με λογιστικές αντιλήψεις ούτε στο κράτος-πρόνοιας θα προχωρήσετε και κυρίως με λογιστικές τέτοιες αντιλήψεις, όπως έχουν διαπιστωθεί και αποδειχθεί καιρό τώρα και στη Βουλή και εκτός Βουλής, δεν θα μπορέσετε να επιτύχετε, ώστε να αντιμετωπιστούν σοβαρά κοινωνικά προβλήματα, που αντιμετωπίζουν λαϊκά στρώματα, τα οποία εκτός των άλλων έχουν και σοβαρά οικονομικά προβλήματα.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Νομίζω, κύριε Πρόεδρε, κυρίες και κύριοι Βουλευτές, ότι η Κυβέρνηση έχει αποδείξει πάρα πολλές φορές -και θα συνεχίσει να το αποδεικνύει- τη σοβαρότητα και την υπευθυνότητα, με την οποία αντιμετωπίζει τις ειδικές κατηγορίες του πληθυσμού, παρέχοντάς τους κάθε δυνατή διευκόλυνση, όχι για να αισθάνονται ότι λαμβάνουν ελεημοσύνη από το κράτος, αλλά για να αισθάνονται ότι λαμβάνουν μία στήριξη από το κράτος, η οποία τους βοηθά να ενταχθούν στην κοινωνία ως ισότιμα μέλη της και πολλές φορές ως καλύτερα μέλη της σε πάρα πολλές περιπτώσεις.

Αυτό δεν σημαίνει όμως ότι η πολιτική αυτή θα πρέπει να είναι μία πολιτική ανεξέλεγκτων παροχών, διότι τότε καταντούν να είναι πολιτικές ελεημοσύνης. Πρέπει να είναι μία πολιτική μελετημένης στήριξης και σε εκείνες τις κατηγορίες, όπου υπάρχει πραγματική ανάγκη στήριξης.

Οι κοινωνικοί πόροι δεν θα επαρκέσουν ποτέ, αν διανέμονται αφειδώς ισοπεδωτικά και χωρίς κριτήρια προς πάσα κατεύθυνση. Αυτό το οποίο χρειαζόμαστε, είναι να επικεντρώσουμε τους κοινωνικούς πόρους εκεί που υπάρχει μεγάλη ανάγκη. Και θεωρώ υπερβολική την κριτική, τη θεωρώ αβάσιμη προς την Κυβέρνηση, όταν δίνεις μία μείζονα παροχή σε μία κατηγορία, όπως ατελής προμήθειας αυτοκινήτου, έτσι ώστε να μετακινείται καλύτερα αυτός που έχει προβλήματα μετακίνησης, και δεν δίνεις τη δυνατότητα να μετακινείται ελεύθερα και με το λεωφορείο.

Νομίζω, ότι είναι άκρως αβάσιμο. Αυτό ακριβώς δείχνει τη διάθεση της Κυβέρνησης να επεκτείνει τις παροχές, έτσι ώστε να παρέχει κάθε δυνατή διευκόλυνση στις κατηγορίες που την έχουν ανάγκη και να συγκεντρώσει τα υπόλοιπα ποσά στις άλλες κατηγορίες, οι οποίες δεν μπορούν να γίνουν δέκτες των μείζονων παροχών. Αυτό και μόνο.

ΙΩΑΝΝΗΣ ΔΗΜΑΡΑΣ: Ευτυχώς που μας ακούν και μας κρίνουν.

ΠΡΟΕΔΡΕΥΩΝ (Παναγιώτης Ν. Κρητικός): Θα σας παρακαλέσω, μια και είμαστε στις επίκαιρες ερωτήσεις δεύτερου κύκλου, η δεύτερη της ημερήσιας διάταξης με αριθμό 1073/15.4.97 της Βουλευτού της Νέας Δημοκρατίας κας Παρθένας Φουντουκίδου προς τους Υπουργούς Εθνικής Οικονομίας, Οικονομικών και Περιβάλλοντος Χωροταξίας και Δημοσίων 'Εργων, σχετικά με την υλοποίηση των έργων αναβάθμισης της Εθνικής Οδού Θεσσαλονίκης-Γιαννιτσών-'Εδεσσας-Φλώρινας, να διαγραφεί με σύμφωνη γνώμη ερωτώντος και ερωτωμένου Υπουργού.

Επίσης, και η τρίτη της ημερήσιας διάταξης με αριθμό 1080/16.4.97 επίκαιρη ερώτηση δεύτερου κύκλου του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Περιβάλλοντος -Χωροταξίας και Δημοσίων 'Εργων, σχετικά με τις προθέσεις της Κυβέρνησης να ικανοποιήσει αίτημα της Αμερικανικής Πρεσβείας στην Αθήνα, να παραχωρηθεί ο χώρος πίσω από το υφιστάμενο κτίριο για την κατασκευή parking, γηπέδου άθλησης κ.λπ. διαγράφεται με τη σύμφωνη γνώμη ερωτώντος και ερωτωμένου Υπουργού.

ΣΤΡΑΤΗΣ ΚΟΡΑΚΑΣ: Λόγω κωλύματος του κυρίου Υπουργού.

ΠΡΟΕΔΡΕΥΩΝ (Παναγιώτης Ν. Κρητικός): 'Ετσι μου σημειώνουν εδώ. Αλλά δέχομαι αναντιρρήτως τη διαβεβαίωσή σας, λόγω κωλύματος του κυρίου Υπουργού.

Συζητούμε πλέον την τελευταία, τέταρτη στην ημερήσια διάταξη, εναπομείνασα με αριθμό 1077/16.4.97 επίκαιρη ερώτηση πρώτου κύκλου της Βουλευτού του Συνασπισμού της Αριστεράς και της Προόδου και του Πειραιά κας Στέλλας Αλφιέρη προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων στελέχωσης και προμήθειας ιατρικού και εργαστηριακού εξοπλισμού του Νοσοκομείου "ΑΝΔΡΕΑΣ ΣΥΓΓΡΟΣ".

Η επίκαιρη ερώτηση της κυρίας συναδέλφου έχει ως εξής:

"Επισκεπτόμενοι με κλιμάκιο του Συνασπισμού το Νοσοκομείο "ΑΝΔΡΕΑΣ ΣΥΓΓΡΟΣ" διαπιστώσαμε σοβαρά προβλήματα και ελλείψεις σε προσωπικό και ιατρικό και εργαστηριακό εξοπλισμό.

Συγκεκριμένα:

Διαπιστώθηκαν προβλήματα στη σύνθεση του προσωπικού όλων των ειδικοτήτων - ιατρών και λοιπών επαγγελμάτων υγείας, σε σχέση με τον αριθμό των ασθενών. Χαρακτηριστικά αναφέρουμε ότι υπάρχουν μόνο δέκα νοσηλεύτριες και καλύπτουν τις ανάγκες της 24ωρης λετουργίας της πρότυπης μονάδας του AIDS, η οποία διαθέτει ένδεκα κρεβάτια με βαριά περιστατικά. Αλλά και ο αριθμός των γιατρών είναι ελάχιστος, πέρα από την ανάγκη που υπάρχει για την υποστήριξη της μονάδας από μια σειρά ιατρικές ειδικότητες που σήμερα δεν υπάρχουν στο Νοσοκομείο και καλύπτονταν από Σύμβουλο γιατρό που και αυτός ο θεσμός σταμάτησε να λειτουργεί.

Το τηλεφωνικό κέντρο λειτουργεί, λόγω έλλειψης προσωπικού, μόνο το πρωί και τις υπόλοιπες ώρες, όπως και τα Σαββατοκύριακα και τις αργίες, το Νοσοκομείο αποκόπτεται από τον έξω κόσμο.

Μεγάλο μέρος του εξοπλισμού χρειάζεται αντικατάσταση ενώ οι εργαζόμενοι θεωρούν ως αναγκαία την αντικατάσταση και προμήθεια νέου φθοριομικροσκοπίου. Εξίσου σημαντικό είναι και το ζήτημα της μηχανοργάνωσης του νοσοκομείου.

Επειδή το "ΑΝΔΡΕΑΣ ΣΥΓΓΡΟΣ" είναι το μοναδικό ειδικό δερματολογικό νοσοκομείο που λειτουργεί στην Αθήνα και η 

Σελίδα 5834 

πολιτεία φέρει ευθύνη για την ανάδειξη του έργου που παράγεται, αλλά και για την απρόσκοπτη λειτουργία του.

Ερωτάται ο κύριος Υπουργός:

1. Τι μέτρα προτίθεται να πάρει για την επαρκή στελέχωση σε ιατρικό, νοσηλευτικό, επαγγελμάτων υγείας και άλλο προσωπικό;

2. Τι μέτρα προτίθεται να πάρει για την αντικατάσταση και προμήθεια νέου φθοριο-μικροσκοπίου; 

3. Τι μέτρα προτίθεται να πάρει για τη μηχανοργάνωση του νοσοκομείου;

4. Ποιο το χρονοδιάγραμμα και το ποσό χρηματοδότησης των παραπάνω;"

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κυρίες και κύριοι συνάδελφοι, σχετικά με τα ερωτήματα που θέτει με την επίκαιρη ερώτησή της για το Νοσοκομείο "ΑΝΔΡΕΑΣ ΣΥΓΓΡΟΣ" η αγαπητή συνάδελφος, έχω να απαντήσω τα εξής:

Πρώτον, όσον αφορά το προσωπικό, στο νοσοκομείο υπηρετούν αυτήν τη στιγμή τριάντα ένας γιατροί διαφόρων ειδικοτήτων. Λαμβάνοντας υπόψη τα κενά που προέκυψαν, έχουμε εγκρίνει ήδη την προκήρυξη τριών θέσεων γιατρών ΕΣΥ. Συγκεκριμένα, έχουν προκηρυχθεί δύο θέσεις Επιμελητών Β' δερματολογίας-αφροδισιολογίας, μία θέση Επιμελητού Α'παθολόγου. Πρέπει να πω ότι στο ΦΕΚ 31.12.1996 και στο ΦΕΚ3 27.1.1997 τεύχος του ΑΣΕΠ δημοσιεύτηκαν οι οριστικοί πίνακες διοριζομένων στο νοσοκομείο "ΣΥΓΓΡΟΥ", είκοσι πέντε νοσηλευτικού και άλλου προσωπικού. Πρέπει ήδη να έχουν πιάσει δουλειά αυτοί.

Από την κατανομή των δύο χιλιάδων επτακοσίων θέσεων που γίνεται αυτήν τη στιγμή από το Υπουργείο και θα προκηρυχθεί μέσω ΑΣΕΠ, έχουμε ζητήσει την προκήρυξη δύο θέσεων ΤΕ νοσηλευτικού προσωπικού, μία θέση ΥΕ βοηθητικού προσωπικού και τέσσερις θέσεις παραϊατρικού τεχνικού προσωπικού.

Αυτά όσον αφορά το νοσοκομείο. 

Πρέπει να πω ότι μέσω του Κέντρου Ελέγχου Ειδικών Λοιμώξεων, όπως γίνεται σε όλη την Ελλάδα που έχει διαθέσει εξήντα επτά άτομα επιστημονικό προσωπικό στις δέκα μονάδες περίθαλψης και στα έξι κέντρα αναφοράς Αids, έτσι και στη μονάδα Aids του νοσοκομείου "ΣΥΓΓΡΟΥ" διαθέτει αυτήν τη στιγμή για τη λειτουργία της ένα γιατρό δερματολόγο, ένα εξειδικευμένο παθολόγο, δύο πνευμονιολόγους, έντεκα νοσηλεύτριες, ένα βιοχημικό, μία παρασκευάστρια και μία χειρίστρια ηλεκτρονικού υπολογιστή.

'Οσον αφορά τα άλλα θέματα που βάζετε, για την αντικατάσταση του φθοριομικροσκοπίου, πρέπει να σας πω ότι η διαδικασία έχει ολοκληρωθεί από εμάς και βρίσκεται στο Υπουργείο Εμπορίου. 'Εχουν βρεθεί πιστώσεις οκτώμισι εκατομμυρίων και τελειώνει αυτή η ιστορία.

'Οσον αφορά τη μηχανοργάνωση του νοσοκομείου, υπάρχει ολοκληρωμένη μελέτη για την ένταξη όλων των υπηρεσιών του νοσοκομείου στο πρόγραμμα της μηχανοργάνωσης. 'Εχει ήδη αρχίσει η λειτουργία της στο γραφείο κίνησης, στο φαρμακείο και εντός των ημερών, εντάσσεται και το λογιστήριο. Στη συνέχεια, θα σας μιλήσω και για την αποτελεσματικότητα όλων αυτών των ανθρώπων. Θα μου δοθεί η ευκαιρία στη δευτερολογία μου να πω ότι στο Νοσοκομείο "ΑΝΔΡΕΑΣ ΣΥΓΓΡΟΣ", λειτουργεί μια πρότυπη μονάδα AIDS με τεράστια προσφορά σ'αυτόν τον τομέα.

ΠΡΟΕΔΡΕΥΩΝ (Παναγιώτης Ν. Κρητικός): Η κα Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Πράγματι, κύριε Υφυπουργέ, έχετε καταθέσει μερικά στοιχεία εδώ. Το κλιμάκιο του Συνασπισμού έκανε μια περιοδεία πριν από πέντε ημέρες. Φοβάμαι πολύ ότι εδώ στη Βουλή κατατίθεται μια πάρα πολύ καλή εικόνα, αλλά οι πολίτες από την άλλη μεριά τη βλέπουν να είναι διαφορετική.

Πρέπει να σας πω ότι για τις είκοσι πέντε θέσεις που είχαν προκηρυχθεί το 1995, προσλήφθηκαν μόνο τέσσερα άτομα μέχρι και χθες. Περιμένουμε να προσληφθούν άλλα δέκα άτομα. Αυτό, είναι μια εικόνα που λέει κάποια πράγματα.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Αυτά που σας λέω εγώ είναι σημερινά. Εσείς αναφέρεσθε...

ΣΤΥΛΙΑΝΗ ΑΛΦΙΕΡΗ: Δεύτερον, πρέπει να σας πω ότι το απόγευμα το Νοσοκομείο "ΑΝΔΡΕΑΣ ΣΥΓΓΡΟΣ" δεν επικοινωνεί με τον εξωτερικό κόσμο. Δεν υπάρχουν τηλεφωνήτριες που να μπορούν να συνδέσουν τον ασθενή, τον εργαζόμενο, αν προκύψει κάτι σημαντικό. Δεν θα μπορεί να δοθεί ένα σήμα σωτηρίας. 

Δεύτερον, υπάρχει μια απαράδεκτη κατάσταση στους χώρους του νοσοκομείου, όσον αφορά την καθαριότητα. Δεν πρέπει βέβαια να κατηγορηθούν οι εργαζόμενοι, διότι υπάρχει ιδιωτικό συνεργείο. Ξοδεύουμε τριάντα εκατομμύρια το χρόνο. Η κατάσταση είναι απαράδεκτη. Δεν μπορείς να περπατήσεις. Εγώ τρόμαξα στην περιοδεία που έκανα. Να μη μιλήσω για τους χώρους δουλειάς. Θα πρέπει πάντως να επαινέσω τους εργαζόμενους σε όλο το νοσοκομείο και ειδικά στο Τμήμα για τους φορείς του AIDS. Εκεί γίνεται μια καταπληκτική δουλειά. Πιστεύω, κύριε Υφυπουργέ, ότι με τις ευαισθησίες που έχετε, θα πρέπει να την στηρίξετε περισσότερο.

Θα ήθελα επίσης να μου απαντήσετε στο θέμα του συμβούλου-ιατρού. Αυτός, δε στοιχίζει και τόσα πολλά στο Κράτος. Εσείς, τον καταργήσατε. Με ποια λογική; Βοηθούσε και έδινε τη δυναμική για να λειτουργήσουν τα πράγματα πιο ουσιαστικά στο νοσοκομείο. Καλό θα είναι τώρα, με τις γιορτές του Πάσχα που εσείς οι Υπουργοί θα βρείτε την ευκαιρία να επισκεφθείτε τα νοσοκομεία, να παρθούν και ουσιαστικά μέτρα. Να μην καταγράφονται απλώς τα προβλήματα . Η πραγματικότητα πρέπει να βελτιωθεί. Διαφορετικά, η Χώρα μας δεν μπορεί να προχωρήσει.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Νομίζω, κυρία συνάδελφε, ότι αυτά που είπατε, δεν ήταν λόγια των εργαζόμενων, δεν ήταν μια αντικειμενική διαπίστωση. Από τα στοιχεία που παίρνω, γνωρίζω ότι το νοσοκομείο δουλεύει πάρα πολύ καλά. 'Εχει μερικές ελλείψεις. Θα προσληφθούν τώρα είκοσι πέντε άνθρωποι. Καθυστέρησε η πρόσληψη; Ναι, καθυστέρησε.

Υπάρχουν κάποια αιτήματα, τα οποία υιοθετείτε. Δηλαδή, να πάρουμε παθολόγο, χειρούργο κ.λπ. Μα, στα πεντακόσια μέτρα, υπάρχουν τέσσερα μεγάλα νοσοκομεία, ο "ΕΥΑΓΓΕΛΙΣΜΟΣ", το "ΑΡΕΤΑΙΕΙΟ". Το Νοσοκομείο "ΑΝΔΡΕΑΣ ΣΥΓΓΡΟΣ", είναι ειδικό νοσοκομείο.

ΣΤΥΛΙΑΝΗ ΑΛΦΙΕΡΗ: Δε βάλαμε τέτοιο θέμα, κύριε Υπουργέ, μην αλλάζουμε κουβέντα.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Εν πάση περιπτώσει, σας ευχαριστώ που μου δίνετε την ευκαιρία να πω, ότι εκεί λειτουργεί μια υποδειγματική μονάδα για το AIDS, που δεν έχει να ζηλέψει τίποτα από καμία Ευρωπαϊκή μονάδα.

Αυτή η μονάδα έχει τρεις δραστηριότητες. Πρώτον εξωτερικό ιατρείο και δεκαπέντε με είκοσι άτομα επισκέπτονται ημερησίας το παραπάνω ιατρείο. Επίσης κλινική μιας ημέρας με δυο κλίνες όπου προσέρχονται ασθενείς και φορείς, που έχουν ανάγκη ενδοφλέβιας χορήγησης. Και μια κλινική με εννέα κλίνες, η οποία προσφέρει πάρα πολλά πράγματα και αν θέλετε αυτά για τα οποία είμαστε υπερήφανοι σαν 'Ελληνες, σχετικά με τα θέματα του AIDS δεν ήρθαν τυχαία. Υπήρξε η συγκεκριμένη πολιτική από το 1984 από τον αείμνηστο τον Γεννηματά και η οποία ακολουθείται μέχρι σήμερα. Δεν είναι δηλαδή τυχαίο το γεγονός, ότι είμαστε η τελευταία Χώρα της Ευρώπης σε αριθμό φορέων σε σχέση με τον πληθυσμό. 'Ολα αυτά έγιναν με την πολιτική που ακολούθησε η Κυβέρνηση όλα αυτά τα χρόνια.

Εν πάση περιπτώσει εγώ χαίρομαι που μου δίνεται η ευκαιρία να σας πω ότι το 1996 εξυπηρετήθηκαν 385 ασθενείς συνολικά δια του συστήματος της κλινικής μιας ημέρας και 80 εσωτερικοί. Σήμερα νοσηλευόνται 8 εσωτερικοί ασθενείς και εξυπηρετούνται 420 φορείς και πάσχοντες. 

Σελίδα 5835 

 

Αυτή είναι η μεγάλη προσφορά και σας ευχαριστώ και πάλι που μου δώσατε την ευκαιρία να ακουστούν αυτά τα πράγματα, γιατί περνάνε απαρατήρητα λετε και ό,τι γίνεται σ' αυτόν τον Τόπο έρχεται μόνο του.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εξαντλήθηκε το Δελτίο των επικαίρων ερωτήσεων.

Παρακαλώ το Σώμα να εγκρίνει την άδεια απουσίας στο εξωτερικό, από 18.4.97, στη συνάδελφο κα Δαμανάκη.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε. 

Σελίδα 5836 

 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί η επερώτηση των Βουλευτών της Νέας Δημοκρατίας κας 'Αννας Ψαρούδα Μπενάκη και των κυρίων Κωνσταντίνου Σημαιοφορίδη, 'Αγγελου Μπρατάκου, Ιωάννου Χωματά και Ακηφ Μπηρόλ Ακήφογλου κατά του Υπουργού Εθνικής Παιδείας και Θρησκευμάτων, με αντικείμενο τη λήψη μέτρων εκσυγχρονισμού του εκπαιδευτικού συστήματος κ.λπ.

Από τη Νέα Δημοκρατία ορίζεται ως Κοινοβουλευτικός Εκπρόσωπος για την συζήτηση της επερώτησης αυτής ο Βουλευτής κ. Βασίλειος Κοντογιαννόπουλος.

Η κα 'Αννα Ψαρούδα Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριοι συνάδελφοι, συζητάμε σήμερα για την Παιδεία σε μια περίοδο ριζικών ανακατατάξεων στο παγκόσμιο σκηνικό και σε μια περίοδο δραματικών συγκρούσεων στο εσωτερικό επίπεδο.

Σε παγκόσμια κλίμακα και ιδίως σε Ευρωπαϊκή κλίμακα αναζητούνται νέοι τρόποι μετάδοσης των γνώσεων και εμπέδωσης τους για τη διάπλαση ανθρώπων και προσωπικοτήτων που θα είναι σε θέση να αντεπεξέλθουν στη σημερινή ανταγωνιστική κοινωνία, με ιδεώδες όχι μόνο την κατάρτιση, δηλαδή, την απόκτηση γνώσεων και δεξιοτήτων, αλλά και την εμπέδωση αξιών ώστε να μπορέσουν οι νέοι άνθρωποι να δαμάσουν την προϊούσα αυτοματοποίηση, μηχανοποίηση, "ρομποτοποίηση" θα λέγαμε του ανθρώπου. Γι' αυτό και είναι αγωνιώδης η προσπάθεια σε διεθνές επίπεδο για επίτευξη ποιότητας στην εκπαίδευση καθώς και η αναζήτηση νέων εκπαιδευτικών μεθόδων.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

Ας δούμε, όμως, τι γίνεται στην Ελλάδα: Εδώ αντί να αποδυθούμε και εμείς στην αναζήτηση νέων στόχων και νέων εκπαιδευτικών συστημάτων, για την αναπροσαρμογή του εκπαιδευτικού συστήματος, κατατριβόμαστε από τη μια μεριά στην κλασική πλέον μέθοδο της ανέξοδης θεωρητικολογίας, πίσω από την οποία κρύβεται η έλλειψη στόχων, οραμάτων και γνώσεων δηλαδή κρύβεται ένα απέραντο κενό, και από την άλλη σε πλήθος από αδέξιες επιπόλαιες, σπασμωδικές και νευρικές κινήσεις για την παροδική δυστυχώς αντιμετώπιση των συγκρούσεων και των κοινωνικών αναταραχών.

Φυσικά ευθυνόμαστε όλοι οι πολιτικοί, ευθύνονται οι εκπαιδευτικοί, ευθύνονται οι συνδικαλιστές, κυρίως, όμως, ευθύνεται η Κυβέρνηση. Γιατί, μπορεί όλοι να μοιράζονται κάποιες ευθύνες, η Κυβέρνηση ωστόσο έχει την πρωταρχική υποχρέωση να τιθασεύει όλο αυτόν τον κόσμο και να διαγράψει μία πορεία και μία εκπαιδευτική πολιτική.

Ας πάρουμε τα χαρακτηριστικά του τελευταίου εξαμήνου, για να δούμε πού βαδίζουμε: Είναι μία ατέρμονη σειρά από επιπολαιότητες και αδεξιότητες και μία πλήρης αδυναμία αντιμετώπισης των εκρηκτικών προβλημάτων. 'Ολα αυτά βέβαια, επενδεδυμένα με εξαγγελίες, με μεγαλεπίβολες μεταρρυθμίσες, με νέα οράματα και με αιφνιδιασμούς.

Η αίσθηση που δημιουργείται πάντως από αυτήν την τακτική της Κυβέρνησης -που θα την εκθέσω αμέσως μετά-είναι ότι πράγματι η Κυβέρνηση δρα υπό το κράτος πανικού και πιέσεων. Είναι χαρακτηριστικό, παραδείγματος χάριν, ότι η μεγάλη μεταρρύθμιση στην Ανώτατη Εκπαίδευση, που θα βοηθήσει, υποτίθεται τα Ελληνόπουλα να μπούνε όλα στα Πανεπιστήμια και να βγουν νέοι επιστήμονες με πολυποίκιλα πτυχία, αυτή η βαρύγδουπη μεταρρύθμιση στα ΑΕΙ, εξαγγέλθηκε τρεις ακριβώς μέρες πριν από την έναρξη της μεγάλης απεργίας των καθηγητών της Δευτεροβάθμιας Εκπαίδευσης. Και πώς εξαγγέλθηκε; Με ένα λόγο του κ.Αρσένη στο Υπουργικό Συμβούλιο, ο οποίος περιείχε μόνο συνθηματολογικές εξαγγελίες για το ότι θα μπουν όλοι στα Πανεπιστήμια και θα εξασφαλισθεί η δια βίου εκπαίδευση. Διαβάσαμε μάλιστα, έτσι και με μία διάθεση διασκέδασης, πώς έγινε και η συζήτηση στο Υπουργικό Συμβούλιο, όπου, όπως περιγράφουν οι εφημερίδες, όλοι οι Υπουργοί γύρω από το τραπέζι με τον καφέ και με το νερό, έλεγαν ο καθένας τη γνώμη του για το πώς θα μπουν όλοι στα Πανεπιστήμια. Αυτή ήταν η προετοιμασία και αυτή ήταν και η σαφήνεια των εξαγγελιών του κυρίου Υπουργού. Χρειάστηκε μία βδομάδα περίπου για να τις επεξεργασθεί αυτές τις εξαγγελίες -δείτε "χρόνος μελέτης", κύριοι συνάδελφοι- για να τις παρουσιάσει στις 26 Ιανουαρίου στη Σύνοδο των Πρυτάνεων.

Επίσης, ένα άλλο δευτερεύον χαρακτηριστικό, αλλά πολύ εύγλωττο, είναι ότι προχθές ο κύριος Υπουργός Παιδείας, την Τετάρτη, μας κάλεσε στην Κοινοβουλευτική Επιτροπή Παιδείας να μας παρουσιάσει το εκπαιδευτικό πρόγραμμα, το οποίο θα εφαρμόσει από τώρα μέχρι και την επόμενη εκπαιδευτική περίοδο. Δε δικαούμαι να το συνδέσω με τη συζήτηση της σημερινής Επερώτησης, κύριοι συνάδελφοι;

Εν πάση περιπτώσει, όμως, όλη αυτή η σπουδή με την οποία παίρνει τις αποφάσεις της η Κυβέρνηση και τις εξαγγέλει υπό το κράτος πιέσεων δεν οδηγεί πουθενά αλλού, παρά στην ανατροπή όλων όσων έχουν γίνει από προηγούμενες Κυβερνήσεις, όχι μόνο της κυβέρνησης της Νέας Δημοκρατίας αλλά και της Κυβέρνησης του ΠΑ.ΣΟ.Κ. Συγκεκριμένα, είναι γνωστή, η ανατροπή που κάνει ο κ. Αρσένης σ' ό,τι έχει εξαγγείλει ο προτάτοχός του.

Το οικοδόμημα, όμως, των μεταρρυθμίσεων, έστω αυτών, όπως τις έχει εξαγγείλει η Κυβέρνηση, είναι χαρακτηριστικό, ότι δεν αγγίζει τη βάση του προβλήματος, αλλά αγγίζει μόνο την κορυφή, αυτό που φαίνεται. Η κορυφή είναι η πίεση για την είσοδο στα Πανεπιστήμια και η αγωνία των παιδιών να σπουδάσουν και να αποκτήσουν ένα πτυχίο. Ασχολείται, λοιπόν, με αυτό που φαίνεται, ο κύριος Υπουργός το επενδύει και αμελεί και παραμελεί πραγματικά -να μην πω περιφρονεί- τον κορμό, που είναι η μέση και στοιχειώδης εκπαίδευση. Γιατί, το ζητούμενο δεν είναι να πάνε όλοι στα Πανεπιστήμια, αλλά να εκπαιδευθούν στη Δευτεροβάθμια Εκπαίδευση έτσι τα παιδιά μας, ώστε να μην χρειάζεται όλοι να χτυπούν τις πόρτες των Πανεπιστημίων.

Τι κάνει στη Μέση Εκπαίδευση; Μα, δε χρειάζεται τίποτε άλλο παρά μόνο να αναλογισθούμε πώς χειρίστηκε ο κύριος Υπουργός και πώς εξώθησε τους εκπαιδευτικούς κυριολεκτικά στη δίμηνη απεργία, με όλες τις γνωστές συνέπειες.

Οι χειρισμοί του ήταν επιπόλαιοι, υπεροπτικοί, αμελέτητοι και μερικές φορές και παιδαριώδεις. Βέβαια, δε θέλω να επιρρίψω όλες τις ευθύνες στον Υπουργό Παιδείας. Φταίνε και οι εκπαιδευτικοί, έκαναν και αυτοί τα λάθη τους, αλλά εδώ αυτήν τη στιγμή, την πολιτική ευθύνη έχει η Κυβέρνηση και από αυτήν την αναζητούμε.

Το χρονοδιάγραμμα της απεργίας, κύριοι συνάδελφοι, είναι γνωστό. Εξαγγέλθηκε στις 30 Νοεμβρίου. Ακολούθησε μια τριήμερη προειδοποιητική απεργία και ήταν γνωστή η ημερομηνία έναρξης, στις 20 Ιανουρίου. Από τις 30 Νοεμβρίου μέχρι τις 20 Ιανουρίου, ο Υπουργός Παιδείας δεν καταδέχθηκε ούτε μία φορά να συναντήσει το διοικητικό συμβούλιο της ΟΛΜΕ, παρά το ότι έγινε και τριήμερη προειδοποιητική απεργία.

Γίνεται μία εβδομάδα απεργία και μόλις την ογδόη ημέρα εξαγγέλει τις πρώτες προτάσεις για τα μισθολογικά και τα άλλα οικονομικά αιτήματα. Και ενώ θα περίμενε κανείς, ότι εκεί θα γινόταν μια διαπραγμάτευση και θα βρισκόταν μία λύση, αρχίζει ο Υπουργός Παιδείας να καλλιεργεί συζητήσεις περί μισθολογίου, συζητήσεις για κάποιες μεσοπρόθεσμες λύσεις μέχρις ότου βρεθεί η οριστική λύση, με αποτέλεσμα να γίνεται τι; Να τροφοδοτείται η απεργία των εκπαιδευτικών, να ανακυκλώνεται διαρκώς αυτή η διάθεση υποτίθεται συνεννόησης, η οποία όμως δεν υπάρχει, και τελικά να φθάνουμε μετά δύο μήνες στη λήξη της απεργίας με το γνωστό σύστημα κήρυξης της απεργίας ως καταχρηστικής.

Επερωτούμε, λοιπόν, τον Υπουργό Παιδείας για το ότι τροφοδότησε ο ίδιος την απεργία, δεν θέλω να πω εκ προθέσεως, καίτοι με τον αρχόμενο κοινωνικό διάλογο κάποιος κακόπιστος θα μπορούσε να σκεφθεί, ότι ήταν στις προθέσεις, μετά τους αγρότες που εξουθενώθηκαν, να εξουθενωθεί και το δεύτερο μεγάλο επαγγελματικό συνδικαλιστικό σωματείο, 

Σελίδα 5837 

οι καθηγητές. Εν πάση περιπτώσει, ο Υπουργός τροφοδότησε με τη συμπεριφορά του αυτήν την απεργία, με αποτέλεσμα τί; Απεργία δύο μηνών να συνεπάγεται απώλεια διδακτικών ωρών οκτώ εβδομάδων.

Και να σταματούσαμε εκεί θα ήταν καλά. Πώς θα αναπληρωθούν αυτές οι οκτώ εβδομάδες; Ζήσαμε, κύριοι συνάδελφοι, και δεν έχω νομίζω το χρόνο να σας το παρουσιάσω, το δεύτερο σίριαλ που επηκολούθησε μετά τη λήξη της απεργίας, δηλαδή, το σίριαλ της συνεννόησης για την κάλυψη των ωρών διδασκαλίας που χάθηκαν. Βέβαια, δεν επήλθε και εκεί συνεννόηση. Πώς ελύθη το πρόβλημα; Ελύθη με μία παντελώς ανεφάρμοστη και ανεδαφική εγκύκλιο του Υπουργού Παιδείας που δεν τη δέχθηκε η ΟΛΜΕ και παραπομπή του θέματος να λυθεί κατά περίπτωση από το σύλλογο των καθηγητών και τους συλλόγους των γονέων και κηδεμόνων.

Να μη σας περιγράψω, κύριοι συνάδελφοι, τι γίνεται σ'αυτές τις συνελεύσεις, όπου μαχαιρώνονται και κονταροκτυπιούνται απεργοί και μη απεργοί καθηγητές, όπου παρεμβαίνουν οι γονείς ζητώντας βεβαίως την κάλυψη των ωρών, και όλα αυτά με μία παντελώς ανεφάρμοστη εγκύκλιο, η οποία λέει ότι θα διδαχθούν οι επιπλέον ώρες με υπερωρίες, στις οποίες θα δικαιούνται και αμοιβή οι καθηγητές.

Αλλά αυτές τις υπερωρίες θα τις πληρωθούν, όταν οι εκπαιδευτικοί έχουν εξαντλήσει το πλήρες διδακτικό τους ωράριο, οπότε θα διδάξουν επιπλέον και θα πάρουν την αποζημίωση. 'Ολοι οι εκπαιδευτικοί καλύπτουν όμως το διδακτικό τους ωράριο, τουλάχιστον στο λεκανοπέδιο της Αττικής;

Κύριοι συνάδελφοι, ιδού η πικρή πραγματικότητα. Λόγω της ανισοκατανομής και της κακοδιοίκησης στην Αθήνα και στο λεκανοπέδιο, οι περισσότεροι εκπαιδευτικοί έχουν μειωμένο ωράριο, γιατί περισσεύουν.

'Oταν λοιπόν, στο τέλος, πάει να γίνει η "σούμα", να βρεθεί δηλ. αν εξαντλήθηκαν οι ώρες διδασκαλίας, ώστε να προστεθούν οι υπερωρίες, βγαίνει βέβαια ότι δεν έχουν εξαντληθεί οι ώρες διδασκαλίας και αναζητούνται εθελοντές, ήρωες, μάρτυρες, δηλαδή, καθηγητές που παρόλο ότι έχουν εξαντλήσει τη διδασκαλία τους, δέχονται να κάνουν και επιπλέον ώρες διδασκαλίας χωρίς αμοιβή.

Κύριοι συνάδελφοι, αυτός ο τραγέλαφος δεν είναι τίποτα άλλο παρά αποτέλεσμα των χειρισμών του Υπουργείου Παιδείας. Και ξέρετε ποιο θα είναι το αποτέλεσμα; Από τις οκτώ εβδομάδες που έχουν χαθεί είναι ζήτημα αν θα καλυφθεί μιάμιση εβδομάδα διδασκαλίας.

Το τραγικότερο, όμως, για τη μέση εκπαίδευση είναι, ότι δεν υπάρχει καμία προετοιμασία για τη νέα χρονιά και ειδικά για την Α' Λυκείου. Σας λέω προκαταβολικά, πριν μπω στην περίφημη μεταρρύθμιση της ανώτατης παιδείας, ότι όλο αυτό το θαυμάσιο σύστημα, όπου θα μπαίνουν όλοι στα πανεπιστήμια χωρίς εξετάσεις, εξαρτάται από τη διδασκαλία στα Λύκεια, η οποία θα αναμορφωθεί. θα εισαχθεί ένα νέο σύστημα εξετάσεων σε περιφερειακό επίπεδο και θα λαμβάνεται υπόψη η βαθμολογία και των τριών ετών διδασκαλίας του Λυκείου. Θα αρχίσει δε να εφαρμόζεται, όπως λέει το Υπουργείο, από την Α' Λυκείου, το Σεπτέμβριο.

'Οσο ξέρουν όσοι, κύριοι συνάδελφοι ενδεχομένως δεν έχουν ασχοληθεί με το θέμα, τι θα γίνει στην Α' Λυκείου φέτος το Σεπτέμβριο, άλλο τόσο ξέρουν και οι εκπαιδευτικοί. Δεν υπάρχει καμία ενημέρωση, ούτε για τη νέα αποστολή του Λυκείου ούτε για το νέο πρόγραμμα ούτε για τη νέα εξεταστική μεθοδολογία. Δεν υπάρχει τίποτε.

Και για να συμπληρώσω αυτήν τη γλαφυρή εικόνα που υπάρχει στη μέση εκπαίδευση, να πω ότι η περίφημη αξιολόγηση των εκπαιδευτικών ακόμη δεν έχει αρχίσει, η επιμόρφωση είναι ανύπαρκτη και δεν υπάρχει ακόμη και διοίκηση. Διοικείται η εκπαίδευση από τους "δοτούς" προϊσταμένους, μετά την κατάργηση του προηγούμενου συστήματος της Νέας Δημοκρατίας από το 1994, ενώ οι σχολικοί σύμβουλοι, των οποίων έληξε η θητεία από τον Αύγουστο του 1996, ακόμη περιμένουν να οριστούν.

Κύριοι συνάδελφοι, αυτή είναι η κατάσταση στη μέση παιδεία, που είπα ότι είναι ο κορμός κάθε μεταρρύθμισης και από εκεί πρέπει να ξεκινάει η επιζητούμενη λύση του εκπαιδευτικού προβλήματος.

Αλλά ας πούμε και κάτι για τη νέα μεγάλη μεταρρύθμιση στα ΑΕΙ. Την ιλαροτραγωδία της παρουσίασης της στο Υπουργικό Συμβούλιο σας την ανέφερα προηγουμένως, αλλά ερωτώ: Το θέμα, όπως είπα και πριν, είναι να μπουν όλοι στα πανεπιστήμια ή να δοθούν τέτοιες διέξοδοι από το τέλος της Δευτεροβάθμιας Εκπαίδευσης, ώστε να μη χρειάζεται όλοι να πιέζουν για τα πανεπιστήμια;

Εν πάση περιπτώσει φαίνεται ότι το Υπουργείο Παιδείας βρήκε τη μαγική λύση και τη μαγική λέξη για να μπουν όλοι. Είναι "ΕΛΚΥΣ" η μαγική λέξη, δηλαδή, Ελεύθεροι Κύκλοι Σπουδών. Αυτοί θα είναι κύκλοι σπουδών, δηλαδή καινούρια εκπαιδευτικά τμήματα με διαπανεπιστημιακή ή διατμηματική συνεργασία, που θα δίνουν ξεχωριστά πτυχία ισότιμα με τα πτυχία των συμβατικών προγραμμάτων. Αλλά εκεί θα μπουν άραγε όλοι; Ασφαλώς δε θα μπουν όλοι και εδώ είναι η παραπλάνηση. Θα εξαρτηθεί από το πόσα ΕΛΚΥΣ θα δημιουργηθούν από τα πανεπιστήμια, ανάλογα με τις δυνατότητές τους, και πόσες θέσεις θα προσφερθούν. 'Αρα δεν πρόκειται να μπουν όλοι στα πανεπιστήμια.

Και ποιοι θα μπουν εν πάση περιπτώσει, όσοι μπουν; Θα μπουν αυτοί που έχουν ένα απλό απολυτήριο Λυκείου και μία καλή τύχη, αν δηλαδή, κληρωθούν. Συγκρίνετε, κύριοι συνάδελφοι, το μόχθο που καταβάλλουν εκείνοι, που θα μπουν στα συμβατικά προγράμματα σπουδών με τις πάντα σκληρές εισαγωγικές εξετάσεις, και την καλή τύχη εκείνων που θα μπουν με το απολυτήριο Λυκείου. Και οι δύο θα έχουν ισότιμα πτυχία. Θα χτυπούν με τα ίδια δικαιώματα τις επαγγελματικές πόρτες. Θα δούμε, βέβαια, ποιες και αν θα βρουν πόρτες επαγγελματικές να χτυπήσουν, αλλά κατά τα άλλα θα είναι και αυτοί πτυχιούχοι.

'Ετσι θα έχουμε δύο ταχυτήτων πτυχία. Το ερώτημα είναι: Αυτά τα δεύτερα, των ΕΛ.ΚΥ.Σ., για ποια άσκηση ποιου επαγγέλματος θα νομιμοποιούν; Σας πληροφορώ, κύριοι συνάδελφοι, ότι αυτήν τη στιγμή έχουν προταθεί τέσσερα ΕΛΚΥΣ. Το ένα είναι στην Αθήνα, ανθρωπιστικών σπουδών, το δεύτερο είναι στην Πάντειο, πολιτικών, οικονομικών και ίσως νομικών -ελπίζω να μην περιλαμβάνεται αυτό το τελευταίο-σπουδών και άλλα δύο στα Ιωάννινα και στην Κομοτηνή Βαλκανικών σπουδών. Και ρωτώ, κύριοι συνάδελφοι - και λυπούμαι αυτά τα παιδιά που θα βγουν σε τέσσερα χρόνια με πτυχίο ανθρωπιστικών σπουδών, πολιτικών σπουδών και Βαλκανικών σπουδών- ποιες πόρτες θα κτυπήσουν για να έχουν μία επαγγελματική καταξίωση; 'Ετσι θα προστεθεί μία άλλη σωρεία ανέργων επιστημόνων, που δε θα έχουν καν και τα πραγματικά εφόδια για την άσκηση ενός επαγγέλματος.

Βέβαια, ο κύριος Υπουργός μας είπε προχθές, ότι το ιδεώδες της παιδείας δεν είναι η επαγγελματική αποκατάσταση, αλλά είναι η μόρφωση. Ε, λοιπόν, θα επαναπαυθούμε στο να έχουμε σωρεία "μορφωμένων" ανέργων. Αλλά, ας μη γελιόμαστε, τα οφέλη είναι μόνο παροδικά και καθαρά πολιτικά και κομματικά. Είναι το όφελος της εξαγγελίας σήμερα, που δημιουργεί την ευφορία της εισόδου στα Πανεπιστήμια, και ένα άλλο πονηρό αποτέλεσμα, το οποίο πιστεύω, ότι είναι πάρα πολύ μέσα στους λογαριασμούς της Κυβέρνησης: Να εμφανίσουμε τους πάντες σπουδαστές -όλοι θα καταγραφούν ως σπουδαστές- και να μειώσουμε τους δείκτες ανεργίας, οπότε θα εμφανίσουμε τη θαυμάσια εικόνα μιάς Χώρας, που μειώνει τον πληθωρισμό και ταυτόχρονα επιτυγχάνει και το θαύμα να μειώνει και την ανεργία, κάνοντάς τους όλους σπουδαστές των ΕΛ.ΚΥ.Σ.

Κύριοι συνάδελφοι, ο χρόνος δεν αρκεί -οι συνάδελφοι θα συμπληρώσουν- να θίξω και άλλα θέματα της κακοδαιμονίας της παιδείας μας. Αλλά το τελευταίο είναι τούτο που συνοψίζει και όλα τα άλλα. Eίναι το ερώτημα: Για να συμβαίνουν όλα αυτά τα φαινόμενα, ποιοι ασκούν την εκπαιδευτική πολιτική στη Χώρα μας, ποιοι επεξεργάζονται αυτές τις νέες ιδέες και υπόσχονται να τις εφαρμόσουν; Είναι τα υπεύθυνα όργανα του Υπουργείου ή μήπως οι ανεύθυνοι σύμβουλοι των κυρίων 

Σελίδα 5838 

Υπουργών; Είναι το Παιδαγωγικό Ινστιτούτο; Είναι το Υπουργείο Παιδείας με τις υπηρεσίες του ή είναι μήπως οι -ακούστε, κύριοι συνάδελφοι- σαράντα τρείς τον αριθμό σύμβουλοι του κυρίου Υπουργού Παιδείας και δεκαεπτά του κυρίου Υφυπουργού; Στην κλίμακα των συμβούλων έρχεται τρίτο το Υπουργείο Παιδείας.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας της κυρίας Βουλευτού)

Πολύ μικρή ανοχή, κύριε Πρόεδρε, παρακαλώ. 

Γεγονός είναι ότι το Παιδαγωγικό Ινστιτούτο, που υποτίθεται ότι χαράσσει την εκπαιδευτική πολιτική, είναι πλήρως αποδυναμωμένο. Οι περισσότερες θέσεις κρατούνται κενές, δεν πληρούνται και λειτουργεί με αποσπασμένους εκπαιδευτικούς. Να μην αναφέρω, ποια είναι τα κριτήρια των αποσπάσεων. Είναι εύλογο ότι πρόκειται περί κομματικών αποσπάσεων, ενώ οι υπηρεσίες του ΥΠΕΠΘ αρκούνται στο να πηγαίνουν τα έγγραφα και να τα ξαναπαίρνουν υπογεγραμμένα. Από ποιους, λοιπόν, ασκείται αυτή η πολιτική; Υπάρχει το περίφημο Κέντρο Εκπαιδευτικών Ερευνών, που ιδρύθηκε και το οποίο αυτή τη στιγμή αποτελείται μόνο από τον Πρόεδρό του, και υπάρχουν και κάποιες άδηλες ομάδες εργασίας -έχω στα χέρια μου ένα συντριπτικό στοιχείο, κύριοι συνάδελφοι, οι οποίες επεξεργάζονται "νέες ιδέες".

Νομίζετε για την εκπαιδευτική μεταρρύθμιση; 'Αλλος είναι ο πρωταρχικός στόχος. Να απορροφηθούν τα κονδύλια του Κοινοτικού Πλαισίου Στήριξης, στην απορρόφηση των οποίων το Υπουργείο Παιδείας μέχρι τέλος του έτους είχε μία δραματική υστέρηση, την οποία πολλές φορές έχουμε καταγγείλει. Φέτος πρέπει να απορροφηθούν ενενήντα πέντε δισεκατομμύρια. Αν είναι ποτέ δυνατόν με αυτήν την εκπαιδευτική πολιτική και -θα τολμήσω να πω- με αυτά τα "μυαλά" να απορροφηθούν τα χρήματα. Και το ερώτημα βέβαια είναι: Τι θα γίνει το 1999 που σταματάει το Κοινοτικό Πλαίσιο Στήριξης; Τι θα γίνει με όλους αυτούς τους πτυχιούχους που θα έχουν εκπαιδευθεί με τα Κοινοτικά χρήματα, όταν το 1999 σταματούν αυτά τα χρήματα;

Αλλά βέβαια αυτό δεν ενδιαφέρει την Κυβέρνηση. 'Αλλοι θα αντιμετωπίσουν αυτά τα προβλήματα. Εκείνοι τώρα απολαμβάνουν μόνο τα σημερινά και παροδικά οφέλη.

Σας ευχαριστώ πολύ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Σημαιοφορίδης έχει το λόγο.

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Κύριε Πρόεδρε, ελπίζω ότι κανείς δεν αισθάνεται ευχάριστα, όταν είναι αναγκασμένος να δίνει το περίγραμμα της εικόνας που παρουσιάζει η ελληνική εκπαίδευση, γιατί έτσι οδηγείται σε αποκαρδίωση, σε απελπισμό.

Η Παιδεία σήμερα, που είναι θέμα που αφορά το σύνολο των ανθρώπων μιας κοινωνίας, φυσικά είναι ευρύτερη έννοια και ασφαλώς η παιδεία των ανθρώπων δεν είναι συνάρτηση μόνον του εκπαιδευτικού συστήματος, αλλά και πολλών άλλων παραγόντων που επηρεάζουν και διαμορφώνουν την παιδεία των μελών της κοινωνίας. Είναι ο κοινωνικός περίγυρος, είναι ο έντυπος λόγος -περιοδικός ή ημερήσιος- είναι το ραδιόφωνο, η τηλεόραση, το περίπτερο, ο δρόμος, η γειτονιά. Το υπεύθυνο Υπουργείο Παιδείας, όμως, θα έπρεπε να μεριμνήσει να καλύπτει όλα τα κενά και να διορθώνει τα κακώς κείμενα.

Η κατάσταση στον Τόπο μας, δυστυχώς, επιδεινούται οσημέραι και περισσότερον.

Θα περιοριστώ στο λίγο χρόνο που έχω, κύριε Υπουργέ, σε επισημάνσεις κυρίως στο χώρο της γενικής εκπαιδεύσεως, της πρωτοβάθμιας και της δευτεροβάθμιας.

Πλήρης σύγχυση. Και αν αναλογιστεί κανείς, ότι ο μαθητικός και ο φοιτητικός κόσμος αποτελούν τη λανθάνουσα δυναμική του παρόντος, αλλά και την ελπίδα του μέλλοντος, τι τους παρέχει η επίσημη Πολιτεία;

Και επειδή έκαστον προς το εκβάν κρίνεται, είναι κοινή διαπίστωση όλων, ότι κανείς σήμερα στην Ελλάδα, κανείς κρίνοντας αντικειμενικά τα πράγματα δεν είναι ικανοποιημένος από το αποτέλεσμα του εκπαιδευτικού μας συστήματος.

Δε θα αμφισβητούσα εγώ ο ίδιος τις καλές προθέσεις της ηγεσίας του Υπουργείου και ιδιαίτερα της σημερινής ηγεσίας. Αναμφισβήτητα οι προθέσεις είναι πολύ καλές. Και σας βεβαιώνω, κύριοι Υπουργοί, ότι η ελληνική κοινωνία από την παρουσία τη δική σας προσδοκούσε πολύ περισσότερα απ' όσα βλέπει. Δεν ξέρω αν αναβάλλονται για το μέλλον, αλλά οι καιροί ου μενετοί.

Φέτος μόνο άρχισε η χρονιά ανάποδα. Στην αρχή της χρονιάς με τα κενά είχαμε απώλεια διδακτικών ωρών μερικών εκατοντάδων χιλιάδων. Ακολούθησε η δίμηνη απεργία, η οποία στην κυριολεξία εξουδετέρωσε το αποτέλεσμα του διδακτικού έργου μιάς χρονιάς. Τρέμει κανείς, λαμβάνοντας και μόνον υπόψη ότι ήδη έχει απωλεσθεί -μαθηματικά δοσμένο- το 1/4 του διδακτικού έργου.

Και το χειρότερο απ' όλα, κύριε Υπουργέ: Ιλαροτραγωδία ο τρόπος με τον οποίο προσπαθεί το Υπουργείο -καθ' ον τρόπο προσπαθεί- να καλύψει τα κενά που έχουν δημιουργηθεί.

Αντί αυτού του τρόπου -σας μιλά ένας άνθρωπος που δίδαξε εικοσιτέσσερα χρόνια- θα προτιμούσα καθόλου να μην αποπειραθεί το Υπουργείο να καλύψει μέσα σε μιάμιση εβδομάδα το έργο οκτώ εβδομάδων. Είναι εγκληματικό λάθος στο τέλος της χρονιάς καθηγητής άλλης ειδικότητος να αντικαθιστά τον διδάσκοντα σε όλη τη διάρκεια και να βαθμολογεί, όπως θεολόγος να καλύπτει φιλολογικά μαθήματα ή και δεν ξέρω τι άλλο.

Αυτά σύγχυση μόνο δημιουργούν. Ο τρόπος με τον οποίο αντιμετωπίστηκε, δυστυχώς, όλος αυτός ο κλυδωνισμός της απεργίας των καθηγητών, καταλογίζεται ως ευθύνη, θα έλεγα, στο ακέραιο στην ηγεσία του Υπουργείου.

Θα έπρεπε το Υπουργείο, με δεδομένες και εκδηλωμένες μάλιστα τις προθέσεις των εκπαιδευτικών, έγκαιρα να μεριμνήσει, έγκαιρα να εξαντλήσει όλα τα στη διάθεσή του περιθώρια. Αυτό που έκανε στο τέλος, αν το έκανε προληπτικά, την πρώτη ή τη δεύτερη εβδομάδα, ενδεχομένως θα προλαμβάνετο όλο αυτό το κακό που συσσωρεύτηκε σε βάρος των παιδιών.

Ακόμα, κύριε Υπουργέ, αυτή η αναβλητικότητα εγγράφεται στο παθητικό σας. Γκρέμισε η Κυβέρνηση του ΠΑΣΟΚ, από το 1993 και εντεύθεν -και μην αμφιβάλλετε, είμαι βέβαιος ότι πολλοί εχέφρονες το αναγνωρίζουν- ό,τι θετικό κατορθώθηκε να δημιουργηθεί με μόχθο και με πόνο στα τρία χρόνια, από το 1990 έως το 1993, που ήταν Υπουργός ο κ. Σουφλιάς, σε ό,τι αφορά την επιμόρφωση, σε ό,τι αφορά την αξιολόγηση διδασκόντων και διδασκομένων, σε ό,τι αφορά την επαγγελματική κατάρτιση. 'Ολα αυτά ή έχουν ανασταλεί ή έχουν παγώσει ή έχουν ακυρωθεί, με τη βεβαίωση ότι πολύ σύντομα θα έχετε τις δικές σας προτάσεις. 'Ολες αυτές οι εκκρεμότητες παραμένουν, με όλες τις δυσμενείς, μοιραίες επιπτώσεις.

'Οταν τα μέτρα στο χώρο της Παιδείας δεν είναι μεθοδευμένα και δεν είναι πιλοτικά, αλλά είναι σπασμωδικά και ευκαιριακά, ασφαλώς δεν μπορούν να δώσουν αγλαούς καρπούς.

ΠΡΟΕΔΡΕΥΩΝ (Νικόλαος Κατσαρός):Τελειώνετε, κύριε συνάδελφε.

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Τελειώνω, κύριε Πρόεδρε.

Αν η κατάσταση στην Παιδεία νοσεί σε όλο της το μήκος, κύριο αίτιο, κύριε Υπουργέ, κατά τη γνώμη μου είναι γιατί έσπασε η ραχοκοκκαλιά, η σπονδυλική στήλη. Διαλύθηκε το Λύκειο, που εκείνη η τριετία ήταν η πιο κρίσιμη στη διαμόρφωση και χαρακτήρα και προσανατολισμού και συγκροτήσεως της προσωπικότητας του ανθρώπου.

ΠΡΟΕΔΡΕΥΩΝ (Νικόλαος Κατσαρός):Τελειώσατε, κύριε Σημαιοφορίδη.

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ:Μισό λεπτό. Να ολοκληρώσω τη φράση μου, κύριε Πρόεδρε. Ευχαριστώ για την ανοχή.

Το Λύκειο είναι εκείνο που θα αποτελούσε το επιστέγασμα όλης της προεργασίας της υποχρεωτικής εκπαιδεύσεως, αλλά 

Σελίδα 5839 

προπαντός και την υποδομή για το μέλλον κάθε ανθρώπου. Και σήμερα το Λύκει πανηγυρίζει εν τη ανυπαρξία του, γιατί έχει διαλυθεί. Ευχαριστώ.

ΠΡΟΕΔΡΕΥΩΝ (Νικόλαος Κατσαρός):Ο κ. Μπρατάκος έχει το λόγο.

ΑΓΓΕΛΟΣ ΜΠΡΑΤΑΚΟΣ:Κύριε Πρόεδρε, η ελληνική Παιδεία εκπέμπει σήμα κινδύνου. Περνάει εξαιρετικά δραματικές, όσο και τραγικές ώρες η εκπαιδευτική κοινότητα από την ολιγωρία, την αναλγησία, την ασυνέπεια, την ανευθυνότητα και την ανικανότητα των Κυβερνήσεων του ΠΑΣΟΚ.

Για πρώτη φορά βάζουν λουκέτο τα πανεπιστήμια και οι σπουδαστές χάνουν τις εξεταστικές τους περιόδους. Για πρώτη φορά πρυτάνεις σύρονται στα δικαστήρια. Για άλλη μια φορά οι εκπαιδευτικοί, δάσκαλοι και καθηγητές κατεβαίνουν σε πολυήμερες απεργίες, σε πολυήμερες απεργιακές κινητοποιήσεις για την προώθηση των προβλημάτων τους και των προβλημάτων που απασχολούν την εκπαίδευση γενικότερα.

Στην πρωτοβάθμια εκπαίδευση επικρατεί τέλμα. Στη δευτεροβάθμια εκπαίδευση η κατάσταση είναι χαώδης. Η δίμηνη παράταση της απεργίας των καθηγητών οδήγησε ουσιαστικά στην απώλεια του εκπαιδευτικού έτους και μη βαυκαλιζόμαστε, ότι με μπαλώματα είναι δυνατό να γίνει εκπαιδευτικό έργο στα σχολεία σήμερα.

Το φιάσκο της αλλοπρόσαλλης πολιτικής των Κυβερνήσεων του ΠΑΣΟΚ στο θέμα του Εθνικού Απολυτηρίου και της εισαγωγής σπουδαστών στα Πανεπιστήμια και στα ΤΕΙ συνεχίζεται.

Στην Τριτοβάθμια Εκπαίδευση η Κυβέρνηση έχει εντελώς ξεχάσει τα ΤΕΙ, τα έχει διαγράψει από το εκπαιδευτικό σύστημα. Στα δε ΑΕΙ, το μόνο το οποίο έκανε, ήταν να υπαναχωρήσει στο θέμα των ΔΕΠ. Τίποτε άλλο δεν έχει γίνει στην Τριτοβάθμια Εκπαίδευση. Στον τομέα, τέλος, της επαγγελματικής κατάρτισης, η κατάσταση πηγαίνει από το κακό στο χειρότερο.

Με δύο λόγια, κυρίες και κύριοι συνάδελφοι, η ελληνική Παιδεία έχει στηθεί στο απόσπασμα, σε μια εποχή όπου η Παιδεία θα έπρεπε να αποτελεί τον ακρογωνιαίο λίθο και το βασικό μοχλό όλων των προτεραιοτήτων για την ανάπτυξη και την πρόοδο της Χώρας μας. Και όταν η Παιδεία στήνεται στο απόσπασμα, είναι σαν να εκτελείται ταυτόχρονα και η ελπίδα της νέας γενιάς για ένα καλύτερο αύριο.

Κυρίες και κύριοι συνάδελφοι, δεν έχω το χρόνο να αναλύσω όλη τη γκάμα των εκπαιδευτικών προβλημάτων, που υπάρχουν σήμερα σε οξύτητα. Εξ' άλλου οι συνάδελφοί μου, ο καθένας στον τομέα του, αναφέρθηκαν αναλυτικότερα.

Εγώ θα πω δύο λόγια για τα ΤΕΙ, που δυστυχώς εκεί τα προβλήματα είναι ιδιαίτερα συσσωρευμένα. Το κτιριακό πρόβλημα κάθε χρόνο γίνεται και οξύτερο. Οι ελλείψεις εκπαιδευτικού προσωπικού είναι τεράστιες. Τα ΤΕΙ λειτουργούν σήμερα με δύο χιλιάδες μόνιμους εκπαιδευτικούς και με δύο χιλιάδες έκτακτους εκπαιδευτικούς. 'Εχει υπολογισθεί ότι πρέπει να διοριστούν περίπου χίλιοι πεντακόσιοι ακόμα μόνιμοι εκπαιδευτικοί.

Ακούω, κύριε Υπουργέ, ότι προτίθεσθε να διορίσετε τριακόσιους. Βέβαια, δεν έχει ξεκαθαρισθεί αυτό το θέμα απ' ό,τι ξέρω και όταν θα πάρετε το λόγο στη συνέχεια, θα μας πληροφορήσετε. Πάντως και οι τριακόσιοι αυτοί, δεν λύνουν το πρόβλημα. Τα κενά θα παραμείνουν μεγάλα.

Τα οικονομικά των ΤΕΙ βρίσκονται σε αθλία κατάσταση. Είναι πολύ πιο έντονο το οικονομικό πρόβλημα των ΤΕΙ απ' ό,τι είναι στα Πανεπιστήμια. Από το 1993 μέχρι σήμερα, οι λειτουργικές δαπάνες έχουν μειωθεί κατά 30% περίπου, με αποτέλεσμα να μην μπορούν να καλυφθούν ούτε οι στοιχειώδεις δαπάνες. Πρέπει να δοθούν στα ΤΕΙ περίπου δυόμισι δισεκατομμύρια δραχμές, γιατί αν δε δοθούν αυτά τα δυόμισι δισεκατομμύρια δραχμές, τα ΤΕΙ δε θα μπορέσουν να λειτουργήσουν.

Το χειρότερο, όμως, όσον αφορά τα ΤΕΙ -και προσέξτε το αυτό, κύριε Υπουργέ- είναι το γεγονός, ότι οι Κυβερνήσεις του ΠΑΣΟΚ αφήνουν ακόμα άλυτα τα βασικά προβλήματα, που έχουν να κάνουν με αυτή καθ'εαυτή την υπόσταση των ΤΕΙ. Τα επαγγελματικά δικαιώματα σε δεκαέξι βασικά τμήματα των Ιδρυμάτων αυτών, δεν έχουν καθοριστεί, αφού κατέστη ανενεργό το προεδρικό διάταγμα 318/94.

Και εμφανίζεται τώρα η καινούρια βαθμίδα των ΕΛΚΥΣ. Ξέρετε τι θα δημιουργήσετε; Το ίδιο πρόβλημα. Μόλις δημιουργήσετε τα ΕΛΚΥΣ μετά από ένα χρόνο θα λένε "ποια είναι τα επαγγελματικά δικαιώματα" και τότε θα συσσωρευθούν και εκεί τα προβλήματα και δε θα ξέρουμε τι μας γίνεται.

Η Οδηγία 89/48 του Συμβουλίου της ΕΟΚ της 21ης Δεκεμβρίου του 1988, η οποία αναφέρεται στο γενικό σύστημα αναγνώρισης των διπλωμάτων Τριτοβάθμιας Εκπαίδευσης, που πιστοποιεί ταυτόχρονα και την επαγγελματική τους εκπαίδευση και κατάρτιση, δεν έχει μεταφερθεί στο ελληνικό Δίκαιο, ούτε βέβαια έχει οργανωθεί ο αρμόδιος φορέας, που θα υλοποιήσει την Οδηγία 89/48 στα ελληνικά δεδομένα.

Βέβαια, για να γίνουν αυτά, κύριε Υπουργέ, πρέπει η Κυβέρνηση να πάρει την μεγάλη απόφαση για τον προσδιορισμό της ταυτότητας των Ιδρυμάτων αυτών, των ΤΕΙ. Πρέπει επιτέλους η Κυβέρνηση να ξεκαθαρίσει, να αποφασίσει ποιος είναι ο ρόλος των ΤΕΙ και η θέση των ΤΕΙ στο εκπαιδευτικό σύστημα.

Εμείς το 1992, δηλώσαμε στην αρμόδια Επιτροπή της ΕΟΚ στη Λισσαβώνα το εξής, που σας το διαβάζω: "Τα ΤΕΙ ανήκουν στην ενιαία Τριτοβάθμια Εκπαίδευση μαζί με τα Πανεπιστήμια και είναι του αυτού εκπαιδευτικού επιπέδου με αυτά". 

Αυτό δηλώσαμε εμείς το 1992 και επί τη βάσει αυτής της αρχής ασκήσαμε την πολιτική μας. Εσείς πείτε μας τι πιστεύετε, ποια είναι η συγκεκριμένη πολιτική σας πάνω στα ΤΕΙ;

Κύριε Υπουργέ, πρέπει να καταλάβετε καλά, ότι δεν μπορείτε να αφήσετε άλλο τα ΤΕΙ στην τύχη τους. Από αυτό το θέμα δε θα μπορέσετε να ξεφύγετε. Είστε υποχρεωμένοι ή θα υποχρεωθείτε εκ των πραγμάτων να το αντιμετωπίσετε, γιατί η οικουμενοποίηση της παραγωγής και της οικονομίας έχει διαμορφώσει την ανάγκη διεθνοποίησης των τριτοβάθμιων ιδρυμάτων και γιατί ακόμα η κατάσταση στα ΤΕΙ είναι καζάνι που βράζει και μπορεί να τα τινάξει όλα στον αέρα. Μπορεί να παρασύρει σε ανεξέλεγκτες καταστάσεις ολόκληρη την εκπαιδευτική κοινότητα και γι' αυτόν το λόγο πρέπει να το προσέξετε, ειδικά εσείς που αντιμετωπίζετε προς αυτήν την κατεύθυνση και άλλα εσωτερικά προβλήματα.

Πρέπει να χαράξετε ξεκάθαρη σταθερή πολιτική για τα ΤΕΙ, γιατί προκύπτουν σοβαρά και επικίνδυνα προβλήματα που δεν μπορείτε να τα λύσετε, αν δεν ξεκαθαρίσετε την ταυτότητα των ΤΕΙ.

Θα σας αναφέρω ένα παράδειγμα, το οποίο....

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Μπρατάκο....

ΑΓΓΕΛΟΣ ΜΠΡΑΤΑΚΟΣ: Τελειώνω, κύριε Πρόεδρε, αμέσως.

ΠΡΟΕΔΡΕΥΩΝ (Νικόλαος Κατσαρός): Τελειώνετε, αλλά δεν τελειώνετε.

ΑΓΓΕΛΟΣ ΜΠΡΑΤΑΚΟΣ: Τελειώνω, τελειώνω.

Θα σας αναφέρω ένα παράδειγμα, το οποίο το έχουμε ξαναπεί και άλλη φορά. Ενώ από το καλοκαίρι του 1995 επιτρέπεται η αναγνώριση των μεταπτυχιακών σπουδών και των ΤΕΙ και των ΑΕΙ, το ΔΙΚΑΤΣΑ δεν αναγνωρίζει τις μεταπτυχιακές σπουδές, δηλαδή τα μάστερς, τα οποία έχουν γίνει στο εξωτερικό.

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Μπρατάκο.

ΑΓΓΕΛΟΣ ΜΠΡΑΤΑΚΟΣ: Κλείνω, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Μπρατάκο!

ΑΓΓΕΛΟΣ ΜΠΡΑΤΑΚΟΣ: Τελειώνω, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Πότε τελειώνετε;

ΑΓΓΕΛΟΣ ΜΠΡΑΤΑΚΟΣ: Ολοκληρώνω αμέσως.

Κύριε Υπουργέ, κατ'επανάληψη σας έχουμε ρωτήσει αν θα φέρετε νομοσχέδιο στη Βουλή για να αντιμετωπίσει την αναβάθμιση των ΤΕΙ. Μας έχετε πει ότι θα φέρετε και σεις και ο προτάτοχός σας, αλλά δεν βλέπουμε νομοσχέδιο.

Σελίδα 5840 

 

ΠΡΟΕΔΡΕΥΩΝ (Νικόλαος Κατσαρός): Κύριε Μπρατάκο, σας παρακαλώ!

ΑΓΓΕΛΟΣ ΜΠΡΑΤΑΚΟΣ: Τελειώνω, κύριε Πρόεδρε.

Πληροφορούμαι ότι έχετε διανείμει στα ΤΕΙ ένα σχέδιο νόμου για να πάρετε τις παρατηρήσεις, δεν ξέρω αν αυτό είναι αληθές ή όχι.

ΠΡΟΕΔΡΕΥΩΝ (Νικόλαος Κατσαρός): Θα συνεχίσετε στη δευτερολογία σας, σας παρακαλώ. 

ΑΓΓΕΛΟΣ ΜΠΡΑΤΑΚΟΣ: Θέλω να ρωτήσω αν πρόκειται αυτό το σχέδιο να διανεμηθεί και στα Κόμματα και ακόμη περισσότερο να ρωτήσω πότε προτίθεστε να φέρετε αυτό το νομοσχέδιο των ΤΕΙ στη Βουλή.

ΠΡΟΕΔΡΕΥΩΝ (Νικόλαος Κατσαρός): Ο κ. Χωματάς έχει το λόγο.

ΙΩΑΝΝΗΣ ΧΩΜΑΤΑΣ: Ευχαριστώ, κύριε Πρόεδρε.

Η Νέα Δημοκρατία με υψηλό αίσθημα ευθύνης απέναντι στο Λαό και στο μέλλον αυτού του Τόπου, κατέθεσε αυτήν την επερώτηση, την οποία συζητάμε σήμερα και ελέγχουμε την Κυβέρνηση για λάθη, παραλείψεις και κακούς χειρισμούς που έκανε μέχρι σήμερα στον ευαίσθητο αυτόν τομέα της Παιδείας.

Οι χώρες που προοδεύουν σήμερα κύριε Πρόεδρε, είναι εκείνες που διαθέτουν ανθρώπινο δυναμικό με υψηλό επίπεδο γνώσεων και αστείρευτες ικανότητες και δυνατότητες για λύσεις και απαντήσεις στις απαιτήσεις και προκλήσεις των καιρών. Είναι οι χώρες εκείνες που θεωρούν τη γνώση και τη συνεχή επιμόρφωση, ως σημαντικό παράγοντα ανάπτυξης. Γι' αυτό και τα θέματα Παιδείας και συνεχούς επιμόρφωσης βρίσκονται πάντοτε στο επίκεντρο του ενδιαφέροντος τους θεωρητικά και πρακτικά.

Στη Χώρα μας δυστυχώς, ενώ αναγνωρίζουμε όλη αυτήν την αξία, ενώ αναγνωρίζουμε όλοι μας αυτήν την αναγκαιότητα και όλες οι Πτέρυγες της Βουλής το δέχονται -θεωρητικά τουλάχιστον- και δημόσια το ομολογούν, στην πράξη, δυστυχώς, δεν ακολουθούν αυτές τις δηλώσεις και δημόσιες δεσμεύσεις. Χρησιμοποιούν πολλές φορές την Παιδεία και την υποβαθμίζουν, διότι τη χρησιμοποιούν όχι, ως εργαλείο ανάπτυξης και ως φυτώριο και φορέα γνώσεων, αρχών και ιδεών, αλλά ως μέσο άσκησης, πίεσης και εργαλείο εξυπηρέτησης κομματικών σκοπιμοτήτων. Και αυτό δυστυχώς γίνεται από αυτούς, οι οποίοι δημόσια δηλώνουν και σωστά πράττουν, ότι πολιτική παιδείας με πισωγυρίσματα, συχνές αλλαγές πλαισίου, αντιπολιτευτικές σκοπιμότητες, συντεχνιακές στρατηγικές είναι εις βάρος, όχι μόνο των νέων, των αυριανών γενεών, αλλά και κάθε εργαζόμενου, είναι εις βάρος της θέσης της Χώρας μας.

Αυτά έλεγε ο Ανδρέας Παπανδρέου και ο Υπουργός Παιδείας, ο Γεώργιος Παπανδρέου μόλις ήρθε, ανέτρεψε πραγματικά τα πάντα, όσα σωστά είχε βρει από τον προκάτοχό του, το Υπουργείο Παιδείας, τον Υπουργό της Νέας Δημοκρατίας, τον κ. Γεώργιο Σουφλιά. 'Αρχισε να αυτοσχεδιάζει και δημιούργησε μια πλήρη σύγχυση και σοβαρούς προβληματισμούς στους γονείς και στους μαθητές.

Προεκλογικά δε για λόγους ψηφοθηρικούς εξήγγειλε το θεσμό του Εθνικού Απολυτηρίου και την ελεύθερη εισαγωγή στα Ανώτατα Πνευματικά Ιδρύματα εκμεταλλευόμενος έτσι τον πόνο και την αγωνία και το άγχο δεκάδων χιλιάδων γονιών και παιδιών.

Ο παριστάμενος Υπουργός της Παιδείας ο κ.Αρσένης που τον διεδέχθη κατήργησε τη διάταξη του Εθνικού Απολυτηρίου ή τουλάχιστον την ανέστειλε και επίσης κατήργησε τη διάταξη με την οποία υπήρχε επί κυβερνήσεως Νέας Δημοκρατίας η εξέλιξη μελών ΔΕΠ, την οποία όμως λίγο πριν είχε καταργήσει ο προκάτοχός του ο κ.Παπανδρέου. 'Ετσι επαναφέρατε κύριε Υπουργέ μία διάταξη την οποία λίγο πριν ο κ.Παπανδρέου είχε ήδη καταργήσει. Αν αυτό δεν είναι προχειρότης, αν αυτό δεν είναι ανευθυνότης, αν αυτό δεν είναι σκοπιμότης, αν αυτό δεν είναι ισοπέδωση, τότε τι είναι;

Αλλά και η σημερινή ηγεσία του Υπουργείου Παιδείας αντιμετώπισε το θέμα της απεργίας των καθηγητών με ανεύθυνους χειρισμούς και σκοπιμότητες που απέβλεπαν σε κομματικά οφέλη, και αυτό διότι με τη στάση και τις ενδιάμεσες συζητήσεις παρέτεινε την απεργία των καθηγητών και δε δέχθηκε τίποτε. Εάν αυτός ήταν ο στόχος του Υπουργείου, διακινδυνεύω τη σκέψη, κύριε Υπουργέ, ότι επελέγη ο χώρος των εκπαιδευτικών για παραδειγματισμό των υπολοίπων πολιτών μετά από τους αγρότες. Τους μαθητές όμως δεν τους σκεφθήκατε. Το εθνικό κεφάλαιο Παιδεία πάει στην άκρη. Αλλά αν, ερωτώ, οι καθηγητές είχαν τη δυναμη να αντέξουν οικονομικά περισσότερο, κύριε Υπουργέ, τότε δε θα βρίσκατε κάποια λύση; Και αν πράγματι θα βρίσκατε κάποια λύση, εάν οι καθηγητές παρέτειναν την απεργία για 4 ή 5 μήνες, τότε θα δίνατε τη λύση; Αν αυτήν τη λύση την είχατε, τότε γιατί δεν τη δίνατε αμέσως, μόνο οδηγήσατε πραγματικά σ'αυτήν την απώλεια ουσιαστικά, του εκπαιδευτικού έτους των μαθητών;

Λυπάμαι που το τοποθετούμε έτσι, κύριε Υπουργέ, αλλά και η εν συνεχεία αντιμετώπιση του θέματος από πλευράς Υπουργείου, δεν ήταν σωστή και δεν ήταν υπεύθυνη. Διότι η αναπλήρωση των χαμένων ωρών ήταν εντελώς εικονική. Με το να μειώσετε τη διδακτική ώρα από τα σαράντα λεπτά στα τριάντα πέντε λεπτά και να εξοικονομήσετε δέκα ή δεκαπέντε λεπτά την ημέρα, οπωσδήποτε δεν αναπληρώνετε τις χαμένες ώρες.

Δεύτερον, τα σχολεία τα οποία κάνουν μάθημα το Σάββατο για να αναπληρώσουν τις χαμένες ώρες των μαθημάτων οι μαθητές και οι καθηγητές, όπως ξέρετε δεν εφαρμόζουν πιστά το πρόγραμμα, διότι εκεί προσέρχονται μόνο οι μαθητές που έχουν πρόβλημα απουσιών. 'Αλλωστε σε πολλά κτίρια υπάρχει μία συστέγαση πολλών, δύο και τριών ή και τεσσάρων ακόμα και πέντε σχολείων και καταλαβαίνετε το χάος το οποίο επικρατεί. Αλλά είναι και αντιπαιδαγωγικός ο τρόπος με τον οποίο προσπαθήσατε να το αντιμετωπίσετε, διότι όπως γνωρίζετε, η προσθήκη της μίας ώρας οδηγεί μοιραία στη διδασκαλία του ίδιου μαθήματος επί δύο συνεχείς ώρες. Με αυτόν τον τρόπο μπορείτε πραγματικά να καλύψετε την ύλη, αλλά οπωσδήποτε δεν εξασφαλίζετε την εμπέδωση και οι μαθητές δεν κατανοούν τα μαθήματα, τα οποία πρέπει να κατανοήσουν, για να προχωρήσουν στα επόμενα.

Είναι δυνατόν, να πιστεύετε, κύριε Υπουργέ, ότι με την μία εβδομάδα και τις τρεις μέρες μπορείτε να αναπληρώσετε οκτώ εβδομάδες χαμένων ωρών, που έπρεπε να διδαχτούν οι μαθητές; Και αν πράγματι με μία εβδομάδα και τρεις μέρες μπορείτε να αναπληρώσετε οκτώ εβδομάδες μαθημάτων, τότε γιατί πραγματικά το σχολικό έτος να διαρκεί εννέα μήνες;

Σε ό,τι αφορά τα Ανώτατα Εκπαιδευτικά Ιδρύματα. Η κτιριακή υποδομή, όπως ξέρετε, γιατί τα επισκεφθήκατε, είναι ελλιπέστατη. Υποσχεθήκατε ότι θα τους ενισχύσετε και για την κτιριακή και για την υλικοτεχνική υποδομή και δυστυχώς ακόμη περιμένουν.

Το επιχειρησιακό πρόγραμμα εκπαίδευσης και αρχικής κατάρτισης μέχρι το 31.12.1996 σας είπε και η κα Μπενάκη, η Εισηγήτριά μας, ο βαθμός απορροφητικότητας ήταν απελπιστικός, 18,5% κατά τους δικούς σας υπολογισμούς μέχρι το τέλος του 1996. Αλλά δηλώνετε επίσημα ότι ευελπιστείτε ότι θα απορροφήσετε και τα υπόλοιπα ποσά στη συνέχεια. Το ίδιο θα σας απαντήσω υποστηρίζουν όλοι οι Υπουργοί της σημερινής Κυβέρνησης, οι οποίοι δυστυχώς παρουσιάζουν αυτήν την αδυναμία της απορρόφησης των κοινοτικών κονδυλίων και δυστυχώς με αυτόν τον τρόπο χάνονται η μία μετά την άλλη οι ευκαιρίες που δίνονται στον Ελληνικό Λαό για έργα υποδομής, αλλά και ιδιαίτερα για την εξυπηρέτηση των αναγκών της Παιδείας.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

ΠΡΟΕΔΡΕΥΩΝ (Νικόλαος Κατσαρός): Τελειώνετε, κύριε συνάδελφε, σας παρακαλώ.

ΙΩΑΝΝΗΣ ΧΩΜΑΤΑΣ: Τελειώνω με μια πρόταση, κύριε Πρόεδρε.

Θα ήθελα να ρωτήσω, κύριε Υπουργέ, αυτό το λεγόμενο εθνικό κεφάλαιο Παιδείας, στο οποίο ο Ανδρέας Παπανδρέου είχε αναφερθεί και είχε δεσμευτεί και ο κ.Τσοχατζόπουλος, αλλά και ο σημερινός Πρωθυπουργός, ότι θα διαθέσουν 200 

Σελίδα 5841 

δισεκατομμύρια και οι τόκοι αυτών των 200 δισεκατομμυρίων ως εθνικό κεφάλαιο, για την Παιδεία, θα διατίθενται για την εκπαίδευση. Αυτά τι έγιναν; Δεν ξέρουμε τίποτα γι'αυτά.

ΠΡΟΕΔΡΕΥΩΝ (Νικόλαος Κατσαρός): Κάνατε επομένως την πρότασή σας, κύριε Χωματά, και συνεπώς τελειώσατε. 'Αλλωστε, έχετε και δευτερολογία.

Κύριοι συνάδελφοι, έχω την τιμή να σας ανακοινώσω, ότι τη συνεδρίασή μας παρακολουθούν απο τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" πενήντα μαθητές και τρεις συνοδοί καθηγητές από το 10ο Λύκειο του Νομού Λάρισας.

(Χειροκροτήματα από όλες τις Πτέρυγες)

Ο Υπουργός Εθνικής Παιδείας κ. Αρσένης έχει το λόγο.

Κύριε Υπουργέ, πώς θα κατανείμετε το χρόνο σας με τον κύριο Υφυπουργό;

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Θα μιλήσω εγώ περίπου είκοσι λεπτά και δέκα λεπτά ο κύριος Υφυπουργός.

ΠΡΟΕΔΡΕΥΩΝ (Νικόλαος Κατσαρός): Εντάξει. Θα έχετε και εσείς την ανοχή, που είχαν και οι συνάδελφοι της Νέας Δημοκρατίας.

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Κυρία και κύριοι συνάδελφοι, ομολογώ ότι βρίσκομαι σε αμηχανία σήμερα. Γιατί οι συνάδελφοι της Νέας Δημοκρατίας κατέθεσαν αυτήν την επερώτηση; Τι ελέγχουν με αυτήν την επερώτηση, ποια είναι τα συγκεκριμένα θέματα, για τα οποία ελέγχεται η Κυβέρνηση και γιατί σήμερα;

Κατανοώ την ανάγκη της Αξιωματικής Αντιπολίτευσης να συντηρήσει την κομματική της γυμναστική, ασκώντας άσκοπη και άνευ πολιτικού περιεχομένου αντιπολίτευση στην Κυβέρνηση. Αλλά υπάρχουν και κάποια όρια σε αυτήν τη γυμναστική.

'Εχουμε πει και έχω επαναλάβει πολλές φορές, είχαμε και εδώ σε αυτό το Σώμα, εδώ και μερικές εβδομάδες μία προ ημερησίας διατάξεως συζήτηση για την Παιδεία, που τέθηκαν όλα τα θέματα- τους βασικούς σκοπούς και το πρόγραμμα της Κυβέρνησης και η Αξιωματική Αντιπολίτευση αλλά και τα άλλα Κόμματα είχαν την ευκαιρία να τοποθετηθούν.

Τι καινούριο προέκυψε από τότε ώστε σήμερα οι συνάδελφοι της Νέας Δημοκρατίας να θεωρούν αναγκαίο να ελέγξουν την Κυβέρνηση; Το μόνο που συνέβη έκτοτε ήταν η αλλαγή της ηγεσίας στη Νέα Δημοκρατία. Δεν ξέρω αν η μορφή της σημερινής επερώτησης είναι ένα δείγμα της νέας ηγεσίας της Νέας Δημοκρατίας και της μορφής της Αντιπολίτευσης που θα έχουμε από αυτήν. Αν αυτό είναι δείγμα, λυπάμαι πάρα πολύ, γιατί ψάχνω να βρω συγκεκριμένα θέματα για συζήτηση.

Η κα Μπενάκη μας κατηγόρησε για γενικολογίες. Μα η πιο γενικόλογη εισήγηση ήταν η δική της. 'Ετσι, είμαι υποχρεωμένος να επαναλάβω ορισμένα βασικά πράγματα, ορισμένες βασικές αρχές, ποιο είναι το πρόγραμμα της Κυβέρνησης στο χώρο της Παιδείας, ποιες είαι οι διαδικασίες που ακολουθούμε και ποιο το χρονοδιάγραμμά μας.

Πριν μπω όμως σε αυτό, θα ήθελα να αναφέρω δύο λόγια και για την απεργία. Οι απεργίες, όπως ξέρετε, δεν προγραμματίζονται, προκύπτουν. Η Κυβέρνηση είχε κάνει διάλογο με τους εκπροσώπους της ΟΛΜΕ, πριν από την απεργία, είχα επανειλημμένες συζητήσεις μαζί τους και, ως αποτέλεσμα αυτών των συναντήσεων, είχαν γίνει πριν από την απεργία σημαντικές βελτιώσεις στο μισθολόγιο των καθηγητών μέσης εκπαίδευσης.

Κατά τη διάρκεια της απεργίας είχαμε επανειλημμένες συζητήσεις και συσκέψεις με το Δ.Σ. της ΟΛΜΕ -ουδέποτε διεκόπη ο διάλογος- και με το Υπουργείο Οικονομικών και αποτέλεσμα αυτών των διαπραγματεύσεων και του διαλόγου, ήταν τρεις σημαντικές βελτιώσεις στο μισθολόγιο των καθηγητών.

Η εμμονή της ΟΛΜΕ να συνεχίσει την απεργία, δεν ήταν ξένη από πολιτικές σκοπιμότητες. Δεν είναι τυχαίο, κύριοι συνάδελφοι, ότι, μετά από την τρίτη εβδομάδα της απεργίας, όταν ήταν σαφές ότι η Κυβέρνηση είχε εξαντλήσει τα οικονομικά περιθώρια για την αύξηση των αποδοχών των καθηγητών και ελέχθη επισήμως στους καθηγητές ως απόφαση του Υπουργικού Συμβουλίου, η μεγάλη πλειοψηφία των καθηγητών δεν απήργησε. Η απεργία είχε συμμετοχή κάτω του 40% μετά την τρίτη εβδομάδα και κατέβηκε στο 25% τις τελευταίες εβδομάδες. Δεν είναι επίσης τυχαίο ότι η απόφαση συνέχισης της απεργίας ελήφθη από την πλειοψηφία του Δ.Σ. της ΟΛΜΕ, πλειοψηφία μελών που πρόσκεινται στο Κόμμα της Νέας Δημοκρατίας και του Συνασπισμού. Αυτοί που ηγήθησαν της απεργίας είναι επιφανή στελέχη του Κόμματός τους.

Κι εγώ τώρα σας ερωτώ. Ποια είναι η θέση της Νέας Δημοκρατίας; Επικροτεί την παρατεταμένη αυτή απεργία, που πράγματι δημιούργησε προβλήματα στην εκπαίδευση; Ασκεί κριτική στην Κυβέρνηση, που συζήτησε όλα τα θέματα με τους εκπαιδευτικούς και προχώρησε σε ένα μισθολόγιο, που εξήντλησε τα οικονομικά περιθώρια, που έχει η Κυβέρνηση στα πλαίσια του προϋπολογισμού και του μισθολογίου των δημοσίων υπαλλήλων; Και ας μην ξεχνάμε ότι οι αυξήσεις, οι οποίες εδόθησαν στους εκπαιδευτικούς μ' αυτό το μισθολόγιο είναι οι μεγαλύτερες αυξήσεις που δόθηκαν στο δημόσιο τομέα το 1997. Αυτά, λοιπόν, περί χειρισμών της απεργίας.

Εγώ τώρα θα ήθελα να επιστρέψω την κριτική και να ρωτήσω γιατί επί οκτώ εβδομάδες επισήμως η Νέα Δημοκρατία δεν είχε πάρει πολιτική θέση πάνω στο θέμα της απεργίας και στο κλείσιμο των σχολείων; Γιατί επιφανή στελέχη της συνδικαλιστικά, ήταν εκείνα τα οποία επέμεναν στη συνέχιση της απεργίας, ενώ η πλειοψηφία των καθηγητών δεν απεργούσε; 

Εγώ δε θα πω ότι αυτή η απεργία δε δημιούργησε προβλήματα στο εκπαιδευτικό πρόγραμμα του σχολικού έτους. Δημιούργησε προβλήματα. Και με την εγκύκλιο του Υπουργείου, μετά τη λήξη της απεργίας, προσπαθήσαμε να καλύψουμε όσο γίνεται καλύτερα τις ώρες που χάθηκαν. Και είμαι σήμερα στην ευχάριστη θέση να σας πω ότι, με συντονισμένες προσπάθειες που γίνονται από τις διευθύνσεις των σχολείων σε συνεργασία με τους συλλόγους των διδασκόντων και τους συλλόγους των γονέων, έχει μπει μπροστά ένα πρόγραμμα αποτελεσματικό αναπλήρωσης αυτών των ωρών.

Θα σας δώσω στοιχεία, τα οποία μόλις σήμερα συγκεντρώσαμε από τις υπηρεσίες μας. 'Εχω στοιχεία για το 76,2% των σχολείων. Στα σχολεία αυτά για την αναπλήρωση της ύλης εφαρμόζουν το εξής πρόγραμμα. 'Ενα ποσοστό 32,7% καλύπτει και μπορεί να καλύψει τις ώρες με επέκταση του ημερήσιου ωραρίου τους, διότι, όπως ξέρετε, η εμπειρία στα σχολεία ήταν διαφορετική. Σε άλλα σχολεία χάθηκαν λίγες ώρες και σε άλλα κάπως περισσότερες.

'Ενα άλλο ποσοστό 22% καλύπτουν τις ώρες αυτές με επέκταση του ημερησίου ωραρίου, όπως και οι άλλες, αλλά και με Σάββατο και Μεγάλη Εβδομάδα. 'Ενα άλλο ποσοστό 19% με επέκταση του ημερησίου ωραρίου, και Σάββατο. Και ένα ποσοστό 8% με επέκταση του ημερησίου ωραρίου και Μεγάλη Εβδομάδα. Μεγάλη Εβδομάδα εννοώ Μεγάλη Δευτέρα, Μεγάλη Τρίτη και Μεγάλη Τετάρτη. 'Ενα 5% μπορεί να καλύψει τις ώρες μόνο με την πρόσθετη εβδομάδα που προβλέπουμε τον Ιούνιο. 'Ενα 3% με ένα Σάββατο και τη Μεγάλη Εβδομάδα και ένα 2,4% μόνο μόνο το Σάββατο και ένα 1,8% μόνο με τη Μεγάλη Εβδομάδα. Πέρα από το 76,2% των σχολείων που απήντησαν, ένα 6,1% που μας απήντησε, μας ενημερώνει ότι δεν εφαρμόζει πρόγραμμα αναπλήρωσης γιατί δεν έγινε απεργία σ' αυτά τα σχολεία και δε χρειάζεται αναπλήρωση. Βλέπετε, λοιπόν, ότι δεν πρέπει να μιλάμε για υπερβολές. Η αναπλήρωση γίνεται, είναι αποτελεσματική και με καλή συνεργασία το σχολικό έτος θα λήξει, παρά το γεγονός ότι η παρατεταμένη απεργία δημιούργησε πράγματι προβλήματα.

Φεύγω τώρα από το θέμα της απεργίας για να πάω στο θέμα των βασικών στόχων της μεταρρύθμισης της Παιδείας και του χρονοδιαγράμματος. Τους βασικούς μας στόχους τους εξαγγείλαμε ευθύς εξ' αρχής με τις προγραμματικές δηλώσεις της Κυβέρνησης εδώ. Και ενθυμούμαι ότι πάνω στους βασικούς στόχους της Κυβέρνησης δεν είχαμε βασικές αντιρρήσεις από

Σελίδα 5842 

την Αξιωματική Αντιπολίτευση. Αν η Αξιωματική Αντιπολίτευση έχει τώρα βασικές αντιρρήσεις, θα επιθυμούσαμε να το ξέρουμε. Ποιοι ήταν οι βασικοί αυτοί στόχοι; Πρώτον, ότι η Παιδεία χρειάζεται μια ριζική μεταρρύθμιση και νομίζω ότι όλοι συμφωνούμε σ' αυτό. Λέγοντας ότι χρειαζόμαστε βασική μεταρρύθμιση δεν πρέπει να ισοπεδώνουμε τα πολλά και θετικά που έγιναν στο παρελθόν από διάφορους Υπουργούς και διάφορες κυβερνήσεις. Δεν πρέπει να είμαστε ισοπεδωτικοί. Δεν είναι το σημερινό εκπαιδευτικό σύστημα στη θέση που ήταν το σύστημα είκοσι πέντε-τριάντα χρόνια πριν. 'Εχει γίνει πρόοδος. Αλλά, το σύστημα χρειάζεται βασική μεταρρύθμιση.

Δεύτερον, ότι η μεταρρύθμιση αυτή δεν μπορεί να είναι έργο ενός Υπουργού ή μιας κυβέρνησης. Πρέπει να είναι έργο το οποίο να στηρίζεται σε μια ευρύτατη συναίνεση των εκπαιδευτικών φορέων και σε μια συναίνεση, ή αν αυτό δεν είναι δυνατό, τουλάχιστον σε μια συνεννόηση των Κομμάτων στη Βουλή. Δεν έχει νόημα κυρίες και κύριοι συνάδελφοι, να προχωρούμε σε μεταρρυθμίσεις που μετά από ένα, δύο, τρία, τέσσερα, ή και πέντε χρόνια θα ανατραπούν από μια άλλη πολιτική σκέψη. Για να προχωρήσει μια μεταρρύθμιση και να αποδώσει χρειάζομαστε σταθερότητα και δέσμευση ότι η βασική παράμετρος της μεταρρύθμισης θα είναι αποδεκτή από ένα ευρύτατο πολιτικό και κοινωνικό φάσμα.

Για το λόγο αυτό, επειδή αυτή είναι η αρχή μας, ευθύς εξ αρχής εξαγγείλαμε ότι θα προχωρήσουμε στη μεταρρύθμιση με προσεκτικά βήματα και μετά από διάλογο.

Ποιoς ήταν αυτός ο διάλογος και ποια είναι αυτή η διαδικασία: Είπαμε ότι θα μιλήσουμε με τους εκπαιδευτικούς φορείς και ότι θα ολοκληρώσουμε το διάλογο αυτό μέσα στην άνοιξη και, πριν από τις θερινές διακοπές στη Βουλή, θα έχουμε την ευκαιρία να κάνουμε ένα διακομματικό διάλογο πάνω στη βάση των συμπερασμάτων μας με τους εκπαιδευτικούς φορείς, έτσι που βασικές μεταρρυθμίσεις που θα αρχίσουν σταδιακά να εφαρμόζονται από το επόμενο ακαδημαϊκό και σχολικό έτος, να έχουν μια ευρύτατη στήριξη.

Είναι, λοιπόν, μετά από διάλογο σε κοινωνικό επίπεδο και διάλογο σε πολιτικό επίπεδο, που θα καταθέσουμε τις βασικές ρυθμίσεις για την Παιδεία.

Αυτό ήταν το χρονοδιάγραμμα που σας εξαγγείλαμε κατά τη συζήτηση του Προϋπολογισμού, πέρυσι το Δεκέμβριο και επανέλαβα το ίδιο χρονοδιάγραμμα σε συζήτηση προ ημερησίας διατάξεως εδώ και μερικές εβδομάδες.

Το χρονοδιάγραμμα αυτό, ισχύει παρά το γεγονός -και το ομολογώ αυτό- ότι η παρατεταμένη Παιδεία των εκπαιδευτικών μας πήγε ένα, ενάμιση μήνα πίσω.

Εν τω μεταξύ, ο διάλογος έχει προχωρήσει και έχουμε καταλήξει σε ορισμένα συμπεράσματα. Ορισμένα θέματα τα οποία είναι βασικά για την Παιδεία και ώριμα για συζήτηση σε πολιτικό επίπεδο, τα φέρνουμε στη Βουλή. 'Ηδη, καταθέσαμε ένα νομοσχέδιο που λύνει, κατά οριστικό και αποτελεσματικό τρόπο, το θέμα της εξέλιξης των μελών ΔΕΠ στα Πανεπιστήμια. Υπήρχε, όπως ξέρετε, σοβαρότατο πρόβλημα και είχε μπλοκαριστεί η εξέλιξη των Πανεπιστημιακών.

Εμείς, μετά από συζητήσεις που κάναμε με τις Συγκλήτους, με τους Πρυτάνεις των Πανεπιστημίων, αλλά και τους εκπροσώπους των μελών ΔΕΠ, φθάσαμε σε κοινά συμπεράσματα, που εξυπηρετούν τη λειτουργικότητα των Πανεπιστημίων, λύνουν το θέμα της εξέλιξης των μελών ΔΕΠ με διαφάνεια, με αξιοκρατικά κριτήρια και είναι γενικής αποδοχής. Αυτό το νομοσχέδιο, θα είναι σύντομα στα χέρια σας για συζήτηση. 'Εχει ήδη κατατεθεί, και φαντάζομαι θα έλθει στην Ολομέλεια, αμέσως μετά τις διακοπές του Πάσχα.

'Ενα δεύτερο νομοσχέδιο, το οποίο και αυτό είναι έτοιμο και προωθείται και θα είναι στα χέρια σας αμέσως μετά τις διακοπές του Πάσχα, είναι η λειτουργία του ανοικτού Πανεπιστημίου. Ο θεσμός είναι γνωστός, έχει καθιερωθεί, αλλά δεν υπάρχει νόμος για να επιτρέψει τη λειτουργία του ανοικτού Πανεπιστημίου. 'Εχει γίνει όλη η προεργασία υποδομής, έτσι που το ανοικτό Πανεπιστήμιο να αρχίσει να λειτουργεί από το Σεπτέμβριο. Είναι ένας θεσμός, όπως είπα, ευρύτατης κοινωνικής και διακομματικής αποδοχής, γι' αυτό και ελπίζω ότι το νομοσχέδιο που θα συζητηθεί σε μερικές εβδομάδες στη Βουλή, θα είναι ένα νομοσχέδιο που θα στηριχθεί απ' όλες τις Πτέρυγες του Κοινοβουλίου.

Το τρίτο νομοσχέδιο, που είναι αποτέλεσμα του διαλόγου που έχουμε κάνει με την εκπαιδευτική κοινότητα, αφορά στο μισθολόγιο της Γ'βάθμιας εκπαίδευσης, καθώς και τον καθορισμό της ιδιότητας του καθηγητού πλήρους και μερικής απασχόλησης. Και σ'αυτό το σημείο, έχει προκύψει σύγκλιση απόψεων μεταξύ των συναρμοδίων Υπουργείων και της εκπαιδευτικής κοινότητας.

Αυτό το σημαντικό νομοσχέδιο θα είναι στη διάθεσή σας και ελπίζω πάλι να πώχουμε μια ευρύτατη κομματική συναίνεση.

Τέλος, πάλι ως αποτέλεσμα συζητήσεων και με τα ΤΕΙ και με εκπροσώπους της εκπαιδευτικής κοινότητας στην πρωτοβάθμια και δευτεροβάθμια εκπαίδευση, κατατίθεται ένα νομοσχέδιο που αφορά την ειδική αγωγή, αλλά εμπεριέχει και συγκεκριμένες ρυθμίσεις για την αναβάθμιση και τη λειτουργία των ΤΕΙ.

Αυτά είναι νομοσχέδια, τα οποία είναι αποτέλεσμα επιτυχούς διαλόγου. 'Εχουν ωριμάσει πλέον οι συνθήκες για να συζητήσει αυτά τα νομοσχέδια η Βουλή. Αυτό είναι ένα παράδειγμα της διαδικασίας που ακολουθεί η Κυβέρνηση στον ευαίσθητο χώρο της Παιδείας.

Δε φέρνουμε εδώ νομοσχέδια πρόχειρα και χωρίς μελέτη. Δε φέρνουμε εδώ ρυθμίσεις που δεν έχουν γίνει αντικείμενο διαλόγου.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού).

Κύριε Πρόεδρε, παρακαλώ την ανοχή σας για πέντε λεπτά ακόμη.

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Υπουργέ.

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Αυτά τα νομοσχέδια, βέβαια, δεν αφορούν βασικές ρυθμίσεις για την Παιδεία του 21ου αιώνα. Είναι βέβαια, σημαντικά νομοσχέδια, αλλά τα νομοσχέδια που θα αλλάξουν τη μορφή της Παιδείας, θα έλθουν στη Βουλή από το καλοκαίρι και μετά, γιατί αυτές τις ρυθμίσεις θέλουμε να τις συζητήσουμε με την εκπαιδευτική κοινότητα και με τα Κόμματα εντός του Μαϊου.

Θα σας δώσω όμως δυο τρεις πληροφορίες γι' αυτά.

Πιστεύω ότι όλοι μας συμφωνούμε ότι το όραμα του 'Ελληνα πολίτη να έχει ελεύθερη πρόσβαση σε μια ποιοτικά αναβαθμισμένη δημόσια Παιδεία σε όλους τους βαθμούς, πρωτοβάθμια, δευτεροβάθμια και τριτοβάθμια εκπαίδευση πρέπει να γίνει πραγματικότητα.

Δε νομίζω ότι και οι αγαπητοί συνάδελφοι της Νέας Δημοκρατίας θέλουν να υπάρχει κλειστός αριθμός πρόσβασης στην τριτοβάθμια εκπαίδευση. Νομίζω ότι συμφωνούν και αυτοί ότι οι πολίτες που έχουν τα προσόντα να παρακολουθήσουν προγράμματα στην τριτοβάθμια εκπαίδευση, έχουν δικαίωμα πρόσβασης. Φυσικά, θα πρέπει να εξασφαλισθεί ταυτόχρονα και η ποιοτική αναβάθμιση της τριτοβάθμιας εκπαίδευσης.

Κυρίες και κύριοι συνάδελφοι, δεν πρέπει να γίνεται σύγχυση μεταξύ πανεπιστημιακών σπουδών και επαγγελματικής κατοχύρωσης. Αυτά είναι ιδέες που ανταποκρίνονταν σε μια τεχνολογική και κοινωνική διάρθρωση του 19ου αιώνα, ίσως και μερικών δεκαετιών του 20ου αιώνα. 

Σήμερα, με την ταχύτατη αλλαγή των τεχνολογιών, το πανεπιστήμιο σου δίνει τις γνώσεις και τις δεξιότητες να αντιμετωπίσεις τις προκλήσεις της αλλαγής της τεχνολογίας, τις προκλήσεις στην παραγωγή.

Το δικαίωμα στη δουλειά δε θα το σχεδιάσει το πανεπιστήμιο, θα το σχεδιάσει η ίδια η διαδικασία της παραγωγής. Και νομίζω ότι δεν πρέπει σ' αυτήν τη Χώρα, να συζητούμε θέματα, τα οποία έχουν λυθεί εδώ και πολλές δεκαετίες σε άλλες χώρες.

'Αλλο, λοιπόν, η πρόσβαση στην τριτοβάθμια εκπαίδευση, άλλο το δικαίωμα στη γνώση και άλλο το θέμα της κατοχύρωσης του επαγγέλματος σε συγκεκριμένους χώρους, που 

Σελίδα 5843 

δεν είναι δουλειά του πανεπιστημίου, είναι δουλειά της παραγωγής, των επιμελητηρίων των συγκεκριμένων επαγγελμάτων. Και αυτό είναι ένα μεγάλο θέμα που πρέπει να το συζητήσουμε.

Ελεύθερη πρόσβαση, λοιπόν, στα πανεπιστήμια, σημαίνει ότι, πέρα από τη βελτίωση της υποδομής τους, θα πρέπει να έχουμε και ευέλικτα προγράμματα που ανταποκρίνονται στις καινούριες συνθήκες εξέλιξης της ίδιας της πληροφόρησης και της γνώσης.

Οι ελεύθεροι κύκλοι σπουδών, αυτό το παράλληλο σύστημα με τα συμβατικά προγράμματα, δεν είναι τίποτα άλλο από ένα ευέλικτο σύστημα, για να ανταποκριθεί στην ανάπτυξη νέων γνωστικών αντικειμένων, με έναν ευέλικτο τρόπο, να αναβαθμίσει την ποιότητα των μαθημάτων στα πανεπιστήμια και να δώσει το δικαίωμα επιλογής μαθημάτων στους φοιτητές, έτσι που το μείγμα των μαθημάτων να αθροίζεται σε ένα πρόγραμμα, που οδηγεί σε ένα πτυχίο, αλλά εμπεριέχει ένα συνδυασμό μαθημάτων, που ανταποκρίνεται στις ανάγκες και στις φιλοδοξίες του φοιτητή.

Τα προγράμματα ΕΛΚΥΣ, στα οποία αναφέρθηκε και η κα Μπενάκη, έχουν βρει ανταπόκριση, ήδη, στα πανεπιστήμια και ελπίζουμε το νομοσχέδιο να είναι έτοιμο αν όχι το Μάϊο τότε μέσα στον Ιούνιο, για να περάσει και για να αρχίσει να εφαρμόζεται αυτό το σύστημα σε ορισμένα πανεπιστήμια από το Σεπτέμβριο αυτού του ακαδημαϊκού έτους.

Για να προχωρήσουμε στα "ανοιχτά πανεπιστήμια", για να καταργηθούν οι γενικές εξετάσεις και να απαλλαγεί η ελληνική οικογένεια από το άγχος των εξετάσεων αυτών, που δεν έχουν εκπαιδευτικό περιεχόμενο, θα χρειαστεί να αναβαθμιστεί το λύκειο το οποίο, ομολογουμένως, σήμερα έχει χάσει τον αυτοτελή εκπαιδευτικό του χαρακτήρα.

Το πρόγραμμα της μεταρρύθμισης, πάνω στο οποίο δουλεύουμε, είναι ακριβώς, η αναμόρφωση, η αναβάθμιση του λυκείου, ως ανεξάρτητης, αυτοτελούς, εκπαιδευτικής βαθμίδας.

Το απολυτήριο του λυκείου, όπως το βλέπουμε εμείς, αυτό που εμείς ονομάζουμε εθνικό απολυτήριο, δε θα είναι ένα απολυτήριο που θα εκφράζει το αποτέλεσμα μηχανιστικών εξετάσεων σε πανελλαδικό επίπεδο, αλλά θα εκφράζει την απόδοση του μαθητή τα τρία χρόνια στο λύκειο, απόδοση που θα αξιολογείται από καθηγητές που έχουν την εκπαίδευση και την ικανότητα να κάνουν την αξιολόγηση της εκπαιδευτικής δυναμικής του κάθε μαθητή, με αντικειμενικό τρόπο.

Το Παιδαγωγικό Ινστιτούτο έχει προχωρήσει προς αυτήν την κατεύθυνση. Υπάρχουν συγκεκριμένες προτάσεις, έτσι που από το Σεπτέμβριο ν' αρχίσουμε να εφαρμόζουμε τα μαθήματα λυκείου νέου τύπου και να μπορούμε να πούμε ότι μετά από τρία χρόνια, δηλαδή το 2000, το λύκειο θα έχει ολοκληρώσει έναν κύκλο μεταρρυθμίσεων, όπου το λύκειο πράγματι θα είναι μια αναβαθμισμένη, αυτοτελής εκπαιδευτική βαθμίδα, όχι μόνο εισαγωγής στην τριτοβάθμια εκπαίδευση, αλλά εκπαίδευσης των ίδιων των μαθητών για τη ζωή. Αν επιθυμούν, μπορούν αποφοιτώντας από το λύκειο να πάνε ή σε τεχνικές σχολές ή κατευθείαν στην παραγωγή, γιατί θα είναι εφοδιασμένοι με τα απαραίτητα εκπαιδευτικά προσόντα, για ν' αντιμετωπίσουν τις προκλήσεις της ζωής και της παραγωγής. Αυτοί είναι οι σκοποί μας, αυτή είναι η διαδικασία που θα ακολουθήσουμε, αυτός είναι ο τρόπος που αντιμετωπίζουμε τις προκλήσεις.

Εμείς δεν προσεγγίζουμε το θέμα με στενή κομματική ή πολιτική διάθεση. Η Παιδεία είναι πολύ σοβαρό θέμα και δεν μπορεί να είναι αντικείμενο διακομματικών αντεγκλήσεων. Πρέπει να είναι ο χώρος σύγκλισης των απόψεων των Κομμάτων, γιατί το μέλλον της Πατρίδας θα εξαρτηθεί από την Παιδεία μας.

Παρά το γεγονός ότι στη σημερινή επερώτηση ίσχυσαν οι παραδοσιακές, αντιπολιτευτικές προδιαθέσεις, εγώ είμαι αισιόδοξος, ότι με διάλογο, με καλή πρόθεση, θα φτάσουμε σε σύγκλιση των απόψεων, για να βάλουμε τώρα τα θεμέλια ενός νέου συστήματος Παιδείας, που έχει γενική, κοινωνική και πολιτική αποδοχή.

..LAYOUT 3 Ακολούθησε στη συνέχεια μία τριετία αδράνειας και αποτελμάτωσης όλων των εκπαιδευτικών προβλημάτων της Παιδείας, τα οποία θυμήθηκε παραμονές εκλογών ο προκάτοχός σας κ. Παπανδρέου και δεν έχω τώρα να σας παρουσιάσω τα φυλλάδια που τυπώθηκαν και διανεμήθηκαν στον Ελληνικό Λαό, για την αναγέννηση στην παιδεία, για το εθνικό απολυτήριο και όλα εκείνα τα μεγαλεπίβολα μέτρα, που κατέρρευσαν ως χάρτινος πύργος, μόλις εσείς ανεβήκατε στη θέση του Υπουργού Παιδείας και πολύ σωστά κάνοντας, τα βάλατε στο ψυγείο. Διότι πράγματι, ήταν και λανθασμένο και δεν υπήρχε η παραμικρή υποδομή για να εφαρμοστούν.

Ερχόμαστε στο τελευταίο αυτό επτάμηνο, όπου μέχρι σήμερα δεν μπορούμε να διαπιστώσουμε τίποτε περισσότερο, παρά ασκήσεις επί χάρτου, τις οποίες μας προειδοποιείτε κάθε τόσο, ότι θα τις κάνετε νομοθετήματα. Και θα έπρεπε για έναν πρόσθετο λόγο να μας ευχαριστήσετε σήμερα, διότι με την επερώτησή μας ερχόμαστε έγκαιρα να σας προειδοποιήσουμε, για να αποφύγετε ορισμένες βασικά εσφαλμένες ρυθμίσεις, που και αυτές, όπως και οι προηγούμενες των Κυβερνήσεών σας, θα οδηγήσουν τελικά σε ακόμη μεγαλύτερη επιδείνωση όλων των βαθμίδων της εκπαίδευσης και επιδείνωση όλων των δεικτών της ποιότητας του εκπαιδευτικού μας συστήματος.

Διότι σήμερα, κύριε Υπουργέ -και αυτό ασφαλώς δεν αποτελεί δική σας ευθύνη, αλλά είναι μία συνέπεια μακράς πορείας πλήρους διάλυσης όλων των θεσμών και όλων των δομών του εκπαιδευτικού μας συστήματος- για να αρχίσουμε από το Υπουργείο Παιδείας, που πολύ σωστά τα περιέγραψε η συνάδελφός μου η κα Μπενάκη, δεν υπάρχει στην ουσία επιτελικό όργανο. Το επιτελικό όργανο της Κυβέρνησης στον τομέα της Παιδείας είναι οι σύμβουλοί σας. Και καλώς τους έχετε, γιατί αν δεν είχατε και αυτούς, πράγματι όπως έχει καταντήσει σήμερα το Υπουργείο Παιδείας -και σε αυτό ασφαλώς δεν έχουν συμβάλει οι Κυβερνήσεις της Νέας Δημοκρατίας, είναι δικό σας επίτευγμα με τις διοικητικές μεταβολές που έχετε κάνει- δεν μπορεί ν' ανταποκριθεί στοιχειωδώς στην αποστολή του. Γι' αυτό και δεν έχετε στοιχεία να μας δώσετε, όταν σας ρωτήσαμε να μας πείτε πόσα είναι τα πραγματικά κενά σήμερα στο χώρο της Παιδείας, στο εκπαιδευτικό προσωπικό. Ξέρετε να μας πείτε πόσες χιλιάδες ώρες χάνονται και δε φαίνονται; Δεν υπάρχουν μόνο αφανή ελλείμματα στην οικονομία, υπάρχουν αφανή ελλείμματα στον τομέα της εκπαίδευσης.

Δεν υπάρχουν όργανα. Είπατε προηγούμενως για το μεγάλο έργο που θα κάνει το Παιδαγωγικό Ινστιτούτο, για το επίσης μεγάλο έργο που θα κάνει ο άλλος ανταγωνιστικός φορέας. Και πάλι σας προειδοποιήσαμε εδώ έγκαιρα, να μη συνεχίσετε αυτήν την πολιτική στον τομέα της Παιδείας, να έρχονται σε αντιπαράθεση και σε σύγκρουση φορείς εμπλεκόμενοι στους ίδιους τομείς. Γιατί αυτό το Κέντρο Εκπαιδευτικών Μελετών και Ερευνών θα μπορούσε να είναι ένας τομέας του Παιδαγωγικού Ινστιτούτου. Αλλά και το Παιδαγωγικό Ινστιτούτο βρίσκεται σήμερα σε κατάσταση αποσύνθεσης, ο μεγαλύτερος αριθμός των οργανικών θέσεων είναι κενός, είναι αδύνατον να ανταποκριθεί σε πραγματικά επιστημονικό έργο. Δουλεύει μόνο με μερικές δεκάδες αποσπασμένων καθηγητών, χωρίς κίνητρα. Το δε άλλο κέντρο ερευνών, από το οποίο περιμένουμε την αναγέννηση της Παιδείας, λειτουργεί με τον ατυχή καθηγητή τον κ. Κασωτάκη, τον οποίο επιλέξατε. Και τον λέω "ατυχή", σε σχέση με το έργο που του δίνετε καθώς και σε σύγκριση με τα μέσα που δε του δίνετε, γιατί αυτήν τη στιγμή προσπαθεί να τα βγάλει πέρα με καμία δεκαπενταριά αποσπασμένους εκπαιδευτικούς.

Είναι δυνατόν, λοιπόν, να μιλάμε σοβαρά, ότι αυτό το Υπουργείο Παιδείας και αυτοί οι εκπαιδευτικοί φορείς μπορούν σήμερα ν'ανταπεξέλθουν στις τεράστιες απαιτήσεις που έχει ο Ελληνικός Λαός, η ελληνική κοινωνία, έχετε εσείς, κύριε Υπουργέ, η δική σας Κυβέρνηση, στο χώρο της Παιδείας;

Θα ήθελα να ζητήσω, κύριε Πρόεδρε, να μιλήσει ο κ. Ανθόπουλος γι' αυτό.

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός εκλήθη στην Κυβερνητική Επιτροπή.

Σελίδα 5844 

 

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Τότε θα απαντήσω στη δευτολογία μου, γιατί θέλω να απαντήσω σε ορισμένα θέματα που αφορούν την πρωτοβάθμια εκπαίδευση και τα Τ.Ε.Ι. και είχα ζητήσει από τον κ. Ανθόπουλο να μιλήσει. Θα μιλήσω στη δευτερολογία μου.

ΠΡΟΕΔΡΕΥΩΝ (Νικόλαος Κατσαρός): Μάλιστα.

Ο Γραμματέας της Κοινοβουλευτικής Ομάδας της Νέας Δημοκρατίας κ. Δήμας, ορίζει ως Κοινοβουλευτικό Εκπρόσωπο του Κόμματος κατά τη συζήτηση της επερώτησης της Νέας Δημοκρατίας, τον κ. Βασίλειο Κοντογιαννόπουλο.

Ο Κοινοβουλευτικός Εκπρόσωπος της Νέας Δημοκρατίας κ. Κοντογιαννόπουλος έχει το λόγο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κυρίες και κύριοι συνάδελφοι -και καλώς μιλώ στον πληθυντικό, απ' ό,τι βλέπω, και για τα δύο φύλα- είναι φανερό ότι ο κύριος Υπουργός Παιδείας είναι πολύ ικανοποιημένος από τον εαυτό του και από τα αποτελέσματα της πολιτικής, που επί επτά τώρα μήνες εφαρμόζει η Κυβέρνηση του κ. Σημίτη.

Λυπάμαι, όμως, διότι θα τον στεναχωρήσω λέγοντάς του, ότι η Αξιωματική Αντιπολίτευση δεν συμμερίζεται ούτε την αυταρέσκειά του ούτε την αυτάρκειά του. Αντίθετα, θεωρεί, ότι σε ένα τόσο μικρό σχετικά χρονικό διάστημα έγιναν όχι βήματα προς τα μπρος αλλά πολλά βήματα προς τα πίσω. Και εκτιμώ ότι την αντίληψη αυτή τη συμμερίζεται η μεγάλη πλειοψηφία της κοινής γνώμης. Διότι είναι πάρα πολύ νωπές οι εντυπώσεις και οι διαπιστώσεις από τις καταστροφικές συνέπειες της απώλειας ουσιαστικά μιας σχολικής χρονιάς. Και αυτό το "επίτευγμα" μόνον η Κυβέρνησή σας μπορεί να το επικαλεσθεί. Διότι δεν έχει ξανασυμβεί, τουλάχιστον από το 1974 και μετά, να χαθεί μία ολόκληρη σχολική χρονιά.

Γι' αυτό, κύριε Υπουργέ, και για όλους τους υπόλοιπους λόγους που ακούσατε και θα ακούσετε ακόμη μέχρι τέλους της συνεδρίασης, σήμερα, σας επερωτούμε. Και θα συνεχίζουμε να σας επερωτούμε, όσο τα αποτελέσματα της πολιτικής που εφαρμόζετε, βρίσκονται σε αναντιστοιχία με τους στόχους, που μεγαλόστομα κάθε τόσο εξαγγέλλετε.

Θα σας πω πρώτα απ' όλα, ότι σας επερωτούμε, κύριε Υπουργέ, για την εκπαιδευτική πολιτική που ακολουθήσατε ως Κυβέρνηση του ΠΑ.ΣΟ.Κ.. Δεν πάω τόσο πίσω στην οκταετία του '80-'89, αλλά στην τελευταία τετραετία, διότι είστε η ίδια Κυβέρνηση που βρίσκεται στην εξουσία συνεχώς από το 1993. Η εκπαιδευτική σας πολιτική -και αυτή που ακόμα σήμερα εσείς, τους επτά μήνες, έχετε την ευθύνη των χειρισμών και της εφαρμογής- παρουσιάζει όλα τα συμπτώματα της παθογένειας, που λίγο πολύ όλοι μας συμφωνούμε ότι εμφανίζει το εκπαιδευτικό σύστημα και τα καταγγέλλουμε, πολλές φορές και όταν σε αυτά έχουμε συμβάλει κι εμείς οι ίδιοι. Κι εδώ περιλαμβάνω και τον εαυτό μου, κύριε Υπουργέ.

Τι κάνατε σαν Κυβέρνηση αυτά τα τέσσερα χρόνια; Τι προσφέρατε στην Παιδεία; Το πρώτο που κάνατε είναι να ανατρέψετε, να ξηλώσετε ορθά μέτρα, που ο συνάδελφός μου, ο Γιώργος Σουφλιάς, είχε πάρει στο Υπουργείο Παιδείας, με πολιτικό κόστος και στα πλαίσια της προσπάθειας της Νέας Δημοκρατίας για ποιοτική αναβάθμιση του εκπαιδευτικού μας συστήματος. Το πρώτο καθήκον σας, όχι εσάς προσωπικά, αλλά του προ-προηγούμενου Υπουργού κ. Φατούρου, ήταν να ξηλώσει, όχι ό,τι στραβό μπορεί να είχε γίνει, αλλά κυρίως ό,τι σωστό είχε γίνει από την προηγούμενη Κυβέρνηση της Νέας Δημοκρατίας.

'Ετσι, λοιπόν, βλέπουμε ότι αυτά τα οποία σήμερα ζητάτε από τη Βουλή -και καλώς τα ζητάτε, γιατί είναι η αφετηρία για μία προσπάθεια αναβάθμισης της Παιδείας μας- δηλαδή σταθερότητα στόχων, συνέπεια και συνέχεια σ' αυτούς τους στόχους, οι πρώτοι που τα διαψεύδετε και δεν τα εφαρμόζετε είστε εσείς. Και αυτό διότι έχουμε αλλαγές στόχων και αλλαγή πολιτικής μέσα στα πλαίσια της ίδιας της δικής σας Κυβέρνησης. Κάθε Υπουργός σ' αυτά τα τέσσερα χρόνια που ανέλαβε το Υπουργείο Παιδείας, εφάρμοσε διαφορετική πολιτική και το πρώτο του μέλημα ήταν να ακυρώσει ο ένας το έργο του άλλου.

Γι' αυτό, λοιπόν, σας επερωτώμε, διότι όπως αποδεικνύεται μέχρι σήμερα, δεν έχετε ούτε συγκεκριμένη εκπαιδευτική φιλοσοφία ούτε ξεκάθαρη εκπαιδευτική πολιτική. Γι' αυτό λείπει το θετικό έργο.

Αντιλαμβάνομαι το πρόβλημά σας. Προσπαθείτε να περάσετε απαλά-απαλά το τεράστιο πρόβλημα της απεργίας. Ασφαλώς καμία κυβέρνηση δεν μπορεί να πει ότι προκαλεί τις απεργίες. Πράγματι, όπως είπατε, οι απεργίες έρχονται. Μόνο που θα σας πούμε ότι δεν μπορούμε και εμείς της Νέας Δημοκρατίας να πούμε το ίδιο για τις απεργίες που πραγματοποιήθηκαν, όταν εμείς ήμαστε στην κυβέρνηση. Μια και υπαινιχθήκατε ότι πίσω από την απεργία ήταν η Νέα Δημοκρατία, διότι η συνδικαλιστική οργάνωση που πρόσκειται στη Νέα Δημοκρατία συμμετείχε σ' αυτή, θα σας υπενθυμίσω ότι την πλειοψηφία των συνδικαλιστικών παρατάξεων την έχει η συνδικαλιστική οργάνωση που πρόσκειται στο ΠΑ.ΣΟ.Κ. Ο πρόεδρος της ΟΛΜΕ πρόσκειται στο κυβερνητικό Κόμμα.

Εδώ είναι και η ευθύνη της Κυβέρνησης. Διότι γι' αυτήν την απεργία, που θα έλεγα ότι παραδοσιακά πραγματοποιείται από τις συνδικαλιστικές οργανώσεις στις παραμονές όλων των αποφάσεων για τη μισθολογική πολιτική, απλώς δεν κάνατε ό,τι έπρεπε για να την περιορίσετε, αλλά αντίθετα, με τους χειρισμούς σας -υπάρχουν και βάσιμες υποψίες για σκοπιμότητες, που δεν σας τις αποδίδω προσωπικά- εγκλωβίσατε τους απεργούς σε μία αδιέξοδη απεργία.

Είστε υπεύθυνοι για την παράτασή της και για τις καταστρεπτικές της συνέπειες. Και αυτό γιατί σας δόθηκε η ευκαιρία, όταν η απεργία βρισκόταν στο ξεκίνημά της, με μια πολύ μικρή οικονομική προσπάθεια από την πλευρά σας, να σταματήσετε την απεργία. Αυτό όχι μόνο δεν το κάνατε, αλλά δείξατε μία αδικαιολόγητη σκληρότητα, την ώρα που εύκολα κάνατε ένα πρώτο βήμα. Σας ζητούσαν εβδομήντα χιλιάδες δραχμές και τους δώσατε οκτώ χιλιάδες τριακόσιες. Είναι επόμενο να περιμένουν να γίνει ένα δεύτερο βήμα, έστω και μικρότερο. 'Οχι, μόνο δεν το κάνατε, αλλά μείνατε αμετακίνητοι, όταν πλέον ήταν γνωστό ότι το ενδεχόμενο κόστος από μια βελτίωση της προσφοράς για την επίλυση της διαφοράς σας δεν θα επιβάρυνε το φετινό προϋπολογισμό. Αυτό για άλλους κλάδους το κάνατε.

Γι' αυτό πιστεύω βάσιμα ότι η Κυβέρνησή σας επέλεξε το χώρο των εκπαιδευτικών, στον οποίο δραστηριοποιείται ένα δυναμικό επαγγελματικό συνδικάτο, για να παραδειγματιστούν και οι άλλες συνδικαλιστικές ηγεσίες, εν όψει της σκληρής οικονομικής πολιτικής που εφαρμόζετε. Εάν πράγματι συνέβη έτσι, επιλέξατε έναν εντελώς απρόσφορο χώρο. Διότι η Παιδεία δεν έχει να κάνει με προϊόντα. 'Εχει να κάνει με υπηρεσίες, που αφορούν το μέλλον αυτού του Τόπου. Δεν δικαιούται κανένας να πειραματίζεται στις πλάτες του μέλλοντος, στις πλάτες των παιδιών του Ελληνικού Λαού.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Η δε αναπλήρωση των χαμένων ωρών, ασφαλώς είναι ένα μεγαλύτερο φιάσκο με το οποίο επιβεβαιώνεται η μομφή που σας προσάπτεται, ότι επί των ημερών σας η Παιδεία και μάλιστα η δημόσια, δωρεάν Παιδεία έχει πλήρως αποτελματωθεί.

Γι' αυτό και σας επερωτούμε, κύριε Υπουργέ. Διότι από κοινού με τη συνδικαλιστική ηγεσία των εκπαιδευτικών -και εγώ δεν έχω κανένα πρόβλημα να μην ξεχωρίσω κανέναν από τους συνδικαλιστές της ΟΛΜΕ- επιφέρατε το μεγαλύτερο πλήγμα στην εικόνα της δημόσιας και δωρεάν Παιδείας. Για πρώτη φορά ουσιαστικά χάθηκε μια σχολική χρονιά για τους μαθητές του λυκείου. Και ερωτώ: Ποια παιδιά εν όψει των γενικών εξετάσεων βρίσκονται αυτήν τη στιγμή σε πλεονεκτική θέση; Βρίσκονται τα παιδιά που οι γονείς τους τα στέλνουν στα ιδιωτικά σχολεία. Αυτά τα παιδιά δεν έχασαν ούτε μια ώρα μάθημα. Και πού ρίξατε το μεγαλύτερο αριθμό των παιδιών που έχαναν αυτές τις ώρες και δεν πρόκειται να αναπληρωθούν από τα ημίμετρα που ελάβατε; Στα φροντιστήρια και στα ιδιαίτερα μαθήματα, διαψεύδοντας έμπρακτα τη φενάκη της δήθεν δωρεάν Παιδείας. Διότι ασφαλώς οι γονείς που τα 

Σελίδα 5845 

παιδιά τους θα δώσουν μεθαύριο εξετάσεις, δεν περίμεναν τα μέτρα που εσείς πήρατε για να αναπληρώσουν τις διδακτικές ώρες που χάθηκαν. Αυτές δεν μπορούν να αναπληρωθούν και αν μπορέσουν να αναπληρωθούν, θα είναι μόνο στα φροντιστήρια και στα ιδιαίτερα μαθήματα, και το λέω δυστυχώς με μεγάλη μου λύπη.

Και επειδή, κύριε Υπουργέ, ρωτήσατε τι έκανε η Νέα Δημοκρατία και πώς τοποθετήθηκε πάνω στην απεργία. Θέλω να σας υπενθυμίσω, ότι η Νέα Δημοκρατία, όχι μόνο δεν έριξε λάδι στη φωτιά, αλλά αντίθετα προσπάθησε με προτάσεις συγκεκριμένες να συμβάλει στην εκτόνωση της απεργίας. Και εγώ προσωπικά είχα την ευθύνη, έπειτα από συνεννόηση με το σημερινό Πρόεδρο της Νέας Δημοκρατίας, όταν απειλούντο καταλήψεις από τους μαθητές και συνέχιση της αντιπαράθεσης με τη ΟΛΜΕ, να ζητήσουμε από τους εκπαιδευτικούς να συνδράμουν για να περισωθεί ό,τι μπορεί από τη φετινή σχολική χρονιά.

Συγκρίνετε, λοιπόν, τη σημερινή στάση της Νέας Δημοκρατίας, με την αντίστοιχη στάση του Κόμματός σας σε παρόμοιες απεργίες, όπου όχι μόνο δεν κάνατε το παραμικρό για να μειώσετε τις κοινωνικές και οικονομικές επιπτώσεις, αλλά αντίθετα τις υποδαυλίζατε. Βρέστε μου μια καταδίκη, βρέστε μου μια διαφωνία του Κόμματός σας, σε παρόμοιες κινητοποιήσεις, που πάντοτε πρωτοστατούσαν οι συνδικαλιστές του χώρου σας.

Και έρχομαι στις εξαγγελίες σας, κύριε Υπουργέ. Θα σας πω ότι διαβάζοντας το κείμενο που μας μοιράσατε, θα σας πω απεριφράστως ότι η ανάλυση της εκπαιδευτικής πραγματικότητας, όχι απλώς μας βρίσκει σύμφωνους, αλλά ακριβώς οι ίδιες διαπιστώσεις αναφέρονται στις προτάσεις που η κυβέρνηση της Νέας Δημοκρατίας είχε καταθέσει το 1990 προς την εκπαιδευτική κοινότητα με στόχο να καταλήξουμε σε συγκεκριμένα μέτρα και αποφάσεις. Επίσης και οι αρχές, στις οποίες αναφέρεστε, βρίσκονται και αυτές προς τη σωστή κατεύθυνση. Ακόμη, η αφετηρία των μέτρων που εξαγγέλλετε, η κατάργηση δηλαδή του numerus clausus, προσωπικά, κύριε Υπουργέ, με βρίσκει απολύτως σύμφωνο. 'Οπως επίσης με βρίσκει σύμφωνο, η μεθοδολογική προσέγγιση των αλλαγών που προτείνετε. Αναφέρομαι στο σύνολο των ρυθμίσεων και προς τα πάνω, δηλαδή στην Τριτοβάθμια Εκπαίδευση και προς τα κάτω στη Δευτεροβάθμια Εκπαίδευση, ώστε σαν φυσική συνέπεια θα έρθει και η αλλαγή του εκπαιδευτικού συστήματος. Αλλά ενώ η αφετηρία είναι σωστή, τα μέτρα που σκέπτεσθε να εφαρμόσετε κινούνται προς εντελώς λαθεμένες κατευθύνσεις.

Με το σύστημα το οποίο επιχειρείτε να εφαρμόσετε στα πανεπιστήμια για να ανταποκριθείτε στις συνέπειες της κατάργησης του κλειστού αριθμού, με την καθιέρωση των περίφημων ΕΛΚΥΣ, ή όπως τα λέτε σήμερα Προγράμματα Σπουδών Επιλογής -διότι και εδώ αλλάξατε- τι κάνετε; Καθιερώνετε μέσα στην Τριτοβάθμια Εκπαίδευση σπουδές δύο ταχυτήτων, δημιουργώντας μέσα στα Ιδρύματα Τριτοβάθμιας Εκπαίδευσης ένα κομφούζιο. Τα μετατρέπετε σε κέντρα διερχομένων φοιτητών, από τους οποίους άλλοι θα τελειώνουν σε τέσσερα χρόνια, άλλοι σε έξι, άλλοι σε οκτώ κ.ο.κ.

Ταυτόχρονα, κύριε Υπουργέ, είναι φανερό ότι κάνετε ένα βασικό λάθος. Το αίτημα της ελληνικής κοινωνίας δεν είναι να πάρουν τα παιδιά τους ένα "χαρτί". Θέλουν πράγματι να πάρουν ένα "χαρτί", διότι σήμερα σ' αυτό το "χαρτί" υπάρχουν ενσωματωμένα επαγγελματικά δικαιώματα. Σ' αυτά αποβλέπουν. Διότι σ' αυτό το "χαρτί" δεν είναι τόσο η επιθυμία για μόρφωση, που τους ωθεί και τους υποχρεώνει να υποβληθούν σε αιματηρές οικονομικές θυσίες, αλλά είναι η βεβαιότητα για καλύτερη επαγγελματική εξέλιξη και κοινωνική καταξίωση. Και η Πολιτεία διαχρονικά έχει επιβεβαιώσει αυτές τις προσδοκίες, δίνοντας τα γνωστά πριμ στα πτυχία, στα έτη σπουδών, με αποτέλεσμα όχι μόνο να διατυπώνεται το αίτημα να γίνουν όλοι πτυχιούχοι -διότι αλλιώς θα είναι δεύτερης ποιότητας υπάλληλοι στο Δημόσιο, αλλά διατυπώνεται το αίτημα εξίσωσης των ετών φοιτήσεως. Διότι κάθε χρόνος φοίτησης αντιστοιχεί σε ένα ποσοστό αύξησης του μισθού της τάξεως του 5%. 'Ετσι, λοιπόν, έχουμε, να μη δέχεται κανένας να κάνει κύκλο τριετών σπουδών, αλλά όλοι ζητούν διάρκεια φοίτησης πάνω από τέσσερα χρόνια, ώστε διοριζόμενοι στο Δημόσιο να έχουν τις μεγαλύτερες μισθολογικές απολαβές.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Τελειώνω, κύριε Πρόεδρε, σε δύο λεπτά. 'Εχω την ανοχή σας για δύο λεπτά.

ΠΡΟΕΔΡΕΥΩΝ (Παναγιώτης Σγουρίδης): Συντομεύετε!

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Πρέπει, λοιπόν, να άρετε μία σύγχυση, την οποία πιστεύω ότι άθελά σας έχετε δημιουργήσει, Είναι δηλαδή άλλο πράγμα η αποσύνδεση του πτυχίου από συγκεκριμένα και μάλιστα κατοχυρωμένα επαγγελματικά δικαιώματα, στα οποία κατά κύριο λόγο προσβλέπουν οι ενδιαφερόμενοι και εντελώς διαφορετικό το πρόβλημα ανοίγματος της Παιδείας στην Οικονομία και την παραγωγή. Διότι θα έχετε διαπιστώσει, ότι πολλοί υποψήφιοι, όταν εξαντλήσουν όλη τη γκάμα των επιλογών τους, καταλήγουν να γίνουν και θεολόγοι, όντας ακόμη και άθεοι. Γιατί; Γιατί προσβλέπουν στο μελλοντικό διορισμό τους σε κάποιο σχολείο του Δημοσίου. 'Η ακόμη, είχαμε στο παρελθόν το φαινόμενο, όταν η επετηρίδα των δασκάλων είχε εξαντληθεί, να πηγαίνουν στα Παιδαγωγιά Τμήματα, στις Παιδαγωγικές τότε Ακαδημίες, απόφοιτοι πανεπιστημιακών σχολών και από τη Νομική ακόμη, για να γίνουν δάσκαλοι και να μπορέσουν έπειτα από δύο χρόνια να διοριστούν.

Κατά συνέπεια, άλλο πράγμα αυτό το πρόβλημα της αποσύνδεσης πτυχίου επαγγελματικά δικαιώματα ενσωματωμένα και άλλο αποσύνδεση της εκπαίδευσης από την αγορά εργασίας και από την κοινωνία, στην οποία καταλήγουν τα μέτρα τα οποία προτείνετε με τα ΕΛΚΥΣ. Διότι, τι θα βγουν από εκεί; Πτυχιούχοι θεωρητικών κυρίως σπουδών και κατά πάσα πιθανότητα και βεβαιότητα δεν θα έχουν αντίκρυσμα στην αγορά εργασίας. Με αποτέλεσμα τι να συμβεί στο τέλος; Το πρόβλημα που σήμερα έχουν οι απόφοιτοι λυκείου, που τελειώνουν το λύκειο εντελώς απροετοίμαστοι για οποιαδήποτε επαγγελματική δραστηριότητα, χωρίς καμία δυνατότητα απορρόφησης στην αγορά εργασίας, θα το μεταφέρετε στους αποφοίτους πανεπιστημίων. Και ενδεχομένως να χρειαστεί να γίνει άλλη μία βαθμίδα Ι.Ε.Κ., όχι πλέον για αποφοίτους λυκείου, αλλά για τους αποφοίτους των πανεπιστημίων, του νέου τύπου που προτείνετε, οι οποίοι αφού πάρουν ένα πτυχίο κοινωνικών σπουδών, θα καταλήξουν να γίνουν υδραυλικοί, ηλεκτρολόγοι ή ο,τιδήποτε άλλο χρειάζεται η αγορά εργασίας.

Εδώ ακριβώς, θα μας επιτρέψετε να υποστηρίξουμε, ότι μας δημιουργείται μία βάσιμη υποψία, που ελπίζω να τη διαψεύσετε, ότι με αυτήν τη σύλληψη, με αυτό το τρικ, επιδιώκετε πρώτον, να εμφανιστείτε, ότι ικανοποιείτε το πανελλήνιο αίτημα και ανοίγετε τα πανεπιστήμια... 

ΠΡΟΕΔΡΕΥΩΝ (Παναγιώτης Σγουρίδης): Φροντίστε στα είκοσι πέντε λεπτά να τελειώσετε. Δεν θα σας αφήσω παραπάνω! Σας παρακαλώ!

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Τελειώνω, κύριε Πρόεδρε.

Το δεύτερο που επιδιώκετε είναι να απορροφήσετε τις πιστώσεις του πακέτου Ντελόρ, που δεν έχετε καταφέρει μέχρι σήμερα να απορροφήσετε. Και μπορώ να πω, ότι παρόμοια υπόνοια διατυπώνω και για την προθυμία πολλών πανεπιστημίων σήμερα, που ενώ μέχρι πρότινος φώναζαν ότι τους φορτώναμε με φοιτητές πλεονάζοντες, που δεν μπορούσαν να εκπαιδεύσουν και ζητούσαν αύξηση των λειτουργικών δαπανών, τώρα δέχονται πολλούς περισσότερους διότι θα πληρώνονται οι σπουδές αυτές χωριστά από το ταμείο της Κοινότητας. Και το πρώτο ερώτημα είναι βεβαίως τι θα γίνει, όταν πάψουν οι πιστώσεις από τους πόρους της Κοινότητας.

Και το τρίτο και σημαντικότερο είναι ότι έτσι δημιουργείται μία τεχνητή μείωση της ανεργίας, διότι οι τριαντάρηδες που θα φοιτούν στα ΕΛΚΥΣ δεν θα εμφανίζονται ως άνεργοι, αλλά θα εμφανίζονται ως φοιτητές.

Γι' αυτό, κύριε Υπουργέ, επερωτάσθε. Γιατί με τα μέτρα που προτίθεσθε να πάρετε, όχι μόνο δεν θα λύσετε κανένα 

Σελίδα 5846 

εκπαιδευτικό πρόβλημα, αλλά θα τα επιδεινώσετε, θα υπονομεύσετε την ανταγωνιστικότητα της ελληνικής οικονομίας και θα αυξήσετε την ανεργία.

Επιφυλάσσομαι τις υπόλοιπες παρατηρήσεις να τις κάνω στη δευτερολογία μου. 

(Χειροκροτήματα από την Πτέρυγα της Νέας Δημοκρατίας.)

ΠΡΟΕΔΡΕΥΩΝ (Παναγιώτης Σγουρίδης): Στο υπόλοιπο του χρόνου της δευτερολογίας.

ΓΕΩΡΓΙΟΣ ΣΟΥΦΛΙΑΣ: Μην είσθε τόσο σκληρός, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο συγχωρεμένος και αείμνηστος Κανελλόπουλος, όταν μου ανετέθη για πρώτη φορά να είμαι Αντιπρόεδρος, μου είχε πει: "Να είσαι αυστηρός με τον Κανονισμό και να είσαι επιεικής με τους συναδέλφους". Αλλά αυτό είναι διπλό. Είναι σαν το "ήξεις αφήξεις ουκ εν πολέμω θνήξεις" και ανάλογα πού βάζεις το κόμμα.

ΓΕΩΡΓΙΟΣ ΣΟΥΦΛΙΑΣ: Το τελευταίο πάντως ήταν να είσθε επιεικής με τους συναδέλφους.

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Η επιείκεια υπερισχύει.

ΠΡΟΕΔΡΕΥΩΝ (Παναγιώτης Σγουρίδης): Το θέμα είναι η επιείκεια πού πάει.

Ο κ. Σφυρίου έχει το λόγο, ο οποίος είναι ο τελευταίος εκ των Κοινοβουλευτικών Εκπροσώπων.

ΚΟΣΜΑΣ ΣΦΥΡΙΟΥ: Κύριε Πρόεδρε, ξεκινώ με καλούς οιωνούς, διότι ήδη αναφέρατε ότι θα είσθε επιεικής με τους συναδέλφους και φαντάζομαι ότι αυτό αφορά και εμένα.

Νομίζω ότι μπορούμε να συμφωνήσουμε σε κάτι, τουλάχιστον ρητορικά, και να δούμε, κύριοι συνάδελφοι, κατά πόσο και στην πράξη συμφωνούμε, ότι αν υπάρχει ένας τομέας στον οποίο και επιβάλλεται (και αξιώνεται από το σύνολο του Ελληνικού Λαού), να υπάρχει ένας ανοιχτός διάλογος και στο πολιτικό επίπεδο και στο κοινωνικό επίπεδο, αυτός είναι ο τομέας της Παιδείας, ασφαλώς. Και όταν ομιλούμε στο Κοινοβούλιο, που από το Σύνταγμα της Χώρας είναι ο κατ'εξοχήν κορυφαίος θεσμοθετημένος χώρος του πολιτικού διαλόγου, δεν μπορούμε, παρά να αξιώνουμε ο διάλογος αυτός να μην είναι στείρος, αλλά να είναι γόνιμος και αποτελεσματικός, εάν θέλουμε να πούμε ότι πιστεύουμε πράγματι στο διάλογο και αν πράγματι τον εννοούμε και δεν τον χρησιμοποιούμε στα ρητορικά σχήματα, προκειμένου να δημιουργούμε εντυπώσεις.

Σπεύδω να πω ευθύς αμέσως, ότι διαπίστωσα, παρακολουθώντας με προσοχή τις τοποθετήσεις των επερωτώντων Βουλευτών της Νέας Δημοκρατίας και ειδικότερα του Κοινοβουλευτικού Εκπροσώπου του κ. Κοντογιαννόπουλου, ότι από το σύνολο των είκοσι-είκοσι πέντε λεπτών της ομιλίας τους, διέθεσαν ελάχιστο χρόνο -ο κ. Κοντογιαννόπουλος τα τελευταία τέσσερα-πέντε λεπτά- για να μιλήσουν για την ουσία του διαλόγου για την Παιδεία και για την ουσία της εφαρμοστέας πολιτικής.

'Ολα τα υπόλοιπα χρησιμοποιήθηκαν -παρασυρμένοι από την λογική των διακομματικών αντεγκλήσεων- απλά για να ασκηθεί κριτική. Και ευτυχώς, κύριε Κοντογιαννόπουλε, κάποια στιγμή είχατε και μια δόση αυτοκριτικής, όταν είπατε ότι και εσείς προσωπικά, αλλά και η Νέα Δημοκρατία, έχετε συμβάλει στην παθογένεια της Παιδείας στη Χώρα μας.

'Ομως, με ενδιαφέρει να έρθω και να πω μερικά πράγματα επί της ουσίας των προβλημάτων, αλλά και της ακολουθητέας πολιτικής στο χώρο της Παιδείας, που συζητούμε με αφορμή αυτήν την επερώτηση.

Σημείωσα ότι τονίσατε πως οι αρχές της πολιτικής που έχει εξαγγείλει η Κυβέρνηση, είναι προς τη σωστή κατεύθυνση -έτσι είπατε επί λέξει- συμπληρώσατε ότι η κατάργηση του κλειστού αριθμού, σας βρίσκει σύμφωνους και ολοκληρώσατε λέγοντας ότι σύμφωνος είσθε με τις βασικές επιλογές της πολιτικής αυτής, αλλά διαφωνείτε ως προς τα μέτρα εφαρμογής.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Περίπου.

ΚΟΣΜΑΣ ΣΦΥΡΙΟΥ: 'Ετσι είπατε.

Υπογραμμίσατε μάλιστα, ότι είσθε σύμφωνος και προς τη μεθοδολογική προσέγγιση στην άσκηση αυτής της πολιτικής.

Προσπάθησα να ακούσω σε όλη τη συζήτηση προτάσεις συγκεκριμένες για την ακολουθητέα πολιτική, που σίγουρα σε ένα πολιτικό διάλογο, οι προτάσεις έχουν την αξία και όχι τα ρητορικά σχήματα. Το μόνο που κατέγραψα από όσα είπατε προηγουμένως, είναι ότι πρέπει να δώσει μεγαλύτερη έμφαση το σχέδιο της ακολουθητέας πολιτικής, που με συγκεκριμένο χρονοδιάγραμμα, έχει παρουσιάσει η Κυβέρνηση διά του υπευθύνου Υπουργού της Παιδείας, να συνδέσει δηλαδή περισσότερο τον τίτλο σπουδών με τα επαγγελματικά δικαιώματα.

Φοβούμαι ότι εδώ υπάρχει μία παρεξήγηση από την πλευρά σας. Δεν νομίζω ότι η Κυβέρνηση εξαγγέλλοντας αυτήν τη συγκεκριμένη πολιτική, υπονοούσε ότι οι τίτλοι σπουδών δεν θα εξασφαλίζουν στο μεγάλο -μεγάλο μέρος των πτυχιούχων που αποφοιτούν απο τις σχολές και αντίστοιχα επαγγελματικά δικαιώματα. Απλά, τα επαγγελματικά δικαιώματα με βάση τα αντικείμενα στην παραγωγική διαδικασία, στην παροχή των υπηρεσιών κ.λπ., δεν θα πρέπει να τα προσδιορίζουν τα πανεπιστήμια. Θα πρέπει να τα προσδιορίζουν οι επαγγελματικές και οι άλλες οργανώσεις, ακόμη και ο δημόσιος τομέας ή ο ιδιωτικός τομέας ή ο κοινωνικός τομέας, που θα αξιοποιήσει τους πτυχιούχους, έχοντας τα συγκεκριμένα εφόδια, στην παραγωγή ή στην παροχή των υπηρεσιών ή στους άλλους τομείς. Δηλαδή να μην υπάρχει η παρεξήγηση, ότι από την Κυβέρνηση προτείνεται ένα σύστημα, το οποίο δεν πρόκειται να δίνει στους πτυχιούχους ή στους φέροντες τον τίτλο των σπουδών και κάποια επαγγελματικά δικαιώματα. Θα πρέπει να αναζητήσουν μέσα από όλο αυτό το πλέγμα των τίτλων σπουδών που θα βγαίνουν από τη δημόσια εκπαίδευση της Χώρας μας οι επαγγελματικές και άλλες οργανώσεις, ποιά είναι εκείνα που προσιδιάζουν περισσότερο στην άσκηση του άλβα ή του βήτα ή του γάμα επαγγέλματος στο δημόσιο, τον ιδιωτικό ή τον κοινωνικό τομέα και να τα θεσπίσουν, αν θέλετε, κατά κάποιον τρόπο, τα επαγγελματικά δικαιώματα.

Κάνω αυτήν την τοποθέτηση στο μέτρο που το καταλαβαίνουμε, κύριε Υπουργέ, εμείς σαν Παράταξη του ΠΑ.ΣΟ.Κ., για να μην υπάρχει αυτή η σύγχυση, προσπαθώντας να αποσαφηνίσουμε το μόνο ουσιαστικά στοιχείο της πολιτικής πρότασης που ακούστηκε σήμερα απο τη Νέα Δημοκρατία και ειδικότερα από τον Κοινοβουλευτικό της Εκπρόσωπο τον κ. Κοντογιαννόπουλο.

'Ομως, αναλωθήκατε σε ένα μεγάλο βαθμό, κύριε Κοντογιαννόπουλε, της ομιλίας σας, στο θέμα της πρόσφατης απεργίας. Παραποιήσατε, κατά τη γνώμη μου, τα στοιχεία που συνδέονται με τα μισθολογικά, λέγοντας, δεν έκανε τίποτα η Κυβέρνηση, έδωσε μόνο οκτώ χιλιάδες τριακόσιες δραχμές -δεν ανταποκρίνεται στην αλήθεια- και αναπτύξατε επιχειρήματα, τα οποία εξέφραζαν τις απόψεις της Νέας Δημοκρατίας, μόνο γύρω απο τα θέματα συνδικαλιστικής τακτικής, με μία λογική παραταξιακή κατά κάποιο τρόπο. Δεν αναφερθήκατε, όμως, το καίριο ερώτημα της ουσίας, που αφορά το αντικείμενο της πρόσφατης απεργίας, τίποτε ουσιαστικά για το ποια είναι η άποψη της Νέας Δημοκρατίας. Φάνηκε σε μεγάλο βαθμό ουσιαστικά να στηρίζει -αν όχι να υποκινεί, τουλάχιστον να στηρίζει- την απεργιακή κινητοποίηση.

Εμείς πρέπει να πούμε ότι σαν ΠΑ.ΣΟ.Κ πράγματι μας ενδιαφέρει να έχει την καλύτερη δυνατή και αξιοπρεπή αμοιβή ο εκπαιδευτικός. Αναφέρομαι και στους δασκάλους, αλλά περισσότερο στους καθηγητές. Αξιώνουμε, όμως -και αυτό το αξιώνει η συντριπτική πλειοψηφία, για να μην πω η παμψηφία του Ελληνικού Λαού- να παρέχονται αυξημένες υπηρεσίες στο νέο που εκπαιδεύονται, δηλαδή να εργάζονται ανάλογα, τουλάχιστον στο επίπεδο των ωρών διδασκαλίας και λοιπής εργασίας που παρέχουν οι εκπαιδευτικοί στις υπόλοιπες χώρες της Ευρωπαϊκής 'Ενωσης, μια και σ'αυτό το χώρο υπάρχουμε και λειτουργούμε πολιτικά, κοινωνικά και οικονομικά και έχουμε να ανταγωνιστούμε με την ανοικτή κοινωνία και την ανοικτή οικονομία, άλλους λαούς.'Οχι τώρα επί της θητείας του κ. Αρσένη, επί πολλά χρόνια, είναι γνωστό ότι υπάρχουν χιλιάδες 

Σελίδα 5847 

εκπαιδευτικοί, που δεν προσφέρουν υπηρεσίες στο επίπεδο των προγραμμάτων που είναι θεσμοθετημένα. Κάποιοι δεν τις παρέχουν και καθόλου. Κάποιοι άλλοι παρέχουν υπηρεσίες σε πολύ χαμηλότερα επίπεδα, από απόψεως ωρών απασχόλησης και διδασκαλίας...

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Καταργήστε την επετηρίδα να τελειώνουμε.

ΚΟΣΜΑΣ ΣΦΥΡΙΟΥ: ... και είναι ευθύνη όλων των πολιτικών Κομμάτων, της Κυβέρνησης, της Αντιπολίτευσης, με υπευθυνότητα να πούμε ποια είναι η αλήθεια. Γιατί, εγώ απ' ό,τι γνωρίζω, ο 'Ελληνας πολίτης ενδιαφέρεται να αμείβεται καλά ο εκπαιδευτικός, αλλά να προσφέρει στα παιδιά του. Θέλει το δάσκαλο το πρωί στις οκτώ η ώρα που κτυπάει το κουδούνι να είναι εκεί και όχι στις δέκα ή στις έντεκα. Θέλει να πάει να συζητήσει με το δάσκαλο ή τον καθηγητή τα προβλήματα και να τον βρίσκει εκεί. Θέλει τον εκπαιδευτικό στο ολοήμερο σχολείο να προσφέρει τις υπηρεσίες του. Θέλει τον εκπαιδευτικό να προσφέρει τις υπηρεσίες του στον αδύνατο μαθητή. Θέλει τον εκπαιδευτικό, σ' αυτόν που προετοιμάζεται για να δώσει στο πανεπιστήμιο για τη δέσμη, να προσφέρει τις υπηρεσίες του. Δεν θέλει τον εκπαιδευτικό που να κάνει εκπαίδευση υπό μορφή -και ας μου επιτραπεί η έκφραση- αγγαρίας. Αυτή είναι η ουσία του ζητήματος.

Δύο είναι οι στόχοι που πρέπει να επιδιώξει η Ελληνική Πολιτεία: Αξιοπρεπείς αμοιβές, αλλά με ανάλογα αυξημένη παροχή υπηρεσιών στα παιδιά, είτε μέσα από τη διδασκαλία και τα προγράμματα είτε μέσα από την προετοιμασία είτε μέσα από τη συνεργασία με τους γονείς είτε μέσα από την υποβοήθηση των μαθητών που είναι αδύνατοι, που προετοιμάζονται για δέσμες, ή που παίρνουν πρόσθετα μαθήματα σε ολοήμερα σχολεία κ.λπ..

Νομίζω ότι πρέπει να αγγίξουμε την ουσία του θέματος και όχι να κινηθούμε μόνο με λογική παραταξιακή, συζητώντας μόνο για συνδικαλιστικές πρακτικές.

Βέβαια θα ήθελα να κάνω μία αναφορά σε ορισμένα στοιχεία της επερώτησής σας. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Κύριε Πρόεδρε, θα τελειώσω πολύ σύντομα. Υπήρξε μία ανοχή -το είπατε και εσείς προηγουμένως- προς τους συναδέλφους.

Δεν αληθεύει -γιατί πιάνει και τη δική σας περίοδο εξάλλου- ότι επί δεκαπέντε χρόνια δεν έγινε καμία βελτίωση στα βιβλία. Στα εκπαιδευτικά προγράμματα έγιναν περίπου κατά 70% οι βελτιώσεις και στην αναμόρφωση των προγραμμάτων, κατά τη δεκαπενταετία, και βελτιώσεις στα βιβλία.

Εμείς εκτιμούμε ότι δεν αρκεί αυτό, ότι πρέπει πράγματι να γίνεται από έναν επίσημο φορέα ανά δεκαετία η αξιολόγηση των εκπαιδευτικών εγχειριδίων και να γίνεται ο εκσυγχρονισμός και η αναμόρφωση, αλλά να μη φθάνουμε στο μηδενισμό, τον οποίο εκφράζετε μέσα στην επερώτησή σας. Ασφαλώς και δεν ανταποκρίνεται στην πραγματικότητα.

Στην επερώτησή σας μιλάτε, ότι στους αποφοίτους των ΤΕΙ δεν υπάρχουν, λέτε επαγγελματικά δικαιώματα. Μα, είναι γνωστό, ότι από το σύνολο των σχολών των ΤΕΙ, το συντριπτικό ποσοστό...

ΑΓΓΕΛΟΣ ΜΠΡΑΤΑΚΟΣ: Μην κουράζεσθε, είναι πρόβλημα και το έχουμε αναγνωρίσει όλοι.

ΚΟΣΜΑΣ ΣΦΥΡΙΟΥ: Είναι πρόβλημα για μερικές κατηγορίες, γιατί από τα πενήντα έξι τμήματα ...

ΑΓΓΕΛΟΣ ΜΠΡΑΤΑΚΟΣ: Είναι πρόβλημα και το έχουμε αναγνωρίσει όλοι.

ΠΡΟΕΔΡΕΥΩΝ (Παναγιώτης Σγουρίδης): Θα πάρετε το λόγο, κύριε Μπρατάκο, και θα πείτε τις απόψεις σας.

ΚΟΣΜΑΣ ΣΦΥΡΙΟΥ: Αν με αφήνατε να ολοκληρώσω, θα βλέπατε ότι δεν ήταν χρήσιμη η παρέμβασή σας.

Από τα πενήντα έξι τμήματα, τα σαράντα έχουν επαγγελματικά δικαιώματα. Και αυτή τη στιγμή, στο Συμβούλιο της Τεχνολογικής Εκπαίδευσης βρίσκεται η διαδικασία. 'Ηδη, ορισμένα προεδρικά διατάγματα έχουν ετοιμαστεί και πρέπει να επιταχυνθεί ασφαλώς η επεξεργασία, για να αποκτήσουν και τα υπόλοιπα πλήρη επαγγελματικά δικαιώματα, κατά την κρίση της Πολιτείας.

ΠΡΟΕΔΡΕΥΩΝ (Παναγιώτης Σγουρίδης): Κύριε Σφυρίου, τελειώνετε, σας παρακαλώ.

ΚΟΣΜΑΣ ΣΦΥΡΙΟΥ: Τελειώνω, κύριε Πρόεδρε.

Δε θα ήταν σωστό να κλείσω, αν δεν επισημάνω μια αντίφαση. Εγώ δεν λέω ότι δεν είναι χωρίς προβλήματα το θέμα του Εθνικού Απολυτηρίου, έτσι όπως σχεδιάστηκε από την Κυβέρνηση του ΠΑ.ΣΟ.Κ. και από τον προκάτοχο, τον κ. Παπανδρέου και έτσι όπως έχει παρουσιαστεί από το σημερινό Υπουργό Παιδείας, τον κ. Αρσένη. Είπε κανείς ότι το Εθνικό Απολυτήριο είναι έτοιμο, για να το φέρει στη Βουλή για ψήφιση τώρα; Και ο Υπουργός πρόσφατα δεν είπε ότι είναι αντικείμενο διαλόγου η μεταρρύθμιση; Δεν έδωσε συγκεκριμένο χρονοδιάγραμμα;

Λέτε για υπαναχωρήσεις. Ε, λοιπόν, μέσα σ' ένα διάλογο, θα πρέπει ασφαλώς να αλλάζουν τα δεδομένα, μέσα από την επεξεργασία, μέσα από τις προτάσεις των εκπαιδευτικών, τις προτάσεις των γονιών, τον πολιτικό διάλογο με τα πολιτικά Κόμματα. Πρέπει να αλλάζουν, για να καταλήξουμε στη βέλτιστη δυνατή λύση και για να έχουμε, κύριε Υπουργέ, εδώ στο Κοινοβούλιο τη βέλτιστη λύση, για να μπορέσουμε να συζητήσουμε και να δώσουμε στην Ελληνική εκπαίδευση, με τη μεταρρύθμιση που απαιτείται το βέλτιστο, τον καλύτερο δυνατό νόμο του Εθνικού Απολυτηρίου.

Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχουμε την τιμή να παρακολουθούν από τα Δυτικά Γενικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα μαθητές και δυο συνοδοί-καθηγητές από το Λύκειο Περάματος Πειραιά.

Είναι ευκαιρία να ακούσουν αυτά, τα οποία συζητάει η Βουλή για το θέμα της Παιδείας. Η Βουλή τους καλωσορίζει.

(Χειροκροτήματα από όλες τις Πτέρυγες)

Επίσης, θα ήθελα να σας ανακοινώσω, ότι ο Βουλευτής Ροδόπης Μουσταφά Μουσταφά παρακαλεί να του χορηγηθεί ολιγοήμερη άδεια απουσίας στο εξωτερικό.

Εγκρίνει το Σώμα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς η Βουλή ενέκρινε τη ζητηθείσα άδεια.

Εισερχόμαστε στο στάδιο των δευτερολογιών. Το λόγο έχει η κα 'Αννα Ψαρούδα-Μπενάκη για δέκα λεπτά, ως πρώτη επερωτώσα.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, θα αρχίσω από την τελευταία αποστροφή του Κοινοβουλευτικού Εκπροσώπου του ΠΑ.ΣΟ.Κ. περί διαλόγου, δηλ. να μη βιαζόμαστε, διότι όλα είναι αντικείμενο διαλόγου, και, όπως μας διαβεβαίωσε ο Υπουργός, θα τελειώσει ο διάλογος και θα προχωρήσουν τα μέτρα. 'Εχω την εντύπωση, ότι αυτός ο διάλογος πλέον έγινε η μόνιμη καραμέλα του ΠΑ.ΣΟ.Κ., η οποία ένα μόνο στόχο έχει: να δίνει παρατάσεις, να αποπροσανατολίζει και, κυρίως, να παρέχει στο Λαό και στους συνδιαλεγομένους την ψευδαίσθηση ότι συμμετέχουν σε κάποια μέτρα.

Καλός ο διάλογος, βεβαίως και να γίνει, κύριε Υπουργέ. Μας δώσατε και χρονοδιάγραμμα και μας είπατε, ότι όλοι αυτοί οι διάφοροι διάλογοι θα κρατήσουν μέχρι 20, 25 Μαϊου. Εγώ ξέρω, ότι οι διάλογοι ποτέ δεν τελειώνουν τόσο γρήγορα και στην προγραμματισμένη ώρα και βάζω και ένα περιθώριο. Μετά, ειπώθηκε ότι θα έρθουν τα νομοθετήματα και θα εφαρμοσθούν τα μέτρα.

Μα, σοβαρολογούμε, ότι θα τελειώσουμε το διάλογο στο τέλος Μαϊου, ότι θα καταρτισθούν τα νομοθετήματα για τα ΕΛΚΥΣ, για τα Λύκεια και για τόσα πράγματα, που μας εξήγγειλε και προχθές και σήμερα ο κύριος Υπουργός, για τα οποία θα φέρει τα νομοσχέδια το καλοκαίρι, ότι θα συζητηθούν και θα ψηφιστούν το καλοκαίρι και, ω του θαύματος, όλα αυτά που θα ψηφίσουμε το καλοκαίρι, θα εφαρμοστούν από την αρχή του σχολικού έτους, αν δεν κάνω λάθος από 1η Σεπτεμβρίου ή από τα μέσα Σεπτεμβρίου; 

Σελίδα 5848 

 

Δηλαδή, θα αρχίσουν να λειτουργούν ΕΛΚΥΣ από 15 Σεπτεμβρίου και θα εφαρμοστούν και τα νέα συστήματα στα λύκεια; Νομίζω ότι πρέπει να σοβαρολογούμε, κύριε Πρόεδρε, σ' αυτήν την Αίθουσα.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Ο κύριος Υπουργός έχει πει ότι είναι γρήγορο πιστόλι.

ΑΝΝΑ ΜΠΕΝΑΚΗ-ΨΑΡΟΥΔΑ: Ο κύριος Υπουργός μπορεί να είναι γρήγορο πιστόλι και μάλιστα θα τον συγχαρώ, αν είναι πράγματι. Αλλά πρέπει να έχει και άλλα γρήγορα πιστόλια, για να εφαρμόσουν αυτά τα οποία θα ψηφιστούν. Είναι τόσο γρήγορα τα πιστόλια της Δημόσιας Διοίκησης και του εκπαιδευτικού συστήματος; Κάθε άλλο, το ξέρουμε όλοι.

Επομένως, να μην οχυρωνόμαστε πίσω από το διάλογο. Κοινωνικός διάλογος εδώ, αγροτικός διάλογος από 'κει, εκπαιδευτικός διάλογος τώρα και όλα στις καλένδες, βέβαια.

Επειδή ο λόγος περί των διαλόγων, που διεξάγονται, θα ήθελα να ρωτήσω τον κύριο Υπουργό πώς συνδυάζει αυτή, την εν μέρει σωστή θέση του, ότι δε χρειάζεται δηλαδή να συγχέουμε τη μόρφωση με την επαγγελματική κατοχύρωση, που σημαίνει, επομένως, ότι δεν πρέπει να ασχολούμεθα και με την επαγγελματική κατάρτιση, με το άλλο σημείο του κοινωνικού διαλόγου, που διένειμε η Κυβέρνηση προς τους κοινωνικούς εταίρους και ζητεί τις θέσεις τους περί επαγγελματικής κατάρτισης.

Σε άλλους απευθύνεται; Σε άλλο χώρο θα γίνει αυτή η επαγγελματική κατάρτιση; Δεν είναι μέσα στο εκπαιδευτικό πρόγραμμα; Δεν είναι μέσα στη δομή της δευτεροβάθμιας και της τριτοβάθμιας εκπαίδευσης η επαγγελματική κατάρτιση και κατ' επέκταση βέβαια τα επαγγελματικά δικαιώματα;

Ξέρετε είναι πολύ ωραίο να "κοιμίζουμε" τους ενδιαφερομένους με τον ισχυρισμό, ότι συνδιαλεγόμαστε μαζί τους και ότι συμμετέχουν στην κατάστρωση μιας εκπαιδευτικής πολιτικής και από την άλλη μεριά να τους αποκρύπτουμε ότι τα βασικά τους προβλήματα, είτε δεν θέλουμε ή -το πιθανότερο, γιατί αποκλείεται να μην θέλουμε- δεν μπορούμε να τα αντιμετωπίσουμε.

Το μόνο που δεν περίμενα από τον κύριο Υπουργό ή από οποιονδήποτε με άκουσε σήμερα, είναι να χαρακτηρίσει την δική μου εισήγηση γενικόλογη και αόριστη. 'Εχω την εντύπωση, ότι ήταν εξαιρετικά προσγειωμένη, εξαιρετικά σαφής και απόλυτα τεκμηριωμένη. 'Ισως το χρειάζεται αυτό ο κύριος Υπουργός για να μην δώσει απάντηση, όπως δεν έδωσε σε πάρα πολλά θέματα. Το μόνο που μας είπε είναι ότι θέλει τουλάχιστον συνεννόηση και απαιτεί σταθερότητα στην εκπαιδευτική πολιτική.

Τώρα εδώ θα μου επιτρέψετε να πω, ότι τη σταθερότητα την αντιλαμβάνεται από σήμερα και εις το μέλλον. Δηλαδή ό,τι θα νομοθετήσει εκείνος, ό,τι θα θεσμοθετήσει, ό,τι θα εφαρμόσει, αυτό απαιτεί από αυτούς που θα τον ακολουθήσουν να το σεβαστούν. Αλλά αυτό δεν δικαιούται και δεν νομιμοποιείται ο κύριος Υπουργός να το πει, γιατί εκείνος είναι που και την σταθερότητα παρεβίασε και τη συνέπεια έσπασε και μάλιστα κατά τρόπο εξαιρετικά βίαιο, θα έλεγα, έναντι του προκατόχου του.

Αυτά τα εξήγησε ο κ. Κοντογιαννόπουλος και δε χρειάζεται να τα επαναλάβω.

'Ερχομαι, λοιπόν, σε μερικά ερωτήματα στα οποία δεν πήρα απάντηση και σε ένα-δύο άλλα, τα οποία θα συμπληρώσω στη δευτερολογία μου.

Το βασικό ερώτημα είναι τι θα γίνει με το Λύκειο. Και μια που ήρθε ο κύριος Υφυπουργός και υποτίθεται ότι αυτός είναι επιφορτισμένος με αυτό το κομμάτι, εγώ θέλω να ξέρω εάν θα εφαρμοστεί και πώς το νέο πρόγραμμα διδασκαλίας και εξετάσεων της πρώτης Λυκείου, δεδομένου ότι οι μαθητές της πρώτης Λυκείου της επομένης χρονιάς θα είναι εκείνοι που θα υποβληθούν στο νέο σύστημα πρόσβασης στα πανεπιστήμια, υποτίθεται χωρίς εξετάσεις. Δηλαδή, πώς στην πρώτη λυκείου θα εφαρμοσθεί νέος τρόπος διδασκαλίας, νέος τρόπος ενδιαμέσων εξετάσεων, ώστε να προκύπτει βαθμολογία που θα συνυπολογιστεί στο μέλλον, και πώς θα γίνουν αυτές οι τοπικές και περιφερειακές εξετάσεις, το αποτέλεσμα των οποίων θα είναι στοιχείο συνυπολογισμού για το βαθμό εισαγωγής στα πανεπιστήμια χωρίς εξετάσεις. Υπάρχουν εγκύκλιοι; Υπάρχει μελέτη;

Ας πούμε, ότι δε θέλει το Παιδαγωγικό Ινστιτούτο ο κύριος Υπουργός, αφού το έχει παροπλίσει -αυτό είναι βέβαιο- Δε μας είπε, άλλωστε τίποτα περί αυτού, αν παρακολούθησα σωστά.

Ποιος έχει, λοιπόν, εκπονήσει αυτά τα προγράμματα; Τα έχει εκπονήσει κανένας άλλος; Το μονοπρόσωπο Κέντρο Εκπαιδευτικών Ερευνών με τον κ. Κασσωτάκη έχει φτιάξει αυτά τα προγράμματα; Και πότε θα το μάθουν οι εκπαιδευτικοί για να τα εφαρμόσουν;

Ακόμα ένα άλλο ερώτημα παραμένει: 'Ολα αυτά τα εξαγγελμένα περί αξιολόγησης των εκπαιδευτικών, περί επιμόρφωσης των εκπαιδευτικών και περί νέου μοντέλου διοίκησης της εκπαίδευσης, πότε θα εφαρμοστούν;

Δεν υπάρχουν προϊστάμενοι, πλην των δοτών από το 1994, και δεν υπάρχουν σχολικοί σύμβουλοι, αφού η θητεία τους έληξε τον Αύγουστο που μας πέρασε.

Κυρίως εμένα το ερώτημά μου είναι, όπως έθεσα και πριν, ποιοι τέλος πάντων καταστρώνουν την εκπαιδευτική πολιτική; Οι σύμβουλοι. Εντάξει. Είπαμε οι σαράντα τρεις του κυρίου Υπουργού, οι δέκα επτά του κυρίου...

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Τους σαράντα τρεις, μπορείτε να μου πείτε πού τους βρήκατε;

ΑΝΝΑ ΜΠΕΝΑΚΗ-ΨΑΡΟΥΔΑ: Ναι. Το δημοσίευμα του "Βήματος" έχει πίνακα.

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Δεν έχετε διαβάσει όμως και τη διάψευση. Δεν υπάρχουν σαράντα τρεις. Μακάρι να είχαμε σαράντα τρεις. Είναι δεκαπέντε τον αριθμό για όλο τπ Υπουργείο, πολύ λιγότεροι από αυτούς που υπήρχαν.

ΑΝΝΑ ΜΠΕΝΑΚΗ-ΨΑΡΟΥΔΑ: Εδώ στο "Βήμα", με ημερομηνία 26 Ιανουαρίου υπάρχει ένας πίνακας συμβούλων, σε απάντηση ή σε συμπλήρωση της έκκλησης του Πρωθυπουργού που έγινε στο Υπουργικό Συμβούλιο της 16ης Ιανουαρίου, -νομίζω ότι είναι το ίδιο Υπουργικό Συμβούλιο που εσείς εξαγγείλατε τα μέτρα για την παιδεία, στις 16 Ιανουαρίου- όπου σας εκάλεσε να περιορίσετε τους συμβούλους. Εδώ υπάρχει ένας πίνακας που σας έχει χρεωμένο με σαράντα τρεις και με δέκα επτά.

Χαίρομαι να ακούσω ότι δεν είναι τόσοι. Αλλά τότε, ποιος φτιάχνει τα προγράμματα;

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας της κυρίας Βουλευτού).

Θα μπορούσατε να μας δώσετε εξήγηση σε κάτι άλλο και τελειώνω, κύριε Πρόεδρε. Είστε πολύ αυστηρός. Εδώ κυκλοφορεί στο επιχειρησιακό πρόγραμμα εκπαίδευσης και αρχικής επαγγελματικής κατάρτισης ένα υποπρόγραμμα 1 που λέγεται "Γενική και Τεχνική Εκπαίδευση". Διαβάζουμε εκεί κάτι περίεργα πράγματα περί ενιαίου Λυκείου, που θα συμπληρώσει ή θα υποκαταστήσει το Ενιαίο Πολυκλαδικό Λύκειο, στο οποίο έχουν επενδυθεί πάρα πολλές ελπίδες, όπως ξέρετε, όπου δεν βλέπουμε τι θα γίνει με τα Τεχνικά Λύκεια, αν θα μπουν στο ενιαίο, αν θα βγουν από το ενιαίο. Επίσης βλέπουμε μια εντεταλμένη ομάδα εμπειρογνωμόνων, που είναι επιστημονικώς υπεύθυνη γι' αυτό το πρόγραμμα και το μυστικό, ότι αυτό το πρόγραμμα που περιέχεται σ' αυτό το τεχνικό δελτίο θα απορροφήσει κάπου πέντε με πεντέμισι δισεκατομμύρια δραχμές από το Κοινοτικό Πλαίσιο Στήριξης.

Και ερωτώ: Τι πράγμα είναι αυτό; Από ποιους καταρτίζεται; Σε τι αποβλέπει; Τι μέλει να συμβεί στη Μέση Εκπαίδευση μ' αυτές τις ιδέες, που μπορεί να είναι πολύ καλές, δεν τις κρίνω αυτή τη στιγμή, αλλά δεν είναι δυνατόν να εκπονούνται και να ετοιμάζονται εν κρυπτώ και χωρίς γνώση του αρμοδίου οργάνου, του Παιδαγωγικού Ινστιτούτου; Εκτός αν -και πρέπει να μας το εξηγήσετε και θα το σεβαστούμε- δεν σας κάνει πια το Παιδαγωγικό Ινστιτούτο, γι' αυτό δεν ανανεώνετε και δεν πληρώνετε τις θέσεις ή πιστεύετε, ότι δεν είναι σωστή η οργάνωσή του, ότι είναι ακατάλληλοι αυτοί που το 

Σελίδα 5849 

απαρτίζουν κ.ο.κ. Δικαίωμά σας είναι να έχετε αυτή την εκτίμηση, αλλά πείτε και σε μας να ξέρουμε, τι γίνεται και προπαντός ο Ελληνικός Λαός να ξέρει, από ποιον καταστρώνεται η εκπαιδευτική πολιτική.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κα Μπενάκη.

O κ. Σημαιοφορίδης έχει το λόγο για τρία λεπτά, για να δευτερολογήσει.

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Κύριε Πρόεδρε, λυπούμαι γιατί ο κύριος Υπουργός διερωτήθηκε, γιατί έγινε η επερώτηση αυτή.

Εγώ θα περίμενα να δω την ηγεσία του Υπουργείου να αισθάνεται εν αγωνία συνεχή και καθημερινά επερωτώμενο το Υπουργείο Παιδείας, γιατί τα συσσωρευμένα προβλήματα είναι τόσα πολλά που δεν θα έπρεπε να έχουν ησυχασμό νύχτα και μέρα.

Αναφερθήκατε, κύριε Υπουργέ, σε νούμερα που σας έδωσαν οι υπηρεσίες σας, σε σχέση με την κάλυψη αυτών των κενών και λυπούμαι που δεν συμμερίζομαι τη δική σας αισιοδοξία με αριθμούς. Οι αριθμοί μπορεί να ευημερούν, αλλά η πραγματικότητα είνα οδυνηρή και πικρή. Μην βαυκαλιζόμαστε ότι με τέτοιου είδους μέτρα και τρόπους μπορεί να καλυφθεί το μέγα χάσμα που άνοιξε η τελευταί κινητοποίηση των εκπαιδευτικών.

Κύριε Υπουργέ, πάσχει το Υπουργείο Παιδείας από έλλειμμα αξιοπιστίας. Δεν αναφέρομαι μόνο στη θητεία τη δική σας, αλλά γενικά από το 1993 και εντεύθεν.

Και για να μην είμαι αόριστος, θα σας πω: Με ένα νόμο του 1994 καταργούνται τα αντικειμενικά και μετρήσιμα κριτήρια επιλογής στελεχών της εκπαιδεύσεως. Διακόπτεται το σύστημα που είχε καθιερωθεί από την προηγούμενη κυβέρνηση, βεβαιώνει η Κυβέρνηση επισήμως, ότι μέσα σε έξι μήνες Θα λυθεί το πρόβλημα και έκτοτε ακόμη μένει εν εκκρεμότητι.

Τι γίνεται με την διαδικασία επιλογής σχολικών συμβούλων; Εν αδρανεία, εν ηρεμία.

Με το προεδρικό διάταγμα της Νέας Δημοκρατίας καθιερώθηκε ένα σύστημα αξιολόγησης. Το αδρανοποίησε η κυβέρνηση ΠΑ.ΣΟ.Κ. με την διαβεβαίωση ότι σκέφτεται να το φέρει βελτιωμένο. Ακόμα τελούμε εν αναμονή.

Τα περιφερειακά επιμορφωτικά κέντρα, ένα αίτημα από τα χρόνια ακόμα που εγώ ήμουν στην εκπαίδευση, προ αμνημονεύτων ετών, ξεκίνησαν, άρχισαν να λειτουργούν και αυτά βρίσκονται αυτήν τη στιγμή σε μια υποτονικότητα. Το παιδαγωγικό ινστιτούτο που θα έπρεπε να είναι ο καθημερινός σας σύμβουλος, όπως σας είπε η κα Μπενάκη, έχει στην ουσία τεθεί τόσο πολύ στο περιθώριο, που αναρωτιέται κανείς, αν έχει περαιτέρω λόγο υπάρξεως.

Αιωρείται στον ορίζοντα ο νέος τύπος λυκείου και χάρηκα με αυτήν την διαβεβαίωση που ελπίζω ότι είναι πηγαία, αυθόρμητη και με πεποίθηση ότι το λύκειο θα επανεύρει την αυτονομία του, την αυτοτέλειά του, την αυθυπαρξία του, γιατί είναι η καρδιά στο όλο εκπαιδευτικό σύστημα.

'Ομως, όταν διανύουμε το μήνα Απρίλιο, ειλικρινά πιστεύετε ότι μπορούν όλα εκείνα που είναι εκ των ων ουκ άνευ να αρχίσουν από το Σεπτέμβριο; Να πεισθεί ο κόσμος, να ενημερωθούν οι εκπαιδευτικοί, οι μαθητές, οι γονείς, να συγγραφούν τα βιβλία; Αισιοδοξείτε τόσο πολύ πράγματι ότι μπορεί αυτός ο νέος τύπος λυκείου να αρχίσει από την 1η Σεπτεμβρίου του τρέχοντος έτους;

Φοβάμαι ότι, αν το πιστεύετε, θα διαψευσθείτε και αυτό δεν θα είναι ευχάριστο, ούτε για σας, αλλά δεν θα χαροποιήσει και εμένα. Γενικά, κύριε Υπουργέ, καταλογίζεται στο Υπουργείο, μια αναβλητικότητα αδικαιολόγητη και φυσικά αυτή έχει όλες, όπως είπα και στην πρωτολογία, τις δυσμενείς παρανέργειες, σε βάρος του εκπαιδευτικού συστήματος, της εκπαιδεύσεως, της παιδείας, των παιδιών. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Μπρατάκος έχει το λόγο

ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, ομολογώ ότι εξεπλάγην από την ομιλία του κυρίου Υπουργού. Ούτε λίγο ούτε πολύ, ο κύριος Υπουργός, μας είπε γιατί φέρατε την επερώτηση εδώ για τα θέματα της Παιδείας; 'Αλυτα προβλήματα δεν υπάρχουν. Αντιμετωπίζονται ή έχουν λυθεί ή βρίσκονται στο στάδιο της επιλύσεώς τους τα προβλήματα για την Παιδεία.

Και ομολογώ, ότι μας έδωσε μια ειδυλλιακή εικόνα για τα σχολεία και τα πανεπιστήμια. Ομολογώ, ότι με ανησυχεί αυτή η μακαριότητα του κυρίου Υπουργού. Θα προτιμούσα να είναι αλαφιασμένος ο κύριος Υπουργός της Παιδείας και να μην κάθεται σε χλωρό κλαδί, διότι εγώ και οι συνάδελφοι Βουλευτές, αλλά και όλος ο κόσμος γνωρίζει και ζει στο πετσί του, το πόσο δύσκολα, πόσο έντονα και πόσο άλυτα εξακολουθούν και παραμένουν τα προβλήματα για την παιδεία.

Δεν τον ανησυχεί το γεγονός ότι η κατάσταση στα σχολεία, στα γυμνάσια και στα λύκεια είναι δραματική, όταν με μπαλώματα, δηλαδή με μερικά Σάββατα, κύριε Υπουργέ, με μερικά τέταρτα από τις ώρες και με κάποια προσθήκη ώρας, ανά ημέρα, προσπαθούμε να καλύψουμε εξήντα περίπου ημέρες απεργίας;

Διαπιστώνουμε και έχουμε παραδεχθεί ότι κορμός της Παιδείας είναι η μέση παιδεία. Και δεν μας ανησυχεί αυτό το πράγμα και φέρνουμε νούμερα και απολογισμούς ττ έγινε στο ένα σχολείο και τι έγινε στο άλλο σχολείο; Τα νούμερα μπορεί να είναι ωραία και να σας ικανοποιούν, αλλά στην πραγματικότητα η κατάσταση είναι δραματική στα σχολεία.

Δε σας ανησυχεί, κύριε Υπουργέ, το τέλμα που υπάρχει στα ΑΕΙ και τα ΤΕΙ; Δεν σας ανησυχεί η αναστάτωση, η οποία υπάρχει από την εξαγγελία του εθνικού απολυτηρίου, μία εξαγγελία που είχε άλλο περιεχόμενο, όταν Υπουργός ήταν ο κ. Γεώργιος Παπανδρέου και άλλο περιεχόμενο προέκυψε από τις ανακοινώσεις σας, μετά από το Υπουργικό Συμβούλιο και μετά από μία εσωκομματική διαμάχη αναγκαστήκατε να συρθείτε προς τα πίσω και να πάρετε θέσεις, που να προσεγγίζουν στις θέσεις του κ. Γεωργίου Παπανδρέου;

Αυτά όλα δε σας ανησυχούν και μας φέρνετε ένα χρονοδιάγραμμα. Μας λέτε δηλαδή ούτε λίγο, ούτε πολύ ότι -αν κατάλαβα καλά, κύριε Υπουργέ, και διαψεύστε με- μέχρι τον Ιούνιο θα φέρετε στη Βουλή για ψήφιση τρία επιμέρους νομοσχέδια και μέχρι το Σεπτέμβριο άλλα τρία νομοσχέδια στρατηγικής σημασίας και έτσι θα καλύψετε τη γκάμα των νομοσχεδίων, που πρέπει να ψηφιστούν από τη Βουλή, για να στηθεί το οικοδόμημα της παιδείας.

Εάν είναι έτσι, θέλω να σας πω, ότι είναι αδύνατο να ψηφίσετε τρία νομοσχέδια μέχρι τον Ιούνιο. Η Βουλή ήδη εκ των πραγμάτων είναι μπλοκαρισμένη. Ούτε μέσα στο καλοκαίρι θα μπορέσετε να ψηφίσετε τρία νομοσχέδια. Είναι αδύνατον, λοιπόν, αυτό το χρονοδιάγραμμα να είναι αληθές. Ξεκινάμε λοιπόν από μία βάση, η οποία δεν είναι αληθινή. Επομένως, δεν είναι δυνατόν να περιμένουμε να ευοδωθούν τα πράγματα και να προχωρήσουν, όπως τα είπατε.

Τελειώνω, κύριε Πρόεδρε, με μία αναφορά, γιατί δεν έγινε καμία αναφορά σε έκταση, στην τεχνική εκπαίδευση και κατάρτιση. Δυστυχώς, δεν έγινε αναφορά και έπρεπε να γίνει. Εμείς, κύριε Υπουργέ, τι κάναμε; Για την επαγγελματική εκπαίδευση και κατάρτιση προτείναμε τα ΙΕΚ και τα θεσπίσαμε το 1992. Εσείς στην αρχή τα πολεμήσατε, στη συνέχεια τα ενστερνιστήκατε και προχωρήσανε τα ΙΕΚ. Δυστυχώς, όμως, κύριε Υπουργέ, η πολιτική σας στα ΙΕΚ αντί να είναι πολιτική αναβάθμισης και υποστήριξης αυτού του θεσμού, κρατικού ή μη, έρχεσθε με την πολιτική σας και τα υποβαθμίζετε και τα διαβάλλετε.

Να σας πω συγκεκριμένα. Πρώτα απ' όλα, ένα ΙΕΚ για να λειτουργήσει, επειδή είναι καινούριος θεσμός και περεισφρύει έντονα η ιδιωτική πρωτοβουλία εκεί, χρειάζεται ισχυρή παρακολούθηση και εποπτεία, όσον αφορά την ίδρυση και τη λειτουργία τους. Αντίθετα, εσείς δεν κάνετε καμία παρακολούθηση, με αποτέλεσμα να υπάρχουν ΙΕΚ, τα οποία να λειτουργούν πλημμελώς και να δημιουργούν κακή εικόνα για τα υπόλοιπα ΙΕΚ.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε.

Ο καθαρισμός των επαγγελματικών δικαιωμάτων. 'Οχι μόνο

Σελίδα 5850 

δεν έχετε ξεκαθαρίσει τα επαγγελματικά δικαιώματα, αλλά δεν ακόμα δεν έχετε ρυθμίσει και τη διαδικασία πιστοποίησης ανά ειδικότητα. Υπάρχουν, κύριε Υπουργέ -ίσως δεν το ξέρετε- εδώ και ενάμιση χρόνο οι πρώτοι απόφοιτοι, οι οποίοι έχουν δώσει εξετάσεις πιστοποίησης και δεν έχουν πάρει τα διπλώματα πιστοποίησης, και αυτό γιατί κανένας δεν ασχολείται με αυτό το θεσμό, που λέγεται ΙΕΚ. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Μπρατάκο, τελειώσατε.

ΑΓΓΕΛΟΣ ΜΠΡΑΤΑΚΟΣ: Αμέσως, τελείωσα, κύριε Πρόεδρε.

Αυξάνετε, για λόγους πολιτικούς, την εισαγωγή στα ΙΕΚ, χωρίς παράλληλα να έχετε μεριμνήσει να έχουμε παράλληλη αύξηση και της υλικοτεχνικής υποδομής, με αποτέλεσμα να μην πηγαίνουν καλά.

ΠΡΟΕΔΡΕΥΩΝ (Παναγιώτης Σγουρίδης): Καλώς. 

Ο κ. Χωματάς έχει το λόγο.

ΑΓΓΕΛΟΣ ΜΠΡΑΤΑΚΟΣ: Και τελειώνω, λέγοντας ότι αυξομοιώνετε τη διάρκεια σπουδών σε κάθε κατηγορία ΙΕΚ κατά τη διάρκεια της θητείας τους.

ΠΡΟΕΔΡΕΥΩΝ (Παναγιώτης Σγουρίδης): Ο κ. Χωματάς έχει το λόγο.

ΙΩΑΝΝΗΣ ΧΩΜΑΤΑΣ: Ευχαριστώ, κύριε Πρόεδρε.

Κύριε Υπουργέ, μας επιπλήξατε, ότι δήθεν αγνοούμε το πρόγραμμα του ΠΑΣΟΚ για την Παιδεία. Μα, κύριε Υπουργέ, για να σας πούμε ότι το ξέρουμε το πρόγραμμα, είναι πάρα πολύ εύκολο. Το θέμα είναι ότι δεν μπορούμε να το γνωρίζουμε, διότι ο ένας Υπουργός καταργεί ό,τι έχει προγραμματίσει ο προηγούμενος. Κατά συνέπεια, δεν υπάρχει μία συνέχεια, αλλά και συνέπεια.

Ο κύριος Υπουργός, κύριε Πρόεδρε, εξέφρασε την ικανοποίησή του για την αναπλήρωση των χαμένων ωρών στα σχολεία. Εμείς έχουμε αντίθετη άποψη και σας εξήγησα γιατί.

Επίσης, είπε ο κύριος Υπουργός ότι θα έπρεπε να είχαμε συμφωνήσει στους βασικούς άξονες για την παιδεία και να μην είχαμε αντιρρήσεις. Οι αντιρρήσεις μας είναι ότι δεν κάνετε αυτά για τα οποία δεσμεύεσθε, αυτά τα οποία δημόσια λέτε, γι' αυτό και σας επερωτούμε.

Επίσης, κύριε Υπουργέ, για να προχωρήσει μια μεταρρύθμιση είπατε ότι χρειάζεσθε στήριξη απ' όλους. Συμφωνούμε σ' αυτό. Αλλά χρειάζεται και σοβαρός και υπεύθυνος προγραμματισμός και τήρηση των συμπεφωνημένων. Πόσα χρόνια μιλάμε και μιλάτε για κοινή πολιτική στην υγεία, παιδεία, στην εξωτερική πολιτική; Στην Αμερική, κύριε Υπουργέ, όπως γνωρίζετε, καλώς σχεδιάζουν για πάρα πολλά χρόνια και εκτελούν μέσα σε μία εβδομάδα. Εμείς εδώ στην Ελλάδα και ιδιαίτερα εσείς το ΠΑ.ΣΟ.Κ., αποφασίζετε μέσα σε μία μέρα και δεν τελειώνετε ποτέ.

Είπατε επίσης ότι βοηθήσαμε τους απεργούς και κατά συνέπεια βοηθήσαμε με αυτό στην παράταση της απεργίας. Εμείς είμαστε εναντίον των απεργιών, εναντίον των καταλήψεων, με την προϋπόθεση όμως ότι υπάρχει υπεύθυνη Κυβέρνηση η οποία με σοβαρότητα, συνέπεια και ειλικρίνεια σκύβει στα προβλήματα και δίνει λύσεις και εξασφαλίζει την κοινωνική γαλήνη, όχι να επιχαίρει όταν οι διάφορες κοινωνικές ομάδες στη διεκδίκηση των συμφερόντων τους αντιστρατεύονται η μία την άλλη. 

Είμαστε αντίθετοι με τον κομματισμό, κύριε Υπουργέ, στα Πανεπιστήμια, στα Λύκεια, στα Δημοτικά. Αυτό εσείς το προκαλέσατε, εσείς το εισαγάγατε. Μόνο τα Νηπιαγωγεία αφήσατε εκτός.

Επίσης, θα ήθελα να πω και κάτι άλλο, κύριε Υπουργέ. Ζούμε στην εποχή του 2000, στην εποχή του εκσυγχρονισμού και όμως φοβάμαι, ότι σκεφτόμαστε και αποφασίζουμε με την νοοτροπία του 1981, παράδειγμα οι πρυτανικές εκλογές. 'Ηδη έχει αρχίσει να ξετυλίγεται το κουβάρι του κομματικού σας μηχανισμού.

Κύριε Πρόεδρε, η παιδεία νομίζω ότι είναι υπόθεση όλων μας και έτσι πρέπει να την αντιμετωπίσουμε συνεργαζόμενοι όλοι. Αν κάναμε κριτική, κύριε Υπουργέ, το κάναμε για να σημειώσουμε τα λάθη και τις παραλείψεις της σημερινής Κυβέρνησης και να συνειδητοποιήσουμε όλοι μας πώς πρέπει από εδώ και πέρα να πορευθούμε. Είναι υποχρέωσή μας να εξασφαλίσουμε στους νέους μας τις καλύτερες προϋποθέσεις για μία σωστή υπεύθυνη παιδεία και μία συνεχή επιμόρφωση γιατί μόνο με αυτόν τον τρόπο θα μπορέσουν πραγματικά να ανταγωνισθούν και να συναγωνισθούν τα γεράκια της Ευρώπης. Ας μην ξεχνάμε ότι από τον τρόπο με τον οποίο θα μάθουμε τα παιδιά μας να σκέπτονται, να ενεργούν, να αποφασίζουν και να δημιουργούν, εξαρτάται το μέλλον αυτού του Τόπου. Και θα ήθελα να μου επιτρέψετε να πω και μια κινέζικη παροιμία που λέει το εξής, κύριε Υπουργέ. Οι Κινέζοι λένε: Εάν θέλεις να προγραμματίσεις για έναν χρόνο, μάθε τα παιδιά σου να φυτεύουν, να καλλιεργούν ρύζι. Αν όμως θέλεις να προγραμματίσεις για εκατό ή για διακόσα χρόνια, τότε μάθε τα παιδιά σου γράμματα. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χωματά.

Ο κύριος Υπουργός έχει τον λόγο. Κύριε Υπουργέ, θα σας βάλω χρόνο ομιλίας δέκα λεπτών.

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Θα με συμπληρώσει ο κ. Ανθόπουλος.

Κύριε Πρόεδρε, θα ήθελα να απαντήσω σε ένα-δύο συγκεκριμένα θέματα που μπήκαν και να καταλήξω πολύ σύντομα σε κάποιες γενικές παρατηρήσεις. Πρώτα απ' όλα θέλω και εγώ να υπογραμμίσω ότι το Υπουργείο Παιδείας, όπως και γενικότερα ο δημόσιος τομέας, έχει ασθενή διοικητικό μηχανισμό για να στηρίξει προγράμματα μεταρρύθμισης. Δεν υπάρχει αφθονία προσωπικού διοικητικών της εκπαίδευσης στην Ελλάδα γενικότερα, ειδικότερα στον χώρο της Παιδείας, γι' αυτό σε έναν μεγάλο βαθμό οι ανάγκες του Υπουργείου Παιδείας, όχι μόνο τώρα αλλά πάντοτε, καλύπτονται με αποσπάσεις. Νομίζω ότι αυτό πρέπει βαθμιαία να διορθωθεί και δεν υπάρχει καμιά αμφιβολία ότι πρέπει να αναβαθμισθεί ποιοτικά η διοίκηση και οι διευθύνσεις του Υπουργείου Παιδείας. Είναι γι' αυτόν το λόγο και όχι για κανέναν άλλον που οι Υπουργοί, όχι μόνο η παρούσα πολιτική ηγεσία του Υπουργείου Παιδείας αλλά και όλες οι προηγούμενες, ήταν αναγκασμένες να λειτουργούν με συμβούλους.

Eίναι ένας θεσμός που έχει και τα μειονεκτήματά του και τα πλεονεκτήματά του, -σ' ένα περιορισμένο αριθμό είναι πάντοτε αναγκαίος-, αλλά φυσικά ο σύμβουλος δεν μπορεί να υποκαταστήσει το μόνιμο δημόσιο λειτουργό.

Συμφωνώ λοιπόν ότι υπάρχει πρόβλημα και σ' ένα μεγάλο βαθμό αυτό οδηγεί σε αργούς ρυθμούς απορρόφησης των κοινοτικών κονδυλίων και υλοποίησης προγραμμάτων και εφαρμογής των νόμων.

Το Παιδαγωγικό Ινστιτούτο είναι πράγματι ένας χρήσιμος θεσμός, που έχει συσσωρευμένη πολύτιμη εμπειρία και θέλω να διαβεβαιώσω το Σώμα ότι είναι πρόθεσή μου να το ενισχύσω στο έργο του. Σήμερα αποτελείται από τον πρόεδρο, έξι αντιπροέδρους, δεκατρείς συμβούλους, πέντε μόνιμους παρέδρους και έχει εκατόν εξήντα πέντε αποσπασμένους εκπαιδευτικούς. Χρειάζεται όμως συμπλήρωση σε ορισμένους χώρους για συγκεκριμένες ειδικότητες και υπάρχει πρόγραμμα γι' αυτό.

Επίσης, το Παιδαγωγικό Ινστιτούτο θα πρέπει να έρθει -και έρχεται- πιό κοντά στην ανάλυση των θεμάτων της Παιδείας και της επιτήρησης της εκτέλεσης των προγραμμάτων του Κοινοτικού Πλαισίου Στήριξης. Το ΚΕΕ είναι ένας συμπληρωματικός, όχι ανταγωνιστικός, θεσμός του Παιδαγωγικού Ινστιτούτου. Σήμερα έχει ένα διοικητικό συμβούλιο, που αποτελείται από επτά άτομα, όχι από ένα, και έχει είκοσι πέντε αποσπασμένους εκπαιδευτικούς.

Με αυτήν την ευκαιρία θα ήθελα να απαντήσω και για ένα συγκεκριμένο Υποπρόγραμμα στο ΕΠΕΑΕΚ για το Ενιαίο Λύκειο. Υπάρχει πράγματι αυτό το πρόγραμμα, το οποίο έχει εγκριθεί από των Επιτροπή Παρακολούθησης. Ο φορέας είναι το Παιδαγωγικό Ινστιτούτο και δε γίνονται ενέργειες εν αγνοία του. Υπάρχει μάλιστα μια μεικτή επιτροπή και είχαν συζήτηση με αυτή, η οποία αποτελείται από εκπροσώπους του Παιδαγωγικού Ινστιτούτου, της Διεύθυνσης του Κοινοτικού Πλαισίου 

Σελίδα 5851 

Στήριξης και της Διεύθυνσης Δευτεροβάθμιας Εκπαίδευσης και μερικών συμβούλων. Ο στόχος αυτού του προγράμματος είναι ο εξής: 'Οπου δεν μπορεί να ιδρυθεί ένα ενιαίο πολυκλαδικό Λύκειο, θα λειτουργήσει ένα πιο ευέλικτο Λύκειο, με λιγότερους κύκλους μαθημάτων, προσαρμοσμένο φυσικά στις ανάγκες της τοπικής κοινωνίας.

'Οσον αφορά τα Ι.Ε.Κ., υπάρχει, όπως ξέρετε, ο ΟΕΕΚ, ο οποίος, μέσω του διοικητικού συμβουλίου του που αποτελείται από εκπροσώπους όχι μόνο της Πολιτείας αλλά και θεσμών των εργαζομένων αλλά και των εργοδοτών, έχει την εποπτεία της λειτουργίας. Το γνωρίζω αυτό και έχω δώσει αυστηρότατες οδηγίες στο νέο διοικητικό συμβούλιο, διότι έχει πολύ μεγάλη σημασία αυτός ο νέος θεσμός των ΙΕΚ στο δημόσιο και στον ιδιωτικό τομέα να λειτουργήσει ικανοποιητικά και να αναβαθμιστούν οι ποιότητες των υπηρεσιών ορισμένων ΙΕΚ και η πιστοποίηση να είναι πιο αυστηρή απ' ό,τι ήταν στο παρελθόν.

Θα ήθελα τώρα να κάνω μερικά γενικότερα συμπεράσματα, από τη συζήτηση η οποία ήταν, νομίζω, χρήσιμη, για το που καταλήξαμε.

Νομίζω ότι όλοι συμφωνούμε, πως δεν μπορεί να προχωρήσει το πρόγραμμα στην Παιδεία με συνεχείς αλλαγές ή ανατροπές του έργου των προηγούμενων. Αναφερθήκατε σε εμπειρίες του παρελθόντος. Μα, ακριβώς αυτό και εγώ αναγνωρίζω και λέγω τουλάχιστον ας κάνουμε από εδώ και πέρα μία προσπάθεια να κτίσουμε πάνω σε στέρεες βάσεις. Γι' αυτό δεν επείγομαι να περάσω νομοθετικές ρυθμίσεις πριν βεβαιωθώ ότι υπάρχει ευρύτατη συναίνεση σε επίπεδο εκπαιδευτικής κοινότητας και πολιτικά, έτσι που το έργο αυτό να είναι καλά μελετημένο, να υπάρχει η αναγκαία υποδομή και η στήριξή του.

Θα πρέπει από κάπου να γίνει μία αρχή. 

Εν πάση περιπτώσει, νομίζω ότι αδικούμε και τις εμπειρίες του παρελθόντος όταν μιλάμε περί κατεδαφίσεων. Για μένα είναι ιδιαίτερη χαρά όταν μου δίνεται η ευκαιρία να αναγνωρίσω το έργο των προκατόχων μου σε όποια κυβέρνηση και αν ήταν. Αναφέρομαι ιδιαίτερα -και αναφέρθηκα- στο έργο του κ. Σουφλιά -σε κάποια άρθρα διαφωνώ, σε άλλα συμφωνώ- αλλά είναι ιδιαίτερη χαρά για μένα όταν προωθώ το θεσμό του ανοικτού πανεπιστημίου που το άρχισε ο κ. Σουφλιάς, το συνέχισε ο κ. Παπανδρέου και προχωρούμε.

Για το εθνικό απολυτήριο τώρα. Είναι θεσμός που προωθείται από την κυβέρνηση ΠΑ.ΣΟ.Κ. και είναι στις προγραμματικές της δηλώσεις. Είπα τότε -και νομίζω ότι ήταν πράξη υπευθυνότητας- ότι, όταν οι εκπαιδευτικοί, η ΟΛΜΕ δεν ήταν έτοιμοι να αποδεχθούν το θεσμό και να τον εφαρμόσουν, όταν δεν είχε γίνει η αναγκαία προεργασία από το Παιδαγωγικό Ινστιτούτο, δε θα ήθελα να εκθέσω ένα σωστό θεσμό σε λειτουργία χωρίς την αναγκαία υποδομή. Γι' αυτό ανέβαλα την εφαρμογή του εθνικού απολυτηρίου. Και σήμερα, με μελέτες που έχουν γίνει από πολλούς χώρους και από συμβούλους στο Υπουργείο, αλλά και από το Παιδαγωγικό Ινστιτούτο και από συγκεκριμένα προγράμματα του Κοινοτικού Πλαισίου Στήριξης, έχουμε αρκετές βάσεις για να αρχίσουμε στην πρώτη λυκείου να εκπαιδεύουμε τα παιδιά στο νέο πνεύμα και στο νέο λύκειο.

Επειδή, στο πρόγραμμα του νέου λυκείου δεν προσμετράται απαραιτήτως η βαθμολογία στην πρώτη λυκείου για την εισαγωγή στα Α.Ε.Ι. αλλά πρόκειται για διαφορετική εκπαίδευση των εκπαιδευτικών διαφορετική δήλαδή προσέγγιση στη διδακτική πράξη απ' αυτήν μπορούμε να αρχίσουμε από το Σέπτεμβριο πάνω σ' αυτήν τη βάση και να περάσουμε ένα πρόγραμμα επιμόρφωσης των καθηγητών μέσα στο καλοκαίρι μέχρι 10 Σεπτεμβρίου. Αυτό το πρόγραμμα έχει ήδη ολοκληρωθεί σε συνεργασία με τη διεύθυνση του Κοινοτικού Πλαισίου Στήριξης του Παιδαγωγικού Ινστιτούτου και του Κ.Ε.Ε. έτσι που στην πρώτη λυκείου από το Σεπτέμβριο η αντιμετώπιση των μαθημάτων, η προσέγγιση στα μαθήματα και η διδαστική μεθοδολογία να είναι διαφορετική απ' αυτήν που ήταν η εμπειρία αυτό το χρόνο στην πρώτη λυκείου.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, θα σας κρατήσω το χρόνο. Επιτρέπετε στον κ. Κοντογιαννόπουλο, να σας κάνει μία διακοπή;

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Επιτρέπω, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κοντογιαννόπουλε, έχετε το λόγο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Μία ερώτηση θέλω να κάνω, κύριε Υπουργέ. Εάν αυτό το νέο εθνικό απολυτήριο θα το παίρνουν υποχρεωτικά όλοι οι απόφοιτοι λυκείου. Θα είναι γενικό για όλους όσοι τελειώνουν το λύκειο; Για να πάρουν τίτλο αποφοίτησης θα μετέχουν στη διαδικασία του εθνικού απολυτηρίου και βάσει αυτού του απολυτηρίου πλέον θα γίνεται η εισαγωγή τους είτε στα πανεπιστήμια είτε στα ΕΛ.ΚΥ.Σ.;

Κάνω πιο σαφές το ερώτημά μου. Ερωτώ, εάν ο νέος τύπος του απολυτηρίου θα είναι υποχρεωτικός για όλους τους αποφοίτους. Δε θα υπάρχει άλλος τίτλος πιστοποίησης φοίτησης στα λύκεια.

ΠΡΟΕΔΡΕΥΩΝ (Παναγιώτης Σγουρίδης): Ο Υπουργός της Εθνικής Παιδείας και Θρησκευμάτων έχει το λόγο.

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Γι' αυτό ήμουν προσεκτικός και σας είπα, ότι αυτό που μπορώ να πω με βεβαιότητα είναι τι αρχίζει στην πρώτη λυκείου. Δε θα θεσμοθετήσουμε ακριβώς τη λειτουργία του νέου λυκείου πριν ολοκληρωθεί ο διάλογος και το συζητήσουμε στη Βουλή. Και αυτό βέβαια δεν μπορεί να γίνει πριν από το Σεπτέμβριο.

Πάντως πρέπει να απαντήσω στο ερώτημά σας, έστω δίνοντας τη δική μου προσωπική άποψη σ' αυτό το θέμα. Δε σημαίνει ότι όλοι όσοι φοιτούν στο λύκειο θα παίρνουν απολυτήριο λυκείου. Μερικοί δε θα περνάνε. Θα υπάρχει όμως ένας τίτλος απολυτηρίου λυκείου και αυτό το εθνικό απολυτήριο- το οποίο θα δούμε μέσα από ποιες διαδικασίες και εξετάσεις το παίρνει ο μαθητής του λυκείου- θα έχει μία αξία και με βάση αυτή και το βαθμό που θα έχει, θα προσδιορίζεται και η πρόσβασή του και στην τριτοβάθμια εκπαίδευση και αλλού.

ΑΓΓΕΛΟΣ ΜΠΡΑΤΑΚΟΣ: Αυτοί που δε θα το παίρνουν, κύριε Υπουργέ.

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Θα παίρνουν τον τίτλο της τάξης που έχουν τελειώσει ένα πιστοποιητικό, ότι παρακολούθησαν ορισμένα μαθήματα στην πρώτη και στη δευτέρα λυκείου, αλλά δεν αποφοίτησαν από το λύκειο.

Δε θα παίρνουν όλοι αναγκαστικά, δε θα αποφοιτούν όλοι από τα λύκεια.

Τώρα θα ήθελα να αναφερθώ σε ένα άλλο θέμα, στο οποίο υπάρχει παρεξήγηση. Και αυτό είναι για τους ελεύθερους κύκλους σπουδών. Οι ελεύθεροι κύκλοι σπουδών δε γίνονται για να αυξηθεί ο αριθμός των εισακτέων στα πανεπιστήμια. Ο αριθμός των εισακτέων θα αυξηθεί με τη βελτίωση της υποδομής στα πανεπιστήμια και στα Τ.Ε.Ι. Τα ΕΛ.ΚΥ.Σ. γίνονται, άσχετα από αυτό το θέμα, για να εκσυγχρονίσουν τη λειτουργία της φοίτησης στα πανεπιστήμια, για νέα γνωστικά αντικείμενα και να προωθήσουν την ευελιξία με διατμηματική και διαπανεπιστημιακή μόρφωση.

Η εκτίμηση που κάνουν οι πανεπιστημιακοί και εμείς, είναι ότι τα ΕΛ.ΚΥ.Σ. μπορεί να είναι πιο ελκυστικά και από τα παραδοσιακά μαθήματα. Δεν είναι αναγκαίο να μείνει κανείς έξι ή οκτώ χρόνια για να ένα πτυχίο στο ΕΛ.ΚΥ.Σ. Στο σημείωμα, το οποίο έχω κυκλοφορήσει, λέμε ότι, αρχίζοντας με αυτήν την πειραματική βάση τώρα, ίσως αυτή θα είναι η εμπειρία στα πρώτα χρόνια. Αλλά δεν υπάρχει κανένας λόγος οι ελεύθεροι κύκλοι σπουδών να μην έχουν εν δυνάμει το ίδιο χρονικό περιθώριο που έχουν και τα παραδοσιακά, τα συμβατικά προγράμματα στα πανεπιστήμια. Δεν είναι διπλώματα δύο ταχυτήτων, είναι ισότιμα διπλώματα, τα οποία όμως προσφέρουν ένα διαφορετικό μίγμα μαθημάτων. Και το θέμα του πτυχίου...

ΑΓΓΕΛΟΣ ΜΠΡΑΤΑΚΟΣ: Και των επαγγελματικών δικαιωμάτων από εκεί και πέρα...

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρη-

Σελίδα 5852 

σκευμάτων): 'Οσο για τα επαγγελματικά δικαιώματα, ξεχάστε το. Δεν θα βγάζουμε από τη Νομική δικηγόρους, θα βγάζουμε αποφοίτους Νομικής. Πόσοι δικηγόροι θα ασκήσουν το επάγγελμα είναι κάτι που θα αποφασιστεί έξω από το πανεπιστήμιο. Να γίνει επιτέλους, κατανοητό αυτό το πράγμα.

Βεβαίως, όπως είπε ο κ. Κοντογιαννόπουλος -και συμφωνώ μαζί του- η μόρφωση στο πανεπιστήμιο δεν είναι άσχετη με τις ανάγκες της κοινωνίας στην ευρύτερη έννοια και της αγοράς. Η Παιδεία δεν είναι άσχετη από την εκπαίδευση και την κατάρτιση. Αλλά άλλο αυτό, άλλο ο προγραμματισμός των ίδιων πανεπιστημίων για γνωστικά αντικείμενα, όπου υπάρχει επιστημονικό ενδιαφέρον, αλλά και ανάγκες που πρέπει να καλυφθούν στην παραγωγή και στην αγορά και άλλη η γραφειοκρατική κατοχύρωση επαγγελματικού δικαιώματος με το δίπλωμα. Νομίζω ότι συμφωνούμε πάνω σ' αυτήν την αρχή και είναι πολύ σημαντικό να συμφωνήσουμε από τα πρώτα βήματά μας.

Νομίζω, κύριε Πρόεδρε, ότι σ'αυτά τα βασικά θέματα, από τη συζήτηση προκύπτει ότι υπάρχει μία σύγκλιση απόψεων και αυτό πρέπει να πω ότι διευκολύνει το δικό μου το έργο όταν θα είμαι έτοιμος να παρουσιάσω τις προτάσεις, να γίνει η συζήτηση όχι πάνω στα πολύ γενικά και θεωρητικά θέματα όπου θεωρώ ότι υπάρχει μία συμφωνία αλλά πάνω στα συγκεκριμένα μέτρα για να εντοπίσουμε αυτούς τους στόχους, που πιστεύω και ελπίζω να είναι κοινά αποδεκτοί.

ΠΡΟΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.

Ο κύριος Υφυπουργός έχει το λόγο για πέντε λεπτά.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, σε συνέχεια των απαντήσεων του Υπουργού, θα ήθελα να διευκρινήσω ορισμένα σημεία που αφορούν τον κύκλο της αρμοδιότητός μου, καθώς επίσης και να αναφερθώ με περισσότερη έκταση σε θέματα των Τεχνολογικών Ιδρυμάτων της Χώρας.

Πρώτα απ' όλα, θα ήθελα να πω ότι σχετικά με το εθνικό απολυτήριο, υπάρχει επιτροπή, η οποία κάνει μία τελική επεξεργασία των προτάσεων που θα τεθούν στον κοινωνικό διάλογο για να ληφθούν οι τελικές αποφάσεις, προκειμένου να συμπεριληφθούν στο νομοσχέδιο το οποίο θα έρθει στη Βουλή. Δεν έχουμε λάβει ακόμη κάποια απόφαση επί της προτάσεως που θέλουμε να κάνουμε και γι' αυτό ακριβώς εξέφρασε την απόλυτη επιφυλάκτικότητά του ο κύριος Υπουργός. Για παράδειγμα, η κυρίαρχη άποψη μέχρι τώρα, είναι ότι η Α' Λυκείου θα πρέπει να έχει εισαγωγικό χαρακτήρα στην όλη δομή και λειτουργία του λυκείου, όπως αυτό αναβαθμίζεται. Και επομένως, δε θα λαμβάνεται υπόψη και η βαθμολογία της για την εισαγωγή στην Τριτοβάθμια Εκπαίδευση.

'Οπως σας διαβεβαίωσα και πριν, υπάρχει ακόμη προβληματισμός, που δεν έχει αποκρυσταλλωθεί, σε μία πρόταση που θα τεθεί σε κοινωνικό διάλογο και ύστερα σε πολιτικό, προκειμένου να λάβει και τη μορφή του νομοσχεδίου. 

Η διαδικασία για την επιλογή των στελεχών της εκπαίδευσης έχει ξεκινήσει. 'Εχουν συγκροτηθεί τα συμβούλια επιλογής. 'Ηδη έχουν ξεκινήσει τη διαδικασία εξέτασης των φακέλων και θα αρχίσει μετά, η φάση της συνέντευξης των ενδιαφερομένων. 'Εχουμε έτσι προγραμματίσει την εργασία τους, ώστε το νέο σχολικό έτος, που θα ξεκινήσει από τον ερχόμενο Σεπτέμβριο, να έχουν ολοκληρωθεί όλες αυτές οι διαδικασίες και να υπάρχει επιτέλους μία επιλεγμένη, με αξιοκρατικό τρόπο, νέα διοίκηση στην εκπαίδευση.

Υπήρξε μία αιτίαση σχετικά με το χαμηλό ύψος των κονδυλίων που διατίθενται για την εκπαίδευση. Μου δόθηκε η ευκαιρία σε επανειλημμένες επίκαιρες ερωτήσεις να απαντήσω με συγκεκριμένα νούμερα. Και βέβαια, δεν είμαστε στην εποχή όπου απλώς ευημερούν οι αριθμοί, αλλά είμαστε σε μία εποχή όπου οι αριθμοί εκφράζουν μία πραγματικότητα.

Να γίνω πιο σαφής: 'Εχουμε μία αύξηση των συνολικών κονδυλίων που διατίθενται για την εκπαίδευση σε σχέση με τον Προϋπολογισμό του 1996, που εγγίζει το ποσοστό του 25%, συμπεριλαμβανομένων και των κονδυλίων του προγράμματος δημοσίων επενδύσεων για την εκπαίδευση. Βάζουμε μέσα και το στεγαστικό δάνειο με εθνικούς πόρους και από το ΚΤΑΣΕ ύψους τριακοσίων εξήντα δισεκατομμυρίων για την πενταετία και το ανάλογο ποσό το εντάσσουμε στον Προϋπολογισμό του 1997. 

Συνολικά, όσον αφορά τον καθαρό προϋπολογισμό, το ποσοστό που διατίθεται για την εκπαίδευση είναι 14,1% και αριθμητικά φθάνει στο ένα τρισεκατομμύριο διακόσια τριάντα δύο δισεκατομμύρια δραχμές, ενώ ο προηγούμενος τακτικός Προϋπολογισμό του 1996, έφθανε στα εννιακόσια δισεκατομμύρια δραχμές.

Η αξιολόγηση του εκπαιδευτικού έργου, η αξιολόγηση των εκπαιδευτικών, η αξιολόγηση των μαθητών, τίθενται όλα σε νέα βάση. Φυσικά μέσα στο γενικότερο πρόγραμμα της αναβάθμισης του λυκείου και παράλληλα της αναβάθμισης και όλων των άλλων βαθμίδων της εκπαίδευσης. 'Ηδη το Παιδαγωγικό Ινστιτούτο άρχισε την εκπόνηση ενός προγράμματος, που θα διασυνδέσει τα αναλυτικά προγράμματα από το δημοτικό έως και το λύκειο. Γιατί όλοι μας αντιλαμβανόμαστε, ότι η μία βαθμίδα από την άλλη δεν είναι ξεκομμένη και πρέπει να υπάρχει και ροή και συνέχεια και εξέλιξη μεταξύ όλων των βαθμίδων, ξεκινώντας από την προσχολική αγωγή.

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Από πότε, κύριε Υφυπουργέ;

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Οπωσδήποτε δεν είναι θέμα του 1997, όλο αυτό που είπα. Υπάρχει, όπως σας είπα, η σχετική επιτροπή του Παιδαγωγικού Ινστιτούτου, που άρχισε την εκπόνηση αυτών των αναλυτικών προγραμμάτων. Πιθανόν, όμως, μέσα στο 1997 να μας παραδοθούν, και να εφαρμοστούν το 1998, άσχετα με τα άλλα αναλυτικά, ή ωριαία προγράμματα, τα οποία εκπονούνται, πράγμα το οποίο σας ανέλυσε ο Κοινοβουλευτικός Εκπρόσωπος του ΠΑ.ΣΟ.Κ.

Στον τομέα των Τ.Ε.Ι., θα έλεγα ότι υπάρχει μία πρωτοφανής συνεργασία μέσα σε ένα κλίμα απόλυτης εμπιστοσύνης. Υπάρχει ένας γόνιμος διάλογος, ο οποίος δεν είναι τυχαίος, αλλά είναι αποτέλεσμα της στενής αυτής, μέσα σε αγαστό κλίμα, συνεργασίας, που ξεκίνησε από τις επισκέψεις και παρακολουθήσεις όλων των εργασιών των συνόδων των προέδρων των Τ.Ε.Ι. και των επαφών που είχε και ο κύριος Υπουργός κι εγώ με όλους τους φορείς των Τεχνολογικών Ιδρυμάτων της Χώρας.

Συγκεκριμένα, θα ήθελα να σας πω, ότι έχουμε συγκροτήσει μία επιτροπή για τη σύνταξη σχεδίου προεδρικού διατάγματος για την εφαρμογή της οδηγίας 8998, που ολοκλήρωσε το έργο της.

Αυτό το προεδρικό διάταγμα θα διανεμηθεί σε όλους τους ενδιαφερόμενους φορείς για να πάρουμε και την άποψή τους.

Με το ν. 2454/1997, πρόσφατα έγιναν ρυθμίσεις και αντιμετωπίστηκαν σοβαρές δυσλειτουργίες στο χώρο των επιστημονικών και εργαστηριακών συνεργατών. 'Ηδη, έχουμε ετοιμάσει και ένα πακέτο πολλών παρόμοιων ρυθμίσεων που θα ενσωματωθούν σε ένα νέο νομοσχέδιο. Αυτό θα έλθει σύντομα στη Βουλή, ως διατάξεις ειδικής αγωγής και άλλες διατάξεις και θα δίνει λύση σε όσα υπόλοιπα θέματα βρίσκονται σε εκκρεμότητα.

'Ηδη, έχει εκδοθεί για το προσωπικό που προανέφερα μια κοινή υπουργική απόφαση του Υπουργού Παιδείας και του Υπουργού Οικονομικών, με την οποία αναπροσαρμόστηκε θετικά η ωριαία αποζημίωσή τους, με αύξηση η οποία κυμάνθηκε από 5% έως 50%.

'Οπως έχει τονισθεί, βρίσκονται σε διαδικασία προκήρυξης και οι τριακόσιες δεκαεννέα θέσεις μονίμου εκπαιδευτικού προσωπικού. Η ολοκλήρωση αυτής της διαδικασίας προφανώς θα αποτελέσει και την αφετηρία της αναβάθμισης των ιδρυμάτων.

'Ηδη αποτελεί αντικείμενο επεξεργασίας και προωθείται στο Υπουργείο Προεδρίας ο οργανισμός εσωτερικής υπηρεσίας για κάθε Τ.Ε.Ι., λαμβανομένων υπόψη και των ιδιαιτεροτήτων που υπάρχουν.

Σελίδα 5853 

 

Παρακολουθείται σταθερά από την πλευρά του Υπουργείου Παιδείας το θέμα των νέων ρυθμίσεων που επιχειρούνται για τους πτυχιούχους του Τμήματος Λογιστικής. Είναι ξεκάθαρη η θέση μας. Είμαστε υπέρ της κατοχύρωσης των επαγγελματικών τους δικαιωμάτων. Ξέρετε πολύ καλά τις αντιδράσεις. Και εδώ, θα πρέπει να έχουμε το θάρρος επιτέλους, να λάβουμε μια κοινή πολιτική απόφαση για να ξεκαθαρίσουμε ένα θέμα που εκκρεμεί, παρά το γεγονός ότι έχει νομοθετικές λύσεις αλλά δεν έχει πρακτική εφαρμογή.

( Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ )

Τέλος, θα ήθελα να σας ανακοινώσω -κλείνω μ' αυτό, κύριε Πρόεδρε και ευχαριστώ για την ανοχή σας- ότι έχουμε αποφασίσει και με τη συναίνεση των Τεχνολογικών Ιδρυμάτων, να συγκροτήσουμε μια επιτροπή εργασίας για την τεχνολογική εκπαίδευση με τους εξής στόχους:

Πρώτ' απ' όλα, την καταγραφή του συστήματος της Τεχνολογικής εκπαίδευσης σε όλες τις βαθμίδες της εκπαίδευσης.

Την καταγραφή των προβληματων και των δυσλειτουργιών.

Την καταγραφή του νομοθετικού πλαισίου λειτουργίας της.

Τη συγκριτική μελέτη με τα αντίστοιχα συστήματα άλλων Ευρωπαϊκών ή μη χωρών . Και την υποβολή προτάσεων εν όψει της εκπαιδευτικής μεταρρύθμισης που ξεκίνησε ο κύριος Υπουργός.

Να κάνω μια τελευταία αναφορά στο θέμα των διπλωμάτων πιστοποίησης επαγγελματικών δικαιωμάτων από τα Ι.Ε.Κ.

'Εχω να σας πληροφορήσω, αγαπητοί συνάδελφοι, ότι ήδη δόθηκαν σε πολλές ειδικότητες και ολοκληρώνεται η παράδοση όλων αυτών των διπλωμάτων.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος της Νέας Δημοκρατίας ο κ. Βασίλειος Κοντογιαννόπουλος έχει το λόγο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, θέλω να επαναλάβω, ότι η Νέα Δημοκρατία στον κρίσιμο και ευαίσθητο τομέα της Παιδείας, όπως και σε όλους τους άλλους κρίσιμους για την πορεία του Τόπου τομείς, είναι έτοιμη να συμμετάσχει σε έναν ουσιαστικό και υπεύθυνο διάλογο. Γιατί επιτέλους, το αίτημα για μια Παιδεία με ποιότητα -ένα αίτημα που εκφράζει ολόκληρη την ελληνική κοινωνία- έχουμε χρέος να το προσφέρουμε στον Ελληνικό Λαό, ανεξάρτητα από τη θέση που η εκλογική του ετυμηγορία κάθε φορά μας τάσσει. Γι' αυτό και η Νέα Δημοκρατία, είναι έτοιμη να αξιοποιήσει αυτά τα βήματα της Κυβέρνησης του ΠΑ.ΣΟ.Κ. που υποδηλώνουν μια μετακίνηση από ιδεολογήματα και αγκυλώσεις του παρελθόντος, οι οποίες ως ένα βαθμό, είναι υπεύθυνες για την αποτελμάτωση της Παιδείας και τη συνεχή υποβάθμιση του ποιοτικού της επιπέδου. Γι' αυτό, "θα συμβάλουμε", θα σπρώξουμε όπως είπε χαρακτηριστικά ο νέος Αρχηγός της Νέας Δημοκρατίας, την Κυβέρνηση προς σωστές αποφάσεις.

Γι' αυτό, όπως διαπιστώσατε, δε διστάσαμε να μιλήσουμε για σύμπτωση απόψεων σε ορισμένες αρχές, όπου διαπιστώνουμε ότι υπάρχει πραγματικά σύγκλιση.

Εκεί που διαφωνήσαμε, ελπίζω ότι θα έχουμε το χρόνο μέσα στα πλαίσια του διαλόγου να άρουμε τυχόν αμφιβολίες ή τυχόν συγχίσεις που υπάρχουν σχετικά με ορισμένα μέτρα, που όπως διαπιστώνουμε και από τις τοποθετήσεις των δύο αρμοδίων Υπουργών, ούτε και η ίδια η Κυβέρνηση δεν έχει απολύτως αποσαφηνίσει τη φυσιογνωμία του όπως χαρακτηριστικά αναφέρθηκε από τον ίδιο τον Υπουργό για το Εθνικό Απολυτήριο.

Θέλω να επισημάνω ότι την προσπάθεια αυτή για την αναβάθμιση της Παιδείας δεν μπορούμε να τη δούμε αποκομένη από τη γενικότερη προσπάθεια της κοινωνίας μας, μέσα στα πλαίσια της σύγκλισης, με ό,τι αυτό συνεπάγεται και από πλευράς οικονομικών περιορισμών που αναμφισβήτητα υπάρχουν, αλλά και από πλευράς δυνατοτήτων και ευκαιριών. Διότι τα όποια εκπαιδευτικά μέτρα και τις τομές, δεν μπορούμε να τις τοποθετούμε πλέον μέσα στον περιορισμένο ορίζοντα της ελληνικής πραγματικότητας, αλλά μέσα στα πλαίσια του μεγάλου ορίζοντα που ανοίγει η πορεία προς την οικονομική και νομισματική ένωση.

Ακριβώς η προσπάθειά μας σ' αυτήν την κρίσιμη στιγμή πρέπει να αποβλέπει στο να αποκτήσουν οι θεσμοί και οι συντελεστές της Παιδείας τη δυνατότητα να αξιοποιήσουν την ευρωπαϊκή διάσταση να ενταχθούν στην ευρωπαϊκή πραγματικότητα, ώστε η ελληνική κοινωνία και ιδιαίτερα οι νέες γενιές να μπορέσουν, πράγματι, να επωφεληθούν από τις ευκαιρίες, που είναι βέβαιο ότι θα υπάρξουν.

Γι' αυτό, θεωρώ ότι αν δούμε το εκπαιδευτικό μας πρόβλημα μέσα σ' αυτό το γενικότερο πλαίσιο, τότε πιστεύω και συμμερίζομαι την αισιόδοξη πρόβλεψη του Υπουργού, ότι όλες οι πολιτικές δυνάμεις -που έχουμε αποδεχθεί ως ιστορική αναγκαιότητα τη σύγκλισή μας με την Ευρώπη, την πορεία σύγκλισης της ελληνικής κοινωνίας και οικονομίας με την ευρωπαϊκή-στον τομέα αυτό της παιδείας, που αποτελεί και το θεμέλιο αυτής της προσπάθειας δεν είναι δυνατόν να έχουμε αποκλίσεις, σαν αυτές του παρελθόντος. Διότι είναι δεδομένο ότι για την ποιοτική αναβάθμιση της Παιδείας δεν είναι μόνο τα ποσοτικά μεγέθη, στα οποία συνήθως στεκόμαστε, δεν είναι μόνο τα οικονομικά μέτρα, στα οποία εξαντλούνται συνήθως οι απεργιακές κινητοποιήσεις. Είναι κυρίως οι ριζικές τομές που επιβάλλονται και οι ρήξεις που απαιτούνται, με αντιλήψεις και δομές ξεπερασμένες.

Τίποτα δεν μπορεί να σταματήσει, πλέον, την εξέλιξη στην Παιδεία, την αναζήτηση της ποιότητας της Παιδείας, που δε συμβιβάζεται με λογικές ισοπεδωτικές, δε συμβιβάζεται με συστήματα επετηρίδων, δε συμβιβάζεται με συστήματα κατάργησης αξιολόγησης και συστήματα κατάργησης της διοίκησης και της ιεραρχίας μέσα στο χώρο της Παιδείας.

Δεν είναι του παρόντος και δεν αξίζει τον κόπο να αντιδικήσουμε για τις ευθύνες που έχουμε για στο σημερινό τέλμα, που είναι το αποτέλεσμα της κατάργησης αυτών των βασικών παραμέτρων του εκπαιδευτικού συστήματος. Εκείνο που χρειάζεται είναι να συμφωνήσουμε ότι αυτά πρέπει να γίνουν από δω και πέρα. Και αν δε γίνουν αυτά, έχω διατυπώσει και στο παρελθόν την αντίληψη πως ακόμη και αν υπήρχε σήμερα η δυνατότητα να διπλασιαστούν οι πιστώσεις για την Παιδεία, είναι μαθηματικώς βέβαιο ότι το εκπαιδευτικό αποτέλεσμα δε θα ήταν ουσιωδώς διαφορετικό από το σημερινό.

Διότι μόνο αν επικρατήσουν μέσα στο εκπαιδευτικό σύστημα, αρχές αξιοκρατίας, αρχές άμιλας, αρχές ανταγωνιστικές, θα μπορέσουμε πράγματι να απεγκλωβίσουμε την ελληνική νεολαία από τα δεσμά που επιβάλλει σήμερα μια νοοτροπία που έχει βρεί ως τελευταίο οχυρό τον εκπαιδευτικό τομέα. Και όταν διαπιστώνουμε, κύριε Υπουργέ, μια και έχετε θητεύσει και στο Υπουργείο Εθνικής Οικονομίας, ότι για να απελευθερωθούν οι παραγωγικές δυνάμεις του 'Εθνους πρέπει να επιφέρουμε στην Οικονομία ριζικές διαρθρωτικές τομές, ώστε να δημιουργήσουμε συνθήκες ανταγωνιστικές, και να απελευθερώσουμε τις δημιουργικές δυνάμεις του ελληνικού λαού, ακριβώς τις ίδιες ανάγκες έχει και το εκπαιδευτικό μας σύστημα.

Γι' αυτό και επέστησα την προσοχή σας, στο ότι οι σωστές αφετηρίες, από τις οποίες ξεκινάτε και στις οποίες κι εμείς συμφωνούμε και είναι φανερό ότι αναφέρομαι στην κατάργηση του numerus claus και την αποσύνδεση του πτυχίου από τα επαγγελματικά δικαιώματα, πρέπει να συνδυαστούν με δέσμη μέτρων όπως η θέσπιση των προϋποθέσεων για την άσκηση των επαγγελμάτων με ευθύνη της Πολιτείας, αλλά και των επαγγελματικών συλλόγων και επιμελητηρίων. Διότι, ας μη γελιόμαστε, εδώ είναι ένας ακόμη γόρδιος δεσμός που πρέπει να λυθεί. Και θα σας πώ και πρέπει να έχουμε την ειλικρίνεια αλλά και το θάρρος να παραδεχθούμε, ότι αν δε λύσουμε αυτόν το γόρδιο δεσμό -και δεν είναι ευθύνη μόνο του Υπουργείου Παιδείας, είναι ευθύνη ολόκληρης της Κυβέρνησης και των άλλων Υπουργείων, αλλά και ολόκληρης της κοινωνίας-τίποτα απ'αυτά που λέμε, δεν πρόκειται να γίνει και ειδικά για όσους παραμένουν οχυρωμένοι πίσω από τα περίφημα κεκτημένα δικαιώματα.

Σελίδα 5854 

 

Εδώ θέλω να επιστήσω την προσοχή σας για την παλλινδρόμιση που επιχειρείται, στα επαγγελματικά δικαιώματα που έχουν αναγνωριστεί σε αποφοίτους των Τ.Ε.Ι. στον τομέα της λογιστικής. Υπάρχει τροπολογία από άλλο Υπουργείο που τα αφαιρεί απο τους αποφοίτους των Τ.Ε.Ι. και τα μεταφέρει τους αποφοίτους του Οικονομικού Πανεπιστημίου.

Η σωστή συνεπώς αφετηρία πρέπει απαραιτήτως να συνδεθεί με το άνοιγμα της εκπαίδευσης στην παραγωγή, και αυτό σημαίνει αναμόρφωση των προγραμμάτων των Πανεπιστημίων. Αμφιβάλω αν το ΕΛΚΥΣ οδηγούν προς τα εκεί. Εκεί όμως θα πρέπει να πάμε. Και βλέπετε ότι εφόσον συμφωνήσουμε στις αρχές και υπάρχουν αυτήν τη στιγμή προϋποθέσεις να συμφωνήσουμε σε αρχές και σε στόχους, από εκεί και πέρα τα επί μέρους μέτρα μπορούμε να τα δούμε. Σ' αυτά μπορεί και να διαφωνούμε. Αλλά, εάν δεν συμπέσουμε σε μακροπρόθεσμους στόχους, επιδιώξεις και αρχές και δεν ξαναφέρουμε στο εκπαιδευτικό σύστημα αυτές τις αρχές που προανέφερα, όλα τα μέτρα, ακόμα και τα σωστά, θα αποτύχουν.

Απαραίτητη προϋπόθεση σ'αυτήν την προσπάθεια είναιένα αναξιόπιστο σύστημα επαγγελματικής εκπαίδευσης και κατάρτισης, το οποίο μέχρι στιγμής απουσιάζει από τις εξαγγελίες σας. Θέλω να παρατηρήσω ότι ακόμα και τα Τ.Ε.Ι. στην πορεία τα εντάξατε μέσα στο νέο πρόγραμμα μεταρρύθμισης της Παιδείας. Διότι, δεν πρέπει να είναι πρόθεσή μας να σπρώχνουμε και να δίνουμε κίνητρα στους αποφοίτους των λυκείων σώνει και καλά, να πάνε υποχρεωτικά στα πανεπιστήμια. Το αντίθετο. Πρέπει να δώσουμε κίνητρα να κατευθυνθούν έγκαιρα σε άλλες δεδομένου για επαγγελματική εκπαίδευση και κατάρτιση. Διότι έτσι θα απαλλάξουμε πολλά παιδιά από την άσκοπη περιπλάνηση στους προθαλάμους, ή και στους θαλάμους σχολών και πανεπιστημίων χωρίς αντίκρισμα στην ελληνική οικονομία. Και ασφαλώς, όλη αυτή η προσπάθεια πρέπει να στηριχθεί από ένα αξιόπιστο σύστημα επαγγελματικού προσανατολισμού, που πρέπει να ομολογήσουμε και τα δύο Κόμματα αποτύχαμε. Επαγγελματικός προσανατολισμός δεν υπάρχει. 'Οχι απλώς δεν υπάρχει, αλλά περίπου ταυτίζεται με την αναζήτηση σίγουρης επαγγελματικής αποκατάστασης των αποφοίτων των διαφόρων σχολών.

Με αυτές τις παρατηρήσεις θέλω να προσθέσω ότι ασφαλώς, δεν είναι δυνατόν να φορτώσουμε το εκπαιδευτικό σύστημα με αυτούς τους φιλόδοξους στόχους και τους εκπαιδευτικούς με αυτές τις ευθύνες, εάν δεν κάνουμε πράξη αυτό που η Πολιτεία δηλώνει -και όλοι το έχουμε δηλώσει-για την ανάγκη να δοθεί προτεραιότητα στην Παιδεία και στον οικονομικό τομέα, με όλες τις δυσκολίες που υπάρχουν σήμερα. Διότι, δεν μπορώ να παραδεχθώ πως με μεγάλη ευκολία βρίσκουμε τα εκατοντάδες δισεκατομμύρια για τους εξοπλισμούς -και σωστά τα βρίσκουμε δεν κάνουμε το ίδιο για την Παιδεία. 'Οταν μάλιστα όλοι λέμε ότι πάνω από τους εξοπλισμούς απαραίτητη προϋπόθεση για τη θωράκιση της Χώρας είναι η ποιοτική βελτίωση της εκπαίδευσης. Εδώ όλοι μας, όλοι οι Υπουργοί Παιδείας και όσοι στα φοιτητικά μας χρόνια είχαμε κατέβει με το σύνθημα του 15%, αποτύχαμε. Πιστεύω ότι ακόμη και με τις σημερινές δυσκολίες είναι δυνατή η σταδιακή αύξηση των δαπανών για την Παιδεία, παράλληλα με τη θέσπιση ενός ιδιαίτερου εκπαιδευτικού μισθολογίου. Η αρχή που γίνεται στον τομέα της τριτοβάθμιας εκπαίδευσης πρέπει να επεκταθεί και στις υπόλοιπες βαθμίδες της εκπαίδευσης. 'Ετσι, είναι δυνατόν να ελπίζουμε ότι τα επόμενα χρόνια θα μπορέσουμε να προσφέρουμε στα παιδιά του Ελληνικού Λαού μία Παιδεία αντάξια των προσδοκιών και των φιλοδοξιών τους.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω την χαρά ν' ανακοινώσω στο Σώμα, ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ" τριάντα επτά μαθητές με τέσσερις συνοδούς καθηγητές του Επαγγελματικού Λυκείου Ζακύνθου. Τους καλωσορίζουμε στο Κοινοβούλιο.

(Χειροκροτήματα)

Ο Υπουργός Εθνικής Παιδείας και Θρησκευμάτων έχει το λόγο.

ΓΕΡΑΣΙΜΟΣ ΑΡΣΕΝΗΣ (Υπ. Εθνικής Παιδείας και Θρησκευμάτων): Κύριε Πρόεδρε, η συζήτηση διήρκεσε αρκετές ώρες, αλλά πρέπει να τονίσω την ιδιαίτερή μου ικανοποίηση ότι στο τέλος της συζητήσεως καταλήξαμε σε πολύ χρήσιμα συμπεράσματα και σε κοινές θέσεις, πάνω σε μία σειρά από βασικές αρχές.

Νομίζω ότι όλοι πλέον συμφωνούμε, ότι πρέπει να οδεύσουμε προς ένα εκπαιδευτικό σύστημα, που καταργεί το numerus clausus, γιατί στην τριτοβάθμια εκπαίδευση δημιουργεί προϋποθέσεις για ένα αναβαθμισμένο, ανοικτό Πανεπιστήμιο και Τεχνολογικό Ινστιτούτο.

Δεύτερον,νομίζω ότι όλοι συμφωνούμε ότι πρέπει να αποσυνδέσουμε τις σπουδές στην τριτοβάθμια εκπαίδευση και το πτυχίο από την κατοχύρωση του επαγγελματικού δικαίωματος.

Ταυτόχρονα όμως όλοι συμφωνούμε, ότι οι αναβαθμισμένες σπουδές σε επίπεδο τριτοβάθμιας εκπαίδευσης πρέπει να λαμβάνουν υπόψη όχι μόνο τις τεχνολογικές εξελίξεις, τη συσσώρευση της γνώσης και της πληροφόρησης στις επιστήμες, αλλά και την ανάγκη να βελτιωθούν οι δεξιότητες των νέων για να μπορούν να αντιμετωπίσουν πιο ικανοποιητικά, πιο αποτελεσματικά τις νέες συνθηκες στην αγορά.

Γι' αυτό, δεν μπορεί παρά οι σπουδές στην τριτοβάθμια εκπαίδευση να έχουν μία διασύνδεση λειτουργική με την έννοια και της εκπαίδευσης και της κατάρτισης και των αναγκών της αγοράς.

Τέλος, νομίζω από όλους υπογραμμίστηκε η ανάγκη της αναβάθμισης και προώθησης της τεχνολογικής εκπαίδευσης στην Ελλάδα. Νομίζω ότι είναι ένας τομέας όπου θα πρέπει να δοθεί περισσότερη προτεραιότητα από ότι είχε δοθεί στο παρελθόν, γιατί είναι μέσα από αυτόν το χώρο που γίνεται ακόμη πιο στενή η διασύνδεση ανάμεσα στην Παιδεία, στην εκπαίδευση και στις ανάγκες της παραγωγής.

Και σε αυτό το σημείο υπογραμμίστηκε και θέλω να υπογραμμίσω και εγώ, το ρόλο του επαγγελματικού προσανατολισμού στη δευτεροβάθμια εκπαίδευση. Πρέπει τα παιδιά στο γυμνάσιο και στο λύκειο να έχουν ένα σαφή επαγγελματικό προσανατολισμό. Και προς αυτή την κατεύθυνση θα πρέπει να τα βοηθήσουμε με συγκεκριμένα μαθήματα και με συγκεκριμένα προγράμματα.

Η πρόθεσή μας είναι ο πολίτης που θέλει ενσυνείδητα να παρακολουθήσει τριτοβάθμια εκπαίδευση να παρακολουθήσει τριτοβάθμια εκπαίδευση, αλλά να ξέρει τι σημαίνει αυτό.

Ταυτόχρονα, πρέπει να ξέρει ότι η τεχνική εκπαίδευση μετά το λύκειο σε Τεχνικές Σχολές, μπορεί να του δώσει πολλές φορές καλύτερες επαγγελματικές προοπτικές, καλύτερες αμοιβές και ίσως και μία καλύτερη εκπλήρωση των στόχων του ως ολοκληρωμένο άτομο.

Συμφωνούμε όλοι ότι αναβάθμιση της Παιδείας δεν μπορεί να γίνει χωρίς ουσιαστική αναβάθμιση του έργου και του ρόλου του εκπαιδευτικού. Και αυτή η αναβάθμιση χρειάζεται μία σειρά απο ποιοτικές αλλαγές στην κατάσταση του εκπαιδευτικού. Επίσης, χρειάζεται μία σταδιακή αναβάθμιση της μισθολογικής κατάστασης των εκπαιδευτικών. Με αυτήν την έννοια, σας ανακοίνωσα τον προγραμματισμό για την κατάθεση νομοσχεδίων για το μισθολόγιο των εκπαιδευτικών στην τριτοβάθμια εκπαίδευση.

Και εδώ θέλω να συμπληρώσω ότι συγκροτείται πενταμελής επιτροπή εμπειρογνωμόνων στο Υπουργείο Παιδείας, με συμμετοχή εκπαιδευτικών δευτεροβάθμιας και πρωτοβάθμιας εκπαίδευσης, για τη μελέτη των προβλημάτων της οικονομικής και επαγγελματικής εξέλιξης των καθηγητών και των δασκάλων. Με βάση αυτό το πόρισμα, θα δούμε ποιες πρέπει να είναι οι ποιοτικές αλλά και οι μισθολογικές αλλαγές που πρέπει να γίνουν, στο πλαίσιο των οικονομικών δυνατοτήτων της Χώρας, για την αναβάθμιση της λειτουργίας του εκπαιδευτικού.

Με βάση αυτές τις αρχές εμείς προχωρούμε σε συγκεκριμένες προτάσεις για την υλοποίηση αυτών των στόχων. Το γεγονός ότι δεν έχουμε ανακοινώσει συγκεκριμένες προτάσεις

Σελίδα 5855 

είναι αποτέλεσμα της πρόθεσής μας να γίνει και να ολοκληρωθεί ο διάλογος και όχι να καθυστερήσουμε τα μέτρα. Να ολοκληρωθεί ο διάλογος με την εκπαιδευτική κοινότητα και να προηγηθεί συζητηση σε διακομματικό επίπεδο. 'Οσο εξελίσσεται αυτή η διαδικασία στο Υπουργείο Παιδείας, είμαστε ανοικτοί σε όλους τους συναδέλφους που θέλουν να παρακολουθήσουν άτυπα την εξέλιξη αυτής της εργασίας και να έχουν όλες τις πληροφορίες που έχουμε στη διάθεσή μας, για να διαμορφώσουν και αυτοί παράλληλα με μας άποψη για την εξέλιξη των νομοσχεδίων, τα οποία αναφέρθηκα.

Ευχαριστώ, κύριε Πρόεδρε, για την ανοχή σας.

Τελειώνοντας, θέλω να ευχηθώ σε σας, στους συναδέλφους και στο προσωπικό της Βουλής καλές γιορτές και καλή Ανάσταση.

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της επερωτήσεως. 

Κύριοι συνάδελφοι, έχουν διανεμηθεί τα Πρακτικά της 24ης Φεβρουαρίου 1997 και ερωτάται το Σώμα εάν επικυρούνται.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, τα Πρακτικά της 24ης Φεβρουαρίου 1997 επικυρώθηκαν.

Πριν λύσουμε τη συνεδρίαση, κυρίες και κύριοι συνάδελφοι, το Προεδρείο σας εύχεται καλές διακοπές με υγεία και ευτυχία. Καλό Πάσχα, καλή Ανάσταση και καλή Λαμπρή, όπως έλεγε παλαιότερα ο Λαός μας.

Κυρίες και κύριοι συνάδελφοι, στο σημείο αυτό δέχεσθε να λύσουμε τη συνεδρίαση;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 14.46' λύεται η συνεδρίαση για την Δευτέρα, 5 Μαίου 1997 και ώρα 18.00' με αντικείμενο εργασιών του Σώματος σύμφωνα με την ημερήσια διάταξη που θα διανεμηθεί.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 


Σελίδα 5856 
