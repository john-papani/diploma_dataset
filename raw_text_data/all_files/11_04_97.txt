Σελίδα 5605 

Π Ρ Α Κ Τ Ι Κ Α   Β Ο Υ Λ Η Σ

Θ'ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΡΙΔ'

Παρασκευή 11 Απριλίου 1997

Αθήνα σήμερα, την 11η Απριλίου 1997, ημέρα Παρασκευή και ώρα 10.19' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Βουλευτή Ευβοίας κ. Δημήτριο Πιπεργιά τ' ακόλουθα:

Α. ΥΠΟΥΡΓΙΚΗ ΑΠΟΦΑΣΗ
Ανακοινώνεται ότι ο Υπουργός των Οικονομικών με την υπ'αριθμ. 2014958/2238/0025/16-3-97 απόφαση του καθορίζει το ανώτατο όριο έκδοσης εγγυητικών επιστολών από τη Συνεταιριστική Τράπεζα 'Εβρου.

Β. ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στα επιβεβλημένα από την Ευρωπαϊκή 'Ενωση πρόστιμα στους έλληνες αγρότες.

2) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας που αναφέρεται στο πάγωμα της διαδικασίας προώθησης σχεδίου νόμου του πρώην Υπουργού Πολιτισμού για τον πολιτισμό.

3) Οι Βουλευτές κ.κ. ΔΗΜΗΤΡΙΟΣ ΠΙΠΕΡΓΙΑΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία το Συμβούλιο Περιοχής της 10ης Εδαφικής Περιφέρειας Νομού Εύβοιας ζητεί χρηματοδότηση για την κατασκευή νέου κτιρίου του Λιμεναρχείου Λουτρών Αιδηψού Εύβοιας.

4) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Αγροτικός Συνεταιρισμός Κηρίνθου και ο Αγροτικός Σύλλογος Μαντουδίου Εύβοιας ζητούν την επιδότηση των αγροτών της περιοχής τους για τον εκσυγχρονισμό των γεωργικών τους εκμεταλλεύσεων.

5) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Αγροτικός Συνεταιρισμός Καρύστου Εύβοιας ζητεί την άμεση καταβολή των επιδοτήσεων για τα επιλέξιμα αιγοπρόβατα στους δικαιούχους της περιοχής του.

6) Οι Βουλευτές κ.κ. ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο Εξωραϊστικός και Πολιτιστικός Σύλλογος Πάνω Πετραλώνων Αθηνών "Ο ΠΕΡΙΚΛΗΣ" καταγγέλλει την απόφαση της Ελληνικής Κυβέρνησης για συμμετοχή της Ελλάδας στη στρατιωτική πολυεθνική δύναμη επέμβασης στην Αλβανία.

7) Οι Βουλευτές κ.κ. ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Πρόεδρος του ΤΕΙ Λάρισας αναφέρεται στο οικονομικό αδιέξοδο που έχει οδηγηθεί το 'Ιδρυμα με απρόβλεπτες συνέπειες για τη λειτουργία του, μετά την άρνηση του Υπ. Οικονομικών να εγκρίνει τους απολογισμούς και την παραπομπή τους στο Ελεγκτικό Συνέδριο.

8) Οι Βουλευτές κ.κ. ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Νομαρχιακό Συμβούλιο Κέρκυρας αναφέρεται στα γεγονότα που συνέβησαν κατά την 25η Μαρτίου στην πόλη της Κέρκυρας και καταδικάζει τη συμπεριφορά των μελών του σωματείου "Κλιμάκιο Επίλεκτων Καταδρομέων.

9) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Σωματείο Συνταξιούχων ΤΕΒΕ Θεσ/νίκης αναφέρεται στο θέμα των αποθεματικών των ασφαλιστικών ταμείων.

10) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Νομαρχιακό Συμβούλιο Κεφαλληνίας και Ιθάκης ζητεί την αναβάθμιση και επέκταση της ΑΔΣΕΝ Κεφαλληνίας.

11) Οι Βουλευτές κ.κ. ΕΥΑΓΓΕΛΟΣ ΜΠΟΥΤΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η Πανελλήνια 'Ενωση Επαγγελματιών Πιλότων Πολιτικής Αεροπορίας ζητεί την πρόσληψη Χειριστών Αεροσκαφών στην 359 ΜΑΕΔΥ της Πολεμικής Αεροπορίας.

12) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο 'Επαρχος Λήμνου ζητεί την άμεση λήψη μέτρων για τη συνέχιση των ακτοπλοϊκών δρομολογίων Λήμνου - Ραφήνας.

13) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία η Πολιτιστική Κίνηση Τροιζηνίας ζητεί να χρηματοδοτηθεί η Κοινότητα Δρυόπης Τροιζηνίας για την εκτέλεση έργων αναβάθμισης στην περιοχή της.

14) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑ-

Σελίδα 5606 

ΔΟΥΛΑΚΗΣ κατέθεσε αναφορά με την οποία ο Σύνδεσμος Τουριστικών και Ταξιδιωτικών Γραφείων Κρήτης ζητεί νέα ρύθμιση της χορήγησης βίζας στους Ρώσους τουρίστες.

15) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία ο Εκπολιτιστικός και Μορφωτικός Σύλλογος Μεγ. Μοναστηρίου Λάρισας ζητεί χρηματοδότηση για τη συντήρηση του παλαιού Ιερού Ναού Αγίου Αθανασίου στη Λάρισα.

16) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Συνταξιούχων Αγροτών Νομού Δράμας ζητεί την αύξηση των συντάξεων των μελών του.

17) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Δήμος Μανδρακίου Νισύρου - Δωδεκανήσου ζητεί τη χορήγηση αποζημίωσης στους σεισμοπαθείς Μανδρακίου στο Λαγκάδι Νισύρου.

18) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Σιδηροπωλών - Χρωματοπωλών του Νομού Αχαίας ζητεί νέες φορολογικές ρυθμίσεις για τον κλάδο.

19) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία η Ομοσπονδία Κτηνοτροφικών και Γαλακτοκομικών Συνεταιρισμών Νομού Αιτωλ/νίας ζητεί την επίλυση των οικονομικών προβλημάτων του κλάδου.

20) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία το Συμβούλιο Περιοχής της 8ης Εδαφικής Περιφέρειας Νομαρχίας Αιτωλ/νίας ζητεί να μην εγκατασταθούν πετρελαιοειδή στο Πλατυγιάλι Αστακού Αιτωλ/νίας.

21) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία Αγρότες Αγωνιστές Εθνικής Αντίστασης της Ρούμελης ζητούν την καταβολή της συντάξεώς τους.

22) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία η Συντονιστική Επιτροπή των Συλλόγων Γονέων και Κηδεμόνων Μαθητών των Δημοτικών, Γυμνασίων και Λυκείων της Ναυπάκτου ζητεί χρηματοδότηση για την εκτέλεση εργασιών συντήρησης των σχολικών μονάδων Ναυπακτίας.

23) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία ο Αλιευτικός Συνεταιρισμός Στυλίδας διαμαρτύρεται για την υποχρέωση των μελών του να τηρούν βιβλία εσόδων - εξόδων.

24) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία η Πανελλήνια Ομοσπονδία Πολιτικών Συνταξιούχων ζητεί νέες συνταξιοδοτικές ρυθμίσεις.

25) Ο Βουλευτής Αιτωλ/νίας κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία Κάτοικοι της Κοινότητας Ελληνικών Μεσολογγίου διαμαρτύρονται για την ανάκληση του διορισμού της γραμματέας της κοινότητάς τους κας Β.Βλαχοπούλου.

26) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Λουτροπηγής Καρδίτσας ζητεί να παραμείνει αυτόνομη και να μη συνενωθεί με άλλες κοινότητες.

27) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η 'Ενωση Αξιωματικών Ελληνικής Αστυνομίας Θεσσαλίας ζητεί την ικανοποίηση θεσμικών και οικονομικών αιτημάτων των αξιωματικών της ΕΛ.ΑΣ.

28) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία ο Δήμος Τυμπακίου Ηρακλείου ζητεί να μην καταργηθεί η ΔΟΥ Τυμπακίου.

29) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία η Κοινότητα Κάτω Βαθειάς Ηρακλείου ζητεί οικονομική ενίσχυση για την ανέγερση στην περιοχή της Ιερού Ναού αφιερωμένου στο 'Αγιο Πνεύμα.

30) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Πανελλήνια Συντονιστική Επιτροπή Επιτυχόντων μη διορισθέντων του διαγωνισμού για το Δημόσιο στις 8 και 9 Απριλίου 1995 ζητούν την πρόσληψή τους στο Δημόσιο Τομέα.

31) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία η 'Ενωση Αγροτικών Συνεταιρισμών Δωδεκανήσου ζητεί να συμπεριληφθούν οι Συνεταιρισμοί του Νομού Δωδεκανήσου στις ρυθμίσεις των οφειλών προς την ΑΤΕ.

32) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η Κοινότητα Βραχασίου Λασιθίου ζητεί τη δημιουργία κέντρου προστασίας και ανάδειξης της ενδημικής πανίδας στη θέση Σεληνάρι της περιοχής της.

33) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε δημοσίευμα εφημερίδας στο οποίο ζητείται η κατάργηση του φόρου 5% για τα μέλη της Ομοσπονδίας Εστιατορικών και συναφών επαγγελμάτων.

34) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε δημοσίευμα εφημερίδας στο οποίο ζητείται το νέο μισθολόγιο των δημοσίων υπαλλήλων να εφαρμοστεί αναλογικά και στους πολιτικούς συνταξιούχους.

35) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία οι Εργαζόμενοι στους κρατικούς παιδικούς σταθμούς Δήμου Αγίου Νικολάου Κρήτης ζητούν το καθεστώς της υπηρεσιακής και ασφαλιστικής τους κατάστασης να παραμείνει ως έχει μέχρι την καθοιονδήποτε τρόπο έξοδό τους από την υπηρεσία τους.

36) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Δήμος Νεάπολης Λασιθίου ζητεί τη χρηματοδότηση της πράξης εφαρμογής επέκτασης του σχεδίου πόλεως Νεάπολης.

37) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Φιλανθρωπικός Σύλλογος Κυρίων και Δεσποινίδων Σητείας ζητεί να του δοθούν πληροφορίες για τις δωρεές του Υπ. Γεωργίας προς τις άπορες οικογένειες της περιοχής του σε κρέας, λάδι και τυρί φέτα.

38) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Γεωργικός Πιστωτικός Συνεταιρισμός Στανού Αιτωλ/νίας ζητεί την άμεση καταβολή της εξισωτικής οικονομικής ενίσχυσης έτους 1995 στους δικαιούχους γεωργοκτηνοτρόφους της περιοχής του.

39) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Ομοσπονδία Κτηνοτροφικών Συνεταιρισμών Νομού Αιτωλ/νίας ζητεί την καταβολή των εξισωτικών αποζημιώσεων παρελθόντων ετών στους δικαιούχους κτηνοτρόφους της περιοχής της.

40) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ

Σελίδα 5607 

κατέθεσε αναφορά με την οποία ο Σύνδεσμος Τουριστικών και Ταξιδιωτικών Γραφείων Κρήτης ζητεί να καταργηθεί η βίζα για τους Ρώσους τουρίστες στη Χώρα μας.

41) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία το Τοπικό Τμήμα ΠΟΣΠΕΡΤ Ηρακλείου ζητεί την κατασκευή νέου κτιρίου για τη στέγαση του Ραδιοφωνικού και Τηλεοπτικού Σταθμού ΕΡΤ Κρήτης.

42) Ο Βουλευτής Σερρών κ. ΘΕΟΦΙΛΟΣ ΛΕΟΝΤΑΡΙΔΗΣ κατέθεσε αναφορά με την οποία Αγρότες της Κοινότητας Ζευγολατιού Σερρών ζητούν την κατάργηση της καταβολής τμήματος στην αγροτική αποκατάσταση και τη νομοθετική διαγραφή των οφειλών κληρούχων από παραχωρήσεις κλήρων που δόθηκαν από το 1996 έως σήμερα.

43) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Παγγερμανική Συνδιάσκεψη ΕΛΜΕ Γερμανίας ζητεί να επιτραπεί ο τελωνισμός των αυτοκινήτων για τους εκπαιδευτικούς που επιστρέφουν οριστικά στην Ελλάδα.

44) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Πανελλήνια 'Ενωση Επαγγελματιών Πιλότων Πολιτικής Αεροπορίας ζητεί την πρόσληψη χειριστών αεροσκαφών στην 359 ΜΑΕΔΥ της Πολεμικής Αεροπορίας.

45) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Καθολικός Επίσκοπος Σύρου - Θήρας ζητεί να ανασταλεί για ένα χρόνο η ισχύς του νόμου για συμπλήρωση δήλωσης των περιουσιακών στοιχείων της Καθολικής Εκκλησίας Ελλάδος.

46) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Αρκεσίνης Αμοργού ζητεί τα πλοία της γραμμής να προσεγγίζουν και στο λιμάνι της Αιγιάλης Αμοργού.

47) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Λίμνης Εύβοιας ζητεί να ενταχθεί η περιοχή του στις ζώνες τουριστικής επιδότησης του ν. 1892/90.

48) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Μαντουδίου Εύβοιας ζητεί τη βελτίωση των μέτρων κοινωνικής προστασίας για τους απολυμένους από τις μεταλλευτικές επιχειρήσεις.

49) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Συμβούλιο Περιοχής της 10ης Εδαφικής Περιφέρειας Νομού Εύβοιας ζητεί την κατασκευή νέου κτιρίου για τη στέγαση του Λιμεναρχείου Λουτρών Αιδηψού.

50) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Αγροτικός Συνεταιρισμός Κηρίνθου και ο Αγροτικός Σύλλογος Μαντουδίου Εύβοιας ζητούν την καταβολή των επιδοτήσεων για τον εκσυγχρονισμό των γεωργικών εκμεταλλεύσεων της περιοχής τους.

51) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Εμποροεπαγγελματικός Σύλλογος Λουτρών Αιδηψού ζητεί την ίδρυση στην Εύβοια Σχολής Τουριστικών Επαγγελμάτων.

52) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας στο οποίο εκφράζονται διαμαρτυρίες για την ένταξη του ελαιοκομικού μητρώου στο Ολοκληρωμένο Σύστημα Ελέγχου.

53) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Δήμος Οινοφύτων του Νομού Βοιωτίας ζητεί την αναπροσαρμογή του τιμολογίου τελών διοδίων.

54) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Δήμος Αράχωβας του Νομού Βοιωτίας ζητεί την ένταξή του στις σεισμόπληκτες περιοχές.

55) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Σωματείο Επαγγελματιών Αλιέων Δήμου Πάρου ζητεί να μην αλλάξει ο τρόπος διάθεσης των καυσίμων στα αλιευτικά σκάφη.

56) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Σύλλογος Εργαζομένων στους ΟΤΑ του Νομού Βοιωτίας ζητεί την άμεση στελέχωση της Μονάδας Τεχνητού Νεφρού του Νοσοκομείου Λιβαδειάς.

57) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύνδεσμος Καθαριότητας του Δήμου Νεάπολης και Κοινοτήτων Σπολάιτας - Στράτου - Καστρακίου ζητεί οικονομική ενίσχυση για την προμήθεια απορριμματοφόρου οχήματος.

58) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Ελλήνων Εκαιδευτικών Βόρειας Ρηνανίας Βεστφαλίας ζητεί την ένταξη των αποσπασμένων εκπαιδευτικών στο ασφαλιστικό σύστημα της χώρας, στην οποία υπηρετούν.

59) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το Συμβούλιο Περιοχής της 6ης Εδαφικής Περιφέρειας ζητεί την υδροδότηση της περιοχής του.

60) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Ελληνικών Μεσολογγίου Αιτωλ/νίας ζητεί την επανατοποθέτηση στη γραμματεία της κας Βιολέττας Βλαχοπούλου.

61) Ο Βουλευτής Φθιώτιδας κ. ΑΘΑΝΑΣΙΟΣ ΓΙΑΝΝΟΠΟΥΛΟΣ κατέθεσε αναφορά με την οποία οι Υπάλληλοι στο Σταθμό Διοδίων Πελασγίας Φθιώτιδας ζητούν να μη μεταφερθεί ο Σταθμός στη Δρυμώνα του Νομού Μαγνησίας.

62) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας σχετικά με την απορρόφηση του κοινοτικού κονδυλίου για την υλοποίηση του προγράμματος "Εκπαίδευση και αρχική επαγγελματική κατάρτιση".

63) Οι Ναυτιλιακές Εταιρείες Κρήτης "ΑΝΕΚ-Μινωϊκές Γραμμές - Ρεθυμνιακή - ΛΑΝΕ" με αναφορά τους την οποία κατέθεσαν στον κύριο Πρόεδρο της Βουλής των Ελλήνων δηλώνουν ότι λειτουργούν σύμφωνα με τους ισχύοντες κανονισμούς, εκπληρώνοντας στο ακέραιο τις υποχρεώσεις τους απέναντι στην πολιτεία.

64) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η κα Β.Καλλιάννη και ο κ. Π.Κωνσταντόπουλος καταγγέλλουν καταπάτηση δημοσίων εκτάσεων από ιδιώτες στην ανατολική παραλία Χιλιαδούς της Κοινότητας Μανάγουλης Δωρίδας Νομού Φωκίδας.

65) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Ραδιοτηλεοπτική Α.Ε. "Γνώμη του Πολίτη" ζητεί να της εγκριθεί η πειραματική - δοκιμαστική λειτουργία της για την εκπομπή ειδικού μορφωτικού προγράμματος.

Σελίδα 5608 

 

Γ. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 2630/27-2-1997 ερώτηση δόθηκε με το υπ'αριθμ. 3189/3-4-1997 έγγραφο από τον Υφυπουργό Υγείας η ακόλουθη απάντηση:

"Απαντώντας στην αριθ. 2630/27-2-1997 ερώτηση που κατέθεσε ο Βουλευτής κ. Καμμένος Παναγιώτης, σας πληροφορούμε τα παρακάτω:

Μετά από έρευνα που έγινε στο ΕΚΑΒ, σχετικά με το περιστατικό που συνέβη στις 23/2/1997 στο κλειστό γήπεδο του Παπάγου, διαπιστώθηκε ότι, την ώρα του συμβάντος υπήρχε ασθενοφόρο έξω από το γήπεδο, το πλήρωμα του οποίου δυστυχώς ήταν αδύνατο να εισέλθει εντός του αγωνιστικού χώρου, γιατί οι πόρτες του γηπέδου ήταν κλειστές.

Συγχρόνως το ΕΚΑΒ, δέχεται στις 20.00 κλήση και αμέσως στις 20.03' στέλνει επί τόπου και Κινητή Μονάδα Επείγουσας Ιατρικής.

Ο γιατρός της μονάδας καθώς και τα πληρώματα των ασθενοφόρων αναγκάσθηκαν να κάνουν χρήση των σειρήνων τουλάχιστον 5' της ώρας, προκειμένου να ανοίξουν την πόρτα του γηπέδου και να μεταφέρουν με την Κινητή Μονάδα τον ασθενή στο Περ. Γεν. Νοσ. Αθήνας.

Τέλος, σημειώνουμε ότι, από τον φορέα τέλεσης του αγώνα, δεν εστάλει στο ΕΚΑΒ καμία ειδοποίηση για διάθεση ασθενοφόρου αυτ/του.

Ο Υφυπουργός

Μ. ΣΚΟΥΛΑΚΗΣ"

2. Στην με αριθμό 2778/12-3-1997 ερώτηση δόθηκε με το υπ'αριθ. 8585/7-4-1997 έγγραφο από τον Υπουργό Υγείας η ακόλουθη απάντηση:

"Απαντώντας την υπ'αριθμ. 2778/12-3-1997 ερώτηση, που κατατέθηκε στη Βουλή από τον Βουλευτή κ. Ευάγγελο Βλασσόπουλο, σχετικά με το Κ.Υ. Βασιλικής Λευκάδα, σας πληροφορούμε τα εξής:

1. Στην Υπηρεσία μας δεν εκκρεμεί αίτημα από το Γ.Ν.Ν. Λευκάδας για προμήθεια εξοπλισμού του Κ.Υ. Επίσης το εν λόγω Κ.Υ. καλύπτεται με ασθενοφόρα του Γ.Ν.Ν. Λευκάδας, στο οποίο υπάγεται για τα περιστατικά, που χρήζουν διακομιδής.

2. Στο ΦΕΚ 9/31-12-1996 και 5/24-1-1997 ΑΣΕΠ δημοσιεύτηκαν οι οριστικοί πίνακες διοριζομένων στο Ν.Γ.Ν. Λευκάδας και στο Κ.Υ. Βασιλικής, 12 και 3 θέσεων αντίστοιχα νοσηλευτικού και λοιπού προσωπικού. Το Νοσ/μείο τηρώντας την προβλεπόμενη διαδικασία θα προχωρήσει άμεσα στις προσλήψεις των διορισθέντων.

Με την υπ'αριθμ. 3/96 πράξη του Υπουργικού Συμβουλίου εγκρίθηκε η προκήρυξη 560 θέσεων ιατρικού και 2.700 θέσεων νοσ/κού και λοιπού προσωπικού για όλα τα Νοσοκομεία της Χώρας. Στο Κ.Υ. Βασιλικής υπηρετούν σε οργανικές θέσεις πέντε (5) γιατροί και η πλήρωση των κενών θέσεων γίνεται μετά από πρόταση του Νοσοκομείου.

Σύμφωνα δε με την ΔΥ13α/14735/1994 εγκύκλιό μας τα Νοσοκομεία που έχουν στην αρμοδιότητα τους Κέντρα υγείας είναι υποχρεωμένα να καταρτίζουν πρόγραμμα επισκέψεως όλων των ειδικευμένων γιατρών, τον οποίο τηρείται με ευθύνη του Δ.Σ., με στόχο να καλύπτονται οι ανάγκες του πληθυσμού της περιοχής.

Τέλος σας ενημερώνουμε ότι προβλέπεται για το 1997 η κάλυψη με προκύρηξη από ΑΣΕΠ 2 θέσεων νοσηλευτικού γιατί ο Ν.Γ.Ν. Λευκάδας και 2 θέσεων νοσηλευτικού και παραϊατρικού για το Κ.Υ. Βασιλικής.

Ο Υπουργός

Κ. ΓΕΙΤΟΝΑΣ"

3. Στην με αριθμό 2818/13-3-1997 ερώτηση δόθηκε με το υπ'αριθμ. 78/2-4-1997 έγγραφο από τον Υφυπουργό Υγείας η ακόλουθη απάντηση:

"Σ'απάντηση της υπ'αριθ. πρωτ. 2818/13-3-1997 ερώτησης, που κατάθεσαν οι Βουλευτές κ. Β. Μπούτας, κ. Α. Τασούλας, κ. Α. Κανταρτζής και σε ό,τι αφορά το Υπουργείο Υγείας και Πρόνοιας, σας γνωρίζουμε τα ακόλουθα:

α) Το Υπουργείο μας επιχορηγεί προγράμματα Απεξάρτησης (Ψυχιατρικό Νοσοκομείο Αττικής, Ψυχιατρικό Νοσοκομείο Θεσσαλονίκης, Κέντρο Θεραπείας Εξαρτημένων Ατόμων, Οργανισμό Κατά των Ναρκωτικών) και λαμβάνει όλα εκείνα τα μέτρα που δεν είναι μόνο οικονομικά, για την απρόσκοπτη λειτουργία αυτών των προγραμμάτων, δεδομένου ότι οι υπηρεσίες που προσφέρουν είναι πολύ σημαντικές.

Για το 1997 έχουν εγκριθεί περίπου 4 δισ. από τον Κρατικό Προϋπολογισμό. 

β) 'Οσον αφορά τις δραστηριότητες σε επίπεδο πρωτοβάθμιας πρόληψης, ο Οργανισμός κατά των Ναρκωτικών (ΟΚΑΝΑ) ασχολήθηκε με την υλοποίηση δράσεων πρόληψης - εκπαίδευσης σε συνεργασία με μη κερδοσκοπικούς έγκυρους επιστημονικούς φορείς, ειδικευμένους σε θέματα πρόληψης. 

Συγκεκριμένα δημιούργησε το Κέντρο Εκπαίδευσης για την Πρόληψη της Χρήσης Ναρκωτικών και την Προαγωγή της Υγείας. Στο Κέντρο αυτό εκπαιδεύονται στελέχη Κοινωνικών Υπηρεσιών των Οργανισμών Τοπικής Αυτοδιοίκησης. Μέχρι στιγμής έχουν εκπαιδευτεί 85 στελέχη προερχόμενα από τους Δήμους μεταξύ αυτών είναι και ο Δήμος Καρδίτσας.

Επίσης, ο ΟΚΑΝΑ συνεργάζεται με συναρμόδια Υπουργεία, για την αποτελεσματικότερη αντιμετώπιση του προβλήματος και τον συντονισμό των δράσεων.

Ο Υφυπουργός

ΕΜΜ. ΣΚΟΥΛΑΚΗΣ"

4. Στην με αριθμό 2819/1997 ερώτηση δόθηκε με το υπ'αριθμ. 1809/8-4-1997 έγγραφο από την Υπουργό Αιγαίου η ακόλουθη απάντηση:

"Σε απάντηση της ερώτησης 2819/1997 των Βουλευτών Στρατή Κόρακα και Λεωνίδα Αυδή σχετικά με την διαχείριση των απορριμμάτων στα νησιά του Αιγαίου σας γνωρίζουμε τα εξής:

1. Το Υπουργείο Αιγαίου έχει αναθέσει στο Εθνικό Μετσόβιο Πολυτεχνείο την εκπόνηση ενός γενικού διαχειριστικού σχεδίου για την διαχείριση των απορριμμάτων για τα νησιά του Αιγαίου. Το ΕΜΠ θα εξετάσει ένα προς ένα τα νησιά του Αιγαίου, σε ότι αφορά τις πιθανές τεχνικές ή και τεχνολογικές λύσεις που μπορούν να υιοθετηθούν ώστε να αντιμετωπισθεί το κρίσιμο ζήτημα των απορριμμάτων. Η ανάγκη αυτής της ανάθεσης προέκυψε από την αδυναμία των τοπικών φορεών να πάρουν αποφάσεις σχετικά με την θέση αλλά και την τεχνικά κατάλληλη λύση. Σε κάθε περίπτωση στρατηγική του Υπουργείου Αιγαίου είναι ότι η διαχείριση των απορριμμάτων θα πρέπει να συνοδεύεται με την αξιοποίηση τους μέσω ανακύκλωσης ή άλλων τεχνικών (π.χ. κομποστοποίηση).

2. Η μέθοδος της πυρόλυσης αποτελεί μία νέα τάση στις τεχνολογίες διαχείρισης των απορριμμάτων. Το Υπουργείο Αιγαίου συνεργάζεται με το Εθνικό Μετσόβειο Πολυτεχνείο για την σφαιρική και ουσιαστική αξιολόγηση της μεθόδου και την καταλληλότητα της στα νησιά του Αιγαίου.

3. Σε ότι αφορά τις δραστηριότητες του κ. Βεστρίνγκε, ως Διευθυντού του Ταμείου Συνοχής, αυτές αφορούν την εκπόνηση με πόρους του Ταμείου Συνοχής συγκεκριμένων μελετών διαχείρισης των απορριμμάτων σε ορισμένα νησιά του Αιγαίου, καθώς και μελέτες για την από κοινού διαχείριση των τριών κρίσιμων περιβαλλοντικών προβλημάτων, Νερών - Λυμάτων - Απορριμμάτων στην Σαντορίνη. Οι μελέτες αυτές παρουσιάστηκαν και ετέθησαν σε δημόσιο διάλογο (Μύκονος, 7-3-1997 και Σαντορίνη, 22-3-1997). Το Υπουργείο Αιγαίου έχει ζητήσει να εκφράσει την άποψή του το ΕΜΠ ως εμπειρογνώμων.

Τέλος σημειώνουμε ότι η τελική απόφαση για την χρηματοδότηση ή μη των συγκεκριμένων έργων, καθώς και η ένταξή τους σε κοινοτικά προγράμματα προϋποθέτει την έγκριση των συναρμόδιων Υπουργείων ΥΠΕΧΩΔΕ και ΥΠΕΣ και την υιοθέτησή τους από το ΥΠΕΘΟ.

Η Υπουργός

ΕΛΙΣΑΒΕΤ ΠΑΠΑΖΩΗ"

 

Σελίδα 5609 

5. Στην με αριθμό 2845/14-3-1997 ερώτηση δόθηκε με το υπ'αριθμ. 80/4-4-1997 έγγραφο από τον Υφυπουργό Υγείας η ακόλουθη απάντηση:

"Σε απάντηση της υπ'αριθμ. πρωτ. 2845/14-3-1997 ερώτησης που κατέθεσε ο Βουλευτής κ. Θ. Κατσανέβας, σας γνωρίζουμε τα ακόλουθα:

Ο Οργανισμός Κατά των Ναρκωτικών ίδρυσε το Πειραματικό Πρόγραμμα Υποκατάστασης στο οποίο μπορούν να συμμετάσχουν, βάσει της σχετικής Νομοθεσίας, άτομα εξαρτημένα από ηρωϊνη που έχουν ηλικία μεγαλύτερη των 22 ετών και έχουν ήδη επιχειρήσει ανεπιτυχώς να ολοκληρώσουν κάποιο από τα υπάρχοντα "στεγνά" θεραπευτικά προγράμματα.

Τελικός στόχος του Προγράμματος είναι η απεξάρτηση των εξαρτημένων ατόμων από όλες τις ναρκωτικές ουσίες συμπεριλαμβανομένων και των υποκαταστάτων.

Η νεά για τη Χώρα μας θεραπευτική μέθοδος δεν αποτελεί βεβαίως συνολική λύση στο πρόβλημα της τοξικομανίας, αλλά μια σημαντική βοήθεια προς τα εξαρτημένα άτομα.

'Εχει ήδη αξιλογηθεί από ειδικούς συσταθείσα επιστημονική Επιτροπή Αξιολόγησης. Τα θετικά πορίσματα Επιτροπής αποτέλεσαν το βασικό κριτήριο για τη σταδιακή επέκταση των προγραμμάτων υποκατάστασης στη Χώρα μας.

Η αξιολόγηση της πορείας των Πειραματικών προγραμμάτων Υποκατάστασης Αθήνας και Θεσσαλονίκης τεκμηριώνει και διασφαλίζει την επιτυχή επέκτασή της.

Ο ΟΚΑΝΑ προχωρεί στην ίδρυση νεών προγραμμάτων υποκατάστασης με τη δημιουργία προοδευτικά 2-3 Μονάδων στους Νομούς Αττικής και Θεσσαλονίκης.

Οι οξυμένες ανάγκες και η επιτυχής λειτουργία των προγραμμάτων Απεξάρτησης στη Χώρα μας οδήγησε στην απόφαση ο ΟΚΑΝΑ να ιδρύσει (2) μονάδες Απεξάρτησης εναλλακτικών θεραπευτικών προσεγγίσεων σε μεγάλα αστικά κέντρα εκτός Αττικής και Θεσσαλονίκης.

Επίσης από τον Ιούλιο του 1994, ο ΟΚΑΝΑ με τη συνεργασία των Υπουργείων Υγείας, Πρόνοιας και Δικαιοσύνης ξεκίνησε ένα πρόγραμμα παρέμβασης στους κρατούμενους τοξικομανείς στις φυλακές.

Εξετάσθηκαν συνολικά πάνω από 800 χρήστες για πιθανά προβλήματα υγείας όπως AIDS, Φυματίωση, Ηπατίτιδες και έγιναν οι ενδεικνυόμενες ιατρικές παρεμβάσεις.

Ο Υφυπουργός

Μ. ΣΚΟΥΛΑΚΗΣ"

6. Στην με αριθμό 2850/14.3.97 ερώτηση δόθηκε με το υπ' αριθμ. 1234/8.4.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2850/14.3.97 που κατέθεσε ο Βουλευτής κ. Στ. Δήμας, σας πληροφορούμε τα εξής:

Αυτήν τη στιγμή υπάρχουν δύο υποθέσεις για την αναμόρφωση της Κ.Ο.Α. του ελαιολάδου, όπως αυτές παρουσιάσθηκαν στο πρώτο επίσημο σχέδιο αναμόρφωσης στο Συμβούλιο Υπουργών της 17-18 Φεβρουαρίου 1997, με τα εξής στοιχεία:

α. - Χορήγηση της ενίσχυσης με βάση τον αριθμό των ελαιοδένδρων. Το ύψος της ενίσχυσης θα είναι διαφοροποιημένο κατά ζώνη παραγωγής και θα καθοριστεί με βάση τις ιστορικές παραγωγές.

- Κατάργηση της ενίσχυση στην κατανάλωση.

- Κατάργηση της παρέμβασης και θεσμοθέτηση της ιδιωτικής αποθεματοποίησης.

- Οργάνωση ποιοτικού ελέγχου στο επίπεδο της βιομηχανίας.

- Καταμέτρηση του αριθμού των ελαιοδένδρων με το ολοκληρωμένο γεωγραφικό σύστημα.

- Κατάργηση της κοινοτικής συγχρηματοδότησης των Οργανισμών Ελέγχου Ενισχύσεως Ελαιολάδου.

β. - Χορήγηση της ενίσχυσης με βάση την πραγματική παραγωγή με βελτίωση του υφισταμένου συστήματος.

Το σύστημα αυτό προβλέπει:

- Την κατάργηση του διαχωρισμού ανάμεσα σε μικρούς και μεγάλους παραγωγούς και τη χορήγηση της ενίσχυσης σε όλους τους παραγωγούς βάσει της πραγματικής τους παραγωγής.

- Μια μέγιστη εγγυημένη ποσότητα.

- Αύξηση της ενίσχυσης στην κατανάλωση ή κατάργησή της. Η κατάργηση της ενίσχυσης στην κατανάλωση συνδέεται με τη χορήγηση της ενίσχυσης στην παραγωγή μόνο για τις ποσότητες ελαιολάδου που τυποποιούνται και τοποθετούνται στην αγορά.

- Διατήρηση της παρέμβασης (με ποσοτικούς περιορισμούς).

- Προγράμματα προώθησης της κατανάλωσης και βελτίωσης της ποιότητας.

- Διατήρηση καθεστώτος εισαγωγών-εξαγωγών, καθώς και επιδότησης κονσερβών.

Η βασική Ελληνική θέση, όπως παρουσιάσθηκε στο Συμβούλιο Υπουργών Γεωργίας της 17ης Φεβρουαρίου 1977 είναι η εξής:

- Ναι στη δεύτερη επιλογή. Ενίσχυση δηλαδή βάσει της πραγματικής παραγωγής. Η προτεινόμενη όμως παραλλαγή χορήγησης της ενίσχυσης αυτής μόνο σε τυποποιούμενες ποσότητες δεν είναι ούτε πρακτική ούτε ρεαλιστική και στην καλύτερη περίπτωση θα οδηγήσει σε απώλεια ενισχύσεων.

- Ναι στην Εθνική Μ.Ε.Π. (Εθνική ποσόστωση).

- 'Οχι στην ενίσχυση κατά δένδρο.

- Ναι στην κατάργηση των μικρών παραγωγών, αλλά χωρίς να χαθούν τα πλεονεκτήματα που αυτοί είχαν μέχρι τώρα.

- Ναι στην κατάργηση της ενίσχυσης στην κατανάλωση. Οι πόροι που θα εξοικονομηθούν απ' αυτό να χρησιμοποιηθούν για διαφήμιση και προβολή του προϊόντος.

- Η χρηματοδότηση των Οργανισμών Ελέγχου να γίνεται 100% από την Κοινότητα.

- Ναι στην εντατικοποίηση και αυστηροποίηση των ελέγχων.

- Ναι στην προστασία του περιβάλλοντος και στη στήριξη των περιφερειακών οικονομιών. Αυτό όμως δεν μπορεί να επιτευχθεί με το προτεινόμενο από την COMMISSION πάγωμα της στήριξης στο ύψος των ιστορικά χορηγούμενων επιδοτήσεων.

- Ναι στην απλούστευση και στη διαφάνεια του συστήματος.

Τέλος την παρούσα χρονική περίοδο συνεχίζονται οι συζητήσεις σε επίπεδο ομάδων εργασίας επί του σχεδίου αναμόρφωσης της Κ.Ο.Α. ελαιολάδου.

Ο Υπουργός

ΣΤΕΦ. ΤΖΟΥΜΑΚΑΣ"

7. Στην με αριθμό 2863/17.3.97 ερώτηση δόθηκε με το υπ' αριθμ. 9238/4.4.97 έγγραφο από τον Υπουργό Υγείας η ακόλουθη απάντηση:

"Σ'απάντηση της υπ' αριθμ. 2863/17.3.97 ερώτηση των Βουλευτών κ.κ. Απ.Τασούλα και Ν. Γκατζή σας γνωρίζουμε τα εξής:

α. Στο Νοσοκομείο Λιβαδειάς στη Μονάδα Τεχνικού Νεφρού υπηρετεί η γιατρός κα Γενναδίου -Σπαντίδου Μαρία ως Δ/ντρια Νεφρολογίας και βρίσκεται στο στάδιο της δημοσίευσης στο ΦΕΚ ο διορισμός μίας γιατρού ως επιμελητής Α' Νεφρολογίας. Σύντομα θα προωθηθεί προς σύσταση μία νέα θέση κλάδου γιατρών ΕΣΥ ειδικότητας Νεφρολογίας και βαθμού Επιμελητή Β' για την πλήρη λειτουργία της Μονάδας.

β. Στο ΦΕΚ 4/97 τ. Α.Σ.Ε.Π. δημοσιεύθηκαν οι οριστικοί πίνακες διοριζομένων στο ΝΓΝ Λιβαδειάς που περιέχουν 40 θέσεις Νοσηλευτικού και λοιπού προσωπικού από τις οποίες οι 33 θέσεις είναι Νοσηλευτικού προσωπικού.

Το νοσοκομείο τηρώντας την προβλεπόμενη διαδικασία θα προχωρήσει άμμεσα στις προσλήψεις των διορισθέντων.

γ. Για το 1997 έχουμε ζητήσει από το Α.Σ.Ε.Π. την προκήρυξη 11 θέσεων Νοσηλευτικού προσωπικού για το Ν.Γ.Ν. Λιβαδειάς.

Ο Υπουργός

Κ.ΓΕΙΤΟΝΑΣ"

8. Στην με αριθμό 2867/17.3.97 ερώτηση δόθηκε με το υπ' αριθμ. 372/7.4.97 έγγραφο από τον Υφυπουργό Παιδείας η 

Σελίδα 5610 

ακόλουθη απάντηση:

"Απαντώντας στην ερώτηση με αριθμό 2867/17.3.97 που κατέθεσε η Βουλευτής κα Σ. Αλφιέρη σας γνωρίζουμε τα ακόλουθα:

Στην περιοχή Ν. Φαλήρου δεν λειτουργεί Γενικό Λύκειο. Για την ίδρυση Λυκείου πρέπει να υποβληθεί πρόταση στο Υπουργείο από την οικεία Διεύθυνση Δευτεροβάθμιας Εκπαίδευσης μαζί με γνωμοδότηση του Νομαρχιακού Συμβουλίου ύστερα από εισήγηση της Νομαρχιακής Επιτροπής Παιδείας (άρθρο 8 ν.1566/85).

Η πρόταση αυτή αξιολογείται και εφόσον υπάρχουν οι προϋποθέσεις, όπως η ύπαρξη στέγης, ικανός αριθμός μαθητών, για τη δημιουργία βιώσιμης σχολικής μονάδας, κ.λ.π. το Υπουργείο αποφασίζει σχετικά.

Τέλος σας γνωρίζουμε, όπως μας πληροφόρησε ο Οργανισμός Σχολικών Κτιρίων (Ο.Σ.Κ.), ο χώρος που έχει πρόσοψη στην οδό Κανελλοπούλου 34 και εμβαδό 3.000 μ2 περίπου, έχει κριθεί κατάλληλος και αναγκαίος από την αρμόδια επιτροπή προκειμένου να στεγάσει μελλοντικά Λύκειο.

Επειδή θεωρείται πιθανή η ύπαρξη στον ως άνω χώρο των Μακρών Τειχών ή άλλων αρχαιοτήτων, με το υπ' αρ.Γ1/Φ500/ 4209/24.3.97 έγγραφο του ΟΣΚ προς την Β' Εφορία Προϊστορικών και Κλασσικών Αρχαιοτήτων ζητείται η σχετική αποσαφήνιση ώστε να διασφαλιστεί η ανέγερση του σχολικού κτιρίου.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

9. Στην με αριθμό 2882/18.3.97 ερώτηση δόθηκε με το υπ' αριθμ. 383/7.4.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2882/18.3.97 που κατέθεσε ο Βουλευτής κ. Γεωργ. Καρασμάνης, σας γνωρίζουμε τα ακόλουθα:

'Υστερα από την αποκέντρωση του προγράμματος δημοσίων επενδύσεων αρμόδιες για τις κατασκευές, επισκευές και συντηρήσεις των σχολικών κτιρίων είναι οι οικείες Νομαρχιακές Αυτοδιοικήσεις.

'Οπως μας πληροφόρησε η Νομαρχιακή Αυτοδιοίκηση Πέλλας το νέο Δημοτικό Σχολείο Μεσημερίου προϋπολογισμού δαπάνης 270.000.000 δρχ. δημοπρατήθηκε στις 26.8.1994 με υπάρχουσα πίστωση στον προϋπολογισμό του έτους 1994, 8.000.000 δρχ. Σύμφωνα με τη μελέτη προβλέπεται να κατασκευασθεί κτίριο συνολικής επιφανείας 1.600 τ.μ. που περιλαμβάνει 10 αίθουσες διδασκαλίας, αίθουσα Νηπιαγωγείου, δύο γραφεία προσωπικού, βιβλιοθήκη, αίθουσα πολλαπλών χρήσεων και βοηθητικούς χώρους, WC αποθήκη - λεβητοστάσιο κ.λπ.).

Μετά την έγκριση και δημοπρασία (6.10.1994) και την υπογραφή της σύμβασης (10.10.1994) με τον ανάδοχο "Εδεσσαϊκή Τεχνική ΕΠΕ" εντάσσονται στους προϋπολογισμούς της Ν.Α. Πέλλας ποσά για την αποπεράτωση του έργου. 'Ηδη πληρώθηκαν:

1ος Λογαριασμός 8.2.1995 8.000.000 δρχ.

2ος Λογαριασμός 1.8.1995 15.000.000 δρχ.

3ος Λογαριασμός 13.12.1995 15.000.000 δρχ.

Υποβλήθηκε και ο 4ος λογαριασμός στις 19.7.1996 για 21.830.000 δρχ., ο οποίος παραμένει ανεξόφλητος λόγω έλλειψης πιστώσεων.

Διαβιβάσθηκε στις 5.8.1996 ο 1ος εγκριτικός πίνακας δαπάνης 160.000.000 και εκκρεμεί η έγκρισή του. Από όλα τα ανωτέρω προκύπτει ότι η Ν.Α. Πέλλας δεν εγκατέλειψε το έργο, την επίβλεψη του οποίου έχει η Δ/νση Τεχνικών Υπηρεσιών και εκτιμά ότι με την κατανομή των νέων πιστώσεων θα ολοκληρωθεί το Σχολείο Μεσημερίου στην επόμενη διετία.

Το παλαιό Δημοτικό Σχολείο Μεσημερίου στεγάζεται σε πέτρινο κτίριο λιθόκτιστο πράγματι 45 ετών χωρίς όμως αυτό να σημαίνει ότι είναι και από τα χειρότερα σχολικά κτίρια.

Διαθέτει 7 αίθουσες διδασκαλίας διαμορφωμένες με "νοβοπάν" και οι συνθήκες διδασκαλίας είναι κανονικές όχι βέβαια ιδανικές.

Το Σχολείο έπρεπε να λειτουργεί ως τετραθέσιο με σύμφωνη όμως γνώμη του ΠΥΣΠΕ και των Σχολικών Συμβούλων λειτουργεί ως εξαθέσιο, με την προσθήκη μιας ακόμη αίθουσας, που επίσης διαχωρίστηκε.

Σήμερα στεγάζει 83 μαθητές και 12 νήπια και υπάρχει διορισμένος καθηγητής φυσικής αγωγής και Αγγλικών.

Συντηρείται σε ετήσια βάση και κατά την περίοδο 1995-1996 διατέθηκε το ποσό του 1.000.000 δρχ. για βάψιμο.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

10. Στην με αριθμό 2914/19.3.97 ερώτηση δόθηκε με το υπ' αριθμ. 981/8.4.97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθ.2914/19.3.97 ερώτησης του Βουλευτή κ. Βασίλη Κεδίκογλου, αναφορικά με τα μέτρα που ελήφθησαν για διαχειριστική παρακολούθηση και έλεγχο στον τομέα του βαμβακιού και σε ότι αφορά τα θέματα που άπτονται των αρμοδιοτήτων του Υπουργείου Οικονομικών, σας γνωρίζουμε τα ακόλουθα:

1. Λόγω της ιδιαίτερης σημασίας της παραγωγής, διακίνησης, επεξεργασίας και διάθεσης βαμβακιού και προκειμένου να αντιμετωπισθούν φαινόμενα καταστρατηγήσεων και ανωμαλιών, συστάθηκαν από το έτος 1992, από κοινού με το Υπουργείο Γεωργίας, μικτά ειδικά συνεργεία ελέγχου εκκοκιστηρίων βάμβακος, με σκοπό τη διενέργεια σχετικών ελέγχων.

Οι παραπάνω έλεγχοι αφορούσαν όλα τα στάδια διακίνησης και εμπορίας του επιδοτούμενου βαμβακιού, από την παραγωγή μέχρι την παράδοση στα εκκοκιστήρια, καθώς και την περαιτέρω επεξεργασία και τη διάθεση αυτού από τα εργοστάσια.

Στην πλειοψηφία τους οι έλεγχοι αυτοί εξελίχθηκαν σε τακτικούς φορολογικούς ελέγχους, οι οποίοι, όμως, λόγω της πολυπλοκότητας τους και του μεγάλου αριθμού των εμπλεκόμενων παραγωγών, είναι χρονοβόροι, με αποτέλεσμα οι έλεγχοι να μην έχουν ολοκληρωθεί για όλα τα εκκοκιστήρια.

2. Σε ότι αφορά τη θέσπιση υποχρέωσης για τα εκκοκιστήρια τήρησης ειδικών βιβλίων, με σκοπό την παρακολούθηση του προϊόντος, υφίσταται ήδη σχετική υποχρέωση με βάση τις διατάξεις της περ.ζ' της παρ.5 του άρθρου 10 του Κ.Β.Σ. (Π.Δ. 186/92).

Ειδικότερα, σύμφωνα με τις παραπάνω διατάξεις, υφίσταται υποχρέωση τήρησης πρόσθετου βιβλίου πρέσσας από τους εκμεταλλευτές εκκοκιστηρίου βάμβακος, ανεξαρτήτως ύψους ακκαθαρίστων εσόδων, στο οποίο καταχωρούνται ο αύξων αριθμός κάθε δέματος εκκοκιζόμενου βάμβακος, το βάρος του και τα στοιχεία του δικαιούχου.

Ανάλογη υποχρέωση προβλέπετο και με τις διατάξεις του προϊσχύσαντος Κώδικα (Π.Δ. 99/1977, παρ.5 άρθρου 13).

Πέραν αυτού, ισχύουν και για τα εκκοκιστήρια οι γενικές διατάξεις του Κ.Β.Σ. που ισχύουν και για τους λοιπούς επιτηδευματίες.

'Ετσι, οι επιτηδευματίες που τηρούν υποχρεωτικά ή προαιρετικά βιβλία τρίτης κατηγορίας, στο τέλος της διαχειρστικής περιόδου συντάσσουν απογραφή των αποθεμάτων, τόσο των ιδίων όσο και των τρίτων. 

Επίσης οι επιτηδευματίες που τα ακαθάριστα έσοδά τους υπερέβησαν τα εκάστοτε ισχύοντα όρια (ισχύον όριο 370.000.000 δραχμές), τηρούν βιβλίο αποθήκης, στο οποίο καταχωρούνται οι πρώτες ύλες και τα έτοιμα προϊόντα του ιδίου και των τρίτων.

Ο Υφυπουργός

ΓΕΩΡΓΙΟΣ ΔΡΥΣ"

11. Στην με αριθμό 2932/20.3.97 ερώτηση δόθηκε με το υπ' αριθμ. 4832/8.4.97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2932/20-3-97 του Βουλευτή κ. Δ.Κατσικόπουλου που απευθύνεται στον Υπουργό Μεταφορών 

Σελίδα 5611 

και Επικοινωνιών σας πληροφορούμε ότι ύστερα από έρευνα των αρμοδίων υπηρεσιών της ΟΛΥΜΠΙΑΚΗΣ ΑΕΡΟΠΟΡΙΑΣ και της λίστας των επιβατών της δεν προκύπτει ότι ο κ. Πάνος Παπαιωάννου έχει ταξιδέψει από Θεσσαλονίκη προς Αθήνα με την Πτήση 8.30 στις 17.3.97.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

12. Στην με αριθμό 2937/21.3.97 ερώτηση δόθηκε με το υπ' αριθμ. 860/8.4.97 έγγραφο από τον Υπουργό Εργασίας η ακόλουθη απάντηση:

"Απαντώντας στην 2937/21.3.97 ερώτηση, που κατατέθηκε στη Βουλή από το Βουλευτή Ψωμιάδη, για το θιγόμενο σ'αυτή θέμα, σας πληροφορούμε ότι, το πρόγραμμα επιδότησης ενοικίου του 1996 είχε μικρή καθυστέρηση στην καταβολή των επιδομάτων λόγω της ανάγκης να συγκροτηθούν και να ελεγχθούν στις περιφερειακές Διευθύνσεις του Οργανισμού Εργατικής Κατοικίας (ΟΕΚ), (όπως εκείνη της Θεσ/νίκης), οι φάκελλοι με τα δικαιολογητικά όλων των περιφερειακών γραφείων που εποπτεύουν οι Δ/νσεις αυτές. Ο πρόσθετος αυτός έλεγχος είναι περιοδικός σε μη τακτά χρονικά διαστήματα και αποτελεί μέρος της συνολικής οργάνωσης της επιδότησης ενοικίου.

Ο αριθμός των κατ' έτος επιδοτούμενων παρουσιάζει διαχρονική αύξηση το 1990 ήταν περίπου 10.000 επιδοτηθέντες και το 1996 θα υπερβούν τους 31.000. Ειδικά για το πρόγραμμα του 1996 η καταβολή άρχισε το Σεπτέμβριο και συνεχίστηκε έκτοτε με μέσο όρο 4.000 δικαιούχων ανά μήνα. Μέχρι σήμερα έχουν επιδοτηθεί 28.000 δικαιούχοι και μέχρι το Πάσχα θα επιδοτηθούν άλλοι 3.000 περίπου.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

13. Στην με αριθμό 2946/24.3.97 ερώτηση δόθηκε με το υπ' αριθμ. 405/7.4.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2946/24.3.1997 που κατέθεσε ο Βουλευτής κ. Π. Ψωμιάδης, σας γνωρίζουμε τα ακόλουθα:

To ΥΠΕΠΘ στα πλαίσια των οικονομικών δυνατοτήτων του, καταβάλλει κάθε δυνατή προσπάθεια ώστε όλα τα σχολεία της χώρας να λειτουργήσουν το έτος 2000 σε πρωϊνή βάρδια.

Ως εκ τούτου και προκειμένου να ενισχύσει το Νομαρχιακό Πρόγραμμα για την Εκπ/ση επιχορηγεί σε ετήσια βάση τις Νομαρχιακές Αυτοδιοικήσεις για οικόπεδα κατασκευές και επισκευές διδακτηρίων Α/βάθμιας και Β/βάθμιας Εκπαίδευσης.

Η απαιτούμενη δαπάνη για την αντιμετώπιση των αναγκών σε σχολική στέγη καλύπτεται από τις πιστώσεις του Π.Δ.Ε. και του Δανείου ΤΚΑΣΕ.

Το χρηματοδοτικό πρόγραμμα με τη συμμετοχή του νέου Δανείου ΤΚΑΣΕ 1192/95 αφορά στη βελτίωση της υλικοτεχνικής υποδομής της Α/βάθμιας και Β/βάθμιας Εκπαίδευσης, κυρίως για τους νομούς Αττικής, Θεσσαλονίκης, Αιτωλοακαρνανίας, Αχαίας, Ηρακλείου, Ιωαννίνων, Λαρίσης Μαγνησίας, Χανίων, Ευβοίας όπου παρουσιάζεται εντονότερο το πρόβλημα των αναγκών σε σχολική στέγη.

Το 1996 η Νομαρχιακή Αυτοδιοίκηση Θεσσαλονίκης επιχορηγήθηκε από τις πιστώσεις του Π.Δ.Ε. και της 4ης δόσης του Δανείου ΤΚΑΣΕ 1128/93 με τα εξής ποσά:

Για οικόπεδα-κατασκευές 2.048.000.000 δρχ.

Για επισκευές 660.000.000 δρχ.

Για το Δάνειο ΤΚΑΣΕ 1.760.000.000 δρχ.

ΣΥΝΟΛΟ 4.468.000.000 δρχ.

'Ηδη έχει δοθεί εντολή προς τον ΟΣΚ για την κατανομή των πιστώσεων της 1ης δόσης του νέου Δανείου ΤΚΑΣΕ 1192/95.

Η Νομαρχιακή Αυτοδιοίκηση Θεσσαλονίκης θα επιχορηγηθεί με το ποσό των 1.750.000.000 δρχ.

Το Π.Δ.Ε. 1997 του ΥΠΕΠΘ για την χρηματοδότηση της σχολικής στέγης των Νομαρχιακών Αυτοδιοικήσεων έχει υποβληθεί για έγκριση στο Υπουργείο Εθνικής Οικονομίας.

Μετά την έκδοση της Συλλογικής Απόφασης θα ξεκινήσει η σταδιακή κατανομή των εγκεκριμμένων πιστώσεων στις Νομαρχιακές Αυτοδιοικήσεις.

Στο Π.Δ.Ε. του ΥΠΕΠΘ ΣΑΕ 042/2 έχουν ενταχθεί, από το 1996, τα έργα μελέτης-κατασκευής των Ενιαίων Πολυκλαδικών Λυκείων Πυλαίας, Καλαμαριάς και Δυτ. Θεσσαλονίκης.

Το ΥΠΕΠΘ γνωρίζει τα προβλήματα των διδακτηρίων του Νομού και θα φροντίσει, πάντα στα πλαίσια των οικονομικών του δυνατοτήτων, για την ενίσχυση της ετήσιας επιχορήγησης της Ν.Α. Θεσσαλονίκης προκειμένου να αντιμετωπισθούν άμεσες και επιτακτικές ανάγκες βελτίωσης της υλικοτεχνικής υποδομής της Α/θμιας και Β/θμιας Εκπαίδευσης στο Νομό.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

14. Στην με αριθμό 2985/27.3.97 ερώτηση δόθηκε με το υπ' αριθμ. 106/8.4.97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 2985/27.3.97 που κατέθεσε στη Βουλή ο Βουλευτής κ. Νικόλαος Κατσαρός σας πληροφορούμε τα ακόλουθα:

Ο Οργανισμός του Περιφερειακού Πανεπιστημιακού Γενικού Νοσοκομείου Λάρισας θα πρέπει να περιλάβει τον τύπο της Κανονιστικής Απόφασης, για τη σύννομη προώθηση της οποίας απαιτείται, μεταξύ των άλλων, και η αναγραφή στο προοίμιο της του τρόπου κάλυψης της προκαλούμενης δαπάνης του Κρατικού Προϋπολογισμού τόσο κατά το τρέχον έτος όσο και για μία τουλάχιστον πενταετία.

Η συγκεκριμένη δαπάνη ανέρχεται στο ποσό των 5,5 δισ. ετησίως, για την αντιμετώπιση της οποίας θα απαιτηθεί, σύμφωνα με το ν.2469/97, η μεταφορά πίστωσης που προορίζεται για άλλο τομέα δραστηριότητας του Υπουργείου Υγείας Πρόνοιας και η ένταξή της σε ένα πενταετή Προγραμματισμό του εν λόγω Υπουργείου.

Στην παρούσα φάση καταβάλλεται προσπάθεια των υπηρεσιών των Υπουργείων Οικονομικών και Υγείας και Πρόνοιας για την ανακατανομή των πιστώσεων στα πλαίσια των επιταγών του ν.2469/97 ώστε να εξευρεθεί λύση που θα οδηγήσει στην αντιμετώπιση του θέματος κατά τον καλύτερο δυνατό τρόπο.

Ο Υφυπουργός 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ"

15. Στην με αριθμό 3018/28.3.97 ερώτηση δόθηκε με το υπ' αριθμ. 10468/8.4.97 έγγραφο από τον Υπουργό Εθνικής Οικονομίας η ακόλουθη απάντηση:

"Σε απάντηση του υπ' αριθμ.3018/28.3.97 εγγράφου σας, με το οποίο κοινοποιείται ερώτηση που κατέθεσε ο Βουλευτής κ. Γ. Γαρουφαλιάς, σας γνωρίζουμε τα εξής σε ότι μας αφορά για τις επιχειρήσεις στην Αλβανία που έχουν ενταχθεί στο ν.1892/90.

Η Ελλάδα με συνεχείς παρεμβάσεις και διαβήματα έχει ζητήσει από την Αλβανική κυβέρνηση τη λήψη μέτρων γαι την προστασία των Ελληνικών Επιχειρήσεων που είναι εγκατεστημένες στην Αλβανία.

Μέχρι στιγμής δεν υπάρχουν πληροφορίες ή συγκεκριμένα στοιχεία που να τεκμηριώνουν την μη ομαλή λειτουργία των επιχειρήσεων που έχουν υπαχθεί στις ευεργετικές διατάξεις του ν.1892/90.

Το ΥΠΕΘΟ όμως θα δέχεται υπεύθυνες δηλώσεις μέσω της αρμόδιας Γεν. Δ/νσης Ιδιωτικών Επενδύσεων για τις καταστροφές που έχουν υποστεί οι ως άνω επιχειρήσεις.

Μετά την ομαλοποίηση της κατάστασης θα εξετασθεί το μέγεθος των τυχόν ζημιών που θα έχουν υποστεί οι επιχειρήσεις αυτές και θα εξετασθεί η λήψη μέτρων λαμβανομένων υπόψη και των ισχυουσών διακρατικών συμφωνιών Ελλάδος-Αλβανίας και της συμφωνίας μεταξύ της Ε.Ε. και Αλβανίας, όσον αφορά τις συναλλαγές και την εμπορική και 

Σελίδα 5612 

οικονομική συνεργασία.

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ"

16. Στην με αριθμό 3063/1-4-97 ερώτηση δόθηκε με το υπ' αριθμ. 439/7-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3063/1-4-1997 που κατέθεσαν οι Βουλευτές κ.κ. Γ.Ορφανός, Γ.Σαλαγκούδης, Β.Παπαγεωργόπουλος, Π.Ψωμιάδης, Γ.Ρόκος, Αν.Ιντζές, Γ.Τζιτζικώστας, Αδ. Ρεγκούζας και Νικ.Ακριτίδης, σας γνωρίζουμε τα ακόλουθα:

Το ΥΠΕΠΘ στα πλαίσια των οικονομικών δυνατοτήτων του, καταβάλλει κάθε δυνατή προσπάθεια ώστε όλα τα σχολεία της Χώρας να λειτουργήσουν το έτος 2000 σε πρωϊνή βάρδια.

Ως εκ τούτου και προκειμένου να ενισχύσει το Νομαρχιακό Πρόγραμμα για την Εκπ/ση επιχορηγεί σε ετήσια βάση τις Νομαρχιακής Αυτοδιοικήσεις για οικόπεδα, κατασκευές και επισκευές διδακτηρίων Α/βάθμιας και Β/βάθμιας Εκπαίδευσης.

Η απαιτούμενη δαπάνη για την αντιμετώπιση των αναγκών σε σχολική στέγη καλύπτεται από τις πιστώσεις του Π.Δ.Ε. και του Δανείου ΤΚΑΣΕ.

Το χρηματοδοτικό πρόγραμμα με τη συμμετοχή του νέου Δανείου ΤΚΑΣΕ 1192/95 αφορά στη βελτίωση της υλικοτεχνικής υποδομής της Α/βάθμιας και Β/βάθμιας Εκπαίδευσης, κυρίως για τους νομούς Αττικής, Θεσσαλονίκης, Αιτωλοακαρνανίας, Αχαίας, Ηρακλείου, Ιωαννίνων, Λαρίσης Μαγνησίας, Χανίων, Ευβοίας όπου παρουσιάζεται εντονότερο το πρόβλημα των αναγκών σε σχολική στέγη.

Το 1996 η Νομαρχιακή Αυτοδιοίκηση Θεσσαλονίκης επιχορηγήθηκε από τις πιστώσεις του Π.Δ.Ε. και της 4ης δόσης του Δανείου ΤΚΑΣΕ 1128/93 με τα εξής ποσά:

Για οικόπεδα-κατασκευές 2.048.000.000 δρχ.

Για επισκευές 660.000.000 δρχ.

Από το Δάνειο ΤΚΑΣΕ 1.760.000.000 δρχ.

ΣΥΝΟΛΟ 4.468.000.000 δρχ.

'Ηδη έχει δοθεί εντολή προς τον ΟΣΚ για την κατανομή των πιστώσεων της 1ης δόσης του νέου Δανείου ΤΚΑΣΕ 1192/95.

Η Νομαρχιακή Αυτοδιοίκηση Θεσσαλονίκης θα επιχορηγηθεί με το ποσό των 1.750.000.000 δρχ.

Το Π.Δ.Ε. 1997 του ΥΠΕΠΘ για τη χρηματοδότηση της σχολικής στέγης των Νομαρχιακών Αυτοδιοικήσεων έχει υποβληθεί για έγκριση στο Υπουργείο Εθνικής Οικονομίας.

Μετά την έκδοση της Συλλογικής Απόφασης θα ξεκινήσει η σταδιακή κατανομή των εγκεκριμμένων πιστώσεων στις Νομαρχιακές Αυτοδιοικήσεις.

Στο Π.Δ.Ε του ΥΠΕΠΘ ΣΑΕ 042/2 έχουν ενταχθεί, από το 1996, τα έργα μελέτης - κατασκευής των Ενιαίων Πολυκλαδικών Λυκείων Πυλαίας, Καλαμαριάς και Δ.Θεσσαλονίκης.

Το ΥΠΕΠΘ γνωρίζει τα προβλήματα των διδακτηρίων του Νομού και θα φροντίσει πάντα στα πλαίσια των οικονομικών του δυνατοτήτων, για την ενίσχυση της ετήσιας επιχορήγησης της Ν.Α. Θεσσαλονίκης προκειμένου να αντιμετωπισθούν άμεσες και επιτακτικές ανάγκες βελτίωσης της υλικοτεχνικής υποδομής της Α/θμιας και Β/θμιας Εκπαίδευσης στο Νομό.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ήθελα να θέσω υπόψη του Σώματος και να παρακαλέσω για την συγκατάθεσή του, προκειμένου η συνεδρίαση της προσεχούς Τετάρτης να διατεθεί για συζήτηση προτάσεως νόμου.

ΟΛΟΙ ΟΙ ΒΟΥΛΕΥΤΕΣ: Μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή συμφώνησε ομόφωνα.

Ανακοινώνω επίσης, ότι στη συνεδρίαση της προσεχούς Πέμπτης θα κυρωθούν οι εκκρεμούσες προς κύρωση Διεθνείς Συμβάσεις. 

Την Δευτέρα θα συζητηθεί το Πόρισμα της Εξεταστικής Επιτροπής για την υπόθεση του Καζίνο του Φλοίσβου και δεν θα συζητηθούν, πριν από την συζήτηση του Πορίσματος, επίκαιρες ερωτήσεις. 

Σελίδα 5613 

 

ΠΡΟΕΔΡΟΣ (Απόστολος Κακλαμάνης): Εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Α. Επίκαιρες Ερωτήσεις: Πρώτου Κύκλου:

Η πρώτη στην ημερήσια διάταξη υπ' αριθμόν 1023/8-4-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Μαγκριώτη, κρατείται για να συζητηθεί αργότερα, λόγω του ότι ο Υπουργός Παιδείας έχει κάποιο πρόβλημα και θα καθυστερήσει.

Δεύτερη στην ημερήσια διάταξη είναι η με αριθμό 1021/8-4-97 του Βουλευτή της Νέας Δημοκρατίας κ. Ιωάννη Βαρβιτσιώτη προς τον Υπουργό Εργασίας και Κοινωνικών Ασφαλίσεων, σχετικά με την πρόσφατη επιστολή του Διοικητή του Ιδρύματος Κοινωνικών Ασφαλίσεων (Ι.Κ.Α) στον Πρωθυπουργό με την οποία καταγγέλλει παρεμβάσεις στις ρυθμίσεις χρεών, αναστολές εκτελέσεως πλειστηριασμών κ.λπ.

Η επίκαιρη ερώτηση του κ. Βαρβιτσιώτη, σε περίληψη, έχει ως εξής:

"Με πρόσφατη επιστολή από είκοσι έξι σημεία ο Διοικητής του Ι.Κ.Α. καταγγέλλει στον κύριο Πρωθυπουργό, ότι οι ρουσφετολογικές παρεμβάσεις μελών της Νομοθετικής και Εκτελεστικής Εξουσίας υπέρ διαφόρων προστατευομένων τους, μεταφράζονται σε καθημερινή απώλεια εσόδων του Ιδρύματος, της τάξεως των διακοσίων εκατομμυρίων δραχμών, που αντιστοιχούν σε ετήσια απώλεια της τάξεως άνω των πενήντα δισεκατομμυρίων δραχμών.

Ο κύριος Διοικητής του Ι.Κ.Α. αναφέρεται σε παρεμβάσεις για ρυθμίσεις χρεών, αναστολές εκτελέσεως πλειστηριασμών, άρσεις απαγορεύσεως εξόδου από τη Χώρα, συνταξιοδοτήσεις υγιών ατόμων, χαριστικές αποφάσεις των Τοπικών Διοικητικών Επιτροπών.

Ο κύριος Διοικητής του Ι.Κ.Α. επισημαίνει, ότι οι ανεπίτρεπτες αυτές παρεμβάσεις Υπουργών και Βουλευτών έχουν δημιουργήσει τη διόγκωση των προβλημάτων του Ιδρύματος.

Εν όψει των σοβαρών αυτών καταγγελιών από τον Διοικητή του μεγαλύτερου ασφαλιστικού Οργανισμού της Χώρας, ερωτάται ο κύριος Υπουργός Εργασίας και Κοινωνικών Ασφαλίσεων.

1)Εάν συμμερίζεται τις καταγγελίες του Διοικητή.

2)Εάν ο Διοικητής του Ι.Κ.Α. τον είχε ενημερώσει σχετικά, πριν αποστείλει την επιστολή προς τον κύριο Πρωθυπουργό.

3)Σε καταφατική περίπτωση, γιατί δεν είχε λάβει τα αναγκαία μέτρα και σε αρνητική θα μπορεί κανείς να συναγάγει το συμπέρασμα ότι υπάρχει αδυναμία συνεργασίας μεταξύ τους και έλλειψη αμοιβαίας εμπιστοσύνης.

4)Τι μέτρα πρόκειται να εισηγηθεί στον κύριο Πρωθυπουργό ώστε το ταχύτερο να τερματισθεί η απαράδεκτη αυτή κατάσταση, η οποία τόσο πολύ επιβαρύνει τον κρατικό προϋπολογισμό και σε τελική ανάλυση τον Ελληνικό Λαό."

Ο Υφυπουργός Εργασίας και Κοινωνικών Ασφαλίσεων κ. Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, η επίκαιρη ερώτηση του συναδέλφου κ. Βαρβιτσιώτη προφανώς, στηρίζεται σε δημοσίευμα εφημερίδος, όμως τέτοια επιστολή προς τον Πρωθυπουργό και προς το εποπτεύον Υπουργείο του Διοικητή του Ι.Κ.Α. δεν υπάρχει.

Από την έρευνα που κάναμε και εμείς, λόγω του δημοσιεύματος όμως προέκυψε πράγματι, ότι τέτοιες απόψεις του κυρίου Διοικητή αναφέρονται σε ενημερωτική του επιστολή προς τον Πρόεδρο της Γ.Σ.Ε.Ε. εδώ και ένα χρόνο, περίπου. Είναι όμως απόψεις -θέλω να σας πω, κύριε συνάδελφε, αναπόδεικτες και υπερβολικές. Παρεμβάσεις, όπως όλοι γνωρίζουμε -δεν χρειάζεται νομίζω να υποκρινόμαστε- σε τοπικό επίπεδο στις τοπικές διοικητικές επιτροπές του Ι.Κ.Α. και όπου αλλού στο παρελθόν γίνονταν πάρα πολλές. Θέλω να διαβεβαιώσω το Σώμα, ότι το φαινόμενο έχει σημαντικά περιοριστεί και με εντολές του Πρωθυπουργού και δικές μας προς τη διοίκηση του Ι.Κ.Α. ζητούμε, αν είναι δυνατό, να υπάρξει πλήρης εξάλειψη αυτού του φαινομένου των παρεμβάσεων.

Παράλληλα, θέλω να σας πω, ότι για τον περιορισμό της εισφοροδιαφυγής και την είσπραξη των οφειλομένων εισφορών στο Ι.Κ.Α. λαμβάνονται με αυστηρότητα όλα τα αναγκαία μέτρα.

Επίσης, προχωρεί η μηχανοργάνωση, εκκρεμεί αίτημα του Ι.Κ.Α. για πρόσληψη προσωπικού και σε πολυνομοσχέδιο που πρόκειται να κατατεθεί εντός των αμέσως προσεχών ημερών περιλαμβάνονται πολλές διατάξεις για την πάταξη της εισφοροδιαφυγής και τις εισπράξεις στο Ι.Κ.Α. και τη δημιουργία ενός αποτελεσματικού ελεγκτικού μηχανισμού για τον ίδιο σκοπό.

Δεν έχω τίποτε περισσότερο να προσθέσω. Αναμένω τις παρατηρήσεις του κυρίου συναδέλφου.

ΠΡΟΕΔΡΟΣ (Απόστολος Κακλαμάνης): Ο κ. Βαρβιτσιώτης έχει το λόγο.

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, η φιλοκυβερνητική εφημερίδα "ΕΘΝΟΣ" στις 18 Μαρτίου του τρέχοντος έτους αφιέρωσε μια ολόκληρη σελίδα και όχι μόνο αυτό. Αφιέρωσε και το κύριο άρθρο της εφημερίδος της ίδιας ημέρας για να αποκαλύψει την επιστολή αυτή την οποία απέστειλε ο Διοικητής του Ι.Κ.Α. προς τον κύριο Πρωθυπουργό.

Σήμερα, πληροφορούμαι από τον αρμόδιο κύριο Υφυπουργό, ότι τέτοια επιστολή δεν υπάρχει. Αποδεικνύεται έτσι, η όχι σωστή ενημέρωση της εφημερίδος ή μήπως υπάρχει και δεν το γνωρίζει ο κύριος Υφυπουργός; Είπε όμως ο κύριος Υφυπουργός, ότι ναι μεν δεν υπάρχει επιστολή, υπάρχει όμως ενημερωτικό σημείωμα προς τον Πρόεδρο της ΓΣΕΕ.

Κύριε Πρόεδρε, αυτά τα οποία είπε ο κύριος Υφυπουργός είναι πρωτοφανή. Είναι δυνατόν ο Διοικητής του μεγαλύτερου ασφαλιστικού Οργανισμού της Χώρας να εντοπίζει την κακοδαιμονία του Ιδρύματος σε είκοσι έξι σημεία και να μην έχει ενημερώσει τον αρμόδιο Υπουργό και να ενημερώνει τον πρόεδρο της Γ.Σ.Ε.Ε., αληθούς υποτιθεμένου του γεγονότος ότι δεν υπάρχει επιστολή. Είναι δυνατόν; Το φαντάζεσθε, κύριε Πρόεδρε της Βουλής, να αγνοείται παντελώς ο αρμόδιος Υπουργός;

Περίμενα, ο κύριος Υφυπουργός σήμερα, κατόπιν της ερεύνης που έκανε και της αποκαλύψεως, ότι δεν έχει ενημερωθεί το Υπουργείο, αλλά ο Πρόεδρος της Γ.Σ.Ε.Ε., ότι τουλάχιστον θα ανήγγειλε την αντικατάσταση του διοικητή του Ι.Κ.Α.. Διερωτώμαι, μήπως είναι ένα παιχνίδι πολιτικό μεταξύ Υπουργείου και διοικητού του Ι.Κ.Α.. Διότι αλλιώς δεν μπορεί να δοθεί εξήγηση καμία. Κύριε Πρόεδρε της Βουλής, έχετε διατελέσει Υπουργός πολλές φορές και δεν θα ανεχόσαστε -είμαι βέβαιος- και κανένας άλλος δεν θα ανεχόταν εν αγνοία του αρμοδίου Υπουργού να ενημερώνει ο υφιστάμενος του Διοικητή του Ι.Κ.Α. τον πρόεδρο της Γ.Σ.Ε.Ε. και όχι τον αρμόδιο Υπουργό.

Λυπάμαι, η απάντηση βεβαίως δεν είναι ικανοποιητική. Το γεγονός πάντως παραμένει, ότι διακόσια εκατομμύρια ημερησίως διαφεύγουν από το Ι.Κ.Α. λόγω των ρουσφετολογικών παρεμβάσεων των Υπουργών και των Βουλευτών του κυβερνώντος Κόμματος και επ'αυτού, ο κύριος Υπουργός δεν είπε τίποτα.

ΠΡΟΕΔΡΟΣ(Απόστολος Κακλαμάνης): Ο κ. Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ(Υφυπ. Εργασίας και Κοινωνικών Ασφαλίσεων): Κύριε Πρόεδρε, το δημοσίευμα στο οποίο αναφέρεται και σήμερα ο κ.Βαρβιτσιώτης είναι γνωστό. Επαναλαμβάνω, ότι δεν υπάρχει επιστολή προς τον Πρωθυπουργό και δεν υπάρχει παρόμοια επιστολή και προς το Υπουργείο. 

ΙΩΑΝΝΗΣ ΒΑΡΒΙΤΣΙΩΤΗΣ: Οι καταγγελίες όμως παραμένουν.

ΝΙΚΟΛΑΟΣ ΦΑΡΜΑΚΗΣ(Υφυπ. Εργασίας και Κοινωνικών Ασφαλίσεων):Το Υπουργείο γνωρίζει από την καθημερινή συνεργασία με τη διοίκηση του Ι.Κ.Α. τα προβλήματα του ιδρύματος. Γνωρίζει όλα τα προβλήματα και βεβαίως έχει συζητήσει με τη Διοίκηση και προβλήματα αυτού του είδους. Τα γνωρίζετε και σεις, κύριε Βαρβιτσιώτη, ο οποίος είστε στην 

Σελίδα 5614 

πολιτική, και έχετε διατελέσει Υπουργός πολύ πριν από μας, πολλές δεκαετίες. Εκτός αν μου πείτε -όπως είπατε στο τέλος της ομιλίας σας- ότι οι σημερινοί κυβερνώντες μόνο ή οι Βουλευτές του κυβερνώντος Κόμματος ρουσφετολογούν, ενώ εσείς είστε "αθώοι του αίματος". Αν είναι έτσι, εντάξει.

ΙΩΑΝΝΗΣ ΒΑΡΒΙΤΣΙΩΤΗΣ: Μα, τα λέει ο Διοικητής του Ι.Κ.Α..

ΝΙΚΟΛΑΟΣ ΦΑΡΜΑΚΗΣ(Υφυπ. Εργασίας και Κοινωνικών Ασφαλίσεων): Παρακαλώ. Ο Διοικητής του Ι.Κ.Α. κατ'αρχήν, αναφέρεται γενικώς στη λειτουργία του Ιδρύματος και στις παρεμβάσεις τις οποίες αποδέχθηκα ότι συνέβαιναν πάντοτε και πρέπει να περιοριστούν.

Μου είπατε γιατί ενημερώθηκε ο Πρόεδρος της Γ.Σ.Ε.Ε.

ΙΩΑΝΝΗΣ ΒΑΡΒΙΤΣΙΩΤΗΣ: Δεν είπα αυτό. 

ΠΡΟΕΔΡΟΣ(Απόστολος Κακλαμάνης): Μη διακόπτετε παρακαλώ. Και σεις, κύριε Υπουργέ, να απευθύνεσθε παρακαλώ στο Σώμα.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Ναι, κύριε Πρόεδρε.

Κατά τη γνώμη μας, ορθώς ενημερώθηκε από τη διοίκηση του Ιδρύματος και ο Πρόεδρος της Γ.Σ.Ε.Ε. Είναι εταίρος και συμμετέχει εκπρόσωπος της Γ.Σ.Ε.Ε., όπως γνωρίζετε, στη διοίκηση του Ι.Κ.Α.. Ορθώς ενημερώθηκε και αν σχολιάσθηκε και αυτό το γεγονός των παρεμβάσεων, κατά τη γνώμη μου -γιατί χρειάζεται να υποκρινόμαστε;- καλώς σχολιάστηκε. Αποτέλεσε, λοιπόν, προσφιλές θέμα για την εφημερίδα, έγινε δημοσίευμα, έγινε και πρωτοσέλιδο όπως λέτε, όμως απαντώ, ότι δεν υπάρχει επιστολή προς τον Πρωθυπουργό. Το Υπουργείο γνωρίζει τα προβλήματα του Ιδρύματος. Μία υποσημείωση της ενημέρωσης που έκανε ο διοικητής του Ιδρύματος προς τη Γ.Σ.Ε.Ε. αναφέρεται και σε παρεμβάσεις. Εγώ αποδέχομαι, ότι τέτοιες παρεμβάσεις,όπως σας είπα, στο παρελθόν ήταν άφθονες, έχει περιορισθεί σημαντικά το φαινόμενο και με εντολές μας τείνει να εξαλειφθεί. Αυτή είναι η απάντηση.

ΙΩΑΝΝΗΣ ΒΑΡΒΙΤΣΙΩΤΗΣ: Δεν υπάρχει δηλαδή διαρροή διακοσίων εκατομμυρίων;

ΝΙΚΟΛΑΟΣ ΦΑΡΜΑΚΗΣ(Υφυπ. Εργασίας και Κοινωνικών Ασφαλίσεων): Αν πρέπει να πω και ένα όχι, θα το πω.

ΠΡΟΕΔΡΟΣ(Απόστολος Κακλαμάνης): Σας παρακαλώ, κύριοι συνάδελφοι, ακουστήκατε και οι δύο. 

Τρίτη στην ημερήσια διαταξη είναι η με αριθμό 1034/9-4-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Δημητρίου Κωστόπουλου προς τους Υπουργούς Ανάπτυξης, Εθνικής Οικονομίας και Οικονομικών, σχετικά με το σχεδιασμό για την ανάπτυξη των Ναυπηγείων Ελευσίνας, τη διασφάλιση των θέσεων εργασίας κ.λπ., η οποία έχει ως εξής:

"Τα Ναυπηγεία Ελευσίνας βρίσκονται υπό καθεστώς ειδικής εκκαθάρισης εδώ και δεκαοκτώ μήνες. Πολλά μέτρα πάρθηκαν αυτό το διάστημα για τη μείωση των θέσεων εργασίας- ώστε να πουληθούν ευκολότερα, σύμφωνα με τα επιχειρήματα της Κυβέρνησης- μέτρα που απαίτησαν πολλά δισεκατομμύρια από μεριάς του Κράτους και των ασφαλιστικών ταμείων. Ταυτόχρονα, οι παραγγελίες που έχει το Ναυπηγείο από το Πολεμικό Ναυτικό και τον Οργανισμό Σιδηροδρόμων Ελλάδος, απαιτούν μεγάλο αριθμό εξειδικευμένων εργαζομένων, προκειμένου να ολοκληρωθούν.

Ερωτώνται οι κύριοι Υπουργοί ποιος σχεδιασμός υπάρχει για την ανάπτυξή του, ώστε και οι εργαζόμενοι που είναι σήμερα στα Ναυπηγεία, να διασφαλίσουν την εργασία τους και να προσληφθούν νέοι; Ποιες εξελίξεις υπάρχουν όσον αφορά τα Ναυπηγεία Ελευσίνας και γιατί δεν ενημερώνονται οι εργαζόμενοι γι'αυτές;"

Η Υφυπουργός Ανάπτυξης κα 'Αννα Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ(Υφυπ. Ανάπτυξης): Ευχαριστώ, κύριε Πρόεδρε.

Μετά την εγκατάλειψη των Ναυπηγείων Ελευσίνος από τον ιδιοκτήτη τους, η Κυβέρνηση βρέθηκε μπροστά στο μεγάλο δίλημμα μιας βιομηχανίας η οποία απασχολούσε δύο χιλιάδες ανθρώπους και η οποία είχε πάρα πολλά χρέη και ανοίγματα στην αγορά.

Σ'αυτούς τους δεκαοκτώ μήνες, η πολιτική που ασκήθηκε, είχε σαν στόχο να αντιμετωπίσει το πρόβλημα των εργαζομένων και να δημιουργήσει τις προϋποθέσεις συνέχισης της λειτουργίας του Ναυπηγείου, μέσα από την ιδιωτικοποίησή του, για την ακρίβεια επανιδιωτικοποίησή του.

Σ' αυτούς τους δεκαοκτώ μήνες, λοιπόν λήφθηκαν μέτρα, που αφορούσαν περίπου χίλιους διακόσιους εργαζόμενους. Τριακόσια πενήντα συνταξιοδοτήθηκαν με μέτρα πρόωρης συνταξιοδότησης, εβδομήντα απεχώρησαν οικειοθελώς και για επτακοσίους εργαζόμενους, έγινε ειδική ρύθμιση για τη μετάταξή τους στο Δημόσιο. 

Θα παρατηρήσω, ότι στο θέμα των μετατάξεων, υπάρχει μια βραδυπορεία, η οποία οφείλεται στο γεγονός ότι εμπλέκονται πάνω από είκοσι Οργανισμοί και όλα τα Υπουργεία. Πρέπει δε, να βγει ειδική απόφαση για κάθε έναν απ' αυτούς τους εργαζόμενους.

'Οσον αφορά το σύνολο της επιχείρησης, μ' αυτούς οι οποίοι εναπομένουν και οι οποίοι με δική τους θέληση δεν εντάχθηκαν στα μέτρα των μετατάξεων, ολοκληρώνεται εντός του Απριλίου η συμφωνία για τη μεταβίβαση των Ναυπηγείων, μετά από διαγωνισμό -που, όπως ξέρετε, έχει γίνει- και μια προσφορά, όπου η διαπραγμάτευση ήταν εξαιρετικά δύσκολη, γιατί πράγματι δεν μπορεί να μην είναι δύσκολη μια διαπραγμάτευση με ένα μόνο αγοραστή.

Ο στόχος μας σ' αυτήν την μεταβίβαση, είναι να εξασφαλίσουμε το σύνολο των θέσεων εργασίας και εγγυήσεις από την πλευρά του αγοραστή τέτοιες, ώστε να μην επαναληφθεί το προηγούμενο φαινόμενο. Οι εγγυήσεις αυτές αφορούν και τις θέσεις εργασίας και τη λειτουργία των Ναυπηγείων.

Για το θέμα της ενημέρωσης των εργαζομένων, πρέπει να σας πω, ότι εγώ έχω μια συνεχή επαφή με τους εργαζόμενους. 'Εχουν κληθεί και στην Επιτροπή Διαπραγματεύσεων και έχουν αρνηθεί οι ίδιοι να συμμετάσχουν και για οτιδήποτε γίνεται, φυσικά ενημερώνονται.

ΠΡΟΕΔΡΟΣ (Απόστολος Κακλαμάνης): Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, απ' όλη την εξέλιξη στα Ναυπηγεία γενικότερα, δυστυχώς επιβεβαιώνονται οι ανησυχίες και οι φόβοι μας. Βεβαίως, η επίκαιρη ερώτηση δεν αναφέρεται στο γενικότερο ζήτημα της κατάστασης, που επικρατεί στα ναυπηγεία της Χώρας, αλλά με την ευκαιρία αυτή θα ήθελα να το πω.

Επίσης, επιβεβαιώνεται η ορθότητα των προτάσεών μας κατά το παρελθόν, ότι θα μπορούσαν τα δυο Ναυπηγεία, Σκαραμαγκά και Ελευσίνας, να ενοποιηθούν, για να ξεπεραστούν οι γνωστές δυσκολίες από τις ντιρεκτίβες που μας έρχονται. 'Ομως και αυτή η πρόταση δεν έγινε δεκτή και τα αποτελέσματα τα βιώνουμε σήμερα όλοι μας και πολύ περισσότερο βέβαια οι εργαζόμενοι.

Τα ερωτήματα, που μπαίνουν και θα ήθελα να δώσει μια απάντηση στη δευτερολογία της η κυρία Υφυπουργός, είναι τα εξής:

Πόσοι εργαζόμενοι θα μείνουν σ' αυτήν την επιχείρηση, αυτό είναι ένα πρώτο ερώτημα. Δεν γνωρίζουμε τι συμφωνείτε. Θα επιδοτηθεί ο ιδιώτης, για να αγοράσει τα Ναυπηγεία; Αν επιδοτηθεί, για ποιο λόγο και με ποιο ποσό; Ποια είναι τα αναλυτικότερα στοιχεία της συμφωνίας; Αν δεν μπορείτε να τα εκθέσετε στο χρόνο που έχετε στη διάθεσή σας, σήμερα θα παρακαλούσαμε να μας τα δώσετε γραπτά. Σαν Κόμμα, έχουμε το δικαίωμα να τα ζητήσουμε. Ακούγονται ορισμένες απόψεις, ότι λένε κάποιοι στους εργαζόμενους να φύγουν για να ξαναπροσληφθούν. Αυτά τα πράγματα δεν είναι σωστά.

Τέλος, θα θέλαμε να ρωτήσουμε την κυρία Υφυπουργό ποιες είναι οι απόψεις του Υπουργείου 'Αμυνας, μια που έχει άμεσο και έντονο ενδιαφέρον για τη λειτουργία των Ναυπηγείων. Νομίζω, ότι είναι αυτονόητο και όλοι γνωρίζουμε γιατί υπάρχει αυτό το ενδιαφέρον. Θα θέλαμε να μας πει αν συμπορεύεται το Υπουργείο 'Αμυνας με το Υπουργείο Ανάπτυξης στο ζήτημα 

Σελίδα 5615 

της πώλησης των Ναυπηγείων.

ΠΡΟΕΔΡΟΣ (Απόστολος Κακλαμάνης): Η Υφυπουργός κα Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Κύριε Πρόεδρε, πρώτον, πρέπει να πούμε, ότι η συμφωνία, εφόσον ολοκληρωθεί, θα περάσει από τη Βουλή. 'Αρα θα τεθεί υπόψη όλων των Κομμάτων σε όλες τις λεπτομέρειές της.

'Οσον αφορά τα πιο ειδικά ερωτήματα, που βάλατε και αυτά στα οποία μπορώ να απαντήσω τώρα, πριν από την ολοκλήρωση της συμφωνίας, θα ήθελα να πω ότι, πρώτον, οι εργαζόμενοι οι οποίοι μένουν, είναι πεντακόσιοι δώδεκα και ο στόχος είναι να απορροφηθούν στο σύνολό τους. 

Δεύτερον, δεν ξέρω τι εννοείτε ρωτώντας αν θα επιδοτηθεί ο νέος αγοραστής. Θα ήθελα να πω, ότι γίνεται μια συμφωνία, όπου ο αγοραστής θα πληρώσει ένα τίμημα, θα εγγυηθεί κάποιες θέσεις εργασίας και θα αναλάβει υποχρέωση απέναντι κάποιων συμβάσεων, που ήδη υπάρχουν στα Ναυπηγεία όπως αναφέρατε κι εσείς, του Ναυτικού.

Οι ιδιαιτερότητες που υπάρχουν το θέμα της ολοκλήρωσης της σύμβασης του Υπουργείου Εθνικής 'Αμυνας και του Ο.Σ.Ε. έχουν να κάνουν καταρχήν με το γεγονός ότι με το πέρασμα του χρόνου έχουν αλλάξει οι τιμές, κατά δεύτερον έχουν δοθεί ορισμένα χρήματα τα οποία δεν ανταποκρίνονται στο ποσοστό εργασίας το οποίο έχει γίνει και τέλος στις εκκρεμότητες που υπάρχουν, λόγω των αδυναμιών του προηγούμενου ιδιοκτήτη να ανταποκριθεί στα χρήματα τα οποία είχε αναλάβει- γι'αυτό και γίνεται όλο αυτό το διάστημα η διαπραγμάτευση στην οποία παίρνει μέρος και το Υπουργείο Εθνικής 'Αμυνας με το Ναυτικό και ο Ο.Σ.Ε.- για να καταλήξουμε στα ακριβή ποσά. Επαναλαμβάνω, ότι θα έρθει στη Βουλή.

Τώρα για το θέμα των εργαζομένων και αν θα αποζημιωθούν, πρέπει να σας πω, ότι είναι αίτημα των εργαζομένων να υπάρχει απόλυση και επαναπρόσληψη, ώστε να εξασφαλιστεί το θέμα της αποζημίωσής τους σε περίπτωση που απολυθούν αργότερα από τον ιδιώτη, που δεν θα μπορεί βέβαια, να αναλάβει το κόστος της συνολικής αποζημίωσης τριακονταετίας ή τριακονταπενταετίας. Αυτό έχει μπει επανειλημμένα από τους ίδιους τους εργαζόμενους και είναι κάτι που εξετάζεται.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, τη συνεδρίασή μας παρακολουθούν από τα δυτικά γενικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα (50) μαθητές και δύο (2) συνοδοί καθηγητές του Γυμνασίου Νέου Φαλήρου Αττικής.

(Χειροκροτήματα απ' όλες τις Πτέρυγες)

Η τέταρτη στην ημερήσια διάταξη με αριθμό 1032/9.4.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς τον Υπουργό Εθνικής Οικονομίας και Οικονομικών δεν θα συζητηθεί, συμφωvούντος του ερωτώντος συναδέλφου.

Συνεπώς, διαγράφεται και θα συζητηθεί αντ'αυτής, η τέταρτη στην ημερήσια διάταξη με αριθμό 1033/9.4.97 επίκαιρη ερώτηση του δευτέρου κύκλου της Βουλευτού του Συνασπισμού της Αριστεράς και της Προόδου κας Μαρίας Δαμανάκη προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τις προτεραιότητες στις μελλοντικές επεκτάσεις των γραμμών του ΜΕΤΡΟ, την επέκταση της γραμμής προς Περιστέρι-Δυτική Αττική κ.λπ.

Η επίκαιρη ερώτηση της κυρίας Δαμανάκη έχει ως εξής:

"Οι κάτοικοι του Δήμου Περιστερίου και των όμορων περιοχών, αντιμετωπίζουν σοβαρό κυκλοφοριακό πρόβλημα. Για τη βελτίωση των συνθηκών μετακίνησης του πληθυσμού, από και προς τις περιοχές αυτές, επιβάλλεται η επέκταση της διαδρομής του ΜΕΤΡΟ προς Περιστέρι-Δυτική Αττική.

Η Εταιρεία "ΑΤΤΙΚΟ ΜΕΤΡΟ" έχει συμπεριλάβει στην αρχική της μελέτη την επέκταση της γραμμής δύο προς Περιστέρι, ενώ για το ίδιο θέμα υπάρχουν σχετικές δεσμεύσεις του Πρωθυπουργού και του Υπουργού Περιβάλλοντος-Χωροταξίας και Δημοσίων 'Εργων. Επειδή πρόσφατα είδαν το φως της δημοσιότητας τα προβλήματα στην πορεία εκτέλεσης του έργου, που δημιουργούν εύλογες ανησυχίες για την τύχη του και τις μελλοντικές επεκτάσεις του και δεδομένου ότι το τελευταίο διάστημα εμφανίζονται απόψεις για επέκταση της διαδρομής του ΜΕΤΡΟ προς άλλες κατευθύνσεις (Σπάτα).

Ερωτάται ο κύριος Υπουργός:

1. Ποιες είναι οι προτεραιότητες σχετικά με τις επεκτάσεις που πρόκειται να γίνουν στις γραμμές του ΜΕΤΡΟ.

2. Ποιο είναι το χρονοδιάγραμμα των εργασιών που αφορούν την επέκταση της γραμμής προς την κατεύθυνση του Δήμου Περιστερίου".

Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, η κα Δαμανάκη στην επίκαιρη ερώτησή της θέτει ένα σημαντικό θέμα, το θέμα που έχει σχέση με την επέκταση των γραμμών του Μετρό στις νοτιοδυτικές συνοικίες, που είναι και οι πιο πολυπληθείς, δηλαδή το Περιστέρι και το Αιγάλεω.

Επειδή, όμως, κάνει κάποια αιχμή σε σχέση με τη σημερινή κατάσταση που βρίσκεται το έργο του Μετρό, θα ήθελα να δώσω ορισμένες γενικές διευκρινίσεις.

Το Μετρό της Αθήνας είναι ένα έργο πνοής. 'Εχει μέχρι τώρα κατασκευστεί περίπου το 55% του συνόλου του έργου. Αυτό το έργο ήταν και είναι ένα έργο κατ'απικοπήν τίμημα, με το κλειδί στο χέρι, ένα έργο με συγκεκριμένη ταυτότητα και συγκεκριμένα τεχνικά χαρακτηριστικά και κόστος. 

Σύμφωνα με την προσφορά της η Κοινοπραξία "Ολυμπιακό Μετρό" αξιολογήθηκε και ανεδήχθη ανάδοχος. Αυτό σημαίνει, ότι μοναδικό και αποκλειστικό πλαίσιο αναφοράς των όποιων προβλημάτων και των όποιων λύσεων, δεν μπορεί να είναι άλλο, παρά η ισχύουσα σύμβαση και πάντα οι προϋποθέσεις, οι όροι και οι προβλέψεις της ισχύουσας σύμβασης. Η Κοινοπραξία "Ολυμπιακό Μετρό" οφείλει να τηρήσει τις συμβατικές της υποχρεώσεις και εμείς οφείλουμε ως Κυβέρνηση, ως έκφραση του Ελληνικού Δημοσίου να εξασφαλίσουμε τα συμφέροντα του Ελληνικού Δημοσίου. Ακριβώς γι'αυτόν το λόγο κάναμε χρήση των δυνατοτήτων που μας δίνει η σύμβαση ως απάντηση στις παράλογες και τις εξωσυμβατικές διεκδικήσεις και απαιτήσεις της Κοινοπραξίας "Ολυμπιακό Μετρό" και προχωρήσαμε στην περικοπή τεχνικού αντικειμένου. 

Λέμε, για μια ακόμη φορά, ότι η Ελληνική Κυβέρνηση και κάθε κυβέρνηση που σέβεται τον εαυτό της, δεν πρόκειται να προωθήσεις καμιά εξωσυμβατική λύση και περισσότερο δεν πρόκειται να ανεχθεί την οποιαδήποτε απόπειρα υπονόμευσης της ισχύουσας σύμβασης.

Η Κοινοπραξία οφείλει να προχωρήσει, να ολοκληρώσει και να παραδώσει το έργο. Γι'αυτό το λόγο στα πλαίσια της σύμβασης δεν υπάρχει μόνο η αναφορά στην περικοπή τεχνικού αντικειμένου, υπάρχει και η έξωση. Το έχουμε πει σε όλους τους τόνους προς την Κοινοπραξία και προφορικώς και γραπτώς.

Σχετικά με τις ειδικές αναφορές που έχει η επίκαιρη ερώτηση για την επέκταση του Μετρό από τα Σεπόλια στο Περιστέρι και από τον Κεραμεικό στο Αιγάλεω.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ.ΠΑΝΑΓΙΩΤΗΣ Ν. ΚΡΗΤΙΚΟΣ)

Κύριε Πρόεδρε, έχουν αρχίσει οι μελέτες και βάσει των μελετών αξιολογούνται κατά περίπτωση και οι επεκτάσεις, σε συνδυασμό πάντα με την εξέλιξη και τη χρηματοδότηση του έργου. Είναι αλήθεια, ότι ένα κομμάτι από τον Κεραμεικό προς τον 'Αγιο Σάββα, που η προέκταση της γραμμής προς τον 'Αγιο Σάββα είναι η γραμμή προς το Αιγάλεω, έχει αρχίσει και μελετάται για την κατασκευή ενός αμαξοστασίου που θα εξυπηρετεί τη γραμμή τρία. Επίσης έχει μελετηθεί, έχουν αρχίσει οι προκαταρτικές έρευνες για να προχωρήσει η γραμμή δύο από τα Σεπόλια στο Περιστέρι. Βεβαίως έχουν ξεκινήσει και ορισμένες προκαταρκτικές μελέτες τοπογράφησης και αρχαιολογικές έρευνες, για να ληφθούν υπόψη και στα έργα του Κηφισού, έτσι ώστε ...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, στη δευτερολογία σας τα υπόλοιπα κύριε Υπουργέ.

Σελίδα 5616 

 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): ....να προχωρήσει η γραμμή μέσα από τα έργα του Κηφισού με σήραγγα από τα Σεπόλια προς το Περιστέρι.

ΠΡΟΕΔΡΕΥΩΝ (Παναγιώτης Ν. Κρητικός): Η κα Δαμανάκη έχει το λόγο.

ΜΑΡΙΑ ΔΑΜΑΝΑΚΗ: Κύριε Πρόεδρε, μην είσαστε τόσο βιαστικός. Εδώ πρόκειται για τη Δυτική Αθήνα. Να δούμε τι συγκεκριμένα θα απαντήσει ο κύριος Υπουργός.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ. Δόθηκε η σχετική άνεση, αλλά όχι σε καταχρηστικό βαθμό.

ΜΑΡΙΑ ΔΑΜΑΝΑΚΗ: Κύριε Πρόεδρε, να έλθω στο θέμα. 'Οσον αφορά τα προβλήματα που υπάρχουν αυτήν τη στιγμή με την κατασκευάστρια εταιρεία του έργου, θέλω να πω, ότι αυτήν τη στιγμή δεν μπορώ να πω αν θα βγει αυτό το περίεργο, αν μου επιτρέπετε η έκφραση, σκακιστικό παιγνίδι που κάνει ο κύριος Υπουργός, ο οποίος περικόπτει πράγματι ένα μέρος του τεχνικού έργου, όχι όλων των εταιρειών που συμμετέχουν, αλλά ορισμένων από τις εταιρείες, ας το πω έτσι, στο μπλοκ αυτών που κατασκευάζουν το Μετρό.

Περί αυτού πρόκειται. Δεν κόβουμε τεχνικό αντικείμενο απ' όλες τις εταιρείες. Οι γερμανικές, λόγου χάρη, εταιρείες θα συνεχίσουν τη δουλειά τους. Εν πάση περιπτώσει, ελπίζω όλα αυτά να μην οδηγήσουν σε μία παραπέρα καθυστέρηση του όλου έργου, κύριε Υπουργέ. Διότι αντιλαμβάνεσθε ότι ήδη είμαστε πολύ έξω από τις προθεσμίες και από τις υποσχέσεις που είχατε δώσει στο λαό της Αθήνας. Βεβαίως, υπάρχουν και αντικειμενικά προβλήματα, διότι και εγώ ισχυρίζομαι ότι πρέπει να προστατευθούν τα αρχαιολογικά ευρήματα, που είναι εξαιρετικά πολύτιμα και στον Κεραμεικό και στην Ερμού και στην Καπνικαρέα και γι' αυτό, αν θέλετε, αντιλαμβάνομαι τις δυσκολίες οι οποίες υπάρχουν. Γι' αυτό η κριτική, ας το πω έτσι, δεν είναι κριτική μηδενιστική. Υπάρχουν προβλήματα, αλλά πρέπει να δοθεί λύση, γιατί η καθυστέρηση δεν πάει άλλο.

Τώρα, το πρόβλημα το συγκεκριμένο που θέτω έχει σχέση με την επέκταση της γραμμής προς τη δυτική Αθήνα. Και απ' ό,τι μπόρεσα να καταλάβω από την απάντησή σας, δεν έχουμε κάτι πιο συγκεκριμένο σε σχέση με αυτά που είχαν εξαγγελθεί και πριν από ένα χρόνο. Γιατί επανέρχομαι στο θέμα αυτό; Επανέρχομαι, διότι γνωρίζετε και το αναφέρω στην ερώτησή μου, ότι υπάρχουν και άλλες σκέψεις. Υπάρχει η σκέψη, η οποία εκφράστηκε εν πάση περιπτώσει, να δοθεί προτεραιότητα στη γραμμή προς τα Σπάτα και όχι στη γραμμή προς τη δυτική Αθήνα. Και σ' αυτό θα ήθελα, παρακαλώ, συγκεκριμένα μία απάντηση, διότι υπάρχουν λόγοι που συνδέονται με αεροδρόμια, Ολυμπιακούς Αγώνες, κ.λπ.

Επανέρχομαι στα συγκεκριμένα ερωτήματα. Υπάρχει προτεραιότητα στη δυτική Αθήνα, σε σχέση με ενδεχόμενες άλλες επεκτάσεις, ναι ή όχι; Και δεύτερο, για τη δυτική Αθήνα, δώστε μας ένα έστω ενδεικτικό χρονοδιάγραμμα του θέματος.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, με αυτά που είπα έγινε σαφές και το έχω πει αρκετές φορές, ότι σύμφωνα με τις μελέτες, λαμβάνονται πάρα πολύ παράμετροι και η βασική παράμετρος είναι ο πληθυσμός που έχουν οι δήμοι που εξυπηρετούνται, γιατί το Μετρό είναι μέσο μαζικής μεταφοράς.

Μ' αυτήν την έννοια είναι σαφές, ότι έχουν δοθεί ορισμένες προτεραιότητες για τη νοτιοδυτική Αθήνα. Το τι είπε κάποιος για την επέκταση της γραμμής από το Πεντάγωνο στα Σπάτα, είναι μια δική του άποψη. Τι είπε ο κ. Νικολάου ή τι μπορεί να λένε και άλλοι, αυτό δε σημαίνει τίποτα. Δε χαράζει τη στρατηγική για την επέκταση του Μετρό ο κ. Νικολάου ή και ο οποιοσδήποτε εκφέρει μία γνώμη. 

Θα ήθελα να δηλώσω και να ενημερώσω την κα Δαμανάκη, ότι αυτές οι προκαταρκτικές μελέτες για την επέκταση του Μετρό προς το Αιγάλεω και από τα Σεπόλια προς στο Περιστέρι, προχωρούν.

Επίσης δεν είναι μόνο αυτές οι μελέτες, προχωρούν και όλες οι άλλες μελέτες που έχουν σχέση με τα έργα στον Κηφισό, έτσι ώστε να ληφθούν υπόψη οι απαιτούμενες προδιαγραφές της σήραγγας για να κατασκευασθεί ένα κομμάτι, να μη γίνονται δεύτερες και τρίτες εργασίες. Αυτό δείχνει ότι και ετοιμότητα υπάρχει και προτεραιότητα και ευαισθησία υπάρχει για τις νοτιοδυτικές συνοικίες , για τους νοτιοδυτικούς δήμους της Αθήνας.

ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 1017/7.4.1997 επίκαιρη ερώτηση Πρώτου Κύκλου του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Εθνικής 'Αμυνας σχετικά με την απουσία κατά τη φετεινή παρέλαση για την Εθνική Εορτή της 25ης Μαρτίου από την Ομογένεια στη Νέα Υόρκη τμήματος Ευζώνων της Προεδρικής Φρουράς κ.λπ. διαγράφεται ύστερα από αίτηση του Ερωτώντος συναδέλφου.

Εισερχόμαστε στη συζήτηση των επικαίρων ερωτήσεων Δευτέρου Κύκλου.

Πρώτη είναι η με αριθμό 1028/9.4.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Υγείας και Πρόνοιας, σχετικά με την πρόσφατη απόφαση του Διοικητικού Συμβουλίου του "Ωνασείου Καρδιοχειρουργικού Κέντρου" να περιορίσει τις δυνατότητες νοσηλείας ασφαλισμένων του Ιδρύματος Κοινωνικών Ασφαλίσεων (Ι.Κ.Α.) και του Οργανισμού Γεωργικών Ασφαλίσεων (Ο.Γ.Α.) κ.λπ.

Η επίκαιρη ερώτηση του κ. Πιπεργιά έχει ως εξής:

"Με πρόσφατη απόφασή του το Διοικητικό Συμβούλιο του "Ωνάσειου Καρδιοχειρουργικού Κέντρου", περιόρισε τις δυνατότητες νοσηλείας των ασφαλισμένων στο 'Ιδρυμα Κοινωνικών Ασφαλίσεων και του Οργανισμού Γεωργικών Ασφαλίσεων, που καλύπτουν το 90% των ασφαλισμένων στη Χώρα μας σε τέσσερα κρεβάτια ανά καρδιολογική κλινική.

Η απόφαση αυτή στην ουσία στερεί από τους ασφαλισμένους του Ιδρύματος Κοινωνικών Ασφαλίσεων και του Οργανισμού Γεωργικών Ασφαλίσεων τη δωρεάν περίθαλψη στις καρδιολογικές κλινικές του Κέντρου. Τα υπόλοιπα κρεβάτια των καρδιολογικών κλινικών διαβαθμίζονται σε θέσεις Β, Α, και λουξ, όπως εξ άλλου από καιρό έχει γίνει και στις καρδιοχειρουργικές κλινικές, με αποτέλεσμα οι ασφαλισμένοι στον Οργανισμό Γεωργικών Ασφαλίσεων και στο 'Ιδρυμα Κοινωνικών Ασφαλίσεων, λειτουργώντας κάτω από το βάρος της ψυχολογίας του ασθενούς, να επιβαρύνονται με τη διαφορά που προκύπτει μεταξύ Γ και διαβαθμισμένων θέσεων.

Επειδή:

α) Η απόφαση αυτή του Διοικητικού Συμβουλίου του "Ωνασείου" έρχεται εκ των πραγμάτων να περιορίσει τις δυνατότητες περίθαλψης των ασφαλισμένων του Οργανισμού Γεωργικών Ασφαλίσεων και του Ιδρύματος Κοινωνικών Ασφαλίσεων στο Καρδιοχειρουργικό Κέντρο, το οποίο επιδοτείται με σημαντικά ποσά, ύψους δισεκατομμυρίων δραχμών, από το Υπουργείο Υγείας και Πρόνοιας και

β) Οι οικονομικοί λόγοι που επικαλείται δεν ευσταθούν, αφού, όπως έχει διαπιστωθεί από ορκωτούς λογιστές, μεγάλο ποσοστό της ελλειμματικότητας του "Ωνασείου" οφείλεται σε κακοδιαχείριση, 

Ερωτάται ο αρμόδιος Υπουργός, σε τι ενέργειες προτίθεται να προχωρήσει προκειμένου: 

Να διασφαλιστεί η περίθαλψη των κατά τεκμήριο ασθενέστερων κοινωνικών στρωμάτων, που είναι ασφαλισμένοι στο 'Ιδρυμα Κοινωνικών Ασφαλίσεων και στον Οργανισμό Γεωργικών Ασφαλίσεων στο "Ωνάσειο", χωρίς τη δική τους σημαντική επιβάρυνση.

Να φθάσουν οι εκθέσεις των ορκωτών λογιστών στους τελικούς αποδέκτες τους και να κατατεθούν στη Βουλή για ενημέρωση του θέματος."

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κύριοι συνάδελφοι, με κοινή απόφαση των Υφυπουργών Υγείας και Πρόνοιας, Εργασίας και Κοινωνικών Ασφαλίσεων, εγκρίθηκε η σύναψη σύμβασης μεταξύ του "Ωνασείου Καρδιοχειρουργικού Κέντρου" και των ασφαλιστικών 

Σελίδα 5617 

ταμείων, Ι.K.Α., Ο.Γ.Α. κ.λπ. Ο τρόπος και η διαδικασία περίθαλψης των ασφαλισμένων καθορίζονται από τους όρους των συμβάσεων, που υπογράφονται ανάμεσα στα ασφαλιστικά ταμεία και το "Ωνάσειο". Αυτό σημαίνει ότι δεν υπάρχει πλαφόν κρεβατιών για τους ασφαλισμένους του I.Κ.Α. και του Ο.Γ.Α.

Το θέμα, το οποίο απασχόλησε και τον Τύπο τις τελευταίες ημέρες και την κοινή γνώμη, προέκυψε από τον τρόπο εισαγωγής των ασθενών.

Το Υπουργείο ενδιαφέρθηκε, υπήρξε επικοινωνία, εδόθησαν οδηγίες, μετέβησαν και δύο ανώτεροι υπάλληλοι του Υπουργείου Υγείας επιτόπου και είδαν τα πραγματικά γεγονότα ως έχουν.

Εκείνο που είναι γεγονός είναι ότι το Υπουργείο δεν μπορεί να έχει άποψη για την πραγματική κρίση, για τις έκτακτες εισαγωγές ασθενών. Είναι εντελώς ιατρικό θέμα. Το ποιο περιστατικό θα χαραχτηρισθεί ως έκτακτο, για να παρακαμφθεί η λίστα και να γίνει έκτακτη εισαγωγή, επαναλαμβάνω είναι εντελώς ιατρικό θέμα.

Πάντως, εκείνο που έχει σημασία είναι ότι, σύμφωνα με την ενημέρωση που έχουμε από το "Ωνάσειο" κι εμείς και η εφημερίδα η οποία έφερε στο φως της δημοσιότητας πρώτη το θέμα -θα καταθέσω στη συνέχεια την επιστολή του διευθυντού του "Ωνασείου"- βεβαιώνεται ότι αύξησε τα κρεβάτια της Γ' θέσης, μετατρέποντας δίκλινα σε τετράκλινα. Αυτήν τη διαβεβαίωση δίνει ο διευθυντής του "Ωνασείου Καρδιοχειρουργικού Κέντρου" στην επιστολή του.

'Ενα άλλο σημαντικό στοιχείο είναι, ότι το 98% των ασθενών είναι ασφαλισμένοι του Ι.Κ.Α., του ΟΓΑ και άλλων ασφαλιστικών οργανισμών και μόνο το 2% είναι ιδιώτες. Αυτό είναι πάρα πολύ σημαντικό.

'Οσον αφορά τις χρηματοδοτήσεις και τα πορίσματα, θα απαντήσω, κύριε Πρόεδρε, στη δευτερολογία μου.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Πιπεργιάς έχει το λόγο.

ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κύριοι συνάδελφοι, την ανάγκη ποιώντας φιλοτιμία η Διοίκηση του "Ωνασείου", αύξησε τα κρεβάτια της Γ' θέσεως, γιατί είχε ένα τετράκλινο ανά κλινική. Θα έβαζε άνδρες και γυναίκες μαζί; Δεν υπάρχει δυνατότητα να βάλει άνδρες και γυναίκες μαζί σε ένα νοσοκομείο. Αυτό έγινε, κύριε Υπουργέ, και να μη γελιώμαστε.

Τι έκανε η Διοίκηση; Ενέταξε ένα δίκλινο δωμάτιο στη Γ' θέση, για να βάζει εκεί τις γυναίκες ασθενείς. Το πρόβλημα, όμως, στην ουσία του παραμένει.

Χθες, κύριε Υπουργέ, διώχθηκαν ασθενείς και του ΤΕΒΕ και του Ι.Κ.Α. και των άλλων ασφαλιστικών ταμείων από το "Ωνάσειο".

Τους είπαν, ναι, να μπείτε αλλά επειδή δεν υπάρχει κρεβάτι στην τρίτη θέση θα πάτε σε διαβαθμισμένη θέση και πληρώστε τη διαφορά. Και η διαφορά στα καρδιοχειρουργικά περιστατικά π.χ. για μία επέμβαση κυμαίνεται από ένα εκατομμύριο διακόσιες χιλιάδες μέχρι δυόμισι εκατομμύρια. Αυτές είναι οι διαφορές. Και βέβαια εάν καλείται να πληρώσει ένας μεροκαματιάρης δεν έχει. Και βέβαια κάτω από το άγχος της ασθένειας ή θα υποχρεωθεί να πληρώσει παραπάνω και να χρεωθεί ή θα μείνει έξω από το Καρδιοχειρουργικό Κέντρο. Και αυτό είναι ένα πρόβλημα, διότι το ίδρυμα αυτό επιδοτείται από τον κρατικό Προϋπολογισμό. Με ποσό πάνω από δέκα δισεκατομμύρια έχει επιχορηγηθεί. Και αυτό χωρίς να μπαίνει το Υπουργείο πάνω στο ζήτημα των προμηθειών.

Στα μεν δημόσια νοσοκομεία κάναμε παρεμβάσεις όταν διαπιστώσαμε το τι ακριβώς συμβαίνει. Και λέμε ναι, ενοποίηση των προμηθειών. Με το Ωνάσειο τι γίνεται; Εποπτεύει κανείς τις προμήθειες; 'Εχει διαπιστωθεί από τον έλεγχο των ορκωτών λογιστών η περίπτωση π.χ. για τα ηλεκτρόδια τα οποία επαναχρησιμοποιούνται. 

Επίσης, κύριε Πρόεδρε, κύριε Υπουργέ, λέτε για τα έκτακτα περιστατικά. Πράγματι υπάρχει ζήτημα. Ποιος θα κρίνει τα έκτακτα περιστατικά. Και εδώ είναι ένα θέμα που θα μπορούσε το νοσοκομείο να προσδιορίσει το πως καθορίζονται τα έκτακτα περιστατικά, να καθορίσει κανόνες και όχι να διαβαθμίσει τις θέσεις.

Πού ακούστηκε τώρα από τα σαράντα δύο κρεβάτια των καρδιολογικών κλινικών να διατίθενται δώδεκα για το 98% των ασφαλισμένων που είπατε προηγούμενα. Αυτό είναι απαράδεκτο. Θα έπρεπε η πυραμίδα να είναι αντίστροφα. Ας δώσει από τα σαράντα δύο κρεβάτια τα τριάντα πέντε για τους πολλούς ασφαλισμένους και ας κρατήσει τις διαβαθμισμένες θέσεις για τους υπόλοιπους. Είναι απαράδεκτη η θέση, κύριε Υπουργέ, και νομίζω ότι οφείλετε να παρέμβετε για να αλλάξει αυτό το σύστημα. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, είπα και στην πρωτολογία μου, επαναλαμβάνω και εδώ ότι σύμφωνα με όσα μας διαβεβαιώνει ο γενικός διευθυντής του Ωνασείου Καρδιοχειρουργικού Κέντρου αυξήθηκαν τα κρεβάτια της τρίτης θέσης αντί να μειωθούν μετατρέποντας δίκλινα σε τετράκλινα.

ΔΗΜΗΤΡΙΟΣ ΠΙΠΕΡΓΙΑΣ: 'Ενα δωμάτιο σε κάθε κλινική...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ μη διακόπτετε.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Μισό λεπτό σας παρακαλώ.

ΔΗΜΗΤΡΙΟΣ ΠΙΠΕΡΓΙΑΣ: Μα, μας εμπαίζει...

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε συνάδελφε, δεν έχετε το λόγο. 

EMMANOYΗΛ ΣΚΟΥΛΑΚΗΣ (Υφυπ. Υγείας και Πρόνοιας): Εδόθησαν οι οδηγίες, επεσκέφθησαν δύο υπάλληλοι του Υπουργείου Υγείας το Ωνάσειο, παρακολουθούμε το θέμα. 'Οντως πρέπει να σας πω, ότι σε όλα τα κρατικά νοσοκομεία οι ασθενείς νοσηλεύονται μόνο στις θέσεις που δικαιούνται.

Επομένως, όταν δεν υπάρχει κρεβάτι ελεύθερο της θέσης που δικαιούται ο ασθενής, τότε είτε πληρώνει τη λεγόμενη διαφορά θέσης, και εισάγεται είτε παραμένει στη λίστα αναμονής. 

ΔΗΜΗΤΡΙΟΣ ΠΙΠΕΡΓΙΑΣ: Ποια είναι η αναλογία; 

ΠΡΟΕΔΡΕΥΩΝ (Παναγιώτης Ν. Κρητικός): Δεν επιτρέπονται διακοπές και ερωτήσεις.

ΔΗΜΗΤΡΙΟΣ ΠΙΠΕΡΓΙΑΣ: Μα, κύριε Πρόεδρε, δεν είναι πράγματα αυτά.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Μέσα στο χρόνο μίας ερώτησης δεν μπορούν να αναπτυχθούν όλα τα θέματα.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Αγαπητέ συνάδελφε, εγώ σύμφωνα με την πληροφόρηση που μας δίνει ο διευθυντής του Ωνασείου, αυτά σας λέγω.

'Οσον αφορά τους ελέγχους, έχουν γίνει έλεγχοι, ένας τακτικός, ένας έκτακτος. Τα δύο πορίσματα πήγαν στους αποδέκτες τους και με επιστολή Υπουργού Υγείας του κ. Γείτονα προς τη διοίκηση του Ωνασείου. 'Ηρθε η απάντηση του Ωνασείου όσον αφορά τα πορίσματα. 'Εγινε αξιολόγηση και των πορισμάτων και της απάντησης του Ωνασείου από τις υπηρεσίες του Υπουργείου και στη συνέχεια έχει διαταχθεί έκτακτος έλεγχος από το Υπουργείο με συγκεκριμένους επιθεωρητές του Υπουργείου Υγείας, ορκωτούς λογιστές και εκπροσώπους των κοινωνικών ασφαλίσεων. Αναμένεται η απάντηση.

'Οσον αφορά τις χρηματοδοτήσεις πράγματι το 1994, 1995 και 1996 έχει χρηματοδοτηθεί το Ωνάσειο με επτάμισι περίπου δισεκατομμύρια.

Για το τελευταίο ερώτημά σας -και να τελειώσω με αυτό- να καταθέσουμε τα πορίσματα στη Βουλή, μετά χαράς, αλλά με άλλη διαδικασία. Με επίκαιρη ερώτηση δεν κατατίθενται τα πορίσματα.

ΠΡΟΕΔΡΕΥΩΝ (Παναγιώτης Ν. Κρητικός): Ασφαλώς.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κάντε αίτηση για κατάθεση εγγράφων και ασφαλώς θα πάρετε τα πορίσματα. 

ΔΗΜΗΤΡΙΟΣ ΠΙΠΕΡΓΙΑΣ: Θα μπορούσατε να τα καταθέσετε στα Πρακτικά, κύριε Υπουργέ. 

(Στο σημείο αυτό ο κύριος Υπουργός καταθέτει στα Πρακτικά τα προαναφερθέντα έγγραφα τα οποία βρίσκονται 

Σελίδα 5618 

στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

ΠΡΟΕΔΡΕΥΩΝ (Παναγιώτης Κρητικός): Κύριοι συνάδελφοι, η με αριθμό 1027/9.4.1997 επίκαιρη ερώτηση του Βουλευτή της Νέας Δημοκρατίας κ.

Δημητρίου Κωστόπουλου προς τον Υπουργό Εθνικής Οικονομίας και Οικονομικών, σχετικά με τις ενέργειες της Κυβέρνησης για τη μείωση των επιτοκίων χορηγήσεων από τις Τράπεζες κ.λπ., διαγράφεται λόγω κωλύμματος του ερωτωμένου κυρίου Υπουργού, ο οποίος βρίσκεται στο εξωτερικό.

Τρίτη είναι η με αριθμό 1035/9.4.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τους Υπουργούς Εθνικής Οικονομίας, Οικονομικών και Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης να καταργήσει την ειδική εισφορά στους συνταξιούχους, που θεσπίσθηκε με το ν. 2084/1992 κ.λπ.

Η επίκαιρη ερώτηση έχει ως εξής:

"Με το ν. 2084/1992 άρθρο 60, θεσπίστηκε ειδική εισφορά των συνταξιούχων των φορέων κύριας και επικουρικής ασφάλισης πλην Ο.Γ.Α. και Ν.Α.Τ. Οι κρατήσεις είναι για τμήμα σύνταξης μέχρι 100.000 1% από 100.001-200.000 2% κ.ο.κ. και φτάνει μέχρι 5% και σύμφωνα με το συγκεκριμένο άρθρο περιέχονται στους οικείους φορείς κύριας και επικουρικής ασφάλισης, στους οποίους ανήκουν οι συνταξιούχοι. Πρόκειται για πραγματικό χαράτσι, που μειώνει τις ήδη χαμηλές συντάξεις πείνας που παίρνουν εκατοντάδες χιλιάδες συνταξιούχοι.

Από την ισχύ του άρθρου από το 1992, με τις πενιχρές αυξήσεις κοροϊδία που χορηγούνται, οι συντάξεις του Ι.Κ.Α. και άλλων ταμείων για το 1997 θα υπερβούν τις 100.000 δρχ., οπότε θα υπόκεινται σε ειδικές κρατήσεις. Το δε παρακρατούμενο ποσό δεν εμφανίζεται πουθενά ως έσοδο π.χ. στον προϋπολογισμό του Ι.Κ.Α. Επίσης, οι συνταξιούχοι είναι ανάστατοι, γιατί με την αύξηση ντροπής 2 συν 2,5% για το 1997 περνούν σε ανώτερο μισθολογικό κλιμάκιο και τους παρακρατείται φόρος, με αποτέλεσμα αντί αύξησης να έχουν μείωση. Είναι αδικία το ίδιο ποσό να φορολογείται ως εισόδημα και να γίνονται κρατήσεις για τα ασφαλιστικά ταμεία, εκτός των κρατήσεων για περίθαλψη.

Ερωτώνται οι κύριοι Υπουργοί, αν θα καταργήσουν το συγκεκριμένο άρθρο, που η ισχύς του λήγει το 1997, ικανοποιώντας το σχετικό αίτημα όλων των συνταξιούχων Ι.Κ.Α., Τ.Ε.Β.Ε., Τ.Σ.Α., Δ.Ε.Η., Ο.Σ.Ε., Ε.Λ.Τ.Α., Τραπεζών και Δημοσίου;"

Ο Υφυπουργός Εργασίας και Κοινωνικών Ασφαλίσεων έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, η ειδική εισφορά που θεσπίστηκε με τις διατάξεις του άρθρου 60 του ν. 2084/1992 αποσκοπούσε στην ενίσχυση των ασφαλιστικών οργανισμών και στην κάλυψη ελλειμμάτων τους. Προκύπτει από την κλιμάκωση, που προβλέπει η διάταξη, ότι για το τμήμα συντάξεως μέχρι εκατό χιλιάδες αυτή η ειδική εισφορά ανέρχεται στο 1%, από τις εκατό χιλιάδες μέχρι τις διακόσιες χιλιάδες στο 2% και από τις διακόσιες χιλιάδες μέχρι τις τριακόσιες χιλιάδες στο 3% και πάνω από πεντακόσιες χιλιάδες είναι αυτή η ειδική εισφορά 5%.

Μέχρι σήμερα από τους δικαιούχους κατωτάτων ορίων συντάξεων, δηλαδή κάτω των εκατό χιλιάδων δραχμών δε γινόταν καμία παρακράτηση. Δημιουργήθηκε όμως ένα πρόβλημα σημαντικό, στο οποίο αναφέρεται και ο κύριος συνάδελφος, γιατί τις κατώτατες συντάξεις του Ι.Κ.Α. τις έχουμε ανεβάσει σε ποσά πάνω από εκατό χιλιάδες και συγκεκριμένα εκατόν δύο χιλιάδες τετρακόσιες δραχμές. Και εκεί πράγματι υπάρχει η παρακράτηση του 2%, που στο σύνολο του ποσού είναι περίπου χίλιες πενήντα δραχμές.

Αυτό πράγματι αφαιρεί ένα μέρος από τις αυξήσεις που δόθηκαν και αφού πρόκειται για πολύ χαμηλές συντάξεις, υπάρχει ένα πρόβλημα. Μελετούμε το πρόβλημα αυτό, μας είναι γνωστό, και στο τέλος του χρόνου, αφού συζητήσουμε και με τους ενδιαφερόμενους, η Κυβέρνηση θα ανακοινώσει τις αποφάσεις της. Μέχρι τότε όμως, όπως γνωρίζετε, και από τον ισχύοντα νόμο δεν μπορούμε να διαφοροποιήσουμε το καθεστώς, εκτός αν προχωρούσαμε στην κατάργηση, του σχετικού άρθρου. Αλλά θέματα ειδικά και γενικότερα της ασφαλιστικής νομοθεσίας θα είναι και θέματα του κοινωνικού διαλόγου και στο τέλος του χρόνου θεωρούμε ότι θα υπάρξει ικανοποιητική λύση αυτού του πραγματικού θέματος, που θίγει ο κύριος συνάδελφος στην επίκαιρη ερώτησή του. Αυτά τουλάχιστον για τις χαμηλές συντάξεις. Δεν ξέρω τι θα πούμε για τις υψηλές συντάξεις. Πάντως πρέπει να σας πω ότι θα υπάρξει ικανοποιητική λύση για όσους οι συντάξεις είναι χαμηλές.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Θα συμφωνήσουμε, κύριε Υφυπουργέ, στα εξής πραγματικά δεδομένα.

Πρώτον, ότι οι συντάξεις φορολογούνται γενικά.

Δεύτερο, οτι αυτό το 1% ή 2%, όπως είπατε, πάνω από τις εκατό χιλιάδες είναι χαράτσι, είναι ένα κεφαλιάτικο, που δε στέκεται και λογικά.

Τρίτο, ότι οι συνταξιούχοι με τους νόμους που έκανε η Νέα Δημοκρατία παλιότερα, όπως θυμάστε, πληρώνουν συμμετοχή στα φάρμακα.

Τέταρτο και οι συνταξιούχοι πληρώνουν ένα ποσό για να μπουν στα εξωτερικά ιατρεία κ.λπ.

Υπάρχουν ακόμα πέμπτο, έκτο κ.λπ.

Γιατί τα λέω αυτά; Για να μπορέσουμε να συνεννοηθούμε σε μερικά πράγματα. Εφ'όσον υπάρχουν αυτά τα δεδομένα, ο χαμηλοσυνταξιούχος, θα μπορούσα να πω χωρίς καμία υπερβολή, πώς ζει μέσα σ' αυτήν την κατάσταση. Βεβαίως η Κυβέρνηση δηλώνει ο κύριος Υφυπουργός, θα το δει το ζήτημα. 'Ετσι υποσχέθηκε. Μερικά πράγματα δεν μπορείς να τα αφήνεις να τρέχουν και μάλιστα καμιά φορά να πηγαίνουν και στις ελληνικές καλένδες, στο όνομα διαφόρων σκοπιμοτήτων, όπως δηλαδή ο κοινωνικός διάλογος κ.λπ. Εδώ βρισκόμαστε αντιμέτωποι με μία κατάσταση. Θα ήταν σωστό και θα ικανοποιούσε εκατοντάδες χιλιάδες συνταξιούχους, η Κυβέρνηση να δεσμευθεί άμεσα να καταργήσει αυτό το άρθρο. Δεν είναι δα και τίποτα σπουδαίο! Κάθε μέρα έρχονται νόμοι εδώ, τροπολογίες στίβες και καταργούν διάφορα πράγματα. Να προτείνετε να καταργηθεί. 'Ετσι είναι το σωστό. Και με την ευκαιρία αυτής της επίκαιρης ερώτησης, θα κάνω δύο ερωτήματα. Το ένα είναι αν αυτά τα λεφτά που παρακρατούνται, πηγαίνουν στο Ι.Κ.Α., ή στα επικουρικά. Δεν υπάρχει λογαριασμός που να καταγράφεται. Θα παρακαλέσω επίσης να μας πει ο κύριος Υφυπουργός -το γνωρίζει το θέμα, δεν το ξαφνιάζω- ότι ενώ δεσμεύθηκε η Κυβέρνηση να πληρώσει από τον κρατικό Προϋπολογισμό, αυτό το περίφημο ΕΚΑΣ, τα ταμεία διαμαρτύρονται ότι ενώ έδωσαν τα λεφτά, δεν τα δίνει η Κυβέρνηση τα λεφτά. Πείτε μια κουβεντα και σ' αυτό, γιατί υπάρχουν έντονες ανησυχίες και τα ταμεία μάθαμε ότι δε θα δώσουν πλέον το ΕΚΑΣ, αν η Κυβέρνηση συνεχίζει να κάνει του μπαταχτζή.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Δεν ξέρω πόσα μπορεί να πει κανείς σε δύο λεπτά, όταν τίθενται από τον συνάδελφο όλα αυτά τα θέματα της κοινωνικής ασφάλισης.

Για το ΕΚΑΣ, επειδή μ' αυτό τελείωσε, έχω να του πω ότι στον περσινό Προϋπολογισμό, επειδή ήταν ένα μέτρο που αποφασίστηκε στο καλοκαίρι του '96 δεν υπήρχε εγγραφή. Και πράγματι τα ταμεία πλήρωσαν ό,τι αναλογούσε για το τελευταίο τετράμηνο του 1996 από τους δικούς τους πόρους. Είναι γνωστό αυτό, εκτός από το Τ.Σ.Α. που επιχορηγήθηκε από το λογαριασμό αλληλεγγύης κοινωνικής ασφάλισης, επειδή είχε πλήρη οικονομική αδυναμία. Στο νέο Προϋπολογισμό όπως γνωρίζετε, υπάρχει εγγραφή και δέσμευσή μας,

Σελίδα 5619 

ότι όποιο είναι το ποσό που επιβαρύνει τους ασφαλιστικούς οργανισμούς για το ΕΚΑΣ μέσα στο 1997, θα καλυφθεί από τον κρατικό Προϋπολογισμό. Αυτό το έχουμε πει πολλές φορές.

Δεύτερο θέμα. Η παρακράτηση πηγαίνει στους ασφαλιστικούς οργανισμούς. 'Αλλωστε από τους ίδιους παρακρατείται. Μπορεί να μην υπάρχει ειδική εγγραφή στους προϋπολογισμούς τους, αλλά τα ίδια δίνουν τις συντάξεις και τα ίδια παρακρατούν, άρα παραμένει το ποσόν στο ταμείο τους. Αυτό είναι απλό και δε νομίζω ότι χρειάζεται μεγαλύτερη εξήγηση.

Δε θα αναφερθώ στα θέματα της φορολόγησης των συντάξεων και των αυξήσεων που αναφέρονται στην ερώτησή σας. Είναι θέματα που έχουν αναπτυχθεί εδώ "διά μακρών" από τους αρμόδιους Υπουργούς, που είναι υπεύθυνοι για την εισοδηματική πολιτική και τη φορολογία.

Θέλω να επαναλάβω όμως κάτι γενικότερο. 'Οτι θα υπάρξει θετική αντιμετώπιση του αιτήματός σας και του αιτήματος των συνταξιούχων, τουλάχιστον των χαμηλοσυνταξιούχων για το θέμα της ειδικής εισφοράς περι το τέλος του έτους. 'Οταν θα έχουμε αυτήν τη δυνατότητα όπως αναφέρεται στη νομοθεσία. Και θέλω να προσθέσω ότι οι κινήσεις μας υποχρεωτικά, πέραν των ευαισθησιών μας, κινούνται και μέσα στα πλαίσια των αντικειμενικών συνθηκών των οικονομικών δυνατοτήτων των ασφαλιστικών Οργανισμών και του κρατικού Προϋπολογισμού. Τι να κάνουμε;

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση της υπ' αριθμ. 1031/9.4.1997 επίκαιρης ερώτησης του Βουλευτή του Δημοκρατικού Κοινωνικού Κινήματος κ. Aναστασίου Ιντζέ προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων αναβάθμισης του Περιφερειακού Ιατρείου Σαμοθράκης.

Η ερώτηση του κυρίου συναδέλφου έχει ως εξής:

"Στην ακριτική Σαμοθράκη υπάρχει ένα εξαίρετο κτίριο, με τον απαιτούμενο σχετικό εξοπλισμό σε ιατρικά μηχανήματα, στο οποίο στεγάζεται το Περιφερειακό Ιατρείο που υπολειτουργεί με ελλειπές προσωπικό". Ελπίζω να είναι ανοξείδωτα τα μηχανήματα!

"Εδώ και δέκα χρόνια υπάρχει απόφαση του Υπουργού Υγείας και Πρόνοιας, για αναβάθμιση του Περιφερειακού αυτού Ιατρείου, σε "ενισχυμένο Περιφερειακό Ιατρείο" ή σε "μικρό Κέντρο Υγείας".

Επειδή παραμένουν ανεκπλήρωτες οι υποσχέσεις του Υπουργείου, παρά τις σχετικές και επανειλημμένες εισηγήσεις, αναφορές και παραστάσεις τόσο των κατοίκων, όσο και εκπροσώπων της Τοπικής Αυτοδιοίκησης.

Επειδή η ικανοποίηση του παραπάνω αιτήματος των κατοίκων της Σαμοθράκης εξυπηρετεί κυρίως αυτονόητους εθνικούς σκοπούς. 

Ερωτάται ο κύριος Υπουργός:

Εάν και πότε θα υλοποιηθεί η υπόσχεση του Υπουργείου Υγείας για αναβάθμιση του Περιφερειακού Ιατρείου της Σαμοθράκης".

Ο Υφυπουργός Υγείας και Πρόνοιας κ. Σκουλάκης έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας):Κύριε Πρόεδρε, κυρίες και κύριοι συνάδελφοι, πράγματι υπάρχει πρόβλημα στη Σαμοθράκη.

Σήμερα υπηρετεί ένας διευθυντής χειρουργός και τρεις αγροτικοί γιατροί, οι οποίοι ασφαλώς δεν εξυπηρετούν τις ανάγκες της ιατρικής περίθαλψης και φροντίδας των κατοίκων του νησιού. 

Νομίζω ότι εδώ είναι το αποτέλεσμα της πολυνομίας στην Πατρίδα μας και των συχνών αλλαγών των νόμων.

Σύμφωνα με τις διατάξεις του άρθρου 9 του ν.1821/1988 ο Υγειονομικός Σταθμός Σαμοθράκης και το Αγροτικό Ιατρείο -τότε- Καλαμιώτισσας του Νομού 'Εβρου μετατράπηκαν σε αποκεντρωμένες οργανικές μονάδες του Περιφερειακού Γενικού Νοσοκομείου Αλεξανδρούπολης ως περιφερειακά του ιατρεία και συστήθηκαν θέσεις προσωπικού σ'αυτά. Είχαν συσταθεί τότε τρεις θέσεις γενικής ιατρικής, μια θέση παιδιατρικής, μια θέση διευθυντού ή Α' χειρουργικής και ενός οδοντιάτρου και κάποιες θέσεις άλλου προσωπικού μαιών, παρασκευαστών, επισκεπτών, τριών αδελφών νοσοκόμων, χειριστού εμφανιστού και δύο θέσεις ΥΕ καθαριότητας.

Το άρθρο 9 του ν.1821/1988 έπαψε να ισχύει, μετά την έκδοση του ν.2071/92. 'Ηταν η επαναφορά των Κέντρων Υγείας και των Αγροτικών Ιατρείων στις Διευθύνσεις Νομαρχιών κάθε Νομού. 'Ερχεται ο ν.2194/94, ο οποίος δεν επανέφερε σε ισχύ την προηγούμενη διάταξη και έτσι υπάρχει το εξής μπέρδεμα σήμερα.

Υπάρχουν οργανικές θέσεις στο Κέντρο Υγείας Σουφλίου, στο οποίο ανήκει το Περιφερειακό Ιατρείο Σαμοθράκης και δεν υπάρχουν θέσεις στο Περιφερειακό Ιατρείο Σαμοθράκης.

Το έχουμε συζητήσει, με επισκέφτηκαν οι συνάδελφοι Βουλευτές του νομού, ο πρόεδρος του νοσοκομείου και οι γιατροί και ήδη, κύριε Ιντζέ, είμαι στην ευχάριστη θέση να σας ανακοινώσω, ότι κατ' αρχάς θα εντάξουμε και όλη την περιοχή εκεί, όποια δεν έχει ενταχθεί στο πρόγραμμα "Ιπποκράτης", τα νησιά δηλαδή και αποφασίσαμε τη δημιουργία του Κέντρου Υγείας και ή θα μεταφέρουμε θέσεις από τις υπάρχουσες του Κέντρου Υγείας Σουφλίου ή συστήνουμε νέες θέσεις ιατρικού και άλλου προσωπικού σύμφωνα με τις ανάγκες του ιατρείου και της περιοχής.

ΠΡΟΕΔΡΕΥΩΝ (Παναγιώτης Ν. Κρητικός):Κύριοι Βουλευτές, έχω τη χαρά να ανακοινώσω στο Σώμα, ότι σαράντα έξι μαθητές και δύο συνοδοί καθηγητές του Γυμνασίου Νέου Φαλήρου, παρακολουθούν τη συνεδρίασή μας αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ".

Τους καλωσορίζουμε στο Κοινοβούλιο

(Χειροκροτήματα)

Βλέπω ακροβολισμό των κυρίων συναδέλφων και ακούω ακροβολισμένα χειροκροτήματα, αψόγως!

Ο κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ:Κύριε Πρόεδρε, οφείλω ευθύς εξ αρχής να ευχαριστήσω τον κύριο Υφυπουργό, ο οποίος πάντα με ανθρωπιά και κατανόηση εξετάζει τα προβλήματα που τίθενται από την Εθνική Αντιπροσωπεία. 

Θέλω, όμως, να επισημάνω, ότι η Σαμοθράκη ανήκει στη ζώνη των ακριτικών νησιών και της ορεινής Ελλάδας και των παραμεθορίων περιοχών, όπως έλεγε το ΠA.ΣΟ.Κ., όταν ήταν στις δόξες του. Αυτή η ορεινή και νησιωτική Ελλάδα φαίνεται ότι ξεχάστηκε τώρα και ισοπεδώθηκε με την υπόλοιπη Ελλάδα.

Η σημερινή, όμως, απάντηση είναι ικανοποιητικότατη, αρκεί να μη μείνει πάλι ως υπόσχεση, όπως η άλλη, που εκκρεμούσε από το 1986.

Ειδικότερα η Σαμοθράκη, λόγω της θέσης της, έχει πολλαπλούς ρόλους να παίξει, εθνικούς, οικονομικούς, αναπτυξιακούς και άλλους. Είναι μία νησίδα, που έχει μία μεγάλη περιοχή θαλάσσης, η οποία ενοχλείται από τη γείτονα χώρα και πρέπει να υπάρχει αίσθημα ασφάλειας και κρατικής μέριμνας.

Εμείς θα περιμένουμε την πολύ σωστή αυτή απάντηση του κυρίου Υφυπουργού και μετά από ένα, δύο, τρεις μήνες, εάν δεν υλοποιηθεί, θα επανέλθουμε.

Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός, αν επιθυμεί, έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, μόνο δύο λόγια.

ΠΡΟΕΔΡΕΥΩΝ (Παναγιώτης Ν. Κρητικός): Να ανταποδώσετε τις φιλοφρονήσεις.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Να τις ανταποδώσω. Μετά, όμως, θα πούνε, ότι είμαστε εν συνεννοήσει.

Μην ξεχνάτε, κύριε συνάδελφε, πως υπάρχουν γραφειοκρατικές διαδικασίες. Τώρα σκέφθηκα το χρονοδιάγραμμα και δεν μπορώ να σας απαντήσω, διότι η σύσταση νέων θέσεων έχει κάποια διαδικασία.

ΑΝΑΣΤΑΣΙΟΣ ΙΝΤΖΕΣ: 'Ερχεται το νομοσχέδιο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Μισό λεπτό.

Σελίδα 5620 

 

ΚΕ.Σ.Υ. Κεντρικό Συμβούλιο Υγείας. Υπογραφή από τα τρία συναρμόδια Υπουργεία: Οικονομικών, Προεδρίας και Υπουργείο Υγείας. Μπορεί να καθυστερήσει και φοβάμαι, ότι το καλοκαίρι, που σίγουρα οι ανάγκες θα είναι αυξημένες, θα φέρετε και άλλη επίκαιρη ερώτηση και θα με καλέσετε να απολογηθώ γιατί δεν υλοποιήθηκαν αυτά που είπα. Αυτά που είπα, θα γίνουν. Θα γίνει δηλαδή η σύσταση νέων θέσεων. Εμείς μάλιστα σήμερα το πρωί το είδαμε ξανά μήπως και ο γρηγορότερος δρόμος είναι να κάνουμε μεταφορά θέσεων -θέσεων άλλωστε, που ανήκαν στο περιφερειακό ιατρείο Σαμοθράκης- από το Κέντρο Υγείας Σουφλίου στη Σαμοθράκη, για να κερδίσουμε χρόνο.

Εν πάση περιπτώσει, είτε έτσι είτε αλλιώς, εγώ σας ανακοίνωσα, ότι η πολιτική απόφαση είναι να γίνει η σύσταση νέων θέσεων, η αναβάθμιση του περιφερειακού ιατρείου και η στελέχωσή του, όσο το δυνατόν γρηγορότερα.

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε στην πρώτη της ημερήσιας διάταξης με αριθμό 1023/8.4.97 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Ιωάννη Μαγκριώτη προς τους Υπουργούς Εθνικής Οικονομίας, Οικονομικών και Εθνικής Παιδείας και Θρησκευμάτων, σχετικά με την έλλειψη σχολικών αιθουσών στο Πολεοδομικό Συγκρότημα Θεσσαλονίκης και τη λήψη των αναγκαίων μέτρων, η οποία είχε κρατηθεί μετά από παράκληση του κυρίου Υφυπουργού Εθνικής Παιδείας, προκειμένου να εκπληρώσει μία άλλη υπηρεσιακή του υποχρέωση στο Υπουργείο Παιδείας. Ο ερωτών κύριος συνάδελφος παρέμεινε στην Αίθουσα μέχρι πριν δύο-τρία λεπτά, ο οποίος απήλθε αυτήν τη στιγμή από την Αίθουσα.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Ας περιμένουμε.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν μπορούμε να περιμένουμε. Παρέμεινε καρτερικά βέβαια ο κύριος συνάδελφοι, αλλά έβλεπε ότι πλησιάζει ο χρόνος για να συζητηθεί και είδε και εσάς, που προσήλθατε. Δεν αποχωρούν έτσι από την Αίθουσα. Θα τη διαβάσω, όμως, μήπως προσέλθει κατά την ώρα της ανάγνωσης, αλλιώς θα διαγραφεί.

Η επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Μαγκριώτη έχει ως εξής:

"Η περιοχή του Πολεοδομικού Συγκροτήματος Θεσσαλονίκης είναι από τις λίγες της Χώρας, που συνεχίζουν να έχουν μεγάλες ελλείψεις σχολικής στέγης. Αρκετά σχολικά κτίρια είναι λυόμενα, προκατασκευασμένα, ανέγερσης της περιόδου '70-'73 και έχουν, όπως γνωρίζετε, όριο ηλικίας την εικοσιετία, όπως και λυόμενα της περιόδου '78-'80 μετά το μεγάλο σεισμό της Θεσσαλονίκης.

Επειδή πολλοί χώροι κινδυνεύουν να αποχαρακτηρισθούν και σε άλλους, με την πάροδο του χρόνου, έχουμε νέες απαιτήσεις και δικαίως, των ιδιοκτητών, κινδυνεύουμε να χάσουμε οριστικά τη δυνατότητα ως πόλη να λύσουμε τα προβλήματα σχολικής στέγης.

Θα πρέπει επίσης να τονίσω, ότι καθυστερεί ανεξήγητα η χωροθέτηση και φυσικά η κατασκευή του νέου Πολυκλαδικού Λυκείου Θεσσαλονίκης στην περιοδή του τομέα ΤΕΙΧΩΝ του Δήμου Συκεών, που θα εξυπηρετεί τις ανάγκες τεσσάρων Δήμων (Θεσσαλονίκης, Τριανδρίας, Αγίου Παύλου, Συκεών) συνολικού πληθυσμού 300.000 κατοίκων.

Κύριοι Υπουργοί:

Γνωρίζετε τα προβλήματα και την εκρηκτικότητα που έχουν και από μία πρόσφατη επιστολή των Δημάρχων του Πολεοδομικού Συγκροτήματος Θεσσαλονίκης που σας εστάλη στις 24.2.97.

Σας ερωτώ, εάν προγραμματίζετε να χρηματοδοτήσετε από εθνικούς και κοινοτικούς πόρους, όπως προβλέπει και το πρόγραμμα σχολικής στέγης Θεσσαλονίκης, με το απαιτούμενο ποσό των είκοσι δισεκατομμυρίων. Τα τέσσερα δισεκατομμύρια είναι οι καθυστερήσεις του 1996 και τα υπόλοιπα τα προβλεπόμενα για το 1997."

Ο Υφυπουργός Εθνικής Παιδείας και Θρησκευμάτων ο κ. Ανθόπουλος έχει το λόγο.

Κύριε Μαγκριώτη, σας αναμέναμε, γιατί είδα ότι περιμένατε καρτερικά. Την κρίσιμη, όμως, ώρα εγκαταλείψατε τον προμαχώνα.

ΙΩΑΝΝΗΣ ΜΑΓΚΡΙΩΤΗΣ: Ο κοινωνικός διάλογος, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Υπάρχει και ο κοινοβουλευτικός διάλογος, ο οποίος δεν εγκαταλείπεται σε καμία περίπτωση.

Επανήλθατε εγκαίρως και βεβαίως δεν κινδυνεύετε να κατηγορηθείτε για εγκατάλειψη θέσης.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Πάντως, ο συμπατριώτης του Υφυπουργός έμεινε και επέμενε να περιμένουμε το συνάδελφο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κατόπιν επιμονής του Υπουργού.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κύριοι συνάδελφοι, μία έμμεση αναγνώριση του στεγαστικού προβλήματος, όσον αφορά τον τομέα σχολική στέγη στα μεγάλα αστικά κέντρα και σε άλλα μικρότερα της Χώρα μας, αποτελεί το γεγονός, ότι το στεγαστικό πρόγραμμα μαμούθ ύψους τριακοσίων εξήντα δισεκατομμυρίων, το οποίο συναποτελείται από εθνικούς πόρους, από το πρόγραμμα δημοσίων επενδύσεων και από το δάνειο του Κοινωνικού Ταμείου Ανάπτυξης του Συμβουλίου της Ευρώπης, επικεντρώνεται ουσιαστικά και θα ήθελα να το αναφέρω, στους εξής νομούς: Αττικής, Θεσσαλονίκης, Αιτωλοακαρνανίας, Αχαϊας, Ηρακλείου, Ιωαννίνων, Λάρισας, Μαγνησίας, Χανίων, Ευβοίας, όπου πράγματι παρουσιάζεται και εντονότερο το πρόβλημα με τη δεδομένη διπλοβάρδια.

Τώρα ειδικότερα για το Νομό Θεσσαλονίκης, όχι μόνο για την πόλη της Θεσσαλονίκης, θα ήθελα να πω τα εξής: Εκεί υπάρχει βέβαια το πρόβλημα των λυομένων σχολείων. Προέκυψε από την τότε επιτακτική ανάγκη να καλυφθούν οι ζημίες από τον καταστρεπτικό σεισμό του 1978. 

Η πολιτική απόφαση εκείνης της κυβέρνησης είχε την κατεύθυνση να επιλέξει τα λυόμενα, όχι από την άποψη της καλύτερης ποιότητας ή του χαμηλότερου κόστους- διότι η ποιότητα των λυομένων είναι γνωστή, είναι πεπερασμένα από άποψη χρονικής διάρκειας και η τιμή τους ήταν περίπου ίση με την τιμή των κανονικά οικοδομημένων κτιρίων- αλλά επειδή ήταν ταχύτερη και η προετοιμασία τους και η τοποθέτησή τους. Γι' αυτό επελέγη από τότε η λύση των λυομένων, η οποία βέβαια ταλαιπωρεί τώρα τη σημερινή Κυβέρνηση. 

'Εχουμε ήδη ένα πρόγραμμα σταδιακής αντικατάστασης όλων αυτών των λυομένων σχολείων στα πλαίσια των δυνατοτήτων, που προσέφεραν όλα τα προηγούμενα στεγαστικά προγράμματα και το νυν. 

Η Νομαρχιακή Αυτοδιοίκηση Θεσσαλονίκης επιχορηγήθηκε από το πρόγραμμα δημοσίων επενδύσεων ΣΑΕ 041/2 και ΣΑΕ 047 για το έτος '96 με τα εξής ποσά: Οικόπεδα, κατασκευές, δύο δισεκατομμύρια σαράντα οκτώ εκατομμύρια. Επισκευές εξακόσια εξήντα εκατομμύρια. ΚΤΑΣΕ, ένα δισεκατομμύριο επτακόσια εξήντα εκατομμύρια. Το σύνολο είναι τέσσερα δισεκατομμύρια τετρακόσια εξήντα οκτώ εκατομμύρια. Επίσης εκεί έχουν ενταχθεί και τα έργα ανέγερσης τριών Πολυκλαδικών Λυκείων: Πυλέας, Καλαμαριάς, Δυτικής Θεσσαλονίκης, ύψους τριών δισεκατομμύριων δραχμών, κατά άθροισμα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μαγκριώτης έχει το λόγο.

ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, από τις 10.00 η ώρα έχω προσέλθει στην Αίθουσα. Θα ήταν αμαρτία να μη συζητήσουμε την επίκαιρη ερώτηση.

ΠΡΟΕΔΡΕΥΩΝ (Παναγιώτης Ν. Κρητικός): Το τόνισα, αλλά δεν θα ήταν αμαρτωλό το Προεδρείο να σας διέγραφε, εφ'όσον δεν ήσασταν την τελευταία στιγμή. 

ΙΩΑΝΝΗΣ ΜΑΓΚΡΙΩΤΗΣ:Κάθε άλλο! Αναμάρτητο μονίμως. Και βεβαίως ο κοινωνικός διάλογος έχει επικαιρότητα και ουσία και πάει μαζί με τον κοινοβουλευτικό διάλογο.

Επί του θέματος: Γνωρίζω, κύριε Υπουργέ και τα κονδύλια, που έχουν διατεθεί και τις προσπάθειες της Κυβέρνησης όπως 

Σελίδα 5621 

και της Νομαρχιακής και Τοπικής Αυτοδιοίκησης Θεσσαλονίκης. Απλώς οι ανάγκες είναι μεγάλες. Γνωρίζετε ότι είναι από τις περιοχές που κινδυνεύουν να μην αποκτήσουν ποτέ μονόκυκλα σχολεία και αυτό, γιατί αφ' ενός μεν δεν είναι πυκνό και υψηλό το πρόγραμμα κατασκευών, αφ'ετέρου γιατί δεν υπάρχουν οι αναγκαίοι χώροι. Ο τρόπος με τον οποίο δομήθηκε η Θεσσαλονίκη τη δεκαετία του '60 δυστυχώς άφησε μικρά περιθώρια.

Υπάρχουν σχολεία, τα οποία έχουν κατασκευστεί την περίοδο '70-'73 με τη μέθοδο της προκατασκευής, όπως και μετά το μεγάλο σεισμό του '78, που έχουν κλήσει την εικοσαετία τους, και είναι ακατάλληλα ως διδακτήρια. Επίσης υπάρχουν μεγάλες ανάγκες, όπως τονίσατε και εσείς για την ίδρυση των ενιαίων Πολυκλαδικών Λυκείων. Ακόμη βρισκόμαστε στο στάδιο των σχεδιασμών, ενώ θα έπρεπε τώρα να λειτουργούν.

Θέλω, τέλος, να τονίσω, πως με τις καθυστερήσεις αποχαρακτηρίζονται οικόπεδα, όπως επίσης οι ιδιοκτήτες τους διεκδικούν μεγαλύτερες αποζημιώσεις, και δικαίως. Γεγονός το οποίο σημαίνει, ότι ο προϋπολογισμός θα πρέπει να αυξηθεί πολύ γρήγορα, διαφορετικά οικόπεδα δεν θα υπάρχουν, για ανέγερση σχολείων. Οι δήμαρχοι της περιοχής της Θεσσαλονίκης, όπως και η Νομαρχιακή Αυτοδιοίκηση, τονίζουν με έγγραφό τους που σας έχουν αποστείλει πως εάν δεν υπάρξει κάλυψη της καθυστέρησης του προγράμματος κατά 40% περίπου το 1996, και δεν δοθούν περίπου δέκα δισεκατομμύρια για το πρόγραμμα του '97 τότε είναι σίγουρο, πως το 2000 θα βρει τη Θεσ/νίκη με οξύτατο πρόβλημα σχολικής στέγης και θα είναι η τελευταία πόλη της Χώρας που θα έχει τέτοια προβλήματα.

Θα ήθελα στη δευτερολογία σας, κύριε Υπουργέ, στην απάντησή σας, να μου πείτε το χρονοδιάγραμμα του 1997, γιατί γνωρίζετε παρά πολύ καλά τα προβλήματα και την οξύτητά τους.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): πράγματι γνωρίζουμε τα προβλήματα, κύριε συνάδελφε και μέσα στους στόχους της γενικής πολιτικής για την αντιμετώπιση του στεγαστικού προβλήματος στα σχολικά μας διδακτήρια, θέλουμε να αντιμετωπίσουμε και τα ειδικότερα προβλήματα της Θεσσαλονίκης, τα οποία όπως και εσείς υπογραμμίσατε, συνάπτονται σε μεγάλο βαθμό με το πρόβλημα του σεισμού και την πρόχειρη τότε αντιμετώπιση του στεγαστικού προβλήματος.

Θα ήθελα, όμως, να σας διαβεβαιώσω τα εξής: Το πρόγραμμα δημοσίων επενδύσεων '97 του Υπουργείου Παιδείας ήδη έχει προωθηθεί για έγκριση στο Υπουργειο Εθνικής Οικονομίας και μετά την έγκρισή του και την έκδοση της κοινής Υπουργικής απόφασης, θα προχωρήσουμε στη σταδιακη κατανομή των εγκεκριμένων πιστώσεων. 

'Οσον αφορά στην επιχορήγηση και μόνον η επιχορήγηση -δεν αναφέρομαι στο πρόγραμμα δημοσίων επενδύσεων, που θα καλύψει σε μεγάλο ποσοστό τους απαιτούμενους πόρους για την αντιμετώπιση των στεγαστικών προβλημάτων- θα φθάσει αυτήν τη χρονιά το ένα δισεκατομμύριο επτακόσια πενήντα εκατομμύρια δραχμές. Αυτή, θα έλεγα, η κάποια σχετική άνεση σε σχέση με το παρελθόν δικαιολογείται, διότι έχει αυξηθεί κατά 25% περίπου ο συνολικός προϋπολογισμός του Υπουργείου Παιδείας, μέσα στον οποίο, βέβαια, εμείς εντάσσουμε και τους πόρους του προγράμματος δημοσίων επενδύσεων, αλλά και τους πόρους που αντλούμε από το Ταμείο Κοινωνικής Ανάπτυξης του Συμβουλίου της Ευρώπης. Ενώ ήταν ενιακόσια δισεκατομμύρια την προηγούμενη χρονιά -προϋπολογισμός '96- έχει φθάσει τελικά στο ένα τρισεκατομμύριο διακόσια τριάντα τρία δισεκατομμύρια οκτακόσια τριάντα οκτώ εκατομμύρια δραχμές.

Με αυτές λοιπόν τις δυνατότητες του συνολικού προϋπολογισμού και του ειδικού στεγαστικού δανείου, πιστεύουμε, ότι με μία ένταση και όλων των διαδικασιών, που οδηγούν στην αντικατάσταση όλων αυτών των σχολείων και στην ανέγερση νέων, θα μπορέσουμε εντός, όχι της πενταετίας αλλά εντός μιας τριετίας, να ανταποκριθούμε στις προσδοκίες και τις απαιτήσεις της ελληνικής κοινωνίας.

Ευχαριστώ.

ΠΡΟΕΔΡΕΥΩΝ (Παναγιώτης Ν.Κρητικός): Κύριοι βουλευτές ολοκληρώθηκε η συζήτηση των επικαίρων ερωτήσεων.

Σελίδα 5622 

 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί η υπ'αριθμ.28.1.97/28 επερώτηση των Βουλευτών της Νέας Δημοκρατίας κυρίων Β.Κορκολόπουλου, Γ.Τρυφωνίδη, Α.Νάκου, Ε.Κεφαλογιάννη και Γ.Ορφανού κατά του Υπουργού Περιβάλλοντος και Δημοσίων 'Εργων, σχετικά με τις διαδικασίες ανάθεσης των δημοσίων έργων κ.λπ.

Ο Πρόεδρος του ΔΗ.Κ.ΚΙ.ορίζει Κοινοβουλευτικό Εκπρόσωπο για την συζήτηση της επερώτησης αυτής το Βουλευτή Αναστάσιο Ιντζέ.

Ο Εισηγητής και πρώτος επερωτών κ. Βασίλειος Κορκολόπουλος έχει το λόγο.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Κύριοι συνάδελφοι, με τη σημερινή επερώτηση θα συζητηθεί ένα από τα σημαντικότερα θέματα του Τόπου. Πιστεύω, ότι αποτελεί κοινή διαπίστωση, ότι το σύστημα παραγωγής των δημοσίων έργων την τελευταία δεκαπενταετία δημιούργησε δυστυχώς για τον Τόπο μας το κατάλληλο περιβάλλον για την εκτροφή σκανδάλων και δωροδοκιών, που όλοι γνωρίζουν από καιρό και που μόνο οι αρμόδιοι Υπουργοί Δημοσίων 'Εργων προσπαθούν να κάνουν, πως δεν τα βλέπουν.

Ούτε τα Μέσα Μαζικής Ενημέρωσης πιστεύω πως έχουν δώσει προς την κοινή γνώμη την πραγματική διάσταση του προβλήματος. Αντίθετα δείχνουν και αυτά σαν να έχουν εγκλιματιστεί στις συνθήκες της οσμής σκανδάλων, που οι ανοικτές επιταγές δίνουν και παίρνουν. Τα μέλη επιτροπών αξιολόγησης δωροδοκούνται και συνομολογούν ομόφωνα και το ΠΑ.ΣΟ.Κ. επαγγέλλεται, ότι διανύουμε την εποχή του εκσυγχρονισμού και της διαφάνειας. Εγώ πιστεύω ότι διανύουμε την περίοδο του εκσυγχρονισμού του φαρισαϊσμού. Το ΠΑ.ΣΟ.Κ. με την αλλοπρόσαλλη πολιτική του τόσα χρόνια και τη γνωστή του νοοτροπία, δημιούργησε ένα απαράδεκτο νομοθετικό πλαίσιο για την παραγωγή των δημοσίων έργων. Και με κροκοδείλια δάκρυα θα προσπαθήσει το επόμενο χρονικό διάστημα να μεταλλάξει με αμφιβόλου αποτελέσματος μαθηματικούς τύπους, αφού έχουν φαγωθεί δισεκατομμύρια δραχμές, το νομοθετικό πλαίσιο.

Αν δούμε την τελευταία δεκαετία, θα αντικρύσουμε, ότι το 1984, που ήταν ένας σταθμός για τα δημόσια έργα, διότι έγινε μία πρώτη προσπάθεια αναθεώρησης της Νομοθεσίας, η μεταβολή, είχε την εξής δυσμενέστατη για τον Τόπο μας επίπτωση. Τα κριτήρια χορήγησης των εργοληπτικών πτυχίων την εποχή εκείνη ήταν τέτοια, ώστε στα δέκα αυτά χρόνια χιλιάδες φυσικά πρόσωπα και εταιρείες να έχουν βρεθεί στο μάτι του κυκλώνα, ενός ανελέητου θεμιτού και αθέμιτου ανταγωνισμού για την ανάληψη κατασκευής δημοσίων έργων.

Το 1994 εσείς, κύριε Υπουργέ, δώσατε τη χαριστική βολή καθιερώνοντας τις επιτροπές αξιολόγησης, δηλαδή θεσμοθετώντας την αδιαφάνεια και τη ρεμούλα στον τρόπο ανάθεσης των δημοσίων έργων. Αυτό έκαναν οι περίφημες επιτροπές της αξιολόγησης, πράγμα το οποίο η Νέα Δημοκρατία σας είχε επισημάνει κατά τη συζήτηση του σχετικού νομοσχεδίου στη Βουλή.

Ο εσωτερικός θόρυβος, που έχει γίνει, οι συνεχείς καταγγελίες, οδηγούν τους δημιουργούς αυτής της απαράδεκτης κατάστασης στο να προσπαθήσουν να απαλύνουν τη ζοφερή εικόνα με την επίκληση κομματικού διαλόγου ενός νέου σχεδίου νόμου.

Η πραγματικότητα είναι, ότι και η Νέα Δημοκρατία κατά την περίοδο 1990-1993 δημιούργησε μεν ορισμένες βασικές προϋποθέσεις ανάπτυξης των συνθηκών για ένα σύστημα παραγωγής δημοσίων έργων με τη συμμετοχή της ιδιωτικής πρωτοβουλίας στη χρηματοδότηση και στο μάναντζμεντ, δεν κατάφερε και αυτή να καλύψει το τεράστιο κενό, που είχε σχηματιστεί με τον πολλαπλασιασμό των πτυχίων.

Ως αντιπολίτευση δε την περίοδο 1993-1996 προσπάθησε να συγκεκριμενοποιήσει το πλαίσιο μιας νέας αντίληψης, ιδιαίτερα μετά την εισαγωγή πολλών τεχνικών εταιρειών στο Χρηματιστήριο, μιας αντίληψης, που και εσείς δεν έχετε συλλάβει, δυστυχώς, για τον Τόπο μας, ως υπεύθυνος Υπουργός σήμερα ακόμα, αλλά και η Νέα Δημοκρατία δεν κατάφερε να σας σύρει προς την ορθή κατεύθυνση. Και αυτό διότι πιστεύω, ότι ασχοληθήκαμε και εμείς περισσότερο με τα πρόσωπα των διαπλεκομένων συμφερόντων και πολύ λιγότερο με τις συνθήκες που δημιουργούν αυτά τα διαπλεκόμενα συμφέροντα.

Κύριε Υπουργέ, επί των δημοσίων έργων, ως υπεύθυνος τόσα χρόνια, ποια συγκεκριμένη πολιτική εφαρμόσατε, που στόχευε στον ορθό προγραμματισμό, στην ισόρροπη ανάπτυξη, στον υγιή ανταγωνισμό, στη διαφάνεια και σε εκείνες τις διαδικασίες, που στεγανοποιούν το σύστημα αναθέσεως από οποιαδήποτε παρέμβαση; Σήμερα ενώπιον της Βουλής καλείστε εκ νέου να αναγνωρίσετε τα κίνητρα των εμπλεκομένων μερών και να υποδείξετε τη διαδικασία αφοπλίσεώς τους.

Πιστεύω ακράδαντα, ότι δεν είσθε σε θέση να το κάνετε και αυτό, διότι ως Κυβέρνηση εδώ και τόσα χρόνια δεν είχατε εκείνα τα άτομα, που χρειάζονται για να συνθέσουν ένα σύγχρονο μοντέλο ανάπτυξης της υποδομής του Τόπου. Και τα άτομα αυτά, δεν είναι μόνο οι μηχανικοί. Στην εποχή μας είναι και οι κοινωνικοί λειτουργοί και οι νομικοί και οι τραπεζίτες και οι φορείς της Τοπικής Αυτοδιοίκησης, οι οικολόγοι, αλλά και πολιτικοί, που έχουν δουλέψει στη ζωή τους και που έχουν παράσχει έργο και όχι άτομα, που κατάντησαν την πολιτική να μην είναι πλέον λειτούργημα.

Θα ήθελα να απευθύνω τα εξής ερωτήματα προς τον κύριο Υπουργό: Να μου πει αν είναι ή δεν είναι αλήθεια, ότι στα δημόσια έργα παρουσιάζονται υπερβάσεις εκατοντάδων δισεκατομμυρίων και μεγάλης εκτάσεως κακοτεχνίες. Να μου πει, αν είναι υπερήφανος για την περιφερειακή της Θεσσαλονίκης. Αν είναι υπερήφανος για την κατάργηση του θεσμού του επιθεωρητού δημοσίων έργων και για την κατάργηση της ιεραρχίας ή μετά από δέκαπεντε χρόνια θα ομολογήσει και αυτός, ότι το ΠΑ.ΣΟ.Κ. ατύχησε στις επιλογές του.

Είναι ή δεν είναι αλήθεια, κύριε Υπουργέ, ότι δημοπρατούνται έργα, ιδίως σε δήμους και κοινότητες, χωρίς να έχει εξασφαλιστεί η σχετική πίστωση; Είναι ή δεν είναι αλήθεια, ότι στην εθνική οδό Θεσσαλονίκης-Κιλκίς-Δοϊράνης, στο τμήμα Μαυρομέρι-Σταυροχώρι, το έργο ανετέθη στον 39ο μειοδότη; Ο πρώτος μειοδότης, η εταιρεία "ΕΥΚΛΕΙΔΗΣ" είχε δώσει 56%. Ο 37ος η "ΠΟΛΥΤΕΧΝΙΚΗ Α.Ε." 37,73%. Ο 38ος, "Ν. ΚΑΜΑΤΑΚΗΣ ΑΤΕ," 37,23%. Ο 389ος, η "ΔΙΕΚΑΤ" 32,16%. Και ο μειοδότης, η "ΕΤΕΔ", 31,20%.

Στην εθνική οδό Θεσσαλονίκης-Σερρών στο τμήμα κόμβος Λαγκαδά, κόμβος Δερβενίου, ο πρώτος μειοδότης "ΣΚΥΡΟΔΕΜΑ ΚΑΤΕΡΙΝΗΣ" 52%. Ο 19ος, στον οποίο ανετέθη το έργο, 34,70%. 'Ολα αυτά δημιουργούν αποστάσεις εκατοντάδων εκατομμυρίων δραχμών.

Στο έργο Μελίσσι-Μαυροβούνι, ανετέθη στο 40ό μειοδότη. Ο πρώτος είχε δώσει 56,53%, η εταιρεία "ΔΟΜΗ". Ο 40ός 35,48%, ο 30ός 36,22%, ο 39ος 36,21%. Και ανετέθη στον 40ό μειοδότη με ακόμη χαμηλότερη προσφορά. Παραθέτω αυτά τα νούμερα, για να σας δείξω, ότι είναι τρομακτικά ευάλωτο αυτό το σύστημα και έχει κοστίσει στο Ελληνικό Δημόσιο ανεξέλεγκτο αριθμό εκατοντάδων εκατομμυρίων. Διότι με ποια λογική οι περισσότερες επιτροπές, που διορίζονται από το Υπουργείο Δημοσίων 'Εργων βγάζουν αυτά τα συμπεράσματα; Και το Υπουργείο Δημοσίων 'Εργων έχει επώνυμες καταγγελίες από το 1995 και από το 1996, που έχουν κοινοποιηθεί στον κύριο Πρωθυπουργό, για τις λοβιτούρες που γίνονται.

Τι απαντήσατε, κύριε Υπουργέ, στην επιστολή της 27.5.96 του εργολάβου δημοσίων έργων κ. Σταμάτη Νικολόπουλου, που κοινοποιηθήκε και στον Πρωθυπουργό; Τι ελέγχους κάνατε για τα καταγγελλόμενα; Κανέναν. Τι γίνεται στην πρώην τρίτη ΠΥΔΕ; 'Εχετε πληροφόρηση και εκθέσεις ατόμων, που στείλατε να κάνουν ελέγχους για τα καταγγελόμενα; Ποιοι συνθέτουν τις επιτροπές αξιολόγησης; Γιατί, κύριε Υπουργέ, δεν εφαρμόσατε την εκ περιτροπής συμμετοχή, που σας πρότεινε ο ΕΜΔΙΔΑΣ; Καλείσθε σήμερα να απαντήσετε.

Σελίδα 5623 

 

Προσωπικά, εδώ και τρία χρόνια, γραπτώς και με σχετικές ερωτήσεις μου στη Βουλή σας έχω επισημάνει δύο έργα, για τα οποία έχω ιδίαν αντίληψη. Είναι η παράκαμψη της Πάτρας, που ανετέθη στο 19ο μειοδότη, εκλεκτό του ΠΑ.ΣΟ.Κ., κ. Σαβίδη. Και εδώ παραλείψατε εταιρείες, που δεν είχατε κανέναν ειδικό λόγο να πείτε π.χ. ότι θα πτώχευαν. Γιατί δεν έκανε παρέμβαση ο Υπουργός Δημοσίων 'Εργων και να πει ξανά νέα δημοπρασία; Και τι κάνατε με το λιμάνι του Κατακώλου; Το αναθέσατε πάλι στον κ. Σαβίδη. Αναθέσατε το λιμάνι σε εταιρεία, που δεν είχε ούτε κουπί, όχι βάρκα, για να εκτελέσει λιμενικό έργο. Πού βρίσκεται σήμερα, κύριε Υπουργέ, το λιμάνι του Κατακώλου; Δώστε μου μια πραγματική εικόνα. Το έργο αυτό για τον Τόπο μου, το Νομό Ηλείας, έχει πραγματικά ναυαγήσει. Συγγνώμη που φέρνω αυτά τα παραδείγματα, αλλά ειλικρινά τα ζω κάθε εβδομάδα, που κατεβαίνω στο νομό μου.

Ιδιαίτερα θα ήθελα να επισημάνω, κύριε Υπουργέ, την παράκαμψη της Πάτρας. Με έγγραφό σας είδα προ ημερών, ότι δημοπρατείτε άλλο ένα τμήμα και απ'ό,τι βλέπω μια απλή παράκαμψη δεν θα έχει τελειώσει ούτε το 2004.

Αλλά από την άλλη πλευρά, κύριε Υπουργέ, φροντίσατε και από τους εκατόν τριάντα τέσσερις Μηχανικούς Διευθυντές του Υ.ΠΕ.ΧΩ.Δ.Ε. της περιόδου 1990-93 μετά τον Οκτώβριο του 1993, κρατήσατε σαράντα πέντε, τριάντα πέντε τους υποβιβάσατε σε Τμηματάρχες, είκοσι ένα τους εξαναγκάσατε για παραίτηση και τριάντα τρεις τους υποβιβάσατε στη θέση του απλού υπαλλήλου.

Για μένα, διαλύθηκε το Υ.ΠΕ.ΧΩ.Δ.Ε. και ουσιαστικά η διάλυση του Υ.ΠΕ.ΧΩ.Δ.Ε., κύριοι συνάδελφοι, έχει αρχίσει από το 1981 και μετά, όταν καταλύθηκε η έννοια της ιεραρχίας και καταλύθηκε η έννοια του Επιθεωρητού Δημοσίων 'Εργων και του Γενικού Διευθυντού. Σήμερα το Υπουργείο Δημοσίων 'Εργων ευτυχώς εξακολουθεί να έχει λαμπρούς υπαλλήλους, αλλά οι λαμπροί υπάλληλοι δεν χρησιμοποιούνται, μένουν στο περιθώριο.

Στην ΠΑΘΕ, στο Τμήμα Αγίων Θεοδώρων Αλμυρού, προϋπολογισμού είκοσι δισεκατομμυρίων, κύριοι συνάδελφοι, το Υπουργείο Δημοσίων 'Εργων από τις είκοσι δύο κοινοπραξίες που είχαν υποβάλει ενδιαφέρον, απέκλεισε τις δέκα και επέλεξε τις δώδεκα, από τις οποίες οι τρεις είχαν σύνθεση αντίθετη από το νόμο. 'Εγινε προσφυγή στο Συμβούλιο της Επικρατείας και με την υπ' αριθμόν 172, από τον Απρίλιο του 1996, απόφασή του το Συμβούλιο της Επικρατείας ανέστειλε το αποτέλεσμα της προεπιλογής. Και εσείς, κύριε Υπουργέ, τι απαντήσατε στο συνάδελφο κ. Κεφαλογιάννη με την υπ'αριθμόν 817 απάντησή σας στη Βουλή; Δηλώνετε με την απάντησή σας, ότι δεν υπάρχει αναστολή του Συμβουλίου της Επικρατείας. Τι σημαίνει, κύριε Υπουργέ; Δώστε μας μια εξήγηση, διότι είναι πολύ λεπτό το θέμα. Και στην εθνική οδό Τρίπολης-Καλαμάτας, τμήμα Τρίπολης-Καλογερικού, το έργο το αναθέσατε στον τρίτο μειοδότη, αφού αποκλείσατε τον πρώτο και δεύτερο μειοδότη, διότι δεν ανέφεραν την ηλικία των φορτηγών τους. Υπάρχει κατακραυγή, κύριε Υπουργέ. Υπάρχει κατακραυγή από το Τεχνικό Επιμελητήριο ή από όλες τις εργοληπτικές ενώσεις, υπάρχει κατακραυγή, που σας οδηγεί τις επόμενες ημέρες να έλθετε εδώ με μια προσπάθεια αλλαγής αυτού του πλαισίου που σήμερα στηλιτεύει η επερώτηση της Νέας Δημοκρατίας.

Αλλά ας δούμε και μερικές λεπτομέρειες πολύ ουσιαστικές, κύριοι συνάδελφοι. Ο νόμος του 1994 προέβλεπε ποινές και κυρώσεις και κατάπτωση εγγυητικών, στην περίπτωση που εργολάβοι έδιναν υπερβολικές εκπτώσεις, που η Επιτροπή Αξιολόγησης δεν τις θεωρούσε ως σωστές. Και τι κάνατε, κύριε Λαλιώτη; 'Εχετε εισπράξει έστω και μια ποινή; Γιατί, κύριοι συνάδελφοι; Γιατί οι εγγυητικές επιστολές συμμετοχής στις δημοπρασίες έχουν τρίμηνη ισχύ. Μέχρι που να τελειώσει η Επιτροπή Αξιολόγησης το πρακτικό της, είχε περάσει η τρίμηνη ισχύς των εγγυητικών και ο κύριος Υπουργός με το νόμο του 1994 δεν έχει εισπράξει ούτε μια δραχμή ποινής. Εδώ είναι το Βήμα, εδώ καλείται να μας δώσει στοιχεία, αν αυτά που αναφέρω είναι σωστά.

Κύριοι συνάδελφοι, η Κυβέρνηση του ΠΑ.ΣΟ.Κ. άλλαξε το πλαίσιο ανάθεσης των δημοσίων έργων και το έκανε χειρότερο. Αντί να επιλέγεται ο μειοδότης, μπορεί να επιλέγεται ο 29ος ή ο 30ος, είτε γιατί το θέλει ο κύριος Υπουργός, είτε για να γίνουν πλούσιοι κάποιοι από την Επιτροπή Αξιολόγησης. Δεν τα λέω εγώ αυτά, κύριε Υπουργέ. Τα λέει ο κ. Κουλουμπής, ο τέως Υπουργός ΠΕ.ΧΩ.Δ.Ε. στην εκδήλωση παρουσίασης της έκθεσης για την οικονομική και κοινωνική συνοχή στην Κοινότητα παρουσία της Κοινοτικής Επιτρόπου. Είναι αλήθεια ή δεν είναι αλήθεια ο τέως Υπουργός σας να σας λέει ότι τα κάνατε χειρότερα και ότι τα αναθέτετε κατά το δοκούν, είτε το δικό σας δοκούν είτε των μελών των Επιτροπών.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δεν υπάρχει δικό μας δοκούν, κύριε Κορκολόπουλε!

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Υπάρχει, κύριε Λαλιώτη, δικό σας δοκούν και έχετε τεράστια πολιτική ευθύνη, το δοκούν να κατευθυνθεί στη σωστή κατεύθυνση.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Μην κρύβεστε πίσω από το δακτύλο σας. Θα τα πούμε ένα προς ένα!

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, έχετε όλη την άνεση να απαντήσετε. Μη διακόπτετε. Κρατήστε τις παρατηρήσεις σας για απαντήσετε όταν έλθει η σειρά σας. Καταλαβαίνω την ειαισθησία σας, αλλά υπάρχει και Κανονισμός!

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Δυστυχώς, στον τόπο μας, κύριε Λαλιώτη, επιδεικνύεται ανεπάρκεια αντίληψης της πραγματικότητας. 'Εχετε ανεπαρκή αντίληψη της πραγματικότητας. Και λυπάμαι που το λέω. Δεν σας θεωρώ ανέντιμο, αλλά κατακρίνω έντονα την ολιγωρία σας, που αποδεικνύεται από το γεγονός ότι στο πρόσφατο παρελθόν αναπτύξατε το επιχείρημα, ότι οι περισσότερες αποφάσεις των επιτροπών αξιολόγησης ήταν ομόφωνες.

Αυτό είναι το επιχείρημά σας, ότι οι επιτροπές αξιολόγησης είχαν αποφάσεις ομόφωνες; Επειδή σας σέβομαι ως άτομο και ως Υπουργό, δεν επαναλαμβάνω τις θέσεις του κ. Κεδίκογλου προχθές στη συνέλευση της ΠΕΔΜΕΔΕ γι' αυτό σας το εγχείρημα όλο αυτό το διάστημα που είστε Υπουργός, αλλά από τώρα σας καλώ να αποσύρετε το νομοσχέδιο του μαθηματικού τύπου. Αν προχωρήσετε προσωπικά θα σας αμφισβητήσω την καλή προαίρεση.

Η επερώτησή μας, κύριοι συνάδελφοι, και η συζήτηση που γίνεται σήμερα σκοπεύει όχι μόνο στο να σας παρουσιάσει ορισμένα χαρακτηριστικά παραδείγματα της περιόδου '94-'97 αλλά και στο να σας καταθέσει τι πρέπει να γίνει. Και εύχομαι κύριε Υπουργέ, να μελετήσετε αυτά που θα σας καταθέσω και να βγείτε από το φαύλο κύκλο της ρεμούλας και της αδιαφάνειας.

Σας καλώ λοιπόν, κύριε Υπουργέ:

Πρώτον, να καταργήσετε το θεσμό της αιτιολόγησης των προσφορών, δηλαδή να καταργήσετε την παράγραφο 5 α' του άρθρου 1 του ν. 2229/94. Η παράγραφος 6 του άρθρου 4 του ν. 1418/84, αποτρέπει αναθέσεις σε αφερέγγυες εταιρείες και σέβεται το άρθρο 30 παρ.4 της Κοινοτικής Οδηγίας 9337, με την προϋπόθεση ότι ο προς αποκλεισμό διαγωνιζόμενος, καλείται να δώσει εξηγήσεις.

Δεύτερον, δραστικό περιορισμό του συστήματος της προεπιλογής.

Τρίτον, θεσμικά μέτρα εξασφάλισης αυτοτέλειας υπαλληλικής ιεραρχίας και ανόρθωση του ρόλου του ΠΕ.ΧΩ.Δ.Ε. με διαχωρισμό του σε δύο Υπουργεία.

Τέταρτον, καθιέρωση προδιαγραφών που δεν έχετε, των βασικών δομικών υλικών και μηχανημάτων της σύγχρονης τεχνολογίας.

Πέμπτον, πολιτική κινήτρων συγχώνευσης των μικρομεσαίων επιχειρήσεων.

'Εκτον, ριζική αναθεώρηση του νόμου περί αναθέσεως μελετών του ν.716/77.

'Εβδομον, σύνταξη εθνικού τιμολογίου υποχρεωτικού για όλα τα δημόσια έργα. 

'Ογδοον, ουσιαστική επίβλεψη και ποιοτικό έλεγχο των

Σελίδα 5624 

έργων με τη δημιουργία κινήτρων, ώστε η Δημόσια Διοίκηση να ασκήσει το ρόλο της.

'Ενατον, η υποχρέωση ύπαρξης συγκεκριμένης οριστικής τεχνικής μελέτης να θεσμοθετηθεί ως αναγκαία προϋπόθεση δημοπράτησης των έργων. 

Δέκατον, καθορισμός συγκεκριμένων ημερομηνιών δημοπράτησης των έργων και αυτοπρόσωπη παρουσία των εργολάβων με ειδική ρύθμιση για την περίπτωση κοινοπραξιών. 

Ενδέκατον, εκτέλεση των αποφάσεων των Διοικητικών Εφετείων ανεξαρτήτως υπάρξεως αναιρέσεως. Και

Δωδέκατον, κριτήρια επιλογής και ιεράρχησης των έργων.

Κύριε Υπουργέ και κύριοι συνάδελφοι, αν η Κυβέρνηση του ΠΑ.ΣΟ.Κ. δεν κατευθυνθεί προς την έννοια που συνθέτουν αυτές οι δώδεκα προτάσεις προς τις υποδείξεις του Τεχνικού Επιμελητηρίου και τις υποδείξεις των άλλων συμβούλων του κράτους για τα θέματα των έργων, δυστυχώς για τον Τόπο μας, θα έχουμε δραματικά αποτελέσματα.

Και ήθελα να επισημάνω τελειώνοντας -και καλώ τον κύριο Υπουργό να επιβεβαιώσει το νούμερο αυτό- ότι ουσιαστικά σήμερα τα έργα δεν τα εκτελεί το Υπουργείο Δημοσίων 'Εργων. Το Υπουργείο Δημοσίων 'Εργων, από απόψεως προϋπολογισμού αν ενθυμούμαι καλώς, εκτελεί περίπου το 35%-40% των έργων. Τα περισσότερα έργα εκτελούνται από άλλους φορείς και αυτό είναι μια τρομακτική αδυναμία, διότι οι άλλοι φορείς της Πολιτείας εκτελούν τα έργα με χειρότερους ακόμη τρόπους απ'ό,τι το Υπουργείο Δημοσίων 'Εργων. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, οι κύριοι Θεόδωρος Κασσίμης και Χαράλαμπος Παπαθανασίου ζητούν άδεια ολιγοήμερης απουσίας στο εξωτερικό. Συγκεκριμένα ο κ.Θεόδωρος Κασσίμης για μετάβασή του στην Κύπρο από 11 Απριλίου έως 13 Απριλίου και ο κ. Χαράλαμπος Παπαθανασίου για μετάβασή του στο Κράτος των Σκοπίων από 12 Απριλίου έως 15 Απριλίου.

Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ(Παναγιώτης Ν.Κρητικός): Συνεπώς η Βουλή ενέκρινε.

Ο κ. Τρυφωνίδης έχει το λόγο.

ΓΕΩΡΓΙΟΣ ΤΡΥΦΩΝΙΔΗΣ: Κύριε Πρόεδρε, κυρίες και κύριοι συνάδελφοι, όλοι γνωρίζουμε τη σπουδαιότητα της συμβολής των δημοσίων έργων στην οικονομική και κοινωνική ανάπτυξη κάθε χώρας.

Το ίδιο φυσικά ισχύει και στην Ελλάδα, γιατί τα δημόσια έργα έχουν μία δυνατότητα άμεσης παρέμβασης στην οικονομία του Τόπου, παραδείγματος χάρη καταπολεμούν άμεσα την ανεργία, αλλά και από την άλλη μεριά ενισχύουν τη βιομηχανία και τις υπηρεσίες στην Χώρα μας με την απρόσκοπτη εξέλιξη και ανάπτυξη των. 

Επί πλέον τα δημόσια έργα ενισχύουν την υποδομή της Χώρας, εξασφαλίζοντας έτσι τη σταθερότητα και την προοπτική της οικονομικής ανάπτυξης.

Με αυτά τα λίγα λόγια, θέλω να επισημάνω ότι τα δημόσια έργα είναι ένα σοβαρό και αποτελεσματικό εργαλείο στα χέρια κάθε κυβέρνησης, προκειμένου να επιτύχει την ανάπτυξη και να δώσει προοπτική στον Τόπο.

Τι κάνει, όμως, η Κυβέρνηση του ΠΑ.ΣΟ.Κ.; Η Κυβέρνηση του ΠΑ.ΣΟ.Κ. παρουσιάζεται στον Ελληνικό Λαό ανίκανη να εκμεταλλευτεί σωστά, και να χρησιμοποιήσει, αυτό το εργαλείο, το οποίο έχει πάρα πολλές δυνατότητες στο να βοηθήσει τη χώρα να ξεφύγει από το φαύλο κύκλο της ύφεσης και της υπανάπτυξης. Αυτό συμβαίνει γιατί το σύστημα των δημοσίων έργων στη Χώρα μας χωλαίνει. Χωλαίνει διότι παρουσιάζονται υπέρμετρες καθυστερήσεις, σπατάλες πόρων, κακοτεχνίες και γενικά μία αναποτελεσματικότητα στη χρήση αυτού του εργαλείου, δηλ. των Δημοσίων 'Εργων στην Ελληνική Οικονομία.

Τι έκανε όμως η Κυβέρνηση; Ψάχνοντας να βρει τον υπαίτιο κατέληξε στο συμπέρασμα ότι για όλα φταίνε οι μεγάλες εκπτώσεις οι οποίες δίδονται στις εργολαβίες. Οι μεγάλες εκπτώσεις είναι το αποτέλεσμα του φαύλου συστήματος στα δημόσια έργα και όχι η γενεσιουργός αιτία.

Η αντιμετώπιση αυτού του θέματος, δηλ. των μεγάλων εκπτώσεων στην οποία προέβη η Κυβέρνηση με το ν. 2229/1994, ήταν τελείως άστοχη και πλημμελής. Με το θέμα της αιτιολόγησης των προσφορών κατήργησε ουσιαστικά το υγιή ανταγωνισμό στα δημόσια έργα και -όπως πολύ σωστά ανέφερε ο προλαλήσας συνάδελφός μου κ. Κορκολόπουλος- δίνεται η δυνατότητα στις επιτροπές να αναθέτουν έργα ανεξέλεγκτα, στον τεσσαρακοστό, φερ' ειπείν, μειοδότη αποκλειστικά με υποκειμενικά κριτήρια, γιατί τα κριτήρια τα οποία υπάρχουν ουσιαστικά δεν καλύπτουν καμία αντικειμενικότητα. Θα φέρω για παράδειγμα τα οικοδομικά έργα όπου δεν υπάρχει καμία προδιαγραφή βάσει της οποίας η επιτροπή αξιολόγησης θα μπορούσε να προκρίνει ποιος μειοδότης θα πάρει το έργο.

Ο νόμος αυτός 2229/94 έχει ανοίξει τους ασκούς του Αιόλου για αδιαφάνεια στα δημόσια έργα στη Χώρα, με δυσμενείς επιπτώσεις ακόμη και στη δομή του δυναμικού των τεχνικών εταιρειών, στη Χώρα μας. Επίσης η χρήση της προεπιλογής έχει γίνει κανόνας, ενώ θα έπρεπε κατά το νόμο να είναι εξαίρεση.

Τι πρέπει να γίνει για να ξεφύγει η Χώρα από αυτήν την άσχημη κατάσταση που έχει διαμορφωθεί στον τομέα των δημοσίων έργων; Θα πρέπει η κυβέρνηση να μην προχωρήσει σ' αυτήν την προγραμματισμένη "βελτίωση" του ν. 2229/1994 με τη χρήση αυτού του μαθηματικού τύπου που προβλέπει το Νομοσχέδιο, γιατί ενώ ουσιαστικά αποκλείει τις πολύ μεγάλες και τις πολύ χαμηλές προσφορές, στην ουσία παραμένει μία ζώνη προσφορών που πάλι θα εφαρμόζεται η επιλογή με υποκειμενικά κριτήρια.

(Στο σημείο αυτό την Προεδρική 'Εδρα καταλαμβάνει ο Ε' Αντιπρόεδρος της Βουλής κ. ΔΗΜΗΤΡΙΟΣ Β. ΚΩΣΤΟΠΟΥΛΟΣ).

Αυτό δεν οδηγεί στη λύση του προβλήματος, όπως προανέφερα, αλλά αντίστοιχα το ενδυναμώνει .

Πιστεύω ακόμη ότι με τα πούλμαν των εργολάβων, όπως γινόταν παλιά, θα υπάρχει η δυνατότητα επηρεασμού του που θα τοποθετηθεί αυτή η ζώνη, στο φάσμα των εκπτώσεων που θα δοθούν.

Συμπερασματικά, πιστεύω ότι για να ξεφύγουμε από αυτό το πρόβλημα θα πρέπει να προχωρήσει η Κυβέρνηση και να το δει ολοκληρωμένα. Και ολοκληρωμένα θα δει το θέμα η Κυβέρνηση αν αντιμετωπίσει:

Πρώτον, το θέμα των μελετών των δημοσίων έργων. Οι μελέτες πρέπει να είναι πλήρεις και ανελαστικές, για να μην μπορεί ο εργολάβος να τις αλλάζει και να τις διαμορφώνει, προς όφελός του.

Δεύτερον, οι δημοπρασίες πρέπει να έχουν αντικειμενικά κριτήρια και ο νικητής να είναι αυτός ο οποίος θα ανακηρύσσεται 1ος μειοδότης σε μία δημοπρασία, έτσι ώστε να υπάρχει αντικειμενικότητα στην επιλογή. Το τιμολόγιο πρέπει να διαμορφωθεί αντίστοιχα, ώστε να μην υπάρχουν αυτές οι υπερβολικές εκπτώσεις.

Τέλος, η επίβλεψη πρέπει να είναι ουσιαστική και να υπάρχουν bonus για την αρτιότητα της ποιότητας κατασκευής, σε συνδυασμό με την επίτευξη του οικονομικού στόχου του προϋπολογισμού του έργου, όπως επίσης και για την ταχύτητα της κατασκευής.

Θα ήθελα να ρωτήσω τον κύριο Υπουργό, αν σκέπτεται να αντιμετωπίσει το θέμα των δημοσίων έργων έτσι, ολοκληρωμένα, όπως προτείνει η Νέα Δημοκρατία, και εάν πράγματι είναι στις προθέσεις της Κυβέρνησης να γίνει η εξυγίανση, ώστε και η Χώρα να αναπτυχθεί, αλλά και το τεχνικό δυναμικό της Χώρας να μπορέσει να γίνει διεθνώς περισσότερο ανταγωνιστικό, όταν εργάζεται σε ανταγωνιστικές συνθήκες μέσα στη Χώρα, και έτσι να μπορέσει να παίξει και ένα ρόλο περισσότερο εξαγωγικό, ώστε οι δικές μας τεχνικές εταιρείες να μπορούν να εξαπλωθούν στα Βαλκάνια και στις χώρες της πρώην Σοβιετικής 'Ενωσης.

Ευχαριστώ πολύ.

Σελίδα 5625 

 

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Μανώλης Κεφαλογιάννης έχει το λόγο για πέντε λεπτά.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, καλύφθηκα από τους προλαλήσαντες και επιφυλάσσομαι για τη δευτερολογία μου.

ΠΡΟΕΔΡΕΥΩΝ (Δημήτριος Β. Κωστόπουλος): Ο Υπουργός κ. Κώστας Λαλιώτης έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Κύριε Πρόεδρε, κύριοι συνάδελφοι, θεωρώ χρέος μου να απευθύνω ένα μεγάλο "ευχαριστώ" στους συναδέλφους της Νέας Δημοκρατίας, γιατί με την Επερώτησή τους μου δίνουν μέσα στην Αίθουσα της Βουλής μια σημαντική ευκαιρία, έτσι ώστε πρώτον, να περιγράψω με σαφήνεια ένα δημιουργικό έργο, που μέρα με τη μέρα γίνεται πραγματικότητα σε κάθε γωνιά της Χώρας μας -και χαίρομαι που σήμερα δεν το αμφισβητήσατε, ούτε αμφισβητήσατε τη ροή των απορροφήσεων και θα αναφερθώ σ' αυτό-. Δεύτερον, για να αναδείξω την αλήθεια για το παρόν και το μέλλον των μεγάλων έργων και των έργων σύγχρονης υποδομής και προστασίας του περιβάλλοντος, σε επίπεδο εθνικής κλίμακας, περιφερειακής κλίμακας, νομαρχιακής κλίμακας. Τρίτον, για να ανοίξω έναν ουσιαστικό και γόνιμο διάλογο για τις αναγκαίες θεσμικές τομές, που είναι απαραίτητες, για να ξεπεραστούν οι υπαρκτές δυσκολίες στην παραγωγή και την ολοκλήρωση των δημοσίων έργων.

Είναι γεγονός, ότι οι συνάδελφοι της Νέας Δημοκρατίας, στα περισσότερα σημεία της επερώτησης που υπογράφουν, διακατέχονται από ένα πνεύμα μηδενισμού και άρνησης κάθε θετικής και ουσιαστικής προσπάθειας, που έγινε και γίνεται τα τελευταία χρόνια στο χώρο των δημοσίων έργων. Αυτό το συνόψισε με την ομιλία του ο κ. Κορκολόπουλος.

Εγώ πιστεύω, κύριε Κορκολόπουλε και κύριοι συνάδελφοι, ότι ο ουσιαστικός διάλογος, η κριτική και η αντιπαράθεση, μέσα και έξω από τη Βουλή, είναι το οξυγόνο της Νέας Δημοκρατίας. Δεν πρέπει, όμως, να μπαίνει κανείς στον εύκολο πειρασμό και να ακολουθεί τον ολισθηρό και επικίνδυνο δρόμο της κινδυνολογίας, της παραπληροφόρησης και των ανυποστάτων ισχυρισμών ή να χρησιμοποιεί την εξαίρεση ενός κανόνα, για να δημιουργεί εντυπώσεις ή να παραπληροφορεί.

'Εχω την εντύπωση ότι η Νέα Δημοκρατία, αν και εξέλεξε νέο Πρόεδρο, συνεχίζει να φοράει την παλιά της φορεσιά, υιοθετώντας μια στείρα και άγονη και αδιέξοδη πολιτική. Επανέρχεται στα παλιά λημέρια, σφυρίζει μονότονα τον ίδιο σκοπό και προσπαθεί να κάνει πόλεμο φθοράς με φωτοβολίδες ή με πυρά άσφαιρα.

Σέβομαι τις γνώμες και τις απόψεις των συναδέλφων της Νέας Δημοκρατίας και προσωπικά του κ. Κορκολόπουλου, που έχουν και γνώση και υπευθυνότητα. Σ' αυτήν την επερώτηση, όμως, έχουν ατυχήσει από τη στιγμή που την υπέγραψαν. Δεν εκφράζουν τον υπεύθυνο, κατά τη γνώμη μου, και καλόπιστο εαυτό τους, γιατί η Επερώτηση αυτή, που έχει κατατεθεί, όπως την περιέγραψε και ο κ. Κορκολόπουλος, ως επερωτών, αποτελεί ένα μνημείο υποκρισίας, λαϊκισμού και αμνησίας -και θα έλεγα- και σκανδαλολογίας.

Οι ισχυρισμοί, που περιέχονται στην επερώτηση, καταρρέουν σαν χάρτινος πύργος. Είναι ισχυρισμοί, που επιστρατεύονται στο πλαίσιο μιας στείρας και μικροκομματικής αντιπαράθεσης, είτε για να αποσιωπήσουν την αλήθεια και να κρύψουν την πραγματικότητα, είτε για να περιγράψουν με μισές αλήθειες την πραγματικότητα. Και είναι χειρότερες αυτές οι μισές αλήθειες και από τα ψέμματα.

Σύμφωνα με τα συγκεκριμένα στοιχεία που θα παραθέσω, αποδεικνύεται ότι και οι κραυγές και οι ψίθυροι, όπως και οι ισχυρισμοί και οι κορώνες της Νέας Δημοκρατίας, είναι κενές περιεχομένου και δεν έχουν αντίκρυσμα αλήθειας. Δεν έχουν αντίκρυσμα αλήθειας, είτε αναφέρονται στο σχεδιασμό, την εξέλιξη, τους ρυθμούς και την ποιότητα των δημοσίων έργων, είτε αναφέρονται την απορρόφηση των κοινοτικών πόρων με την κινδυνολογία της απώλειας πόρων, είτε αναφέρονται στο σύστημα δημοπράτησης των έργων με τη διαδικασία της προεπιλογής και της μελέτης κατασκευής, είτε αναφέρονται στις παράλογες μεγάλες εκπτώσεις των εργολάβων, είτε αναφέρονται στις διαδικασίες της δημοπράτησης των αιτιολογήσεων και την ανάθεση, είτε αναφέρονται στις νομοθετικές πρωτοβουλίες και στις θεσμικές παρεμβάσεις για την εξυγίανση και την διαφάνεια των διαδικασιών στα δημόσια έργα.

Κύριοι συνάδελφοι, μπορεί κανείς να πει πάρα πολλά. Θα ήθελα να κάνω όμως μία παρέκβαση, γιατί μέχρι το 2000 η χρονική αυτή περίοδος για την Ελλάδα είναι μία κρίσιμη περίοδος με μεγάλες προκλήσεις και με μεγάλες ευκαιρίες. Σε αυτήν την κρίσιμη περίοδο έχουν συγκεντρωθεί σημαντικοί και πολύτιμοι εθνικοί και κοινοτικοί πόροι που έχουν διατεθεί για συγκεκριμένα έργα και συγκεκριμένες παρεμβάσεις με κριτήρια ανάπτυξης και προοπτικής όλων των περιφερειών και όλων των τομέων της οικονομίας και όλων των νομών της Χώρας.

Σήμερα γι' αυτά τα έργα, γι' αυτές τις παρεμβάσεις και γι' αυτές τις δράσεις που αναφέρονται με ορίζοντα ολοκλήρωσης το 2000 στο πρόγραμμα και στην ευθύνη του Υπουργείου Περιβάλλοντος-Χωροταξίας και Δημοσίων 'Εργων υπάρχουν διασφαλισμένοι πόροι ύψους τεσσάρων τρισεκατομμυρίων τριακοσίων δισεκατομμυρίων. Σε αυτήν την περίοδο στην Ελλάδα συντελείται μία κοσμογονία γιατί έχουν αρχίσει να εξελίσσονται με θετικούς ρυθμούς πάνω από επτά χιλιάδες έργα, προγράμματα και δράσεις σε όλους τους κρίσιμους τομείς με εθνική, περιφερειακή και νομαρχιακή εμβέλεια. Αυτά τα έργα, αυτά τα προγράμματα αυτές οι παρεμβάσεις και αυτές οι δράσεις αφήνουν τα θετικά τους αποτυπώματα στην εξέλιξη της Χώρας μας, γιατί έχουν συγκεκριμένη ταυτότητα, διασφαλισμένους πόρους και δεσμευτικό χρονοδιάγραμμα εξέλιξης και ολοκλήρωσης. Τα μεγάλα έργα υποδομής, τα έργα πνοής και προστασίας του περιβάλλοντος και τα περιφερειακά έργα που αποτελούν την ατμομηχανή και την εγγύηση για να πορευθούν η Ελλάδα, οι δεκατρείς περιφέρειες, οι πενήντα έξι νομοί και εκατοντάδες πόλεις και οικισμοί μας στον 21ο αιώνα έχουν όνομα, έχουν ταυτότητα, έχουν γεωγραφική και τομεακή αναφορά.

Αυτά τα έργα σχεδιάζονται και εκτελούνται μετά από πολύμοχθη προσπάθεια και μετά από ολοκληρωμένες μελέτες περιβαλλοντικών επιπτώσεων γιατί είναι αναγκαίο να απορροφούνται αυτά τα έργα με σεβασμό στη φύση, στον άνθρωπο, στον πολιτισμό και στο περιβάλλον.

Αναφέρω ονομαστικά την ταυτότητα ορισμένων έργων πνοής που ήταν όνειρο γενιών και γενιών και σήμερα μέρα με τη μέρα γίνονται πραγματικότητα αναβαθμίζοντας την ποιότητα ζωής μας και ανοίγοντας νέους ορίζοντες για την ανάπτυξη της Χώρας.

Κάνω ειδική μνεία και ενδεικτική αναφορά σε έργα που το όνομά τους παραπέμπει, όχι σε αφηρημένες υποσχέσεις, αλλά σε μία αναμφισβήτητη πραγματικότητα, όπως: 1) η Εγνατία οδός, 2) ο άξονας Πατρών-Αθηνών - Θεσσαλονίκης-Ευζώνων 3) η ζεύξη Ρίου-Αντιρρίου, 4) τα έργα εκτροπής του Αχελώου σε συνδυασμό με την ανασύσταση του ταμιευτήρα της Κάρνας, 5) το νέο αεροδρόμιο στα Σπάτα, 6) το Μετρό της Αθήνας, 7)η Αττική οδός Ελευσίνας-Σταυρού-Σπάτων-Υμηττού, 8) το εθνικό κτηματολόγιο, 9) τα περιφερειακά λιμάνια και αεροδρόμια, 10) τα περιφερειακά οδικά δίκτυα και εγγειοβελτιωτικά έργα, 11)τα δίκτυα ύδρευσης και αποχέτευσης και βιολογικών καθαρισμών μαζί με τα έργα αντιπλημμυρικής προστασίας και εναλλακτικής διαχείρισης των απορριμάτων σε εκατοντάδες πόλεις και οικισμούς, 12) οι παρεμβάσεις και τα σχέδια δράσης για τη χωροταξική και την οικιστική ανασυγκρότηση της Χώρας μας, 13) τα έργα των μεγάλων αναπλάσεων και της ανάδειξης της ταυτότητας και της φυσιογνωμίας εκατοντάδων πόλεων και οικισμών.

'Ολες αυτές οι αναφορές είναι αλληλένδετες με έργα που αντιστοιχούν σε συγκεκριμένα κομμάτια, ενός τεράστιου παζλ, ενός παζλ που απεικονίζει το πρόσωπο της Ελλάδας του 2000, μιας ισχυρής και σύγχρονης Ελλάδας.

Κύριε Πρόεδρε, κύριοι συνάδελφοι, ο κ. Κορκολόπουλος έκανε ειδικές αναφορές και νομίζω, ότι χρειάζεται να δοθούν συγκεκριμένες απαντήσεις.

Στη γραπτή επερώτηση που έχουν καταθέσει, αλλά και στη 

Σελίδα 5626 

σημερινή περιγραφή υπήρχαν ορισμένες αιχμές για τη λεγόμενη απραξία στην προώθηση των έργων και στον κίνδυνο απώλειας κοινοτικών κονδυλίων.

Αυτός είναι ένας ανυπόστατος ισχυρισμός της Νέας Δημοκρατίας, είναι μια μισή αλήθεια της Νέας Δημοκρατίας, που είναι χειρότερη από το ψέμα.

Μέσα στο 1996 -και σας τα έχω δώσει αυτά τα στοιχεία- σε ολόκληρη τη Χώρα, εκτελούνται τετρακόσιες περίπου εργολαβίες εθνικής και περιφερειακής κλίμακας συνολικού προϋπολογισμού ενιακοσίων είκοσι πέντε δισεκατομμυρίων (925.000.000.000). Σ'αυτόν τον κατάλογο περιλαμβάνονται μόνο τα έργα εθνικού σκέλους και περιφερειακού σκέλους και τα έργα αποκατάστασης σεισμοπλήκτων. Βεβαίως, εννοώ τα έργα που αναφέρονται στο ΥΠΕΧΩΔΕ, γιατί υπάρχουν και άλλα Υπουργεία και άλλοι Οργανισμοί που έχουν σημαντικά προγράμματα επενδύσεων και δημοσίων έργων.

Σ'αυτόν τον κατάλογο των έργων δεν περιλαμβάνονται, τόσο τα έργα των άλλων Υπουργείων και Δημοσίων Οργανισμών, όπως είπα, όπως και τα έργα της Νομαρχιακής, Δημοτικής και Κοινοτικής κλίμακας. 

Τα έργα εθνικού σκέλους είναι εκατόν τριάντα έξι (136) με προϋπολογισμό εξακοσίων ογδόντα πέντε δισεκατομμυρίων (685.000.000.000) περίπου και τα έργα περιφερειακού σκέλους είναι περίπου διακόσια είκοσι (220) με συνολικό προϋπολογισμό διακόσια επτά δισεκατομμύρια (207.000.000.000).

Πέρα απ'αυτά, υπάρχουν τα μεγάλα έργα που εκτελούνται με συμβάσεις παραχώρησης ή με συμβάσεις με κατ'αποκοπή τίμημα, όπως το ΜΕΤΡΟ της Αθήνας, με προϋπολογισμό επτακοσίων πενήντα δισεκατομμυρίων (750.000.000.000), το νέο αεροδρόμιο στα Σπάτα με προϋπολογισμό εξακοσίων δισεκατομμυρίων (600.000.000.000) περίπου, την Αττική Οδό με προϋπολογισμό τετρακοσίων δισεκατομμυρίων (400.000.000.000) περίπου, όπου άρχισαν οι προκαταρκτικές εργασίες, τη ζεύξη Ρίου-Αντιρρίου προϋπολογισμού διακοσίων εκατομμυρίων (200.000.000), όπου και εκεί έχουν αρχίσει οι προκαταρκτικές εργασίες και επίσης, τα έργα στον Εύηνο, στον Αχελώο και αλλού. Αυτή είναι η αλήθεια, ως προς αυτόν τον ανυπόστατο ισχυρισμό σας.

Δεύτερον, μιλήσατε αρκετά, κύριε Κορκολόπουλε και κύριοι συνάδελφοι, για το σύστημα της προεπιλογής και το σύστημα της κλειστής διαδικασίας. Η κλειστή διαδικασία δεν είναι, όπως ισχυρίζεσθε, μια κατ'εξαίρεση διαδικασία του νόμου. Προβλέπεται τόσο από το Κοινοτικό Δίκαιο και τις Κοινοτικές Οδηγίες, όσο και από τον ν. 1418. Πρέπει όμως να τεκμηριώνονται οι λόγοι και τα κριτήρια, γιατί ακολουθούμε μια ξεχωριστή διαδικασία και αυτό να συνδέεται με την ιδιαιτερότητα του έργου.

Με προσωπική μου πρωτοβουλία, έχω απευθύνει μια εγκύκλιο -την εγκύκλιο 24/1996- προς όλες τις δημόσιες υπηρεσίες, τα άλλα Υπουργεία και τους δημόσιους οργανισμούς και στο ΥΠΕΧΩΔΕ. Γιατί όπως ξέρετε, η Νομαρχιακή Αυτοδιοίκηση -ή και οι περιφέρειες- μπορεί, βάσει του νόμου, να προσδιορίζει αυτή τα κριτήρια και μπορεί να δημοπρατούν έργα. Γι'αυτό το λόγο, θεώρησα ότι είναι αναγκαίο να βγει αυτή η ανακοίνωση, να δώσει συγκεκριμένο προσανατολισμό και να δημιουργήσει προϋποθέσεις, όρους και συνθήκες, ώστε να μην καταστρατηγείται η ανοικτή διαδικασία, δηλαδή ο ανοικτός διαγωνισμός. Αν θα γίνει -όποτε γίνει- προεπιλογή, θα πρέπει να τεκμηριώνεται.

Γι'αυτό το λόγο, θεωρήσαμε ότι, πέρα απ'αυτήν την εγκύκλιο, πρέπει να υπάρχει και άλλη πρόσθετη ασφαλιστική δικλείδα. Γι'αυτό στο νομοσχέδιο το οποίο έχουμε διαμορφώσει -και είχαμε τη δυνατότητα να έχουμε ένα διάλογο και με τα πολιτικά Κόμματα και με τους εργοληπτικούς φορείς- διασφαλίζουμε πια, η εφαρμογή του συστήματος δημοπράτησης με προεπιλογή, όπως και του συστήματος με μελέτη-κατασκευή, να γίνεται με απόφαση που εκδίδεται, μετά από αιτιολογημένη γνώμη του οικείου Τεχνικού Συμβουλίου της προϊσταμένης αρχής. Να μην έχει δηλαδή τη δυνατότητα κανένας, ούτε Δήμαρχος, ούτε Νομάρχης, ούτε Περιφερειάρχης, αν δεν έχει τεκμηριώσει τη θέση, να πάει με αυτήν τη διαδικασία της προεπιλογής. 'Ετσι θα υπάρχει πια γενικός προσανατολισμός και γενική αρχή ότι με ανοικτό διαγωνισμό θα δημοπρατούνται τα έργα.

Επειδή, όμως, έχετε ξεχάσει, θα ήθελα να σας θυμίσω ορισμένα πράγματα: Υπήρχαν δεκάδες έργα την εποχή 1990-1993, που έγιναν με προσκλήσεις, με απευθείας αναθέσεις και με προεπιλογές. Αν θέλετε -θεωρώ ότι είναι αναγκαίο- να σας τα υπενθυμίσω, γιατί φαίνεται ότι τα έχετε ξεχάσει. Είναι δεκάδες έργα δεκάδων δισεκατομμυρίων, κύριε Κορκολόπουλε.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Πείτε μας δυο, τρία.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Οσα θέλετε να σας πω. Υπάρχουν, λοιπόν, δεκάδες έργα που ανατέθηκαν με κλειστές διαδικασίες, με προσκλήσεις δηλαδή, από την προηγούμενη Κυβέρνηση της Νέας Δημοκρατίας, κατά τη θητεία 1990-1993. Στον οδικό άξονα ΠΑΘΕ, στο τμήμα Γιώργου - Μέγαρα, προϋπολογισμού πέντε δισεκατομμυρίων οκτακοσίων εκατομμυρίων, Κινέτα-'Αγιοι Θεόδωροι προϋπολογισμού τεσσάρων δισεκατομμυρίων εξακοσίων εκατομμυρίων, παράκαμψη Διϋλιστηρίων επτά δισεκατομμυρίων. Εγνατία, Περιστέρι ως σήραγγα Μετσόβου, δύο δισεκατομμυρίων περίπου και πάει λέγοντας. Θέλετε και άλλα; Είναι δεκαοχτώ.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Αυτά είναι με κλειστές αναθέσεις;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Οχι, είναι με προσκλήσεις. Και να σας πω γιατί. Αφού θέλετε, να το μάθετε. Αυτές οι διαδικασίες είναι αδιαφανείς, είναι φωτογραφικές, ήταν με διαβλητούς όρους στη διακήρυξη. Συγκεκριμένα στα τμήματα του ΠΑΘΕ, Αθήνα-Κόρινθος, Αθήνα-Υλίκη έμπαινε η φωτογραφική διάταξη "ο διαγωνιζόμενος να έχει εκτελέσει χωματουργικές εργασίες συγκεκριμένου ύψους δαπάνης", το οποίο το μεταβάλλατε, ανά διακήρυξη, ανάλογα με τις εκάστοτε πιέσεις που δεχόσασταν. Αυτή ήταν η διαδικασία των νονών.

Είμαι τέσσερα χρόνια περίπου σ' αυτό το Υπουργείο και σας διαβεβαιώ με κάθε ειλικρίνεια ότι δεν έχω ποτέ συγκροτήσει -ούτε τους ξέρω, κανέναν-τις επιτροπές εισήγησης και ανάθεσης.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Μπορείτε να μας τα καταθέσετε;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Ναι, βεβαίως, θα σας τα καταθέσω.

(Στο σημείο αυτό ο Υπουργός ΠΕ.ΧΩ.Δ.Ε. κ. Κων. Λαλιώτης καταθέτει στα Πρακτικά τα σχετικά έγγραφα, τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Είναι τα ίδια άτομα τέσσερα χρόνια.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Θα σας εξηγήσω.

'Οπως ξέρετε, οι επιτροπές εισήγησης για την ανάθεση δεν είναι προέκταση του Υπουργείου. 'Αλλοτε είναι σε επίπεδο Γενικής Γραμματείας, άλλοτε είναι σε επίπεδο περιφέρειας και ορίζεται από τον περιφερειάρχη. Στις επταμελείς επιτροπές εκπροσωπούνται τέσσερις από τη Γενική Γραμματεία Δημοσίων 'Εργων, από το Υπουργείο, και τρεις είναι οι διαπιστευμένοι εκφραστές των εργοληπτικών ενώσεων, του Τεχνικού Επιμελητηρίου και της Τοπικής Αυτοδιοίκησης.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Τα ίδια λέγαμε και σε σας το 1990 όταν κάνατε ερωτήσεις.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Σας παρακαλώ, κύριε Κορκολόπουλε, επειδή έχουμε μια δυνατότητα να γνωριζόμαστε αρκετά, νομίζω ότι, όπως και εσείς δε θέτετε εν αμφιβόλω το ήθος μου, έτσι και εγώ, σας πληροφορώ ότι από τις εκατόν είκοσι επτά περίπου αποφάσεις, οι εκατόν δύο ήταν ομόφωνες και εδώ μπαίνει το εξής ερώτημα: Αφού εσείς θέλετε, κύριε Κορκολόπουλε, να θέτετε εν αμφιβόλω το ήθος, πέρα από το ήθος των διαπιστευμένων εκπροσώπων του Υπουργείου, στις επιτροπές αυτές -και σας λέω ότι προσωπικά δεν έχω καμία ανάμειξη σ' αυτήν τη διαδικασία- θέτετε εν αμφιβόλω το ήθος και των διαπιστευμένων εκπροσώπων με 

Σελίδα 5627 

αυτοτελείς εσωτερικές διαδικασίες του Τεχνικού Επιμελητηρίου της Τοπικής Αυτοδιοίκησης και των αντιπολιτευτικών ενώσεων. Και θα επανέλθω σ' αυτό.

Σ' αυτά που κατέθεσα, αν τα διαβάσετε αγαπητοί κύριοι συνάδελφοι, θα δείτε, για τα οδικά έργα στο ΠΑΘΕ και αλλού, ότι οι έντεκα εργολαβίες είχαν ύψος περίπου είκοσι τέσσερα δισεκατομμύρια. Το συμφωνητικό αυτό διπλασιάστηκε, χωρίς να ολοκληρωθεί το τεχνικό αντικείμενο.

Κάντε έναν έλεγχο. Και σ' αυτό, αν θέλετε, αν δε σας βοηθάει η μνήμη σας, θα σας βοηθήσουμε εμείς, θα σας δώσουμε τα στοιχεία, γιατί ανθρώπινο είναι να ξεχνάτε.

Θέλετε και κάτι άλλο; Για τις συγκρίσεις κόστους, ανάμεσα στο πρώτο και το δεύτερο κοινοτικό πλαίσιο στήριξης, κάνουμε σύγκριση ομοειδών τμημάτων, ανά χιλιόμετρο, κατασκευαζόμενου αυτοκινητόδρομου, στον οδικό άξονα Πατρών-Αθηνών-Θεσσαλονίκης.

Πρώτη κατηγορία: Συγκρίσεις κατασκευής 6/ιχνου αυτοκινηροδρόμου Αθήνας - Θεσσαλονίκης με τα ίδια χαρακτηριστικά. Στο Πρώτο Κοινοτικό Πλαίσιο το οποίο δημοπρατήσατε και εγκαταστήσατε εργολάβους είχε μέσο κόστος ένα δισεκατομμύριο τετρακόσια πενήντα εκατομμύρια, ανά χιλιόμετρο. Στο Δεύτερο Κοινοτικό Πλαίσιο, το δημοπρατήσαμε εμείς, είχε μέσο τελικό κόστος ανά χιλιόμετρο, εξακόσια τριάντα δισεκατομμύρια. Συγκρίσεις κατασκευής 4/ιχνου αυτοκινητοδρόμου Αθήνα-Θεσσαλονίκη με τα ίδια χαρακτηριστικά.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Εσείς πως το ερμηνεύετε αυτό, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Θα σας πω τώρα. Πρώτο Κοινοτικό Πλαίσιο, ένα δισεκατομμύριο ανά χιλιόμετρο. Δεύτερο Κοινοτικό Πλαίσιο, οκτακόσια εκατομμύρια. Και όλα αυτά είναι βεβαίως με αναγωγές στις συγκεκριμένες τιμές για να μπορούν να υπάρχουν απόλυτες συγκρίσεις.

Το καταθέτω και αυτό για να τα δείτε.

(Στο σημείο αυτό ο Υπουργός ΠΕ.ΧΩ.Δ.Ε. κ. Κων. Λαλιώτης καταθέτει στα Πρακτικά το προαναφερθέν έγγραφο, το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου.)

Μία άλλη αναφορά. Τα έργα του Αχελώου, θυμάστε ότι τα είχατε δημοπρατήσει, εμείς είχαμε καταγγείλει ότι αυτό είναι σκάνδαλο, ακυρώσαμε όλη τη διαδικασία, γιατί ούτως ή άλλως, πέρα από το οικονομικό σκάνδαλο, δεν μπορούσε να προχωρήσει διότι αφενός μεν η Κοινότητα δεν χρηματοδοτούσε το έργο, αφετέρου δεν υπήρχαν μελέτες περιβαλλοντικών επιπτώσεων και απεδείχθη στο τέλος ότι το Συμβούλιο της Επικρατείας, ακύρωσε το σχεδιασμό και τη διαδικασία δημοπράτησης επί των ημερών της Νέας Δημοκρατίας.

Για το φράγμα της Συκιάς. Το 1989 η προσφορά ήταν τριάντα δισεκατομμύρια, με σημερινή τιμή 1996 ανοιγμένη, εξήντα δισεκατομμύρια. Η προσφορά η οποία δόθηκε και κατακυρώθηκε στον πρώτο ανάδοχο τον Αύγουστο του 1996 ήταν είκοσι δισεκατομμύρια.

Για το έργο της σήραγγας Αχελώου. Η προσφορά στη δημοπρασία του 1989 επί των ημερών σας, το δεύτερο εξάμηνο, ήταν είκοσι δύο δισεκατομμύρια με ανοιγμένη τιμή 1996, πενήντα δισεκατομμύρια. 

Η προσφορά για το ίδιο έργο το Μάρτιο του 1997, που κατακυρώθηκε πάλι στον πρώτο μειοδότη ήταν είκοσι δύο δισεκατομμύρια. Το καταθέτω και αυτό.

(Στο σημείο αυτό ο Υπουργός ΠΕ.ΧΩ.Δ.Ε. κ. Κων. Λαλιώτης καταθέτει στα Πρακτικά το ως άνω έγγραφο, το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου.)

Κύριοι συνάδελφοι, θα έλθω σ' ένα άλλο θέμα, σχετικά με τις αιτιολογήσεις. 

Ο κ. Κορκολόπουλος έκανε αναλυτική περιγραφή και γλαφυρή, θα έλεγα, χρησιμοποιώντας ορισμένα παραδείγματα, που είναι οι εξαιρέσεις, δεν είναι ο κανόνας.

Πρώτον, πρέπει να πούμε ότι το θέμα των αιτιολογήσεων, έχει προκύψει με πρωτοβουλία της κυβέρνησης της Νέας Δημοκρατίας, με την έκδοση του προεδρικού διατάγματος 23/1993, όπου στο άρθρο 30 κάνει συγκεκριμένη αναφορά για προσαρμογή της εθνικής νομοθεσίας, με τα δεδομένα των ευρωπαϊκών κοινοτήτων. Αυτό το άρθρο του προεδρικού διατάγματος επεξεργάστηκε το ΠΑ.ΣΟ.Κ. το 1994 και ενσωμάτωσε αντίστοιχη ρύθμιση, στο ν. 2229/94. Επειδή υπήρχαν και επί των ημερών της Νέας Δημοκρατίας πολύ μεγάλες εκπτώσεις, αλλά και επί των ημερών του ΠΑ.ΣΟ.Κ., διότι οι εκπτώσεις ήταν η κορυφή του παγόβουνου σ' ένα σαθρό σύστημα, έπρεπε να παρέμβουμε. Και δεν μπορούσαν μέσα από τον άκρατο ανταγωνισμό οι εργολάβοι να μετακυλίουν το κόστος ή την ποιότητα των εργασιών στο Ελληνικό Δημόσιο. Ακριβώς γι' αυτό το λόγο μπήκε η διαδικασία των αιτιολογήσεων.

Εδώ θα ήθελα να σας πω ότι υπήρχε απαίτηση από την Κοινότητα όταν έκανε συναγωγή των συμπερασμάτων για το Πρώτο Κοινοτικό Πλαίσιο στην Ελλάδα όπου υπήρχε αρνητική εμπειρία. Γι' αυτό το λόγο ενσωματώθηκε στην εθνική μας νομοθεσία. Στο σημείο αυτό θα μπορούσαμε να πούμε πολλά.

Αυτό που λέτε, κύριε Κορκολόπουλε, ότι μπορούμε να το αποφύγουμε, σας απαντώ ότι δεν μπορούμε να το αποφύγουμε τόσο εύκολα. Εμείς, το έχουμε θέσει πολλές φορές στην Επιτροπή των Υπουργών Ανταγωνισμού και μετά από δική μας πρωτοβουλία και μετά από την άρνηση ορισμένων κρατών μελών, κυρίως της Γερμανίας, δόθηκε η δυνατότητα το κάθε μέλος κράτος να προσαρμόζει την εθνική της νομοθεσία διασφαλίζοντας, όμως, αντικειμενικό τρόπο αξιολόγησης και αιτιολόγησης. 

Αν νομίζετε ότι μπορεί να ξεπεραστεί, να το συζητήσουμε, διότι και εμάς αυτό μας βασανίζει. Στο διάλογο που κάναμε και με τις εργοληπτικές ενώσεις και με τους εκπροσώπους των Κομμάτων νομίζω ότι με καλοπιστία σας είπαμε πιο είναι το πρόβλημα.

Εδώ, κύριε συνάδελφοι, θα ήθελα να αναφέρω ορισμένους συγκεκριμένους αριθμούς. Είπα προηγουμένως ότι, μετά από ερώτηση που μας έκανε ο κ. Κεφαλογιάννης, να καταθέσουμε έγγραφα από την ισχύ του ν.2229, όπου άρχισε η αιτιολόγηση, μέχρι τον Ιούνιο του 1996, είχαν ανατεθεί εκατόν είκοσι επτά έργα. Εξ αυτών τα εκατόν δύο ήταν με ομόφωνες αποφάσεις των επιτροπών εισήγησης για ανάθεση. Και σας είπα ότι σ' αυτές τις επιτροπές συμμετέχουν αυτοτελώς μέσα από εσωτερική διαδικασία διαπίστευσης εκπρόσωποι του ΤΕΕ, της ΚΕΔΚΕ καθώς και εκπρόσωποι των εργοληπτικών ενώσεων.

'Αρα, έχει πολύ μεγάλη σημασία η ομοφωνία. Κατά πλειοψηφία δόθηκαν τα εικοσιπέντε έργα. Από τον Ιούνιο του 1996, μέχρι το Φεβρουάριου του 1997 δόθηκαν τριάντα τρία έργα με προϋπολογισμό εκατόν ογδόντα δισεκατομμυρίων. Τα εικοσιεπτά έργα δόθηκαν ομόφωνα στον πρώτο μειοδότη, το ένα στον δεύτερο, τα δύο στον τρίτο, το ένα στον πέμπτο και βεβαίως υπήρξαν ορισμένες εξαιρέσεις που αναφέρατε -και μένα με προβληματίζει, κύριε Κορκολόπουλε,- που δόθηκαν στον δωδέκατο ή στον τριακοστό. 'Ηταν ομόφωνες αποφάσεις των Επιτροπών Εισηγήσης για ανάθεση.

Από τα εκατόν δύο έργα τα οποία ανέφερα προηγουμένως τα πενήντα δύο δόθηκαν στον πρώτο μειοδότη, τα δεκατρία στον δεύτερο, τα δεκαπέντε στον τρίτο, τα έξι στον τέταρτο, τα δύο στον πέμπτο, το ένα στον έκτο, το ένα δόθηκε στον εικοστό ένατο και ένα στο δέκατο ένατο, το οποίο και περιγράψατε και καλά κάνατε. 

Αλλά, να μιλήσουμε για τον κανόνα που ισχύει και επιβεβαιώνεται ημέρα με την ημέρα και για την εξαίρεση που μέσα απ' αυτό το σύστημα υπάρχει και υπάρχει μέσα από ομόφωνες αποφάσεις οργάνων που δεν είναι προέκταση του Υπουργείου, της Γενικής Γραμματείας Δημοσίων 'Εργων ή της περιφέρειας. Συμμετέχουν εκπρόσωποι του ΤΕΕ, των εργοληπτικών ενώσεων και της Τοπικής Αυτοδιοίκησης. Αυτό είναι ένα μείζον θέμα.

Επίσης, θα ήθελα να σας αναφέρω, κύριε Κορκολόπουλε, ότι υπάρχει η διαδικασία και όποιος νομίζει ότι αδικείται, θα πάρει το δρόμο της Δικαιοσύνης. 

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Να μας πείτε πόσα μέλη μετέχουν στις επιτροπές.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Ολα. Υ-

Σελίδα 5628 

πάρχουν πρακτικά και μπορούν να αναζητηθούν.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Τα έχουμε πάρει.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Κεφαλογιάννη είναι Πρακτικά που μπορούν να αναζητηθούν και θα τα δείτε. Δε σας κρύβουμε τίποτα. Γιατί άλλωστε να σας κρύψουμε;

'Ομως αυτά που έχω καταθέσει σε σας, κύριε Κεφαλογιάννη, τα καταθέτω και στη Βουλή για να τα έχει υπόψη της.

(Στο σημείο αυτό ο Υπουργός ΠΕ.ΧΩ.Δ.Ε. κ. Κων. Λαλιώτης καταθέτει στα Πρακτικά τα προαναφερθέντα έγγραφα, τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Ο κ. Κορκολόπουλος, στην ομιλία του ανέφερε για το λιμάνι στο Κατάκολο. 'Εχει σταλεί επιθεωρητής δημοσίων έργων να εξετάσει το θέμα και να υποβάλει πόρισμα. Υπήρχε και παρέμβαση δικιά μου.

Δεύτερον, για την παράκαμψη της Πάτρας. Το αποφαινόμενο όργανο είχε συγκροτηθεί από την περιφέρεια. Δεν είχε συγκροτηθεί από την Γενική Γραμματεία Δημοσίων 'Εργων. Η απόφαση ήταν ομόφωνη. Και έχει σταλεί όλο το πόρισμα και η καταγγελία στη Δικαιοσύνη. Για την παράκαμψη της Πάτρας και τις καθυστερήσεις που λέτε, υπάρχουν προβλήματα απαλλοτριώσεων και μας έχουν κολλήσει. Υπάρχει Σύνταγμα. Τι να κάνουμε κύριε Κορκολόπουλε;

ΒΑΣΙΛΕΙΟΣ ΚΟΡΚΟΛΟΠΟΥΛΟΣ:' Εχετε το νόμο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Με το νόμο και την εξαιρετική διαδικασία του νόμου προσπαθούμε.

Για το οδικό τμήμα της Λάρισας τώρα. 'Εγινε προεπιλογή από την περιφέρεια. Κατόπιν προσφυγής στο Συμβούλιο Επικρατείας ακυρώσαμε τον διαγωνισμό και το έργο επαναδημοπρατείται με ανοιχτή διαδικασία. Το ίδιο έγινε και στην Εγνατία. Ακύρωσα το διαγωνισμό, γιατί η ανώνυμος εταιρεία είχε με προεπιλογή προωθήσει τη διαδικασία της δημοπράτησης.Το ξέρετε ότι το ακύρωσα. Και όχι μόνο αυτό, αλλά και τα άλλα.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Αυτό ειδικά το ξέρουμε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Ειδικά τώρα για το θέμα της κατακράτησης των εγγυητικών επιστολών. Δεν έχετε δίκαιο. Υπάρχει αυτή η αναφορά στο νόμο. Υπάρχει, όμως, ομόφωνη γνωμοδότηση του Νομικού Συμβουλίου του Κράτους που λέγει ότι είναι δυνατόν να γίνεται η κατακράτηση και μετά τη λήξη της ισχύος...

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: 'Εχετε κρατήσει μία δραχμή;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Ξέρετε ότι είναι το μείζον αίτημα των εργολάβων να ξεφύγουν από αυτήν τη μέγγενη. Το ξέρετε καλά, γιατί θα έχουν, υποθέτω, έρθει να σας βρουν ως εκπρόσωπο βέβαια.

Επιστρέφω, κύριοι συνάδελφοι, και πάλι σ' αυτό που έχει τεθεί σαν μείζον θέμα. Είναι οι αιτιολογήσεις. Οι αιτιολογήσεις έγιναν για να κτυπηθούν οι χαμηλές, οι υπερβολικές, τρελές, παράλογες εκπτώσεις. Με έγγραφά μας προς την Κοινότητας ζητήσαμε κατ' επανάληψη την απόρριψη, χωρίς αιτιολόγηση των υπερβολικά χαμηλών προσφορών. Η προσπάθειά μας δεν απέδωσε, όπως είπα, λόγω αντίδρασης ορισμένων Κρατών-Μελών. Κατόπιν αυτού απαιτήσαμε στο Συμβούλιο Υπουργών Εσωτερικής Αγοράς στις 26.11.1996, να γίνει δεκτή η δήλωσή μας με την οποία ζητούσαμε, όπως είπα, να καθορίζει κάθε Κράτος-Μέλος με την νομοθεσία του τα κριτήρια με τα οποία θα απορρίπτονται χωρίς αιτιολόγηση οι υπερβολικά χαμηλές προσφορές.

'Υστερα από αυτό η Ευρωπαϊκή Επιτροπή δέχθηκε να εξετάσει το πρόβλημα που δημιουργήθηκε στη Χώρα μας και έγινε δεκτή η ιδέα προσδιορισμού με αντικειμενικά, διαφανή κριτήρια των αξιολογήσεων των ασυνήθιστα χαμηλών προσφορών. Γι' αυτό καταλήξαμε σε έναν αντικειμενικό τρόπο προσδιορισμού, που είναι ο λεγόμενος μαθηματικός τύπος, για να μην υπεισέρχεται ο υποκειμενικός παράγοντας ο οποίος να εξακοντίζει την αξιολόγηση από τον πρώτο μειοδότη στον τριακοστό. Αυτό κάνουμε. Γιατί; Αν το καταστρηγήσουμε αυτό -αν έχετε κάποια ιδέα να το συζητήσουμε, κύριε Κορκολόπουλε,- σας λέγω ότι υπάρχει πρόβλημα με την Κοινότητα και δε θέλω να ακολουθήσω τη διαδικασία της καταγγελίας στο Ευρωπαϊκό Δικαστήριο και της καταδίκης της Χώρας μας. Είμαι καλόπιστος και θέλω να το συζητήσουμε.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ:Σας έκανα δώδεκα συγκεκριμένες προτάσεις.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Για την προεπιλογή σας απάντησα.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Μόνο για τη μία. Για τις άλλες ένδεκα;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Με συγχωρείτε, ήμουν κάτω για προσωπικούς λόγους και δεν μπόρεσα να τις συγκρατήσω. Θα τις δω τώρα και θα σας απαντήσω στη δευτερολογία μου.

Σχετικά τώρα με τις μεγάλες εκπτώσεις. Το σύστημα όπως αυτό διαμορφώθηκε από το ν.1418/84, που ήταν μια ριζοσπαστική και σημαντική τομή, που φέρει την υπογραφή του 'Ακη Τσοχατζόπουλου, όντως δημιούργησε όρους και προϋποθέσεις για να εξυγιανθεί το κύκλωμα της παραγωγής των δημοσίων έργων.

Από το 1984 μέχρι το 1994, υπήρξαν σημαντικές νομοθετικές ρυθμίσεις και νομοθετικές παρεμβάσεις, προσαρμογή κοινοτικών οδηγιών, υπουργικές αποφάσεις, προεδρικά διατάγματα, που δημιουργούσαν τις προϋποθέσεις για την κατοχύρωση της διαφάνειας του υγιούς ανταγωνισμού και του δημοσίου συμφέροντος, καθώς και της ποιότητας και του ρυθμού των δημοσίων έργων.

'Ομως, πρέπει να δούμε ότι, υπήρξε κυρίως από το 1989 και μετά -δεν το συνδέουμε με κάτι, αυτό και επί των ημερών μας υπήρξε- ο πολλαπλασιασμός των εταιρειών, το πλήθος των εταιρειών. Αυτό γέννησε έναν ανταγωνισμό άκρατο, ξέφρενο. Υπήρξε η είσοδος πολλών εταιρειών ή η προσδοκία πολλών εταιρειών να εισέλθουν, στο Χρηματιστήριο. Και από τη στιγμή που κάποια εταιρεία άρχισε να έχει σχέση με το Χρηματιστήριο, δεν την ενδιέφερε τόσο αυτό καθ'αυτό το έργο, όσο η σπέκουλα γύρω από το έργο. Υπήρξαν ως συστατικά στοιχεία ενός σαθρού συστήματος με κορυφή του παγόβουνου τις μεγάλες εκπτώσεις, άλλα στοιχεία σημαντικά. Η έλλειψη οριστικών μελετών. 'Ενας από τους λόγους της καθυστέρησης να εξελιχθεί το πρόγραμμα το 1994, ήταν ότι δεν υπήρχε προετοιμασία. Δεν κάνω μηδενιστική κριτική. Τόσο μπόρεσε η Νέα Δημοκρατία, τόσο έκανε. Υπήρχε η έλλειψη του εθνικού τιμολογίου. Τότε υπήρξαν οι συμβάσεις, που ήταν συμβάσεις - κουρελού, διότι υπήρχαν αλλεπάλληλοι συγκριτικοί πίνακες, που άλλαζαν και το αντικείμενο και το κόστος. Εμείς θέλαμε και θέλουμε, αυτά να τελειώσουν. Ακριβώς γι'αυτό το λόγο, προωθήσαμε τον ν.2229 που δεν ήταν ένας απλός νόμος ρουτίνας, έπιανε το νήμα από το 1418, και έκανε πολύ σημαντικές τομές, πρώτον στην αιτιολόγηση των μεγάλων εκπτώσεων. Στην προσκόμιση -ως προς το στάδιο της δημοπράτησης των έργων- περισσότερων βεβαιώσεων. Στην αποσαφήνιση εννοιών, περί ανεκτέλεστου έργου και την υποχρέωση κατάθεσης σχετικών βεβαιώσεων. Δεύτερον, στο στάδιο της κατασκευής. Στην εισαγωγή της έννοιας ασφάλισης του έργου. Στην αύξηση των εγγυήσεων καλής εκτέλεσης. Στην κατάθεση και τήρηση χρονοδιαγράμματος κατασκευής. Στην οριστικοποίηση του ποιοτικού ελέγχου. Στην υποχρεωτική παρουσία επιτόπου του έργου μηχανικών του αναδόχου σε αριθμό ανάλογα με το μέγεθος και είδος του έργου. Στη δυνατότητα χορήγησης πριμ παραγωγικότητας στους υπαλλήλους. Στην απαγόρευση της υποκατάστασης του αναδόχου. Στην αποσαφήνιση εννοιών πριμ και προκαταβολής προς τον ανάδοχο, για να επιταχυνθούν τα έργα. Στη θέσπιση σειράς ρυθμίσεων που ελαχιστοποιούν τη σύνταξη νέων τιμών και αποτρέπουν καθυστερήσεις.

Σχετικά με την ανάβαθμιση των εργοληπτικών επιχειρήσεων, προχωρήσαμε: Στην αύξηση και στην αστικοποίηση των κριτηρίων για τη διαπίστωση της φερεγγυότητος των διαγωνιζομένων, για την αποφυγή αθέμιτου ανταγωνισμού και εξασφάλιση αξιοπίστων προσφορών. Στη θέσπιση πειθαρχικού ελέγχου για τις εταιρείες. 

Σελίδα 5629 

 

Στην καθιέρωση ανωτάτων ορίων για τη στελέχωση του προσωπικού, για τον εξοπλισμό και τα κεφάλαια των εργοληπτικών επιχειρήσεων. Στην εισαγωγή του ελέγχου της καθαρής θέσης των επιχειρήσεων. Στην κατάταξη των εταιρειών με κριτήριο τις δραστηριότητές τους. Στη θέσπιση της Η' τάξης και της επανάκρισης όλων των κατηγοριών. Και έχουμε τελειώσει για τις τετρακόσιες σαράντα περίπου εταιρείες στη διαδικασία της κρίσης και της επανάκρισης, μέχρι και τη Ζ' τάξη, και προχωρούμε, είναι πολύ σημαντικό. Και βεβαίως, η σημαντική καινοτομία που έκανε αυτός ο νόμος, είναι η συσχέτιση των μελετών με το έργο και των μελετητών με τους κατασκευαστές και την συνυπευθυνότητά τους, που μέχρι τώρα ο μελετητής ήταν ανεύθυνος μέχρι τότε. 'Ετσι έγιναν σημαντικά βήματα, σημαντικές βελτιώσεις, σημαντικές παρεμβάσεις.

Είχαν αυτές οι παρεμβάσεις και οι βελτιώσεις θετικά αποτελέσματα, δεν είχαν, όμως, τα επιθυμητά αποτελέσματα. Γι'αυτό προχωρήσαμε και στην εγκύκλιο δύο, όπου είπαμε ότι ισχύει ένας και μοναδικός συγκριτικός πίνακας, που θα είναι προς τα κάτω, ως προς την τιμή, και όχι προς τα πάνω.

Και δεν έχει δεκάδες συγκριτικούς πίνακες που αλλάζουν το τεχνικό αντικείμενο ή εξακοντίζουν το κόστος στο πολλαπλάσιο του αρχικού προϋπολογισμού.

Εμείς θέλουμε να διασφαλίσουμε τα συμφέροντα του Ελληνικού Δημοσίου και πιστεύω και εσείς και όλοι στην Αίθουσα. Δεν μπορεί να είναι η Ελλάδα κράτος εργολάβων. Οι εργολάβοι πρέπει να έχουν συγκεκριμένο πλαίσιο αναφοράς και αυτό ζητούμε να κάνουν. Και πρέπει να πειθαρχήσουν, γιατί εμείς θέλουμε να είμαστε εκφραστές ευνομούμενης πολιτείας, που εφαρμόζει με πίστη σε όλη τη διαδικασία παραγωγής των δημοσίων έργων, την αρχή της διαφάνειας, την αρχή του υγιούς ανταγωνισμού, την αρχή της προστασίας του δημοσίου συμφέροντος.

Αυτό προσπαθούμε να κάνουμε, αγαπητοί κύριοι συνάδελφοι.

Ευχαριστώ, κύριε Πρόεδρε, για την ανοχή. Θα επανέλθω σε αρκετά ερωτήματα, που έχει θέσει ο κ. Κορκολόπουλος, στα οποία δυστυχώς δεν μπόρεσα να τα απαντήσω, στη δευτερολογία μου.

ΠΡΟΕΔΡΕΥΩΝ (Δημήτριος Β. Κωστόπουλος): Ο Κοινοβουλευτικός Εκπρόσωπος της Νέας Δημοκρατίας κ. Σιούφας έχει το λόγο για είκοσι λεπτά.

ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, νομίζω ότι έχετε μείνει όλοι έκπληκτοι σήμερα. Ο Υπουργός Κώστας Λαλιώτης δε δικαίωσε το επώνυμό του. Μάλλον άλαλος υπήρξε! Και ταυτόχρονα, παρά τα σαράντα λεπτά που του διέθεσε το Προεδρείο, σε μια οιονεί απολογία, για όσα σοβαρά και υπεύθυνα κατήγγειλε η πλευρά της Νέας Δημοκρατίας με αυτήν την επερώτηση, όχι μόνο αυτός ο χρόνος δεν του έφθανε, αλλά εγώ, κύριε Πρόεδρε, πολύ ευχαρίστως θα έδινα όλο το δικό μου χρόνο, για να συνεχίσει ο κύριος Υπουργός, γιατί είναι όλως ενδιαφέροντα αυτά, τα οποία λέει, σε μια προσπάθεια να αποσείσει τα συγκεκριμένα και υπεύθυνα, που η πλευρά της Νέας Δημοκρατίας ανέφερε.

Αν θα ήθελε, κύριοι συνάδελφοι, κανείς να δώσει ένα χαρακτηρισμό σ'αυτήν την επερώτηση, που η Νέα Δημοκρατία και οι συνάδελφοί μου κατέθεσαν, θα έλεγε ότι με περισσή προσοχή για το τεράστιο θέμα που θίγεται με αυτήν την επερώτηση, με συγκεκριμένα στοιχεία έφεραν το θέμα στην Εθνική Αντιπροσωπεία, για να ενημερωθεί ο Ελληνικός Λαός τι ακριβώς συμβαίνει σ'αυτόν τον τεράστιο χώρο, όπου εκατοντάδες δισεκατομμυρίων δαπανώνται από κοινοτικούς πόρους και το υστέρημα του Ελληνικού Λαού, τον ιδρώτα του, για να αποκτήσει η Χώρα έργα υποδομής.

Αυτό είναι το πρώτο και αυτή είναι η έννοια, που οδήγησε τη Νέα Δημοκρατία και τους συναδέλφους να φέρουν το θέμα στην Εθνική Αντιπροσωπεία. Το δεύτερο, όμως, είναι αυτό που συμβαίνει σ'αυτά τα τρισήμισι χρόνια, γύρω από αυτό το ζήτημα, τα όσα ακούγονται, τα όσα λέγονται και δε λέγονται και συγχρόνως και εκείνα τα οποία με περισσή προσοχή και περίσκεψη όλοι καταγγέλλουν, αλλά η Νέα Δημοκρατία είχε την τόλμη και το το θάρρος να τα φέρει μέσα στην Εθνική Αντιπροσωπεία και να τα θίξει.

Κύριοι συνάδελφοι, οι διαπιστώσεις είναι οι εξής: Αν μεν η πλευρά της Κυβέρνησης αισθάνεται υπερήφανη, γι'αυτό το οποίο γίνεται στο χώρο του Υ.ΠΕ.ΧΩ.Δ.Ε., τότε εμείς λέμε στην Κυβέρνηση να ξυπνήσει έγκαιρα, πριν βρεθεί μπροστά σε εκπλήξεις.

Το δεύτερο, κύριοι συνάδελφοι, είναι ότι η προσπάθεια του Υπουργού να αναφερθεί στο μεγαλύτερο μέρος της ομιλίας του για τα συμβαίνοντα ή για όσα συνέβησαν την περίοδο διακυβέρνησης της Χώρας από τη Νέα Δημοκρατία για να μπορέσει να αναδείξει το διαφορετικό, το διαφανές και το σωστό, το οποίο υποτίθεται ότι τώρα συμβαίνει γύρω από το μεγάλο θέμα που θίγει η επερώτηση, νομίζω πως υπήρξε και ατυχής και ανεπιτυχής.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δεν το έκανα για αντιπερισπασμό, απλώς περιέγραψα μία πραγματικότητα.

ΔΗΜΗΤΡΙΟΣ ΣΙΟΥΦΑΣ: Αν δεν το κάνατε για αντιπερισπασμό, κύριε Υπουργέ, ενδεχομένως δεν το κάνατε για άλλοθι.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Ούτε για αντιπερισπασμό ούτε για άλλοθι. Περιέγραφα μία πραγματικότητα, της οποίας μάρτυρες είμαστε όλοι.

ΔΗΜΗΤΡΙΟΣ ΣΙΟΥΦΑΣ: Εκείνο που έχει, όμως, σημασία είναι ότι σήμερα εσείς κυβερνάτε, εσείς επερωτάσθε, εσείς ελέγχεσθε. Και ελέγχεσθε και με υπευθυνότητα και με σοβαρότητα από την Πλευρά της Αξιωματικής Αντιπολίτευσης.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Εκανα αναφορά στα έργα και τις ημέρες της Νέας Δημοκρατίας χωρίς να αποσιωπώ κατά κεραία το χρέος μου να αναφερθώ στο τι γίνεται σήμερα, διότι έχω χρέος σε αυτά που με ρωτάτε να απαντήσω. Και το έκανα. 'Εδωσα στοιχεία και θα παραθέσω στοιχεία.

ΔΗΜΗΤΡΙΟΣ ΣΙΟΥΦΑΣ: Θέλω να σημειώσω, κύριοι συνάδελφοι, σε αυτήν την αποστροφή την οποία έκανε ο κύριος Υπουργός -άλλωστε το είπαν και οι συνάδελφοί μου πριν από λίγο- ότι εμείς, κύριε Υπουργέ, δε θέσαμε σε καμία περίπτωση -και προσωπικά ο ομιλών- υπό αμφισβήτηση το ήθος και την εντιμότητά σας. Εκείνο το οποίο θέτουμε υπό την κρίση, τον έλεγχο και τα στοιχεία τα οποία εδώ σας παρουσιάσαμε, είναι ότι το σύστημα λειτουργεί αδιαφανώς, το σύστημα λειτουργεί με σκοπιμότητες και αυτό είναι το οποίο καταγγέλλουμε. Και δεν είναι μόνο ότι το καταγγέλλει και το ελέγχει η Νέα Δημοκρατία. Είναι ότι όλες οι οργανώσεις που εμπλέκονται περί το αντικείμενο, τόσο από το ΤΕΕ, όσο και οι άλλοι φορείς γύρω από αυτό το θέμα, θα βλέπετε ότι συνεχώς αναφέρουν πως το σύστημα είναι σάπιο, το σύστημα είναι διαβλητό, το σύστημα είναι διάτρητο.

Καλύτερη ομολογία ή συνομολογία του ότι πράγματι κάτι τέτοιο συμβαίνει και αν όχι στην έκταση την οποία εμείς το προσδιορίζουμε ή οι οργανώσεις των εμπλεκομένων το αφήνουν, καθώς και το γεγονός ότι και εσείς σήμερα αναζητείτε μηχανισμούς -και στέκομαι στο μαθηματικό τύπο στον οποίο αναφερθήκατε ότι αποτελεί στόχο σας και επιλογή σας- για να έρθετε να διορθώσετε τα κακώς κείμενα, σημαίνει ότι κάτι σάπιο υπάρχει στο σύστημα. 'Αλλως θα ερχόσασταν εδώ, θα κλείνατε την ομιλία με μία πεντάλεπτη αναφορά και θα λέγατε ότι η Κυβέρνηση έχει την αυτοπεποίθηση, έχει τη γνώση και την εμπειρία ότι το σύστημα είναι διαφανές, είναι τέλειο, είναι αδιάβλητο και συνεπώς τα καταγγελλόμενα δεν έχουν καμία βασιμότητα. Το ότι αναζητείτε διέξοδο ...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Η νομοθετική μας παρέμβαση, κρίνουμε ότι είναι αναγκαία για να ελαχιστοποιηθεί και να μηδενισθεί ο υποκειμενικός παράγοντας, ο υποκειμενισμός της κάθε επιτροπής ανάθεσης.

ΔΗΜΗΤΡΙΟΣ ΣΙΟΥΦΑΣ: Ο οποίος υπάρχει μέχρι σήμερα, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Πάντα υπάρχει.

ΔΗΜΗΤΡΙΟΣ ΣΙΟΥΦΑΣ: Και όπου με το δάχτυλο το δικό τους μέσα από τη διαδικασία την οποία έχει πραγματοποιήσει, 

Σελίδα 5630 

οδήγησαν σε αυτά που οι συνάδελφοί μου σας έχουν καταγγείλει. Ακριβώς γι'αυτό ελέγχεσθε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Ανέφερα αναλυτικά ότι στις εκατόν εξήντα περίπου αναθέσεις, οι εκατόν τριάντα επτά ήταν ομόφωνες. Και σας είπα ότι από το Μάιο του 1996 έως το Φεβρουάριο του 1997, από τις τριάντα πέντε περίπου αναθέσεις που έγιναν σε αυτό το διάστημα, οι εικοσιεπτά είναι στον πρώτο μειοδότη. Το ίδιο συνέβαινε και για τις υπόλοιπες, από το τέλος του 1994 που άρχισε να εφαρμόζεται ο νόμος 2229, μέχρι τον Ιούνιο του 1996. Και έχω καταθέσει τα στοιχεία που ζήτησε ο εκλεκτός συνάδελφος, κ. Κεφαλογιάννης.

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, αντιλαμβάνομαι ότι οι συνεχείς διακοπές σας δείχνουν ότι οι επισημάνσεις οι οποίες γίνονται και από την πλευρά μου, βρίσκονται και στο σωστό δρόμο, αλλά είναι και εύστοχες και ευθύβολες. 'Αλλως, δε θα βρίσκατε λόγο να κάνετε αυτόν το διάλογο.

Εγώ τον χαίρομαι το διάλογο, το Προεδρείο τον επιτρέπει και συνεπώς κάνει ακόμα πιο ζωντανή αυτήν τη συζήτηση ελέγχου, κριτικής για τον τρόπο με τον οποίο λειτουργείτε σ'αυτόν το συγκεκριμένο τομέα, αλλά ταυτόχρονα αναδεικνύει από την πλευρά της Νέας Δημοκρατίας με τις δώδεκα προτάσεις που ήδη σας έχουν κατατεθεί για την εξυγίανση αυτού του συστήματος, που με όσα σας ανέφερα ήδη μέχρι στιγμής, αποδεικνύεται ότι πράγματι είναι διάτρητο και ορθώς συγκεντρώνει την κριτική, όχι μόνο της Αξιωματικής Αντιπολίτευσης, αλλά και όλων των εμπλεκομένων, όπως ήδη σας ανέφερα.

Θα σταθώ, κύριοι συνάδελφοι, σε τρεις από τις επισημάνσεις τις οποίες έκανε ο κύριος Υπουργός και οι οποίες ήταν ιδιαίτερα ατυχείς, γιατί συγκρίνει και ανόμοια πράγματα, αλλά ταυτόχρονα γιατί πιστεύει ότι με τις αναφορές αυτών των αριθμών μπορεί να πείσει ότι αυτά τα οποία εμείς καταγγέλλουμε δεν είναι όντως αληθή.

Θα σταθώ, κύριε Υπουργέ, σε όσα αναφερθήκατε σχετικά με τον Αχελώο.

Συμβαίνει ο ομιλών να έχει μία ιδιαίτερη προσέγγιση με το αντικείμενο. Συγκρίνετε ανόμοια πράγματα για τον εξής λόγο: Εκεί το έργο ήταν συνολικά πακέτο και εσείς εδώ ήλθατε και το τεμαχίσατε. Αυτό είναι το πρώτο.

Δεύτερον, χάθηκαν τέσσερα ολόκληρα χρόνια. Ποια είναι η αποτίμηση αυτού του κόστους και πόσο μεταφράζεται σε επιπτώσεις, γενικότερα στην κατασκευή του έργου, αλλά και γενικότερα στις επιπτώσεις, γιατί το έργο αυτό, τώρα που κουβεντιάζουμε στην Εθνική Αντιπροσωπεία, έπρεπε ήδη να έχει τελειώσει με το σχεδιασμό εκείνο με τον οποίο η Νέα Δημοκρατία προχωρούσε την εκτροπή του Αχελώου.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Κύριε συνάδελφε, μου επιτρέπετε μια διακοπή;

ΔΗΜΗΤΡΙΟΣ ΣΙΟΥΦΑΣ:'Οσες θέλετε. 'Αλλωστε γνωρίζετε ότι σας τιμώ ιδιαίτερα και με ενδιαφέρει ...

ΠΡΟΕΔΡΕΥΩΝ (Δημήτριος Β. Κωστόπουλος):Σας παρακαλώ, κύριε Υπουργέ. Από το Προεδρείο ζητάνε τη διακοπή και δεν είναι καθόλου ευγενικό να του γυρίζετε την πλάτη.

Εάν ο κ. Σιούφας σας επιτρέπει, πολύ ευχαρίστως.

ΔΗΜΗΤΡΙΟΣ ΣΙΟΥΦΑΣ:Βεβαίως, κύριε Πρόεδρε, με την άδειά σας. 

ΠΡΟΕΔΡΕΥΩΝ (Δημήτριος Β. Κωστόπουλος):Ορίστε, κύριε Υπουργέ. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Για τον Αχελώο πιστεύουμε ότι η συνδυασμένη παρέμβαση μεταφοράς νερού από τον Αχελώο μαζί με την αξιοποίηση των υδάτινων πόρων, την ορθολογική διαχείριση των υδάτινων πόρων της Θεσσαλίας, μπορεί να δώσει λύσεις σε υπαρκτά παραγωγικά και περιβαλλοντικά προβλήματα της Θεσσαλίας και ν' ανοίξει άλλους ορίζοντες για την ανάπτυξη της Θεσσαλίας και των τεσσάρων νομών της.

ΔΗΜΗΤΡΙΟΣ ΣΙΟΥΦΑΣ:Αυτό αποτελεί διακήρυξή σας από το 1982, αλλά απραγματοποίητη.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Σιούφα, δεν έχετε δίκιο όταν λέτε ότι είναι ανόμοια πράγματα. Είναι το ίδιο τεχνικό αντικείμενο, είναι το ίδιο έργο και έχει τρομακτικά διαφορετικές τιμές. Είναι θετικότερες οι τιμές που καταφέραμε να διασφαλίσουμε μέσα από ανοιχτό διαγωνισμό το 1996.

Επίσης, ο σχεδιασμός που είχατε κάνει και οι δημοπρατήσεις που είχατε κάνει, δεν επρόκειτο να τελεσφορήσουν, διότι ακυρώθηκαν το 1994 -και το ξέρετε αυτό- από το Συμβούλιο της Επικρατείας. 'Αρα, μη λογαριάζετε λάθος χρόνο.

ΔΗΜΗΤΡΙΟΣ ΣΙΟΥΦΑΣ:Κύριε Υπουργέ, ο σχεδιασμός δεν είναι της Νέας Δημοκρατίας.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Το ξέρετε.

ΔΗΜΗΤΡΙΟΣ ΣΙΟΥΦΑΣ:Εμείς κληρονομήσαμε διαγωνισμό με έναν υποψήφιο ανάδοχο από τη δική σας Κυβέρνηση το 1987. Απεμπλοκή στο έργο πήγαμε να κάνουμε. Μην αναφέρεσθε για σχεδιασμούς της Νέας Δημοκρατίας.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Κύριε Σιούφα, είσαστε από την Καρδίτσα, είσαστε εκλεκτός κοινοβουλευτικός και ήσασταν μάλιστα και σημαίνων Υπουργός τότε της Νέας Δημοκρατίας. Ξέρετε, λοιπόν, πολύ καλά ότι και η Ευρωπαϊκή 'Ενωση είχε θέσει ερωτηματικά γι'αυτό το έργο και είχε αρνηθεί να το χρηματοδοτήσει.

Αυτό το είχατε αποκρύψει και το βρήκαμε εμείς το Δεκέμβριο του 1993 με επιστολές που μας έστειλαν οι επίτροποι της Ευρωπαϊκής 'Ενωσης.

Ακριβώς γι'αυτόν το λόγο, επειδή θεωρούσαμε ότι ήταν σκάνδαλο τότε και οικονομικό, αλλά και ουσιαστικό, ως προς το σχεδιασμό, το ακυρώσαμε. Αυτή είναι η αλήθεια.

ΔΗΜΗΤΡΙΟΣ ΣΙΟΥΦΑΣ:Κύριε Υπουργέ, ειλικρινά λυπάμαι για την απάντηση την οποία μου δίνετε. Και λυπάμαι ειλικρινά για τον εξής λόγο: Αναφέρεσθε σε σχεδιασμούς και σε παραλείψεις της Νέας Δημοκρατίας που δημιούργησαν εμπλοκή με τα κοινοτικά όργανα, όταν αυτό το οποίο προχώρησε η Νέα Δημοκρατία το 1990, ήταν σχέδιο δικό σας, δημοπράτηση δική σας από το 1987 και εκκρεμούσε. Εμείς το πήραμε για να το προχωρήσουμε, για να μη χαθεί και άλλος χρόνος από το 1982 που το έργο αυτό προετοιμάστηκε κατ' εξοχήν από εσάς. Είναι έτσι ή όχι;

Το να λέτε ότι το έργο αυτό το σχεδίασε ανεπιτυχώς η Νέα Δημοκρατία και βρέθηκε μπροστά σε άρνηση της Κοινότητας να το χρηματοδοτήσει, με όλα αυτά τα πράγματα, τον εαυτό σας πρέπει να μέμφεσθε, διότι η Νέα Δημοκρατία προχώρησε τη διακήρυξη την οποία έκανε το ΠΑ.ΣΟ.Κ. το 1987. Αυτό και μόνον έκανε. Από την περίοδο εκείνη, ενώ θα έπρεπε ήδη να έχει ξεκινήσει αυτό το έργο το 1993, φέρνοντας στη Βουλή τη σύμβαση που υπέγραψε η Νέα Δημοκρατία με τη μοναδική εταιρεία που έλαβε μέρος σ' αυτόν το διαγωνισμό, χάθηκαν άλλα τέσσερα χρόνια. Και θα δούμε πότε, επιτέλους το έργο αυτό θα προχωρήσει με όλες αυτές τις καθυστερήσεις. Η ζημιά όμως, έγινε και ήταν ανεπανόρθωτη.

Επίσης, θα αναφερθώ σε ένα δεύτερο θέμα, για να μη δημιουργούνται εντυπώσεις. Παρ' ό,τι υπήρξατε προσεκτικός σ' αυτήν την αναφορά, κάνατε ορισμένες συγκρίσεις για κόστη του Πρώτου και Δεύτερου Κοινοτικού Πλαισίου Στήριξης. Προφανώς οι αναφορές αυτές δεν έρχονται να αντιστοιχηθούν και με την Κυβέρνηση της Νέας Δημοκρατίας της περιόδου 1990-1993, γιατί το μεγαλύτερο μέρος του Πρώτου Κοινοτικού Πλαισίου Στήριξης είχε ήδη προχωρήσει και είχε ξεκινήσει από Κυβέρνηση ΠΑ.ΣΟ.Κ.. Αυτά και μόνον ως απλή υπόμνηση, για να μην υπάρξουν άλλου είδους συσχετισμοί.

Συνεπώς, η αναφορά είναι γενική και περιλαμβάνει, κατά το μέγιστο μέρος για το Πρώτο Κοινοτικό Πλαίσιο Στήριξης, τις Κυβερνήσεις του ΠΑ.ΣΟ.Κ. και βεβαίως, για το Δεύτερο Κοινοτικό Πλαίσιο Στήριξης, αναμφίβολα όλη την περίοδο που ανήκει σε σας.

Θέλω επίσης, κύριοι συνάδελφοι, να σταθώ και σε ένα τρίτο σημείο, σε όσα ανέφερε ο κύριος Υπουργός περί αιτιολόγησης, αν και μας καλύπτει εμάς, της Νέας Δημοκρατίας, στις συγκεκριμένες αναφορές, τις οποίες έκανε ο συνάδελφος κ. Κορκολόπουλος.

Εκείνο που θέλω να επισημάνω είναι ότι η αιτιολόγηση 

Σελίδα 5631 

ουσιαστικά πρέπει να αποτελεί τη βάση, πάνω στην οποία πρέπει να κινούνται οι συλλογισμοί αυτών των επιτροπών και όχι το άλλοθι με τη στατιστική απεικόνηση του αν ήταν πρώτη, δεύτερη ή τριακοστή. Οι εξαιρέσεις -παρ' ό,τι μπορεί να είναι οι ελάχιστες- είναι εκείνες που δείχνουν την αδυναμία αυτού του συστήματος, με το σημαντικότερο των επιχειρημάτων που προβάλλει η πλευρά της Νέας Δημοκρατίας, ότι αυτές οι επιτροπές είναι σταθερά ίδιες από την αρχή που έχουν συγκροτηθεί, χωρίς να έχει γίνει καμία αλλαγή.

Το ερώτημα είναι: Γιατί, αφού εμπλέκονται όλοι αυτοί στη σύνθεση των επιτροπών, δέχεσθε τόσο έντονη κριτική και από το Τεχνικό Επιμελητήριο Ελλάδος και από τους φορείς των εργοληπτών, περί τη διαδικασία την οποία μέχρι σήμερα έχετε επιλέξει;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Η σύνθεση των Επιτροπών για την ανάθεση κάθε φορά αλλάζει, δε μένει πάντα η ίδια. Μη λέτε ανακρίβειες.

ΔΗΜΗΤΡΙΟΣ ΣΙΟΥΦΑΣ: Δε λέω ανακρίβειες. Ερωτηθήκατε από τον κ. Κορκολόπουλο και σεις ο ίδιος, από το Βήμα αυτό συνομολογήσατε ότι οι Επιτροπές δεν έχουν αλλάξει.

Το πρόβλημα, κύριε Υπουργέ, δεν εντοπίζεται μόνο στο τι συμβαίνει γύρω από τη Γενική Γραμματεία Δημοσίων 'Εργων και το αντικείμενο κατ' εξοχήν αυτής της επερώτησης. Πρέπει να σταθείτε με ιδιαίτερη προσοχή και στα όσα συμβαίνουν με το ίδιο σύστημα, το οποίο χρησιμοποιεί και η Νομαρχιακή Αυτοδιοίκηση.

Πρέπει ν' ανοίξει κανείς τα "ξύλινα" αυτιά της Αθήνας και να ακροαστεί τα όσα ακούγονται και λέγονται και σε επίπεδο Νομαρχιακής Αυτοδιοίκησης. Τότε θα έπρεπε να είστε περισσότερο αυστηρός και περισσότερο ταχύς στη γρήγορη αναμόρφωση αυτού του συστήματος, ώστε πράγματι να μην είναι διάτρητο και πράγματι να μην είναι αδιαφανές, πράγματι να μην είναι διαβλητό, όπως ήδη σας έχουμε επισημάνει.

Τέλος, κύριοι συνάδελφοι, δεν μπορώ να μην επαναλάβω και σαν υπόμνηση στο Σώμα, αλλά και για την ενημέρωση του Ελληνικού Λαού, ότι εμείς σήμερα δεν εμφανισθήκαμε στην Αίθουσα αυτή μόνο για να κρίνουμε και να ελέγξουμε. 'Ηλθαμε με δώδεκα συγκεκριμένες προτάσεις, για να βοηθήσουμε στην εξυγίανση και στην ύπαρξη διαφάνειας σ' αυτό το σύστημα. 

Θα μου επιτρέψετε, κύριοι συνάδελφοι, αυτές τις δώδεκα προτάσεις να τις επισημάνω πάλι, για να δείτε πόσο μεγάλο βάρος ρίχνει η Νέα Δημοκρατία, που πιστεύει ότι θα βρει ευήκοον ους και από την Κυβέρνηση και από τον παρόντα επερωτώμενο Υπουργό, κ. Λαλιώτη. 

Πρώτον, η κατάργηση του θεσμού αιτιολόγησης των προσφορών, δηλαδή, η κατάργηση της παραγράφου 5α', του άρθρου 1, του ν. 2229/1994. Η παράγραφος 6 του άρθρου 4 του ν. 1418/1984 αποτρέπει αναθέσεις σε αφερέγγυες εταιρείες και σέβεται το άρθρο 30 παράγραφος 4 της Κοινοτικής Οδηγίας 9337, με την προϋπόθεση, ο προς αποκλεισμό διαγωνιζόμενος καλείται να δώσει εξηγήσεις.

Δεύτερον, ο δραστικός περιορισμός του συστήματος της προεπιλογής.

Τρίτον, τα θεσμικά μέτρα εξασφάλισης της αυτοτέλειας της υπαλληλικής ιεραρχίας και ανόρθωση του ρόλου του Υ.ΠΕ.ΧΩ.Δ.Ε. με διαχωρισμό του σε δύο Υπουργεία.

Τέταρτον, η καθιέρωση προδιαγραφών των βασικών δομικών υλικών και μηχανημάτων της σύγχρονης τεχνογνωσίας.

Πέμπτον, η πολιτική κινήτρων συγχώνευσης των επιχειρήσεων. 

'Εκτον, η ριζική αναθεώρηση του ν. 716/1977.

'Εβδομον, η σύνταξη του εθνικού τιμολογίου, υποχρεωτικού για όλα τα δημόσια έργα. Σταθείτε με ιδιαίτερη προσοχή στο σημείο επτά, που μπορεί να αποτελέσει και το εφαλτήριο πάνω στο οποίο θα εξυγιανθεί ολόκληρο το σύστημα.

'Ογδοον, η ουσιαστική επίβλεψη και ποιοτικός έλεγχος των έργων, με τη δημιουργία κινήτρων, ώστε η Δημόσια Διοίκηση να μπορέσει να ασκήσει αυτόν το ρόλο, γιατί πολύ καλά γνωρίζετε ότι δεν έχουμε συγκεκριμένες περιπτώσεις, όπου ένα έργο να μην παρελήφθη, διότι δεν ήταν ποιοτικά μέσα στις προδιαγραφές και της μελέτης και της κατασκευής.

'Ενατον, η υποχρέωση ύπαρξης συγκεκριμένης οριστικής τεχνικής μελέτης, ως αναγκαίας προϋπόθεσης για τη δημοπράτηση των μεγάλων έργων.

Δέκατον, ο καθορισμός συγκεκριμένων ημερομηνιών δημοπράτησης των έργων και η αυτοπρόσωπη παρουσία των εργολάβων, με ειδική ρύθμιση για την περίπτωση των κοινοπραξιών.

Ενδέκατον, η εκτέλεση των αποφάσεων των Διοικητικών Εφετείων, ανεξαρτήτως υπάρξεως αναιρέσεως.

Δωδέκατον, κριτήρια επιλογής και ιεράρχησης των έργων.

Αυτό το πλέγμα, που καλύπτει όλο το φάσμα, για το οποίο σήμερα η Νέα Δημοκρατία επερωτά και κάνει κριτική στην Κυβέρνηση, μαζί με τις συγκεκριμένες δώδεκα προτάσεις, νομίζουμε ότι και το θέμα αναδεικνύουν, αλλά και την υπευθυνότητα με την οποία η Νέα Δημοκρατία προσέρχεται στην Εθνική Αντιπροσωπεία, για ένα τόσο μεγάλο θέμα.

Ευχαριστώ πολύ, κύριοι συνάδελφοι.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Δημήτριος Β. Κωστόπουλος): Ο Κοινοβουλευτικός Εκπρόσωπος του ΠΑ.ΣΟ.Κ., κ. Σφυρίου έχει το λόγο για δέκα λεπτά.

ΚΟΣΜΑΣ ΣΦΥΡΙΟΥ: Κύριε Πρόεδρε, κύριοι συνάδελφοι, παρακολουθούμε με προσοχή τα επιχειρήματα που αναπτύσσουν οι συνάδελφοι. Αν είχαν σταθεί στην ανάπτυξη επιχειρημάτων και στη διατύπωση προτάσεων, ασφαλώς θα μπορούσα να πω, ότι η πρωτοβουλία τους, για να γίνει η σημερινή επερώτηση, θα εκινείτο προς τη σωστή κατεύθυνση.

Φοβούμαι, όμως, ότι αυτό τελικά δε γίνεται, κυρίως με την προσπάθεια που κατέβαλαν, είτε να μηδενίσουν όλες τις προσπάθειες για τη βελτίωση του συστήματος παραγωγής των έργων που έγιναν τα τελευταία χρόνια είτε με την προσπάθεια που έκαναν να εμφανίσουν πάλι τη γνωστή δημαγωγική επιχειρηματολογία, η οποία καταρρίφθηκε, σε ό,τι αφορά την εξέλιξη των προγραμμάτων, από την απάντηση του Υπουργού κατά την πρωτολογία του. Ασφαλώς, μία τοποθέτηση μηδενιστική δε συμβάλλει.

Και ασφαλώς, εκείνο που με ενδιαφέρει σήμερα, στο διάλογο που αναπτύσσουμε στην Εθνική Αντιπροσωπεία πάνω στο θέμα αυτό, είναι να σταθώ σε μερικά σημεία των τοποθετήσεων των Βουλευτών της Νέας Δημοκρατίας και ιδιαίτερα στις προτάσεις που διατύπωσε ο Εισηγητής κ. Κορκολόπουλος και επανέλαβε ο Κοινοβουλευτικός Εκπρόσωπος κ. Σιούφας.

Κύριοι συνάδελφοι, πρέπει να παραδεχθείτε ότι στη σημερινή τοποθέτησή σας έχετε περιπέσει και σε πολλές αντιφάσεις, με τα επιχειρήματα που αναπτύξατε σεις οι ίδιοι, ο ένας μετά τον άλλον. Δηλαδή, από τη μία πλευρά ισχυρίζεσθε -το είπε και ο Κοινοβουλευτικός σας Εκπρόσωπος- ότι το σύστημα λειτουργεί με αδιαφάνεια, ότι πρέπει να καταργηθεί η αιτιολόγηση των προσφορών -ήταν η πρώτη πρόταση που διατυπώσατε- και από την άλλη πλευρά στην προετοιμασία που κάνει το Υπουργείο, για να υπάρξει αντικειμενικοποίηση του συστήματος με το οποίο θα προσδιορίζεται τι εννοεί το εσωτερικό μας δίκαιο, όταν μιλά για την έννοια της ασυνήθιστα χαμηλής προσφοράς, δε δέχεσθε την αντικειμενικοποίηση - το είπε ο κ. Τρυφωνίδης.

Συγκεκριμένα άκουσα τον κ. Τρυφωνίδη να λέει "μην προχωρήσετε στον μαθηματικό τύπο", όταν είναι γνωστό ότι αυτό το σύστημα κατ' αρχήν προβλέπεται από το Κοινοτικό Δίκαιο. Το είχατε και σεις χρησιμοποιήσει με το γνωστό προεδρικό διάταγμα του 1993 και υπήρχε και παλαιότερα -κατά την δεκαετία του '80- με το ν. 1418.

Η Κυβέρνηση λέει ρητά, και το έκανε ήδη πράξη, με τη σχετική εγκύκλιο, την οποία έχει στείλει το Υπουργείο, ότι δηλαδή ασφαλώς χρειάζεται αντικειμενικοποίηση του συστήματος. Επίσης, ετοιμάζει τη νομοθεσία η οποία επιβάλλει: α) τον περιορισμό του συστήματος προεπιλογής με πλήρη τεκμηριωμένη αιτιολόγηση από το οικείο τεχνικό συμβούλιο, και στις λίγες μεμονομένες περιπτώσεις, να εκπληρούνται αναγκαίοι όροι για να εφαρμόζεται το σύστημα προεπιλογής. Και β) να περιοριστεί στο ελάχιστο και μόνο όπου είναι απόλυτα - εξαιρετικά αναγκαία ύστερα από απόφαση του 

Σελίδα 5632 

οικείου τεχνικού συμβουλίου, να εφαρμόζεται το σύστημα μελέτης κατασκευής -αναφέρεται στην ήδη αποσταλείσα σχετική εγκύκλιο-.

'Αρα, δηλαδή, ο ανοιχτός διαγωνισμός είναι ο κανόνας της πολιτικής, η οποία απορρέει από την τοποθέτηση του Υπουργού και από τους χειρισμούς που γίνονται, είτε με τις σχετικές εγκυκλίους είτε με τη νομοθεσία η οποία προετοιμάζεται.

'Ολα, λοιπόν, τα επιχειρήματα και η κριτική που ασκείται, ασφαλώς έχουν μία υπερβολή, στην προσπάθεια της δημιουργίας των εντυπώσεων ή του μηδενισμού των προσπαθειών που έγιναν για την εξυγίανση του συστήματος παραγωγής των δημοσίων έργων. Θα τελείωνε εκεί η απάντηση στην κριτική που ασκήσατε, αν δε διατυπώνατε μια σειρά προτάσεις, τις οποίες θα ήθελα πολύ σύντομα να σχολιάσω.

Πρώτα πρώτα η κατάθεση προτάσεων, κατά το διάλογο που αναπτύσσουμε στο Κοινοβούλιο, είναι ασφαλώς μία θετική πράξη. Και ασφαλώς πρέπει να υπογραμμίσω πως από τη σημερινή συζήτηση ίσως είναι η θετικότερη σημερινή συμβολή της Αξιωματικής Αντιπολίτευσης.

Προτείνετε, λοιπόν, κατάργηση της αιτιολόγησης των προσφορών. Πλήρης κατάργηση φυσικά. Αυτό δεν εννοείτε;

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Του συγκεκριμένου άρθρου.

ΚΟΣΜΑΣ ΣΦΥΡΙΟΥ: Του συγκεκριμένου άρθρου. Γνωστού όντως ότι το Κοινοτικό Δίκαιο επιβάλλει αυτήν τη λογική...

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Διαβάστε και πιο κάτω.

ΚΟΣΜΑΣ ΣΦΥΡΙΟΥ: Βεβαίως. 'Ομως, στην περίπτωση κατά την οποία υπάρχει, στα πλαίσια του Κοινοτικού Δικαίου, σύστημα που αυτό, καλό θα είναι να γίνεται αξιολόγηση με αντικειμενικό τρόπο, ώστε να εκλείψει και η παραμικρή υπόνοια υποκειμενισμού. Αυτό θα εύρισκε αντίθετη την Αξιωματική Αντιπολίτευση;

ΓΕΩΡΓΙΟΣ ΤΡΥΦΩΝΙΔΗΣ: Δε θεσμοθετείτε τέτοιο.

ΚΟΣΜΑΣ ΣΦΥΡΙΟΥ: Αυτό προτείνεται από την πλευρά της Κυβέρνησης και ελπίζω να έχουμε την ευκαιρία να το ακούσουμε κατά τη δευτερολογία. Νομίζω ότι ο Υπουργός θα διευκρινήσει απόλυτα αυτό το θέμα.

Με το δραστικό περιορισμό της προεπιλογής, που προτείνετε σαν δεύτερο σημείο "κρούετε πόρτες ανοιχτές". Ανέφερε ο Υπουργός ήδη στην πρωτολογία του ότι έχει στείλει σχετική εγκύκλιο, εδώ και καιρό, το Υπουργείο γι αυτό το θέμα και ασφαλώς ετοιμάζει και σχετική νομοθεσία όπως ήδη είπα για το δραστικό περιορισμό. Τα υπόλοιπα θεσμικά που προτείνετε για τις ιεραρχίες μέσα στο ΥΠΕΧΩΔΕ, για τις προδιαγραφές των υλικών, για την παροχή κινήτρων, για τη συγχώνευση των εργοληπτικών εταιρειών κ.λπ., είναι κατ' αρχήν ζητήματα τα οποία γνωρίζετε ότι με την ασκούμενη πολιτική από την πλευρά του ΥΠΕΧΩΔΕ προωθούνται. Δεν προωθούνται τώρα λόγω της επερώτησης, αλλά προωθούνται ήδη από την ασκούμενη πολιτική εδώ και καιρό.

Προτείνετε -και αυτό είναι πράγματι μία σοβαρή υπόθεση που απαιτεί να συνεχιστεί ο διάλογος με όλους τους εμπλεκόμενους φορείς- την καθιέρωση του εθνικού κοστολογίου, που αν κατάλαβα καλά είναι το έβδομο σημείο των προτάσεών σας.

Νομίζω ότι το Υπουργείο έχει έναν ανοιχτό διάλογο και με το Τεχνικό Επιμελητήριο και με τις εργοληπτικές οργανώσεις για το τι θα γίνει στο συγκεκριμένο θέμα. Δεν είναι απλό θέμα και το γνωρίζετε, είναι σοβαρό αλλά και εξίσου μεγάλο που θέλει ακόμη διάλογο για να καταλήξει και να αποκτήσει η Χώρα μας το εθνικό κοστολόγιο.

Μιλάτε για τα κριτήρια επιλογής των έργων στη δωδέκατη πρότασή σας. Τα κριτήρια επιλογής των έργων καλύπτονται μέσα από το σύστημα του δημοκρατικού προγραμματισμού. Και γνωρίζετε πολύ καλά ότι ένα σοβαρό μέτρο πολιτικής, το οποίο και η Ευρωπαϊκή 'Ενωση και η Χώρα μας προώθησε τα τελευταία χρόνια, είναι πράγματι ο μεσοπρόθεσμος προγραμματισμός και ότι ξεφύγαμε από τα ετήσια προγράμματα των γνωστών ΣΑΕ. Αυτό συνέβαλε θετικά. Ασφαλώς τα κριτήρια καθορίζονται από τα σχέδια είτε της εθνικής είτε της περιφερειακής ανάπτυξης. Σε αυτά τα σχέδια στηρίζουν τα όργανα δημοκρατικού προγραμματισμού τα κριτήρια ιεράρχισης και επιλογής των έργων.

Τέλος, μιλάτε για δημοπράτηση ύστερα από την προώθηση των πλήρως εγκεκριμένων τεχνικών μελετών.

Πιστεύω ότι με την εγκύκλιο του Υπουργείου και με τη νομοθεσία όπου η ανοιχτή δημοπρασία και όχι το σύστημα μελέτης-κατασκευής, είναι ο κανόνας (και οι ελάχιστες περιπτώσεις όπου η εξαίρεση θα μπορεί να οδηγεί στο σύστημα μελέτης-κατασκευής, θα είναι ύστερα από τεκμηριωμένη απόφαση του οικείου τεχνικού συμβουλίου) ουσιαστικά το ίδιο πράγμα καθιερώνει. Δηλαδή την πλήρη, ολοκληρωμένη τεχνική μελέτη πριν από την προκήρυξη οποιουδήποτε διαγωνισμού. Νομίζω ότι και σε αυτό κρούετε θύρες ανοιχτές. Βρίσκεται δηλαδή στην ίδια κατεύθυνση της πολιτικής που έχει εξαγγελθεί από την πλευρά του Υπουργείου, που τόσο μέσα από την εγκύκλιο όσο και από τη σχετική νομοθεσία που προετοιμάζεται, αποτελεί διακηρυγμένη πολιτική στο συγκεκριμένο τομέα.

Θα μπορούσε κανείς να πει πολλά και για τα μέτρα πολιτικής που έχουν εφαρμοστεί και βελτίωσαν το σύστημα παραγωγής με το νόμο 2229. Ενώ αποκηρύξατε το νόμο 2229, δε βρήκατε ούτε μία λέξη να πείτε για τη θετική συμβολή του: στη βελτίωση της επίβλεψης, στον ανασχεδιασμό, στο σύστημα των συγκριτικών πινάκων και των πρωτοκόλλων, στην επανάκριση των εργοληπτικών πτυχίων. Με το νόμο 2372 για την ποιότητα των έργων, το Υπουργείο Εθνικής Οικονομίας έχει σε εξέλιξη για τον εξειδικευμένο σύμβουλο ποιοτικού ελέγχου, τους ελέγχους ποιότητας από προσλαμβανόμενους συμβούλους για την ποιότητα των έργων, την ίδρυση της Γενικής Διεύθυνσης Ποιότητας 'Εργων. Με μία σειρά συγκεκριμένων μέτρων πολιτικής τα οποία ασφαλώς συμβάλλουν στη βελτίωση του συστήματος παραγωγής των τεχνικών δημοσίων έργων στη Χώρα μας. Γι'αυτά δε βρήκατε ούτε ένα θετικό να υπογραμμίσετε.

Εγώ δεν ισχυρίζομαι ότι η κατάσταση είναι τέλεια. Τα προβλήματα είναι σοβαρά και υπαρκτά. Και γι'αυτό ακριβώς η ήδη εξαγγελθείσα πολιτική από την πλευρά του Υπουργείου αποβλέπει να αντιμετωπίσει αυτά τα προβλήματα. 'Αλλο όμως να επισημαίνει κανείς τα υπάρχοντα ακόμα προβλήματα και άλλο να μηδενίζει, όπως επιχειρήσατε, την όλη προσπάθεια που έγινε μέχρι τώρα, στα τρία-τέσσερα τελευταία χρόνια από την Κυβέρνηση για τη βελτίωση του συστήματος παραγωγής.

Φοβούμαι ότι επιλέξατε το δρόμο του μηδενισμού, που δημιουργεί εντυπώσεις και όχι τον υπεύθυνο κοινοβουλευτικό διάλογο, που απαιτεί μία επερώτηση από την Αξιωματική Αντιπολίτευση.

ΠΡΟΕΔΡΕΥΩΝ (Δημήτριος Β.Κωστόπουλος): Τη συνεδρίασή μας παρακολουθούν από τα δυτικά θεωρεία δεκαοκτώ μαθητές και επτά συνοδοί-καθηγητές από το Α' Γυμνάσιο Παλινοστούντων Βαρυμπόπης Νομού Αττικής.

(Χειροκροτήματα)

Ο κ. Βασίλειος Κορκολόπουλος έχει το λόγο για να δευτερολογήσει.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Κύριε Πρόεδρε, ο κύριος Υπουργός και ιδιαίτερα ο Κοινοβουλευτικός Εκπρόσωπος του ΠΑ.ΣΟ.Κ. ή δε γνωρίζουν ή κάνουν ότι δε γνωρίζουν ότι υπάρχει επίσημο διεθνές πιστοποιητικό αδιαφάνειας και ανυποληψίας της Χώρας μας. Τη λεπτομέρεια αυτής της τοποθέτησης που κάνω θα σας την αναφέρει ο κ. Κεφαλογιάννης.

Σε εκείνο που θα ήθελα ιδιαίτερα να σταθώ είναι το εξής: Ανέφερα στον κύριο Υπουργό και ισχυρίστηκα ότι είναι μέρος του συνόλου, ορισμένες κραυγαλέες περιπτώσεις αδιαφάνειας. Δε θέλησα να απασχολήσω την Εθνική Αντιπροσωπεία με απλούστερες περιπτώσεις. Του έδωσα συγκεκριμένα στοιχεία για συγκεκριμένες εργολαβίες. Δε μου απάντησε σε καμία. Ελπίζω στη δευτερολογία του να καλύψει τα συγκεκριμένα ερωτήματα που του απηύθυνα.

Χαίρω που ο κύριος Υπουργός αναγνώρισε ότι υπάρχουν δυσκολίες. Και η επερώτηση της Νέας Δημοκρατίας σ'αυτήν

Σελίδα 5633 

την κατεύθυνση στοχεύει. 'Οση προσπάθεια και να καταβάλει η Κυβέρνηση ένα είναι βέβαιο. Σε μία περίοδο που χάρις στα κοινοτικά κονδύλια μπορεί να γίνει ένα μεγάλο έργο στον Τόπο μας, υπάρχει τεράστιος κίνδυνος, ρεμούλας, διότι δυστυχώς από το νόμο του 1994 οι τρύπες που υπήρχαν πριν στη νομοθεσία μας, έγιναν μπουκαπόρτες. 'Οταν έρχεται ο πρώην Υπουργός ΠΕ.ΧΩ.Δ.Ε. του ΠΑ.ΣΟ.Κ., ο κ. Κουλουμπής και δηλώνει σήμερα ως Νομάρχης στην επίτροπο της Κοινής Αγοράς, ότι ο νόμος έγινε χειρότερος δε χρειάζεται να σηκώσει περισσότερο τη φωνή της η Αντιπολίτευση για να αποδείξει το αυταπόδεικτο.

Δεν είναι μόνο ο νόμος που έχει δημιουργήσει αυτό το πρόβλημα. Το κύκλωμα της παραγωγής των δημοσίων έργων συντίθεται από πάρα πολλές παραμέτρους. Εμείς όμως πιανόμαστε για να λύσουμε αποσπασματικά ορισμένες παρωνυχίδες ή ορισμένα μεγάλα προβλήματα που ανακύπτουν σε μια συγκεκριμένη στιγμή. Αυτό είναι λάθος.

Στις δώδεκα προτάσεις που υπέβαλε η Νέα Δημοκρατία και που είχα την τιμή να παρουσιάσω καλύψαμε όλο το φάσμα παραγωγής των δημοσίων έργων. 'Ισως δεν κατάλαβε ο αγαπητός Κοινοβουλευτικός Εκπρόσωπος του ΠΑ.ΣΟ.Κ. τη σημασία που έχει η έβδομη πρότασή μας για τη σύνταξη εθνικού τιμολογίου. Και μη λέμε ότι αυτό χρειάζεται χρόνο και γι'αυτό δεν έχει γίνει. Είσαστε δεκαπέντε χρόνια στην Κυβέρνηση και δεν έχετε κάνει τίποτα γι'αυτό. Διατηρείτε το υπάρχον καθεστώς χωρίς να είσαστε σε θέση να δώσετε μία έστω αξιοπρεπή απάντηση, γιατί δεν καταφέρατε να αποκτήσουμε ένα εθνικό τιμολόγιο.

Από την άλλη πλευρά νομίζω ότι είναι στρουθοκαμηλισμός να μιλάτε για ποιότητα. Πάρτε το δρόμο Αθήνας-Κορίνθου. Δε χρειάζεται να πάτε κάπου αλλού. Ας δείτε ένα εμφανές έργο. Διότι, αν σας πάω στα λιμενικά έργα που το 90% του έργου είναι αφανές θα δείτε τη συγκεκριμένη αδυναμία επιβλέψεως. Βαυκαλίζεσθε να πιστεύετε ότι βάζοντας έναν υπάλληλο που παίρνει εκατόν ογδόντα χιλιάδες δραχμές, μπορεί να επιβλέπει αυτός το έργο του Ευήνου. Μπορεί ένας τέτοιος υπάλληλος να επιβλέπει το λιμάνι της Ηγουμενίτσας; Ας κοιτάξετε κατάματα την αλήθεια και μετά μαζί όλα τα Κόμματα να δούμε τι μπορεί να γίνει από εδώ και πέρα, ούτως ώστε να γίνει πράξη αυτό για το οποίο κάλεσα τον κύριο Υπουργό να τοποθετηθεί. Δηλαδή, πώς θα αποκλείσουμε, ιδιαίτερα τώρα που οι μεγάλες τεχνικές εταιρείες μπήκαν στο Χρηματιστήριο, όλους τους διαύλους που επιτρέπουν στα οποιαδήποτε συμφέροντα να καταστρατηγήσουν το πνεύμα του νόμου.

Και θέλω να είμαι ιδιαίτερα ειλικρινής μέσα από την εμπειρία που έχω ως τεχνικός. Ουσιαστικά η Ελλάδα τα τελευταία δεκαπέντε χρόνια δεν έπασχε από νομοθεσία. Ο κύριος Υπουργός ορθώς επεσήμανε ότι ορισμένα σημεία του νόμου του 1984 βελτίωσαν την κατάσταση. Το δυστύχημα είναι ότι δεν εφαρμόσαμε τη νομοθεσία. Και όταν ήρθε το 1994 με το νόμο περί αξιολογήσεως προσφορών, του επισημάναμε, όχι μόνον εμείς, αλλά και πολλοί συνάδελφοι από την πλευρά του ΠΑ.ΣΟ.Κ. ότι μέσα από τις εμπειρίες του νόμου του 1984, είναι σωστό να γίνουν αυτές οι παρεμβάσεις, αλλά πρόκειται για παρεμβάσεις σημειακές. Δεν είναι παρεμβάσεις που λύνουν το πρόβλημα.

Διότι όταν έχω το νόμο του 1977 για την ανάθεση των μελετών, κύριε Πρόεδρε, που όπως γνωρίζετε είναι απευθείας αναθέσεις και τις αναθέτουμε με κοινωνικά κριτήρια και όχι με αξιοκρατικά κριτήρια, το επίπεδο των μελετών που παίρνουμε, δεν είναι ανάλογο μ' αυτό που προσδοκά ο εκάστοτε Υπουργός Δημοσίων 'Εργων.

Ταυτόχρονα, η επίβλεψη των έργων μας -και είμαι σε θέση να το γνωρίζω και ο κύριος Υπουργός καλείται με ειλικρίνεια να τοποθετηθεί σ' αυτό το πράγμα- είναι ανύπαρκτη. Δεν μπορεί ένα άτομο να επιβλέψει ένα δρόμο αξίας δισεκατομμυρίων.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Εχουμε και συμβούλους.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Θα σας πω και για τους συμβούλους. Και θα ήθελα εσείς να μας πείτε για τον σύμβουλο "BROWN AND RUDE", που έχετε πάρει, αν κάνει καλά τη δουλειά του. Αφήστε τους συμβούλους, λοιπόν. Το ξέρετε καλύτερα από εμένα.

Υπάρχει, κύριε Πρόεδρε, ανάγκη της καθιέρωσης και εφαρμογής της παραλληλίας των Υπηρεσιών Επιβλέψεως και Αναδόχου. Δεν μπορούμε να επιβλέψουμε ένα έργο, αν δεν έχουμε μια δαπάνη για την εξασφάλιση του έργου αυτού. Και, δυστυχώς, οι μέχρι σήμερα Υπουργοί Δημοσίων 'Εργων έδειξαν μια αδυναμία να αντιληφθούν την ελάχιστη δαπάνη που χρειάζεται για να έχουμε ποιότητα στα έργα, ποιότητα την οποία θα βρούμε μπροστά μας, τώρα που θα έχουμε να αντιμετωπίσουμε τα λειτουργικά έξοδα των μεγάλων έργων καθώς και τα έξοδα συντηρήσεως.

Θα ήθελα επίσης να επισημάνω ιδιαίτερα στον κύριο Υπουργό με απόλυτη πίστη να μη χρησιμοποιεί τα σχήματα, ότι είπαμε μισές αλήθειες, ότι είναι προτιμητέα τα ψέματα από τις μισές αλήθειες, όπως το είπατε, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Οτι είναι χειρότερες από τα ψέματα.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Αυτό είπατε. Δηλαδή, εσείς πολλές φορές προτιμάτε να πείτε ψέματα, παρά έστω τη μισή αλήθεια. Κύριε Υπουργέ, αυτό είπατε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Εγώ απεχθάνομαι τα ψέματα, όπως και τις μισές αλήθειες, που είναι χειρότερες από τα ψέματα.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Και λέτε μόνο αλήθειες. Κοιτάξτε, λοιπόν, ίσως λόγω πραγματικής αδυναμίας ορθής σας πληροφόρησης, τι αποκρύψατε, αφού θέλετε όλη την αλήθεια.

'Εχετε ένα θαυμάσιο βιβλίο, το οποίο γράφεται "'Ιδρυμα Οικονομικών και Βιομηχανικών Ερευνών, Μονάδα Κρατικών Μελετών".

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Του κ. Γιάνναρου.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Το έχετε αυτό το βιβλίο. Το έχετε διαβάσει. Κοιτάξτε τι σας λέει αυτή η μελέτη: "Είναι προφανής η έλλειψη ενός ενιαίου χωροταξικού και αναπτυξιακού σχεδιασμού και μάλιστα νομοθετημένου" -να γιατί η Νέα Δημοκρατία λέει, προσοχή στην επιλογή των έργων, σας το λέει εδώ η έκθεση- "που θα επέτρεπε τις αποσπασματικού χαρακτήρα και σε πολλές περιπτώσεις αυθαίρετες αποφάσεις των φορέων". Προχωρεί και πιο κάτω: "Σοβαρές ανησυχίες δημιουργήθηκαν στον κλάδο των εταιρειών από την εγκύκλιο του Υ.ΠΕ.ΧΩ.Δ.Ε., που εξεδόθη στις 15-1-96, με την οποία ουσιαστικά καταργούνται οι συγκριτικοί πίνακες". Και προχωρεί πιο κάτω: "Οι κοινοτικές Οδηγίες επιτρέπουν την αύξηση της δαπάνης για την κατασκευή των έργων με τη μορφή των συπληρωματικών εργασιών κατά 50%". Και αναφέρει αλλού: "Τα περισσότερα έργα, από τις άστοχες ενέργεις του Υπουργείου κινδυνεύουν να παραμείνουν ημιτελή".

Εγώ, κύριε Λαλιώτη, δε σας προσάπτω ότι δεν κινείσθε,από την πρώτη ημέρα που μιλήσαμε εδώ στην Βουλή,στη σφαίρα του επιθυμητού. Είστε βολενταριστής. Αυτή είναι η πραγματικότητα που σας συνοδεύει. Αλλά έχετε μια χαρακτηριστική αδυναμία, που οφείλεται ίσως στο ότι δεν έχετε εμπειρία, να δείτε την αλήθεια κατάματα και να αντιληφθείτε πώς μπορεί πράγματι, όχι να βελτιωθεί μόνο το σύστημα, αλλά να προχωρήσετε και απρόσκοπτα στην απορρόφηση των κοινοτικών κονδυλίων. Για τις δώδεκα προτάσεις που σας κατέθεσα, είμαι στη διάθεσή σας,διότι δεν αρκούν μόνο οι τίτλοι, να σας αναλύσω το πώς είναι και εφικτές αυτές οι κατευθύνσεις -διότι κατευθύνσεις ουσιαστικά εκφράζουν αυτές οι προτάσεις- για να είναι υλοποιήσιμες. 'Οταν έρχεστε και αναγγέλετε ότι ετοιμάζουμε ένα νόμο που καταργεί ένα νόμο ηλικίας τριων ετών, ουσιαστικά ομολογείτε ότι υπήρχαν τεράστιες αδυναμίες και γι'αυτό οδεύετε στο να τον καταργήσετε. Αυτή είναι η πραγματικότητα. 'Οταν φτάνετε να εκτελείτε έργα και να τα έχετε αναθέσει στον τεσσαρακοστό στον τριακοστό ένατο μειοδότη και να λέτε ότι το 15% είναι αυτά που φθάσαμε στον τριακοστό ένατο μειοδότη -γιατί αυτό είναι το ποσοστό 

Σελίδα 5634 

που είπατε εδώ- αποδεικνύετε και επιβεβαιώνετε αυτά που σας είχε επισημάνει η Νέα Δημοκρατία από το 1994.

Και η παρέμβασή μας ειλικρινά πιστεύω ότι σας έδωσε το ερέθισμα να αντιληφθείτε την πραγματικότητα και χάρηκα ιδιαίτερα, που προχθές στη συνεδρίαση της ΠΕΔΜΕΔΕ ο Υφυπουργός σας με ιδιαίτερη ευθυκρισία, ακριβώς αυτό είπε, ότι προσπαθούμε να βαδίσουμε στη μείωση του υποκειμενισμού. Αυτή η ομολογία του κυρίου Υφυπουργού, που τον τιμάει ιδιαίτερα, αποδεικνύει το καθεστώς και το φαύλο παρελθόν, που είχατε δεκαπέντε χρόνια. Είσθε δεκαπέντε χρόνια Κυβέρνηση, κύριε Υπουργέ, μην ακολουθείτε το φθηνό επιχείρημα, εγώ δεν φταίω ... Και σεις είσαστε τέσσερα χρόνια και προκάτοχοί σας υπήρχαν και μάλιστα προκάτοχοί σας, οι οποίοι με ιδιαίτερη προσοχή επισημαίνουν τις αδυναμίες του σήμερα.

Σας είπα στην ομιλία μου, ότι δε θέλω να επαναλάβω τι είπε ο κ. Κεδίκογλου στην ΠΕΔΜΕΔΕ και τι αιχμές άφησε σε βάρος της Κυβέρνησης για τον τρόπο που διαχειρίζεται τα μεγάλα έργα. Αυτή είναι η πραγματικότητα.

Συμπέρασμα: Ακούστε, κάντε πραγματικό διάλογο, ούτως ώστε να μπορέσετε κάποτε με ειλικρίνεια -επειδή μιλήσατε για αλήθεια- να απαντήσετε, αφού προσπαθήσατε να μην απαντήσετε σ' αυτά που σας είπε ο κ. Κουλουμπής και τα οποία επαναλαμβάνω: Η Κυβέρνηση του ΠΑ.ΣΟ.Κ. άλλαξε το πλαίσιο ανάθεσης των δημοσίων έργων και το έκανε χειρότερο. Αυτό καλείσθε άμεσα να διορθώσετε με την επερώτησή μου, με την επερώτησή μας και αυτό καλείσθε να κάνετε, όπως εύστοχα είπε ο Κοινοβουλευτικός μας Εκπρόσωπος, δηλαδή να προχωρήσετε προς τη σωστή κατεύθυνση τουλάχιστον από δω και πέρα.

ΠΡΟΕΔΡΕΥΩΝ (Δημήτριος Β.Κωστόπουλος): Το λόγο έχει ο κ. Γεώργιος Τρυφωνίδης για τρία λεπτά.

ΓΕΩΡΓΙΟΣ ΤΡΥΦΩΝΙΔΗΣ: Στα τρία λεπτά που έχω, κύριε Υπουργέ, θα ήθελα να επισημάνω πάλι, ότι όλοι αναγνωρίζουν το σύνθετο του προβλήματος και σεις και εμείς. Εκείνο που απαιτείται είναι ν' αντιμετωπίσουμε αυτό που και σεις ομολογήσατε, ότι δηλαδή, τα δημόσια έργα είναι ένα σαθρό οικοδόμημα, που οι μεγάλες εκπτώσεις είναι η κορυφή του παγόβουνου. Οι μέχρι τούδε ενέργειές σας δεν απέβλεπαν στην ολοκληρωμένη αντιμετώπιση του προβλήματος, αλλά σε επιμέρους επισκευές αυτού του σαθρού οικοδομήματος, του οποίου την ύπαρξη και εσείς ομολογήσατε.

Στην αδυναμία να απαντήσετε ουσιαστικά στην επερώτησή μας, επικαλεστήκατε και ορισμένα στοιχεία, ανατρέξατε στο παρελθόν της Νέας Δημοκρατίας και μας κατηγορήσατε ότι επί των ημερών της κυβέρνησης του κ. Μητσοτάκη, της Νέας Δημοκρατίας, είχαν ανατεθεί με κλειστές διαδικασίες ορισμένα έργα.

Από τα χιλιάδες έργα που είχαν ανατεθεί εκείνη την περίοδο, εσείς καταθέσατε προ ολίγου στη Βουλή έναν κατάλογο δεκα οκτώ έργων. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δεν είναι χιλιάδες, ήταν πολύ λίγα, λίγες εκατοντάδες.

ΔΗΜΗΤΡΙΟΣ ΣΙΟΥΦΑΣ: 'Ηταν επτάμισι χιλιάδες.

ΓΕΩΡΓΙΟΣ ΤΡΥΦΩΝΙΔΗΣ: Τα έργα τα οποία ανέθεσε η Νέα Δημοκρατία, μικρά και μεγάλα, ήταν επτάμισι χιλιάδες και φέρατε έναν κατάλογο δεκαοκτώ έργων. Πράγματι η ισχύουσα νομοθεσία τότε επί Νέας Δημοκρατίας, προέβλεπε τη διαδικασία των κλειστών διαδικασιών, δηλαδή προσκλήσεις εργοληπτικών εταιρειών, όταν υπήρχε έκτακτη ανάγκη να δοθεί άμεση λύση. Και από τον κατάλογο αυτό, αν δείτε, τα περισσότερα είναι κατασκευή κεντρικού συλλεκτήρα Διακονιάρη, άμεση ενίσχυση ύδρευση Αθηνών, επίσης, άμεση ενίσχυση ύδρευση Αθηνών, κατασκευή αγωγού τάδε, παρακάτω άμεση ενίσχυση αγωγού Αθηνών, κατασκευή αγωγού τάδε.... δηλαδή, έργα ...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δεν είναι αυτός μόνο. Υπάρχουν και άλλα.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

ΓΕΩΡΓΙΟΣ ΤΡΥΦΩΝΙΔΗΣ: Κοιτάξτε, μπορούμε να πάρουμε στην περίπτωση αυτή που μνημονεύετε, και άλλα έργα, όπως ένα που αφορά συμπληρωματικές εργασίες, οδού Ηγουμενίτσας-Πρέβεζας, που ανετέθη στην "ΤΕΧΝΙΚΗ ΟΛΥΜΠΙΑΚΗ". Τότε έγιναν κατολισθήσεις και έκλεισε ο δρόμος και υπήρχε άμεση ανάγκη να καθαρίσει ο δρόμος και να αποκατασταθεί η κυκλοφορία σ' αυτόν τον τουριστικό άξονα. Η Κυβέρνηση έκανε χρήση αυτής της δυνατότητας που έχει. Δεν είναι μομφή αυτή για τα δεκαοκτώ έργα, λοιπόν.

Το γεγονός άρα ότι επικαλεστήκατε αυτές τις κλειστές διαδικασίες για να συγκρίνετε... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Τρυφωνίδη, υπάρχουν και άλλα. Απλώς ενδεικτικά κατέθεσα ορισμένα έργα.

ΓΕΩΡΓΙΟΣ ΤΡΥΦΩΝΙΔΗΣ: Βλέπετε, όμως, κύριε Υπουργέ, ότι ήταν άμεσες επεμβάσεις με μια διαδικασία προσκλήσεων ειδικευμένων τεχνικών εταιρειών, όταν υπήρχε ανάγκη άμεσης αντιμετώπισης του προβλήματος ή ανάγκη ειδικής τεχνογνωσίας για την αντιμετώπισή του. Δεν έπρεπε να χαθεί χρόνος, γιατί η ζημιά του Ελληνικού Δημοσίου θα ήταν πολλαπλασία, αν πηγαίναμε με διαδικασίες, ας πούμε, κανονικές.

Κλείνοντας, θέλω να τονίσω για άλλη μια φορά, ότι μπορεί τα βήματα τα οποία κάνετε να είναι προς τη σωστή κατεύθυνση, τους λείπει, όμως, ένας ολοκληρωμένος σχεδιασμός και δεν αντιμετωπίζεται όλο το κύκλωμα, που είναι η ολοκληρωμένη μελέτη, τα αντικειμενικά κριτήρια στους διαγωνισμούς, να ανατίθενται δηλαδή όχι με υποκειμενικά κριτήρια και επιπλέον να υπάρχει σωστή, υπεύθυνη και ποιοτική επίβλεψη.

Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Το λόγο έχει ο κ. Κεφαλογιάννης, για τρία λεπτά.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, θέλω να σας συγχαρώ, διότι παρευρίσκεστε στην Βουλή να απαντήσετε στην Επερώτηση της Νέας Δημοκρατίας, κάτι που πολλοί συνάδελφοί σας Υπουργοί, δεν συνηθίζουν. Ξεκίνησα από τα ευχάριστα.

Σας απάντησε ο συνάδελφός μου, κ. Τρυφωνίδης, όσον αφορά τις απευθείας αναθέσεις για την περίοδο της Νέας Δημοκρατίας. Μα ακριβώς το ίδιο κάνατε, κύριε Υπουργέ και εσείς με την κατολίσθηση στην Μαλακάσα, απευθείας ανάθεση. Αυτό όμως που θα έπρεπε να ψάξετε να βρείτε, είναι αν η κατολίσθηση στη Μαλακάσα έχει πληρωθεί σαν βραχισμός, από ποια εταιρία, τι συμφερόντων και πόσο κοντά βρίσκεται στο Κόμμα σας.

Μας καταθέσατε, επίσης, έναν πίνακα και μας λέτε από τα εκατόν εξήντα έργα, τα εκατόν είκοσι έχουν ανατεθεί με ομόφωνες αποφάσεις. Θα σας παρακαλέσω σε μία επόμενη συνεδρίαση της Βουλής να μας καταθέσετε στοιχεία από αυτές τις ομόφωνες αποφάσεις, για το ποιες αποφασίστηκαν από την αποκλειστική σύμφωνη γνώμη και μόνο υπαλλήλων του Υ.ΠΕ.ΧΩ.Δ.Ε.. Διότι παρουσιάζεται, το φαινόμενο να αποχωρούν οι φορείς και οι υπάλληλοι του ΥΠΕΧΩΔΕ να παίρνουν αυτές τις ομόφωνες αποφάσεις, μόνοι τους.

Είναι γνωστό, κύριε Υπουργέ, ότι κάτι δεν πάει καλά στα δημόσια έργα. Κάτι -να μου επιτρέψετε την σκληρή έκφραση- κάτι βρωμάει στα δημόσια έργα. Σας ανέφερε ο κ. Κορκολόπουλος τι είπε ο κ. Κουλουμπής μόλις προ δύο μηνών για τα δημόσια έργα. Σας κατέθεσε δώδεκα προτάσεις. Σας είχα καταθέσει και εγώ δώδεκα τροπολογίες, όταν φέρατε το νομοσχέδιο για τα δημόσια έργα. Σας το λέει ο κ. Μαθουρέν από το 1994. Τι σας λέει; 'Εκανε μία έρευνα για τα δημόσια έργα στην Ελλάδα. Διατήρηση περιέργων μηχανισμών, ακαμψία συμπεριφορών...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Μου επιτρέπετε μία διακοπή;

ΠΡΟΕΔΡΕΥΩΝ (Λουκάς Αποστολίδης): Δεν έχει χρόνο, κύριε Υπουργέ. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Η έκθεση Μαθουρέν αναφέρεται στο πρώτο Κοινοτικό Πλαίσιο Στήριξης, το οποίο εισήγηθηκε η Νέα Δημοκρατία.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, είναι 31

Σελίδα 5635 

Ιανουαρίου 1994 και αν ενθυμούμαι καλώς...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Το έχετε πει πολλές φορές και προσπαθώ να σας διασώσω. Κάνετε λάθος.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, όποιος δεν πράττει, διδάσκει και εσείς οι Υπουργοί της Κυβέρνησης πολλές φορές προσπαθείτε να μας διδάξετε πολιτική συμπεριφορά, να μας προστατεύσετε δήθεν, γιατί δεν πράττετε.

ΠΡΟΕΔΡΕΥΩΝ (Λουκάς Αποστολίδης): Είναι η διαπαιδαγωγική πλευρά της πολιτικής, κύριε Κεφαλογιάννη.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Σας λέω τώρα, κύριε Υπουργέ, τι σας λένε για τα δημόσια έργα. Ο κ. Κουλουμπής σας το είπε το 1997.

Θα σας πω όμως και για μία πρόσφατη έρευνα, αφού με προκαλείτε. Το ΤRANSPAREN INTERNATIONAL, μία παγκόσμια επιτροπή που μετράει τη διαφθορά σε παγκόσμιο επίπεδο κατατάσσει τη Χώρα μας -κυρίως λόγω δημοσίων έργων-στην εικοστή όγδοη θέση, ανάμεσα σε πενήντα τέσσερις χώρες, που έκανε έρευνα, με επίπεδο διαφάνειας πέντε, όταν το άριστα είναι το δέκα, μαζί με τη Νιγηρία και χώρες της 'Απω Ανατολής. Αυτό είναι με στοιχεία του 1995.

Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Τελειώνω.

Κύριε Πρόεδρε, δε χρησιμοποίησα την πρωτολογία μου.

ΠΡΟΕΔΡΕΥΩΝ (Λουκάς Αποστολίδης): Δεν είναι θέμα αν χρησιμοποιήσατε την πρωτολογία σας ή όχι.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Μα με διακόπτει, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Δε συμψηφίζεται, κύριε Κεφαλογιάννη, το ξέρετε αυτό.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Μα και ο Υπουργός μίλησε δέκα λεπτά παραπάνω. ΠΡΟΕΔΡΕΥΩΝ (Λουκάς Αποστολίδης): Σας παρακαλώ.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ -είχα κατάθεση μια ερώτηση στη Βουλή- στο δικό σας Υπουργείο, για τη δυνατότητα που σας παρέχει ο νόμος του 1993 -νόμο που ψήφισε η Ν.Δ.- να παραπέμπονται για έλεγχο νομιμότητας συμβάσεις του Υπουργείου σας στο Ελεγκτικό Συνέδριο, μου απαντήσατε ότι δεν παραπέμψατε ούτε μία σύμβαση πάνω από ένα δισεκατομμύριο για έλεγχο νομιμότητας, σύμφωνα με τις διατάξεις του νόμου αυτού.

Αυτά οδήγησαν τη Νέα Δημοκρατία να σας καταθέσει σημερινή επερώτηση. Σας κατέθεσε συγκεκριμένα στοιχεία ο συνάδελφός μου κ. Κορκολόπουλος και σας καταθέτω κι εγώ δώδεκα συγκεκριμένα έργα, στα οποία οφείλετε να δώσετε απάντηση.

(Στο σημείο αυτό ο κ. Βουλευτής Ηρακλείου κ. Εμμανουήλ Κεφαλογιάννης καταθέτει για τα Πρακτικά το προαναφερθέν έγγραφο το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Κλείνω, κύριε Πρόεδρε, με το εξής: Είπατε για τα εκατόν εξήντα έργα. Από απάντηση του Υπουργείου σας σε ερώτηση μου έχω στοιχεία για εκατόν σαράντα έργα, από τα οποία είχα την ευκαιρία να δω μόνο εξήντα, ύψους ενός τρισεκατομμυρίου. Σας λέω για τα εξήντα από αυτά τα εκατόν σαράντα έργα, ότι τα έχετε αναθέσει στο δεύτερο έως δέκατο ένατο μειοδότη.

Αυτή είναι η πολιτική, που ακολουθείτε. Είναι πολιτική, που κλείνουμε τα μάτια, παραπέμπουμε το πρόβλημα και με καλές δημόσιες σχέσεις προσπαθούμε μέσα στη Βουλή και έξω από τη Βουλή να μη δούμε κατάματα το πρόβλημα της διαφθοράς, που υπάρχει στον δημόσιο βίο αυτής της Χώρας και κυρίως στα δημόσια έργα.

ΠΡΟΕΔΡΕΥΩΝ(Λουκάς Αποστολίδης): Ο συνάδελφος κ. Ορφανός έχει το λόγο.

ΓΕΩΡΓΙΟΣ ΟΡΦΑΝΟΣ: Νομίζω ότι απ' αυτήν τη συζήτηση, βγήκε ένα συμπέρασμα, ότι ο κύριος Υπουργός είναι ο μαιτρ του αποπροσανατολισμού. Συνήθως φροντίζει, χτυπάει αλλού, για να ξεχάσουμε αυτά, για τα οποία ήλθαμε στο συγκεκριμένο χώρο.

Εγώ θα αναφέρω συγκεκριμένα παραδείγματα για τη διαδικασία, που αφορά τις αναθέσεις από το ξεκίνημά τους στα δημόσια έργα. Κατ'αρχήν, οι επιτροπές, οι οποίες εξετάζουν και αναθέτουν τα έργα, συγκροτούνται από την προϊσταμένη αρχή. 

Ερώτηση πρώτη: Γιατί πολλές από αυτές τις επιτροπές τις συγκρότησε, όχι σύννομα, ο Αναπληρωτής Υπουργός ΠΕ.ΧΩ.Δ.Ε.; Δεύτερον, τις αιτιολογήσεις των έργων πρέπει να τις ζητήσει η αναθέτουσα αρχή. Ερώτημα: Γιατί τις αιτιολογήσεις τις ζήτησαν οι κατά τόπους Διευθύνσεις Συγκοινωνιακών 'Εργων των τέως ΠΥΔΕ, οι οποίες χαρακτηρίζονται, σύμφωνα με το 609/85, προϊστάμενες αρχές;

Στη συνέχεια, αφού έγιναν όλες αυτές οι παρατυπίες, θα αναφέρω συγκεκριμένα παραδείγματα. Από τις 29.11.1994, στη Διεύθυνση Συγκοινωνιακών 'Εργων Θεσσαλονίκης, έγιναν οκτώ δημοπρασίες μέχρι τις 14.12.1994. Αναφέρει το π.δ. 609/85 στο άρθρο 22, παράγραφος 3, εδάφιο β' τα εξής: "Οι διαδικασίες των δημοπρασιών που άρχισαν μέσα στο έτος, συνεχίζονται και ολοκληρώνονται από την ίδια Επιτροπή και μετά τη λήξη του έτους".

Στη συγκεκριμένη περίπτωση, από τα οκτώ έργα, μόλις τα πέντε έργα συζητήθηκαν και έγιναν οι εισηγήσεις. 'Αλλα τρία έργα, επειδή φαίνεται ότι οι εισηγήσεις δεν ήταν αρεστές, δόθηκαν στην καινούρια επιτροπή, κατά παράβαση του νόμου. Μπορώ να αναφέρω ποια έργα είναι αυτά, αν το θελήσει ο κύριος Υπουργός.

Συνεχίζουμε, λέγοντας ότι και ο 2229/94, μιλούσε για προσωρινή ή οριστική διαγραφή επιχειρήσεων, οι οποίες είχαν επαναλάβει την προχειρότητα υπολογισμού της προσφοράς. Στη συνέχεια ο 2338/95, στο άρθρο 13, μιλάει για αποκλεισμό μέχρι ενός έτους, από δημοπρασίες από τέτοιες επιχειρήσεις, οι οποίες στις διάφορες διαδικασίες είχαν δείξει ότι ήταν έξω απ'αυτά, τα οποία εζητούντο με τις αιτιολογήσεις.

Ερώτηση: Γιατί σε καμία απ'αυτές τις επιχειρήσεις, δεν εφαρμόστηκαν αυτά τα οποία προβλέπει η νομοθεσία, που η Βουλή των Ελλήνων έχει ψηφίσει, για την αποκατάσταση κλίματος υγιούς ανταγωνισμού στον τομέα των δημοπρασιών των δημοσίων έργων; Μήπως πρόκειται για φίλιες δυνάμεις και εύκολα δεν μπορούμε να προχωρήσουμε;

Κύριε Υπουργέ, θα κάνω αναφορά με συγκεκριμένα στοιχεία, όπως τα θέλετε. 'Οσον αφορά την εισαγωγή project managers, θα ήθελα να ρωτήσω αν γίνεται έλεγχος της εμπειρίας και των ικανοτήτων των στελεχών, αυτών των project managers, τους οποίους επιλέγουμε, γιατί εγώ έχω ένα συγκεκριμένο παράδειγμα, το οποίο ξέρει ο κύριος Υπουργός. Στη δημοπρασία η οποία έγινε στην Εγνατία Οδό, Ασπροβάλτα-Στρυμώνας, η εισήγηση του project man ager είχε δέκα εταιρείες, οι οποίες ήταν ξένων συμφερόντων, καμία με ελληνικά συμφέροντα.

( Στο σημείο αυτό, ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή )

Βεβαίως, προς τιμήν τους, τη δημοπρασία τη συγκεκριμένη δεν την δέχθηκαν. Εγώ, όμως, θέλω να τονίσω ότι κάτω απ'αυτές τις συνθήκες, οδηγούμαστε σε εταιρείες εξωτερικού και καθόλου ελληνικών συμφερόντων. Τα σχετικά με την καθιέρωση εθνικού τιμολογίου, ειπώθηκαν. Αναφέρθηκε ότι το κόστος των έργων έχει βγει στο Δεύτερο Κοινοτικό Πλαίσιο Στήριξης χαμηλότερο, αλλά δεν αναφέρθηκε ότι στο έργο Ελευσίνα-Σταυρός, ο κ.Αλεξόπουλος, του Τεχνικού Επαγγελματικού Επιμελητηρίου παρουσία του κυρίου Υπουργού, είχε πει ότι το μέσο κόστος είναι τέσσερα δισεκατομμύρια ανά χιλιόμετρο.

Μίλησε μόνο γι' αυτά, τα οποία είναι οκτακόσια, εννιακόσια, ένα δισεκατομμύριο. Να μας αιτιολογήσει γιατί είναι τόσο υψηλό το κόστος. Και θα καταλήξω στο νέο σύστημα, επειδή δε δίνετε περισσότερα...

ΠΡΟΕΔΡΕΥΩΝ(Λουκάς Αποστολίδης): Ολοκληρώστε, όμως, κύριε συνάδελφε.

ΓΕΩΡΓΙΟΣ ΟΡΦΑΝΟΣ: Ολοκληρώνω, κύριε Πρόεδρε.

Σελίδα 5636 

 

Στο νέο σύστημα το οποίο συζητείται, νομίζω ότι ο υποκειμενισμός, κύριε Υπουργέ, για να μπορέσει να ελαχιστοποιηθεί, πρέπει να καταλήξουν στο πραγματικό κόστος έργου και όχι στο κόστος έργου το οποίο προβλέπεται μέσα απ' αυτήν τη διαδικασία και που δεν έχει σχέση με την πραγματικότητα. Θα είμαστε η μόνη χώρα, η οποία θα εφαρμόσει συνθήκες προσέγγισης κόστους έργου λογιστικά και όχι με πραγματικά στοιχεία.

Ελπίζω να τύχω της απαντήσεώς σας. Βέβαια θεωρώ ότι ο τομέας των δημοσίων έργων νοσεί. Εμείς, από τη δική μας πλευρά, είμαστε διατεθειμένοι σε ό,τι αποφάσεις θα πάρετε -γενναίες- να συμπαρασταθούμε. Σε καμία περίπτωση, όμως, δε θα βρείτε συνενόχους, αν ακολουθηθεί η ίδια τακτική που γίνεται μέχρι σήμερα.

Ευχαριστώ.

ΠΡΟΕΔΡΕΥΩΝ(Λουκάς Αποστολίδης): Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, άκουσα με προσοχή τους συναδέλφους της Νέας Δημοκρατίας και τους Κοινοβουλευτικούς Εκπροσώπους της Νέας Δημοκρατίας και του ΠΑ.ΣΟ.Κ. Νομίζω ότι όλοι μας έχουμε την ίδια αγωνία και προσπαθούμε να βρούμε κοινούς τόπους να αντιμετωπίσουμε υπαρκτά προβλήματα που είχαν και έχουν τα δημόσια έργα στη διαδικασία της παραγωγής τους, από το σχεδιασμό, τη μελέτη, τη δημοπράτηση, την ανάθεση, την κατασκευή μέχρι την παραλαβή. Αυτό έχει απασχολήσει και θα απασχολεί όλες τις κυβερνήσεις.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Και τη λειτουργία και τη συντήρηση.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Ναι, και τη λειτουργία και τη συντήρηση. 'Εχετε απόλυτο δίκιο, κύριε Κορκολόπουλε.

Νομίζω ότι ο καθένας μέσα από το απόθεμα, και των γνώσεών του και των ευθυνών του και των ευαισθησιών του προσπαθεί να συμβάλει. Υπ' αυτήν την έννοια, ανεξάρτητα από τις αιχμές ή τις κορώνες ή τις υπερβολές που είχε η επερώτηση, είπα ότι μας έδωσε την ευκαιρία να αναδείξουμε υπαρκτά προβλήματα, που πρέπει ν' αντιμετωπισθούν με γόνιμο και εποικοδομητικό διάλογο. Ανεξάρτητα από τις αντιπαραθέσεις ή τις αναφορές που έχετε στη γραπτή σας επερώτηση, ή τις αναφορές που κάνατε σήμερα, για τις οποίες μίλησα στην πρωτομιλία μου, υπήρξαν και προσπάθειες εκ μέρους σας να φωτίσετε ορισμένες πτυχές και όχι να μείνετε μόνο στην κριτική, αλλά να καταθέσετε και ορισμένες προτάσεις.

Ο κ. Κορκολόπουλος και ο κ. Σιούφας κατέθεσαν δώδεκα προτάσεις, οι οποίες είναι ίδιες. Ας ξεκινήσουμε από την ουσιαστική επίβλεψη και τον ποιοτικό έλεγχο των έργων με τη δημιουργία κινήτρων, ώστε η Δημόσια Διοίκηση να ασκήσει το ρόλο της.

Εδώ υπήρξαν δύο αναφορές σε ό,τι αφορά την ποιότητα της κατασκευής π.χ. για το τμήμα Αθηνών-Κορίνθου. Θέλω να σας πω, ότι αυτό το τμήμα δεν το έχουμε παραλάβει και επειδή υπήρχαν κακοτεχνίες επιβάλαμε στους εργολάβους να διορθώσουν τις κακοτεχνίες ως ώφειλαν και αυτό το κόστος πρέπει να ήταν περίπου διόμισι δισεκατομμύρια. Αυτή είναι μια ουσιαστική πρωτοβουλία και παρέμβαση που κάναμε.

Για τη Μαλακάσα υπήρξε όλη εκείνη η διαδικασία συγκέντρωσης των στοιχείων, έτσι ώστε...

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Αυτό δεν είναι για σας. Εγώ σας είπα εάν είχε πληρωθεί, κατά τη γνώμη σας, αυτό το κόστος...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Εχει κάνει μια ερώτηση ο κ. Μάνος, να προσκομισθούν τα έγγραφα και θα προσκομισθούν. Δεν πρόκειται να κρύψουμε τίποτε.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δεν ενέχει καμία μομφή αυτή η παρατήρηση.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Νομίζω ότι δεν έχει καμία μομφή για μένα, αλλά εν πάση περιπτώσει έχει σημασία να πω ότι δώσαμε όλα τα στοιχεία. Υπάρχει πόρισμα της Δικαιοσύνης και βεβαίως υπάρχει και ένα πόρισμα των πραγματογνωμόνων που είναι και Ελληνες και ξένοι, γιατί όντως υπήρχε ένα μεγάλο θέμα γεωτεχνικής φύσεως, αλλά και συνεπακόλουθο κατασκευής...

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Το πλήρωσε δέκα φορές πάνω από την τιμή.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Εμείς έχουμε προωθήσει μια ένορκη διοικητική εξέταση με βάση αυτά τα δεδομένα.

'Αρα δεν κλείνουμε τα μάτια, ούτε τα αυτιά μας και δε μας ενδιαφέρει ποιος εργολάβος ήταν και τι σχέση έχει με τον οποιοδήποτε. Σας διαβεβαιώ γι'αυτό.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ:'Ομως, έλεγχος δεν έχει γίνει, κύριε Υπουργέ. Από τότε που το παραλάβατε το έργο, έλεγχος δεν έχει γίνει γι'αυτό το πράγμα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Για τον ποιοτικό έλεγχο, κύριε Κορκολόπουλε, σωστά το θέτετε και μας έχει απασχολήσει και εμάς. Ακριβώς γι'αυτόν το λόγο έχουμε προχωρήσει στη Γενική Γραμματεία Δημοσίων 'Εργων να αναδείξουμε αυτοτελή διοικητική υπηρεσία, Γενική Διεύθυνση Ποιότητας 'Εργων, με σκοπό την εγκατάσταση και εφαρμογή ενός συστήματος διασφάλισης της ποιότητας έργων, με απώτερο στόχο την υλοποίηση τεχνικά άρτιων έργων.

Εδώ θα ήθελα να σας πω, ότι μέσα από το ν. 2372/96 υπάρχει πια η δυνατότητα στο Υ.ΠΕ.ΧΩ.Δ.Ε., για συγκεκριμένα έργα που εξελίσσονται, να πάρει ειδικούς συμβούλους, μετά από διαγωνισμό και να διενεργήσει ελέγχους ποιότητας των κατασκευών.

'Οπως είναι γνωστό, για μεγάλα έργα, όπως είναι τα οδικά δίκτυα Εγνατία, ΠΑΘΕ, όπως ο Εύηνος ή άλλα έργα, έχουν ανατεθεί καθήκοντα σε project managers και σε constraction nanagers σε αναγνωρισμένα γραφεία. Αυτοί οπωσδήποτε έχουν ως ευθύνη και τον ποιοτικό έλεγχο.

Εδώ θα ήθελα να προσθέσω ότι υπάρχει η μικτή επιτροπή καθοδήγησης που έχει συγκροτηθεί από το Υπουργείο Εθνικής Οικονομίας και το ΥΠΕΧΩΔΕ και έχει ασχοληθεί με αρκετά σημαντικές θεματικές ενότητες, που θα αποτελέσουν πλαίσιο αναφοράς πάρα πολλών παρεμβάσεων και πρωτοβουλιών.

Αυτές οι ενότητες αναφέρονται πρώτον, σε συστήματα δημοπράτησης, δεύτερον, στις μελέτες δημοσίων έργων, τρίτον, σε υπερβάσεις στα δημόσια έργα -αυτά διαχρονικά πάντα για να βγαίνουν τα συμπεράσματα- τέταρτον, στο σύστημα μελέτη-επίβλεψη με δέσμευση τελικής δαπάνης, πέμπτον, στην καθιέρωση τεχνικών προδιαγραφών, έκτον, στην κοστολόγηση των δημοσίων έργων, έβδομον στα μητρώα μελετητών και εργολάβων, όγδοον, σε δειγματοληπτικούς ποιοτικούς ελέγχους με την πρόβλεψη συμβούλου ποιοτικού ελέγχου, του λεγόμενου respend -έχει ξεκινήσει η δημοπράτηση- και μια σειρά από άλλες παρεμβάσεις, που έχουν σχεδιαστεί ή εξελίσσονται.

Ακριβώς γι'αυτό το λόγο και στο σχέδιο νόμου που θέλουμε να καταθέσουμε, σας το είπαμε, ότι θέλουμε να συγκροτήσουμε το δυνατό συντομότερο το Ινστιτούτο Οικονομίας - Κατασκευών, όπου δίδουμε σ'αυτό το θεσμό σημαντική σημασία.

Στις αρμοδιότητες του Ινστιτούτου Οικονομίας Κατασκευών περιλαμβάνονται πρώτον, η συγκέντρωση, επεξεργασία και αξιολόγηση των κάθε είδους στοιχείων που σχετίζονται με την κατασκευαστική δραστηριότητα της Χώρας, του δημοσίου και ιδιωτικού τομέα.

Δεύτερον, έρευνα και μελέτη για την ποιοτική και ποσοτική παραγωγή υλικών και προϊόντων κατασκευής, την κοστολόγησή τους, τις μεθόδους κατασκευής, την ποιοτική και ποσοτική επάρκεια του διαθέσιμου δυναμικού μέσων στις κατασκευές.

Τρίτον, η καταγραφή, συμπλήρωση και επικαιροποίηση του αναλυτικού τιμολογίου και η υποβολή τους ως πρόταση στον Υπουργό ΠΕΧΩΔΕ. Είναι πάρα πολύ σημαντικό -το θίγετε και εσείς- το αναλυτικό τιμολόγιο και το εθνικό τιμολόγιο.'Εχει γίνει προεργασία και έχουμε συμφωνήσει, μαζί με τους εκπροσώπους των εργοληπτικών ενώσεων, μέσα σε ένα 

Σελίδα 5637 

εξάμηνο να ολοκληρωθεί, έτσι ώστε να έχουμε εθνικό τιμολόγιο, που θα προκύπτει από αναλυτικές τιμές. Αυτό θα είναι μια μεγάλη τομή στα δημόσια έργα.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Απαντάτε στον Κοινοβουλευτικό σας Εκπρόσωπο.

ΚΟΣΜΑΣ ΣΦΥΡΙΟΥ: Εγώ είπα ότι απαιτείται χρόνος.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ:'Εξι μήνες και δεν το έχουν κάνει δώδεκα χρόνια.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, σας παρακαλώ! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Εχει γίνει η προεργασία, εδώ και αρκετό χρόνο. Δεν μείναμε με σταυρωμένα τα χέρια. Ξέρετε ότι είναι δύσκολο πρόβλημα.

Συμφώνησαν και οι εκπρόσωποι των εργοληπτικών ενώσεων στο να συμβάλουν, αλλά επίσης συμφώνησαν, ότι δεν μπορεί να γίνει μέσα σε δύο, τρεις μήνες, όπως έλεγαν ορισμένοι. Με βάση τα δεδομένα που έχουμε εμείς χρειάζονται τουλάχιστον έξι μήνες. Να τους δώσουμε, δηλαδή όλη την προεργασία που έχει γίνει.

'Αρα για τις προδιαγραφές των υλικών που περιγράφει σ' ένα από τα δώδεκα σημεία ο κ. Κορκολόπουλος και το εθνικό αναλυτικό τιμολόγιο, απαντάμε με τη συγκρότηση του Ινστιτούτου Οικονομίας Κατασκευών.

Για τον περιορισμό της προεπιλογής, το έχουμε ενσωματώσει στο νόμο, όπου βάζουμε όρους, προϋποθέσεις και ασφαλιστικές δικλείδες, για να μην είναι ξέφραγο αμπέλι και ο κάθε νομάρχης, ο κάθε διοικητής ενός οργανισμού, να βαφτίζει έργα κλασσικά, ως ιδιαίτερα έργα και να προχωρεί με προεπιλογή. Αυτά έχουν αναφερθεί. 

Πέμπτο σημείο είναι ο προκαθορισμός ημερομηνιών για δημοπράτηση και αυτοπρόσωπη κατάσταση. Εμείς έχουμε κάνει όλη την προεργασία και έχουμε ζητήσει να μας πούν ποιά είναι τα έτοιμα έργα για να μπορούν να δημοπρατηθούν την ίδια ημέρα και να υπάρχει διαδικασία που να δεσμεύει με το αυτοπρόσωπο τους εργολάβους. 

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Χαίρομαι που το ακούω. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Ομως, εδώ υπάρχει η αναφορά σε Οδηγία της Κοινότητας, ότι μπορούν και ταχυδρομικώς να στέλνουν τα στοιχεία τους, άρα νομιμοποιούν το ενδιαφέρον τους.

'Αρα, πρέπει να τα δούμε αυτά, κύριε Κορκολόπουλε, και θα τα δούμε.

Για την υποχρεωτική μελέτη για δημοπράτηση. Αυτό προσπαθούμε να κάνουμε και αυτό περιγράφουμε στην εγκύκλιο 37/1995. Και έχουμε προχωρήσει σε αρκετά έργα. Και εμείς θέλουμε να δημοπρατούμε τα έργα με οριστικές μελέτες και να τελειώνουμε. Να είναι και τα έργα με το κλειδί στο χέρι.

Αυτή πρέπει να είναι η τάση και αυτό προσπαθούμε. 

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Ναι, αλλά δεν το κάνετε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Πρέπει να είναι ολοκληρωμένο, κύριε Κορκολόπουλε.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Μα, δεκαπέντε χρόνια δεν το κάνετε. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κοιτάξτε, εγώ κάνω έναν απολογισμό σε μία ομοιογενή χρονική περίοδο από το 1994 μέχρι σήμερα, χωρίς να σημαίνει, ότι δεν είμαι αλληλέγγυος και στις προηγούμενες κυβερνήσεις του ΠΑ.ΣΟ.Κ..

Πιστεύω -και το είπα- ότι ο ν.1418 αποτέλεσε μία ριζοσπαστική τομή στο σχεδιασμό, στη δημοπράτηση, στην εξέλιξη, στην ανάθεση των δημοσίων έργων. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

Τελειώνω, κύριε Πρόεδρε.

Ο κ. Κορκολόπουλος έκανε ειδική αναφορά για τα κίνητρα συνένωσης μικρών εργοληπτικών επιχειρήσεων. Κίνητρα υπάρχουν, κίνητρα μπορούν να δοθούν, αλλά αυτό σκοντάφτει στη νοοτροπία και στη συνείδηση των εργοληπτικών επιχειρήσεων και των εκφράσεών τους.

Αποτολμήσαμε και προσπαθήσαμε να ευνοήσουμε τις κοινοπρακτικές μορφές και ξέρετε, ότι δεν έγινε τίποτα ή έγιναν πολύ λίγα πράγματα.

Νομίζω, όμως, ότι οι εργοληπτικές ενώσεις, οι εργοληπτικοί φορείς και οι επιχειρηματίες που έχουν στην ιδιοκτησία τους εργοληπτικές επιχειρήσεις έχουν αρχίσει και βλέπουν διαφορετικά τα πράγματα. Δεν νιώθουν τόσο αυτάρκεις και θα αναζητήσουν με τον ένα ή τον άλλο τρόπο κοινοπρακτικά σχήματα. 

Εμείς τους έχουμε θέσει ως θέμα να μας προτείνουν τι κίνητρα θέλουν.

Επίσης, επειδή συζητούμε στα πλαίσια του σχεδίου νόμου θεωρήσαμε αναγκαίο να πούμε με θάρρος τη γνώμη μας, ότι χρειάζεται να αναπτυχθεί ο ζωτικός χώρος των κατηγοριών ΣΤ', Ζ' και Η' τάξης, έτσι ώστε να μην υπάρχει αυτός ο ανταγωνισμός. Και ακολουθήσαμε την κοινή πρόταση που μας έκανε η ΠΕΔΜΕΔΕ με την Η' τάξη. Βεβαίως διαφωνεί η Ζ' τάξη, τα ξέρετε αυτά.

Εμείς προσπαθούμε να οριοθετήσουμε τα όρια της η' τάξης και να δημιουργήσουμε βεβαίως ζωτικό χώρο μεγαλύτερο της ζ' τάξης. 'Ομως ο ΣΑΤΕ ξέρετε ότι έχει διαφορετική γνώμη. Επειδή, σας είδα να διαβάζετε από το βιβλίο του κ. Γιάνναρου, που το έχει εκδόσει το ΙΟΒΕ σας λέγω ότι οι εργολάβοι δεν θέλουν σε καμία περίπτωση να ισχύσει η εγκύκλιος 2 του 1996, όπου καταργεί τους αλλεπάλληλους συγκριτικούς πίνακες, τη διαφοροποίηση τεχνικού αντικειμένου, τη διαφοροποίηση μέσα από υπερβάσεις διαδοχικές του οικονομικού αντικειμένου, γιατί απαιτεί ένα και μόνο συγκριτικό πίνακα. Και αυτός πρέπει να είναι απολογιστικός και μειωτικός, εάν τελικά κατατεθεί, ως προς το αρχικό ύψος της εργολαβίας. Δεν το θέλουν διότι θίγει τα συμφέροντά τους. Τότε αυτό εμείς να το ακυρώσουμε, για ποιο λόγο;

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Μου επιτρέπετε μία παρατήρηση;

ΠΡΟΕΔΡΕΥΩΝ (Λουκάς Αποστολίδης): 'Οχι, κύριε Κορκολόπουλε, διότι έχει τελειώσει ο χρόνος του κυρίου Υπουργού εδώ και πέντε λεπτά.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Και στην αναφορά για το διαχωρισμό του Υπουργείου ΠΕ.ΧΩ.Δ.Ε., εγώ έχω εκφράσει τη γνώμη μου σε ανύποπτο χρόνο, πιστεύω όμως ότι αυτήν τη στιγμή, βρισκόμαστε στη μέση μιας περιόδου κρίσιμης, για την ανάπτυξη και την απορρόφηση και δεν θα ήταν σοφό αυτήν τη στιγμή να γίνει ο διαχωρισμός. 'Η θα έπρεπε να είχε γίνει πολύ πριν όπως ήταν στην αρχή το 1982 με 1985 αν δεν κάνω λάθος, ή θα πρέπει να γίνει αμέσως μετά, όταν ολοκληρωθεί αυτός ο κύκλος. Αυτήν τη στιγμή αν διασπασθεί, διχασθεί το Υπουργείο ΠΕ.ΧΩ.Δ.Ε. σε δύο, θα έχουμε ορισμένα προβλήματα.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Θα κάνει περισσότερο καλά τη δουλειά του ο Υπουργός.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Θα κάνει και καλύτερα τη δουλειά του ο Υπουργός ΠΕ.ΧΩ.Δ.Ε. όσο γι' αυτό να είστε σίγουρος.

Στα δύο σημεία που αναφέρθηκε ο κ. Σιούφας και ο κ. Κορκολόπουλος για την κατάργηση της αιτιολόγησης. Σας είπα ότι εμείς -θα το δείτε και από την αλληλογραφία μας- θεωρήσαμε ότι είναι αναγκαίο να επισημάνουμε τα προβλήματα, που έχουμε στη διαδικασία των δημοσίων έργων στην Κοινότητα, έτσι ώστε να τελειώνουμε τις επιλογές των υπερβολικά χαμηλών εκπτώσεων, χωρίς να υπάρχει αιτιολόγηση. Υπάρχει ένα θέμα που δεν μπορούμε να το ξεπεράσουμε με την Κοινότητα. Καλόπιστα, νομίζω ότι πρέπει να το συζητήσουμε. Εμείς δεν θέλουμε να κρατήσουμε ένα θεσμό που να μας δημιουργεί προβλήματα. Αντιθέτως θέλουμε να ξεφύγουμε απ' αυτό το σκόπελο, γι' αυτό βρήκαμε αυτό το λεγόμενο μαθηματικό τύπο, που θα κάνει με πιο αντικειμενικό τρόπο τις επιλογές, θα προσδιορίζει μιά συγκεκριμένη περιοχή στις λεγόμενες προσφορές. Και μέσα εκεί περιορίζεται ο υποκειμενικός παράγοντας της οποιασδήποτε επιτροπής εισήγηση, ανάθεση ή των μελών της επιτροπής.

Κύριοι συνάδελφοι, τελειώνοντας θα ήθελα να αναφερθώ σ' αυτό που είπε ο κ. Κεφαλογιάννης. Είπε ότι υπάρχει ένας 

Σελίδα 5638 

διεθνής οργανισμός που αξιολογεί τη διαφάνεια στις χώρες. Τα πορίσματα αυτού του οργανισμού για το 1996 δημοσιεύτηκαν σε ένα έγκυρο περιοδικό, τον "ΟΙΚΟΝΟΜΙΚΟ ΤΑΧΥΔΡΟΜΟ".

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Πάρτε της δεκαετίας τα στοιχεία για να δείτε πόσο πίσω είναι η αξιοπιστία της Χώρας σε ό,τι αφορά τα δημόσια έργα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Και υπάρχει σ' αυτό τον κατάλογο που έχει δημοσιευτεί μία σαφής βελτίωση αν θέλουμε να το πάρουμε σημείο αναφοράς και ως σημείο σύγκρισης, αυτά που κατατάσσει αυτός ο Οργανισμός, διότι υπάρχουν και ορισμένα ερωτήματα ως προς τη φερεγγυότητα και την αξιοπιστία. Εγώ δέχομαι να το πάρουμε ως ένα μέτρο σύγκρισης.

Υπάρχει μια σημαντική θετική βελτίωση για τη Χώρα μας κατά μία μονάδα και βεβαίως στις τριάντα πέντε χώρες που είναι κάτω από εμάς υπάρχουν πολλές ευρωπαϊκές μεταξύ των οποίων η Ισπανία, η Ιταλία κ.λ.π. 

Πιστεύω, ότι με τις τομές που κάνουμε , αν υπάρχουν αντικειμενικά κριτήρια, ή αξιόπιστα κριτήρια σ' αυτόν τον Οργανισμό, η αξιοπιστία μας ως προς τη διαφάνεια και το δημόσιο ήθος θα ανέβει σημαντικά. Ευχαριστώ για την ανοχή, κύριε Πρόεδρε.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ : Κύριε Πρόεδρε μου επιτρέπτε μία παρέμβαση;

ΠΡΟΕΔΡΕΥΩΝ(Λουκάς Αποστολίδης):'Οχι, γιατί ήδη και ο κύριος Υπουργός έχει υπερβεί κατά δέκα λεπτά περίπου το χρόνο του παρά τις υπενθυμίσεις που του έγιναν.

Μακάρι, κύριε Υπουργέ, να ήταν στη διακριτική μου ευχέρεια να σας άφηνα περισσότερο.

ΚΩΝΣΤΑΝΤΙΝΟΣ ΛΑΛΙΩΤΗΣ(Υπ. ΠΕ.ΧΩ.Δ.Ε.): Ουκ εν τω πολλώ το εύ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης) : Ο κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, εκτιμώ από τη συζήτηση που έγινε, ότι η σημερινή συζήτηση με αφορμή την επερώτηση της Νέας Δημοκρατίας υπήρξε και γόνιμη και δημιουργκή. Με αυτήν την αίσθηση μένω και πιστεύω ότι μένετε και εσείς.

Το λέγω αυτό για να σταθώ σε μια συγκεκριμένη αποστροφή της ομιλίας του κυρίου Υπουργού που πράγματι αναγνώρισε, ότι αυτή η επερώτηση δεν έγινε για να κάνουμε αντιπολίτευση για την αντιπολίτευση, αλλά ήλθαμε εδώ με υψηλό αίσθημα ευθύνης, θέσαμε τα θέματα με υπευθυνότητα χωρίς ακρότητες και υπερβολές. Και αυτή η αναγνώριση που έγινε από την πλευρά του κυρίου Υπουργού πράγμα το οποίο απαντά στον Κοινοβουλευτικό Εκπρόσωπο του ΠΑ.ΣΟ.Κ. που μίλησε για μηδενιστική νοοτροπία όλων ημών της Νέας Δημοκρατίας που είμαστε σήμερα εδώ , είναι μια προσαρμογή στο κλίμα αναγνώρισης της ποιότητας και της υπεροχής του πολιτικού λόγου της Νέας Δημοκρατίας και μέσα στην Εθνική Αντιπροσωπία αλλα και στην κοινωνία. Αυτό είναι το πρώτο.

Το δεύτερο στο οποίο θα ήθελα να σταθώ είναι ότι περίμενα τον κύριο Υπουργό ότι στην καταγγελία-αναφορά που έκανε ο κ. Κεφαλογιάννης για την υποχρέωση του Υπουργείου ΠΕ.ΧΩ.Δ.Ε. να αποστέλλει στο Ελεγκτικό Συνέδριο τις συμβάσεις προς έλεγχο πάνω από ένα δισεκατομμύριο δραχμές, δεν έκανε καμιά αναφορά. Εκτιμώ, ότι έγινε από παράλειψη και γι' αυτό αν το Προεδρείο επιτρέπει, με μεγάλη χαρά θα ήθελα να ακούσω την απάντηση του κυρίου Υπουργού.

ΠΡΟΕΔΡΕΥΩΝ(Λουκάς Αποστολίδης): Από τη στιγμή που δίνετε τη δυνατότητα αυτή, κύριε Σιούφα, ασφαλώς θα δώσω το λόγο στον κύριο Υπουργό.

ΔΗΜΗΤΡΙΟΣ ΣΙΟΥΦΑΣ: Είμαστε αμφότεροι της διαλεκτικής σχολής, κύριε Πρόεδρε.

ΠΡΟΕΔΡΕΥΩΝ(Λουκάς Αποστολίδης): Αυτό είναι γεγονός και οφείλω και εγώ ως Προεδρείο, να σας το αναγνωρίσω.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε,δεν αποσιώπησα το γεγονός. 'Οντως έχει κάνει μία ερώτηση ο κ. Κεφαλογιάννης και έχουμε απαντήσει. Η διαδικασία που έχει θεσμοθετηθεί είναι μια διαδικασία δυνητική,που επιτρέπει στον καθ' ύλην αρμόδιο Υπουργό να αποστέλλει στο Ελεγκτικό Συνέδριο τη μία ή την άλλη σύμβαση.

Είναι σαφές,ότι αν αποστείλει τις πέντε ή δέκα, γιατί να μην στείλει και τις άλλες είκοσι.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: ' Ολα τα παραγωγικά Υπουργεία έχουν στείλει, το δικό σας όμως Υπουργείο δεν έστειλε κανένα.

ΚΩΝΣΤΑΝΤΙΝΟΣ ΛΑΛΙΩΤΗΣ(Υπ. ΠΕ.ΧΩ.Δ.Ε.): Υπάρχει η διαδικασία η διοικητική και υπάρχει και η δικαστική για κάθε δημοπρασία και για κάθε ανάθεση. Αυτή είναι μια ανοιχτή διαδικασία. Ακριβώς γι' αυτό το λόγο πολλές φορές παρεμβαίνουμε, σ' ότι αφορά τις προεπιλογές, τις ακυρώνουμε ή όταν υπάρχουν προβλήματα ακυρώνεται όλη η διαδικασία ή αν υπάρχουν ανοιχτά προβλήματα τις στέλνουμε στη δικαιοσύνη. Αυτή είναι η σωστή πολιτική.

Δεν μπορώ να στείλω δύο συμβάσεις και τις άλλες ενενήντα οκτώ να λέω δεν τις στέλνω.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: 'Η να τις στείλετε όλες...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Αυτό είναι κάτι άλλο και μας έχει απασχολήσει στην Επιτροπή Θεσμών, τη διϋπουργική, σε σχέση με το νομοσχέδιο για τη διαφάνεια και όλα αυτά.

Αλλά πρέπει να ξέρετε ότι δεν το έκανα, όχι γιατί φοβάμαι τον έλεγχο, αλλά γιατί έπρεπε μετά να δώσω λόγο γιατί αυτά τα δύο έργα και όχι τα άλλα ενενήντα οκτώ. Αυτή είναι η απάντησή μου.

ΠΡΟΕΔΡΕΥΩΝ (Λουκάς Αποστολίδης): Κύριε Σιούφα, παρακαλώ συνεχίστε.

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ και κύριοι συνάδελφοι, δεν με ικανοποιεί η απάντηση του κυρίου Υπουργού. Κατανοώ βεβαίως ότι και αυτό είναι προς σημείωση και έπαινο, ότι παρά το γεγονός ότι ο κύριος Υπουργος με πόνο σωματικό παρευρίσκεται στην Αίθουσα και δείχνει την κοινοβουλευτική του ευαισθησία, την ώρα που θα μπορούσε να επικαλεσθεί αυτό ως λόγο, να μην παρευρεθεί σήμερα εδώ ή να συντομευθεί η διαδικασία. Θα έλεγα, όμως, ότι η δυνητικότητα της κατάθεσης για έλεγχο από το Ελεγκτικό Συνέδριο ευφυώς έχει προβλεφθεί για να μετρήσει και το βαθμό αξιοπιστίας γενικότερα του συστήματος, αλλά και τον ερεθισμό που πρέπει όλοι να έχουμε. Και το λέω αυτό, κύριε Υπουργέ, όχι διότι δεν αναγνωρίζω την ευαισθησία σας ή το γεγονός ότι δεν θα θέλατε άπλετο φως. Το Ελεγκτικό Συνέδριο, όμως, είναι ανώτατο δικαστήριο της πατρίδος μας και συνεπώς από την ώρα που και δυνητικά, για τέτοιες περιπτώσεις, μνημονεύει ο νόμος, θα έπρεπε, κατά την άποψη του ομιλούντος, οι συμβάσεις όλες πάνω από ένα δισεκατομμύριο, για να εμπεδωθεί η γενικότερη πεποίθηση εφαρμογής των νόμων, αλλά και ταυτόχρονα μιας διαδικασίας διαφάνειας, θα προήγετο από μία ανάλογη συμπεριφορά. Ελπίζω με αφορμή τα ερεθίσματα αυτής της Επερώτησης να δείξετε προς αυτήν την κατεύθυνση το ανάλογο ενδιαφέρον. Και να είστε βέβαιος, ότι όχι εμείς, αλλά το ίδιο το σύστημα θα μπει σε μία διαδικασία αυτοεξυγίανσης και αυτορύθμισης με τέτοιου είδους κινήσεις. Και αντιλαμβάνεσθε τι εννοώ και τι θέλω να πω.

Θέλω ακόμη, κύριοι συνάδελφοι, να κάνω και μια τρίτη παρατήρηση. Οι προτάσεις, στις οποίες αναφέρθηκε και ο συνάδελφος κ. Κορκολόπουλος και ο ομιλών δεν είναι προσωπικές προτάσεις. Αποτελούν θέσεις της Νέας Δημοκρατίας γύρω από αυτό το αντικείμενο και πώς εμείς βλέπουμε το θέμα ότι μπορεί να βοηθήσει στην εμπέδωση της αξιοπιστίας του, στη διαφάνειά του και στο απυρόβλητό του. Και με αυτήν τη συνείδηση χρέους, καταθέσαμε αυτές τις προτάσεις στην Εθνική Αντιπροσωπεία. Και χαιρόμαστε γιατί στη δευτερολογία του ο αξιότιμος κύριος Υπουργός στάθηκε, σημείο προς σημείο σ'αυτές τις προτάσεις και με την τοποθέτηση την οποία έκανε, ότι είναι ζητήματα που απασχολούν το Υπουργείο και ότι ενδεχομένως σύντομα πάνω σ'αυτά τα θέματα να υπάρξουν και νομοθετικές, αλλά και άλλες πρωτοβουλίες από την πλευρά της Κυβέρνησης.

Σελίδα 5639 

 

Θέλω επίσης να αναφερθώ και σε ένα άλλο θέμα το οποίο θεωρώ κρίσιμο. Το θέμα της συντήρησης και της λειτουργίας, είπε ο συνάδελφός μου κ. Κορκολόπουλος και το συναποδέχθηκε ο αρμόδιος Υπουργός, αλλά εμένα θα μου επιτρέψετε, κύριε Υπουργέ, να πάω σε ένα άλλο θέμα που δεν σχετίζεται με την Επερώτηση. Σας το έχω κάνει και ερώτηση και πήρα μία απάντηση, η οποία ήταν ελάχιστα κολακευτική για το Υπουργείο. Σας έκανα μία ερώτηση και σας έλεγα ότι οι πινακίδες κατεύθυνσης στην Αθήνα, που είναι ευθύνη του Υπουργείο σας, αν υπήρχε πράγματι παρακολούθηση, εάν τις βλέπει κανείς πρέπει να ντρέπεται ότι κυκλοφορεί μέσα στην πρωτεύουσα. Εδώ και χρόνια, σε μια χώρα, σε μια πρωτεύουσα, για την οποία σεμνυνόμεθα όλοι ότι είναι η καρδιά της ανθρωπότητας, με έναν Παρθενώνα, σε μια χώρα που δέχεται δέκα-δώδεκα εκατομμύρια τουρίστες το χρόνο, η Αθήνα, η πρωτεύουσα, να έχει πινακίδες οι οποίες είναι πινακίδες κατεύθυνσης σε εγκατάλειψη. Δείτε, μπαίνοντας μέσα στο Κοινοβούλιο από οποιαδήποτε κατεύθυνση, ή σε οποιοδήποτε δρόμο της Αθήνας, τι ακριβώς συμβαίνει.

Ακριβώς, με αφορμή την παρακολούθηση και τη λειτουργία των έργων και την εποπτεία, πάρτε αφορμή και εσείς και ο Γενικός σας Γραμματέας που είναι εδώ σήμερα ενόψει του ότι ήδη έχει ξεκινήσει και η νέα τουριστική περίοδος, να δώσουμε ένα δείγμα εμείς με την προτροπή μας και την επισήμανσή μας και εσείς με τη δράση και την αποτελεσματικότητα να αλλάξουμε αυτήν την πετρωμένη κατάσταση που υπάρχει εδώ και δέκα πέντε χρόνια με τις ίδιες κατεστραμένες σημάνσεις, χωρίς φωτισμό δείχνοντας διαφορετικές κατευθύνσεις σε ένα σύστημα μέσα στην πρωτεύουσά μας.

Κύριοι συνάδελφοι, υπήρξαν και άλλα δύο ζητήματα από την πλευρά της Νέας Δημοκρατία, γιατί για όλα τα θέματα μιλάμε για θεσμικό περιβάλλον, αλλά πάντοτε ξεχνούμε τον άνθρωπο και τον παράγοντα που καλείται να λειτουργήσει και να υπηρετήσει αυτές τις αρχές που εμείς καθιερώνουμε είτε στην Εθνική Αντιπροσωπεία είτε η Κυβέρνηση έχει ως κατευθυντήριες οδηγίες για να πραγματοποιήσει το κυβερνητικό πρόγραμμα που εφαρμόζει.

Αναφέρομαι στον ανθρώπινο παράγοντα του Υπουργείου σας, κύριε Υπουργέ και ειδικότερα στους μηχανικούς που υπηρετούν εκεί που αυτό το ισοπεδωτικό σύστημα αμοιβής τους που υπήρχε μέχρι σήμερα, αλλά και που το ίδιο σχεδόν πανομοιότυπο επανελήφθη και με το τελευταίο μισθολόγιο που με πρωτοβουλία η Κυβέρνησή σας έχει φέρει, δεν μπορεί πράγματι να επιτελέσει το σκοπό και να αμείψει τις σπουδές, και το έργο και την υπηρεσία την οποία καλούνται να κάνουν στο Υπουργείο σας, μαζί με το μεγάλο θέμα που με αφορμή σας έκανα αυτήν την παρέκβαση πριν από λίγο, για τα συμβαίνοντα στην πρωτεύουσά μας με τις πινακίδες κατεύθυνσης. Δώστε ιδιαίτερα μεγάλη σημασία στο σύστημα διαχείρισης, συντήρησης και παρακολούθησης της λειτουργίας των έργων που παραδίδονται. Θα είναι για το καλό όλων μας. Σας ευχαριστώ.

(Χειροκροτήματα από την Πλευρά της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο Υπουργός Περιβάλλοντος Χωροταξίας και Δημοσίων 'Εργων κ. Κωνσταντίνος Λαλιώτης, έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Η προτροπή που απηύθυνε ο κ. Σιούφας στο Υπουργείο, θέλω να πώ ότι είναι δεκτή, όχι μάλιστα αυτήν τη στιγμή, αλλά μας έχει απασχολήσει πολύ πριν η συντήρηση όλου του οδικού δικτύου σε όλη τη Χώρα με αιχμή και την Αττική, αλλά και τη Θεσσαλονίκη, τα μητροπολιτικά κέντρα, ακόμη και όλες τις άλλες πόλεις.

Ειδικά για την Αττική, μετά από αρκετά χρόνια, γίνεται πολύ συστηματική προσπάθεια συντήρησης των οδικών δικτύων τα τελευταία χρόνια και των κύριων αρτηριών. 

Για το θέμα της σήμανσης έχετε δίκιο, είναι και δικές μου παρατηρήσεις, παρατηρήσεις που κάνω πάρα πολύ συχνά στις υπηρεσίες του Υπουργείου, αλλά και σ'αυτό το σημείο γίνεται προσπάθεια. Υπάρχει μια αλληλουχία γεγονότων και συναποφάσεων με συναρμόδια Υπουργεία για τις πινακίδες. 'Οσο εύκολο και να φαίνεται, πρέπει πρώτα να εγκριθούν από το Υπουργείο Εμπορίου. Υπάρχει μια αργόσυρτη διαδικασία. 

Πιστεύω ότι θα εισακούσουν το δικό μας αίτημα και με τη δική σας προτροπή και με το δικό μας ενδιαφέρον να αλλάξουμε τα δεδομένα της σήμανσης μέσα και έξω από την Αττική. Νομίζω ότι το εθνικό και περιφερειακό δίκτυο έχει αρχίσει και αποκτά ικανοποιητική σήμανση.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, κηρύσσεται περαιωμένη η συζήτηση επί της Επερωτήσεως των συναδέλφων της Νέας Δημοκρατίας Β. Κορκολόπουλου, Γ. Τρυφωνίδη κ.λπ. κατά του Υπουργού ΠΕ.ΧΩ.Δ.Ε., "σχετικά με τις διαδικασίες ανάθεσης των δημοσίων έργων κ.λπ.".

Κύριοι συνάδελφοι, δέχεστε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 14.20' λύεται η συνεδρίαση για τη Δευτέρα, 14 Απριλίου 1997 και ώρα 18.00' με αντικείμενο εργασιών του Σώματος "Συζήτηση σύμφωνα με το άρθρο 148 παρ. 3 του Κανονισμού της Βουλής του πορίσματος της Εξεταστικής Επιτροπής για τη χορήγηση αδείας για το ΚΑΖΙΝΟ Φλοίσβου Αθηνών", σύμφωνα με την Ειδική Ημερήσια Διάταξη.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 


Σελίδα 5640 
