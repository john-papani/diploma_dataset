ΣΥΝΕΔΡΙΑΣΗ ΣΤ'
Δευτέρα 24 Απριλίου 2000
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ ΕΙΔΙΚΑ 
ΘΕΜΑΤΑ 
1. Συνέχιση της συζήτησης επί των προγραμματικών δηλώσεων τηςΚυβέρνησης, 
2. Ονομαστική ψηφοφορία για την παροχή ψήφου εμπιστοσύνης της Βουλής, 
3. Ανακοινώνεται: α) ότι το Εθνικό Συμβούλιο Ραδιοτηλεόρασης υπέβαλε την έκθεση πεπραγμένων 1999 σύμφωνα με το ν. 2644/98,β) επιστολή - δήλωση του Βουλευτή Θεσσαλονίκης Κ. Γκιουλέκα, 
ΟΜΙΛΗΤΕΣ Επί των προγραμματικών δηλώσεων: 
ΒΑΘΕΙΑΣ Ι., 
ΒΕΡΕΛΗΣ Χ., 
ΒΛΑΣΣΟΠΟΥΛΟΣ Ε., 
ΒΟΥΓΙΑΣ Σ., 
ΒΟΥΛΓΑΡΑΚΗΣ Γ., 
ΓΙΑΝΝΑΚΟΥ Μ., 
ΓΙΑΝΝΙΤΣΟΣ Α., 
ΓΙΑΝΝΟΠΟΥΛΟΣ Α., 
ΓΚΑΤΖΗΣ Ν., 
ΕΒΕΡΤ Μ., 
ΕΥΘΥΜΙΟΥ Π., 
ΚΑΛΟΣ Γ., 
ΚΑΝΕΛΛΗ Γ., 
ΚΑΤΣΙΛΙΕΡΗΣ Π., 
ΚΟΝΤΟΓΙΑΝΝΟΠΟΥΛΟΣ Β., 
ΚΟΡΚΟΛΟΠΟΥΛΟΣ Β., 
ΚΟΥΒΕΛΗΣ Φ., 
ΚΩΝΣΤΑΝΤΙΝΟΥ Φ., 
ΚΩΝΣΤΑΝΤΟΠΟΥΛΟΣ Ν., 
ΛΑΛΙΩΤΗΣ Κ., 
ΛΟΒΕΡΔΟΣ Α., 
ΜΑΓΚΟΥΦΗΣ Χ., 
ΜΑΓΚΡΙΩΤΗΣ Ι., 
ΜΑΝΟΣ Σ., 
ΜΑΝΤΕΛΗΣ Α., 
ΜΕΛΑΣ Π., 
ΜΗΤΣΟΤΑΚΗΣ Κ., 
ΜΠΑΚΟΓΙΑΝΝΗ Θ., 
ΝΑΚΟΣ Α., 
ΝΕΡΑΝΤΖΗΣ Α., 
ΞΗΡΟΤΥΡΗ Α., 
ΠΑΓΚΑΛΟΣ Θ., 
ΠΑΠΑΔΟΠΟΥΛΟΣ Α., 
ΠΑΠΑΝΔΡΕΟΥ Β., 
ΠΑΠΑΝΔΡΕΟΥ Γ., 
ΠΑΠΑΡΗΓΑ Α., 
ΠΑΥΛΟΠΟΥΛΟΣ Π., 
ΠΑΧΤΑΣ Χ., 
ΠΕΤΡΑΛΙΑ- ΠΑΛΛΗ Φ., 
ΣΓΟΥΡΙΔΗΣ Π., 
ΣΗΜΙΤΗΣ Κ., 
ΣΤΡΑΤΑΚΗΣ Ε., 
ΤΡΥΦΩΝΙΔΗΣ Γ., 
ΤΣΕΚΟΥΡΑΣ Ι., 
ΤΣΙΠΛΑΚΟΣ Α., 
ΤΣΙΤΟΥΡΙΔΗΣ Σ., 
ΧΕΙΜΑΡΑΣ Α., 
ΧΡΙΣΤΟΔΟΥΛΑΚΗΣ Ν., 
ΧΡΥΣΟΧΟΙΔΗΣ Μ., 
ΨΑΧΑΡΟΠΟΥΛΟΣ Γ.,        
ΚΕΦΑΛΟΓΙΑΝΝΗΣ Ι., 

ΠΡΑΚΤΙΚΑ ΒΟΥΛΗΣ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
Ζ' ΑΝΑΘΕΩΡΗΤΙΚΗ ΒΟΥΛΗ
ΣΥΝΟΔΟΣ Α'
ΣΥΝΕΔΡΙΑΣΗ ΣΤ'
Δευτέρα 24 Απριλίου 2000
---------------------------------
Αθήνα, σήμερα στις 24 Απριλίου 2000, ημέρα Δευτέρα και ώρα 10.18' συνήλθε στην Αίθουσα των συνεδριάσεων του  Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
 ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
  Εισερχόμεθα στηνΕΙΔΙΚΗ ΗΜΕΡΗΣΙΑ ΔΙΑΤΑΞΗ Συνέχιση της συζήτησης επί των προγραμματικών δηλώσεων τηςΚυβέρνησης και ψηφοφορία για την παροχή ψήφου εμπιστοσύνης της Βουλής προς την Κυβέρνηση.
 Ο κ. Γεώργιος Καλός έχει το λόγο.
 ΓΕΩΡΓΙΟΣ ΚΑΛΟΣ: Κυρίες και κύριοι συνάδελφοι, η διαδικασία ανάγνωσης από τον Πρωθυπουργό των προγραμματικών δηλώσεων της Κυβέρνησης, η οποία συμπληρώθηκε με τις λίγες χθεσινές αγορεύσεις κυβερνητικών στελεχών, θύμισε τις ωδίνες ενός προαναγγελθέντος τοκετού.
 Θα έλεγα με πλήρη συνείδηση του τι λέω κατά την ταπεινή μου άποψη "ώδινεν όρος έτεκεν μυν". Μια έκθεση πλούσια σε στόχους, αλλά οι στόχοι χιλιοακουσμένοι, φτωχή όμως σε προτάσεις, δηλαδή προτάσεις συγκεκριμένες για την αντιμετώπιση συγκεκριμένων και επιτακτικών προβλημάτων που ζητούν τη λύση τους.
 'Υφος προεκλογικό την ώρα που το μετεκλογικό -και το έχουμε όλοι συνείδηση σε αυτήν την Αίθουσα- επιτάσσει αυτοδεσμεύσεις στη θέση των απλών οραμάτων, τα οποία καλά είναι για προεκλογική χρήση, αλλά είναι πολύ-πολύ φτωχά ως ακούσματα για τη μετεκλογική, αν θέλετε, εκμετάλλευσή τους.
 'Ετσι, αρκεί να σταθεί κανείς στην κεντρική πρόταση του Πρωθυπουργού προς τη σύγχρονη Ελλάδα, για να κρίνει ασφαλώς με καθαρό μυαλό το συνολικό πακέτο των προγραμματικών δηλώσεων.
 Είπε ο Πρωθυπουργός -και το μεταφέρω αυτούσιο από το κείμενό του- "οι πολιτικές, αλλά και οι κοινωνικές δυνάμεις του τόπου οφείλουν να συνεργασθούν μαζί μας. Μιλώ για την τόλμη συναίνεσης". Και το υπογράμμισε.
 Απευθύνω, λοιπόν, προς όλο το κυβερνητικό σχήμα εκ μέρους της Αντιπολίτευσης μια απλή, αλλά πολύ σοβαρή κατά τη γνώμη μου ερώτηση: Ποιος οφείλει να έχει την πρώτιστη, την ακέραια και μέγιστη κατά μέρος ευθύνη για την υλοποίηση αυτού του στόχου; Ασφαλώς πιστεύω η Κυβέρνηση! Και επειδή δεν προέρχεται αυτή η Κυβέρνηση από παρθενογένεση, οφείλει κατά την ταπεινή μου άποψη να αναλογισθεί ότι στην προκάτοχό της έλειψε καθαρότατα η τόλμη για την υλοποίηση μιας τέτοιας συναίνεσης, επειδή κατά την άποψή μου περίσσεψε η οίηση της εξουσίας τότε, επειδή μαζί το μείζον ήταν να αποκρυβεί από το λαό το μέγεθος της φθοράς της, επειδή η τόλμη επιζητά μαζί να ολοκληρωθεί και την αρετή της δημοκρατίας στην πράξη, για να έχει νόημα η όποια συναίνεση. Και τέτοια αρετή δεν κατακτήθηκε δυστυχώς ποτέ υπό το βάρος της αδιαφάνειας αλλά και της διαπλοκής.
Θα έλεγα, λοιπόν, ότι εμείς πρώτοι απ' όλους προτείναμε χείραβοηθείας προς αυτήν την Κυβέρνηση, που μας αναλύει τους στόχους του αντίστοιχου κυβερνητικού προγράμματος, το οποίο ξεκινά τώρα και βρίσκεται εν εξελίξει του δικού της προγράμματος. Και ξεκινήσαμε από τον Πειραιά. Ξεκίνησα και εδήλωσα εκ μέρους του κόμματός μου ότι οι μεγάλοι στόχοιγια μια ναυτιλία ουσιαστική, για μια ναυτιλία η οποία φιλοδοξεί να έχει και να δημιουργήσει για το σύνολο και των εφοπλιστών και των Ελλήνων ναυτικών καλύτερες ημέρες, δεν έχουν καμία σχέση με τις ημέρες που πέρασαν, αλλά θα βάζουν τουλάχιστον το θεμέλιο λίθο για το μεγάλο θαύμα όμοιο με εκείνο της δεκαετίας του 1960 ή του 1950 -γιατί όχι- που το έφερε και το έκανε πραγματικότητα ο Κωνσταντίνος Καραμανλής.
Χθες, όμως, το βράδυ άκουσα από αυτό το Βήμα αναλυτικά τις δηλώσειςπου έκανε ως δικές του -αν θέλετε- προγραμματικές, σχηματικές διακηρύξειςο υπεύθυνος Υπουργός της Κυβέρνησης, ο Υπουργός Εμπορικής Ναυτιλίας. Και επειδή ο Πρωθυπουργός ένα λόγο δεν βρήκε -και το λέω ως παράπονο από το Βήμα αυτό- να πει για την ελληνική ναυτιλία, ως Βουλευτής Πειραιώς, άκουσα και θα ήθελα να πω δυο λόγια, ως απάντηση σε εκείνα που είπε χθες το βράδυ από το Βήμα ο Υπουργός Εμπορικής Ναυτιλίας.
 Μίλησε για τόνωση της ανταγωνιστικότητας της ελληνικής σημαίας. Θα ήθελα να σας πω ότι συνεπέστατα το ακούμε, κύριε Υπουργέ, από κυβερνητικά χείλη αυτό τουλάχιστον τα τελευταία έξι χρόνια και δυστυχώς τίποτα δεν έχει γίνει σ' αυτόν τον τομέα.
 Και δεν μας είπε -λαλίστατος ων ο κύριος Υπουργός Εμπορικής Ναυτιλίας- πώς σκέφτεται, γιατί αυτό είναι το ζητούμενο, απ' ό,τι φαίνεται από τον απολογισμό του προκατόχου του, δικού σας πρώην Υπουργού, πώς θα πετύχει την τόνωση του ανταγωνισμού της ελληνικής σημαίας, αφού την ισορροπήσει, αφού τη ζυγοσταθμίσει, επιτρέψτε μου να πω, προς το άλλο μεγάλο ζητούμενο που είναι η τύχη των Ελλήνων ναυτικών.
 Γιατί στόλος είτε ελληνόκτητος είτε στόλος υπό ελληνική σημαία δεν μπορεί να υπάρξει και θαύμα δεν γίνεται στην επαναφορά του οράματος μιας καλύτερης και δυναμικότερης ελληνικής ναυτιλίας, αν δεν λυθεί το πρόβλημα το εργασιακό των πολλών ελληνικών ναυτικών οικογενειών.
 Και ξέρετε ότι το πρόβλημα δεν είναι εύκολο, όπως δεν είναι εύκολο να λυθεί το πρόβλημα εξυγίανσης του Ναυτικού Απομαχικού Ταμείου. Δεν είναι δυνατό να υπάρξει ναυτικό επάγγελμα, δεν είναι δυνατό να κρατήσουμε τις θέσεις με όποιο κόστος πολιτικό ή οικονομικό ή εθνικό, αν θέλετε, αν δεν εξυγιανθεί το Ναυτικό Απομαχικό Ταμείο. Και δεν ακούστηκε τίποτα προς την κατεύθυνση αυτή.
 'Επειτα, επειδή ειπώθηκε από τον κύριο Υπουργό Εμπορικής Ναυτιλίας ότι μεγάλη σημασία θα δοθεί στη ναυτική εκπαίδευση, εγώ θα έλεγα ότι επιτέλους πρέπει να αφήσουμε τα ευχολόγια, γιατί τα ευχολόγια έγιναν πράξη, έγιναν θεσμικό πλαίσιο με την προηγούμενη Κυβέρνηση, λίγο καιρό πριν από τις εκλογές.
 Και εμείς προείπαμε τότε με πολύ καθαρό μυαλό και συνείδηση στον τότε Υπουργό Εμπορικής Ναυτιλίας ότι αυτό το πλαίσιο ήταν ανίκανο να βοηθήσει τη ναυτική εκπαίδευση, να στήσει στα πόδια τους τους 'Ελληνες ναυτικούς και να δημιουργήσει πολλαπλές θέσεις εργασίας.
 Τότε κανείς δεν μας άκουγε. Μας είπε μάλιστα ότι το πλαίσιο αυτό, κατά τη δική του φιλοδοξία, μπορούσε να είναι ένα πλαίσιο δεκαετίας.  Και ακούω τον νέο Υπουργό να λέει ότι φιλοδοξεί να κάνει ένα νέο θεσμικό πλαίσιο. 'Αρα δικαιωθήκαμε, δυστυχώς, και σ' αυτό.
 Τι είπε όμως ο Πρωθυπουργός για την παιδεία, που είναι ένας άλλος μεγάλος πυλώνας των καθημερινών -αν θέλετε- αναγκών της χώρας; Είπε ότι η εκπαιδευτική μεταρρύθμιση θα ολοκληρωθεί μετά από έναν ουσιαστικό διάλογο. Χαίρομαι και επιχαίρομαι και δεν το λέω σχηματικά.
 Επιτέλους να αρχίσει ο διάλογος, γιατί όταν φωνάζαμε χρόνια τώρα ότι πρέπει να γίνει καθαρός θεσμοθετημένος, ουσιαστικός, καταληκτικός διάλογος με συγκεκριμένη ατζέντα, ο προηγούμενος Υπουργός, αντί διαλόγου, έκανε μονολόγους. Και μάλιστα, κύριε Υπουργέ, μονολόγους ακριβοπληρωμένους από τα χρήματα του ελληνικού λαού, χωρίς να καταλήγει πουθενά, εφόσον το είδατε.
 Ο άλλος πόλος που θα έπρεπε να συμμετέχει στο διάλογο, δηλαδή οι μαθητές και ο τρίτος πόλος, οι καθηγητές και οι δάσκαλοι, ήταν στους δρόμους. Η ελληνική παιδεία ήταν στους δρόμους και εμείς είχαμε την αίσθηση ενός κατ' επίφαση διαλόγου, ο οποίος δεν έφερε αποτελέσματα ή μάλλον έφερε αποτελέσματα κάκιστα, όπως εκείνα τα οποία θαύμασε η ελληνική πραγματικότητα.
 Σαν δεύτερο στόχο ανέφερε ο κύριος Πρωθυπουργός ότι μέχρι το 2001 θα ολοκληρωθεί η σύνδεση όλων των σχολείων με το INTERNET. Και σας ερωτώ και σας παρακαλώ να το σημειώσετε και να του το πείτε, κύριε Υπουργέ: Πώς και με ποιους υπολογιστές; Αυτούς τους προ-προηγούμενης γενιάς;Εμείς επισκεφθήκαμε -και σας το τονίσαμε προεκλογικά- πολλά σχολείατης Αττικής, όχι της υπολοίπου Ελλάδας. Είδαμε την υποδομή σε νέες τεχνολογίες, ήταν όχι απλώς φτωχότατη, αλλά υποτυπώδης. Και σας τονίζω ότι η υποδομή αυτή της προ-προηγούμενης γενιάς δεν μπορεί να συνδεθεί με την υποδομή αυτή που φιλοδοξείτε να δώσετε τώρα μετεκλογικώς.
 Τρίτον, είπε ο κύριος Πρωθυπουργός ότι τα ΤΕΕ -και το μεταφέρω όπως το είπε- δηλαδή τα Τεχνικά και Επαγγελματικά Εκπαιδευτήρια οφείλουν ναπαρέχουν ολοκληρωμένη εκπαίδευση. Συμφωνούμε απεριόριστα. Και η Κυβέρνηση τι οφείλει; Αυτό είναι το ερώτημα. Τι ώφειλε; Αυτό είναι το τρίτο ερώτημα, ουσιαστικά για το μέλλον, γιατί το μέλλον τώρα αρχίζει. Τι θα οφείλει στα ΤΕΕ, για να μην πω ότι πριν μιλήσουμε γι' αυτά, πρέπει να σκεπτόμαστε την αιδώ. Εγώ θα σας έλεγα ότι τα ΤΕΕ είναι ο μεγάλος ασθενής του παραδοθέντος από την προηγούμενη και κληροδοτηθέντος από τη νυν Κυβέρνηση, ο μεγάλος ασθενής του συστήματος παιδείας.
'Οσον αφορά το θεσμό των βιβλιοθηκών, δεν είναι ανάγκη, θα τα πούμεστον κοινοβουλευτικό έλεγχο μετά το Πάσχα.
Ο κύριος Υπουργός, νομίζω τώρα που παραλαμβάνει θα γνωρίζει τιπαραλαμβάνει: Τριακόσια δισεκατομμύρια (300.000.000.000) άνοιγμα με τριακόσια εκατομμύρια (300.000.000) άνοιγμα μόνο για τις βιβλιοθήκες. Μιλώ για όλο το ΕΠΕΑΕΚ. Μιλώ για το ΕΠΕΑΕΚ που απευθύνεται στα cd, στις ηλεκτρονικές βιβλιοθήκες και στις πραγματικές βιβλιοθήκες. Δείτε το αυτό και τουλάχιστον βάλτε το σε μία σειρά.
 Και τέλος κεντρικό ρόλο στην προσπάθειά μας, είπε ο Πρωθυπουργός, θα έχει ο δάσκαλος και ο καθηγητής. Θα τον αναβαθμίσουμε ουσιαστικά με την επιμόρφωση. Μα ποια -ένα λεπτό, κύριε Πρόεδρε και τελειώνω- επιμόρφωση -απευθύνω το λόγο στην Κυβέρνηση- την επιμόρφωση του Σαββατοκύριακου; Αν περιοριστούμε σ' αυτήν, τότε η Ελλάδα του 2004, θα έχει να θυμάται πολλά άσχημα από την Ελλάδα του 1994. Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Ο κ. Χρήστος Μαγκούφης έχει το λόγο. 
ΧΡΗΣΤΟΣ ΜΑΓΚΟΥΦΗΣ: Κύριε Πρόεδρε, με σεβασμό στην ετυμηγορία τωνΕλλήνων πολιτών χαιρετίζω πρώτον το Σώμα της Βουλής των Ελλήνων ως τον ανώτατο θεσμό της κοινοβουλευτικής μας δημοκρατίας και εύχομαι υγεία και δύναμη στις συναδέλφισσες και συναδέλφους Βουλευτές προκειμένου όλοι μας να δυνηθούμε να εκπληρώσουμε στο ακέραιο το καθήκον μας και τις δεσμεύσεις μας έναντι του έθνους, της πατρίδας και του εκλογικού σώματος. Χαιρετίζω δεύτερον τον Πρόεδρο και την Κυβέρνηση ως έκφραση τηςετυμηγορίας του κυρίαρχου ελληνικού λαού να δώσει ξανά την εντολή στο ΠΑ.ΣΟ.Κ. και στον Κώστα Σημίτη να κυβερνήσει τον τόπο.  Εύχομαι στην Κυβέρνηση αποτελεσματικότητα στο έργο της, συνοδευόμενη με εμμονή στο πρόγραμμα του ΠΑ.ΣΟ.Κ. και τις δεσμεύσεις μας έναντι του ελληνικού λαού. Κυρίες και κύριοι συνάδελφοι, με την ανάγνωση των προγραμματικώνδηλώσεων της Κυβέρνησης από τον Πρωθυπουργό και την εξειδίκευση κατά τομέα πολιτικής από τους Υπουργούς, παρέχεται η ευκαιρία σε όλους μας να καταθέσουμε τις δικές μας προτάσεις προς την Κυβέρνηση, με στόχο τη μέγιστη δυνατή βελτίωση της προγραμματισθείσης πολιτικής. Ο θεσμικός μας ρόλος επιβάλλει τη συνθετική λειτουργία, την αναβάθμιση του Κοινοβουλίου και την εξύψωση του πολιτικού μας πολιτισμού.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδροςτης Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ) Παρατηρώ, δυστυχώς, στις τάξεις της Αντιπολίτευσης και κυρίως στη Νέα Δημοκρατία, μια νευρικότητα στον πολιτικό της λόγο, ωσάν να τα έχει χαμένα ένεκα της πρόσφατης εκλογικής της ήττας. Ο κ. Καραμανλής προσπαθεί να πείσει ότι οι προγραμματικές δηλώσεις είναι τάχα ασαφείς, ότι δεν υπάρχει σχέδιο κυβερνητικής πολιτικής, ότι τα λόγια δεν αρκούν και απαιτούνται πράξεις και με μηδενιστική διάθεση προσπαθεί να ισοπεδώσει τα πάντα. Μάταιος κόπος όμως, γιατί και έργο τεράστιο επιτεύχθηκε και πρόγραμμα νέο υπάρχει για τη συνέχιση της δημιουργικής μας πολιτικής προς χάρη των πολιτών και της πατρίδας.
 Απαντούμε στον κ. Καραμανλή και εν γένει στην Αντιπολίτευση ότι οι στρατηγικοί μας στόχοι, μέσα από μια σωστή ιεράρχηση, αποτελούν πλέον πραγματικότητα. Ο πρώτος εθνικός στόχος της ΟΝΕ επετεύχθη. Η πτώση των επιτοκίων, η μείωση των ελλειμμάτων και του δημόσιου χρέους και το ρίξιμο του πληθωρισμού από το 13,8% σε 2,1% αποτελούν πραγματικότητα. Η συμμετοχή της Ελλάδος στην Οικονομική και Νομισματική 'Ενωση αποτελεί γεγονός.
 Εδώ οφείλουμε να πούμε ένα μεγάλο ευχαριστώ στον ελληνικό λαό που αποδέχθηκε τις θυσίες και την αναγκαιότητα άσκησης μιας σκληρής μεν, δίκαιης δε οικονομικής πολιτικής προκειμένου να επιτευχθεί ο εθνικός μας στόχος.
Ο δεύτερος εθνικός στόχος της ισχυρής Ελλάδος επιτεύχθηκε επίσης. ΗΕλλάς δεν αποτελεί πλέον την "ψωροκώσταινα" άλλων εποχών. Είναι σήμερα ισχυρή, πρώτη δύναμη στα Βαλκάνια με φωνή, με οικονομική και πολιτική επιρροή, ισότιμη στην Ευρωπαϊκή 'Ενωση. Συνδιαμορφώνει με τους λοιπούς εταίρους μας το μέλλον μιας νέας Ευρώπης των λαών και όχι των μονοπωλίων.  Συνδιαμορφώνει τη νέα κοινωνική Ευρώπη. Προωθεί τις πολιτικές για τηνκοινή ευρωπαϊκή άμυνα και τη διασφάλιση των ενιαίων συνόρων. Προωθεί τη δημοκρατική πολιτική ένωση μιας πολυεθνικής Ευρώπης, αξιοποιώντας την πολυχρωμία των πολιτισμών και προσεγγίζοντας το όνειρο των μεγάλων ηγετών για την πολιτική ένωση της ευρωπαϊκής ηπείρου από τα Ουράλια μέχρι τον Ατλαντικό και από τη Μεσόγειο ως τις Σκανδιναβικές χώρες.
 Η Ελλάς είναι πλέον ισχυρή και ανήκει στο club των είκοσι πλουσιότερων χωρών του πλανήτη. Μετά τη σταθεροποίηση της οικονομίας η Ελλάς προχώρησε και προχωρεί με ταχείς ρυθμούς στην ανάπτυξη. Η διεθνής αναγνώριση είναι υπαρκτή. Ο ίδιος ο Πρόεδρος των Ηνωμένων Πολιτειών, αναφερόμενος στα επιτεύγματα της οικονομίας, τόνιζε το Νοέμβριο του 1999 πως αν δινόταν βραβείο για την οικονομία, αυτό θα το έπαιρνε η Ελλάδα. Δεν μας έκανε τη χάρη ο κ. Κλίντον. Απλά αναγνώρισε τα επιτεύγματάμας της ταχύρυθμης ανάπτυξης της οικονομίας μας, με θετικό ρυθμό ανάπτυξης 3,5% επί του ΑΕΠ έναντι του αρνητικού ρυθμού με μείον 1,6% επί του ΑΕΠ την περίοδο διακυβέρνησης της χώρας από τη Νέα Δημοκρατία και συγκεκριμένα τη μεταβολή της περιόδου 1992-1993.
Η ουσιαστική ανάπτυξη επιβεβαιώνεται ξεκάθαρα με την προσαύξηση τουασφαλέστερου δείκτη της βιομηχανικής παραγωγής κατά 5% προσαύξηση το 1999. Η ισχυρή Ελλάδα επιβεβαιώνεται με την ανατίμηση του εθνικού μας νομίσματος και τον για πρώτη φορά στην ιστορία του ελληνικού κράτους πλεονασματικό προϋπολογισμό του 1999.
 Αλλά και ο τρίτος εθνικός στόχος του εκσυγχρονισμού και της ανασυγκρότησης της χώρας επιτυγχάνεται διαρκώς. Το αποδεικνύει το γεγονός ότι όλη η Ελλάδα κατέστη ένα απέραντο εργοτάξιο. Το αποδεικνύει ο νέος ρόλος του κράτους -στρατηγείο- η αποκέντρωση στις περιφέρειες, η αναβάθμιση του πρώτου και δεύτερου βαθμού Τοπικής Αυτοδιοίκησης και ο εκσυγχρονισμός στη Δημόσια Διοίκηση.
 'Οπως βλέπετε, αγαπητοί συνάδελφοι και συναδέλφισσες της Αντιπολίτευσης, οι στόχοι που έθεσε η Κυβέρνηση του ΠΑΣΟΚ για την περίοδο 1996 έως το 2000 επιτεύχθηκαν. Και είναι αυτά τα επιτεύγματα, ιεραρχήσεις των στόχων μας, αλλά και το όραμά μας που εμπνέουν τον ελληνικό λαό που τον οδήγησαν και θα τον οδηγούν σε μία διαρκή ανανέωση της εντολής προς το ΠΑΣΟΚ να κυβερνά τον τόπο. Ο ελληνικός λαός που έχει μνήμη, γνώση και κρίση εμπιστεύθηκε και θα εμπιστεύεται το ΠΑΣΟΚ, γιατί οι θέσεις μας και οι πολιτικές μας πηγάζουν από τους πόθους και τα οράματα του λαού. Ο λαός γνωρίζει πως το ΠΑΣΟΚ έχει όραμα που δεν αναιρεί την πραγματικότητα, δεν προσπερνά την αλήθεια.
 Το όραμά μας λαμβάνει υπόψη τη γεωπολιτική και τους συσχετισμούς και τις δικές μας δυνάμεις. Διασφαλίζει την ειρήνη, ξεγλιστρά από τις δαγκάνες της υποταγής στη νέα τάξη πραγμάτων. Το νέο όραμά μας είναι κατ'εξοχήν ανθρωποκεντρικό και συνάμα ρεαλιστικό, γιατί η λύση στα προβλήματα της κοινωνίας και της πατρίδας, μόνο με πολιτικές ρεαλισμού μπορούν να λυθούν.
 Το όραμά μας που έρχεται από το χθες έχει αναφορά στο σήμερα και στοχεύει σ' ένα καλύτερο αύριο. Στο νέο μας πρόγραμμα, κυρίαρχο στόχο αποτελεί πλέον το κοινωνικό κράτος και η περαιτέρω ανάπτυξη της εθνικής μας οικονομίας. Το νέο μας πρόγραμμα προβλέπει την αντιμετώπιση των ανοικτών θεμάτων, όπως η ανεργία που πρέπει να αντιμετωπισθεί και ιδιαίτερα στη νεολαία.
 Η θέση μας πως το δικαίωμα στη ζωή συνυπάρχει με το δικαίωμα στην εργασία και την κοινωνική πολιτική μεταφράζεται σε πολιτική, που οδηγεί στη διαμόρφωση των τριακοσίων χιλιάδων νέων ευκαιριών απασχόλησηςκαι τριακοσίων χιλιάδων νέων θέσεων αμειβόμενης κατάρτισης ανέργων, μέσω των προγραμμάτων του ΟΑΕΔ και των ΚΕΚ για την περίοδο 2000 έως το 2004.
 Η ευημερία των δεικτών με στόχο την ευημερία των πολιτών συνοδεύεται για τη νέα τετραετία με δαπάνες σαράντα πέντε τρισεκατομμύρια (45.000.000.000.000) για το κοινωνικό κράτος. Η ανασυγκρότηση της χώρας που περνά την ανασυγκρότηση του κράτους στην περιφέρεια και την ισόμετρη ανάπτυξη μιας πολυκεντρικής Ελλάδος συνεχίζεται δυναμικά με τη διάθεση του 80% των 15,7 τρισεκατομμυρίων πόρων του τρίτου Κοινοτικού ΠλαισίουΣτήριξης για την ελληνική περιφέρεια.
 Μέλημά μας αποτελεί η θετική αναδόμηση του παραγωγικού συστήματος, η κατάργηση της όποιας σπατάλης του δημόσιου χρήματος, η καθυπόταξη της αισχροκέρδειας του τραπεζικού συστήματος και η άσκηση της αναπτυξιακής πολιτικής με τρόπο που να σέβεται το περιβάλλον και τα όρια ανοχής των οικοσυστημάτων.
 Με την πίστη ότι το μέλλον μας είναι η συνάρτηση της γνώσης και γνώση σημαίνει παιδεία, προωθήσαμε την εκπαιδευτική μεταρρύθμιση παίρνοντας παράλληλα τα απαραίτητα βελτιωτικά μέτρα. Κυρίαρχη επιλογή αποτελεί η βελτίωση του συστήματος υγείας-πρόνοιας και ασφάλισης ως αναγκαία προσφορά στη ζωή. Και πιστεύω πως το δίδυμο του κ. Αλέκου Παπαδόπουλου και του κ. Γιαννίτση στα αντίστοιχα Υπουργεία αποτελεί την εγγύηση για την πρόγευση της επιτυχίας στους δύσκολους αυτούς τομείς.
 Η διασφάλιση της πολιτικής και οικονομικής δημοκρατίας είναι σίγουρο μέλημα της Κυβέρνησης, αλλά κατ'εξοχήν είναι πρώτα απ'όλα θέμα του δικού μας θεσμικού ρόλου, που όταν χρειάζεται οφείλουμε να καθιστούμε τη Βουλή κυβερνώσα.
 Η ισονομία και η ισοπολιτεία οφείλει να διευρύνεται συνεχώς. Η θεσμική κατοχύρωση και οι νομοθετικές και κυβερνητικές ρυθμίσεις, που απαιτούνται για τη ρύθμιση χρονιζόντων θεμάτων είναι αναγκαίες στην εποχή του 2000 όσο ποτέ άλλοτε. Δεν είναι δυνατόν η παραπέρα διαιώνιση της ερμαφρόδιτης κατάστασης των τσιφλικιών, εκκλησιαστικών, ιδιωτικών διακατεχομένων. Τα δάση πρέπει να περάσουν στο ελληνικό δημόσιο. Η Κυβέρνηση οφείλει να συμπεριλάβει στο πρόγραμμά της την άμεση και ουσιαστική αντιμετώπιση και επίλυση του ζητήματος των τσιφλικιών.
Το Κτηματολόγιο μπορεί και πρέπει να ξεκινήσει την ουσιαστικήκαταγραφή των τσιφλικιών εδώ και τώρα. Εν έτει 2000 δεν μπορεί να στοιβάζονται και να καταδικάζονται στα δικαστήρια οι κτηνοτρόφοι της χώρας μας, που προσπαθούν να επιβιώσουν βοσκώντας τα ζωντανά τους στις χορτολιβαδικές και δασικές εκτάσεις των όποιων τσιφλικιών.
Η ελληνική πολιτεία, η Κυβέρνηση πρέπει να αναλάβει την πρωτοβουλίατης συνεννόησης με την Εκκλησία και τον Αρχιεπίσκοπο Χριστόδουλο όσον αφορά τα λεγόμενα μοναστηριακά τσιφλίκια, καθώς και ειδική μέριμνα για την περίπτωση του δάσους Ριγγλόβου και των κατοίκων του Γαύρου.
 Η πολιτεία πρέπει να πάρει μέτρα πριν χυθεί αίμα στο Νομό Τρικάλων. Ο αρμόδιος Υπουργός Γεωργίας να σταματήσει με απόφασή του την υλοτόμηση του δάσους Ριγγλόβου και να παραπέμψει το θέμα στο Συμβούλιο Ιδιοκτησίας Δασών, με στόχο την ουσιαστική ρύθμιση.
 Επειδή δεν επαρκεί ο χρόνος, θα καταθέσω το υπόμνημα της Γενικής Συνέλευσης των κατοίκων του Γαύρου, της Κοινότητας Γαύρου Καλαμπάκας, προς τη Βουλή των Ελλήνων.
 Δράττομαι της ευκαιρίας της παρουσίας του Υπουργού Μεταφορών και Επικοινωνιών εδώ, για να τονίσω ότι τα έργα και οι μελέτες οφείλουν να είναι ολοκληρωμένα. Σε σχέση με τον Ο.Σ.Ε. και συγκεκριμένα με τη γραμμή Παλαιοφαρσάλων - Καλαμπάκας υπάρχει αυτήν τη στιγμή ένα πρόβλημα τεράστιο.  Η διέλευση της γραμμής μέσα από την πόλη των Τρικάλων δεν μπορεί να χωρίζει την πόλη και να καταργεί τις λειτουργίες της. Χρειάζεται να αλλάξει τις αποφάσεις...
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Βουλευτού) 'Ενα λεπτό, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): 'Οχι, κύριε συνάδελφε, νακλείσετε το ταχύτερο.
 ΧΡΗΣΤΟΣ ΜΑΓΚΟΥΦΗΣ: Χρειάζεται ο Ο.Σ.Ε. να αλλάξει τις αποφάσεις του. Δεν μπορεί να καταργηθούν οι ισόπεδες διαβάσεις, πρέπει να γίνουν ελεγχόμενες, για να πάψουν να υπάρχουν και τα ατυχήματα. Σ' αυτήν την κατεύθυνση εκτιμώ ότι θα έχουμε μία συνεννόηση με τον αρμόδιο Υπουργό. Παράλληλα, για την περαιτέρω ανάπτυξη της Θεσσαλίας χρειάζεται η εδώκαι τώρα δημοπράτηση του έργου της Ε65 και η προώθηση του ζητήματος της σιδηροδρομικής σύνδεσης Καλαμπάκας - Κοζάνης.
 ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε συνάδελφε, σε δύο δευτερόλεπτα.
 ΧΡΗΣΤΟΣ ΜΑΓΚΟΥΦΗΣ: Κλείνοντας, παρέχω εμπιστοσύνη στην Κυβέρνηση του ΠΑ.ΣΟ.Κ., γιατί αυτό το πρόγραμμα, το οποίο έχει, είναι παράγωγο της πολιτικής του και των οραμάτων του λαού μας.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Κωνσταντίνος Γείτονας): Η κ. Φάνη Πετραλιά - Πάλλη έχειτο λόγο.
 ΦΑΝΗ ΠΕΤΡΑΛΙΑ - ΠΑΛΛΗ: Κύριε Πρόεδρε, επιτρέψτε μου πριν ξεκινήσω να σας συγχαρώ για τα νέα σας καθήκοντα μια και, όπως αντιλαμβάνομαι, είναι η παρθενική σας ημέρα στην 'Εδρα. Να σας ευχηθώ τα καθήκοντά σας να είναι ιδιαίτερα επιτυχημένα.
Σε σας απευθύνθηκα, δεν ξέρω αν το καταλάβατε. 'Ισως δεν έχετεσυνηθίσει ακόμη να ακούτε την προσφώνηση, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Πρόσεχα το ρολόϊ να μη σαςαδικήσω στο χρόνο.
ΦΑΝΗ ΠΕΤΡΑΛΙΑ - ΠΑΛΛΗ: Μπορείτε να μου προσμετρήσετε το χρόνο. 
ΠΡΟΕΔΡΕΥΩΝ (Κωνσταντίνος Γείτονας): Σας ευχαριστώ πάρα πολύ και μετην ευκαιρία αυτή όλους τους συναδέλφους, κυρίες και κυρίους, που με τίμησαν με την εμπιστοσύνη τους.
ΦΑΝΗ ΠΕΤΡΑΛΙΑ - ΠΑΛΛΗ: Κυρίες και κύριοι συνάδελφοι, όταν τοΣεπτέμβριο του 1997 η χώρα μας αναλάμβανε τους Ολυμπιακούς Αγώνες, η Νέα Δημοκρατία κι εγώ προσωπικά είχαμε πει ότι απαιτούνται τρία πράγματα για να πετύχει αυτό το εθνικό εγχείρημα: Εθνική ομοψυχία, αποτελεσματικότητα και κρυστάλλινη διαφάνεια.
 Βέβαια, πρέπει να πω ότι αμέσως μετά εμείς, η Νέα Δημοκρατία, είχαμε πει ότι θέταμε τις δυνάμεις μας στην υπηρεσία της Κυβέρνησης, στο να στηρίξουμε την Κυβέρνηση. Γιατί είναι ένα εθνικό εγχείρημα, αλλά και γιατί όλοι γνωρίζουμε πολύ καλά ότι αν πετύχουν οι Αγώνες, θα πετύχει η Ελλάδα, αν αποτύχουν οι Αγώνες, θα αποτύχει η Ελλάδα και όχι κάποιος Υπουργός ή κάποιος Πρωθυπουργός.
 Αυτήν την ιστορική, αν θέλετε, αναδρομή έκανα, κύριοι συνάδελφοι, ακούγοντας τον Πρωθυπουργό χθες να μιλάει για συναίνεση με τόλμη. Αλλά σκέφτηκα ότι η συναίνεση δεν είναι φραστική.
Θέσαμε τότε τις δυνάμεις μας στην υπηρεσία της Κυβέρνησης, αλλά απότην Κυβέρνηση δεν λάβαμε καμία πρόσκληση και καμία απάντηση για να βοηθήσουμε κι εμείς στο μεγάλο αυτό εγχείρημα.
 'Ακουσα τον Πρωθυπουργό να λέει χθες ότι είναι πρώτη προτεραιότητα οι Ολυμπιακοί Αγώνες. Αλλά δεν μας είπε το πώς. Γιατί νομίζω ότι από μεγάλα λόγια σε αυτήν την Αίθουσα έχουμε επανειλημμένως χορτάσει.
 Το "χαστούκι", όπως το ονόμασε μία μερίδα του Τύπου του Σάμαρανγκ, ή όπως αλλιώς χαρακτηρίστηκε, μπορεί μεν ως αποδέκτη να είχε το μάγουλο της Κυβέρνησης, αλλά μας πόνεσε όλους πάρα πολύ, γιατί ήταν μία προσβολή για τη χώρα μας και κανένας δεν πρέπει να αφήνει ποτέ την Ελλάδα να δέχεται τέτοιου είδους προσβολές με κίτρινες ή κόκκινες κάρτες.
Οι δηλώσεις Σάμαρανγκ -ας είμαστε ρεαλιστές- ήταν αναμενόμενες. Δενέγιναν για πρώτη φορά. Ο ίδιος ο κ. Σάμαρανγκ, όπως μαθαίνουμε από την ειδησεογραφία και όπως ξέρουμε, επανειλημμένως είχε αναφέρει στον κύριο Πρωθυπουργό  τη μεγάλη καθυστέρηση της όλης διοργάνωσης και όχι μόνο των έργων. Και αυτές οι δηλώσεις είχαν γίνει από τον πρόεδρο της επιτροπής αξιολόγησης κ. Ρογκ σε συνεντεύξεις Τύπου, που είχε δώσει πριν από λίγες μέρες στην Αθήνα. Και είναι χαρακτηριστικό αυτό το οποίο πολλά μέλη της Διεθνούς Ολυμπιακής Επιτροπής είχαν και έχουν πει -και ουσιαστικά το επιβεβαιώνουν- ότι "όταν ερχόμαστε στην Ελλάδα βρίσκουμε πολλούς αρμόδιους, αλλά κανέναν υπεύθυνο".
 'Οταν πήραμε το 1997 με το φάκελο του μακαρίτη Κανδύλη τους Ολυμπιακούς Αγώνες, πρέπει να σας πω ότι ήμασταν σε καλύτερη μοίρα και πιο έτοιμοι απ' ό,τι είμαστε σήμερα. 'Ηταν δεδομένες οι χωροθετήσεις των έργων, υπήρχε ένας προϋπολογισμός, ενώ σήμερα, περίπου τρία χρόνια μετά, δεν υπάρχει ούτε γενικός και ειδικός προϋπολογισμός, οι δε χωροθετήσεις, αφού έκαναν ένα μεγάλο γύρο επί δυόμισι ολόκληρα χρόνια, πριν από λίγο σταθεροποιήθηκαν και επιβεβαιώθηκαν.
 Εδώ πρέπει να πω, επειδή βλέπω τον κ. Βερελή, τότε Υφυπουργό ΠΕΧΩΔΕ, ότι υπήρχαν βεβαιώσεις μέσα στο φάκελο με την υπογραφή του Προέδρουτης Δημοκρατίας και με την υπογραφή του κ. Λαλιώτη για το θέμα των χωροθετήσεων. Είναι η γνωστή αλληλογραφία μετά, όταν στη διυπουργική μπαίνει ο κ. Βερελής, διότι στόχος τότε του κ. Σημίτη ήταν να μείνει απέξω ο κ.  Λαλιώτης. Και αυτό πλήρωσαν οι Ολυμπιακοί Αγώνες και η διοργάνωση. Και τότε υπήρξαν οι περίφημες επιστολές, που είχαν ανταλλαγεί μεταξύ του κ. Βενιζέλου, του κ. Λαλιώτη, αλλά και του κ. Βερελή με τον κ. Λαλιώτη, όπου απεκαλείτο ο φάκελος διεκδίκησης, με υπογραφή του κ.  Λαλιώτη, ως έκθεση ιδεών. Αυτό για να θυμηθούν ή για να το μάθουν οι νεότεροι συνάδελφοι.
  Τι επακολούθησε; 'Αρχισαν οι επαναχωροθετήσεις.
  Κύριε Βερελή, ας θυμηθούμε το περίφημο νησάκι σας, το οποίο ήταν και πολύ ωραίο ίσως, αλλά και αυτό το έφαγε το μαύρο σκοτάδι πάρα πολύ γρήγορα μετά από πολλές παραπλανήσεις, αλλά ο φάκελος ανετράπη με πρόσχημα τις επαναχωροθετήσεις, γιατί ουσιαστικά αυτό που συνέβαινε ήταν ένας ενδοκυβερνητικός αγώνας για τον έλεγχο της διοργάνωσης.
   Αξίζει να σας πω -και πώς αποδεικνύεται αυτό- ότι στο πρώτο νομοθέτημα που ήλθε στη Βουλή, υπήρχε ειδική διάταξη, κύριοι συνάδελφοι, που έλεγε ότι ο Υπουργός ΠΕ.ΧΩ.ΔΕ., δηλαδή ο κ. Λαλιώτης, για να μαθαίνει για την πορεία των ολυμπιακών έργων, πρέπει να απευθύνεται εγγράφως στονΥφυπουργό του, δηλαδή τον κ. Βερελή. Ο κ. Βερελής για πολύ καιρό μέλος της διυπουργικής, ξαφνικά εξαϋλώθηκε, χάθηκε από τη διυπουργική. Ενώ ήταν εκείνος που είχε την ευθύνη μέχρι εκείνη την ώρα, εξαφανίστηκε. Δεν υπάρχει καν απόφαση που να λέει ότι δεν μετέχει ο κ. Βερελής. Απλά είχαμε τις νέες ανακατατάξεις, γιατί μέσα απ' αυτό το κομμάτι των Ολυμπιακών Αγώνων παιζόταν από εκείνη την εποχή η μετά Σημίτη εποχή και βεβαίως η μάχη των επιγόνων για το ποιος θα είναι ο αρχηγός μετά το Σημίτη.
 Και ερχόμαστε στην εποχή του κ. Βενιζέλου, για να διανεμηθούν, να αφαιρεθούν και να επαναδιανεμηθούν εξουσίες και αρμοδιότητες για το 2004. Η επιτροπή του 2004 -ας είμαστε ρεαλιστές και ας λέμε τα πράγματα με το όνομά τους- δεν έχει καμία δύναμη, καμία εξουσία.
Σήμερα το εξιλαστήριο θύμα μπορεί να είναι ο κ. Μπακούρης. Μα, οκ. Μπακούρης δεν έχει καμία δύναμη. Αλλού είναι τα κέντρα και είναι και πολλά τα κέντρα. Ξέρετε ότι μόνο μέσα από τα τρία νομοθετήματα, που έχουν περάσει από τη Βουλή είναι είκοσι εννέα οι φορείς; Ποιος είναι ο ένας ο κουμανταδόρος; Δεν υπάρχει αυτός. Τα κέντρα είναι πολλά. Με το νόμο που έχει περάσει η Κυβέρνηση έχουμε ένα ολυμπιακό βατικανό. 'Ισως είναι και επίτηδες όλα αυτά για να διαχέονται οι ευθύνες και τα ίχνη. Τη λάντζα κάνει ο κ. Μπακούρης. Την καθημερινή λάντζα κάνει μόνο.
Και θα έλεγα ότι φαίνεται αυτό από το προσωπικό ρεκόρ του κ. Σημίτη,διότι ο κ. Σημίτης δεν έκανε ανασχηματισμούς κι όμως έχουμε τρεις Υπουργούς για τον ίδιο τομέα μέσα σε ένα πολύ μικρό χρονικό διάστημα. Βλέπω εδώ τον κ. Πάχτα. Και θα θυμίσω ότι σε κάποια από τιςσυνεδριάσεις της εθνικής επιτροπής, κύριε Πάχτα, σας είχα ρωτήσει για τα περίφημα τριακόσια σαράντα δισεκατομμύρια (340.000.000.000) που η τότε αντιπρόεδρος του 2004 είχε πει ότι εξασφαλίσατε από το ευρωπαϊκό πλαίσιο στήριξης, παρ' όλο που ο αθλητισμός είναι γνωστό ότι δεν είναι επιλέξιμο.    Αλλά εμείς το χειροκροτήσαμε και είπαμε "μπράβο σας". Και θυμάμαι ότι τιναχτήκατε ολόκληρος επάνω και είπατε "όχι, δεν υπάρχει τέτοιο πράγμα". Επιτέλους, ποιοι μας λένε την αλήθεια και ποιοι μας λένε τα ψέματα; Τι συμβαίνει ακριβώς; Μέχρι σήμερα τίποτα δεν ξέρουμε. 'Ο,τι μαθαίνουμε είναι από όποιες πληροφορίες μπορούμε να έχουμε και ό,τι διαβάζουμε από τις εφημερίδες.
  Λέγαμε τότε εδώ -στο πρώτο νομοθέτημα είχα την τιμή να είμαι εισηγήτρια- μην τριχοτομείτε τα έργα. Αφήστε τη Γενική Γραμματεία Αθλητισμού, η οποία έχει τη γνώση, έχει τις υπηρεσίες να κάνει τα έργα. Περιπλανήθηκαν τα έργα επί τρία χρόνια για να φθάσουν σήμερα τα λεγόμενα ορφανά στο ΥΠΕΧΩΔΕ.
  Και θα σας θυμίσω ότι ο ίδιος ο κ. Βενιζέλος πριν από δυόμισι χρόνια είχε πει ότι αν άρχιζε τότε το Ολυμπιακό Χωριό, θα τελείωνε δύο μήνες πριν τους Ολυμπιακούς. Σήμερα που μιλάμε δεν έχει τελειώσει καν η προθεσμία της αρχιτεκτονικής μελέτης του Ολυμπιακού Χωριού. Η μόνη κίνηση που έκανε το "2004" ήταν να ακυρώσει το διαγωνισμό για το Ολυμπιακό Χωριό. Ούτε καν αρχιτεκτονική μελέτη δεν υπάρχει σήμερα. Πώς θα πάμε έτσι, λοιπόν, για τους Ολυμπιακούς Αγώνες, την ώρα κατά την οποία οι Ολυμπιακοί Αγώνες δεν είναι μόνο έργα και κακώς στεκόμαστε μόνο εκεί.
 Ο κ. Φασούλας ξέρει πάρα πολύ καλά ότι οι Ολυμπιακοί Αγώνες είναιαθλητικό γεγονός και ξέρετε ότι οι αρμόδιοι πριν από λίγο καιρό μόλις τελειώσανε ...
  (Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κυρία συνάδελφε. 
ΦΑΝΗ ΠΕΤΡΑΛΙΑ-ΠΑΛΛΗ:...ένα πρώτο κύκλο επαφών με τις ομοσπονδίες.
Μα, χωρίς αθλητές...
Μήπως δεν ξέρετε να πατάτε το κουμπάκι, κύριε Πρόεδρε; 'Η αυτό σημαίνει να τελειώσω γρήγορα; ΠΡΟΕΔΡΕΥΩΝ (Κωνσταντίνος Γείτονας): Κυρία συνάδελφε, παρακαλώ να ολοκληρώσετε σε λίγα δευτερόλεπτα για να διευκολύνουμε όλους τους συναδέλφους να μιλήσουν.
 ΦΑΝΗ ΠΕΤΡΑΛΙΑ-ΠΑΛΛΗ: Σε ένα δευτερόλεπτο τελειώνω.
Θα ήθελα, λοιπόν, να πω ότι όλα αυτά μας κάνουν να έχουμε πολλέςσκέψεις. Υπάρχει άρθρο μέσα στο νόμο, βάσει του οποίου δίνεται η δυνατότητα στο Υπουργικό Συμβούλιο να βαφτίζει ολυμπιακό έργο, το οποιοδήποτε έργο και να προχωρεί σε απευθείας αναθέσεις.
 Εμείς προειδοποιούμε την Κυβέρνηση ότι η Νέα Δημοκρατία είναι στη διάθεση της, να συνεργαστούμε μαζί τους, γιατί είναι οι μεταφορές, είναι τα ραδιοτηλεοπτικά, είναι το αθλητικό κομμάτι ...
ΠΡΟΕΔΡΕΥΩΝ (Κωνσταντίνος Γείτονας): Κυρία συνάδελφε, παρακαλώολοκληρώστε.
ΦΑΝΗ ΠΕΤΡΑΛΙΑ-ΠΑΛΛΗ: Αλλά προειδοποιούμε την Κυβέρνηση να μηντολμήσει να προχωρήσει σε απευθείας αναθέσεις, γιατί η διαφάνεια είναι το υπ'αριθμόν ένα ζητούμενο γι' αυτούς τους Ολυμπιακούς Αγώνες.
Και επειδή δεν έχω το χρόνο να αναφερθώ σε τίποτε άλλο, θα καταθέσωστα Πρακτικά...
 ΠΡΟΕΔΡΕΥΩΝ (Κωνσταντίνος Γείτονας): Κυρία συνάδελφε, παρακαλώ.
ΦΑΝΗ ΠΕΤΡΑΛΙΑ-ΠΑΛΛΗ:...όλες τις παρατηρήσεις μου για το κάθε έναολυμπιακό έργο με το ιστορικό, τις παρατηρήσεις, τις καθυστερήσεις και πού οδηγείται η κατάσταση. Ευχαριστώ πολύ.
 (Στο σημείο αυτό η Βουλευτής κ. Φάνη Πετραλιά-Πάλλη καταθέτει για τα Πρακτικά τα προαναφερθέντα στοιχεία, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) (Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΩΝ (Κωνσταντίνος Γείτονας): Ο Υπουργός Μεταφορών καιΕπικοινωνιών κ. Βερελής έχει το λόγο, για είκοσι λεπτά.
 ΧΡΗΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Κύριε Πρόεδρε, αφού ευχαριστήσω το Σώμα, θα ήθελα να πω μία λέξη μόνο για τους Ολυμπιακούς Αγώνες, γιατί η κ. Πετραλιά φαίνεται ότι έχει ξεχάσει μερικά πράγματα.
 Της είχα αποστείλει μια προσωπική επιστολή, από τριάντα περίπου σημεία, η οποία νομίζω ότι αν την ανασύρει και τη διαβάσει, θα έχει πολύ συγκεκριμένες απαντήσεις, ειδικά για το θέμα των χωροθετήσεων στο οποίο είχα μια υπευθυνότητα.
 ΦΑΝΗ ΠΕΤΡΑΛΙΑ-ΠΑΛΛΗ: 'Ηταν τόσο απρεπής, που το θυμάμαι.
 ΧΡΗΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Γνωρίζετε, κυρία Πετραλιά, ότι υπήρξε μια αλλαγή όταν μέσα στο δρυμό της Πάρνηθας είχε χωροθετηθεί ο ιππόδρομος και υπήρχε τεράστιο πρόβλημα και με το διάταγμα προστασίας του Κηφισσού. Μέσα σε δυο μήνες χωροθετήσαμε πολύ ορθά στα Μεσόγεια, στο Μαρκόπουλο.
 Κυρίες και κύριοι συνάδελφοι, το Υπουργείο Μεταφορών και Επικοινωνιών έχει ένα τεράστιο εύρος ευθύνης. Ο τομέας των μεταφορών έχει μετεξελιχθεί τα τελευταία χρόνια σε ένα σημαντικό μοχλό ανάπτυξης της χώρας μας και σήμερα, μέσα από ένα πλέγμα δράσεων, έχουμε ως στόχο ένα σύστημα μεταφορών, που εξυπηρετεί τον πολίτη, που πρέπει να παρέχει ασφάλεια και να σέβεται το περιβάλλον.
Το Υπουργείο Μεταφορών προκειμένου να μπορέσει να εκπληρώσειαποτελεσματικά τη στρατηγική του αποστολή έχει δρομολογήσει μια σειρά από αναγκαίες δράσεις.
 Στόχος είναι να μεταβληθεί από καθαρά διαχειριστικό φορέα σε ένα σύγχρονο επιτελικό εργαλείο στήριξης της κοινωνικής και οικονομικής ανάπτυξης της χώρας. Βεβαίως αυτό θα έχει σαν άμεσο αποτέλεσμα την αναβάθμιση των υπηρεσιών, που παρέχονται προς τον πολίτη.
 Η αποστολή του Υπουργείου Μεταφορών εξειδικεύεται, με τη χάραξη εθνικής πολιτικής μεταφορών και τη βελτίωση των υποδομών σε όλη την ελληνική επικράτεια στους τομείς αρμοδιότητάς του, σιδηρόδρομους αεροδρόμια, αστικές συγκοινωνίες.
Παράλληλα, πρέπει να διευρυνθεί το θεσμικό πλαίσιο, που εξασφαλίζειτην ανάπτυξη υπηρεσιών υψηλής ποιότητας σε συνθήκες υγειούς ανταγωνισμού. Σήμερα, το Υπουργείο Μεταφορών ασκεί ουσιαστική διοικητική καιεπιχειρησιακή εποπτεία σε μια σειρά κρίσιμων για την ανάπτυξη της χώρας ΔΕΚΟ, που σχετίζονται άμεσα  με την ποιότητα ζωής των πολιτών.
 Βασικοί μας στόχοι, λοιπόν, είναι πρώτα απ' όλα η βελτίωση των παρεχόμενων υπηρεσιών, με ασφάλεια τόσο για τις επιβατικές όσο και για τις εμπορευματικές μεταφορές, η οικονομική εξυγίανση και ο εκσυγχρονισμός των φορέων στον τομέα των μεταφορών, η αλλαγή -και αυτό είναι σημαντικότατο- του πρότυπου κινητικότητας των πολιτών, με ταυτόχρονη αύξηση της χρησιμοποίησης των μέσων μαζικής μεταφοράς -και αυτό είναι ένας στόχος που χρειάζεται τη συνέργια των πάντων- η προώθηση και ενίσχυση των συνδυασμένων μεταφορών και τέλος η ανάδειξή μας ως κυρίαρχου γεωπολιτικού τομέα μεταφορών στη νοτιανατολική Ευρώπη.
 Υπάρχει ένα έργο στο Υπουργείο Μεταφορών, το οποίο δεν πρέπει και δεν μπορεί να μηδενίζεται. Υπάρχει η ανάπτυξη του μετρό και η αναγκαιότητα διατήρησής του σε υψηλό επίπεδο για τις υπηρεσίες που προσφέρει. Υπάρχει η προμήθεια μπροστά μας, των τετρακοσίων καινούριων θερμικών λεωφορείων, ενώ ήδη έχουν παραληφθεί τριακόσια πενήντα. 'Εχουν δρομολογηθεί πενήντα πέντε περίπου νέα τρόλεϊ, τα οποία κινούνται στην Αθήνα. 'Εχει ανακαινισθεί ένα μεγάλο τμήμα του σταθμού του ΗΣΑΠ στον Πειραιά. 'Εχουν μπει δεκατρείς λεωφορειακές γραμμές εξπρές που λειτουργούν ολόκληρη την ημέρα. 'Εχουν εγκριθεί δώδεκα διαδημοτικές και τοπικές γραμμές, με ιδιαίτερη έμφαση στα δυτικά προάστια της Αττικής. Νέες αποκλειστικές λωρίδες για λεωφορεία και τρόλεϊ είναι ένας από τους βασικούς στόχους, προκειμένου να αποκτήσουμε μια κρισιμότατη παράμετρο, που λέγεται αύξηση της ταχύτητας κίνησης των μέσων μαζικής μεταφοράς, που θα είναι και ένας από τους βασικούς λόγους, για τους οποίους θα τα προτιμήσουν οι πολίτες. 'Εχουμε κάνει παρεμβάσεις σε περίπου σαράντα αεροδρόμια της χώρας,συνολικού προϋπολογισμού τετρακοσίων δισεκατομμυρίων (400.000.000.000).  Υπάρχουν σχέδια ανάπτυξης για όλα τα αεροδρόμια και σχέδια διαχείρισης αεροπορικής υποδομής σε ολόκληρες τις περιφέρειες. Η εναέρια κυκλοφορία απαιτεί βελτίωση της αποτελεσματικότητας, του συστήματός της με αποτέλεσμα τη μείωση των καθυστερήσεων και ήδη έχουμε μια σημαντικότατη μείωση των καθυστερήσεων.
 Το πρόγραμμα δράσης από το 2000 μέχρι το 2004 έχει εξασφαλίσει ειδικά γι' αυτόν τον τομέα 1,5 τρισεκατομμύρια δραχμών από το Γ' Κοινοτικό Πλαίσιο Στήριξης, προκειμένου να αναπτυχθούν  οι σιδηροδρομικές υποδομές, οι αστικές συγκοινωνίες και τα αεροδρόμια.
 Ειδικά για τις αστικές συγκοινωνίες της Αθήνας, όπως είπα και προηγουμένως, θα πρέπει να προχωρήσουμε στην εξυγίανση του ΟΑΣΑ και των θυγατρικών του και στο Γ' Κοινοτικό Πλαίσιο Στήριξης για τις αστικές συγκοινωνίες θα προχωρήσουμε με σημαντικότατες επενδύσεις.
Ο ΗΣΑΠ θα αναβαθμιστεί, θα ανακαινιστεί και θα ανακατασκευαστούν οισταθμοί της γραμμής του ΗΣΑΠ από την Κηφισιά μέχρι τον Πειραιά. Θα υπάρξει ακόμα προμήθεια νέων συρμών των έξι βαγονιών.  Εκατόν είκοσι βαγόνια θα προμηθευτούμε μέχρι το 2003. Θα υπάρξει πλήρης ανανέωση του στόλου των λεωφορείων. 'Ηδη το Σεπτέμβριο θα παραλάβουμε διακόσια ενενήντα λεωφορεία, τα οποία θα κινηθούν με φυσικό αέριο. 'Εχουμε παρακαλέσει το Υπουργείο Ανάπτυξης, προκειμένου η αντίστοιχη εταιρεία η ΔΕΠΑ και από τη δικιά της την πλευρά, να έχει ετοιμάσει εγκαίρως το σταθμό, ο οποίος θα προμηθεύει τα λεωφορεία αυτά με καύσιμα. Θα προωθήσουμε συστηματικά αυτό το οποίο θεωρούμε απολύτως απαραίτητο, όπως σας είπα πριν, τη δημιουργία λεωφορειολωρίδων για τη δημιουργία ενός δικτύου αρκετών χιλιομέτρων αντίθετης, αλλά και κανονικής ροής.
 Κυρίες και κύριοι συνάδελφοι, η εγκατάσταση και η λειτουργία του τραμ ως συμπληρωματικού μέσου των υπολοίπων μέσων μαζικής μεταφοράς στην Αθήνα θεωρείται αναγκαία. Η Αθήνα έχει ανάγκη από τραμ. Εντός του Μαϊου θα ολοκληρώσουμε τη διαδικασία επιλογής της γραμμής και θα ανακοινώσουμε και τον τρόπο χρηματοδότησης.
 Στις προτεραιότητες ακόμα είναι ο προαστιακός σιδηρόδρομος, ο οποίος θα συνδέει την Αθήνα με διάφορες πόλεις-δορυφόρους, με λιμάνια και με το αεροδρόμιο, όπου θα κάνουμε την τελική μας επιλογή τις επόμενες εβδομάδες. Θα υπογειοποιηθεί η γραμμή από τη Δεκέλεια με τις Τρεις Γέφυρες και θα ανισοπεδοποιηθεί με τα υπόλοιπα τμήματα μέχρι το Σταθμό Λαρίσης και τον Πειραιά.
 Τα έργα των σιδηροδρομικών μεταφορών αποτελούν, όπως σας είπα, το μεγαλύτερο πρόγραμμα έργων που υλοποιείται στη χώρα μας. Ο σιδηρόδρομος εγκαταλελειμμένος επί πολλές δεκαετίες κατασκευάζεται κυριολεκτικά από την αρχή. Χρηματοδοτήθηκε στα πλαίσια του δευτέρου Κοινοτικού Πλαισίου Στήριξης με τριακόσια σαράντα δισεκατομμύρια (340.000.000.000) δραχμές, ενώ στο τρίτο Κοινοτικό Πλαίσιο Στήριξης χρηματοδοτείται με ποσά άνω του ενός τρισεκατομμυρίου (1.000.000.000.000) δραχμών.
 Τα νέα σιδηροδρομικά έργα που θα ενταχθούν θα επιλέγονται, έτσι ώστε να συμβάλουν γενικότερα στην αναβάθμιση του ελληνικού σιδηροδρόμου και του δικτύου του και να αποσκοπούν στην ενίσχυση της διεθνούς εμπορικής ανταγωνιστικότητας της χώρας.
 Τα κυριότερα έργα είναι η ολοκλήρωση του εκσυγχρονισμού και της ηλεκτροκίνησης του άξονα Πειραιά-Αθήνας-Θεσσαλονίκης-Ειδομένης  και η αναβάθμιση και ο εκσυγχρονισμός του άξονα Αθήνας-Κορίνθου-Πατρών.
 Οι αεροπορικές μεταφορές απαιτούν τη δημιουργία συνθηκών ανάπτυξηςκάτω από το καθεστώς πλήρους ανταγωνισμού στην αγορά των αερομεταφορών.  Απαιτούν επίσης καθιέρωση της καθολικής υπηρεσίας για την αεροπορική εξυπηρέτηση της νησιωτικής Ελλάδας και θέσπιση μηχανισμού υλοποίησής της. Στα αεροδρόμια το συνολικό πρόγραμμα εκσυγχρονισμού ανέρχεται στούψος των διακοσίων πενήντα δισεκατομμυρίων (250.000.000.000) δραχμών, από τα οποία τα εβδομήντα δισεκατομμύρια (70.000.000.000) δραχμές θα καλυφθούν από το τρίτο Κοινοτικό Πλαίσιο Στήριξης.
Βασικά έργα, τα οποία θα καλυφθούν με τα χρήματα αυτά είναι ηκατασκευή εκτεταμένων έργων αναβάθμισης του αεροδρομίου της Θεσσαλονίκης "Μακεδονία" με επέκταση του διαδρόμου στη θάλασσα, νέο αεροσταθμό, νέους χώρους στάθμευσης αεροσκαφών.
  Επίσης, κατασκευή εκτεταμένων έργων αναβάθμισης του αεροδρομίου Ηρακλείου Κρήτης "Καζαντζάκης", που θα διευκολύνουν την κίνηση και θα εξυπηρετούν τις αυξημένες ανάγκες του τουρισμού στη Μεγαλόνησο.
Σε όλο το δίκτυο σαράντα πολιτικών αεροδρομίων προβλέπονται έργαεκσυγχρονισμού και ανάδειξη αεροδρομίων ως κόμβων και οικονομικών κέντρων μεταφορών και άλλων δραστηριοτήτων.
 Μια κρίσιμη υπηρεσία, κυρίες και κύριοι συνάδελφοι, είναι η Υπηρεσία Πολιτικής Αεροπορίας. Η αναδιοργάνωση της Υπηρεσίας Πολιτικής Αεροπορίας και η ανάδειξή της σε ένα ρυθμιστικό και ελεγκτικό μηχανισμό είναι απαραίτητα, προκειμένου να λειτουργήσει σωστά η αγορά των αερομεταφορών και προκειμένου επίσης, να υπάρχει προώθηση και διασφάλιση των διαδικασιών ασφάλειας πτήσεων. Αυτό είναι ένα θέμα, στο οποίο το Υπουργείο Μεταφορών και Επικοινωνιών θα δώσει πρωταρχική σημασία.
Η ασφάλεια των πτήσεων αποτελεί ακρογωνιαίο λίθο, πάνω στον οποίοδομείται το οικοδόμημα της Πολιτικής Αεροπορίας. Βασική κατεύθυνση και πολιτική του Υπουργείου Μεταφορών είναι η συνεχής αναβάθμιση του θεσμικού πλαισίου, των δομών, των διαδικασιών και των στελεχών που οριοθετούν, στηρίζουν και ελέγχουν τον τομέα της ασφάλειας πτήσεων, πάντα μέσα στα πλαίσια των διεθνών συνθηκών, κανονισμών, των διεθνών οργανισμών και του νομικού περιβάλλοντος της Ευρωπαϊκής 'Ενωσης και της Ελληνικής Δημοκρατίας.
 Η εντολή η οποία υπάρχει προς την Υπηρεσία Πολιτικής Αεροπορίας, από μένα, είναι κάθε απόσταση που πιθανόν μας χωρίζει από τα διεθνή πρότυπα και κανονισμούς να εκλείψει το συντομότερο δυνατόν και με κάθε κόστος.  Κάθε ενέργεια που δεν ακολουθεί τον τύπο και τη διαδικασία των διαδικασιών, που προβλέπονται από τους κανόνες και τους νόμους που διέπουν το σύστημα ασφαλείας των πτήσεων και κατά συνέπεια δεν σέβεται την ανθρώπινη ύπαρξη, πρέπει να τιμωρείται με αμεσότητα και τρόπους που προσδιορίζονται από τους νόμους της ελληνικής πολιτείας.
 Κάθε ολιγωρία στα θέματα ασφάλειας των πτήσεων, κάθε έλλειψη ελέγχων ή επιθεωρήσεων θα χρεώνεται στα συντεταγμένα από την πολιτεία όργανα για το σκοπό αυτό. Τέλος, θα πρέπει να υπάρξει συνεχής προσπάθεια από την Υπηρεσία Πολιτικής Αεροπορίας προκειμένου να αντιμετωπίζονται θέματα καθημερινότητας.
  Στον αεροπορικό τομέα υπάρχει το θέμα της Ολυμπιακής Αεροπορίας. Είναι ένα θέμα τεράστιο. Η ανάθεση της διοίκησης της ΟλυμπιακήςΑεροπορίας στην αγγλική εταιρεία Speedwing αποσκοπούσε στη διασφάλιση τηςεπιβίωσής της και στην ανάπτυξη της Ολυμπιακής Αεροπορίας.
 'Εχω ζητήσει από τη διοίκηση της Ολυμπιακής Αεροπορίας σειρά στοιχείων προκειμένου να διαπιστώσω την πορεία της οικονομικής τηςθέσης, αλλά και της ανταγωνιστικής της θέσης και της πορείας ένταξής της σε διεθνή στρατηγική συμμαχία, πράγματα τα οποία προβλεπόταν από το συμβόλαιο διαχείρισης το οποίο έχει υπογραφεί με τη Speedwing με την εγγύηση της Βritish Airways. Αυτό που είναι βέβαιο είναι ότι τα ταμειακά προβλήματα της εταιρείας είναι οξύτατα.
 Το χρονοδιάγραμμα αντικατάστασης της Ολυμπιακής Αεροπορίας στα Σπάτα για ορισμένες εγκαταστάσεις είναι σε φάση κινδύνου. Το έλλειμμα, το οποίο θα υπάρχει για τη χρήση του 1999 είναι μεγαλύτερο απ'αυτό που υπολογιζόταν, ενώ για το 2000 θα υπάρχει έλλειμμα, το οποίο όμως θα είναι σχετικά συρρικνωμένο.
 Η Ολυμπιακή Αεροπορία εδώ και χρόνια, κυρίες και κύριοι συνάδελφοι, είναι ένα τεράστιο και δύσκολο πρόβλημα. Δεν χρειάζονται μεγαλοστομίες και δεν χωρούν μαγικές συνταγές. Χρειάζεται, όμως, από όλες τις πλευρές συνεργασία και γρήγορες επιλογές λύσεων. Το ελληνικό δημόσιο έχει πληρώσει στην εξέλιξη αυτή σημαντικότατα ποσά χωρίς το επιθυμητό αποτέλεσμα.
Οι κινήσεις μας λόγω των δεσμεύσεών μας απέναντι στην Ευρωπαϊκή'Ενωση είναι οριοθετημένες και αυτό το γνωρίζουν οι πάντες. Η εταιρεία θα παραχωρήσει με διαφανείς διαδικασίες ένα πακέτο μετοχών. 'Ηδη προβλέπεται η δυνατότητα προσφοράς για το 20% από την British Airwαys. Θα αξιολογηθεί το ύψος αυτής της προσφοράς από την Κυβέρνηση.
Στα θέματα οδικής ασφάλειας και περιβάλλοντος προβλέπουμε τηνκατασκευή διακοσίων πάρκων κυκλοφοριακής αγωγής για την κατασκευή κέντρων εκπαίδευσης και εξέτασης υποψηφίων και τακτικών οδηγών. Στο δε θέμα της εξέτασης των υποψηφίων των τακτικών οδηγών το Υπουργείο Μεταφορών θα εγκαθιδρύσει μια διαδικασία δευτερογενούς ελέγχου δειγματοληπτικά σε ένα ποσοστό περίπου 5% των οδηγών που αποκτούν άδεια οδήγησης αυτοκινήτου, προκειμένου να υπάρχει η πλήρης διασφάλιση ότι οι άνθρωποι, οι οποίοι αρχίζουν και οδηγούν ένα αυτοκίνητο έχουν στοιχειώδη ικανότητα και τις στοιχειώδεις εγγυήσεις ότι δεν θα δημιουργήσουν προβλήματα και ανθρώπινα θύματα.
 Το Ταχυδρομικό Ταμιευτήριο αποτελεί έναν από τους σημαντικότερους παράγοντες του ελληνικού χρηματοπιστωστικού συστήματος και τον πλατύτερα διαδεδομένο φορέα λαϊκής αποταμίευσης. Τα πάνω από δύο τρισεκατομμύρια του χαρτοφυλακίου του, που είναι επενδεδυμένα σε ομόλογα του ελληνικού δημοσίου και μετοχές τραπεζών, παρέχουν στους πελάτες του υψηλή φερεγγυότητα των χρημάτων τους και ταυτόχρονα συμβάλλουν αποφασιστικά στην αναπτυξιακή δραστηριότητά του. Για τη συνέχιση, ενδυνάμωση και διεύρυνση του σημαντικού οικονομικού, κοινωνικού και αναπτυξιακού του ρόλου, απαιτείται συνολικός, θεσμικός, λειτουργικός και τεχνολογικός εκσυγχρονισμός του, ώστε να καταστεί ένας ειδικός πιστωτικός φορέας στεγαστικής πίστης και παροχής σύγχρονων τραπεζικών προϊόντων, ικανός να είναι ένα απολύτως σύγχρονο χρηματοπιστωτικό ίδρυμα, όπως έχει γίνει και σε όλες τις χώρες της Ευρωπαϊκής 'Ενωσης με τα αντίστοιχα ιδρύματα.
 Στον τομέα των επικοινωνιών και των τηλεπικοινωνιών. Δεν θα αναφερθώ στη σημασία που έχουν οι τηλεπικοινωνίες και οι επικοινωνίες στις σύγχρονες κοινωνίες, γιατί θεωρώ ότι αυτή είναι προφανής. Η μη συμμετοχή μιας χώρας σε αυτό που αποκαλείται κοινωνία της πληροφορίας θα αποτελέσει αιτία μη συμμετοχής της στη νέα παγκόσμια κοινωνία που δημιουργείται.               Επειδή η βάση της κοινωνίας της πληροφορίας είναι οι επικοινωνίες, θεωρούμε την περαιτέρω ανάπτυξη των επικοινωνιών στη χώρα μας, ως ένα μείζον ζήτημα.
 Με αυτές τις σκέψεις σχεδιάζουμε την πολιτική μας στις τηλεπικοινωνίες για την ερχόμενη τετραετία. Ο σχεδιασμός μας, αφ' ενός έχει ως επίκεντρο τη σύγκλιση των τηλεπικοινωνιών, της πληροφορικής και των οπτικοακουστικών μέσων και πρωταρχικό στόχο τις υπηρεσίες της κοινωνίας, της πληροφορίας στον πολίτη και αφ' ετέρου επιδιώκει τη μεγιστοποίηση των ωφελημάτων και την ελαχιστοποίηση των κινδύνων που αναδύονται από την ανάπτυξη των τηλεπικοινωνιών. Και οι κίνδυνοι αυτοί τους οποίους μπορούμε να καταγράψουμε είναι πρώτον η απειλή των φαινομένων αποκλεισμού και διαίρεσης της κοινωνίας σε αυτούς που έχουν τις δεξιότητες και τα εφόδια για την πρόσβαση και σ' αυτούς, οι οποίοι δεν τα έχουν και δεύτερον, ο περιορισμός της πολιτισμικής και της πολιτικής πολυφωνίας. Είναι η περιθωριοποίηση της γλώσσας μας είναι η αποσιώπηση εθνικών πολιτισμικών στοιχείων και αξιών.
Γι'αυτό, πρέπει να υπάρχει η δυνατότητα από την πολιτεία ναπαρεμβαίνει ουσιαστικά. Με αυτήν την οπτική υιοθετήσαμε τη στρατηγική μας για την ερχόμενη περίοδο μέχρι το 2004.
Οι άξονες αυτής της στρατηγικής είναι πρώτα απ'όλα η ανάπτυξηεπικοινωνιακών υποδομών που θα επιτρέπουν την ισότιμη συμμετοχή της χώρας μας στην κοινωνία της πληροφορίας. Είναι η ανάπτυξη επικοινωνιακών υπηρεσιών υψηλής ποιότητας σε προσιτό κόστος. Είναι η παροχή επικοινωνιακών υπηρεσιών σε όλους τους πολίτες. Είναι η ανάδειξη της χώρας μας σε επικοινωνιακό κόμβο στη νοτιοανατολική Ευρώπη. Για την υλοποίηση αυτής της στρατηγικής το Υπουργείο Μεταφορών πρέπει να δραστηριοποιηθεί την επόμενη τετραετία σε μία σειρά επιμέρους στόχων, όπως είναι ο εκσυγχρονισμός των δικτυακών υποδομών της χώρας και η παροχή ενός ελάχιστου αριθμού υπηρεσιών σε όλους τους κατοίκους σε προσιτές τιμές, τις οποίες το κράτος κρίνει σκόπιμο να προσφέρει στο πλαίσιο αυτό, το οποίο ονομάζουμε παροχή καθολικής υπηρεσίας. Είναι η ανάπτυξη υποδομών σε γεωγραφικές περιοχές με ιδιαίτερη εθνική και κοινωνική σημασία, όπως είναι τα νησιά, όπως είναι ορεινές και μεμονωμένες περιοχές. Είναι η ανάπτυξη διεθνών δικτύων διασυνδέσεων και συνεργασιών με τις γειτονικές χώρες.  Είναι η ανάπτυξη διαφόρων υποδομών για την εξυπηρέτηση των αναγκών των Ολυμπιακών Αγώνων του 2004. Είναι η ανάπτυξη των μηχανισμών εκείνων, που θα επιτρέψουν στο κράτος να ασκήσει το ρόλο του σε καθεστώς απελευθερωμένης αγοράς στα πλαίσια που ορίζει το νέο ευρωπαϊκό θεσμικό περιβάλλον. Στην κατεύθυνση αυτή θα προχωρήσουμε σε μία σημαντικότατη ενέργεια. Στην απελευθέρωση της αγοράς, στην πλήρη απελευθέρωση της τηλεπικοινωνιακής αγοράς από 1ης Ιανουρίου 2001 και σταδιακή απελευθέρωση της ταχυδρομικής αγοράς.
 Θα καταθέσουμε σύντομα στη Βουλή των Ελλήνων ένα σχέδιο νέου νόμου για την απελευθερωμένη αγορά στις τηλεπικοινωνίες. Θα μεριμνήσουμε για την ανάπτυξη δομών που θα ενθαρρύνουν τις επενδύσεις και την καινοτομία και θα ενισχύσουμε την παραγωγή και διανομή ελληνικού και ευρωπαϊκού περιεχομένου δομών, που θα εξασφαλίζουν ελεύθερη πρόσβαση στα δίκτυα και αποφυγή συμφόρησης σε αυτά.
 Η απλοποίηση, κυρίες και κύριοι, του θεσμικού πλαισίου στην Ελλάδα είναι επιβεβλημένη και αν ακόμη δεν προτεινόταν σε ευρωπαϊκό επίπεδο από την Ευρωπαϊκή Επιτροπή, εάν θέλουμε να καλύψουμε το κενό που μας χωρίζει από τις άλλες προηγμένες τηλεπικοινωνιακά χώρες της δυτικής Ευρώπης, σε ό,τι αφορά την προσέλκυση και αξιοποίηση επενδύσεων σε υποδομές και καινοτόμες υπηρεσίες. 'Ενα δύσκαμπτο και γραφειοκρατικό θεσμικό πλαίσιο εάν το αφήσουμε να υπάρχει, αυξάνει το κόστος και το χρόνο εισόδου των εισερχομένων επιχειρήσεων. Ας μη λησμονούμε το γεγονός ότι είμαστε σχεδόν οι τελευταίοι στην Ευρωπαϊκή 'Ενωση σε ό,τι αφορά την κατάταξή μας στην κοινωνία των πληροφοριών.
 Το Υπουργείο Μεταφορών και Επικοινωνιών δεν είναι υπουργείο εταιρειών, είναι υπουργείο τηλεπικοινωνιών, αυτό το οποίο ακριβώς λέει ο όρος και το ρυθμιστικό πλαίσιο πρέπει να κινείται προς ενίσχυση αποφασιστικών αρμοδιοτήτων των ρυθμιστικών αρχών στην Ελλάδα και η κίνηση αυτή αφορά την ενίσχυση των γνωμοδοτικών αρμοδιοτήτων ενός ρυθμιστικού φορέα.
 Το ρυθμιστικό πλαίσιο για να λειτουργεί προς όφελος των χρηστών και των επιχειρήσεων πρέπει να είναι όσο το δυνατόν απλούστερο, ευέλικτο και αποτελεσματικό. Η πολλαπλότητα γνωμοδοτικών αρμοδιοτήτων με τις αναπόφευκτες αντιθέσεις ή και συγκρούσεις των αρμοδίων οργάνων που εμπλέκονται, συνεπάγεται τη δημιουργία τριβών και προβλημάτων στη διαδικασία λήψης αποφάσεων. Χαρακτηριστικό παράδειγμα είναι οι αδειοδοτήσεις. Ας αφήσουμε, λοιπόν, τη διασπορά ρυθμιστικών καθηκόντων σε περισσότερες από τη μια αρχή, οι οποίες συντελούν στην αποδυνάμωση του ρυθμιστικού καθεστώτος.
 Η απελευθέρωση της επιτάχυνσης της αγοράς αναμένεται να συμβάλει και στη μείωση του πληθωρισμού. 'Ολες οι τηλεπικοινωνιακές εταιρείες, που λειτουργούν σε ανταγωνισμό αντιμετώπισαν στην αρχή μείωση των τιμών και των περιθωρίων κέρδους στις πιο κερδοφόρες υπηρεσίες τους ή σε τμήματα της αγοράς τους. Παράλληλα όμως οι περισσότερες έχουν δει τον όγκο της αγοράς να αυξάνει και τις ευκαιρίες να ανοίγονται σε νέες δραστηριότητεςκαι υπηρεσίες.
Η άποψή μας είναι ότι η αγορά στο τέλος της πενταετίας, το 2005δηλαδή, θα έχει διπλασιασθεί και η πίεση από τον ανταγωνισμό θα οδηγήσει σε μείωση του κόστους και μεγαλύτερη αποτελεσματικότητα. Αυτό θα συμβάλει στη διατήρηση της κερδοφορίας, παρά τις όποιες πιέσεις. 'Ετσι ο νόμος που θα περιλάβει και τις εμπειρίες και τη μέχρι τώρα λειτουργία της τηλεπικοινωνιακής αγοράς θα πρέπει να περικλείει και όραμα και νέες πολιτικές για τη γρήγορη και σωστή ανάπτυξη τόσο στον τομέα των τηλεπικοινωνιών όσο και στον τομέα της πληροφορικής, ιδιαίτερα μετά τη σύγκλιση των δύο αυτών τομέων.
 Παράλληλα, προχωρούμε στη δημιουργία ενός πάρκου κεραιών και αυτό όχι μόνο στην Αθήνα. Ο Υφυπουργός κ. Βούλγαρης με ταχύτατες ενέργειες έχει εξασφαλίσει και τον τόπο στον οποίον θα υπάρξει ανάπτυξη τέτοιου πάρκου κεραιών εδώ στην Αττική, αλλά θα προχωρήσουμε και γενικότερα σε όλη τη χώρα προκειμένου να σταματήσει αυτή η εικόνα αναρχίας στον τομέα αυτόν. Πρέπει να αξιοποιηθούν, κυρίες και κύριοι συνάδελφοι, πλήρως οιμεγάλες δυνατότητες του Ο.Τ.Ε., ιδιαίτερα στην περιοχή αυτή του κόσμου στην οποία ζούμε. Το κράτος δεν μπορεί να διοικεί τον Ο.Τ.Ε. σαν μια τεράστια εταιρεία από την πίσω πόρτα. Αυτό είναι δουλειά της διοίκησής του. Δουλειά του κράτους είναι να επιλέγει σωστές διοικήσεις και ο πλειοψηφών μέτοχος να ελέγχει το  πρόγραμμα επενδύσεων και το πρόγραμμα καθημερινής δουλειάς του Οργανισμού.
 Ο Ο.Τ.Ε. έχει τεράστιες δυνατότητες και θα τον σύρουμε αποφασιστικά προς το μέλλον με τη βοήθεια την οποία θα δώσουμε στη διοίκησή του και σε όλες τις πρωτοβουλίες του. Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Κωνσταντίνος Γείτονας): Ο κ. Γκατζής έχει το λόγο.
 ΝΙΚΟΛΑΟΣ ΓΚΑΤΖΗΣ: Κύριοι Βουλευτές, χθες ακούσαμε όλο το επιτελείο της Κυβέρνησης που πέρασε, ιδιαίτερα τον κύριο Πρωθυπουργό, να λένε ότι η Κυβέρνηση πήρε εντολή στις 9 του Απρίλη να συνεχίσει την πολιτική της με γρηγορότερους ρυθμούς. Τι σημαίνει αυτό; Σημαίνει ότι ο εθνικός στόχος για την Κυβέρνηση και τα άλλα κόμματα, τα οποία έχουν σαν στόχο την ένταξη της χώρας στην Ο.Ν.Ε. είναι να συνεχίσει απαρέγκλιτα όλες τις οδηγίες και κατευθύνσεις, που έρχονται από τις Βρυξέλες, από τα μονοπώλια για να περάσει έτσι όσο το δυνατόν γρηγορότερα η χώρα στη νέα προσαρμογή, στη νέα κατάσταση της Ευρωπαϊκής 'Ενωσης.
 Τι σημαίνει όμως αυτό παραπέρα; Σημαίνει ολοκλήρωση των ιδιωτικοποιήσεων, σημαίνει ανατροπή των κοινωνικών κατακτήσεων των εργαζομένων. Ας ακούμε για τα ασφαλιστικά, για τις συντάξεις των εργαζομένων κλπ., τίποτε όμως απ' αυτά δεν είπε.
 Επίσης, θα σημαίνει γενικευμένη επίθεση στα εργασιακά δικαιώματα των εργαζομένων, θα σημαίνει πλήρη ενσωμάτωση και προσαρμογή στο νέο δόγμα του ΝΑΤΟ και της νέας τάξης πραγμάτων, έτσι όπως έχει διαμορφωθεί μετά την ανατροπή του σοσιαλιστικού συστήματος.
 Να πούμε παραπέρα ακόμα εκλαϊκευμένα τι σημαίνει; Σημαίνει διόγκωση της ανεργίας, της φτώχειας και της εξαθλίωσης των εργαζομένων. Σημαίνει ακόμα παραπέρα επίθεση σε όλον τον ελληνικό λαό, σημαίνει αύξηση του πλούτου για τους λίγους και αύξηση της φτώχειας από την άλλη μεριά για τον ελληνικό λαό και ιδιαίτερα για τα μεσαία και φτωχά λαϊκά στρώματα της πόλης και του χωριού.
 Κύριοι Βουλευτές, πραγματικά όταν άκουσα χθες τον κ. Παπαντωνίου να λέει ότι πήραμε από τους πλούσιους για να δώσουμε στους φτωχούς, είπα μέσα μου "ε, όχι και μέχρι εδώ". Δεν είμαστε τώρα σε προεκλογικό αγώνα για να διαστρεβλώνουμε την πραγματικότητα, μιλάμε μέσα στη Βουλή και υπάρχει, εν πάση περιπτώσει, ένα επίπεδο, μία γνώση για το πού βρίσκεται η κατάσταση.
 Θα σας πω επίσης τι σκέφθηκα τότε: "Τρέμε -λέω- Λάτση, Βαρδινογιάννη, τρέμε εφοπλιστικό κεφάλαιο, τρέμε Κόκκαλη".
 'Ετσι ακριβώς, αγαπητοί συνάδελφοι, ο κ. Παπαντωνίου ήθελε να μας πει ότι όλο αυτό το διάστημα, αυτή η επίθεση της λιτότητας, που συνεχίστηκε, ήταν για να πάρει από τους πλούσιους και να δώσει στους φτωχούς.
Ο κύριος Πρωθυπουργός μίλησε από την άλλη πλευρά για προσαρμογή τηςφορολογικής κλίμακας. Μίλησε μάλιστα και για άλλα κοινωνικά κλπ., στα οποία αν έχω το χρόνο θα σταθώ λίγο.
Κύριοι Βουλευτές, τι γίνεται όμως; Θα φτάσει λέει η τιμαριθμικήκλίμακα στα δύο εκατομμύρια τριακόσιες χιλιάδες (2.300.000) δραχμές. Δύο, συν τριακόσιες χιλιάδες που θα είναι για τους εργαζόμενους. Και αυτό το είπε με κομπασμό ότι δηλαδή εμείς, τώρα, εδώ δίνουμε απαλλαγές, ενισχύουμε και μοιράζουμε τον πλούτο. Εξάλλου το είπε και ο κ. Παπαντωνίου.
 Είναι όμως έτσι τα πράγματα; Από το 1992 μέχρι το 1998, που είχε να γίνει μία αύξηση του αφορολόγητου ποσού, τι έχασαν οι εργαζόμενοι; Η τιμαριθμική απώλεια ήταν 116%. Αυτό σημαίνει ότι οι εργαζόμενοι έχασαν -όχι έχασαν, τα έκλεψε η Κυβέρνηση και με το νόμο- πάνω από τέσσερα τρισεκατομμύρια (4.000.000.000.000) δραχμές. Και έρχεται τώρα να μας πει ότι το ένα εκατομμύριο εννιακόσιες χιλιάδες (1.900.000) δραχμές θα πάει στα δύο εκατομμύρια τριακόσιες χιλιάδες (2.300.000) δραχμές και ότι θα έχουμε ανά διετία αναπροσαρμογή με βάση τον πληθωρισμό.
Κύριοι Βουλευτές, κύριοι της Κυβέρνησης, αν θέλετε να κάνετεπραγματική αναπροσαρμογή δώστε όλη την τιμαριθμική απώλεια. Ανεβάστε το ποσό. Ελάτε τουλάχιστον να προσεγγίσετε, δεν λέω να καλύψετε, το όριο φτώχειας που δίνει η ΕΣΥΕ, που είναι τριάμισι εκατομμύρια (3.500.000) δραχμές για μια τριμελή οικογένεια και τέσσερα εκατομμύρια οκτακόσιες χιλιάδες (4.800.000) δραχμές για μία τετραμελή. Μιλάμε για δύο εκατομμύρια τριακόσιες χιλιάδες (2.300.000) δραχμές; Ξέρετε ότι με αυτήν την αύξηση του ΕΚΑΣ που δίνετε στους χαμηλοσυνταξιούχους και που θα φθάσουν τις εκατόν πενήντα δύο χιλιάδες (152.000) δραχμές μαζί με το επικουρικό, θα δίνουν περισσότερα στη φορολογία απ'ό,τι θα πάρουν τελικά σαν όφελος με αυτήν τη νέα αύξηση του ενός γιαουρτιού την ημέρα, με τις δέκα χιλιάδες (10.000) δραχμές; Δεν μπορεί να γίνει η αναπροσαρμογή και να κοροϊδεύετε τον κόσμο έτσι χωρίς ουσιαστικά να δοθεί η απώλεια. Τότε πραγματικά θα μπορεί να γίνει μία σύγκριση. Και αν λάβουμε υπόψη, κύριοι Βουλευτές, ότι η Ελλάδα διαθέτει αν όχι το αντιλαϊκότερο, αλλά ένα από τα πιο αντιλαϊκά φορολογικά συστήματα απ'όλες τις χώρες της Ευρωπαϊκής 'Ενωσης και τις άλλες αναπτυγμένες χώρες και αν δούμε σε σχέση με αυτό ότι όλο αυτό το χρονικό διάστημα υποζύγια του φορολογικού συστήματος είναι οι μισθωτοί και οι συνταξιούχοι ΕΒΕ και αν πάρουμε από την άλλη μεριά ότι υπάρχει μία σχέση έμμεσης φορολογίας 68% με 32%, τότε θα δούμε ότι οι απώλειες, συν τη σφιχτή εισοδηματική πολιτική -που έχασαν οι εργαζόμενοι 20% στον ιδιωτικό τομέα και 25% στο δημόσιο- για τους εργαζόμενους είναι πολύ μεγαλύτερες και φθάνουν σε τραγικά σημεία.
 Και ερχόμαστε εδώ για να μας πει η Κυβέρνηση ότι έχει κοινωνική ευαισθησία και ότι όσα πήρε από τους εργαζόμενους και αυτοί που πλήρωσαν θα τους επιστραφούν.
Κύριε Υπουργέ, θα ήθελα να πω ότι αυτό το ποσό -και για να τελειώνωμε τη φορολογική κλίμακα, την αναπροσαρμογή που γίνεται- των δύο εκατομμυρίων τριακοσίων χιλιάδων (2.300.000) δραχμών ήταν αίτημα της ΓΣΕΕ το 1995. Και έρχεστε μετά από έξι χρόνια να μας πείτε ότι κάνετε μία αναδιανομή του πλούτου, χωρίς να πούμε όλο αυτό το διάστημα, για όλα τα μέτρα που πέρασαν για τους εργαζόμενους και που θα περάσουν και σήμερα. Αν είχατε διαβάσει χθες τι έλεγε η περίληψη της εισήγησης τουδιοικητή της Τράπεζας της Ελλάδος, θα βλέπατε ότι ανέφερε πως η σφιχτή εισοδηματική πολιτική θα συνεχιστεί και μάλιστα θα βασίζεται στην ανταγωνιστικότητα των ελληνικών προϊόντων και θα συγκρίνεται η αύξηση με το εργασιακό κόστος ανά τιμή μονάδας των προϊόντων. Καταλαβαίνετε, λοιπόν, πού έχουμε φθάσει και πού θα πάει ακόμα αυτή η κοινωνική πολιτική.
Κύριοι Βουλευτές, πέρα από αυτά θα ήθελα να μιλήσω για ορισμένασημεία που ανέφερε στην είσηγησή του ο κύριος Πρωθυπουργός, στις ειδικές δεσμεύσεις. Λέτε και προεκλογικά και τώρα ότι θα διαθέσετε για κοινωνική πολιτική σαράντα πέντε τρισεκατομμύρια (45.000.000.000.000) δραχμές. Γιατί, κύριε Υπουργέ, δεν εξηγείτε στον ελληνικό λαό τι εννοείτε ότανλέτε ότι θα διαθέσετε σαράντα πέντε τρισεκατομμύρια (45.000.000.000.000) δραχμές μέσα στην τετραετία για κοινωνική πολιτική; Γιατί δεν εξηγείτε ότι μέσα εκεί είναι όλα τα κονδύλια, που έρχονται από την Ευρωπαϊκή 'Ενωση, ότι είναι όλα όσα δαπανά ο 'Ελληνας πολίτης για την υγεία, για την παιδεία, για τον πολιτισμό, για τη διασκέδαση, για τις μεταφορές, για τα ασφαλιστικά δικαιώματα που πληρώνει και ο εργαζόμενος και το κράτος και ο εργοδότης;Γιατί δεν λέτε ότι όλα αυτά τα οποία δαπανά σήμερα η ελληνικήκοινωνία τα συμπεριλαμβάνετε μέσα εκεί και λέτε ότι θα διαθέσετε σαράντα πέντε τρισεκατομμύρια (45.000.000.000.000) δραχμές;Προεκλογικά, εντάξει, το είπατε. Σε ποιον θα δώσετε αναφορά; Μήπωςήταν τα μόνα τα οποία είπατε για να στηρίξετε μία αντιλαϊκή, αντιεργατική πολιτική; Αλλά τουλάχιστον εδώ, σε αυτήν την περίπτωση, δεν θα έπρεπε μέσα στη Βουλή, κύριοι Βουλευτές, να ξέρουμε πού είναι αυτά τα σαράντα πέντε τρισεκατομμύρια (45.000.000.000.000) δραχμές που λέει ότι θα διαθέσει η Κυβέρνηση; Εμείς φυσικά το ξέρουμε, αλλά πρέπει να το πουν και από εδώ, από το Βήμα της Βουλής για να μάθει ελληνικός λαός.
 Πέρα από εκεί, κύριοι Βoυλευτές, μίλησε ο κύριος Πρωθυπουργός και για την απασχόληση, για τις θέσεις εργασίας, για την ανάπτυξη κλπ. Δεν ξέρω πόσα μπορεί να πει κανείς μέσα σε αυτό το λίγο χρονικό περιθώριο. Για ποιά ανάπτυξη μιλάτε; Λέτε ότι θα πάει στο 4%, θα έχουμε μείωση της ανεργίας, αύξηση των θέσεων εργασίας  και μιλήσατε ξανά και ξανά για τριακόσιες χιλιάδες θέσεις εργασίας. Από πού κύριοι της Κυβέρνησης θα τις δώσετε αυτές; Με το 4% αύξηση, όταν είναι γνωστό από επίσημους και διακεκριμένους οικονομολόγους ότι η αύξηση της παραγωγικότητας, αν θέλετε, δεν είναι συνυφασμένη με την αύξηση της απασχόλησης και ιδιαίτερα όταν βλέπουμε μέσα στην Ελλάδα ότι έχουμε αύξηση της ανεργίας με χαρακτηριστικά κοινωνικής συμφοράς, κύριοι Βουλευτές; 'Εχουμε αύξηση της απασχόλησης.  'Εχουμε ανάπτυξη.
Από την άλλη μεριά, όμως, έχουμε μια διαστρεβλωμένη ανάπτυξη, μιαανάπτυξη που εξυπηρετεί αποκλειστικά και μόνο το κεφάλαιο. Και η Κυβέρνηση έχει μετατραπεί ουσιαστικά σε έναν εντολοδόχο εκτέλεσης μιας αντιλαϊκής πολιτικής, για να εξυπηρετήσει τα μεγάλα συμφέροντα.
Δείτε εδώ τι φοροαπαλλαγές δίνει. Ποιος αγρότης έχει, κύριοιΒουλευτές, εκατόν πενήντα εκατομμύρια (150.000.000) δραχμές να πάει να αγοράσει εκτάσεις; Και του το πήγαν στα εκατόν ογδόντα εκατομμύρια (180.000.000) δραχμές. Ποιος αγρότης; Για ποιον γίνεται; Πέρα από τα μεγάλα προνόμια που έχει δώσει, φοροαπαλλαγές, φοροκλοπές, που γίνονται όλο αυτό το διάστημα, αναπτυξιακοί νόμοι με τζάμπα χρήμα στο μεγάλο κεφάλαιο, έρχεται και τους λέει, θα μειώσουμε τον ανώτερο συντελεστή φορολόγησης και από το σαράντα πέντε θα τον πάμε στο σαράντα, αντί να αυξηθεί ο μεγαλύτερος συντελεστής, αν θέλουμε να έχουμε μια πραγματική φορολόγηση με βάση τα εισοδήματα, μια δίκαιη φορολόγηση.
 Το Κ.Κ.Ε. είχε καταθέσει πρόταση νόμου για το φορολογικό σύστημα. Την απορρίψατε φυσικά. Δεν είχαμε την ψευδαίσθηση ότι θα περάσει. Μια τέτοια πολιτική, όπως αυτήν του K.K.E., χρειάζεται άλλη κυβέρνηση, άλλους συσχετισμούς, άλλη κατεύθυνση.
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Βουλευτή) Δεν μπορούμε να μιλάμε για ανάπτυξη, κύριοι Βουλευτές, για απασχόληση και πλήρη απορρόφηση της ανεργίας κλπ., όταν μια κυβέρνηση στηρίζεται μόνο στη βάση της ανταγωνιστικότητας των ελληνικών προϊόντων και στην πίεση...
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε συνάδελφε. 
ΝΙΚΟΛΑΟΣ ΓΚΑΤΖΗΣ: Τελείωσα, κύριε Πρόεδρε. 'Ενα δευτερόλεπτο πέρασε. 
ΠΡΟΕΔΡΕΥΩΝ (Κωνσταντίνος  Γείτονας): Ο κ. Σπύρος Βούγιας έχει τολόγο.
 ΣΠΥΡΟΣ ΒΟΥΓΙΑΣ: Κύριε Πρόεδρε, κυρίες και κύριοι συνάδελφοι, προσπαθώντας να ξεπεράσω το τρακ και το δέος της παρθενικής ομιλίας θα σταθώ σε τρία-τέσσερα γενικά, περισσότερο, σημεία των προγραμματικών δηλώσεων της Κυβέρνησης που ανέλυσε προχθές ο Πρωθυπουργός.
 Επιτρέψτε μου στην αρχή δύο γενικά σχόλια: Βρίσκω απολύτως θετικό το γεγονός πως όλες οι προεκλογικές δεσμεύσεις και υποσχέσεις του Πρωθυπουργού και του κυβερνητικού επιτελείου έγιναν μετεκλογικές δεσμεύσεις από την πρώτη ημέρα μετά την εκλογή της νέας Κυβέρνησης. Το να μετατρέπει κανείς έναν προεκλογικό λόγο, που είναι πολλές φορές ύποπτος για ψηφοθηρία, σε μια δέσμευση μετεκλογική από την πρώτη ακριβώς ημέρα, ως βασικό περιεχόμενο των πραγματικών δηλώσεων μιας Κυβέρνησης, θεωρώ ότι είναι πάρα πολύ έντιμο, πολύ ειλικρινές και πολύ τολμηρό. Το τι από αυτά θα εφαρμοσθεί στην πράξη θα το δουλέψουμε και θα το προσπαθήσουμε όλοι μαζί. Δεν μπορώ όμως να αντιληφθώ το βαθμό αμφισβήτησης αυτών των δεδομένων. Μπορώ να το ερμηνεύσω μόνο με την εξήγηση ότι η Αντιπολίτευση, κυρίως η Αξιωματική Αντιπολίτευση, βρίσκεταιακόμη σε προεκλογική περίοδο και η περιβόητη συναίνεση δεν είναι δυνατόν να ασκείται από την πρώτη ημέρα και να αναφέρεται στην ουσία σε προβλήματα και ελλείψεις προηγουμένων χρόνων, άλλων θητειών, προηγουμένων κυβερνήσεων και από την πρώτη ημέρα να μη δίνεται η δυνατότητα να δημιουργηθεί ένα καλό κλίμα συναίνεσης, ώστε όλη η Βουλή, όλοι μαζί να προχωρήσουμε στην επίλυση των μεγάλων προβλημάτων του ελληνικού λαού. 'Ενα δεύτερο γενικό στοιχείο είναι η στροφή στα καθημερινά προβλήματατου πολίτη, που ήταν σαφέστατη ως κεντρικός άξονας και πυρήνας των προγραμματικών δηλώσεων του Πρωθυπουργού, μία στροφή που για μένα δίνει το ουσιαστικό νόημα της πολιτικής, μιας πολιτικής που θα μπορούσαμε να την ονομάσουμε πολιτική της καθημερινής ζωής.
Στην ουσία για μένα και για πολλούς βεβαίως από εμάς, πόλη, πολίτεςκαι πολιτισμός αποτελούν στην ουσία ένα αξεδιάλυτο τρίγωνο, που δίνει το πραγματικό νόημα της πολιτικής. Η πολιτική της καθημερινής ζωής είναι αυτή που θα ωθήσει ξανά τον πολίτη να δείξει ενδιαφέρον για την πολιτική και να συμμετέχει στα κοινά όπως παλαιά.
 Η προϋπόθεση αυτής της καινούριας προσπάθειας, που ξεκινάει στον 21ο αιώνα, είναι νομίζω το μεγάλο ζήτημα της παιδείας. Δεν είναι συμπτωματικό ότι σε τελευταίες δημοσκοπήσεις πέρα από τα μεγάλα καθημερινά προβλήματα, που συνεχίζουν να υπάρχουν και ενδεχομένως δεν θα επιλυθούν ποτέ, οριστικά, όπως το κυκλοφοριακό, η καθαριότητα, τα προβλήματα των μεγάλων πόλεων, η υγεία, το ασφαλιστικό και το ζήτημα της ανεργίας για τα οποία θα παλεύουμε καθημερινά -και παλεύουν κυβερνήσεις σε όλον τον κόσμο- το θέμα της παιδείας είναι η βάση, που δημιουργεί προϋποθέσεις καλύτερης αντιμετώπισης αυτών των προβλημάτων.
 Παιδεία δεν είναι μόνο η κάλυψη της ύλης ή οι ημερομηνίες διεξαγωγής των εξετάσεων. Θεωρώ βέβαια, πολύ θετικά και ουσιαστικά αυτά τα πρώτα βήματα του Υπουργού πριν ακόμη από τις προγραμματικές δηλώσεις, που αποκαθιστούν ένα καλό κλίμα σχέσεων εμπιστοσύνης με τους καθηγητές και τους μαθητές, ώστε μέσα σε αυτό το κλίμα να ανθήσει και να περπατήσει η εκπαιδευτική μεταρρύθμιση.
 Παιδεία όμως για μένα είναι να περάσουμε από την κάλυψη στην ανακάλυψη, αυτό που στην τριτοβάθμια εκπαίδευση επί είκοσι χρόνια θεωρούμε ως δεδομένο, δηλαδή την προσέγγιση, τη μεθοδολογία, την κριτική ματιά από την πλευρά του φοιτητή. Αυτό πρέπει όμως να περάσει και στις χαμηλότερες βαθμίδες, στη δευτεροβάθμια και θα έλεγα ακόμα και στην πρωτοβάθμια εκπαίδευση.
 Η μέση εκπαίδευση, το γυμνάσιο και το λύκειο, πρέπει να μετατραπούν από ένα εξεταστικό κέντρο σε ένα ναό της κατανόησης των αινιγμάτων και των προβλημάτων, των φυσικών φαινομένων και των σχέσεων των ανθρώπων μεταξύ τους, γιατί θετικές και ανθρωπιστικές επιστήμες προϋποθέτουν μια ορισμένη ματιά και μια συγκεκριμένη προσέγγιση, που κάνει το παιδίαπό νεαρή ηλικία να βλέπει τα πράγματα με τη δική του οπτική γωνία. 'Ετσι ώστε, αργότερα, οποιοδήποτε πρόβλημα και να συναντά μπροστά του να μπορεί να το αντιμετωπίζει.
 Ξέρετε, και τα πτυχία της τριτοβάθμιας εκπαίδευσης σήμερα δεν διασφαλίζουν από την πρώτη μέρα επάγγελμα και σίγουρη δουλειά, όπως συνέβαινε παλιά, ακόμα και τα λεγόμενα ισχυρά πτυχία, όπως αυτά του Πολυτεχνείου, για παράδειγμα. Αυτό που διασφαλίζουν, όμως, στον φοιτητή είναι στην ουσία ένα εργαλείο της μεθοδολογίας και της προσέγγισης, που τον κάνει ικανό να αντιμετωπίζει ικανότερα και πιο αποτελεσματικά οποιοδήποτε πρόβλημα βρίσκει μπροστά του. Και αυτό πρέπει να περάσει και στις άλλες βαθμίδες, ώστε να μπορέσουν να μετατραπούν από ένα αγχωτικό εξεταστικό κέντρο σε ένα ουσιαστικό βάθρο της κατανόησης των προβλημάτων. Να περάσουμε δηλαδή από την κάλυψη της ύλης, στην ανακάλυψη της προσωπικότητας του μαθητή, των καλών σχέσεων επικοινωνίας και να δημιουργήσουμε ουσιαστικές ικανότητες και χρήσιμα εργαλεία που θα κάνουν τους μαθητές αποτελεσματικούς στην αντιμετώπιση όλων των προβλημάτων.
  Το δεύτερο θέμα, πολύ σημαντικό νομίζω και στο λόγο του Πρωθυπουργού -το ανέφερε πολλές φορές στην ομιλία του- είναι ο πολιτισμός. Πολιτισμός για μένα δεν είναι μόνο οι μεγάλες εκδηλώσεις στα θαυμάσια ενδεχομένως κτίρια, που μπορεί να υπάρχουν, όπου πολλές φορές αν παρατηρήσετε τις παρακολουθούν οι ίδιοι συγκεκριμένοι άνθρωποι, που έχουν τη δυνατότητατης προσέγγισης εκεί. Στην ουσία ο πολιτισμός είναι και πάλι ένας πολιτισμός της καθημερινής ζωής, αυτό που συμβαίνει στον καθένα μας από την ώρα που βγαίνουμε από το σπίτι μας το πρωί στο δημόσιο χώρο -γιατί ό,τι κάνουμε μέσα στο σπίτι μας είναι πια εντελώς προσωπικό μας θέμαμέχρι να επιστρέψουμε το βράδυ. Η βαρβαρότητα των σημερινών πόλεων, η δυσκολία να περπατήσει κανείς στα πεζοδρόμια, η αναξιοπιστία με την οποία μας μεταφέρουν τα μαζικά ή τα ιδιωτικά μέσα μεταφοράς, η καθαριότητα, οι σπασμένες κούνιες και τραμπάλες στις παιδικές χαρές, η έλλειψη του πρασίνου στις σημερινές σύγχρονες μεγαλοπόλεις. Αυτός ο πολιτισμός είναι ο πολιτισμός που ενδιαφέρει την Κυβέρνηση, τον Πρωθυπουργό και όλους εμάς και γι' αυτόν τον πολιτισμό θα παλέψουμε. Είναι μία ιδέα και ένα νήμα που διατρέχει οριζόντια όλα τα Υπουργεία και όλες τις δράσεις της καινούριας Κυβέρνησης είμαι βέβαιος. Στη βάση αυτή θα αντιμετωπίσουμε τα καθημερινά προβλήματα του πολίτη χωρίς βεβαίως να παραγνωρίζουμε εδώ πως οι άλλοι μεγάλοι ακρογωνιαίοι άξονες μιας μεγάλης εθνικής πολιτικής, όπως είναι η εξωτερική πολιτική, η οικονομία και η σταθερή αταλάντευτη ευρωπαϊκή πορεία και ο προσανατολισμός, πρέπει να συνεχίσουν και θα συνεχίσουν να υπάρχουν.
 Με τον πολιτισμό της καθημερινής ζωής συνδέονται άρρηκτα και οι μετακινήσεις και οι μεταφορές. 'Ημουν ευτυχής που άκουσα προηγουμένως τον Υπουργό Μεταφορών. Θα έχουμε μία πολύ καλή συνεργασία.
 Οι μεταφορές και οι μετακινήσεις -αρκεί να προσέξει κανείς ότι το μεγαλύτερο ποσοστό των κονδυλίων δίνεται στις μεταφορές- αποτελούν στην ουσία ένα μεγάλο κομμάτι της καθημερινής μας δραστηριότητας. Είπαμε και πριν πως μας ενδιαφέρει το πώς περπατάμε, πώς περιμένουμε το λεωφορείο, πώς θέλουμε να πάρουμε το τρένο για να πάμε στα προάστια ή στις άλλες πόλεις -όλο και περισσότερο θα χρησιμοποιούμε τους σιδηροδρόμους- πως αναζητούμε μαζικά μέσα μεταφοράς, για να πάμε αξιοπρεπώς από ένα σημείο στο άλλο μιας μεγάλης πόλης ή από μια πόλη σε μία άλλη.
Υπάρχουν εδώ δύο βασικοί άξονες, που θα μπορούσα να τους διαβάσωανάμεσα στις γραμμές των προγραμματικών δηλώσεων, που μόνο εξειδικεύοντας ο Υπουργός μπορούσε να δώσει την επεξήγησή τους. Και γι αυτό το λόγο πιστεύω πως η κριτική του Αρχηγού της Αξιωματικής Αντιπολίτευσης δεν είχε νόημα από τη στιγμή που ο Πρωθυπουργός στη διάρκεια μιας ώρας αναγκαστικά στέκεται σε στρατηγικές και φιλοσοφία προσέγγισης και οι Υπουργοί στη συνέχεια εξειδικεύουν στα επιμέρους θέματα.
Οι δύο αυτοί βασικοί άξονες για τις μεταφορές είναι η διακριτικήαποθάρρυνση της χρήσης του ιδιωτικού αυτοκινήτου και η διαρκής πριμοδότηση των μέσων μαζικής μεταφοράς. Αυτό έγινε φανερό και από την ομιλία του Υπουργού, αλλά και από τις δράσεις που προγραμματίζονται και θα συνεχίσουν να εφαρμόζονται στον τομέα αυτό. Γιατί τα μαζικά μέσα μεταφοράς σχετίζονται με την προστασία του περιβάλλοντος και την αξιοπρεπή μετακίνηση του πολίτη. Είναι φιλικότερα προς το περιβάλλον και μας βοηθάνε να απαντήσουμε στο μεγάλο ερώτημα δηλαδή το πώς πόλη, πολίτες και πολιτισμός συνδέονται μεταξύ τους και δημιουργούν καλύτερες συνθήκες καθημερινότητας για τον πολίτη.
 Καθώς, λοιπόν, οι μεταφορές συνδέονται άμεσα με το περιβάλλον, θα έλεγα συνθηματικά πως το κυκλοφοριακό και οι μεταφορές αποτελούν στην ουσία ένα πρόβλημα περιβαλλοντικό. Ακόμη και τα μεγάλα έργα, αυτά  που θα γίνουν για την Ολυμπιάδα ή αυτά που γίνονται καθημερινά σε όλη τη χώρα, όπως η Εγνατία Οδός ή ο άξονας Αθηνών - Θεσσαλονίκης, στην ουσία προϋποθέτουν αυτήν τη στιγμή σοβαρές και ουσιαστικές μελέτες περιβαλλοντικών επιπτώσεων.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδροςτης Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ) Γνωρίζουμε πάρα πολύ καλά ότι όταν συμβαίνει αυτό, ορισμένες καθυστερήσεις είναι δικαιολογημένες γιατί, σε προηγούμενες εποχές, σε προηγούμενες δεκαετίες, το μεγάλο πρόβλημα ήταν απλώς να συνδέσουμε δύο περιοχές μεταξύ τους και δεν μας ενδιέφερε τι θα συμβεί από περιβαλλοντικής πλευράς όταν αυτή η οδική υποδομή εφαρμοζόταν στην πράξη. 'Οταν όμως η Εγνατία περνά δίπλα από το θέατρο της Δωδώνης ή μέσα από μία σπάνιας ομορφιάς περιοχή, τότε οι μελέτες περιβαλλοντικών επιπτώσεων έρχονται να προστατεύσουν τη φύση και ενδεχομένως καθυστερούν -κατά τη γνώμη μου απολύτως δικαιολογημένα- ορισμένα από τα μεγάλα έργα. Επομένως η αρμονική σύνδεση των υποδομών, των μεταφορών και τουπεριβάλλοντος δημιουργεί τις προϋποθέσεις ενός αδιάσπαστου τριγώνου, όπως είπα και στην αρχή, όπου οι ανθρώπινες πόλεις αλλά και η περιφέρεια της Ελλάδας αναπτύσσονται αρμονικά. Τότε μόνον η ανάπτυξη συνδέεται με τις περιβαλλοντικές δράσεις και μαζί δίνουν νόημα στην πολιτική της καθημερινής ζωής.
 Πρέπει να σας πω ότι μόνον ο πολίτης είναι το κλειδί της εφαρμογής μιας τέτοιας πολιτικής. Στην Ελλάδα σήμερα λειτουργούν τρεισήμισι χιλιάδες μη κυβερνητικές οργανώσεις. Το αποτέλεσμα της δουλειάς μας δεν νομίζω πως αρκεί για να λύσει τα καθημερινά προβλήματα του πολίτη αν δεν συνδυαστεί με μια καλή συνεργασία και παράλληλη δράση αυτής της κοινωνίας των πολιτών, που θα αποτελέσει ένα ενδιάμεσο στρώμα ανάμεσα στον Πρωθυπουργό, στην Κυβέρνηση, στους Υπουργούς, στο Κοινοβούλιο και στον πολίτη, που τελικά παραμένει πολλές φορές απροστάτευτος χωρίς λύση των καθημερινών του προβλημάτων. Αυτό το στρώμα της κοινωνίας των πολιτών δεν πρέπει να το αποκρούουμε. Δεν έρχεται σε αντίθεση, αλλά συμπληρώνει τη δική μας δουλειά. Νομίζω ότι στην κατεύθυνση αυτή η εισήγηση του Πρωθυπουργού και η βούληση της Κυβέρνησης είναι σαφέστατη και απολύτως θετική.
Κλείνοντας το δεκάλεπτο της πρώτης μου ομιλίας θέλω να πω πως είναιπροφανές πως μετά απ' όλα αυτά σας προτείνω να υπερψηφίσουμε τις προγραμματικές δηλώσεις της Κυβέρνησης και να δώσουμε ψήφο εμπιστοσύνης σήμερα το βράδυ.
 Σας ευχαριστώ.
 (Χειροκροτήματα από την πτέρυγα του ΠΑΣΟΚ) 
ΠΡΟΕΔΡΕΥΩΝ (Κωνσταντίνος Βρεττός): Ο κ. Νάκος έχει το λόγο.
 ΑΘΑΝΑΣΙΟΣ ΝΑΚΟΣ: Κυρίες και κύριοι συνάδελφοι, είναι κοινό μυστικό ότι στη χιλιετία που άρχισε στον σύγχρονο κόσμο καθοριστικό ρόλο στην οικονομική και αναπτυξιακή παράμετρο θα παίξουν η ενέργεια και οι ενεργειακοί πόροι, μάλιστα σε βαθμό ασύγκριτα μεγαλύτερο από τη μέχρι σήμερα συμμετοχή τους που δεν ήταν ασήμαντη εξάλλου, αν αναλογιστεί κανείς τις αναταράξεις και συρράξεις, που προκάλεσαν στη σύγχρονη ιστορία.
 Στην εποχή της παγκοσμιοποίησης η ενέργεια ξεπερνά τα όρια του συντελεστή του κόστους παραγωγής και ρυθμίζει πλέον τη διαμόρφωση των σχέσεων των κρατών στις νέες γεωπολιτικές ισορροπίες. Η πρόσβαση, ο έλεγχος και η εκμετάλλευση των ενεργειακών πηγών αποτελούν αντικείμενο σύγχρονης διπλωματίας. Είναι πρωτεύον θέμα της διεθνούς πολιτικής. Δυστυχώς η Κυβέρνηση δείχνει να μην έχει συνειδητοποιήσει τη νέα αυτήπραγματικότητα και αυτό διαφαίνεται τόσο από τη μονολεκτική αναφορά του κυρίου Πρωθυπουργού στο θέμα όσο και από τις πολιτικές πρακτικές που ακολουθήθηκαν μέχρι σήμερα και που δυστυχώς φαίνεται ότι θα εξακολουθήσουν και στο μέλλον. Στην Ευρωπαϊκή 'Ενωση έχει ήδη διαμορφωθεί μια ενεργειακή αγορά που στηρίζεται στην κατάργηση των μονοπωλιακών προνομίων, στην παραγωγή, καθώς και στις ελεγχόμενες από το κράτος δομές. Στο τομέα του ηλεκτρισμού, από τις 19 Φεβρουαρίου του 1999,απελευθερώθηκε η αγορά για όλες τις χώρες της Ευρωπαϊκής 'Ενωσης, ακόμα και για εκείνες τις δύο που ζήτησαν και πήραν παράταση ενός χρόνου.  Δηλαδή, και αυτές προσέτρεξαν να απελευθερώσουν, πριν από την καθορισθείσα ημερομηνία την αγορά ηλεκτρικής ενέργειας.
  Είναι ιδιαίτερα σημαντικό να σημειώσουμε ότι τα ελάχιστα ποσοστά απελευθέρωσης της αγοράς ηλεκτρικής ενέργειας, που επέβαλε η κοινοτική οδηγία, όχι μόνο τα ακολούθησαν οι χώρες αυτές, αλλά προχώρησαν σε μεγαλύτερες απελευθερώσεις με πρωτοπόρο τη Σουηδία, η οποία έχει ήδη απελευθερώσει το 100% της αγοράς ηλεκτρικής ενέργειας.
 Η χώρα μας, ουραγός όπως πάντα, σήμερα, δέκα μήνες πριν την καταληκτική ημερομηνία, η οποία είναι 19 Φεβρουαρίου 2001, είναι εντελώς απροετοίμαστη. Το μόνο βήμα που έγινε είναι ένα δύσκαμπτο, αποπνέον κρατισμό και εγκλωβισμένο σε ιδεοληψίες του παρελθόντος, θεσμικό πλαίσιο που ψηφίστηκε μόλις πριν από λίγους μήνες το Δεκέμβριο του 1999.
 Είναι ο ν. 2773. Βεβαίως, για να ενεργοποιηθεί έστω και στηνελλειμματική του μορφή απαιτεί δεκάδες προεδρικών διαταγμάτων και κοινών υπουργικών αποφάσεων, οι οποίες ουσιαστικά ενεργοποιούν το νόμο και αποτελούν την πρακτική του εφαρμογή. Το σημαντικότερο όμως είναι ότι τίποτα δεν έγινε στη Δ.Ε.Η., όσον αφορά τον τομέα της αναδιάρθρωσης της προετοιμασίας, ούτως ώστε η Δ.Ε.Η. να καταστεί ανταγωνιστική, για να ανταποκριθεί στον καινούριο ρόλο, που την περιμένει.
 Είναι προφανές ότι όσα δεν έγιναν στα χρόνια που πέρασαν είναι αδύνατον να γίνουν στους δέκα μήνες που απομένουν. Παρ' όλα αυτά η Κυβέρνηση εξακολουθεί μακαρίως να σφυρίζει αδιάφορα. Η Νέα Δημοκρατία είχε επισημάνει εγκαίρως την εγκληματική ανικανότητα και αδιαφορία της Κυβέρνησης να προσαρμόσει την αγορά της ηλεκτρικής ενέργειας στις απαιτήσεις της εποχής, καθώς και στις υποχρεώσεις που απορρέουν από την ευρωπαϊκή νομοθεσία.
 'Ομως η Κυβέρνηση ολιγώρησε επί σειρά ετών, δέσμια της νοοτροπίας που καλλιέργησε, προκειμένου να επιτύχει κομματικά οφέλη, πότε κατασυκοφαντώντας την απελευθέρωση της αγοράς ηλεκτρικής ενέργειας και πότε ψευδόμενη για την αναγκαιότητα των αλλαγών, λέγοντας μάλιστα ότι δεν είναι απαραίτητη η εφαρμογή, αλλά ήταν η πολιτική της Νέας Δημοκρατίας, η πολιτική του ξεπουλήματος που επέβαλε τα μερικά βήματα, που έγιναν στην περίοδο 1990-1993. Επιπλέον η Κυβέρνηση οδήγησε τα πράγματα στη σημερινή κρίσιμη κατάσταση, δέσμια επίσης των συνηθισμένων στις μονοπωλιακές καταστάσεις συμφερόντων, τα οποία προσπάθησε και εξακολουθεί να προσπαθεί να συμβιβάσει.
 Με έκπληξη ακούσαμε τον κύριο Πρωθυπουργό να αναφέρεται, όταν μίλησε για την αναθεώρηση του Συντάγματος, στη δέσμευσή του για την κατοχύρωση των ανεξάρτητων δημοσίων αρχών. Η έκπληξή μας οφείλεται στο γεγονός ότι σε όλες τις χώρες της Ευρωπαϊκής 'Ενωσης η απελευθέρωση της αγοράς ηλεκτρικής ενέργειας στηρίχθηκε στη θεσμοθέτηση ανεξάρτητων δημοσίων αρχών για το σύνολο της ενεργειακής πολιτικής, που δρουν εισηγητικά μεν για την ακολουθούμενη ενεργειακή πολιτική προς την πολιτική ηγεσία, απόλυτα δε υπεύθυνα για την εφαρμογή των πολιτικών, έχοντας όλες τις αρμοδιότητες και τη διοικητική και την οικονομική αυτοτέλεια, που τους επιτρέπει να διαμορφώνουν υγιές ανταγωνιστικό περιβάλλον και απόλυτα διαφανείς διαδικασίες.
 Στο ν. 2773 για την απελευθέρωση της ηλεκτρικής ενέργειας, που ψήφισε η Κυβέρνηση τον περασμένο Δεκέμβριο, όχι μόνο δεν ακολουθήθηκε αυτή η πρακτική, που ακολουθήθηκε από τις υπόλοιπες χώρες της Ευρωπαϊκής 'Ενωσης -τακτική που η Νέα Δημοκρατία με πρόταση νόμου υπέδειξε στην Κυβέρνηση, αλλά η Κυβέρνηση κατά παγία τακτική της την απέρριψε- αλλά ακολουθήθηκε ακριβώς η αντίθετη, που θα οδηγήσει με μαθηματική ακρίβεια σε ανεξέλεγκτες καταστάσεις, σε αδιαφάνεια και σε διαπλοκή, που φαίνεται ότι προτιμάει η Κυβέρνηση.
 Τελικά, σε τι πιστεύει η Κυβέρνηση; Πώς είναι δυνατόν ο κύριος Πρωθυπουργός προχθές να επαγγέλλεται κατοχύρωση και χρησιμοποίηση των ανεξάρτητων αρχών, όταν η χώρα μας είναι η μόνη, που δεν χρησιμοποίησε το συγκεκριμένο θεσμό στον κατ' εξοχήν δεκτικό, σε τέτοιου είδους εφαρμογές, τομέα και μάλιστα πρόσφατα, μόλις πριν από τέσσερις μήνες. Κυρίες και κύριοι συνάδελφοι, στην ήδη διαμορφωμένη σκληρήπραγματικότητα πρέπει να προσθέσει κανείς την αλλοπρόσαλλη πολιτική που ακολουθήθηκε στο φυσικό αέριο, για να αποκτήσει έτσι καλύτερη εικόνα των αδιεξόδων στον τομέα της ενέργειας. 'Ενα έργο πνοής που θα έδινε ώθηση στην αναπτυξιακή πορεία της χώρας, λόγω της πολιτικής που ακολουθήθηκε μετετράπη σε πρόβλημα, σε σύγχρονο άγος. Η Κυβέρνηση κατόρθωσε να μετατρέψει τη δυνατότητα σε αδυναμία. Καθυστερήσεις κατά την κατασκευή, κόστος σχεδόν διπλάσιο από το προϋπολογισμένο, αδυναμία απορρόφησης σημαντικών ποσοτήτων φυσικού αερίου και τόσα άλλα. Επί τρία χρόνια καρκινοβατούν οι διαγωνισμοί για τα δίκτυα Αττικής, Θεσσαλίας και Θεσσαλονίκης.
  Υπάρχουν διαγωνισμοί που έχουν φθάσει σε αδιέξοδο, γιατί ο καθορισμός της τιμής του φυσικού αερίου με βάση την τοκοχρεωλυτική δαπάνη για το έργο οδηγεί σε αδύνατο σημείο.
 Η ΔΕΠΑ για να εξυπηρετήσει το έργο, πρέπει να χρεώσει για τη διανομή του φυσικού αερίου περισσότερο ποσό από αυτό με το οποίο αγοράζει η χώρα μας στα σύνορα την πρώτη ύλη απο τη Ρωσία, δηλαδή περισσότερο από όσο κάνει η πρώτη ύλη και η μεταφορά για τριάμισι χιλιάδες περίπου χιλιόμετρα.
 Τέλος, ακόμα και στο χώρο της αγοράς των πετρελαιοειδών, όπου η λειτουργία υγειών συνθηκών ανταγωνισμού θα μπορούσε ευκολότερα να επιβληθεί, η Κυβέρνηση προτίμησε τον ασφυκτικό έλεγχο και την εξ αυτού απορρέουσα κομματική ωφελιμότητα. Γιατί βεβαίως δεν είναι δυνατόν ναομιλεί κανείς για ιδιωτικοποίηση, όταν όλη η παθογένεια της κομματικής διοίκησης υπάρχει στα Ελληνικά Πετρέλαια. Διορισμένοι πρόεδροι, διευθύνοντες σύμβουλοι σε θέσεις κλειδιά, κομματικοί εγκάθετοι, θέσεις ψυγεία, αδιαφάνεια στις προμήθειες, στις υπηρεσίες και στους εργολάβους που χρησιμοποιούνται.
 Ακόμη, πώς είναι δυνατόν η ίδια η εταιρεία, τα ΕΛΠΕ δηλαδή, να ασκούν παράλληλα με τις επιχειρηματικές δραστηριότητες και καθήκοντα διαχείρισης αποκλειστικών δικαιωμάτων δημοσίου; Μπορεί δηλαδή σε ένα ευνομούμενο κράτος αυτός που ασκεί ρυθμιστικές αρμοδιότητες στην αγορά, αυτός που ασκεί τον έλεγχο, να είναι ταυτόχρονα και ο ελεγχόμενος; Κυρίες και κύριοι συνάδελφοι, μονολεκτική αναφορά έγινε επίσης στη βιομηχανία και καμία αναφορά για τη βιοτεχνία. Η αδυναμία απορρόφησης των κοινοτικών κονδυλίων, η αναποτελεσματικότητα ιδίως για τις νέες επενδύσεις του αναπτυξιακού νόμου, η αδυναμία ενεργοποίησης του νόμου πλαισίου που η ίδια η Κυβέρνηση ψήφισε για τους φορείς των βιομηχανικών περιοχών και τη λειτουργία βιομηχανικών περιοχών άλλου τύπου, η άρση των δεκάδων αντικινήτρων, το συνεχώς μεταβαλλόμενο φορολογικό καθεστώς, η ανυπαρξία πρωτοβουλιών για την ενίσχυση των κλάδων της βιομηχανίας, που παρουσιάζουν συγκριτικά πλεονεκτήματα, η απουσία πολιτικής για το άνοιγμα των αγορών του εξωτερικού με τη θεσμοθέτηση και λειτουργία κατάλληλων μηχανισμών, είναι κατά τη γνώμη μου μερικά από τα κύρια αρνητικά χαρακτηριστικά, που απαιτούν άμεση αντιμετώπιση και για τα οποία ουσιαστικά δεν ακούσαμε τίποτα.
 Σε κάθε περίπτωση φαίνεται ότι η ανεπάρκεια της Κυβέρνησης θα συνεχισθεί. Σε αυτήν τη λογική της αδιαφορίας και της απραξίας δεν μπορούμε, όπως είναι φυσικό, να συναινέσουμε.
 Ευχαριστώ.
 ΠΡΟΕΔΡΕΥΩΝ (Κωνσταντίνος Βρεττός): Ο Υπουργός Εργασίας και Κοινωνικών Ασφαλίσεων κ. Γιαννίτσης έχει το λόγο.
Κύριε Υπουργέ, θα σας δώσω είκοσι λεπτά, βεβαίως με κάποια ανοχήχρόνου, αν δεν επαρκέσουν.
 ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): Κύριε Πρόεδρε, κυρίες και κύριοι συναδελφοι, το Υπουργείο Εργασίας και Κοινωνικών Ασφαλίσεων στην τετραετία που ακολουθεί θα κινηθεί σε πέντε άξονες δράσης. Οι άξονες αυτοί σε γενικές γραμμές εκφράζουν και τους μεγάλους προσανατολισμούς της κυβερνητικής πολιτικής της τελευταίας τετραετίας. 'Ο,τι ήταν σωστό χθες, παραμένει σωστό και σήμερα, ό,τι όμως έχει ξεπεραστεί απο την πραγματικότητα, πρέπει να αλλάξει. Ειδικότερα οι πολιτικές αυτές κατευθύνσεις έχουν ως εξής: Ο πρώτος στόχος αφορά στη σχέση ανάπτυξης και απασχόλησης. Μπορεί να διατυπωθεί με τρεις λέξεις: Απασχόληση για όλους. Η αύξηση παραγωγικότητας, η μεγέθυνση, οι διαρθρωτικές πολιτικές θέλουμε να δημιουργούν συστηματικά νέες ευκαιρίες απασχόλησης και ανέλιξης για κάθε νέο άνδρα ή γυναίκα που εισέρχεται στην παραγωγική διαδικασία. Η αύξηση της απασχόλησης όμως δεν αρκεί. Γι' αυτό και δεύτερος στόχος μας είναι η μείωση της ανεργίας, που αγγίζει σήμερα τα τετρακόσιες τριάντα χιλιάδες άτομα.
 Τρίτος στόχος είναι τα ποιοτικά στοιχεία της απασχόλησης, η ποιότητα των όρων εργασίας.
Τέταρτος στόχος είναι η άμβλυνση των περιφερειακών, τοπικών ήκλαδικών ανισοτήτων, που προκαλεί η συγκέντρωση της ανεργίας ιδιαίτερα σε ορισμένες περιοχές της χώρας.
 Πέμπτος στόχος είναι η εξασφάλιση στους εργαζόμενους των μεσαίων και χαμηλών ηλικιών της βεβαιότητας ότι όπως και οι μεγαλύτερες γενιές, έτσι και αυτοί μπορούν να έχουν εμπιστοσύνη στην προοπτική της ασφαλιστικής τους κάλυψης ότι δεν θα ζουν με το φάσμα μιας μελλοντικής ανατροπής του επιπέδου ζωής τους.
 Οι στόχοι που προανέφερα είναι τμήμα της ευρύτερης κυβερνητικής διαχείρισης της κοινωνικής συνοχής, η οποία βεβαίως οικοδομείται από ένα σύνολο πολιτικών.
 Το πρόβλημα της αγοράς εργασίας στην Ελλάδα έχει πολύ πιο πολύπλοκες πτυχές από αυτές που συνήθως συζητούνται. Θέλω να αναφερθώ σε ορισμένα κεντρικά χαρακτηριστικά που συνθέτουν αυτήν την εικόνα, γιατί αυτά έχουν σημασία και για την ορθότητα των πολιτικών που θα επιλεγούν.
 Πρώτον, η ανεργία αυξήθηκε από το 1990 μέχρι και το 1999 κατά εκατόν σαράντα έξι χιλιάδες άτομα περίπου από τα οποία σαράντα ένα χιλιάδες νέοι περίπου. Η ανεργία αποτελεί σήμερα την πιο βασική μορφή ανισότητας και αποκλεισμού στην Ελλάδα, όπως και σε πολλές άλλες χώρες.
Δεύτερον, στη δεκαετία του 1990-2000 όμως η μέση ετήσια αύξηση τουεργατικού δυναμικού στην Ελλάδα ήταν η τρίτη υψηλότερη απ'όλες τις χώρες της Ευρωπαϊκής 'Ενωσης. Αυτό σημαίνει ότι στην Ελλάδα είχαμε σταθερά μία πολύ σημαντικότερη πίεση στην αγορά εργασίας απ' ό,τι στις περισσότερες άλλες χώρες της Ευρωπαϊκής 'Ενωσης.
 Τρίτον, παρά την πίεση αυτή στην ίδια περίοδο δημιουργήθηκανδιακόσιες πενήντα πέντε χιλιάδες νέες θέσεις απασχόλησης και αυτό είναι μία σημαντική θετική ιδιαιτερότητα της χώρας μας σε σύγκριση με την Ευρωπαϊκή 'Ενωση. Η μέση ετήσια ποσοστιαία αύξηση της απασχόλησης στην Ελλάδα ήταν πεντέμισι φορές μεγαλύτερη απ' ό,τι στην Ευρωπαϊκή 'Ενωση ως σύνολο και η τρίτη καλύτερη μεταξύ των χωρών μελών.
Τέταρτον, οι τάσεις αυτές σηματοδοτούν και μια άλλη πολύ ενδιαφέρουσαπτυχή ότι η ελληνική οικονομία στη δεκαετία του 1990 απορρόφησε το 64% περίπου της αύξησης του εργατικού δυναμικού της, μιας αύξησης που όπως ανέφερα ήταν πολύ μεγαλύτερη απ' ό,τι στην Ευρώπη.
Τα παραπάνω σηματοδοτούν για την ελληνική αγορά εργασίας μια σύνθετηεικόνα, μια εικόνα που δείχνει ότι έχουμε μια οικονομία, η οποία σε μια περίοδο αυξημένης εισόδου οικονομικών μεταναστών έχει ταυτόχρονα την ικανότητα να δημιουργήσει πολύ περισσότερες θέσεις απασχόλησης απ' ό,τι οποτεδήποτε στα τελευταία είκοσι πέντε χρόνια.  Μια εικόνα επίσης που δείχνει ότι αυξάνεται η ανεργία όχι όμως γιατί μειώνονται οι ευκαιρίες απασχόλήσης σε απόλυτο αριθμό όπως στην Ευρωπαϊκή 'Ενωση, αλλά γιατί ο πληθυσμός που αναζητά δουλειά είναι περισσότερος από τις θέσεις που δημιουργούνται.
 Βέβαια η ανεργία είναι ανεργία, ανεξάρτητα από τους λόγους, αλλά και τα αίτια έχουν σημασία, καθώς σηματοδοτούν τις ικανότητες της οικονομίας και το κοινωνικό μοντέλο, που βρίσκεται πίσω από το φαινόμενο της ανεργίας.
'Ισως παραξενεύονται αρκετοί που αναφέρομαι στη δεκαετία του 1990συνολικά και όχι στη γνωστή πολιτική διχοτόμηση 1990-1993 και 1994-2000.  Το κάνω γιατί αφ' ενός είναι πια αρκετά γνωστό τι έγινε στη μια και στην άλλη περίοδο, αλλά αφ' ετέρου γιατί, κυρίες και κύριοι, αυτού του είδους οι αψιμαχίες για την κοινωνία μας είναι παντελώς αδιάφορες.
 Τα κρίσιμα θέματα που ενδιαφέρουν την κοινωνία είναι ότι στην Ελλάδα υπάρχουν τετρακόσιες τριάντα χιλιάδες άνεργοι περίπου, που αποτελούν ένα σοβαρό πρόβλημα για ισάριθμες οικογένειες ότι όχι μόνο οι οικογένειες αυτές και ο περίγυρός τους, αλλά και όλη η κοινωνία προσδοκούν πολιτικές για την αντιμετώπιση του προβλήματος ότι ιδιαίτερα οι νέες γενιές, οι φοιτητές, οι νέοι που εισέρχονται σε επιχειρηματικές δραστηριότητες, οι εργαζόμενοι πρέπει να ανακτήσουν το αίσθημα μιας μεγαλύτερης εμπιστοσύνης για το μέλλον και ότι υπάρχει μια κυβέρνηση που ιδεολογικά, πολιτικά και πρακτικά θεωρεί ότι η πρόοδος της χώρας πρέπει να αγκαλιάσει όλα τα στρώματα ιδιαίτερα τα πιο αδύναμα. Και η Κυβέρνηση αυτή είναι έτοιμη να δώσει μάχη γι'αυτό.
Η ανεργία θα επηρεαστεί τα επόμενα χρόνια από πολλούς παράγοντες μεετερόκλητες επιδράσεις, το τι θα γίνει στον αγροτικό τομέα, το σταθερόκαι βελτιούμενο μακροοικονομικό πλαίσιο, την αναδιάρθρωση της παραγωγικής βάσης, τις βελτιώσεις της παραγωγικότητας, που θα προκύψουν από το εκτεταμένο δίκτυο υποδομών, την αυξημένη είσοδο του γυναικείου πληθυσμού, τις πολιτικές απασχόλησης του Υπουργείου Εργασίας και γενικά τιςπολιτικές της Κυβέρνησης. Το συνολικό αποτέλεσμα αυτών των ετερόκλητων επιδράσεων εκτιμάται ότι θα δημιουργήσει στα χρόνια που έρχονται γύρω στις τριακόσιες χιλιάδες νέες θέσεις απασχόλησης.
Διατυπώθηκαν διάφορες απορίες γύρω απ'αυτό το νούμερο. Αλλά θέλω ναδιευκρινίσω το εξής: Αν στα χρόνια 1993-1999 με μέσο ετήσιο ρυθμό μεγέθυνσης 2,2% η οικονομία μας δημιούργησε σαράντα χιλιάδες νέες θέσεις απασχόλησης το χρόνο, δηλαδή διακόσιες σαράντα χιλιάδες συνολικά στην εξαετία το 2000 με 2004, με μέσο ρυθμό μεγέθυνσης περίπου 4% δηλαδή πολύ παραπάνω απ' ό,τι την προηγούμενη περίοδο και με τις δραστηριότητες που σχετίζονται με την Ολυμπιάδα, η εκτίμηση για εξήντα χιλιάδες νέες θέσεις κάθε χρόνο είναι ιδιαίτερα ρεαλιστική.
 'Ομως η μάχη για την ανεργία παρ' όλα αυτά δεν θα είναι εύκολη. Ζούμεσε μία περίοδο που σε παγκόσμια κλίμακα το παραγωγικό μοντέλο μετασχηματίζεται και η επιτυχία μας θα κριθεί από την ικανότητά μας να παρακολουθήσουμε αυτό το παραγωγικό μετασχηματισμό, να είμαστε μέσα στη διαδικασία της παραγωγής της ανταγωνιστικότητας της μάχης για μερίδια αγοράς.
 Ζούμε επίσης μια περίοδο στην οποία όλο και περισσότερο οι δραστηριότητες που συνδέονται με τις νέες τεχνολογίες φαίνεται να απομακρύνονται από τη μορφή της εξαρτημένης εργασίας που για δεκαετίες κυρίαρχησε στην Ευρώπη και φυσικά και στη χώρα μας. Νέες μορφές οργάνωσης απασχόλησης αναδεικνύονται, που οδηγούν στο ξεπέρασμα ιστορικά καθιερωμένων αντιλήψεων πολιτικών και τρόπων αντιμετώπισης των προβλημάτων.
 Η δυναμική αυτών των σχέσεων οδηγεί σε σοβαρές αλλαγές όχι μόνο στην αγορά εργασίας, αλλά και στα δεδομένα των ασφαλιστικών συστημάτων. Οι δυσκολίες και οι αλλαγές αυτές προϋποθέτουν μεταρρυθμίσεις που σπρώχνουν την παραγωγική μας ικανότητα προς τα εμπρός. Θα προχωρήσουμε τεκμηριωμένα, προσεκτικά, αλλά και αποφασιστικά, στις αναγκαίες μεταρρυθμίσεις, γιατί αυτές είναι το βασικό εργαλείο που εξασφαλίζει εμπιστοσύνη στους 'Ελληνες για μια θετική πορεία στο μέλλον.
Για τη σύγκλιση, για την οποία όλοι μιλούν, μεταρρυθμίσεις πουεξασφαλίζουν ισχυρότερη αναπτυξιακή δυναμική, μεγαλύτερη απασχόληση και ικανοποιητικότερο εισόδημα θα ήταν ανορθόδοξο να παραμένουν σε αναμονή.             Τις μεταρρυθμίσεις αυτές δεν αρκεί απλώς να τις θέλουμε, να τις αποφασίζουμε ή και να τις ψηφίζουμε ακόμη, γιατί οι αντιστάσεις είναι υπαρκτές. Οι συντηρητικές αντιλήψεις και η αντίδραση απέναντι στην αλλαγή δεν μονοπωλούνται από κάποιες πολιτικές ή κοινωνικές δυνάμεις. Είναι διάχυτες. Συχνά οι ίδιες κοινωνικές δυνάμεις που κατανοούν την ανάγκη για μεταρρύθμιση, λειτουργούν ταυτόχρονα ανασταλτικά στην προώθησή τους δημιουργώντας συνθήκες αυτοπαγίδευσης. Γι' αυτό καμία μεταρρύθμιση δεν θα πετύχει χωρίς κοινωνική κατανόηση και κοινωνικές διαβουλεύσεις που αποτελούν την πεμπτουσία της πολιτικής διαμάχης στη δημοκρατία. Η διαδικασία αυτή μπορεί να εξασφαλίσει μια πλατιά αποδοχή και αυτή θα ακολουθήσει η Κυβέρνηση. 'Οπου χρειάζεται μεταρρύθμιση θα προχωρήσουμε σε μεταρρύθμιση. 'Οπου χρειάζεται διαχείριση θα επιδιώξουμε αποτελεσματικότητα και ικανοποιητικότερο αποτέλεσμα. 'Οπου χρειάζεται συντονισμός και συμπληρωματικότητα των δράσεων στο Υπουργείο Εργασίας και Κοινωνικών Ασφαλίσεων με τις πολιτικές και δράσεις άλλων Υπουργείων θα προχωρήσουμε με τον καλύτερο δυνατό τρόπο.
 Κυρίες και κύριοι συνάδελφοι, οι πολιτικές και δράσεις του Υπουργείου του οποίου έχω την τιμή να προϊσταμαι, μπορούν να διακριθούν σε δυο μεγάλες κατηγορίες. Διαμόρφωση και διαχείριση πολιτικών για τα μεγάλα ζητήματα που τα αφορούν και πρακτικές παρεμβάσεις με στόχο την αποτελεσματική εκπλήρωση των λειτουργιών του Υπουργείου και των εποπτευόμενων οργανισμών.
 Πριν αναφερθώ στις δυο αυτές μεγάλες κατηγορίες, θέλω να διασαφηνίσω δυο θέματα που απασχολούν αυτές τις μέρες σημαντικό αριθμό πολιτών. Η κάλυψη της εισφοράς του ΙΚΑ για τους εργαζόμενους με το κατώτατο ημερομίσθιο, το γνωστό δεκαχίλιαρο. Το μέτρο θα καλύψει το διάστημα από 1ης Ιανουαρίου 2001 και οι πρακτικές πλευρές του βρίσκονται σε επεξεργασία. Επιδίωξή μας είναι να βρούμε ένα σύστημα απλό, γρήγορο και με χαμηλό διοικητικό κόστος. Δεύτερον, η υλοποίηση της αύξησης των κατώτατων συντάξεων του ΙΚΑ. Οι δικαιούχοι θα λαμβάνουν από 1.1.2001 όπως εξήγγειλε και ο Πρωθυπουργός, ποσό που θα ξεπερνά τις εκατόν πενήντα χιλιάδες (150.000) δραχμές και φυσικά από την ίδια ημερομηνία θα αυξηθεί και το ΕΚΑΣ.
 Στο επίπεδο τώρα των πολιτικών του Υπουργείου τη μεγαλύτερη προτεραιότητα έχουν τα θέματα απασχόλησης εργασίας και το ασφαλιστικό. Ο στόχος μας είναι τριπλός. Στην επόμενη τετραετία να στηρίξουμε τη δημιουργία αθροιστικά τριακοσίων χιλιάδων θέσεων απασχόλησης, δηλαδή περίπου εβδομήντα πέντε χιλιάδες νέες θέσεις το χρόνο και για κάθε χρονιά. Δεύτερον, να δημιουργηθούν αντίστοιχα τριακόσιες χιλιάδες ευκαιρίες-δυνατότητες κατάρτισης, που σημαίνει επίσης σταθερά κάθε χρόνο εβδομήντα πέντε χιλιάδες εργαζόμενοι θα είναι ενσωματωμένοι στο παραγωγικό σύστημα με εξασφαλισμένο εισόδημα.
 Τρίτον, να παρασχεθεί συνολικά στην τετραετία σε τριακόσιες χιλιάδες εργαζόμενους περίπου ενδοϋπηρεσιακή κατάρτιση, ώστε να ενισχυθούν οι ικανότητες και δεξιότητές τους, να αντιμετωπίσουν καλύτερα τις νέες απαιτήσεις που δημιουργούν οι αλλαγές στην τεχνολογία και στις μορφές ανταγωνισμού.
 Οι πολιτικές απασχόλησης θα έχουν κέντρο βάρους όχι μόνο τη δημιουργία νέων θέσεων, αλλά και στο μέτρο που είναι εφικτό για το Υπουργείο, γιατί τα θέματα απασχόλησης είναι το αποτέλεσμα περισσότερων πολιτικών, την αντιμετώπιση των περιφερειακών ανισοτήτων στην ανεργία, όπως και των ανισοτήτων που αφορούν στις ευκαιρίες παραγωγικής ενσωμάτωσης επιμέρους κατηγοριών πληθυσμού και ευαίσθητων κατηγοριών.
 Η έμφαση σε δράσεις και παρεμβάσεις που σχετίζονται με την κοινωνίατης γνώσης και που συσχετίζουν τα θέματα ανεργίας και απασχόλησης με την αξιοποίηση των νέων τεχνολογιών σε κάθε βασικό τομέα, αποτελεί στη σημερινή εποχή μοχλό επιτυχίας για ένα ισχυρό αναπτυξιακό αποτέλεσμα και μια σοβαρή στήριξη της απασχόλησης. Εκτός όμως από τον κεντρικό αυτό χαρακτήρα της πολιτικής μας, επισημαίνω επιλεκτικά και τα εξής συμπληρωματικά στοιχεία: Πολιτικές ποιοτικής βελτίωσης των παρεχόμενων υπηρεσιών στους εκατοντάδες χιλιάδες πολίτες που συναλλάσσονται με το ΙΚΑ, με τον ΟΑΕΔ, άλλα ταμεία και οργανισμούς που εποπτεύει το Υπουργείο.
Την ολοκλήρωση εκκρεμοτήτων που σχετίζονται με την απασχόληση τωναλλοδαπών εργαζόμενων στη χώρα.
Την ολοκλήρωση των αλλαγών που θεσπίστηκαν με τον νόμο του 1998.
Στις πολιτικές για την αύξηση των θέσεων εργασίας εντάσσεται και τοθέμα του χρόνου απασχόλησης.
Οι αλλαγές στις σχετικές ρυθμίσεις πρέπει να κινηθούν σε ισορροπίαμεταξύ ανταγωνιστικότητας και του στόχου  της δημιουργίας θέσεων απασχόλησης.
 Η πορεία της οικονομίας μας σε συνδυασμό με τα αποτελέσματα από την πιλοτική ή κανονική εισαγωγή τέτοιων αλλαγών στην Ελλάδα και αλλού θα μας επιτρέψουν να καταλήξουμε στην καλύτερη δυνατή λύση.
Πολιτικές επίσης, για την αντιμετώπιση της αποτελεσματικότερηςλειτουργίας της αγοράς εργασίας. Στη χώρα μας  το πρόβλημα της αποτελεσματικής λειτουργίας έχει δύο μορφές. Η μία σχετίζεται με την παραβίαση βασικών ρυθμίσεων  και θεσμών στην αγορά εργασίας που δημιουργεί μια εκ των πραγμάτων απορρύθμιση και αναρχία με σοβαρές προεκτάσεις για το κοινωνικό πρόσωπο της οικονομίας. Η δεύτερη μορφή σχετίζεται με τις αλλαγές εκείνες που είναι αναγκαίες, ώστε να στηριχθεί ο παραγωγικός μετασχηματισμός και να μην υπάρχει συρρίκνωση και φρένο στην αναπτυξιακή δυναμική, αλλαγές που είναι συχνά χρήσιμες γιατί αντιστοιχούν και σε νέες ανάγκες πολλών εργαζόμενων.
  Ο συνδυασμός των δύο αυτών μορφών  παρέμβασης έχει ένα διπλό στόχο.             Να υποστηρίξει την αναπτυξιακή δυναμική και να εμπεδώσει το κοινωνικόκράτος και να συνδέσει ανάπτυξη με κοινωνικό κράτος. Να αποτελέσει ένα από τα βασικά στοιχεία του νέου αναπτυξιακού κύκλου στον οποίο εισέρχεται η χώρα, στην ΟΝΕ, με τη νομισματική σταθερότητα, την μακροοικονομική σταθερότητα και τους υψηλούς ρυθμούς μεγέθυνσης.  Να εκφράσει μια νέα σχέση ανάπτυξης και κοινωνικής εμπιστοσύνης, όπου η μία θα στηρίζει την άλλη.
 Κεντρικό εργαλείο μας στην υλοποίηση των πολιτικών απασχόλησης είναι το εθνικό σχέδιο δράσης για την απασχόληση. Το πρόγραμμα αυτό που συνδυάζει και πολιτικές άλλων Υπουργείων μέσα από την ανάπτυξη της επιχειρηματικότητας, τις ενεργητικές πολιτικές, τη διευκόλυνση της κινητικότητας, τις πολιτικές  ενίσχυσης της ισότητας ευκαιριών μεταξύ των δύο φύλων και άλλες δράσεις, αποβλέπει στη δημιουργία απασχόλησης ικανοτήτων, ευκαιριών, αλλά και στη βελτίωση των συνθηκών δουλειάς των εργαζομένων.
 Τα εργαλεία για την υλοποίηση των πολιτικών στόχων συνδέονται με παρεμβάσεις στο επίπεδο των φορέων  και των εργαλείων με τα οποία αυτές μπορούν να υλοποιηθούν. Οι πόροι του κοινωνικού ταμείου ύψους  ενός τρισεκατομμυρίου (1.000.000.000.000) δραχμών περίπου για τις δράσεις κατάρτισης δεν αρκεί να απορροφώνται. Η απορρόφηση δεν είναι το κριτήριο με το οποίο θέλουμε να συμβολίσουμε την αποτελεσματικότητα των πολιτικών μας για την απασχόληση. Για την αποτίμηση των πολιτικών μας και της αποτελεσματικότητάς τους ένα είναι το κριτήριο: Κατά πόσο ο άνεργος βρίσκει δουλειά, κατά πόσο ο εργαζόμενος ενισχύεται.
Ο ΟΑΕΔ θα αναδιαρθρωθεί σε βάθος. Ο κυριότερος φορέας στήριξης τωνπολιτικών απασχόλησης στη χώρα με προϋπολογισμό τετρακόσια δισεκατομμύρια περίπου το χρόνο  θα λειτουργήσει με τρόπο, ώστε να δώσει όχι μόνο ορατά, αλλά και σημαντικά αποτελέσματα στην καταπολέμηση της ανεργίας.
 Με την ολοκλήρωση της διαδικασίας αναδιάρθρωσης η χώρα θέλουμε να βρεθεί με ένα φορέα που θα ανταγωνίζεται τους άλλους ευρωπαϊκούς φορείς σε επιδόσεις. Και οι κοινωνικοί εταίροι που συμμετέχουν  στον ΟΑΕΔ καλούνται να στηρίξουν τη διαδικασία αυτή.
 Στην ίδια λογική θα εμβαθύνουμε και τις ρυθμίσεις πιστοποίησης, ώστε να εξασφαλίσουμε όχι μόνο την καταλληλότητα των υποδομών, αλλά και την καταλληλότητα των διδασκόντων  και του περιεχομένου της κατάρτισης. Θα κατευθύνουμε τις ενεργητικές πολιτικές απασχόλησης  σε επιλεγμένους στόχους και περιοχές και θα συνδέσουμε τα προγράμματα με πιο ολοκληρωμένες δράσεις σε περιοχές  με σημαντικά προβλήματα ανεργίας. Με δεδομένο ότι  ούτε οι μακροοικονομικές εξελίξεις ούτε οι  ενεργητικές πολιτικές μπορούν να δώσουν απάντηση στα προβλήματα ανεργίας  ειδικών κατηγοριών θα εξετάσουμε όλο το σύστημα των πολιτικών ανεργίας, ώστε να εξασφαλίσουμε καλύτερα τον μακροχρόνιο άνεργο.
 Το Σώμα  Επιθεωρητών Εργασίας που δημιουργήθηκε το 1998 σε συνεργασία και με το ΙΚΑ θα ελέγξει την εφαρμογή των κανόνων του Εργατικού Δικαίου και θα  καταπολεμήσει τα φαινόμενα της καταστρατήγησης των κανόνων κοινωνικής ασφάλειας  και των  θεσμοθετημένων όρων εργασίας για 'Ελληνες και για αλλοδαπούς.
 Oλόκληρο το Υπουργείο Εργασίας και Κοινωνικών Ασφαλίσεων και οι εποπτευόμενοι φορείς είναι ανάγκη να αποκτήσουν υπόσταση ως οργανισμοί άσκησης πολιτικής απασχόλησης με κριτήριο επιτυχίας όχι νέες δομές, όχι νέες μορφές γραφειοκρατίας, όχι διάφορες θεσμικές παρεμβάσεις, αλλά με αποτέλεσμα και μόνο τη σωστή διαχείριση των πόρων του φορολογούμενου 'Ελληνα ή Ευρωπαίου και τα ορατά αποτελέσματα στην αγορά εργασίας.
 Πέρα από όσα ανέφερα για τη στήριξη των εργαζομένων θα αναπτύσσονται και πολλές άλλες δράσεις στις οποίες δεν θα αναφερθώ. Θα αναφερθώ μόνο ειδικότερα στις δράσεις του Οργανισμού Εργατικής Κατοικίας. Στην τετραετία που έρχεται ο Ο.Ε.Κ. θα διαθέσει περίπου εξακόσια δισεκατομμύρια για δέκα χιλιάδες κατοικίες σε όλη την Ελλάδα. Δέκα χιλιάδες οικογένειες θα εξυπηρετηθούν από αυτό. Στην Αττική ειδικότερα, με το Ολυμπιακό Χωριό θα δημιουργηθούν διόμισι χιλιάδες κατοικίες, οι οποίες μετά την Ολυμπιάδα θα παραχωρηθούν σε ισάριθμες οικογένειες εργαζόμενων.
 Θέλω τώρα να αναφερθώ στα θέματα της κοινωνικής ασφάλισης. Η προοπτική της μεταρρύθμισης του συστήματος στην οποία θα έρθω στη συνέχεια, δεν είναι σωστό να σκιάσει τα πολλά άλλα θέματα που συνδέονται με το σύστημα κοινωνικής ασφάλισης. Γι'αυτό και πριν από αυτή θα αναφερθώ σε αυτά τα ζητήματα.
Γνωρίζουμε ότι υπάρχουν πολλά προβλήματα στην καθημερινότητα τωνσυναλλαγών, όπως και προβλήματα στην ταχύτητα εξυπηρέτησης των ενδιαφερόμενων. Με την εισαγωγή της πληροφορικής και με πολλές οργανωτικές και λειτουργικές αλλαγές επιδιώκουμε μια σοβαρή βελτίωσητης λειτουργίας των ταμείων. Το φθινόπωρο, οι καταβολές των συντάξεων του Ι.Κ.Α., για όσους επιθυμούν, θα γίνονται μέσω του διατραπεζικού συστήματος με αποτέλεσμα την εξοικονόμηση τεράστιου χρόνου και κόπου για χιλιάδες συνταξιούχους και κόστους για το Ι.Κ.Α. Θα ακολουθήσει στην κατεύθυνση αυτή ο Ο.Γ.Α. Επίσης, το δίκτυο πρωτοβάθμιας περίθαλψης που σχεδιάζει το Ι.Κ.Α. στοχεύει μέσα στην τετραετία στην εξυπηρέτηση και των ασφαλισμένων του Ο.Γ.Α.
 Για το θέμα τώρα της μεταρρύθμισης της κοινωνικής ασφάλισης έχουν δει το φως της δημοσιότητας πολλές τοποθετήσεις, όλες χωρίς σημείο αναφοράς, όλες θα έλεγα με αρκετή δόση αυθαιρεσίας. Γύρω από το θέμα θέλω να τονίσω τρία σημεία.
 Πρώτον, στο μέτρο που το σημερινό σύστημα δεν είναι μακροχρόνια βιώσιμο, γιατί δεν εξασφαλίζει στους εργαζόμενους των είκοσι πέντε, των τριάντα ή τριάντα πέντε χρονών σήμερα την καταβολή των συντάξεών τους, η υπευθυνότητα επιβάλλει τον εντοπισμό του προβλήματος και των αναγκαίων επιλογών για την αντιμετώπισή του. Διαφορετικά, το κόστος των εργαζόμενων από ένα πολιτικό κουκούλωμα -για να χρησιμοποιήσω μια πολύ παραστατική έκφραση- θα είναι υπερβολικό και άδικο γι'αυτούς τους εργαζόμενους.
  Η Κυβέρνηση έχει επιλέξει μια διαδικασία μέσα από την οποία αναμένει να προκύψουν με αντικειμενικότητα οι προοπτικές του συστήματος και οι εναλλακτικές δυνατότητες αντιμετώπισης των προβλημάτων. Στη βάση αυτή θα διαμορφωθούν προτάσεις και θα ακολουθήσει κοινωνικός διάλογος.                      Αιφνιδιασμοί δεν θα υπάρξουν. Και όσοι, υπό την επίδραση αυθαίρετωνεννοιών, προβαίνουν σε εσπευσμένες κινήσεις, πιθανόν να βγουν ζημιωμένοιαπό τη βιασύνη αυτή.
 Τρίτον, είναι προφανές ότι ώριμα δικαιώματα δεν θα θιγούν. Δεν βρισκόμαστε σε συνθήκες έκτακτης ανάγκης. 'Ολες οι παρεμβάσεις στο ασφαλιστικό στα τελευταία χρόνια έδωσαν το στίγμα μιας ισχυρής κοινωνικής ευαισθησίας και πολιτικών επιλογών που στήριξαν τα κοινωνικά δικαιώματα.  Ο Ο.Γ.Α., το ΕΚΑΣ, η αναμόρφωση του νόμου το 1992.
Το ασφαλιστικό σύστημα θα αναμορφωθεί με τρόπο που να εξασφαλίζεισιγουριά, κοινωνική αλληλεγγύη και να ανταποκρίνεται στις ραγδαίες αλλαγές.
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Υπουργού) 'Ενα λεπτό, κύριε Πρόεδρε.
Οι στόχοι και οι πολιτικές, στις οποίες αναφέρθηκα, συνδέονται με τηνεξεύρεση της χρυσής ισορροπίας μεταξύ τριών πλευρών ενός τριγώνου. Την υποστήριξη του ανθρώπινου δυναμικού της χώρας να παρακολουθήσει τις εξελίξεις, που σημειώνονται στο παγκόσμιο περιβάλλον. Διαρθρωτικές πολιτικές που θα ενισχύσουν την ανταγωνιστικότητα, αλλά στα πλαίσια ενός νέου μοντέλου όπου ανάπτυξη και κοινωνική συνοχή θα συνυπάρχουν στην πιο ισχυρή μορφή που είχε η χώρα στην ιστορία της, και τρίτον, τη σωστή διασύνδεση θεσμικών, κοινωνικών και οικονομικών εργαλείων, ώστε στη νέα εποχή η χώρα συνολικά και ειδικότερα οι εργαζόμενοι να βρεθούν στην όχθη των κερδισμένων και όχι των χαμένων. Στην ιστορία της ανάπτυξης καμία πορεία δεν ήταν αυτόματη μονίμως προς τα μπρος. Αυτήν τη μονιμότητα και τη σταθερότητα προς τα μπρος θέλουμε να την εξασφαλίσουμε για την Ελλάδα στο πρώτο ξεκίνημα του 21ου αιώνα. Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.) 
ΠΡΟΕΔΡΕΥΩΝ (Κωνσταντίνος Βρεττός): Ο κ. Κουβέλης, ως Κοινοβουλευτικός Εκπρόσωπος του Συνασπισμού της Αριστεράς και της Προόδου, έχει το λόγο. 
ΦΩΤΗΣ ΚΟΥΒΕΛΗΣ: Κυρίες και κύριοι συνάδελφοι, ο σεβασμός της λαϊκήςετυμηγορίας δεν αναιρεί το δικαίωμά μας να επισημάνουμε ότι αποκρούουμε την άποψη ότι η ένταξη στην ΟΝΕ αποτελεί πανάκεια και επίτευγμα που ανοίγει αυτομάτως δρόμους ανάπτυξης και ευημερίας για τη χώρα. Η χώρα μας εισέρχεται στην ΟΝΕ με αυξημένα ποσοστά ανεργίας, με διευρυμένες κοινωνικές ανισότητες, με πολλές περιφέρειες της χώρας να αποκλίνουν αντί να συγκλίνουν προς τα μέσα ευρωπαϊκά επίπεδα, με ένα κοινωνικό κράτος ανίκανο να στηρίξει τους κοινωνικά αδύναμους.
 Η ευφορία των νικητών -πιστεύω θα συμφωνήσετε- και η δυσαρέσκεια των νικημένων από το εκλογικό αποτέλεσμα παρέρχεται. Αλλά παραμένει στο ακέραιο η επισήμανση ότι θα συνεχιστεί η μονομερής λιτότητα σε βάρος των μισθών και των συντάξεων, θα ενταθούν τα προβλήματα της ανεργίας, θα επισπευσθούν οι ιδιωτικοποιήσεις στρατηγικής σημασίας δημοσίων επιχειρήσεων -όπως δήλωσε και ο κύριος Πρωθυπουργός- και θα απειληθεί η καθολικότητα του κοινωνικοασφαλιστικού συστήματος.
 Οφείλω, απευθυνόμενος στον αρμόδιο Υπουργό, να τον ρωτήσω για άλλη μία φορά δημόσια τι θα πει "ώριμα" ασφαλιστικά δικαιώματα, όταν όλοι μας γνωρίζουμε ότι τα ασφαλιστικά δικαιώματα μπορούν να διακρίνονται ή σε κεκτημένα ή σε θεμελιωμένα. Θα υπάρξει επομένως σεβασμός -και το ερώτημα περιμένει απάντηση- στα θεμελιωμένα ή στα κεκτημένα ασφαλιστικά δικαιώματα; Αυτά είναι ερωτήματα τα οποία απασχολούν τους 'Ελληνες πολίτες με δεδομένη την πολύ μεγάλη σημασία που έχει για μία κοινωνία το κοινωνικοασφαλιστικό σύστημα.
Κύριοι συνάδελφοι, το κόστος της σύγκλισης το επωμίσθηκαν οιοικονομικά ασθενέστεροι αυτού του τόπου. Η ανισοκατανομή του εισοδήματος κορυφώθηκε. Οι εργαζόμενοι περιθωριοποιήθηκαν και πολλοί συμπολίτες μας, σύμφωνα με επίσημα στοιχεία, έγιναν νεόπτωχοι.
 Τι θα κάνει για όλα αυτά η Κυβέρνηση; Δεν αναλαμβάνει καμία συγκεκριμένη δέσμευση. Υπόσχεται βεβαίως τριακόσιες χιλιάδες θέσεις ευκαιρίας για απασχόληση, αλλά σιωπά για τη χαμηλή αμοιβή εργασίας στην Ελλάδα. Δεν σας διαφεύγει ότι είναι η χαμηλότερη σε όλη την Ευρώπη. 'Οπως σιωπά και για την τεράστια κερδοφορία του κεφαλαίου. Επίσης δεν σας διαφεύγει ότι είναι η μεγαλύτερη σε ολόκληρη την Ευρωπαϊκή 'Ενωση. Σιωπά η Κυβέρνηση και η σιωπή της κατά τη γνώμη μας είναι δηλωτικήγια το τι πρόκειται να ακολουθήσει. Η ελληνική κοινωνία πορεύεται στο μέλλον με διευρυμένες τις κοινωνικές ανισότητες. Η Κυβέρνηση δεν μιλάει γι'αυτές και περιορίζεται στην υπόσχεση των εκατόν πενήντα δύο χιλιάδες (152.000) δραχμών για την κατώτερη σύνταξη του ΙΚΑ.
   Ποιες τομές, κύριοι συνάδελφοι, θα επιχειρήσει στο φορολογικό σύστημα για να περιοριστούν οι έμμεσοι φόροι, που ισοπεδώνουν τη φοροδοτική ικανότητα των πολιτών; Θα προχωρήσει σε ένα νέο φορολογικό σύστημα για να λειτουργήσει αυτό ως μηχανισμός αναδιανομής του εισοδήματος;  Η μεταρρύθμιση του φορολογικού συστήματος πρέπει κατά τη γνώμη μας να έχει το χαρακτήρα διαρθρωτικής αλλαγής. Χρειάζεται μία φορολογική μεταρρύθμιση που θα υποβάλει όλα τα εισοδήματα από μισθούς, επαγγελματικές αμοιβές, επιχειρηματικές δραστηριότητες, ενοίκια, μερίσματα, χρηματιστηριακά κέρδη σε μία ενιαία προοδευτική φορολογική κλίμακα. Με τον τρόπο αυτό τα συνολικά φορολογικά έσοδα μπορούν να αυξηθούν και ταυτόχρονα να υπάρξει ουσιαστική φορολογική ελάφρυνση των εισοδημάτων από εργασία.
  Θα εισάγει νέα κριτήρια στο φορολογικό σύστημα με στόχο τη δημιουργία κινήτρων για απασχόληση και προστασία του περιβάλλοντος με τη μορφή των φορολογικών εκπτώσεων; Θα απλουστεύσει το φορολογικό σύστημα, ώστε ο φορολογικός μηχανισμός να γίνει κυρίως ελεγκτικός και να απαλλαγεί ο φορολογούμενος από άσκοπα γραφειοκρατικά βάρη; Αυτά είναι τα ζητήματα για τα οποία οι προγραμματικές δηλώσεις πολυσήμαντα σιωπούν.
Κύριοι συνάδελφοι, η διοίκηση είναι βασικός μοχλός ανάπτυξης καιπρέπει να ανταποκριθεί στις ανάγκες της νέας εποχής. Αυτό διαπιστώνουν οι προγραμματικές δηλώσεις. Πρόκειται για την επανάληψη του αυτονόητου. Τι θα γίνει, όμως, με την εγκατάσταση -χρόνια τώρα- της κομματικής ευνοιοκρατίας στο χώρο της Δημόσιας Διοίκησης.
  Τι θα γίνει με τον παραγκωνισμό της αξιοκρατίας και τη μη αξιοποίηση υπαρκτών δυνατοτήτων των δημοσίων υπαλλήλων, που στο πλαίσιο ενός γραφειοκρατικού και συγκεντρωτικού συστήματος καθηλώνονται σε μια απλή διεκπεραιωτική διαδικασία, που είναι ανίκανη να υπηρετήσει και την απορρόφηση κοινοτικών κονδυλίων, αλλά και τη στοιχειώδη προσφορά υπηρεσιών προς τον πολίτη;Θα λειτουργήσει η Εθνική Επιτροπή Δημόσιας Διοίκησης, έτσι ώστε εκεί,χωρίς βεβαίως στείρες κομματικές αντιπαλότητες και διελκυστίνδες,  να αποφασιστούν ριζικές τομές και ρυθμίσεις που θα αναβαθμίζουν τη Δημόσια Διοίκηση;  Η Κυβέρνηση με τις προγραμματικές δηλώσεις δεν δεσμεύεται για τη λειτουργία της Δημόσιας Διοίκησης με συγκεκριμένο τρόπο και επίσης σιωπά και για το ζήτημα αυτό. Πρόκειται για τη σιωπή που θέλει να εξασφαλίζει το μονόδρομο των επιλογών της ερήμην των άλλων πολιτικών δυνάμεων, αλλά και της κοινωνίας, την ώρα μάλιστα που καλεί σε συναινετικές διαδικασίες. Κύριοι συνάδελφοι, στο εξάμηνο που ακολουθεί, θα πρέπει, σύμφωνα μετις συνταγματικές διατάξεις, να ολοκληρώσουμε την Αναθεώρηση του Συντάγματος. Εμείς έχουμε διατυπώσει την άποψη ότι πρόκειται για μια δειλή και άτολμη αναθεώρηση. Με εκπληκτική, πρέπει να πω, κύριοι συνάδελφοι της Νέας Δημοκρατίας, δική σας συμφωνία με το ΠΑΣΟΚ δεν δεχθήκατε στην προηγούμενη Βουλή, δηλαδή στην πρώτη φάση της Αναθεώρησης του Συντάγματος, να προχωρήσουμε με το αναθεωρημένο Σύνταγμα στον εκδημοκρατισμό του πολιτικού συστήματος διακυβέρνησης. Με άλλα λόγια, να καταστήσουμε αποφασιστικό το ρόλο της Βουλής, να περιορίσουμε την ανεξέλεγκτη εξουσία της εκτελεστικής εξουσίας και να αμβλύνουμε το πρωθυπουργικό πολιτικό σύστημα διακυβέρνησης.
  Εμείς προειδοποιούμε και υποστηρίζουμε ότι αυτή η Αναθεώρηση είναι κρίσιμη, διότι θα κληθούμε να αποφασίσουμε για δυο σημαντικά ζητήματα, κύριοι συνάδελφοι.
  Το ένα αφορά τη θεσμική συγκρότηση της χώρας, αν δηλαδή θα προχωρήσει η χώρα στην περιφερειακή συγκρότηση, άρα στην αποκέντρωση, αλλά σε μια περιφερειακή συγκρότηση με ουσιαστικές αρμοδιότητες και στον α' και β' βαθμό Τοπικής Αυτοδιοίκησης και βεβαίως και στον γ' βαθμό, που εμείς υποστηρίζουμε ότι πρέπει να υπάρξει και να είναι μάλιστα και αιρετός.
Το δεύτερο ζήτημα που θα κληθούμε επίσης να αποφασίσουμε και είναιεξαιρετικά κρίσιμο, είναι πώς θα καθοριστούν, κυρίες και κύριοι συνάδελφοι, οι σχέσεις των εθνικών οργάνων, δηλαδή της Κυβέρνησης και της Βουλής με τα υπερεθνικά όργανα της Ευρωπαϊκής 'Ενωσης. Με άλλα λόγια, πού θα είναι το κέντρο λήψης των αποφάσεων και πώς θα εκφράζεται ή δεν θα εκφράζεται ή θα εκφράζεται με περιορισμένο τρόπο η λαϊκή κυριαρχία.
 'Ολα αυτά είναι ζητήματα πολύ σημαντικά που, δυστυχώς, δεν αναδείχθηκαν όπως θα έπρεπε στην προεκλογική περίοδο, έτσι ώστε οι 'Ελληνες πολίτες να είχαν ως κριτήριο και αυτό το ζήτημα, που είναι προσδιοριστικό της ευθύνης της παρούσας Βουλής.
 Αρνήθηκαν, κύριοι συνάδελφοι, την πρόταση του  Συνασπισμού για τα λαϊκά δημοψηφίσματα, που πρέπει να καθιερωθούν ως δυνατότητα με το Σύνταγμα. Δηλαδή, μιλάμε για τη δυνατότητα των πολιτών να αποφαίνονται μ'έναν πρωτογενή όσο και κυριαρχικό τρόπο, για σημαντικά ζητήματα του δημόσιου κοινωνικού βίου. Η άρνηση αυτή, κατά τη γνώμη μου, συνιστά περιφρόνηση στο δικαίωμα του πολίτη να έχει άποψη και θέση για σημαντικά ζητήματα που τον αφορούν, αλλά αποτελεί και απόκρουση μιας προσπάθειας που πρέπει να καταβληθεί, να έλθει ο πολίτης πλησιέστερα στην ασκούμενη πολιτική.
Αρνήθηκαν, κύριοι συνάδελφοι, τον ανακαθορισμό της  βουλευτικήςασυλίας.
 ΦΟΙΒΟΣ ΙΩΑΝΝΙΔΗΣ: Τα δημοψηφίσματα είναι ναπολεόντεια.
 ΦΩΤΗΣ ΚΟΥΒΕΛΗΣ: Κύριε Ιωαννίδη, από την προηγούμενη Βουλή σας θυμάμαι να επιλέγετε να με διακόπτετε. Γιατί το κάνετε αυτό; 
ΦΟΙΒΟΣ ΙΩΑΝΝΙΔΗΣ: Για να σας διευκολύνω.
ΦΩΤΗΣ ΚΟΥΒΕΛΗΣ: Σας βεβαιώνω ότι διευκολύνομαι μόνος μου. Ανδιαπιστώσετε ατέλεια, παρακαλώ τότε να με βοηθήσετε.
 Λοιπόν, είναι χαρακτηριστική η αντίδραση για τα λαϊκά δημοψηφίσματα, όπως χαρακτηριστική ήταν και η αντίδραση και η άρνηση να αποδεχθούν τον ανακαθορισμό της βουλευτικής ασυλίας, έτσι ώστε η βουλευτική ασυλία να περιορίζεται και να αναφέρεται αυστηρά σε ζητήματα που έχουν σχέση με την πολιτική δραστηριότητα του Βουλευτή και όχι με συμπεριφορές, οι οποίες απασχολούν το κοινό Ποινικό Δίκαιο.
 Κύριοι συνάδελφοι, ο Συνασπισμός θα ασκήσει προγραμματική αντιπολίτευση. Την ώρα που θα αποκρούουμε αντιλαϊκές ρυθμίσεις ή και μέτρα που κατά τη γνώμη μας δεν εξυπηρετούν την ελληνική κοινωνία και τα συμφέροντα του κράτους, την ίδια ώρα θα καταθέτουμε τη δική μας εναλλακτική πρόταση.
Δεν είμαστε η δύναμη της άρνησης. Είμαστε κόμμα, όπως πιστεύουμε,υπεύθυνης συμπεριφοράς.
 Από αυτήν την υπεύθυνη θέση καταψηφίζουμε τις προγραμματικές δηλώσεις της Κυβέρνησης και δεν δίνουμε ψήφο εμπιστοσύνης.
 Ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Ο κ. Αθανάσιος Γιαννόπουλος έχειτο λόγο.
 ΑΘΑΝΑΣΙΟΣ ΓΙΑΝΝΟΠΟΥΛΟΣ: Κυρίες και κύριοι συνάδελφοι, πραγματικά με μεγάλη προσοχή άκουσα τις προγραμματικές δηλώσεις του κυρίου Πρωθυπουργού και βέβαια πάνω στο χώρο της υγείας δεν περίμενε κανείς παρά ένα τίποτα. Το λέω αυτό με μεγάλη θλίψη, διότι, καίτοι επικεντρώθηκε,χρησιμοποιώντας κάποιες λέξεις κλειδιά, όπως άνθρωπος-αλληλεγγύη-υγεία, εν τούτοις, θα ήθελα να υπενθυμίσω στον κύριο Πρωθυπουργό ότι φραστικά δεν μπορεί να ασχοληθεί με το χώρο της υγείας. Πρέπει να δούμε έργα και έργα δεν έχουμε δει.
 Θα περιμένουμε βέβαια να ακούσουμε και τον Υπουργό Υγείας που ανέλαβε προσφάτως, να μας πει και αυτός τι σκοπεύει να κάνει στο χώρο της υγείας. Ο κύριος Πρωθυπουργός μίλησε για μία μεταρρύθμιση στο χώρο τηςυγείας. Αν είναι η μεταρρύθμιση αυτή, όπως είναι η απορύθμιση στο χώρο της παιδείας, ο ελληνικός λαός δεν την έχει ανάγκη.
 Θα πρέπει να γνωρίζει ότι από το 1983 οκτώ νόμοι έχουν σχεδιαστεί για το χώρο της υγείας και ζήτημα είναι αν το 20% εφαρμόζεται και υλοποιείται. Ο τελευταίος δε νόμος του κ. Γείτονα δεν έχει υλοποιηθεί σε τίποτα.
 Πού είναι τα δίκτυα υγείας; Πού είναι ο θεσμός του οικογενειακού γιατρού; Πού είναι τα απογευματινά ιατρεία; Δεν έχει γίνει τίποτα, παρά μόνο σε φρασεολογία.
 Γνωρίζω ότι κάποιες εισηγήσεις που έχουν γίνει στον κύριοΠρωθυπουργό, από προβεβλημένα συνδικαλιστικά στελέχη του κόμματός του, είναι πολύ προωθημένες προτάσεις. Αναφέρομαι ακόμα και στη μετοχοποίηση του χώρου της υγείας.
 Ο κ. Παπαδόπουλος, προ ολίγων ωρών είχε συνδιάσκεψη με την ΠΟΕΔΙΝ και μίλησε για βαθιά μεταρρύθμιση, όπου ούτε ο ίδιος ήξερε τι μεταρρύθμιση ζητάει. Και έμειναν άναυδοι όλοι οι συνδικαλιστές μη γνωρίζοντας τι θέλει ο κ. Παπαδόπουλος.
 Το λέω αυτό, διότι ο ελληνικός λαός δεν έχει ανάγκη να μάθει αν είναι νομικό πρόσωπο ιδιωτικού δικαίου ή αν είναι νομικό πρόσωπο δημοσίου δικαίου. Απαιτεί υπηρεσίες υγείας. Αυτές εναγωνίως ζητάει πάντοτε. Πραγματικά εμείς είμαστε υπερήφανοι διότι στο πρόγραμμά μας, που λέμενομικά πρόσωπα ιδιωτικού δικαίου, δίνουμε τη δυνατότητα της μεγάλης ευελιξίας των νοσηλευτικών ιδρυμάτων, χωρίς βέβαια να θίγεται ο δημόσιος χαρακτήρας της υγείας και παράλληλα τεκμηριωμένα και θεμελιωμένα ασφαλιστικά δικαιώματα.
 'Οπως θα γνωρίζουν πάρα πολύ καλά κάποιοι συνάδελφοι του ΠΑ.ΣΟ.Κ., αν έχουν μνήμη, στη χομεϊνική περίοδο τότε του ΠΑ.ΣΟ.Κ., του 1983-1985, που μετέτρεψαν όλα τα νομικά πρόσωπα ιδιωτικού δικαίου, όπως τα νοσοκομεία ΚΑΤ, 'Αγιος Σάββας, Ευαγγελισμός, Αγλαϊα Κυριακού και Αγία Σοφία, σε νομικά πρόσωπα δημοσίου δικαίου, αυτά τα νοσοκομεία και τώρα, λόγω της φύσεως του νομικού προσώπου ιδιωτικού δικαίου, διατηρούν κάποια ψήγματα καλύτερης συμπεριφοράς και καλυτέρων υπηρεσιών, συγκριτικά με τα άλλα νοσοκομεία.
 Ο κύριος Πρωθυπουργός, εκπαραθύρωσε τρεις Υπουργούς γιατρούς. Ο ένας τη γλίτωσε και πήγε στο Υπουργείο που ήταν και παλαιότερα, ο κ. Φαρμάκης.  Πραγματικά μπήκαν τρεις νέοι Υπουργοί, οι οποίοι δεν έχουν καμία σχέση με το αντικείμενο ή κάποιοι απ' αυτούς έχουν πάρει διαζύγιο με την ιατρική.
  Το λέω αυτό διότι λυπούμαι που ο κύριος Πρωθυπουργός αντελήφθηκε την καθημερινότητα και ασχολήθηκε με την καθημερινότητα μετά τις ευρωεκλογές που το ΠΑ.ΣΟ.Κ. είχε χάσει. Είπε ότι θα ασχοληθεί με την υγεία, την παιδεία και την ανεργία. Αυτό το διετύπωσε άμεσα προεκλογικά, το διατυπώνει και τώρα και πραγματικά αναρωτιέται κανείς πώς μπήκε στον πειρασμό, σε αυτόν τον ευαίσθητο χώρο της υγείας, να βάλει τρεις συναδέλφους κοινοβουλευτικούς, που μπορεί κάποιος εξ αυτών να είχε μία θητεία σε άλλα Υπουργεία, αλλά τέλος πάντων το Υπουργείο Υγείας δεν είναι για να απασχολούνται κάποιοι.
 Το Υπουργείο Υγείας είναι ένα υπεύθυνο Υπουργείο, το οποίο απευθύνεται στον ελληνικό λαό και πιστεύω ότι το χρονικό διάστημα που θα διαρρεύσει από σήμερα έως ότου ενημερωθούν και οι τρεις του Υπουργείου Υγείας, θα  έχει ξεπεράσει τα όρια της κοινοβουλευτικής περιόδου.
 Προ διετίας, σε μια προσπάθεια την οποία έκαναν κάποιοι σύμβουλοι του κυρίου Πρωθυπουργού, ο κ. Πανταγιάς, ο κ. Τσουκάτος για να του ανεβάσουν το προφίλ, τον έφεραν ένα βράδυ στο Λαϊκό νοσοκομείο, για να διαπιστώσει τα χάλια του ΕΣΥ. 'Ηταν ο κ. Γείτονας και ο κ. Σκουλάκης μαζί, ο οποίος είναι εδώ.
 Πραγματικά από τότε μέχρι τώρα δεν έγινε τίποτε για να αναβαθμιστεί αυτό το νοσοκομείο, που εγώ τουλάχιστον είμαι χρόνια μέσα εκεί. Και το λέω αυτό με λύπη, διότι ευτυχώς και βρέθηκε μία κυρία και μας χάρισε έναν αξονικό τομογράφο. Σε ένα πανεπιστημιακό νοσοκομείο με έξι πανεπιστημιακές κλινικές, στερούμεθα μηχανημάτων υψηλής τεχνολογίας. 
ΕΜΜΑΝΟΥΗΛ ΣΚΟΥΛΑΚΗΣ: Πολλά έχουν γίνει.
 ΑΘΑΝΑΣΙΟΣ ΓΙΑΝΝΟΠΟΥΛΟΣ: Και σε απάντηση του Υπουργείου για το πότε θα λειτουργήσει ο αξονικός τομογράφος, ακούστε τι έγραψε ο κύριος Υπουργός: "Θα παρέλθει ένα έτος έως ότου δοθούν οι πιστώσεις για προσωπικό, για να λειτουργήσει ο αξονικός τομογράφος". 'Οταν σε ένα τέτοιο νοσοκομείο στην Αθήνα συμβαίνουν αυτά, αντιλαμβάνεστε τι γίνεται στα άλλα νοσοκομεία της πατρίδας μας.
Ανεφέρθη ο κ. Σημίτης στο ότι θα λειτουργήσουν τα νοσοκομεία Ρόδου,Χανίων και Σερρών. Δεν μας λέει, όμως, γιατί δεν λειτουργούν άλλα νοσοκομεία, γιατί υπολειτουργούν τα τρία πανεπιστημιακά από το 1989, γιατί δεν λειτουργεί το Παπαγεωργίου, γιατί δεν λειτουργεί το Πανεπιστημιακό της Λάρισας, γιατί υπολειτουργεί το Θριάσιο. Και στο Θριάσιο βέβαια δεν λειτουργεί καρδιολογική κλινική. Μη δυσανασχετείτε, κύριε Σκουλάκη. Και σε μία μαιευτική κλινική, όπου κάποιος διευθυντής μπήκε σε μία ταλαιπωρία, έκλεισε και η μαιευτική κλινική. Δεν εφημερεύει το Θριάσιο.
 'Ολα αυτά μας τα λένε και λένε ότι είναι όλα ωραία και καλά στο χώρο της υγείας. Το νοσοκομείο της Λιβαδειάς υπολειτουργεί, το νοσοκομείο της 'Αρτας υπολειτουργεί, οι εντατικές μονάδες δεν λειτουργούν. 'Εφθασαν μάλιτα -και λυπάμαι που θα αναφέρω αυτό το χαρακτηρισμό- στην αθλιότητα να παζαρέψουν το νοσοκομείο Δυτικής Αττικής σε επίσκεψη του κυρίου Πρωθυπουργού προεκλογικά, δηλαδή ότι θα δημιουργηθεί και δεύτερο ιατρικό τμήμα και κατ' αυτόν τον τρόπο θα το λειτουργήσουν. Πώς θα το λειτουργήσουν; Να μας πουν τους πόρους που θα βρουν για να λειτουργήσουν το νοσοκομείο αυτό, όχι με τη μετακίνηση πανεπιστημιακών κλινικών όπως αποφασίστηκε σε μία συναλλαγή που έγινε ακριβώς, για να μπουν ακόμη κάποιοι και στο ψηφοδέλτιο Επικρατείας.
 Το Εθνικό Σύστημα Υγείας, αγαπητοί συνάδελφοι, έχει φθάσει πλέον σε χρεοκοπία. Ο κίνδυνος είναι μεγάλος να μετατραπούν τα νοσοκομεία μας σε πτωχοκομεία. Εμείς βέβαια δεν θα το επιτρέψουμε ποτέ αυτό, διότι εμείς πιστεύουμε ότι ο 'Ελληνας πολίτης χρειάζεται επειγόντως ένα αναβαθμισμένο σύστημα υγείας, που να προσφέρει γρήγορες, αποτελεσματικές και αναβαθμισμένες υπηρεσίες. Και αν αυτήν τη στιγμή λειτουργεί το σύστημα κάπως, λειτουργεί από το φιλότιμο όλων των εργαζομένων. Πολλά ακούγαμε για επικείμενες αλλαγές στο χώρο της υγείας. Αυτό που είδαμε ήταν αλλαγές Υπουργών και τίποτε άλλο.
 Και βεβαίως καυχώνται ότι προσπάθησαν ξενοδοχειακά να αναβαθμίσουν τα νοσοκομεία. Το μόνο που κατάφεραν βέβαια, είναι αδιαφανώς να δώσουν στη ΔΕΠΑΝΟΜ πέντε νοσοκομεία σε πέντε εταιρείες, στις οποίες μοίρασαν την πίτα. 'Εχω καταθέσει μηνυτήρια αναφορά γι' αυτό το θέμα ακριβώς. Και μετέτρεψαν τα νοσοκομεία, είναι δήθεν ξενοδοχειακά αναβαθμισμένα, μείωσαν τα κρεβάτια και στις εφημερίες βλέπει κανείς ράντζα μέσα στους αναβαθμισμένους αυτούς θαλάμους και πραγματικά είναι η εικόνα της Βομβάης.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδροςτης Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) Δεν μπορούν να μας πουν όμως γιατί δεν λειτουργεί το ΝΙΕΘ, γιατί δεν λειτουργούν τόσοι όροφοι στο μαιευτήριο της 'Ελενας, που πραγματικά χρησιμοποιούνται όταν κάνουμε εκλογές εμείς στον Ιατρικό Σύλλογο.
  Για τις εντατικές μονάδες, ο κύριος Υπουργός έπρεπε να ζητήσει συγνώμη από πάρα πολλούς 'Ελληνες, που έχασαν προσφιλή τους πρόσωπα. Χάθηκαν ζωές και το λέω εγώ, διότι είμαι μάρτυρας πολλών τηλεφωνημάτων εκ μέρους συναδέλφων της Αντιπολιτεύσεως, που με παρακαλούν να βρω ένα κρεβάτι σε εντατική μονάδα. 'Εχουν χαθεί ζωές, διότι δεν μπόρεσε η Κυβέρνηση αυτή να τακτοποιήσει το θέμα τόσο των κλινών του δημοσίου τομέα της υγείας όσο να ρυθμίσει, επίσης να πληρώσει το ελληνικό δημόσιο τις ημέρες νοσηλείας σε ιδιωτικές μονάδες.
Για το ΕΚΑΒ: Ξέρετε, αγαπητοί συνάδελφοι, ότι από το 1993 παλεύουμεγια να έχουμε αεροδιακομιδές; Αυτήν τη στιγμή τα τέσσερα ελικόπτερα είναι κάτω στα υπόστεγα που ήταν το προεδρικό φάλκον. Ο Υπουργός έλεγε ότι το Δεκέμβριο θα είναι πλόιμα τα ελικόπτερα και ακόμα δεν έχει τελειώσει ο διαγωνισμός. Πότε, λοιπόν, πρέπει να λειτουργήσουν αυτά; Πόσοι άνθρωποι πρέπει να χαθούν, πόσοι  πρέπει να πεθάνουν για να συγκινηθούν, τέλος πάντων, στην Αριστοτέλους ότι κάτι συμβαίνει; Για τις μονάδες τεχνητού νεφρού: 'Ενα δράμα! Οι νεφροπαθείςβρίσκονται στο έλεος του Θεού. 'Αλλο καθεστώς στην Αθήνα και άλλο στις επαρχίες.  Δεν υπάρχει κανένας προγραμματισμός. Η φίλη χώρα Τουρκία έχει κάνει μονάδες τεχνητού νεφρού σε ξενοδοχειακά συγκροτήματα που είναι συνδεδεμένες με τα νοσοκομεία.
 ΕΜΜΑΝΟΥΗΛ ΣΚΟΥΛΑΚΗΣ: Ξεκίνησαν.
 ΑΘΑΝΑΣΙΟΣ ΓΙΑΝΝΟΠΟΥΛΟΣ: Αφήστε τώρα, κύριε Σκουλάκη, δεν έχετε κάνει τίποτα. Τα προεδρικά διατάγματα ακόμα δεν τα έχουμε δει. Πού τα έχετε κάνει;Και επίσης θα έλεγα - με συγχωρείτε δύο λεπτά, κύριε Πρόεδρε...
 ΠΡΟΕΔΡΕΥΩΝ (Παναγιώτης Σγουρίδης): 'Οχι δύο λεπτά.
 ΑΘΑΝΑΣΙΟΣ ΓΙΑΝΝΟΠΟΥΛΟΣ: 'Ενα λεπτό.
ΠΡΟΕΔΡΕΥΩΝ (Παναγιώτης Σγουρίδης): Ούτε ένα λεπτό! Σας παρακαλώκλείστε με μία φράση.
 ΑΘΑΝΑΣΙΟΣ ΓΙΑΝΝΟΠΟΥΛΟΣ: 'Ενα λεπτό ακόμη, κύριε Πρόεδρε, επειδή είναι πολύ επίκαιρα τα θέματα  και το επιτελείο του Υπουργείου Υγείας, όπως είπα, έχει πάρει διαζύγιο με την ιατρική  δεν θα μας δώσει απαντήσεις.  Εμείς όμως θα παρακολουθήσουμε το έργο τους και θα τους επιβάλουμε αυτές τις ρυθμίσεις που έχει ανάγκη ο ελληνικός λαός.
(Χειροκροτήματα από την πτέρυγα της Νέας Δημοκρατίας) 
ΠΡΟΕΔΡΕΥΩΝ (Παναγιώτης Σγουρίδης): Ο Υπουργός Ανάπτυξης, κ. Νικόλαος Χριστοδουλάκης, έχει το λόγο για είκοσι λεπτά.
 ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Κυρίες και κύριοι συνάδελφοι, στην προηγούμενη διακυβέρνησή μας κατορθώσαμε να ανατρέψουμε μία μακροχρόνια αρνητική παράδοση στην ελληνική οικονομία. Μέσα σε έξι χρόνια, από το 1994 μέχρι σήμερα, πετύχαμε αρχικά τη σταθεροποίηση και μετά τη γρήγορη ανάπτυξη της ελληνικής οικονομίας.
Παλαιότερα, τα μεγάλα ελλείμματα, το εκρηκτικό δημόσιο χρέος, ουψηλός πληθωρισμός και τα υψηλά επιτόκια είχαν καθηλώσει την οικονομία μας σε μία διαρκή ύφεση. Κρατούσαν δέσμιες τις παραγωγικές δυνάμεις του τόπου και οδηγούσαν τη χώρα σε μία μόνιμη υστέρηση απέναντι στις άλλες ευρωπαϊκές οικονομίες. Με την επιτυχή προσπάθεια σύγκλισης της ελληνικής οικονομίας στην ΟΝΕ ενισχύσαμε την ικανότητα της ελληνικής οικονομίας, δημιουργήσαμε νέες δυνατότητες και δίνουμε νέες ευκαιρίες στους εργαζόμενους, στα νοικοκυριά και στις ελληνικές επιχειρήσεις. Με λίγα λόγια, δημιουργήσαμε τις προϋποθέσεις μιας βιώσιμης ανάπτυξης, αναδείξαμε την ελληνική περιφέρεια σε έναν πρωταγωνιστή οικονομικής ανάπτυξης και βελτιώσαμε την ποιότητα ζωής των Ελλήνων πολιτών.
Σήμερα, ο μείζων στόχος της χώρας μας είναι η προώθηση και ηαναδιάρθρωση της πραγματικής οικονομίας, έτσι ώστε να μπορέσει να πετύχει ακόμα υψηλότερους ρυθμούς ευημερίας και να ανταπεξέλθει στις υψηλές απαιτήσεις της Οικονομικής και Νομισματικής 'Ενωσης. Αυτός είναι ο στόχος του Υπουργείου Ανάπτυξης για τα επόμενα χρόνια, ο στόχος της βελτίωσης της ελληνικής ανταγωνιστικότητας, της ανάδειξης των συγκριτικών πλεονεκτημάτων της ελληνικής οικονομίας στην παραγωγή αγαθών και υπηρεσιών, στον τομέα της ενέργειας, του τουρισμού, της έρευνας και τεχνολογίας.
Πώς θα τα πετύχουμε αυτά; Με την απελευθέρωση των μονοπωλιακώναγορών, την προώθηση του ανταγωνισμού σε όλους τους κλάδους, την ανάπτυξη νέων αγορών και την προώθηση διαρθρωτικών αλλαγών στις δημόσιες επιχειρήσεις. Μπορούμε να δημιουργήσουμε πολλές νέες επιχειρήσεις, να επιτύχουμε δραστική αύξηση της απασχόλησης, ισόρροπη ανάπτυξη της περιφέρειας και καλύτερη ποιότητα ζωής και περιβάλλοντος.
 Εργαλεία αυτής της προσπάθειας είναι η ενίσχυση της καινοτομίας στην παραγωγή, η διάδοση της επιχειρηματικότητας και της τεχνολογίας και η αναβάθμιση της θέσης και των προσόντων των εργαζομένων.
Θα αναφερθώ στους τομείς αρμοδιότητας του Υπουργείου Ανάπτυξης, στοπώς θα εφαρμοσθούν αυτές οι απολύτως συγκεκριμένες πολιτικές.
 Στον τομέα της ενέργειας: Οι κύριοι άξονες της κυβερνητικής πολιτικής είναι η εξασφάλιση της επάρκειας τροφοδοσίας της χώρας, η ενίσχυση της ανταγωνιστικότητας της ελληνικής παραγωγής, η προστασία του περιβάλλοντος αλλά, πάνω από όλα, η απόκτηση στρατηγικών πλεονεκτημάτων της Ελλάδας στο διαμορφούμενο γεωπολιτικό χάρτη της ενέργειας.
 Για να τα πετύχουμε αυτά έχουμε συγκεκριμένες πολιτικές με τις οποίες ενισχύουμε την πολλαπλότητα καυσίμων, πηγών εφοδιασμού και οδεύσεων, με στόχο τη μεγαλύτερη ασφάλεια του εφοδιασμού, τη βελτίωση της περιβαλλοντικής διάστασης της ενέργειας, την προσέλκυση ιδιωτικών επενδύσεων, την ανάδειξη της χώρας μας σε ένα στρατηγικό ενεργειακό κόμβο.
Δεύτερο εργαλείο πολιτικής η απελευθέρωση των αγορών ενέργειας.
 Τρίτο εργαλείο πολιτικής η ανάπτυξη των ανανεώσιμων πηγών ενέργειας, η διείσδυση καυσίμων τα οποία είναι φιλικά προς το περιβάλλον, καθώς και η εξοικονόμηση και η ορθολογική χρήση όλων των μορφών ενέργειας.
 Στον τομέα της ηλεκτρικής ενέργειας, που αποτελεί σήμερα το μεγαλύτερο κλάδο στον ενεργειακό τομέα, έχει απόλυτη προτεραιότητα για μας η άμεση υλοποίηση των θεσμικών και κανονιστικών ρυθμίσεων του νόμου, που ψηφίσαμε τον περασμένο χρόνο με τις οποίες οδηγούμαστε στην απελευθέρωση της αγοράς ενέργειας στις 19 Φεβρουαρίου του 2001. Για να γίνει αυτό προωθείται αμέσως η μετατροπής της ΔΕΗ σε πολυμετοχική ανώνυμη εταιρεία, αναδιοργανώνεται σε σύγχρονη επιχειρηματική βάση με ένα αξιόπιστο επιχειρηματικό σχέδιο και ανάπτυξη νέων δραστηριοτήτων, έτσι ώστε να μπορέσει να αξιοποιήσει τις τεράστιες δυνατότητες που έχει ως η μεγαλύτερη ελληνική επιχείρηση και να είναι ανταγωνιστική στο νέο περιβάλλον της απελευθερωμένης αγοράς ηλεκτρικής ενέργειας. Στόχος μας είναι να καταβληθεί κάθε προσπάθεια, έτσι ώστε η ΔΕΗ ναεισαχθεί στο Xρηματιστήριο εντός του 2000. Αποτελεί σταθερή θέση της κυβέρνησης και αυτό θα αποτελέσει κατεύθυνση στη διαδικασία μετοχοποίησης της ΔΕΗ, ότι η εισαγωγή του ανταγωνισμού και η δυνατότητα άντλησης επενδυτικών πόρων από τις εγχώριες και διεθνείς αγορές κεφαλαίου συνδέεται άρρηκτα με τη μείωση των τιμών και τη βελτίωση των παρεχόμενων υπηρεσιών προς τον καταναλωτή. Η μετοχοποίηση της ΔΕΗ θα συνδυαστεί με την επίλυση χρόνιων εκκρεμοτήτων στο ασφαλιστικό, την αναβάθμιση και αξιοποίηση του προσωπικού, καθώς επίσης και τη διαμόρφωση κινήτρων και καλύτερων προοπτικών για όλους τους εργαζόμενους της επιχείρησης.
Η απελευθέρωση της αγοράς ηλεκτρικής ενέργειας, η οργανωτικήαναδιάταξη και η μετοχοποίηση της ΔΕΗ θα έχουν έτσι δυο μεγάλους συμμάχους, τους εργαζόμενους της επιχείρησης και τους έλληνες καταναλωτές.
 Η βελτίωση της ανταγωνιστικότητας της επιχείρησης θα προέλθει κυρίως από την αξιοποίηση του υψηλού ενεργητικού της περιλαμβανομένης βέβαια και της δημιουργίας νέων πηγών εσόδων από νέες δραστηριότητες και από προσφορά νέων υπηρεσιών.
 Κλειδί σε αυτήν την προσπάθεια απελευθέρωσης της αγοράς ηλεκτρικής ενέργειας είναι η άμεση δημιουργία και λειτουργία της Ρυθμιστικής Αρχής Ενέργειας, η οποία φυσικά καλύπτει όλο τον ενεργειακό τομέα και όχι μόνο τον ηλεκτρισμό, η στελέχωση της οποίας θα γίνει εντός του προσεχούς διμήνου.
'Ερχομαι στην αγορά πετρελαίου. Η αγορά πετρελαίου λειτουργείαρκούντως ανταγωνιστικά και δραστηριοποιείται σε αυτήν ένας πολύ μεγάλος αριθμός εταιρειών εμπορίας. 'Εχουμε ήδη πραγματοποιήσει με μεγάλη επιτυχία δύο τοποθετήσεις των ελληνικών πετρελαίων στην ελληνική και διεθνή αγορά κεφαλαίου και επίσης έχει δρομολογηθεί επέκταση των δραστηριοτήτων των ΕΛΠΕ σε γειτονικές χώρες. Με τον τρόπο αυτό προωθούνται στρατηγικές συμμαχίες και παρουσίες σε ένα διαμορφούμενο νέο πολύ σημαντικό και αρκετά περίπλοκο ενεργειακό και πετρελαϊκό χάρτη σε ολόκληρη την περιοχή. Συνεχίζονται οι έρευνες για πετρέλαιο σε συνεργασία με διεθνείς κοινοπραξίες, ενώ ταυτόχρονα επαναλειτουργεί ο ΠΡΙΝΟΣ μετά τη ρύθμιση την οποία ψηφίσαμε στο τέλος του περασμένου έτους.
 Επίσης, συνεχίζεται και ολοκληρώνεται ο εκσυγχρονισμός των ελληνικών διυλιστηρίων προκειμένου να καλυφθούν οι ανάγκες της ελληνικής αγοράς σε πιο καθαρά καύσιμα.
 Η αγορά φυσικού αερίου αποτελεί το μεγάλο στοίχημα των επομένων ετών, διότι για να πετύχουμε την ανταγωνιστικότητα της παραγωγής ηλεκτρικής ενέργειας, τη βελτίωση της ανταγωνιστικότητας των ελληνικών επιχειρήσεων, τη βελτίωση των περιβαλλοντικών αποδόσεων του ενεργειακού κυκλώματος υπάρχει μια στρατηγική λύση: Η επέκταση και η διεύρυνση της χρήσης φυσικού αερίου.
 Το φυσικό αέριο αποτελεί το στρατηγικό καύσιμο της επόμενης δεκαετίας, όχι μόνο για την Ελλάδα, αλλά και για άλλες ευρωπαϊκές χώρες και διεθνώς.
 Στόχος μας είναι να δημιουργήσουμε το κατάλληλο θεσμικό πλαίσιο και την αναγκαία υποδομή, τα οποία εξασφαλίζουν τον υγιή ανταγωνισμό, την απελευθέρωση της αγοράς φυσικού αερίου, πράγμα το οποίο δεν είναι μόνο κοινοτική υποχρέωση, αλλά και εθνικός μας στόχος.
 Το φυσικό αέριο πρέπει να ξέρουμε ότι προσφέρει υψηλές αποδόσεις και χαμηλό κόστος ηλεκτροπαραγωγής, αισθητά καλύτερες συμπεριφορές από περιβαλλοντική άποψη, ιδιαίτερα όσον αφορά τις εκπομπές διοξειδίου του άνθρακος και έτσι διευκολύνει την προσαρμογή της χώρας μας στις απαιτήσεις της Συνθήκης του Κυότο. Νομίζω ότι με τον τρόπο αυτόν, με την αυξημένη διείσδυση την οποία πρέπει να έχει το φυσικό αέριο τα επόμενα χρόνια στο ενεργειακό ισοζύγιο της χώρας, η Ελλάδα θα μπορέσει, όχι μόνο να βελτιώσει την επιχειρηματικότητα και την ανταγωνιστικότητα, αλλά ταυτόχρονα να αντιμετωπίσει από πολύ ευκολότερες θέσεις τις περιβαλλοντικές προδιαγραφές, που επιβάλλονται πλέον διεθνώς.
 Για να γίνει αυτό, ολοκληρώνεται πολύ σύντομα η διαδικασία τουδιαγωνισμού για τα δίκτυα διανομής του φυσικού αερίου. Ταυτόχρονα όμως κεντρικός μας στόχος είναι η διεύρυνση της χρήσης του αερίου και στη βιομηχανία και στην ηλεκτροπαραγωγή και στην οικιακή κατανάλωση.
  'Αμεση προτεραιότητα είναι η υλοποίηση του συστήματος διανομής στη μικρή βιομηχανία, στον εμπορικό και στον οικιακό τομέα. Τα δίκτυα φυσικού αερίου επεκτείνονται και σε άλλες περιοχές της χώρας, όπως η Ελευσίνα, η Κόρινθος, η Βοιωτία, ενώ προγραμματίζεται να ξεκινήσουν δίκτυα διανομής, κατ' αρχήν σε βιομηχανικούς πελάτες και αμέσως μετά σε οικιακούς, στην Κομοτηνή, την Ξάνθη, την Καβάλα, τη Δράμα, τις Σέρρες και τη Χαλκιδική. Τα έργα αυτά ενισχύουν τη διείσδυση του αερίου, ενώ συγχρόνωςσυμβάλλουν στην περιφερειακή ανάπτυξη, τη δημιουργία νέων επιχειρήσεων και τη γέννηση πολλών εκατοντάδων ή και χιλιάδων θέσεων απασχόλησης.
 Ο στόχος μας είναι, με την κατάλληλη τιμολογιακή πολιτική, ναδιευρύνουμε τη χρήση του και να μπορέσουμε έτσι να φτάσουμε με το πέρας του τρίτου Κοινοτικού Πλαίσιου Στήριξης σε μια κατανάλωση έξι δισεκατομμυρίων κυβικών μέτρων ετησίως, πράγμα το οποίο αποτελεί και ένα επίπεδο, που επιτρέπει τη λειτουργία μιας μεγάλης κλίμακας αγοράς, αλλά ταυτόχρονα καιτη διαμόρφωση της χώρας μας, ως ενός στρατηγικού κόμβου στα δίκτυαφυσικού αερίου πανευρωπαϊκά και στην ευρύτερη περιοχή.
 ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πώς θα πετύχετε την πτώση της τιμής; 
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Με την κατάλληλητιμολογιακή πολιτική και με τα μέτρα, τα οποία θα ακούσετε το επόμενο μισό λεπτό.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μα, "η κατάλληλη" είναι κάτι αόριστο.
 ΜΙΛΤΙΑΔΗΣ ΕΒΕΡΤ: 'Ετσι στον αέρα;
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, μη διακόπτετε.
 ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Νομίζω, κύριε Πρόεδρε, ότι ποτέ δεν υποστήριξα θέσεις, τις οποίες δεν είχα τεκμηριώσει απολύτως και δεν είχα προσπαθήσει μετά να υλοποιηθούν.
 Για να πετύχουμε αυτά τα οποία είπα, έχει για μας ιδιαίτερη σημασία η δυνατότητα επέκτασης του σημερινού συστήματος προμήθειας, η σύνδεσή μας με το ευρωπαϊκό δίκτυο μέσω της Ιταλίας, η ανάπτυξη νέων πηγών προμηθείας από την Κασπία και τη Μεσόγειο, σε συνδυασμό όμως και με τον εφοδιασμό άλλων χωρών της Νοτιοανατολικής Μεσογείου, όπως επίσης και της Ευρώπης.
 Η μελέτη του αγωγού Ελλάδας-Ιταλίας έχει ήδη ενταχθεί στα διευρωπαϊκά δίκτυα και συγχρηματοδοτείται, με προοπτική να είναι περατωμένη το φθινόπωρο, ενώ ταυτόχρονα προχωρεί η μελέτη, που έχει προκύψει από τη συμφωνία ΔΕΠΑ και ΣΕΛ, καθώς επίσης εξετάζεται και η δυνατότητα υπόγειας αποθήκευσης στο Νομό Καβάλας.
 'Ολα αυτά τα δεδομένα μας επιτρέπουν να θέσουμε στόχο την ουσιαστική διεύρυνση της αγοράς φυσικού αερίου, πράγμα το οποίο θα μειώσει το κόστος χρήσης και θα δημιουργήσει πολύ σημαντικά πλεονεκτήματα ανταγωνιστικότητας σε όλον τον κορμό της ελληνικής οικονομίας και θα δημιουργήσει επίσης, νέα δεδομένα περιβαλλοντικής συμπεριφοράς για ολόκληρη τη χώρα.
 Μαζί με αυτό έρχεται η πολιτική μας ενίσχυσης των ανανεώσιμων πηγών ενέργειας. Πρέπει να γνωρίζουμε, κυρίες και κύριοι, ότι η ανάπτυξή τους, πέρα από τα καθαρά ενεργειακά και περιβαλλοντικά οφέλη, μπορεί να δημιουργήσει πολλές νέες επιχειρήσεις, νέες θέσεις απασχόλησης, αλλά μπορεί επίσης να ισχυροποιήσει την ενεργειακή εξαγωγικήδραστηριότητα της χώρας μας.
 Με χρηματοδοτικά εργαλεία, το τρίτο Κοινοτικό Πλαίσιο Στήριξης, αλλά και με τον αναπτυξιακό νόμο, θα ενισχύσουμε σταθερά και αυξανόμενα τις ανανεώσιμες πηγές ενέργειας, θέτοντας ως στόχο να διπλασιασθεί η συμμετοχή του στο ενεργειακό ισοζύγιο της χώρας.
 Ενισχύουμε τις επενδύσεις παραγωγής με φυσικό αέριο, καθώς επίσης και τις επενδύσεις εξοικονόμησης ενέργειας. 'Ηδη έχουν εκπονηθεί οι μελέτες για εγκαταστάσεις ανανεωσίμων πηγών ενέργειας σε ευαίσθητα ενεργειακά περιοχές, όπως είναι η Εύβοια, η Λακωνία και η Αργολίδα.
 Στη βιομηχανία. Προωθούμε πάνω απ'όλα τις συνολικές θεσμικές και ενεργειακές υποδομές οι οποίες θα επιτρέψουν στη βιομηχανία να λειτουργεί με λιγότερο κόστος και μεγαλύτερη ανταγωνιστικότητα. Ταυτόχρονα όμως, έχουμε υπόψη μας ότι χρειάζεται η αναβάθμιση και η διευκόλυνση χρήσης των σύγχρονων χρηματοπιστωτικών εργαλείων για ολόκληρη τη βιομηχανία, η ενίσχυση και η επέκταση των δικτύων πληροφόρησης επιχειρήσεων, όπως είναι το ηλεκτρονικό εμπόριο, καθώς επίσης και μια σειρά άλλων υποδομών.
 Με το τρίτο Κοινοτικό Πλαίσιο Στήριξης προωθούμε ένα συνολικό σχέδιο βιομηχανικών και επιχειρηματικών περιοχών της χώρας, αναβαθμίζοντας τιςυφιστάμενες και προσθέτοντας νέες. Ολοκληρώνουμε το εθνικό σύστημα ποιότητας, το οποίο περιλαμβάνει τους τομείς τυποποίησης, πιστοποίησης, διαπίστευσης, μετρολογίας και εργαστηρίων, ενώ ενισχύουμε τις επιχειρήσεις σε μία κατεύθυνση σύγχρονου τεχνολογικού ανασχεδιασμού, καινοτομίας και επιχειρηματικής αριστείας.
 Ταυτόχρονα, πρέπει να ξέρουμε ότι η βελτίωση της παραγωγής συνάδει και ταυτίζεται απολύτως με την ανάδειξη της θέσεως των εργαζομένων.  Γι'αυτό ενισχύουμε προγράμματα που βελτιώνουν την υγιεινή και την ασφάλεια των εργαζομένων, ενώ με τα προγράμματα κατάρτισης αναβαθμίζουμε τις γνώσεις τους και κατ'επέκταση τη συμμετοχή τους στην αύξηση της παραγωγικότητας.
Προωθείται ο μηχανισμός εγγυοδοσίας προς τις τράπεζες, για τηχορήγηση δανείων στις μικρομεσαίες επιχειρήσεις και ενισχύεται με ειδικά προγράμματα η επιχειρηματικότητα ειδικών ομάδων του πληθυσμού, όπως είναι οι γυναίκες, οι νέοι και οι αγρότες, έτσι ώστε να εξασφαλίσουμε τη δημιουργία μιας νέας γενιάς, ενός νέου τύπου επιχειρηματιών, οι οποίοι μπορούν να αντλήσουν από τις νέες δυνατότητες της τεχνολογίας και να αξιοποιήσουν τα υφιστάμενα εθνικά πλεονεκτήματα.
 Στον τομέα του ορυκτού πλούτου. Δίνουμε προτεραιότητα στον εκσυγχρονισμό του νομοθετικού πλαισίου, την ενίσχυση των μηχανισμών ελέγχου και πάνω απ'όλα στην απλοποίηση των διαδικασιών για την ανάπτυξη νέων δραστηριοτήτων.
 Στον τομέα των υδάτινων πόρων άμεση προτεραιότητά μας είναι η σύνταξη υδατικών ισοζυγίων προσφοράς και ζήτησης με ενίσχυση των περιφερειακών φορέων διαχείρισης του υδάτινου δυναμικού, έτσι ώστε να μπορέσουμε να χρησιμοποιήσουμε με λυσιτέλεια το πολύτιμο αυτό δυναμικό της χώρας, το οποίο σταδιακά βρίσκεται σε ολοένα και μεγαλύτερη ανεπάρκεια.
 Πάνω απ'όλα επίσης πρέπει να προσέξουμε και να δώσουμε μεγάλη έμφαση στην απλοποίηση των μηχανισμών αδειοδότησης. Διότι, θα πρέπει να γνωρίζουμε ότι τα εμπόδια εισόδου και δημιουργίας νέων επιχειρήσεων δεν είναι μόνο θεσμικού χαρακτήρα, αλλά είναι πάρα πολλές φορές γραφειοκρατικού χαρακτήρα, πράγμα που αποθαρρύνει πολλές νέες επιχειρήσεις και πολλούς νέους επιχειρηματίες να εισέλθουν στην οικονομική δραστηριότητα της χώρας μας.
Στο εμπόριο στόχος είναι η ανταγωνιστική λειτουργία της αγοράς, ηενημέρωση και προστασία του καταναλωτή, με γνώμονα ότι αυτά ακριβώς καθορίζουν την ποιότητα ζωής των πολιτών. Χωρίς να εγκαταλειφθεί οριστικά ο ελεγκτικός ρόλος του κράτους, εδραιώνονται οι συνθήκες εκείνες οι οποίες υποστηρίζουν την ελεύθερη και ανταγωνιστική λειτουργία της αγοράς, χωρίς στρεβλώσεις. Σε αυτήν την προσπάθεια βέβαια, ο διάλογος και η συναίνεση με τους παραγωγικούς φορείς και τους εμπορικούς εταίρους είναι απαραίτητη προϋπόθεση. Αλλά, θα πρέπει να μη σταματάμε να διακηρύσσουμε ότι όσο διατηρούνται γραφειοκρατικές στρεβλώσεις και παρεμβάσεις στη λειτουργία της αγοράς, αυτό έχει ως τελικό αποτέλεσμα τη νόθευση του ανταγωνισμού, με τελικό θύμα τον καταναλωτή.
 Πρώτη προτεραιότητα είναι η ενίσχυση και αναβάθμιση της Επιτροπής Ανταγωνισμού, η οποία θα πρέπει να γίνει πλέον το σημαντικότερο εργαλείο μικροοικονομικής πολιτικής της χώρας μας, που θα ενθαρρύνει τη δημιουργία νέων επιχειρήσεων, την άρση των εμποδίων.
 Για να γίνει αυτό, η Επιτροπή Ανταγωνισμού στελεχώνεται, αναπτύσσεται και αναβαθμίζεται. Στόχος μας είναι βεβαίως να ελέγχει τις εξαγορές και συγχωνεύσεις των επιχειρήσεων, χωρίς όμως να είναι εμποτισμένη από μια γραφειοκρατική αντίληψη και προς την κατεύθυνση αυτή σύντομα θα διευρυνθούν τα κριτήρια εκείνα τα οποία επιβάλλουν στις επιχειρήσεις να ζητούν την άδεια της Επιτροπής Ανταγωνισμού. Ενώ επίσης πολύ μεγάλη έμφαση θα δοθεί στη διερεύνηση καταχρηστικών συμπεριφορών από επιχειρήσεις που κατέχουν δεσπόζουσα θέση στην αγορά, καθώς επίσης και στη διερεύνηση ύπαρξης επιχειρηματικών συμπαιγνιών και εναρμονισμένων πρακτικών στο μέτωπο των τιμών. Η Επιτροπή Ανταγωνισμού θα είναι ένας ουσιαστικός πυλώνας οικονομικής ανάπτυξης με την ενίσχυση των επιχειρήσεων και προπάντων με τη δημιουργία πολλών νέων επιχειρήσεων σε κλάδους, οι οποίοι ακόμα παρουσιάζουν φαινόμενα στρεβλώσεων και έλλειψης ανταγωνισμού.
Η αποτελεσματικότητα και η διαφάνεια στις προμήθειες του δημοσίουαποτελεί καίριας σημασίας ζήτημα για την αξιοπιστία του πολιτικού μαςσυστήματος. Το υπάρχον θεσμικό πλαίσιο προσφέρει βεβαίως όλα τα απαραίτητα εχέγγυα και θα αξιοποιηθεί στο έπακρο. Ταυτόχρονα όμως οι νέες τεχνολογίες και ιδιαίτερα οι υποδομές του ηλεκτρονικού εμπορίου μπορούν να δημιουργήσουν καλύτερες προϋποθέσεις διαφάνειας και αποτελεσματικότητας, ενώ θα προσφέρουν πολύ περισσότερες ευκαιρίες απασχόλησης. Κλασικό παράδειγμα αυτής της πολιτικής είναι η πλήρης ηλεκτρονικοποίηση των προμηθειών του δημοσίου στις ΗΠΑ οι οποίες απέδωσαν τεράστια οφέλη εξοικονόμησης δημοσίων πόρων, ενώ ταυτόχρονα δημιούργησαν νεές επιχειρήσεις και θέσεις απασχόλησης. Στο τομέα του εμπορίουη ανάπτυξη και λειτουργία του ΕΦΕΤ διαμορφώνει ένα αποτελεσματικό μηχανισμό ενημέρωσης ελέγχου και αξιοπιστίας για τη ποιότητα των διακινούμενων τροφίμων στην αγορά, ιδιαίτερα μάλιστα σε μια εποχή όπου ο καταναλωτής αρχίζει να περιβάλλεται από νέες αβεβαιότητες σχετικά με την εξέλιξη και διαμόρφωση της τροφικής αλυσίδας με την εισαγωγήγενετικά μεταλλαγμένων τροφίμων και μιας σειράς άλλων εξελίξεων στη βιοτεχνολογία πράγματα που χρήζουν ιδιαίτερης προσοχής τόσο από παραγωγική, καταναλωτική, όσο και καμια φορά από ηθική άποψη.
Ο τουρισμός, κυρίες και κύριοι, αποτελεί το μεγάλο πλεονέκτημα γιατην αξιοποίηση του οποίου γίνεται πολλά ειδικά έργα υποδομής αναβάθμισης της ποιότητας των τουριστικών υπηρεσιών και δημιουργία των προϋποθέσεων για την ισχυροποίηση της χώρας μας στις νέες τουριστικές αγορές υψηλών απαιτήσεων.
 Τα τελευταία χρόνια έχουν σημειωθεί σημαντικές ανακατατάξεις στο διεθνές τουριστικό περιβάλλον με την ανάδειξη των νέων απομακρυσμένων τουριστικών προορισμών. 'Εχει αρχίσει και η Μεσόγειος να αισθάνεται αυτήν την πίεση. Σ' αυτό το νέο περιβάλλον πρέπει να ξέρουμε ότι ο στόχος της Ελλάδος δεν είναι μόνο η διατήρηση της σημερινής της σχέσης, αλλά και η ισχυροποίησή της. Στόχοι μας είναι η αναβάθμιση της ποιότητας και η αξιοπιστία των υπηρεσιών, η οργάνωση των υποδομών που είναι αναγκαίες για την ανάπτυξη του εναλλακτικού τουρισμού. Αλλά πάνω απ' όλα ο εμπλουτισμός του ελληνικού τουριστικού προϊόντος με άλλα εθνικά πλεονεκτήματα και χαρακτηριστικά, όπως ο πολιτισμός, η αγροτική ζωή και η εκπαίδευση.
 Τα μέτρα της επόμενης περιόδου εκτείνονται από τον εκσυγχρονισμό των υποδομών, την πιστοποίηση, την ολοκλήρωση του προγράμματος αξιοποίησης της περιουσίας του ΕΟΤ αλλά επίσης -και αυτό είναι ένα καίριο θέμα- την οργάνωση του συστήματος φιλοξενίας κατά την περίοδο των Ολυμπιακών Αγώνων του 2004 με στόχο όχι μόνο τη συγκυριακή ξενοδοχειακή επάρκεια εκείνου του καλοκαιριού, αλλά επίσης και την εδραίωση μονιμότερων τουριστικών προτιμήσεων στους ολυμπιακούς επισκέπτες.
Για την έρευνα και τεχνολογία ο κύριος στόχος μας είναι η ενίσχυσητης ανταγωνιστικής έρευνας υψηλής ποιότητας, η μετατροπή της επιστημονικής γνώσης και τεχνολογίας σε επιχειρηματική καινοτομία. Μόνο έτσι θα μπορέσει η Ελλάδα να συνεχίσει την ανάπτυξή της στην εποχή της ψηφιακής οικονομίας και να ενισχυθεί η απασχόληση των νέων επιστημόνων σε νέες σύγχρονες ειδικεύσεις.
 Εργαλείο αυτής της πολιτικής είναι η ενίσχυση του ερευνητικού ιστού της χώρας σε κρίσιμους τομείς έρευνας, όπως είναι η θαλάσσια έρευνα, η βιοτεχνολογία, οι κατασκευές, η τεχνολογία του πολιτισμού και άλλοι τομείς.
 Δίνουμε κίνητρα για τη δημιουργία εταιρειών εντάσεως τεχνολογίας και την παραγωγή νέων προϊόντων και υπηρεσιών, ενώ προωθείται η εφαρμογή ενός νέου θεσμικού πλαισίου ανωνύμων εταιρειών για τα τεχνολογικά και επιστημονικά πάρκα με την ίδρυση τεχνολογικών εταιρειών ταχείας ανάπτυξης και την εισαγωγή τους στη χρηματιστηριακή αγορά, με σκοπό να δημιουργήσουμε ένα είδος ελληνικού NASDAQ το οποίο έχει τη δυνατότητα να χρηματοδοτήσει και να αξιοποιήσει το ερευνητικό, επιστημονικό δυναμικό της χώρας στην κατεύθυνση της αύξησης της παραγωγής και των νέων υπηρεσιών.
 Σε όλες αυτές τις πρωτοβουλίες που ανέφερα υπάρχουν οι έννοιες κλειδιά, που θα καθορίσουν την πολιτική μας στο επόμενο διάστημα. Η επιχειρηματικότητα και η απασχόληση, οι ανταγωνιστικές αγορές και το συμφέρον του καταναλωτή, η ποιότητα των προϊόντων και οι νέες τεχνολογίες είναι οι μεγάλες προκλήσεις που έχουμε μπροστά μας. Για να τις πετύχουμε πρέπει να προσπαθήσουμε να συνθέσουμε δυνατότητες και πλεονεκτήματα. Ναφύγουμε από τη λογική του μικρού μεγέθους των επιχειρήσεων, των κατακερματισμένων μονάδων, να φύγουμε από τη λογική της συγκυριακής αντιμετώπισης των διαρθρωτικών προβλημάτων της ελληνικής οικονομίας. Να πιστέψουμε στην επιχειρηματικότητα, τον ανταγωνισμό και τις αγορές. Και μόνο έτσι θα μπορέσουμε να δημιουργήσουμε μία στρατηγική ολικής ανάπτυξης η οποία θα αποτελέσει την εγγύηση για την ευημερία του έθνους και για καλύτερες προοπτικές ζωής και απασχόλησης για τη νέα γενιά. Σας ευχαριστώ.
   (Χειροκροτήματα από την πτέρυγα του ΠΑΣΟΚ) 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Η κατάληξη ήταν καλή.
 ΠΡΟΕΔΡΕΥΩΝ (Παναγιώτης Σγουρίδης): Ο κ. Κώστας Καραμανλής με επιστολή του προς το Προεδρείο μας γνωστοποιεί, ότι σύμφωνα με το άρθρο 17 του Κανονισμού της Βουλής, ορίζεται Κοινοβουλευτικός Εκπρόσωπος της Νέας Δημοκρατίας ο Βουλευτής Α' Αθηνών καθηγητής κ. Προκόπης Παυλόπουλος, αναπληρωτής Κοινοβουλευτικός Εκπρόσωπος ορίζεται ο Βουλευτής Β' Πειραιώς κ. Αναστάσιος Νεράντζης και κατά περίπτωση επίσης θα ορίζονται και ειδικοί Κοινοβουλευτικοί Εκπρόσωποι.
 Επίσης έχω να ανακοινώσω στο Σώμα ότι το Εθνικό Συμβούλιο Ραδιοτηλεόρασης έβγαλε την έκθεση πεπραγμένων για το έτος 1999 σύμφωνα με το ν. 2644/98.
 Ο κ. 'Εβερτ έχει το λόγο.
 ΜΙΛΤΙΑΔΗΣ ΕΒΕΡΤ: Κύριε Πρόεδρε, με πολλή προσοχή παρακολούθησα την ομιλία του Υπουργού Ανάπτυξης και θα έλεγα ότι ήταν λεπτομερειακή, αλλά δεν ήταν σφαιρική και ολοκληρωμένη. Δεν είχε το στοιχείο της στρατηγικής των τελικών αντικειμενικών στόχων.
 Κύριε Πρόεδρε, δύο είναι τα μεγάλα προβλήματα τα οποία αντιμετωπίζει και η ελληνική οικονομία και η ελληνική κοινωνία. Και τα προβλήματα αυτά είναι η ανεργία και το μεγάλο πρόβλημα το οποίο ήρθε και θα έλθει ακόμα εντονότερα στο άμεσο προσεχές μέλλον, το ασφαλιστικό.
Κλειδί λύσης και για τα δύο προβλήματα είναι ο ρυθμός οικονομικήςαναπτύξεως τον οποίο θα πετύχει η χώρα μας στα προσεχή τέσσερα-πέντε χρόνια.
 Ο Πρωθυπουργός στις προγραμματικές δηλώσεις που ανέγνωσε προχθές μίλησε για το πρώτο έτος που θα έχουμε ένα ρυθμό οικονομικής ανάπτυξης 4% και μετά έδωσε ένα ενδιάμεσο στόχο ότι θα ξεπεράσουμε το ρυθμό οικονομικής ανάπτυξης της Ευρωπαϊκής 'Ενωσης κατά 2%. Αυτό όμως δεν λέει ποιος θα είναι ο ετήσιος ρυθμός της οικονομικής ανάπτυξης κατά τα προσεχή τέσσερα χρόνια. Και αυτό είναι το ζητούμενο, εάν θέλουμε να μειώσουμε την ανεργία και αν θέλουμε να λύσουμε και το συνταξιοδοτικό πρόβλημα.
 Από οικονομετρικά μοντέλα τα οποία έχουν γίνει και στην Τράπεζα της Ελλάδας θα γνωρίζετε καλά, κύριε Υπουργέ, ότι για να σταθεροποιηθεί και στη συνέχεια να αρχίσει να μειώνεται η ανεργία χρειάζονται ρυθμοί οικονομικής ανάπτυξης, δηλαδή ρυθμοί αυξήσεως του Ακαθάριστου Εγχώριου Προϊόντος σε σταθερές τιμές πάνω από 3% το χρόνο. Και τέτοιο στοιχείο στην Αίθουσα ούτε εσείς τώρα ούτε ο Πρωθυπουργός προχθές δώσατε.
   Είναι ανάγκη συνεπώς πριν τη λήξη της συνεδριάσεως να προσδιορίσετε ένα ετήσιο ρυθμό οικονομικής ανάπτυξης.
 Αλλά και αυτό, κύριε Πρόεδρε, δεν επαρκεί. Γιατί το μεγάλο ερώτημα θα είναι από πού θα προέρχεται αυτή η οικονομική ανάπτυξη του 3% ή 4%. Θα προέρχεται από την ιδιωτική ή τη δημόσια κατανάλωση, από την ιδιωτική ή τη δημόσια επένδυση; Η άποψη η δική μας είναι ότι θα πρέπει να προέρχεται από την επένδυση για να υπάρχει ένας ταχύς ρυθμός οικονομικής ανάπτυξης ανααυτοχρηματοδοτούμενος για να υπάρξει και η τεχνολογική ανάπτυξη για την οποία μας μιλήσατε λεπτομερειακά βλέποντας τα δένδρα πριν δείτε το δάσος.
Βασική προϋπόθεση με την σύνθεση σήμερα του ΑΕΠ σε δημόσια καιιδιωτική κατανάλωση, σε δημόσια και ιδιωτική επένδυση είναι να πετύχετε τουλάχιστον ένα ρυθμό αυξήσεως των ιδιωτικών επενδύσεων της τάξεως του 11% ετησίως και των δημοσίων επενδύσεων της τάξεως του 9%.  Ούτε αυτά τα στοιχεία μας δώσατε. Μας είπατε για επενδύσεις και δόθηκε ένας κατάλογος. Σε τι ύψος όμως θα ανέρχονται αυτές οι επενδύσεις σε μακροοικονομικό μοντέλο, δεν εδόθη. Από τον Υπουργό Ανάπτυξης επαναλαμβάνω αυτό περιμέναμε.
Πέρα όμως από αυτήν την παράλειψή σας πρέπει να επισημάνουμε ότι και το συνταξιοδοτικό είναι συνδεδεμένο με την ανάπτυξη. Γιατί είναι δεδομένο ότι για κάθε ένα νέο συνταξιοδοτούμενο πρέπει να μπαίνουν τέσσερις νέοι εργαζόμενοι στο εργασιακό σύστημα. Αυτό σημαίνει υψηλούς ρυθμούς οικονομικής  ανάπτυξης.
 Κανένα συνταξιοδοτικό σύστημα δεν θα δώσει λύσεις στο πρόβλημα των συνταξιούχων εάν δεν πετύχουμε μεγάλους ρυθμούς οικονομικής ανάπτυξης.  Και απόδειξη τούτου είναι το που οδηγήθηκε το ΙΚΑ και τα άλλα ασφαλιστικά ταμεία και που θα οδηγηθούν ακόμα περισσότερο στο μέλλον, οποιαδήποτε και αν είναι τα μεμονωμένα και αποσπασματικά μέτρα, τα οποία ενδεχομενως προτίθεσθε να αναλάβετε, τα οποία μέχρι τώρα δεν μας έχετε ανακοινώσει. Συνεπώς κλειδί σε προγραμματικές δηλώσεις θα έπρεπε να ήταν ένα: Μία σαφέστατη απάντηση ότι κατά την προσεχή τετραετία προβλέπουμε ετήσιο ρυθμό οικονομικής ανάπτυξης 4%  Και τέτοιο στοιχείο δεν εδόθη, που να προέρχεται, επαναλαμβάνω, από τις επενδύσεις τόσο του ιδιωτικού όσο και του δημόσιου τομέα.
Ουσιαστικά για το χρηματιστήριο δεν ελέχθη τίποτα. Και δεν είναι τυχαίο το γεγονός ότι αυτήν την ώρα το χρηματιστήριο δεν παρουσιάζει καμία αύξηση, μετά την ανάγνωση των προγραμματικών δηλώσεων, τις ανακοινώσεις και την ομιλία τη δική σας και του κυρίου Πρωθυπουργού καθώς και του Υπουργού Εθνικής Οικονομίας. Δεν έμεινε ικανοποιημένη η αγορά από τις προγραμματικές δηλώσεις και αυτή είναι η πραγματικότητα.
Θα ήθελα επίσης, κύριε Πρόεδρε, και ένα άλλο στοιχείο το οποίο με τηνευαισθησία του πρώην δημάρχου Αθηναίων να επισημάνω. Δυστυχώς ούτε προχθές ο Πρωθυπουργός έδωσε ένα σαφές δείγμα ότι έχει την πρόθεση να αναλάβει γενναία και δραστικά μέτρα για να αρχίσουν τα έργα των Ολυμπιακών Αγώνων. Και πολύ φοβούμαι ότι θα εκτεθούν.
Προ ενός έτους είχα επισημάνει στον κύριο Πρωθυπουργό ότι θαοδηγηθούμε σε αυτό το αδιέξοδο. Και μου απήντησε με γραπτή του επιστολή "μην ανησυχείτε". 'Ε, τώρα ανησυχούμε μετά από τις δηλώσεις του κ. Σάμαρανγκ ακόμα περισσότερο. Και θα σας έκανα την ακόλουθη πρόταση: Θα πρέπει ο Δήμαρχος Αθηναίων, ένα μέλος της Διεθνούς Επιτροπής και ο Υπουργός Αθλητισμού να αποτελέσουν μία επιτροπή τριμελή η οποία θα είναι επιφορτισμένη ανά τρίμηνο ή τετράμηνο να στέλνει μία έκθεση στη Βουλή με τα πεπραγμένα και την πορεία της τελέσεως των έργων. Αλλιώς μετά από έξι -επτά μήνες θα βρεθούμε πάλι σε αυτήν την Αίθουσα και θα είμαστε ακόμα περισσότερο εκτεθειμένοι.
 Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός Ανάπτυξης έχειτο λόγο.
 ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Κατ'αρχήν ευχαριστώ τον κ. 'Εβερτ που χαρακτήρισε την ομιλία μου λεπτομερειακή καιτεκμηριωμένη διαλύοντας έτσι κάποια σύννεφα κριτικής, ότι δήθεν οι προγραμματικές δηλώσεις της Κυβέρνησης είναι νεφελώδεις.
 'Ερχομαι τώρα στα κυρίως θέματα τα οποία έθιξε. Κατ' αρχήνγνωρίζετε, κύριε 'Εβερτ, ότι ο ρυθμός ανάπτυξης  δεν είναι κάτι το οποίο αποφασίζει μια οικονομία εκ των προτέρων. Είναι το αποτέλεσμα μιας προσπάθειας. Και εκεί πρέπει να εστιάζεται και η οικονομική πολιτική, αλλά και η καθημερινή παρακολούθηση  εφαρμογής των μέτρων σε μια οικονομία.
'Οπως θα είχατε προσέξει, και τα προηγούμενα χρόνια η ελληνικήκυβέρνηση ήταν πάντα συντηρητική.
ΜΙΛΤΙΑΔΗΣ ΕΒΕΡΤ: Εάν έχετε αυτήν την αντίληψη, δεν θα πάτε καθόλουκαλά.
 ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Η ελληνική Κυβέρνηση τα προηγούμενα χρόνια ήταν μονίμως συντηρητική και προνοητική στις προβλέψεις των ρυθμών ανάπτυξης και πάντα η πραγματικότητα απεδεικνύετο καλύτερη από τις αρχικές προβλέψεις.
 Αποτέλεσμα αυτής της διαδικασίας ήταν η ελληνική οικονομία σήμερα να υπερέχει αισθητά από τον ευρωπαϊκό μέσο όρο, αναπτυσσόμενη με ένα ρυθμό τουλάχιστον 1% παραπάνω. Εγώ θα συμφωνήσω μαζί σας ότι μόνο το 1% παραπάνω δεν φτάνει. Πρέπει η ελληνική οικονομία να μπει σε μια τροχιά πολύ ταχύτερης ανάπτυξης, έτσι ώστε να μπορέσει να καλύψει την απόσταση από τον ευρωπαϊκό μέσο όρο πολύ ταχύτερα.
  Και ακριβώς σε αυτήν την κατεύθυνση και σε αυτήν τη λογική κινούνται όλες οι πολιτικές τις οποίες εξήγγειλε ο Πρωθυπουργός, ο Υπουργός Εθνικής Οικονομίας, ο Υπουργός Κοινωνικών Ασφαλίσεων και εγώ σήμερα. Διότιπιστεύουμε ότι η ελληνική οικονομία διαθέτει ένα πολύ ισχυρό αναπτυξιακό απόθεμα το οποίο θα πρέπει να απελευθερωθεί με την επιχειρηματικότητα, τον ανταγωνισμό, την καλύτερη λειτουργία των αγορών και την απασχόληση σε όλους τους τομείς. Και πιστεύω ότι με τον τρόπο αυτόν οι ρυθμοί ανάπτυξης θα ξεπεράσουν το 4% και το 5% το οποίο έχουμε θέσει ως όριο για τα επόμενα χρόνια.
 ΜΙΛΤΙΑΔΗΣ ΕΒΕΡΤ: Δεν έχετε θέσει για τα επόμενα χρόνια, αλλά για ένα χρόνο.
ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υπουργός Ανάπτυξης): Και για τα επόμενα.
 'Οσον αφορά στο θέμα των Ολυμπιακών Αγώνων νομίζω ότι ήμουνα απολύτως σαφής. Το Υπουργείο Ανάπτυξης έχει ορισμένες υποχρεώσεις σχετικά με τους Ολυμπιακούς Αγώνες: Την εξασφάλιση της φιλοξενιακής υποδομής την οποία μπορεί να φέρει σε πέρας, αλλά ταυτόχρονα να τη χρησιμοποιήσει και ως μοχλό ενίσχυσης της προσέλκυσης τουριστών στη χώρα μας και το 2004 και μετέπειτα, όπως επίσης και τη διαμόρφωση μιας σειράς υποδομών ιδιαίτερα σχετικά με το Ολυμπιακό Χωριό και ορισμένες άλλες ολυμπιακές εγκαταστάσεις οι οποίες θα πραγματοποιηθούν στα συγκεκριμένα χρονικά όρια τα οποία έχουν τεθεί.
 Πιστεύω ότι η ομιλία η δική μου όπως επίσης και οι άλλες ομιλίες, ιδιαίτερα του κ. Γιαννίτση, απάντησαν με πειστικότητα στο συνταξιοδοτικό ζήτημα το οποίο θέσατε. Πάλι θα συμφωνήσω όμως μαζί σας ότι η υπέρτατη λύση του συνταξιοδοτικού προβλήματος είναι η ενίσχυση των ρυθμών ανάπτυξης. Αυτούς τους υψηλούς ρυθμούς ανάπτυξης εξασφάλισε η πολιτική μας τα τελευταία έξι χρόνια και είμαι βέβαιος ότι η ίδια πολιτική θα εξασφαλίσει ακόμη υψηλότερους ρυθμούς την επόμενη τετραετία.
 Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσεκούρας έχει το λόγο.
 ΙΩΑΝΝΗΣ ΤΣΕΚΟΥΡΑΣ: Κύριε Πρόεδρε, κυρίες και κύριοι Βουλευτές, ζήτησα και έλαβα το λόγο όχι για να κομίσω γλαύκα σε αυτόν τον χώρο της Αθήνας, στον οποίο τόσα πολλά και τόσο έμπειρα μέλη θητεύουν, αλλά απλά για να δώσω ένα πρώτο και κατ' ανάγκη μικρό δείγμα του πολιτικού μου στίγματος. Πρώτα όμως αισθάνομαι την ανάγκη από του Βήματος αυτού να ευχαριστήσωτους πολίτες του Νομού Πρέβεζας. Πρωτίστως αυτούς που με τίμησαν με την ψήφο τους, αλλά και όλους τους άλλους που επέλεξαν άλλους συνυποψήφιους, άλλα πολιτικά κόμματα, καθότι μου δίνουν τη δυνατότητα να δωσφαιρικότερα τα προβλήματα της περιοχής.
 Κατόπιν θέλω να ευχαριστήσω τον Πρόεδρο της Βουλής και τους συνεργάτες του για την ευγενική και εξυπηρετική υποδοχή.
 Να παρακαλέσω όλους σας για κατανόηση, αν, λόγω άγνοιας καιόχι σκοπιμότητας, κάνω κάποιο ατόπημα. Και ακόμη να πω πως οι όποιες παρεμβάσεις μου θα έχουν θετικό πρόσημο, θα έχουν δηλαδή -κατά βάθοςχαρακτήρα επικοδομητικό και τούτο διότι η πολιτική, εκτός από "τέχνη του εφικτού" ή "εξεύρεση μέσων για επίτευξη στόχων" ή "ενασχόληση με τα κοινά" είναι και βαθιά διαπαιδαγωγική,και βέβαια αστοχεί στον τελικό της στόχο -ως τέτοιον αποδέχομαι το ευζην όλων των ανθρώπων- αν δεν συνοδεύεται από δικαιοσύνη.
 Και τώρα η σύντομη και κατ' ανάγκη αποσπασματική παρέμβασή μου επί μερικών κρίσιμων στόχων των προγραμματικών δηλώσεων του Πρωθυπουργού, η υλοποίηση των οποίων θα επιδιωχθεί σε τούτη τη νέα τετραετία.
 Πρώτον, η ισόρροπη ανάπτυξη και η απασχόληση. Η ανάπτυξη του 4% είναι όντως ικανοποιητική, αφού είναι υψηλότερη του μέσου όρου των χωρών-μελών της Ευρωπαϊκής 'Ενωσης, οπότε βοηθάει στη σύγκλιση του μέσου κατά κεφαλήν εισοδήματός μας προς το αντίστοιχο της Ευρωπαϊκής 'Ενωσης και ακόμη συντελεί στη μείωση της ανεργίας. 'Ομως κράτος και επιχειρηματίες οφείλουν να επιδιώξουν ακόμη υψηλότερους ρυθμούς ανάπτυξης προκειμένου να μειωθεί γρηγορότερα το ποσοστό ανεργίας. Καλό θα ήταν οι τριακόσιες χιλιάδες θέσεις αμειβόμενης κατάρτισης για ανέργους να συνδεθούν με θέσεις απασχόλησης.
Πριν από τέσσερις περίπου τετραετίες ένας γνωστός οικονομολόγοςβρήκε,πως για να μειωθεί η ανεργία κατά 1%, έπρεπε το ΑΕΠ να αυξάνεται περίπου κατά 2%. Με τα σημερινά δεδομένα όπου οι σύγχρονες τεχνολογίες χαρακτηρίζονται ως εργασιοεξοικονομητικές -ας αναφέρω εδώ την άρτι εμφανισθείσα συμπαθητική ψηφιακή τηλεπαρουσιάστρια "Ανανόβα", η οποία προκάλεσε ήδη επαγγελματική ανησυχία στο χώρο των τηλεπαρουσιαστών- λόγω λοιπόν των εργασιοεξοικονομητικών τεχνολογιών είναι φανερό πωςχρειαζόμαστε υψηλότερη αύξηση του ΑΕΠ για να καταπολεμήσουμε την ανεργία. Αυτή η αύξηση μπορεί να επιτευχθεί, μεταξύ άλλων, με άνοδο τηςπαραγωγικότητας, με τις αναγκαίες διαρθρωτικές αλλαγές και με υψηλότερα ποσοστά παραγωγικών επενδύσεων και μάλιστα όχι μόνο επενδύσεων αντικατάστασης, οι οποίες συνήθως είναι επενδύσεις εμβάθυνσης ή εκσυγχρονισμού, αλλά και επενδύσεων επέκτασης οι οποίες δημιουργούν νέες θέσεις απασχόλησης.
 Η πολιτεία καλό θα είναι, στα πλαίσια της παγκοσμιοποιούμενης αγοράς και του αδυσώπητου ανταγωνισμού να δημιουργεί θετικές προϋποθέσεις για τον επενδυτή-επιχειρηματία, ο οποίος είναι δυναμικός, καινοτόμος, τον χαρακτηρίζει η κοινωνική (συν)ευθύνη, σκέπτεται παγκοσμίως και δρα τοπικώς.
 Η ανάπτυξη βέβαια οφείλει να είναι ισόρροπη και όχι πλέον ανθρωποκεντρική, αλλά βιοκεντρική. Πρέπει να γίνει συνείδηση, και σίγουρα μέσω μίας βιοεκπαίδευσης, βιοπαιδείας πως η συνέχιση της ανθρωποκεντρικής ανάπτυξης οδηγεί στην καταστροφή πολλών άλλων εμβίων όντων, καθώς και της ίδιας της ισορροπίας του φυσικού περιβάλλοντος στον πλανήτη μας.
Σε ό,τι αφορά την ισόρροπη ανάπτυξη όλων των περιφερειών της χώρας,ως Ηπειρώτης οφείλω να χαιρετίσω ιδιαίτερα αυτήν την προγραμματική δήλωση του Πρωθυπουργού, διότι ως γνωστόν, η 'Ηπειρος είναι σήμερα η περιφέρεια με το χαμηλότερο κατά κεφαλήν εισόδημα, μεταξύ όλων των περιφερειών της Ευρωπαϊκής 'Ενωσης, πλην της Γουαδελούπης, μέρος και αυτή τηςΕυρωπαϊκής 'Ενωσης.
(Αμβούργο: Δείκτης ΑΕΠ 192. 'Ηπειρος: 44).
Για να πετύχει η 'Ηπειρος τη σύγκλιση του βιοτικού της επιπέδου προςτο μέσο βιοτικό επίπεδο των περιφερειών της Ελλάδας και πιο πολύ της Ευρωπαϊκής 'Ενωσης, πρέπει να ενισχυθεί αναλογικά με περισσότερα χρήματα, καθώς και με δέσμη μέτρων και κινήτρων, τα οποία θα συμβάλουν στην προσέλκυση και ανάληψη επενδύσεων.
 Τα χρήματα δε που διατίθενται από την πολιτεία και την Ευρωπαϊκή 'Ενωση για την 'Ηπειρο, πρέπει να αξιοποιηθούν αποτελεσματικά και με γρηγορότερους ρυθμούς, προκειμένου να υλοποιηθεί η προγραμματική δήλωση του Πρωθυπουργού.
Σε σχέση με το κοινωνικό κράτος. Η δέσμευση του Πρωθυπουργού για μίαδραστική προώθηση του κοινωνικού κράτους είναι πολύ ευπρόσδεκτη. Η προσπάθεια δε αυτή οφείλει να γίνει όχι μόνο σε εθνικό, αλλά και σε επίπεδο Ευρωπαϊκής 'Ενωσης. Διότι στα πλαίσια της παγκοσμιοποίησης της αγοράς ο Κέϋνσιανισμός δεν λειτουργεί πλέον σε μία χώρα, ούτε βέβαια υπάρχει η επιλογή του προστατευτισμού.
Είναι όμως καιρός να γίνει κατανοητό, ότι το κοινωνικό κράτος, ηκοινωνική αλληλεγγύη και η συνοχή δεν αποτελούν μόνο "υποχρέωση ανθρωπιάς" της πολιτείας, αλλά αποτελούν ταυτόχρονα και παράγοντες σταθερότητας και ανάπτυξης.
 Ακόμη η Ευρωπαϊκή 'Ενωση, μέσω συμμαχιών, στον ΟΟΣΑ ή στον Παγκόσμιο Οργανισμό Εμπορίου ή όπου αλλού, πρέπει να προωθήσει κανόνες ρύθμισης της παγκοσμιοποίησης, ειδάλλως αυτή με τον αδυσώπητο ανταγωνισμό οδηγεί στον Κοινωνικό Δαρβινισμό. Εδώ θα μπορέσουν να φανούν οι δυνατότητες δράσης που διαθέτει ακόμη η Πολιτική απέναντι στην παγκοσμιοποίηση.
 Τρίτον, η Δημόσια Διοίκηση, η οποία συνδέεται και με την κοινωνικοοικονομική ανάπτυξη της χώρας και με την ποιότητα ζωής, οφείλει να πάψει να είναι αντιπαραγωγική, γραφειοκρατική και αυταρχική. Να πάψει να αποτελεί τροχοπέδη στην πρόοδο. Πώς; Σίγουρα και με μια ουσιαστική και εντατική εκπαίδευση- μετεκπαίδευση και με την ανανέωση με νέους καταρτισμένους υπαλλήλους. Ακόμη η αποτελεσματικότητα της διοίκησης συναρτάται θετικά και με το βαθμό αποκέντρωσης και ενδυνάμωσης της Τοπικής Αυτοδιοίκησης, η οποία είναι η μόνη που βρίσκεται κατ'εξοχήν κοντά στον πολίτη. Με στόχο τη βελτίωση της Δημόσιας Διοίκησης καθώς και τη γρηγορότερη και ισόρροπη ανάπτυξη της χώρας, χρήσιμο είναι να εξεταστεί η διοικητική διαίρεση της χώρας και η αποκέντρωσή της σε τρεις βαθμίδες.
 Κυρίες και κύριοι, θα κλείσω με ένα αντικείμενο, με το οποίο έχω μακροχρόνια βιωματική σχέση. Είναι αυτό της εκπαίδευσης, της παιδείας.  Ομιλούμε πλέον για κοινωνία και οικονομία της γνώσης και της πληροφορίας.  Οι ειδικοί μας λένε, ότι οι σύγχρονες εξελίξεις στις επιστήμες και την τεχνολογία απαξιώνουν μια κεκτημένη γνώση και το ασκούμενο επάγγελμα κάθε επτά έως δέκα χρόνια. Τι μέλλει λοιπόν γενέσθαι σε ό,τι αφορά την παρεχόμενη εκπαίδευση- παιδεία; Ο άνθρωπος έχει τρεις βασικές ιδιότητες: Την ιδιότητα του καταναλωτή, την ιδιότητα του παραγωγού και αυτήν του πολίτη. Για να ανταποκριθεί αποτελεσματικά στην ιδιότητα, κυρίως, του παραγωγού χρειάζεται εξειδικευμένες γνώσεις. Για τις δύο άλλες ιδιότητες, προπαντός αυτήν του πολίτη, χρειάζεται κυρίως γενικές γνώσεις, γενική -ανθρωπιστική-παιδεία, η οποία διευρύνει τους ορίζοντές του, πράγμα που τον υποβοηθάει και στην ορθότερη κρίση των κοινών και στην ευκολότερη -κριτική πρόσκτηση νέων γνώσεων και στην αλλαγή του επαγγέλματός του. 'Ομως η παραγόμενη πρώτα και στη συνέχεια παρεχόμενη γνώση -εκπαίδευση- παιδεία, πρέπει να είναι υψηλής ποιότητας.
 Βασικοί συντελεστές μιας τέτοιας ποιότητας είναι: (1) Το πολιτιστικό επίπεδο της κοινωνίας μας. 'Αρα, η Ελλάδα οφείλει να είναι μια "επικράτεια πολιτισμού", (όρα προγραμματικές δηλώσεις), όπου όμως η πολιτιστική παιδεία θα προσφέρεται από τον παιδικό σταθμό. (2) Ο καλός δάσκαλος -παιδαγωγός. ('Αρα, ποιοι, με ποια μέσα: προγράμματα, μεθόδους, διαδικασίες, βιβλία, αξιολογήσεις και άλλα παρόμοια, εκπαιδεύουν τους δασκάλους:) (3) Το βιβλίο με το καλό περιεχόμενο. (4) Η απαραίτητη σε ποσότητα, ποιότητα και αισθητική υλικοτεχνική υποδομή. (5) Η οικονομικοκοινωνική θέση του εκπαιδευτικού. (6) Το αναγκαίο, σύγχρονο και σχετικά σταθερό θεσμικό πλαίσιο.
 Η επένδυση, λοιπόν, στα δημόσια αγαθά, που λέγονται παιδεία και πολιτισμός είναι -μακροπρόθεσμα- η πλέον αποδοτική, πιο πολύ τώρα που μεταβαίνουμε στην οικονομία και κοινωνία, της γνώσης και τηςπληροφορίας. Αυτήν την επένδυση ας την αναλάβουμε γρήγορα και με γενναιότητα.
 Σας ευχαριστώ που με ακούσατε.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Σγουρίδης):  Ο κ.Τσιπλάκος έχει το λόγο.
 ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, επί της διαδικασίας θα ήθελα να θέσω ένα θέμα.
 ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Παυλόπουλε, έχετε το λόγο.
 ΠΡΟΚΟΠΗΣ ΠΑΥΛΟΠΟΥΛΟΣ: Στατιστικά ήθελα να πω, κύριε Πρόεδρε -και παρακαλώ για την οικονομία της συζήτησης να το λάβετε υπόψιν- ότι έχει μιλήσει ο Πρωθυπουργός, οκτώ Υπουργοί και επτά Βουλευτές της Συμπολίτευσης. Σύνολο χρόνου περί τις εννέα ώρες. Μίλησε ο Αρχηγός της Αξιωματικής Αντιπολίτευσης και έντεκα Βουλευτές, σύνολο τρεισήμισι ώρες. Δηλαδή είναι τριπλάσιος ο χρόνος. Δεν υπαινίσσομαι παραβίαση του Κανονισμού, αυτά λέει ο Κανονισμός. Αλλά θα παρακαλούσα και από την πλευρά των Υπουργών περισσότερη αυτοσυγκράτηση ως προς το χρόνο. Νομίζω πως δεν θα άξιζε τον κόπο να συνεχίσουμε έτσι, διότι είναι πλήρης η ανατροπή της ισορροπίας της συζήτησης.
 ΠΡΟΕΔΡΕΥΩΝ (Παναγιώτης Σγουρίδης): Κύριε Παυλόπουλε, πρέπει να ξέρετε ότι οι Υπουργοί δικαιούνται τριάντα λεπτά και ομιλούν είκοσι λεπτά.  Κάποιοι θα μιλήσουν δεκαπέντε λεπτά. Μην ξεχνάτε ότι μίλησε η Αρχηγός του Κομμουνιστικού Κόμματος Ελλάδος κ. Παπαρήγα. Θα μιλήσει και ο κ.  Κωνσταντόπουλος.
 Επίσης, υπάρχει λόγος-αντίλογος. Σας πληροφορώ ότι υπάρχουν Βουλευτές του ΠΑ.ΣΟ.Κ. οι οποίοι είναι εγγεγραμμένοι και λόγω του ότι οι Υπουργοί προηγούνται χάνουν τη θέση τους. Θα μιλήσει ο κ. Τσιπλάκος που είναι εγγεγραμμένος εικοστός δεύτερος ενώ υπάρχουν Βουλευτές του ΠΑ.ΣΟ.Κ. που βρίσκονται πιο μπροστά και δεν έχουν μιλήσει.
 ΠΡΟΚΟΠΗΣ ΠΑΥΛΟΠΟΥΛΟΣ: Δεν αμφιβάλλω, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): 'Αρα, υπάρχει μια σωστή κατανομήτου χρόνου.
 ΠΡΟΚΟΠΗΣ ΠΑΥΛΟΠΟΥΛΟΣ: Είναι και θέμα διαλόγου.
ΠΡΟΕΔΡΕΥΩΝ (Παναγιώτης Σγουρίδης): Είστε παλιός κοινοβουλευτικός... 
ΠΡΟΚΟΠΗΣ ΠΑΥΛΟΠΟΥΛΟΣ: Χθες ο κ. Παπουτσής έδωσε ένα δείγμα γραφήςμιλώντας δέκα ή δώδεκα λεπτά.
ΠΡΟΕΔΡΕΥΩΝ (Παναγιώτης Σγουρίδης): 'Οταν μιλούν δεκαπέντε λεπτά οιΥπουργοί όπως καταλαβαίνετε υπάρχει αυτό το δείγμα.
 Ο κ. Τσιπλάκος έχει το λόγο.
ΑΡΙΣΤΕΙΔΗΣ ΤΣΙΠΛΑΚΟΣ: Κυρίες και κύριοι συνάδελφοι, δεν είχα τηνπρόθεση να πάρω το λόγο για να απαντήσω σε ανιαρά ευχολόγια καιχιλιοειπωμένες προθέσεις των εκάστοτε κυβερνήσεων του ΠΑ.ΣΟ.Κ. που σπάνια υλοποιούνται και φυσικά χωρίς συγκεκριμένο πρόγραμμα όπως εύστοχα παρατήρησε και ο Αρχηγός μας. Πήρα το λόγο για να απαντήσω σε μια ηθελημένη ανακρίβεια του κυρίου Πρωθυπουργού ο οποίος κακοποίησε βάναυσα την αλήθεια σε μια φράση του που είπε ότι δεν έγινε τίποτα με το Πρώτο Κοινοτικό Πλαίσιο Στήριξης και προσπάθησε να μηδενίσει ένα έργο για το οποίο είχα την τιμή της ευθύνης του.
 Την Πέμπτη 6 Απριλίου ο κύριος Υπουργός Εθνικής Οικονομίας σε τηλεοπτικό διάλογο που είχε με την κ. Μπακογιάννη, επανέλαβε την ίδια ανακρίβεια. Δεν έδωσα σημασία γιατί στις προεκλογικές περιόδους πολλά λέγονται για εντυπώσεις και παραπλάνηση της κοινής γνώμης. Ποτέ όμως δεν περίμενα ότι ο Πρωθυπουργός της χώρας που επαγγέλλεται νέο ήθος και ύφος στην πολιτική, θα επαναλάμβανε τις ίδιες ανακρίβειες, όταν μάλιστα υπάρχουν επίσημα στοιχεία για το θέμα αυτό.
 Δεν θα χρησιμοποιήσω τα επίσημα στοιχεία του Υπουργείου, κυρίες και κύριοι συνάδελφοι, που κονιορτοποιούν αυτούς τους ισχυρισμούς του κυρίου Πρωθυπουργού, γιατί μπορεί να θεωρηθούν ότι δεν είναι και αντικειμενικά. Εγώ θα χρησιμοποιήσω απ' ευθείας το πλέον αδιαμφισβήτητο στοιχείο, την έκθεση της Ευρωπαϊκής Ενώσεως που μετά τη λήξη της περιόδου του Πρώτου Κοινοτικού Πλαισίου Στήριξης έκανε απολογισμό όσον αφορά την εκτέλεση του Α Κ.Π.Σ. Δεν έχω τη δυνατότητα να διαβάσω όλη την έκθεση, αλλά θα περιορισθώ μόνο σε ένα χαρακτηριστικό σημείο: "Βραχυπρόθεσμα η επίπτωση τουΚοινοτικού Πλαισίου Στήριξης σε ορισμένους οικονομικούς δείκτες στο τέλος του 1993 είναι σημαντική: ΑΕΠ συν 2%, δημιουργία πενήντα χιλιάδων θέσεων απασχόλησης, συγχρηματοδότηση κατά 70% των συνολικών δημοσίων επενδύσεων και συμμετοχή 20% στις συνολικές μικτές επενδύσεις παγίου κεφαλαίου της ελληνικής οικονομίας. 'Οσον αφορά τις μεσοπρόθεσμες και μακροπρόθεσμες επιπτώσεις θα γίνουν αισθητές στο τέλος της επόμενης δεκαετίας, μέσω μιας συμπληρωματικής αύξησης του ελληνικού ΑΕΠ." Στη συνέχεια η έκθεση αναφέρει:"'Οσον αφορά την απορρόφηση των πιστώσεων ο απολογισμός του Κοινοτικού Πλαισίου Στήριξης της περιόδου 1989-1993 είναι ικανοποιητικός. Πράγματι μέχρι το τέλος του 1993 είχε απορροφηθεί περίπου το 93% του συνόλου των πόρων που είχαν διατεθεί. Το αποτέλεσμα αυτό οφείλεται κυρίως στην κινητοποίηση των περιφερειών, που ενισχύθηκαν από συμβούλους διαχείρισης προγραμμάτων." Και συνεχίζει εξηγώντας γιατί επιτύχαμε αυτό το αποτέλεσμα. Παρακάτω λέει: "Η ενίσχυση και η επιτάχυνση του ρυθμού εφαρμογής των περιφερειακών προγραμμάτων είχαν αποτέλεσμα να πραγματοποιηθεί σημαντική πρόοδος στον τομέα των βασικών υποδομών." Και αναφέρει τι ακριβώς κάναμε. Καταλήγει λέγοντας ότι όχι μόνο ανταποκριθήκαμε στις έξι βασικές προτεραιότητες του Πρώτου Κοινοτικού Πλαισίου Στήριξης, αλλά ότι υπερβήκαμε και τους τεθέντους στόχους. Αυτή είναι η επίσημη έκθεση την οποία γνωρίζει ο Υπουργός Εθνικής Οικονομίας -την έχει στο γραφείο του- και ο οποίος προσπάθησε να μας πει ότι υπήρξε μηδενικό αποτέλεσμα.
 Εγώ θα σας πω και κάτι άλλο. Θα σας αναφέρω μια ανακοίνωση του ΠΑ.ΣΟ.Κ.: "Δελτίο Τύπου, Βρυξέλλες 17.6.92, προς οικονομικούς συντάκτες.  "Μεγάλη απορροφητικότητα παρουσιάζουν τα Ελληνικά ΜΟΠ απαντά η Ευρωπαϊκή Επιτροπή στον κ. Τζίμα. Απαντώντας σε ερώτηση του κ. Τζίμα για την πορεία των ΜΟΠ, η Ευρωπαϊκή Επιτροπή επισημαίνει, ότι τα Ελληνικά ΜΟΠ παρουσιάζουν απορροφητικότητα που φθάνει το 90%. Την ίδια περίοδο τα Γαλλικά και τα Ιταλικά ΜΟΠ έχουν απορροφητικότητα κάτω του 60%. Σε ό,τι αφορά την Ελλάδα τονίζεται ότι εμφανίστηκαν ιδιαίτερα θετικά αποτελέσματα όσον αφορά τη βασική υποδομή και τις επενδύσεις στον τουριστικό τομέα". Πέρα από την ανακοίνωση του ΠΑ.ΣΟ.Κ. εγώ θα σας διαβάσω την ενημέρωσητης ελληνικής αντιπροσωπείας προς την Κυβέρνηση για τα λεχθέντα στησύνοδο στις 20.12.91 όπου λέει τα εξής: "Ειδικότερα ο εκπρόσωπος της Κομισιόν εκφράστηκε με ιδιαίτερα κολακευτικά λόγια για την Ελλάδα τονίζοντας ότι οι επιδόσεις της αποτελούν θρίαμβο": Αυτή είναι η έκθεση της συνόδου, αυτό το έργο προσπάθησε να μηδενίσει ο Πρωθυπουργός. Τα αποτελέσματα γενικά είναι εξαιρετικώς θετικά. 'Εχει αποκατασταθεί η αξιοπιστία στις σχέσεις της Κομισιόν με την Ελλάδα στο πλαίσιο της εταιρικής σχέσης".
  Επίσης, η ανακοίνωση προς το Αθηναϊκό Πρακτορείο Ειδήσεων αναφέρει ότι πράγματι υπάρχει θρίαμβος, σχετικά με την αξιοποίηση των πόρων και λέει το εξής χαρακτηριστικό: "Τέλος η Κομισιόν διαπιστώνει στη μελέτη της, ότι η ταχύτητα απορρόφησης των κοινοτικών πόρων από την Ελλάδα για την εκτέλεση των διαφόρων κοινοτικών προγραμμάτων δεν γίνεται σε βάρος της ποιότητας των προγραμμάτων αυτών." Και αυτό έχει σημασία. Μας λένε ότι κάναμε απορρόφηση, αλλά όμως και σωστή αξιοποίηση των πόρων.
Θέλω όμως να σας πω και κάτι άλλο. Υπάρχει ένα άρθρο της ΓαλλικήςΕφημερίδας "ΜΟNDE" στις 18.11.92 που αναφέρει: "Ο Γενικός Διευθυντής των πολιτικών περιφερειών κ.  Λανταμπούρου στην Ευρωπαϊκή 'Ενωση, μιλάει για ευχάριστη έκπληξη αναφορικά με τον τρόπο με τον οποίο οι ελληνικές αρχές επιτυγχάνουν σήμερα να αξιοποιήσουν τις πιστώσεις που τους διατίθενται από τα διαρθρωτικά ταμεία". Μιλάει στη συνέχεια για κάποια σφριγηλότητα στη διοίκηση και για κάποιους θεσμικούς κανόνες που έχει εφαρμόσει η ελληνική Κυβέρνηση οι οποίοι κανόνες εφαρμόζονται και στις άλλες χώρες. Δεν χρειάζεται να συνεχίσω στο θέμα αυτό.
 Κύριοι συνάδελφοι, θα ήθελα να σας πω ότι όλοι επιζητούμε τα έργα.  'Οσοι εργάζονται και μοχθούν γι' αυτά, δεν ζητούν εύσχημα. Είναι το καθήκον τους. Αξιώνουν όμως να μη μηδενίζεται το έργο τους με τέτοιο τρόπο, μηδενιστικά από τον κύριο Πρωθυπουργό που λέει ότι δεν έγινε τίποτα την περίοδο εκείνη.
 Κύριοι της Κυβερνήσεως, πείτε μας τώρα ένα οποιοδήποτε θετικό σχόλιο της Ε.Ε.  για τη δική σας διαχείριση του δευτέρου Πακέτου Ντελόρ. Εγώ απεναντίας μπορώ να σας δώσω σωρεία εγγράφων της Ευρωπαϊκής 'Ενωσης, τα οποία μιλάνε για κακοδιαχείριση, για αδιαφάνεια στην εκτέλεση των έργων, για σπατάλη του κοινοτικού χρήματος σε αμοιβές που δεν πρέπει να παίρνονται.
Τα καταθέτω στα Πρακτικά της Βουλής όπως επίσης καταθέτω καιτην έκθεση της Ευρωπαϊκής 'Ενωσης για να διαβάσουν οι κύριοι συνάδελφοι το αντίγραφο προσεκτικά. Θα καταθέσω επίσης την ανακοίνωση του ΠΑΣΟΚ που μιλά με τα πλέον κολακευτικά λόγια για την απορρόφηση των κοινοτικών πόρων και την ουσιαστική τους αξιοποίηση.
(Στο σημείο αυτό ο Βουλευτής κ. Αρ.  Τσιπλάκος καταθέτει για ταΠρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) Κύριοι συνάδελφοι, πώς να μην υπάρχουν τέτοια έγγραφα από την Ευρωπαϊκή Κοινότητα όταν κατασπαταλήσατε τους πόρους του κοινοτικού ταμείου σε διαβλητά σεμινάρια με εντεκάμηνους διορισμούς στις δημόσιες υπηρεσίες, κάτι που δεν είχε προηγούμενο στην προεκλογική περίοδο. Μόνο στη δική μου περιφέρεια πραγματοποιήθηκαν πάνω από τρεισήμισι χιλιάδες διορισμοί σε όσες δημόσιες υπηρεσίες έχει η Βοιωτία.'Εχουν γεμίσει όλες οι υπηρεσίες και δεν υπάρχουν καρέκλες να καθίσουν. Πώς να μην υπάρχουν τέτοια έγγραφα όταν δεν διστάσατε να κάνετε προεκλογικό αγώνα με τα χρήματα της Ευρωπαϊκής 'Ενωσης με καταιγισμό διαφημίσεων για ανύπαρκτα έργα; Να δούμε όμως τι κάνατε εσείς για την αξιοποίηση των κοινοτικών κονδυλίων. Κύριοι Υπουργοί της Κυβέρνησης του ΠΑΣΟΚ, από τον πρώτο κιόλας χρόνο σας είχαμε επισημάνει ότι πράγματι υπάρχει κίνδυνος να χαθούν χρήματα από τον τρόπο με τον οποίο διαχειρίζεσθε τα συστήματα απορρόφησης των πόρων. Σας το είχαμε επισημάνει γιατί μόλις ήλθατε στην εξουσία καταργήσατε τα θεσμικά μέτρα, τα οποία είχαμε λάβει τα οποία, όπως ακούσατε, χρησιμοποιούσαν μετά και οι Ισπανοί και οι Πορτογάλοι. Τα καταργήσατε και μόνο το 1997 τα επαναφέρατε, αφού όμως χάσατε πολύτιμο χρόνο.
 Μάλιστα κάποτε ψελλίσατε ότι δεν υπήρχαν έτοιμες μελέτες και γι' αυτό καθυστερούσατε. Υπάρχει όμως το έγγραφο των υπηρεσιακών παραγόντων του Υπουργείου που σας έλεγαν να μη λέτε τέτοιες δικαιολογίες, γιατί υπάρχουν πενήντα συγκεκριμένες μελέτες στην Ευρωπαϊκή 'Ενωση που δεν τις έχουμε χρησιμοποιήσει ακόμα επειδή ήταν της Νέας Δημοκρατίας.
 (Στο σημείο αυτό ο Βουλευτής κ. Αρ. Τσιπλάκος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) Μας είχατε διαβεβαιώσει ότι στο τέλος του 1997 θα είχατε καλύψει τις απώλειες που είχαμε από τα προηγούμενα έτη. Το 1997 όμως ήταν η ίδια κατάσταση. Μας διαβεβαιώσατε στο τέλος του 1998 ότι όχι μόνο θα έχετε απορροφήσει όλους τους πόρους -προσωπικά εσείς, κύριε Πάχτα, το είχατε πει- αλλά θα έχετε εκταμιεύσει και πόρους του 1999.
 Θα σας έλεγα τα δικά μου στοιχεία, πριν πάρω τα δικά σαςεπίσημα στοιχεία. Σήμερα όμως είχε την καλοσύνη να μου τα δώσει το Υπουργείο Εθνικής Οικονομίας και αυτά λένε, ότι μέχρι το 1998 οι απορροφήσεις ήσαν 15.235.000.000 ECU έναντι 27.244.000.000 ECU που ήταν το σύνολο.
  Δηλαδή, είχαμε 4,08 τρισεκατομμύρια με τα δικά σας επίσημα στοιχεία.         Υπόλοιπα για το 1999 δηλαδή το 45%.
Και αν βάλουμε το Ταμείο Συνοχής, όπου εκεί υπάρχειασάφεια, από τα στοιχεία που έχουμε είναι άλλα 0,8 τρισεκατομμύρια, δηλαδή περίπου πέντε τρισεκατομμύρια υστέρηση τα οποία θα καλύψετε το 1999. Και πότε; 'Εχετε βέβαια το δικαίωμα να πάτε το 2000 και το 2001. Το 2000 όμως αρχίζει το πακέτο Πρόντι. Και τι θα απορροφήσετε; Τα αναπορρόφητα του δευτέρου Κ.Π.Σ. ή το πακέτο Πρόντι που έχει τους ιδιαίτερους κανονισμούς, ότι οι πιστώσεις κάθε χρόνου, αν δεν απορροφώνται, χάνονται; Είναι πράγματι ο κίνδυνος αρκετά σημαντικός.
Οι σωστές και έγκαιρες αξιοποιήσεις των πολύτιμων κοινοτικών πόρωνδεν είναι θέμα ενός και μόνου κόμματος. Αφορά όλους τους 'Ελληνες. Σας είχαμε προτείνει και στο παρελθόν να συνεργαστούν μαζί σας όλες οι πολιτικές δυνάμεις, να ενώσουμε την πείρα μας, να ανασκουμπωθούμε έστω και τώρα, για να περισώσουμε ό,τι μπορούμε. Να ένα χειροπιαστό στάδιο συνεννοήσεων και συνεργασιών. Αφήστε την ωραιοποίηση των καταστάσεων και μην επαναλάβετε τα ίδια με τους Ολυμπιακούς Αγώνες μέχρις ότου έλθει κάποιο τελεσίγραφο του κ. Σάμαρανγκ. Εδώ δεν θα έχουμε μόνο διασυρμό και απλό τελεσίγραφο. Θα χάσουμε τη μοναδική ευκαιρία για τη σωστή ανάπτυξη της χώρας και την ισότιμη ένταξή μας στην οικογένεια των ανεπτυγμένων ευρωπαϊκών χωρών.
 Απευθύνουμε μία ακόμη έκκληση, να αφήσετε την αλαζονεία και την έπαρση και να συνεργαστούμε, γιατί το θέμα δεν είναι κομματικό, είναι εθνικό και αφορά όλους τους 'Ελληνες. Είμαστε πρόθυμοι να συμβάλουμε προς την κατεύθυνση αυτή.
(Χειροκροτήματα από την πτέρυγα της Νέας Δημοκρατίας) 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Πάχτα, έχετε το λόγο για δύο λεπτά.
ΑΡΙΣΤΕΙΔΗΣ ΤΣΙΠΛΑΚΟΣ: Να ερευνήσετε τα στοιχεία που σας έδωσα. 
ΠΡΟΕΔΡΕΥΩΝ (Παναγιώτης Σγουρίδης): Να μην γράφεται τίποτε σταΠρακτικά.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Πολύ σύντομα, κύριεΠρόεδρε, δεν θα ήθελα να αφήσω ασχολίαστα αυτά που είπε ο κύριος συνάδελφος. Πράγματι, είχε την ευθύνη διαχείρισης και νομίζω ότι συνέβαλε κι αυτός αποφασιστικά στο να αξιοποιήσουμε όσο μπορούμε περισσότερο τους διαθέσιμους για τη χώρα μας πόρους. Αλλά θέλω να τονίσω ότι ολοκληρώθηκε το πρώτο Κοινοτικό Πλαίσιο Στήριξης και δυστυχώς δεν είχαμε τους αναμενόμενους ρυθμούς ανάπτυξης.  Γνωρίζετε όλοι, κύριε Τσιπλάκο, ποιοι ήταν οι ρυθμοί ανάπτυξης στη χώρα.  Δεν αρκεί η απορρόφηση κάποιων πόρων, για να δημιουργηθούν θετικοί ρυθμοί ανάπτυξης. Γνωρίζετε επίσης τι είχε γίνει με την ανεργία.
Θέλω όμως σε δύο σημεία να εστιάσω την προσοχή μας. Επί τέσσεραχρόνια ακούγαμε σ' αυτήν την Αίθουσα ότι χάνονται πόροι. 'Οχι ότι υπάρχει κίνδυνος μη απορρόφησης, αλλά ότι χάνονται πόροι. Και ξέρετε ότι η Ελλάδα δέσμευσε το σύνολο των κοινοτικών πόρων στον κοινοτικό προϋπολογισμό που δικαιούται η χώρα μας, το 100% των πόρων. Αυτό τι σημαίνει; 'Οτι δεν χάθηκε ούτε μία δραχμή, ούτε ένα ευρώ, ούτε ένα ECU.
 Δεύτερον, ότι σήμερα -και επειδή βρισκόμαστε στο 2000 και όχι στο 1998 ή στο 1992 και 1991- η Ελλάδα έχει τη δεύτερη καλύτερη επίδοση σε ό,τι αφορά την εισροή πόρων από τον κοινοτικό προϋπολογισμό προς τα κράτη-μέλη. Στο τέλος του 1999 έχουμε ξεπεράσει το 83% της εισροής πόρων από τον κοινοτικό προϋπολογισμό, με ετήσιο ρυθμό εισροής πάνω από 20%. Καταλαβαίνετε ότι το 2000 πρακτικά θα έχει εισρεύσει το σύνολο των πόρων που δικαιούται η Ελλάδα από την Ευρωπαϊκή 'Ενωση.
 Τι σημαίνει αυτό; 'Ενα χρόνο πριν το 2001 που είναι η καταληκτική ημερομηνία και για την οποία έχει δικαίωμα η Ελλάδα ως κράτος-μέλος της Ευρωπαϊκής 'Ενωσης να απορροφήσει πλήρως τους πόρους. 'Αρα επιβεβαιώνεται ότι όχι μόνο δεν χάθηκε μία δραχμή ή ένα ECU, αλλά ότι η Ελλάδα έχειαποτελεσματικό κινηθεί προς την κατεύθυνση εκείνη, για να υπάρχει πλήρη αξιοποίηση των πόρων.
 Χθες ο Πρόεδρος της Νέας Δημοκρατίας κ. Καραμανλής είπε ότι οι ρυθμοί ανάπτυξης που έχουμε δημιουργήσει στη χώρα μας είναι γιατί εισρέουν πόροι από την Ευρωπαϊκή 'Ενωση. Επιτέλους, πρέπει να μας πείτε: Εισρέουν ή δεν εισρέουν πόροι από την Ευρωπαϊκή 'Ενωση; Πρέπει να μας πείτε: Είχατε δίκιο τότε που λέγατε ότι δεν απορροφούσαμε τους πόρους ή έχουμε σήμερα δίκιο εμείς που λέμε ότι τους απορροφούμε; Κάποιοι είχαν δίκιο και κάποιοι άδικο στα τέσσερα χρόνια που πέρασαν και που ακούγαμε συνεχώς στην Αίθουσα αυτή ότι χάνονται πόροι.
 ΠΡΟΕΔΡΕΥΩΝ (Παναγιώτης Σγουρίδης): Ο Υπουργός Εξωτερικών κ. Παπανδρέου έχει το λόγο για δεκαπέντε λεπτά.
 ΓΕΩΡΓΙΟΣ ΠΑΠΑΝΔΡΕΟΥ (Υπουργός Εξωτερικών): Θα προσπαθήσω, κύριε Πρόεδρε, να είμαι σύντομος. 'Οταν βρίσκομαι στο εξωτερικό, πολλοί με ρωτούν αν έχει αλλάξει η εξωτερική πολιτική της χώρας μας. Απαντώ πολύ απλά, ότι οι αξίες μας και οι στόχοι μας παραμένουν οι ίδιοι. Είναι η ισχυροποίηση της θέσης μας στην Ευρώπη, στα Βαλκάνια, στη Νοτιοανατολική Μεσόγειο, στη διεθνή σκηνή, η διασφάλιση των εθνικών μας συμφερόντων.  Είναι η εμμονή μας σε πολιτική αρχών: στο σεβασμό της εδαφικής ακεραιότητας, στο σεβασμό του διεθνούς δικαίου και των διεθνών συνθηκών.  Είναι η διασύνδεση της εξωτερικής πολιτικής με μία ισχυρή οικονομία, με ένα ισχυρό οικονομικό και πολιτικό μέτωπο. Και βέβαια, υπάρχει πάντοτε η επιδίωξη μιας ευρύτερης συναίνεσης με διαρκείς επαφές με τα κόμματα, με την κοινωνία, με αναβάθμιση των υπαρχόντων θεσμών, όπως της Επιτροπής Εξωτερικών και 'Αμυνας της Βουλής. Τέλος, στοχεύουμε στην ενεργοποίηση των φορέων της κοινωνίας για την επίτευξη των στόχων μας.
 Παράλληλα όμως έχει αλλάξει η ίδια η Ελλάδα. Η Ελλάδα έχει βρει μία νέα αυτοπεποίθηση, μία νέα σιγουριά για τον εαυτό της, για τις απόψεις της και για το περιβάλλον της. 'Ολα αυτά τα χρόνια το ΠΑ.ΣΟ.Κ. κατάφερε να εμπεδώσει την αντίληψη της εξωτερικής πολιτικής που βασίζεται ολοένα και περισσότερο στη συστηματική διαμόρφωση εθνικών στόχων, προτεραιοτήτων, στρατηγικής και τακτικής. Είναι μία εθνική πολιτική που αντανακλά στο σύνθημα "Η Ελλάδα στους 'Ελληνες".
  Η Ελλάδα έχει αλλάξει. Η ελληνική οικονομία με εικοσιπεντάχρονη δημοκρατική σταθερότητα πρωτόγνωρη στα χρονικά της σύγχρονης ελληνικής ιστορίας, ηβελτίωση της ποιότητας ζωής, η άνθιση του πολιτισμού και του αθλητισμού, η υπεύθυνη παρουσία χιλιάδων ελληνικών επιχειρήσεων στα Βαλκάνια αλλά και αλλού, η αξιόπιστη άμυνά μας, η μόνιμη πια επιτυχία του Ελληνισμού της Διασποράς σε όλους τους στίβους της οικονομικής και κοινωνικής ζωής, η δραστήρια και αποτελεσματική παρουσία στο γίγνεσθαι της Ευρωπαϊκής 'Ενωσης, αποτελούν τις στέρεες βάσεις πάνω στις οποίες μπορεί να στηριχθεί μία αξιόπιστη και δυναμική εξωτερική πολιτική.
 (Στο σημείο αυτό την Προεδρική 'Εδρα καταλαμβάνει η Δ' Αντιπρόεδρος της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ): Απαντώ σε αυτό το ερώτημα και με μια δεύτερη διαπίστωση. 'Εχει αλλάξει και το διεθνές περιβάλλον. Το τέλος του ψυχρού πολέμου σήμανε και το τέλος μιας σκληρής εποχής για την Ελλάδα που την είχε απομονώσει από τον φυσικό της γεωγραφικό περίγυρο. 'Ηταν μία εποχή στην οποία η συμμαχία στην οποία συμμετείχαμε μας έβλεπε με καχυποψία και διάθεση παρεμβατισμού στα εσωτερικά μας. Το τέλος του ψυχρού πολέμου έχει αλλάξει και το δικό μας ρόλο. Οι δυνατότητές μας για πρωτοβουλίες στην περιοχή είναι μεγάλες.  Ξεφεύγοντας από την εποχή της εξάρτησης έχουμε σήμερα ξεφύγει ως χώρα και από τη μιζέρια ενός συμπλέγματος: του ετεροπροσδιορισμού. Είναι ένα σύμπλεγμα το οποίο μας καταδυνάστευσε από την αρχή της σύγχρονης ελληνικής ιστορίας, όταν χαρακτηριστικά τα κόμματα κατατάσσουν σε γαλλικό, ρωσικό και αγγλικό. Θέλω να πιστεύω ότι δεν κατατάσσεται πια με αυτόν τον τρόπο η ελληνική πολιτική ζωή.
 Σήμερα η πολιτική μας είναι αυτόχθων. Βεβαίως, εντάσσεται σε μία ευρύτερη ευρωπαϊκή αντίληψη και παράλληλα πηγάζει δημοκρατικά από τις απαιτήσεις και από τα οράματα του ελληνικού λαού. Η πολιτική μας θέλει να αντιμετωπίζει ισότιμα μεγάλες και μικρές χώρες. Δεν επιζητά μεσολαβητές.  Δεν κατατάσσει λαούς και κυβερνήσεις σε φίλους και εχθρούς, αλλά προωθεί μία πολιτική εντοπίζοντας προβλήματα και προτείνοντας λύσεις.
 Είναι μία πολιτική που εδράζεται σε αρχές και σε αξίες. Παράλληλαείναι μία πολιτική συνεχών πρωτοβουλιών.
  Κλείνοντας αυτές τις εισαγωγικές παρατηρήσεις, θέλω να τονίσω τη μεγάλη ευθύνη που αισθάνομαι προσωπικά, πέραν της περηφάνειας που αισθάνεται ένας Υπουργός Εξωτερικών της Ελλάδας. Η ευόδωση των οραμάτων μας για συνεργασία και ειρήνη στην περιοχή, αποτελεί προϋπόθεση για την περαιτέρω προσπάθεια του ελληνικού λαού για εκσυγχρονισμό, για ποιότητα στους δημοκρατικούς θεσμούς, για ποιότητα στην οικονομική και κοινωνική ζωή. Το βάρος λοιπόν των ευθυνών είναι μεγάλο. Θέλω να ξέρετε ότι η δική μου προσπάθεια θα είναι να υπηρετήσω με τον καλύτερο δυνατό τρόπο τα συμφέροντα του τόπου. Σε αυτήν την προσπάθεια θα χρειαστώ τη συνεργασία όλων σας. Το δηλώνω αυτό υπεύθυνα εδώ στην Ελληνική Βουλή. Ζητώ τη συνεργασία της Αντιπολίτευσης. Δεν μιλώ για αποφυγή κριτικής. Τουναντίον, θα είναι καλοδεχούμενη. Ζητώ όμως την ενεργή συμμετοχή σας στα τεκταινόμενα στα Βαλκάνια, στις ελληνοτουρκικές σχέσεις, στην Ευρώπη και ευρύτερα.
Η προσπάθεια της Κυβέρνησης για ενημέρωση, διαφάνεια, συζήτηση, τωνστόχων και της τακτικής μας θα είναι άοκνη και πάντα θα είναι μια πολιτική αρχών.
Θέλω να ξέρετε ότι με κάθε τρόπο θα εγγυηθώ προσωπικά και για τιςδιαδικασίες συναίνεσης και διαλόγου.
  Οι στόχοι τους οποίους θα ήθελα να αναλύσω συνοπτικά τους έχω κατατάξει σε δέκα κατηγορίες. Πρώτος μας στόχος είναι και παραμένει η ενεργή παρουσία μας στο ευρωπαϊκό γίγνεσθαι. Να ενδυναμώσουμε την ευρωπαϊκή ενοποίηση. Συμμετέχουμε στη διαδικασία διεύρυνσης στην οποία μπαίνουν σημαντικά ζητήματα. Η Ευρώπη μεγαλώνει, και η πορεία του ζητήματος της Κύπρου-που τα επόμενα χρόνια θα κριθεί η ενταξιακή της πορεία που έχει βεβαιωθεί με την απόφαση στο Ελσίνκι- ότι θα είναι απρόσκοπτη και ελπίζουμε το συντομότερο η Κύπρος να βρεθεί ανάμεσά μας στην Ευρωπαϊκή 'Ενωση.
  Η προσαρμογή της Τουρκίας στις απαιτήσεις ενός σταθερού ευρωπαϊκού προσανατολισμού. Αντιμετωπίζουμε τους επόμενους μήνες τη διαμόρφωση της εταιρικής σχέσης με την Τουρκία. 'Εχουμε διατυπώσει προτάσεις στην Ευρωπαϊκή 'Ενωση για το χάρτη των ανθρωπίνων δικαιωμάτων, ένας χάρτης που ελπίζουμε να εξελιχθεί σε θεμέλιο ενός Ευρωπαϊκού Συντάγματος. Εμπλουτίζουμε με δικές μας προτάσεις την Διακυβερνητική Διάσκεψη πουαναθεωρεί τη Συνθήκη του 'Αμστερνταμ, στη βάση των αρχών και αξιών που θέλουμε να ορίζουνε το νέο αιώνα και με τους πάγιους στόχους μας που θα έχουμε την ευκαιρία και στην επιτροπή Ευρωπαϊκών Υποθέσεων να συζητήσουμε. 'Ομως, ως βασικές επιδιώξεις έχουμε να αντιμετωπίσουμε το έλλειμμα Δημοκρατίας όπως ονομάζεται στην Ευρωπαϊκή 'Ενωση, να αναδείξουμε το νέο στρατηγικό στόχο που αποφασίσαμε στη Λισαβώνα μιας κοινωνικής Ευρώπης, την κοινωνία της πληροφορίας, μια ανταγωνιστική οικονομία ευρωπαϊκή, μια οικονομία που βοηθάει τις νέες μικρομεσαίες επιχειρήσεις, αντιμετωπίζει την ανεργία, την περιθωριοποίηση των τμημάτων της κοινωνίας και εξαλείφει τη φτώχεια.
  Δεύτερος και καθοριστικός στόχος για την ελληνική εξωτερική πολιτική είναι η λύση του Κυπριακού. Η Κύπρος αποτελεί τη Λυδία λίθο της εξωτερικής πολιτικής του ΠΑΣΟΚ. Η Κυβέρνηση συνεχίζει να ακολουθεί μια σταθερή πολιτική συμπαράστασης, εμπράγματης στήριξης στη βάση της συνεχούς συνεργασίας με την Κυβέρνηση της Μεγαλονήσου.
  Προσβλέπουμε στην απρόσκοπτη ένταξη της Κύπρου στην Ευρωπαϊκή 'Ενωση που διασφαλίζει το μέλλον και την ασφάλεια του νησιού, αυτό που επιβεβαιώθηκε στο Συμβούλιο Κορυφής στο Ελσίνκι.
  Διεκδικούμε και ακολουθούμε μία δίκαιη και βιώσιμη λύση του Κυπριακού, την αποχώρηση όλων των ξένων στρατευμάτων για μία Κύπρο ανεξάρτητη, εδαφικά ακέραιη, όπου και οι δύο κοινότητες θα ζουν ειρηνικά και δημιουργικά, σε πλαίσια ειρήνης, δημοκρατίας και βεβαίως μέσα από τις προτάσεις που εμπεριέχονται στα ψηφίσματα και τις αποφάσεις του ΟΗΕ, για ομοσπονδία διζωνική, δικοινοτική.
Οι Ελληνοτουρκικές σχέσεις στις οποίες αποδίδουμε ιδιαίτερη σημασίαέχουν τη δυνατότητα να βελτιωθούν. 'Ομως, η μη εξεύρεση λύσης στο Κυπριακό θα αποτελέσει σημαντικό εμπόδιο στην πλήρη αποκατάσταση των σχέσεών μας και μόνιμη πηγή αστάθειας μεταξύ των δύο χωρών.
  Η Ελλάδα έχει κάνει σημαντικά βήματα στη διαμόρφωση μιας νέας προοπτικής για το Κυπριακό. Βγάλαμε το Κυπριακό από την ακινησία τωντελευταίων είκοσι - εικοσιπέντε ετών.  Και με την ενταξιακή της πορεία και με την υποψηφιότητα της Τουρκίας που συνδέεται με συγκεκριμένες κινήσεις σε ένα οδικό χάρτη προς την Ευρωπαϊκή 'Ενωση, αλλά και ανοίγοντας μία νέα προοπτική για την ίδια την Τουρκοκυπριακή κοινότητα. Μία προοπτική δελεαστική για τα συμφέροντά της, την προστασία των ανθρωπίνων δικαιωμάτων και την ανάδειξη της πολιτιστικής ταυτότητάς της, τη συμμετοχή της στους θεσμούς της Ευρωπαϊκής 'Ενωσης στο πλαίσιο της κυρίαρχης Κυπριακής Δημοκρατίας, την οικονομική ανάπτυξη, και γενικότερα το ρόλο γέφυρας μεταξύ Ευρωπαϊκής 'Ενωσης και Τουρκίας και βεβαίως το ρόλο γέφυρας μεταξύ Ευρωπαϊκής 'Ενωσης και Μέση Ανατολής.
Πρόκειται για μια πολιτική που έχει κάθε δυνατότητα να αποδώσει. Τρίτος στόχος είναι η εξομάλυνση των ελληνοτουρκικών σχέσεωναξιοποιώντας το νέο πλαίσιο του Ελσίνκι.
Η δημιουργία σχέσεων συνεργασίας με τη γείτονα χώρα αποτελείεπιδίωξή μας. Παίρνουμε πρωτοβουλίες, ώστε αυτές οι σχέσεις να αποτελέσουν θετική συνισταμένη της διαδικασίας σταθερότητας στην ευρύτερη περιοχή. Πρέπει όμως να γίνει κατανοητό, ότι οι πρωτοβουλίες συνεργασίας και διαλόγου εδράζονται, θεμελιώνονται, στο σεβασμό των αρχών του Διεθνούς Δικαίου και των συμφωνιών. Για το πρόβλημα της υφαλοκρηπίδας είναι πάντα ανοικτός ο δρόμος προς το Διεθνές Δικαστήριο της Χάγης.
Η Ελλάδα δηλώνει με τον πιο επίσημο τρόπο, ότι τα εθνικά τηςσυμφέροντα, η ασφάλειά της, η ευμάρειά της, ικανοποιούνται καλύτερα από μία Τουρκία δημοκρατική με ευρωπαϊκό προσανατολισμό. Το στοίχημα αυτό αφορά πρώτα απ'όλα τον ίδιο το λαό της γείτονας χώρας. Εάνυπάρχει η απαιτούμενη θέληση, εμείς θα συμβάλουμε στο μέτρο των δυνάμεών μας.
 Επόμενα βήματα είναι τα εξής πέντε: Πρώτα απ'όλα η εμπέδωση της συνεργασίας μας στα θέματα κοινού συμφέροντος. Και εδώ τονίζω την εφαρμογή πια με την κύρωσή τους και την υλοποίησή τους εννέα συμφωνιών, που αναδεικνύουν και άλλους τομείς σημαντικούς για την προώθηση της εξωτερικής μας πολιτικής, αλλά και των εθνικών μας συμφερόντων, στον τομέα της οικονομίας, του πολιτισμού, του περιβάλλοντος, της προστασίας του πολίτη κ.λπ.
 Περαιτέρω, όμως, τομείς ήδη έχουν αναδειχθεί. Ο τομέας της ενέργειας, ζωτικός τομέας και ιδιαίτερα σημαντικός για τις διμερείς μας σχέσεις, ο τομέας της γεωργίας, ο τομέας της αντιμετώπισης φυσικών καταστροφών και εκκρεμεί η διαπραγμάτευση για τη συμφωνία αποφυγής διπλής φορολόγησης. Δεύτερος στόχος ή αν θέλετε μέσα στην πρώτη κατηγορία, είναι ησυνέχιση των προσπαθειών του μη κυβερνητικού τομέα, του ιδιωτικού τομέα, της διπλωματίας των πολιτών. Αυτό αποτελεί ένα νέο δυναμικό στοιχείο στην εμπέδωση μιας σχέσης συνεργασίας και σεβασμού μεταξύ των δύο κρατών. Είναι λάθος η αντίληψη ότι τα παραπάνω αποτελούν κοινό τόπο χωρίςουσία. Η βούληση των δύο λαών μπορεί να αποδειχθεί ότι είναι ο πιο καθοριστικός παράγοντας, καταλυτικός σε μία μακρόχρονη σταθερότητα στην περιοχή.
 Δεύτερο βασικό στοιχείο είναι τα Μέτρα Οικοδόμησης Εμπιστοσύνης. Στη βάση των συμφωνιών Παπούλια-Γιλμάζ θεωρούμε συμφέρουσα για την Ελλάδα την επιδίωξη νέων Μέτρων Οικοδόμησης Εμπιστοσύνης μεταξύ των δύο χωρών, ιδιαίτερα στο στρατιωτικό τομέα.
 Τρίτον, η σχέση Τουρκίας- Ευρωπαϊκής 'Ενωσης. Για πρώτη φορά η Ελλάδα αναλαμβάνει ένα νέο ρόλο σε σχέση με την Τουρκία. Στόχος μας είναι να συμβάλουμε στον ευρωπαϊκό εκσυγχρονισμό της γείτονας χώρας. Η μεταφορά τεχνογνωσίας σε ό,τι αφορά την Ευρωπαϊκή 'Ενωση μέσω της Ελλάδας -και της Ελλάδας, αν θέλετε, που έχει ειδική εμπειρία αλλά και καλύτερη αντίληψη των ζητημάτων μετάβασης που θα αντιμετωπίσει η Τουρκία- αποτελεί ένα στρατηγικό εργαλείο για την προώθηση των σχέσεών μας σε βάση ευρωπαϊκή. Οι διμερείς μας σχέσεις απαιτούν επιθετικές πρωτοβουλίες διαλόγου,αξιοποίηση του πλαισίου που ορίζει το Ελσίνκι. Και βεβαίως θέλω εδώ να διευκρινίσω και να ξανατονίσω, ότι ο διάλογος δεν σημαίνει ούτε διαπραγμάτευση ούτε παραχώρηση κυριαρχικών δικαιωμάτων. Αντίθετα, είναι μια αντιπαράθεση απόψεων. Στόχος είναι να εμπεδωθεί ένα νέο κλίμα, πουνα ανατρέψει τη λογική της σύγκρουσης στις διμερείς μας σχέσεις.
Τέλος, βεβαίως, οι διμερείς μας σχέσεις οπωσδήποτε θα επηρεαστούνόπως και οι σχέσεις Ευρωπαϊκής 'Ενωσης και Τουρκίας με την όλη πορεία τουΚυπριακού.
 Τέταρτος στόχος της εξωτερικής μας πολιτικής είναι η ειρήνευση της περιοχής της Νοτιοανατολικής Ευρώπης και η ενσωμάτωση όλων των κρατών της περιοχής στους ευρωπαϊκούς θεσμούς, στη νέα ευρωπαϊκή αρχιτεκτονική. 'Εχουμε ευθύνη να συμβάλουμε στην πορεία σταθερότητας για την πρόοδοτων Βαλκανίων, αν θέλετε να αναδείξουμε μια βαλκανική φωνή επιτέλους, που σημαίνει όμως και παράλληλα τη δυνατότητα να λύνουμε από μόνοι μας, εμείς, οι γείτονές μας, διενέξεις και προβλήματα.
Θέλουμε την υποστήριξη και τους διεθνούς περιβάλλοντος, αλλά πάνταστη βάση αρχών και όχι συγκυριακής παρέμβασης ή βάσει ιδιοτελών συμφερόντων.
 Και προς αυτήν την κατεύθυνση είναι ευπρόσδεκτη η συνεργασία με όλους τους συμμάχους, είτε είναι οι Ηνωμένες Πολιτείες είτε με άλλες χώρες, όπου διατηρούμε ή αναπτύσσουμε νέες σχέσεις, όπως είναι η Ρωσία.
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Υπουργού)
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Υπουργέ, αν θέλετεσυντομεύετε.
 ΓΕΩΡΓΙΟΣ ΠΑΠΑΝΔΡΕΟΥ (Υπουργός Εξωτερικών): Θα προσπαθήσω, αλλά όπως καταλαβαίνετε ο τομέας της εξωτερικής πολιτικής δεν είναι ένας τομέας που εύκολα μπορεί κανείς να συνοψίσει σε δεκαπέντε λεπτά.
 ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Αν δεν απατώμαι έχει συμφωνηθεί το δεκαπεντάλεπτο.
ΓΕΩΡΓΙΟΣ ΠΑΠΑΝΔΡΕΟΥ (Υπουργός Εξωτερικών): Καλώς. Θα προσπαθήσω νακλείσω.
 Θέλω να τονίσω μιλώντας για τα Βαλκάνια ότι η προσπάθειά μας είναι ο έλεγχος των εστιών κρίσης, η δημιουργία των προϋποθέσεων δημοκρατικής πολιτικής σταθερότητας και οικονομικής ανάπτυξης στην περιοχή, πάντα στη βάση του σεβασμού βασικών αρχών, όπως είναι η μη αλλαγή των συνόρων, ο σεβασμός της εδαφικής ακεραιότητας, ο σεβασμός των δημοκρατικών αρχών και πρακτικών, των μειονοτικών και ανθρωπίνων δικαιωμάτων. Αυτές οι αρχές μπορούν να μετατρέψουν τις μειονότητες στην περιοχή των Βαλκανίων από εστίες κρίσης ή αν θέλετε από εστίες αναθεώρησης του status quo σε γέφυρες συνεργασίας και ειρήνης.
 Παίρνουμε πρωτοβουλίες και σε δύο περίπου εβδομάδες θαέχουμε συζήτηση για μια νέα βαλκανική στρατηγική μέσα στην Ευρωπαϊκή 'Ενωση. Οι πρωτοβουλίες μας είναι η συνεχής επαφή στα Βαλκάνια με τις τριμερείς μας διαβαλκανικές συναντήσεις, επαφή με όλες τις χώρες, στη Σερβία και με την Κυβέρνηση και με την Αντιπολίτευση, αλλά και μέσα στο Κοσσυφοπέδιο και με τους Σέρβους και με τους Αλβανούς. Η εμμονή μας είναι στα ψηφίσματα του ΟΗΕ σε ό,τι αφορά το Κοσσυφοπέδιο. Ζητούμε την άρση των κυρώσεων απέναντι στο σερβικό λαό, κάτι που θεωρούμε ότι θα συμβάλει σε μια ομαλή δημοκρατική εξέλιξη σε αυτήν τη χώρα.
 Θέλω να τονίσω ότι έχουμε προτείνει μια διεθνή διάσκεψη για τα Βαλκάνια, ώστε να επιβεβαιώσουμε τις αρχές μας, τη δέσμευση όλων για μια ομαλή ειρηνική δημοκρατική πορεία ανασυγκρότησης στα Βαλκάνια.
Με τα Σκόπια είμαστε έτοιμοι για επίλυση του ζητήματος του ονόματοςσε αμοιβαία αποδεκτή βάση.
 Πολύ γρήγορα για να κλείσω, έχουμε τους στόχους να διευρύνουμε τη διεθνή μας παρουσία στους διεθνείς οργανισμούς, να βοηθήσουμε σε μια δημοκρατική διαρρύθμισή τους, να δικτυώσουμε την ελληνική διασπορά και να συμβάλουμε ώστε να προχωρήσει η ουσιαστική ένταξη των παλιννοστούντων στην ελληνική κοινωνία. Δεν είναι παλιννοστούνττες, είναι νεοπρόσφυγες και δεν θα ήθελα να ξεφύγουμε από έναν ιδιότυπο ρατσισμό που καλλιεργείται τις τελευταίες ημέρες.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Υπουργέ, σας παρακαλώ,συντομεύετε.
 ΓΕΩΡΓΙΟΣ ΠΑΠΑΝΔΡΕΟΥ (Υπουργός Εξωτερικών): Σε ένα λεπτό κλείνω.
Αυτός ο ρατσισμός καλλιεργείται τις τελευταίες ημέρες για νααιτιολογήσει το εκλογικό αποτέλεσμα. Δεν βοηθά την ενταξιακή προσπάθεια των παλιννοστούντων, των νεοπροσφύγων και θα ζητούσα απ'όλους ένα σεβασμό σε αυτούς τους ανθρώπους που ξεριζώθηκαν από τις παραδοσιακές τους εστίες και έχουν έλθει στην Ελλάδα. Θα συμβάλουν στην προστασία των παραδοσιακών ελληνικών εστιών στην Αλβανία, στη Μαύρη Θάλασσα, την Τουρκία, την Αλεξάνδρεια και αλλού.
Θα συνεχίσουμε τη συνεργασία με τις χώρες της Μεσογείου για τηνευρύτερη ασφάλεια και βεβαίως θα προχωρήσουμε σε μια προσπάθεια συνεργασίας και με τις χώρες πέραν του Ατλαντικού, τη Ρωσία και την Κίνα, για την προώθηση των ελληνικών απόψεων για τη σταθερότητα στην περιοχή. Θέλω απλώς να τονίσω ότι πρώτη προτεραιότητα ως νέο εργαλείο είναι ηπολιτιστική διπλωματία. Θα αξιοποιήσουμε τους Ολυμπιακούς Αγώνες του 2004, τον Ελληνισμό της διασποράς, την πρότασή μας για Ολυμπιακή Εκεχειρία και θα προωθήσουμε τη διπλωματία του πολίτη στην οικονομική, οικολογική και ανθρωπιστική διπλωματία.
Τελειώνοντας θέλω απλώς να τονίσω ότι όλα αυτά σημαίνουν και τηναναβάθμιση των υπηρεσιών του Υπουργείου Εξωτερικών. Θα δώσουμε ιδιαίτερη έμφαση στη συνεχή εκπαίδευση των διπλωματών και γενικότερα των υπαλλήλων του Υπουργείου, τον ορθολογικότερο και δικαιότερο τρόπο αξιολόγησης των υπαλλήλων του Υπουργείου με σωστή επιβράβευση των προσπαθειών τους, την περαιτέρω αξιοποίηση της σύγχρονης τεχνολογίας και την ανάπτυξη της διαδικτυακής διπλωματίας, την πλήρη μηχανοργάνωση του Υπουργείου και τη συνεχή ανάπτυξη του Κέντρου Ανάλυσης και Σχεδιασμού που ελπίζουμε να υποστηρίξει και τον ποιοτικό διάλογο μεταξύ των κομμάτων.
 Κυρίες και κύριοι, σε αυτήν την προσπάθεια που κάνουμε αναμένουμε τον συνεχή και εποικοδομητικό διάλογο με την Αντιπολίτευση.
  (Χειροκροτήματα από την πτέρυγα του ΠΑΣΟΚ) 
ΠΡΟΕΔΡΕΥΟΥΣΑ (Αννα Μπενάκη-Ψαρούδα): Η κ. Ξηροτύρη Βουλευτής  τουΣυνασπισμού της Αριστεράς και της Προόδου έχει το λόγο.
 ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Κυρίες και κύριοι συνάδελφοι, στις προγραμματικές του δηλώσεις ο κύριος Πρωθυπουργός έδωσε έμφαση στην ανάπτυξη με ενίσχυση του κοινωνικού κράτος. Απέφυγε όμως όπως και οι Υπουργοί του να αποσαφηνίσουν τη στρατηγική που θα συγκεράσει τις πολιτικές για τη διεύρυνση και την αναβάθμιση της απασχόλησης, για τη μείωση των ανισοτήτων για ένα κοινωνικό κράτος αντίστοιχο με τις σημερινές αυξημένες ανάγκες του. Η εμπειρία που προκύπτει μέχρι σήμερα από τα ελληνικά δεδομένα δεν μας επιτρέπει την αισιοδοξία ότι θα πετύχουμε μια ισόρροπη ανάπτυξη με διεύρυνση της απασχόλησης και ενίσχυση της κοινωνικής συνοχής.
Κεντρική πολιτική διαπίστωση και πρόταση του Συνασπισμού είναι ότιγια να επιτευχθεί αυτό η χώρα μας έχει ανάγκη από ένα σύγχρονο, με προοδευτική κατεύθυνση σχεδιασμό της οικονομικής και κοινωνικής ανάπτυξης με βάση νέες προτεραιότητες, ιεραρχήσεις και επιλογές, ώστε η Ελλάδα του 2010 να επιτύχει τη σύγκλιση με την Ευρωπαϊκή 'Ενωση με δίκαιη κατανομή του ΑΕΠ και με χαμηλά ποσοστά ανεργίας.
 Αυτές όμως οι προτεραιότητες και σαφείς επιλογές δεν διατυπώνονται έστω και με τη διαφορετική φιλοσοφία της Κυβέρνησης στις προγραμματικές της δηλώσεις. Είναι χωρίς συγκεκριμένη ιεράρχηση, ως μία έκθεση ιδεών όπου αναφέρονται όλοι οι στόχοι της ανάπτυξης και διαφαίνεται έτσι, ότι δεν υπάρχει ένα επεξεργασμένιο σχέδιο που να απαντά στα ζητήματα και να υποχρεώνει το κυβερνητικό επιτελείο στην εφαρμογή του και ότι δυστυχώς η Κυβέρνηση θα εφαρμόσει ένα σχέδιο "βλέποντας και κάνοντας" στα πλαίσια των τάσεων που θα διαμορφώνονται στην Ευρωπαϊκή 'Ενωση και κυρίως στις διαπραγματεύσεις του επόμενου διμήνου που αφορούν τη μετά ΟΝΕ εποχή. Ακούσαμε πριν τον κ.  Χριστοδουλάκη πόσο ασαφής ήταν για τα θέματα του σχεδίου της ανάπτυξης.  Απλώς κάποια τεχνοκρατική τοποθέτηση και αυτή με ελλιπή στοιχεία.
 Θα αναφερθώ πιο συγκεκριμένα στον τομέα της ανάπτυξης, στο πακέτο Σαντέρ που αποτελεί το κύριο αναπτυξιακό όχημα για το μέλλον λόγω της ανεπάρκειας των αυτοτελών εθνικών πόρων. Θα πρέπει να γίνει επιτέλους προσπάθεια για καλύτερη αξιοποίηση. Θα πρέπει να συνεκτιμηθούν βασικοί παράγοντες όπως πώς θέλουμε την Ελλάδα στο αντίστοιχο διεθνές περιβάλλον, ποια είναι τα συγκριτικά μας πλεονεκτήματα και ποια τα μειονεκτήματά μας, ποιες είναι οι δυνατότητες του δημόσιου και του ιδιωτικού τομέα. 'Ηδη με την ισοτιμία ECU και δραχμής, 353 έναντι 340 οι οικονομικοί πόροι του πακέτου Σαντέρ είναι σήμερα μειωμένοι, ενώ σε σχέση με την αγοραστική τους αξία δεν ήταν ποτέ αυξημένοι από αυτούς του δεύτερου πακέτου Ντελόρ και ας προσπαθούν να μας πείσουν διαφορετικά.
 Αν, λοιπόν, στην έλλειψη ενός σαφούς με προτεραιότητες σχεδιασμού και στη στενότητα των πόρων προστεθεί το νέο αυστηρό πλαίσιο διαχείρισης πουεπιβάλλουν οι κανονισμοί της Ευρωπαϊκής 'Ενωσης και παράλληλα η μεγάλη μέχρι σήμερα αδυναμία του κράτους να οργανώσει τη σωστή και έγκαιρη αξιοποίησή τους, η έλλειψη αποκεντρωμένων θεσμών και οργάνων, δικαιολογείται έτσι απόλυτα η ανησυχία μας για την αναποτελεσματικότητα και αυτού του προγράμματος κυρίως προς την κατεύθυνση της ενίσχυσης των κοινωνικών δεικτών. Δεν αρκεί η απορρόφηση και η συζήτηση που γίνεται γύρω απ'αυτή. Δεν είναι αυτοσκοπός. Πρέπει να συνοδεύεται από την επίτευξη των τιθέμενων στόχων και τα συγκεκριμένα αποτελέσματα των δράσεων. Για παράδειγμα καμία μέτρηση δεν έχει γίνει μέχρι σήμερα που να συνδέει τα προγράμματα επαγγελματικής κατάρτισης με την επανένταξη των ανέργων στην παραγωγική διαδικασία, ενώ από την άλλη πλευρά είναι ορατό ότι τα χρήματα και των δύο Κοινοτικών Πλαισίων Στήριξης δεν έφθασαν για να τελειώσει επί οκτώ χρόνια τώρα ο ΠΑΘΕ, για να προχωρήσει όσο έπρεπε η Εγνατία Οδός και τα περιφερειακά έργα και τα οποία δεν έχουν ακόμα ορατό το χρόνο περάτωσής τους.
 Απορροφήσεις με διαφορετικά έργα ή με ημιτελείς δράσεις δεν συνιστούν ανάπτυξη των στόχων. Υπονομεύουν την αναπτυξιακή δυναμική και ενισχύουν πιέσεις των εξωθεσμικών κέντρων και των ομάδων συμφερόντων.
 Γίνεται αναφορά για ανακατανομή του 80% στην περιφέρεια. Ο κεντρικός τρόπος επιλογής και υλοποίησης των δράσεων και ενεργειών σε ένα ζήτημα που έπρεπε τον κυρίαρχο λόγο να έχουν οι περιφέρειες δεν εγγυάται, ότι τελικά θα δοθεί αυτή η κατανομή.
 Με ποια μεταρρύθμιση -όπως υπόσχεσθε- στη Δημόσια Διοίκηση, με ποια ενίσχυση της αυτοδιοίκησης σε συνδυασμό με την ενίσχυση που κάνετε στην κρατική περιφέρεια, με ποιο κοινωνικό έλεγχο και θεσμούς διαφάνειας εγγυάσθε ότι έχετε κατευθύνει και θα υλοποιήσετε βιώσιμη ανάπτυξη για το 100% των Ελλήνων; Με ποια πολιτική μέσω του ήδη ισχνού προγράμματος δημοσίων επενδύσεων θα συνδέσετε την ανάπτυξη με την απασχόληση και θα το ελέγξετε αυτό; Το πρόγραμμα δημοσίων επενδύσεων δημιουργεί εθνική αναπτυξιακή πολιτική, θέσεις απασχόλησης. Και κάθε μείωσή του αποβαίνει σε αύξηση της ανεργίας και σε συρρίκνωση των μηχανισμών άμυνας των κοινωνικών αναγκών της χώρας μας.
 Το ξέρετε κι εσείς καλά ότι η διαχείριση των δύο πρώτων Κοινοτικών Πλαισίων Στήριξης χαρακτηρίστηκε από προχειρότητα στο σχεδιασμό και από πλήρη αδιαφάνεια. Ο Συνασπισμός με τεκμηριωμένα στοιχεία, με εναλλακτικές προτάσεις θα ασκήσει τον κοινοβουλευτικό και κοινωνικό του έλεγχο.
 Ας έρθουμε στις επιμέρους εξαγγελίες: Τι σημαίνει στη διαχείριση του Πακέτου Ντελόρ ο όρος "επιτάχυνση των ιδιωτικοποιήσεων"; Θα δώσετε το προβάδισμα της διαχείρισης στον ιδιωτικό τομέα; Εμείς λέμε ότι όλες οι δημόσιες επιχειρήσεις και οργανισμοί έπρεπε ήδη να έχουν καταρτίσει τα προγράμματά τους και τις επενδύσεις τους και όχι να περιμένουν να διαμορφωθούν πρώτα τα ιδιωτικά συμφέροντα και ενδιαφέροντα.
 Πώς θα στηρίξετε τις νέες τεχνολογίες, πού συμφωνούμε ότι δημιουργούν νέες ευκαιρίες, όταν μέχρι σήμερα δεν έχετε κάνει τίποτα σε αυτήν την κατεύθυνση; Το ένα τρισεκατομμύριο δραχμές που κατανέμεται στις νέες τεχνολογίες, ξέρετε καλά ότι περιλαμβάνει και τις δαπάνες κατάρτισης και τις δαπάνες επιδότησης για νέες θέσεις εργασίας και τις δαπάνες για ίσες ευκαιρίες. Δεν είναι, λοιπόν, καμία πρόκληση αυτό το ποσό.
 Και βέβαια συγχέετε τις θέσεις εργασίας με τις ίσες ευκαιρίες. Τις κάνετε εννιακόσιες χιλιάδες, ενώ οι άνεργοι είναι πεντακόσιες χιλιάδες.  Υπόσχεσθε τελικά τριακόσιες χιλιάδες εξακολουθώντας να έχετε μία φανερή σύγχυση στο τι σημαίνει νέα ευκαιρία και στο τι σημαίνει θέση εργασίας. Στρατηγική για σας είναι η ανάπτυξη με απασχόληση, με μείωση τωνανισοτήτων και της ανεργίας. Ανάπτυξη σε δείκτες είχατε. Είχατε όμως παράλληλα μεγάλη αύξηση της ανεργίας και των ανισοτήτων. Γιατί, λοιπόν, με γενικότητες επαναλαμβάνετε τα ίδια; Μήπως γιατί θα μειώσετε τις ανισότητες με το προεκλογικό δεκαχίλιαρο στους εργαζόμενους; Αυτή είναι μόνο η πρότασή σας για τις τεράστιες ανισότητες, για τις τεράστιες θυσίες που έκανε ο ελληνικός λαός με τη μονόδρομη λιτότητα; Θα συμφωνούσαμε ότι είναι πρώτη προτεραιότητα η επένδυση στη γνώση. Αν δούμε όμως την κατανομή στο ΣΠΑ, εσείς δίνετε μόνο 1,18 δισεκατομμύρια, δηλαδή 7% στην εκπαίδευση. Να υποθέσουμε ότι έχετε ακόμη άλλες δεκατέσσερις τέτοιες προτεραιότητες;Με έμφαση ο κύριος Πρωθυπουργός ανακοίνωσε ότι για την περίοδο2000-2006 εξασφάλισε το ποσό των 9,5 τρισεκατομμυρίων για τον αγροτικό τομέα. Στις 8 Σεπτεμβρίου όμως η Ευρωπαϊκή 'Ενωση με κριτήριο κατανομής το μέσο όρο των εγκρίσεων έδωσε στη χώρα μας μόλις το 3% για τα νέα προγράμματα αγροτικής ανάπτυξης, έναντι του 14% που περιμέναμε.  'Εδωσε την τελευταία θέση στις χώρες της Ε.Ε.
 Το πρόβλημα, λοιπόν, δεν είναι το συνολικό οικονομικό πακέτο, αλλά η χάραξη εθνικής αγροτικής πολιτικής και στρατηγικής αντιμετώπισης των μεγάλων προβλημάτων της ελληνικής γεωργίας, που επί σειρά ετών δεν γίνεται και έχετε πολύ μεγάλη ευθύνη γι' αυτό. Οι αλλαγές στους τρόπους χρηματοδότησης της γεωργίας συνυπάρχουν πλέον με μεγάλες καθυστερήσεις, που έχουν ήδη σημειωθεί στον αγροτικό μας τομέα.  Τα επόμενα χρόνια η ελληνική γεωργία θα πρέπει να επιβιώσει και να αναπτυχθεί σε ένα περιβάλλον, το οποίο θα ορίζεται από άλλες νέες παραμέτρους.
  Είμαστε, λοιπόν, υποχρεωμένοι να λύσουμε άμεσα σημαντικά θεσμικά και διαρθρωτικά προβλήματα, στα οποία παρουσιάζετε μεγάλη υστέρηση. Και παράλληλα πρέπει να τοποθετηθούμε υπεύθυνα στα θέματα που θέτει η νέα μεταρρύθμιση της κοινής αγροτικής πολιτικής.
 Ο Συνασπισμός, πολύ πιο έγκαιρα από τα άλλα κόμματα, κατέθεσε πόρισμα στη Διακομματική Κοινοβουλευτική Επιτροπή, υποδεικνύοντας τις λύσεις για τις διαρθρωτικές αλλαγές, όπως τη διασφάλιση του εισοδήματος με μείωση του κόστους παραγωγής, βάσει συγκεκριμένου προγράμματος, ένα πρόγραμμα αναδιάρθρωσης των καλλιεργειών, που θα αξιοποιεί τις δυνατότητες της χώρας, την αύξηση των επενδύσεων, για να αντιμετωπισθεί η αποεπένδυση που μαστίζει τον αγροτικό τομέα, τη χρηματοδότηση της αναπτυξιακής πολιτικής για τη γεωργία.
  Εσείς είπατε "όχι" σε αυτήν την αναπτυξιακή πολιτική και την εγκαταλείψατε, καταδικάζοντας τη χώρα μας στο 3% για την επόμενη δεκαετία.
 Κυρίες και κύριοι συνάδελφοι, τελειώνοντας, θέλω να τονίσω ότι στην πολύ σοβαρή υπόθεση της ανάπτυξης, με κοινωνικό και οικολογικό χαρακτήρα, ο Συνασπισμός θα κατευθύνει την προγραμματική αριστερή και ευρωπαϊκή αντιπολίτευση, για να επιτύχει η Ελλάδα το στόχο της σύγκλισης με δίκαιη κατανομή του ΑΕΠ, χαμηλά ποσοστά ανεργίας, με σύστημα προστασίας των κοινωνικών αναγκών, με σεβασμό στο περιβάλλον, με ενσωμάτωση της τεχνολογικής εξέλιξης και επένδυση στη γνώση και στην εκπαίδευση, με ανασυγκρότηση και ενίσχυση του παραγωγικού ιστού και ιδιαίτερα στις περιφέρειές της.
 Ο Συνασπισμός θέτει σαν στόχο ακόμη, η Ελλάδα του 2010 να αποτελέσει ένα βασικό παράγοντα ανάπτυξης και σταθερότητας στην περιοχή των Βαλκανίων και όχι το ρόλο του μικρομεσαίου, ούτως ή άλλως, εργολήπτη των έργων "ανοικοδόμησης". Θυμάμαι τη χθεσινή έκφραση του Υπουργού Εθνικής Οικονομίας και Οικονομικών, κ. Παπαντωνίου και ευτυχώς διορθώθηκε στο "ανασυγκρότησης" από το σημερινό Υπουργό Εξωτερικών.
Ο Συνασπισμός, για όλους αυτούς τους λόγους, θα καταψηφίσει τιςπρογραμματικές δηλώσεις της Κυβέρνησης. Ευχαριστώ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο Υπουργός Δημόσιας Τάξης κ.
Χρυσοχοϊδης έχει το λόγο.
 ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): Κυρίες και κύριοι συνάδελφοι, η πολιτική και η δράση του Υπουργείου Δημόσιας Τάξης αποσκοπούν στην ενίσχυση της δημόσιας ασφάλειας της χώρας, στη διασφάλιση της κοινωνικής ειρήνης με την εμπέδωση εκείνων των συνθηκών, που επιτρέπουν στον πολίτη και να νιώθει και να είναι ασφαλής σε κάθε δραστηριότητά του, σε κάθε χώρο στον οποίον κινείται.
 'Αλλωστε, δημοκρατική πολιτεία που αδυνατεί να παρέχει ασφάλεια στους πολίτες της και σε όσους κατοικούν εντός των ορίων της, δεν νοείται.
Η ανασφάλεια, αγαπητοί συνάδελφοι, δεν είναι μόνο μία δυσάρεστη γιατους πολίτες κατάσταση, αλλά και μια θρυαλλίδα στα θεμέλια της δημοκρατίας. Μπορεί εύκολα να οδηγήσει σε πρακτικές ανελεύθερες, σε πρακτικές ποινικοποίησης, ξενοφοβίας, στην υπονόμευση, δηλαδή, των δημοκρατικών θεσμών και του πολιτισμού.
Η δημόσια ασφάλεια, το κοινωνικό αυτό αγαθό, το οποίο καλείται ναυπερασπίσει με τις πολιτικές του και τις υπηρεσίες του το Υπουργείο Δημόσιας Τάξης, είναι επομένως ένα κρίσιμο διακύβευμα για την ίδια τη δημοκρατία. Και τούτο, σημαίνει το εξής: Η ασφάλεια του πολίτη θα πρέπει να μείνει έξω από το μικροκομματικό συμφέρον. Η πολιτική κριτική για τους πολιτικούς σχεδιασμούς είναι θεμιτή και πολλές φορές αναγκαία. 'Ομως, είναι εντελώς απαράδεκτο να επιχειρείται υπό το πρόσχημα της κριτικής η πολιτική εκμετάλλευση της φοβίας των απλών ανθρώπων. Είναι εξαιρετικά επικίνδυνο για τη δημοκρατία να αναδεικνύεται ο φόβος για το έγκλημα σε πολιτικό επιχείρημα.
 Η αντιμετώπιση της εγκληματικότητας θα είναι αποτελεσματικότερη -και αυτό νομίζω πρέπει να πρυτανεύσει στη σκέψη όλων μας- αν πετύχουμε τη μέγιστη δυνατή συναίνεση στην πολιτική που θα εφαρμοσθεί, αν έχουμε καλόπιστο διάλογο και συνεργασία, όπως αρμόζει άλλωστε να έχουν πάντοτε οι υπεύθυνες πολιτικές δυνάμεις στη χώρα γύρω από τα μεγάλα κοινωνικά προβλήματα. Τότε πραγματικά προσφέρουμε χρήσιμες υπηρεσίες στον τόπο και στον πολίτη.
 Από τη σκοπιά μου, ως καθ'ύλην αρμόδιος για τη δημόσια τάξη, σας διαβεβαιώνω, κύριοι συνάδελφοι, ότι θα υιοθετήσω κάθε εποικοδομητική πρόταση από την πλευρά της Αντιπολίτευσης, που θα βελτιώσει την πολιτική μας για την ασφάλεια των πολιτών.
Θα επιζητήσω μάλιστα τη συνεργασία μαζί σας, με τους υπεύθυνους τωνκομμάτων για τον τομέα, για κάθε κρίσιμη πολιτική επιλογή μας.
 Κυρίες και κύριοι συνάδελφοι, οι ραγδαίες οικονομικοπολιτικές αλλαγές στο διεθνές περιβάλλον, το άνοιγμα των συνόρων μας και η κινητικότητα των πληθυσμών, η θέση της Ελλάδος, ως πύλης εισόδου και χώρας παραμονής και εργασίας οικονομικών μεταναστών, καθώς και η άναρχη αστικοποίηση και ο γιγαντισμός των πόλεων, επέφεραν στη διάρκεια της τελευταίας δεκαετίας την ποσοτική και ποιοτική διαφοροποίηση του εγκλήματος. Ουσιαστικά βρεθήκαμε αντιμέτωποι με την πρωτόγνωρη παγκοσμιοποιημένη εκδοχή της εγκληματικής δράσης.
 Τα δεδομένα αυτά, σε συνάρτηση με την ανάγκη στενότερης συνεργασίας στα πλαίσια των θεσμών της Ευρωπαϊκής 'Ενωσης, επιβάλλουν να προχωρήσουμε με ταχύτερους ρυθμούς τον οργανωτικό και λειτουργικό εκσυγχρονισμό των Σωμάτων Ασφαλείας, την προσαρμογή του ρόλου τους σε αυτήν τη νέα πραγματικότητα που βιώνουμε, ώστε να ολοκληρώσουμε αυτήν την προσπάθεια που έχουμε αρχίσει για τη μεταμόρφωση των Σωμάτων Ασφαλείας σεσύγχρονους δημοκρατικούς θεσμούς, αφοσιωμένους στο καθήκον και στην υπηρεσία του πολίτη, με κοινωνική ευαισθησία και αποτελεσματικότητα στη δράση τους.
 Η χώρα μας εξακολουθεί να είναι μια από τις ασφαλέστερες χώρες της Ευρώπης. Δεν μπορούμε ωστόσο να παραβλέψουμε ότι η εγκληματικότητα και οι άλλες μορφές αντικοινωνικής συμπεριφοράς αποτελούν ένα εξελισσόμενο κοινωνικό πρόβλημα, που απαιτεί άμεση και αποτελεσματική αντιμετώπιση.
Η καταπολέμηση του εγκλήματος, η εδραίωση του αισθήματος ασφάλειαςστη γειτονιά και στην ύπαιθρο αποτελούν βασική προϋπόθεση για την αναβάθμιση της ποιότητας της ζωής του πολίτη, την οικονομική ανάπτυξη και την κοινωνική ευημερία.
 Ο στόχος μας είναι να διασφαλίσουμε το κοινωνικό αγαθό της εσωτερικής ασφάλειας σε όλους τους πολίτες, σε όλες τις ομάδες του πληθυσμού και ειδικότερα, αν θέλετε, στις ασθενέστερες τάξεις που έχουν μεγαλύτερη ανάγκη για κρατική φροντίδα και προστασία.
Η πολιτική της Κυβέρνησής μας για τη δημόσια τάξη και ασφάλειακινείται στους εξής άξονες: Στον οργανωτικό και λειτουργικό εκσυγχρονισμό των υπηρεσιών του Υπουργείου και τον εκσυγχρονισμό των μεθόδων και της τακτικής δράσης τους, ώστε να καταστούν περισσότερο αποτελεσματικές.
 Στην ανάπτυξη του ανθρώπινου παράγοντα με την καθιέρωση θεσμών αξιοκρατικής ανέλιξης και παροχής κινήτρων για την περαιτέρω απόδοση του προσωπικού, ώστε το προσωπικό να αποκτήσει αίσθημα αυτοεκτίμησης και κοινωνική αναγνώριση.
 Στην αλλαγή της φιλοσοφίας για τον τρόπο αντιμετώπισης της εγκληματικότητας, που θα βασίζεται στη συνεχή συνεργασία της αστυνομίας με τους πολίτες και τους φορείς τους, ώστε να καταστεί κοινή συνείδηση, ότι η μείωση της εγκληματικότητας αποτελεί υπόθεση όλων των πολιτών.
 Στον οργανωτικό και λειτουργικό τομέα προχωρούμε άμεσα στη λειτουργία του Αρχηγείου της Ελληνικής Αστυνομίας που πρόσφατα, όπως ξέρετε, συστήσαμε, προκειμένου να επιτευχθεί η αναγκαία διοικητική και λειτουργική αυτοτέλεια του σώματος.
Στην ενίσχυση της αποκεντρωτικής δράσης της αστυνομίας, με τηλειτουργία των γενικών αστυνομικών διευθύνσεων της περιφέρειας, στις οποίες ανατίθενται πολύ σημαντικές αρμοδιότητες για την καλύτερη εξυπηρέτηση του πολίτη και τον καλύτερο συντονισμό του αστυνομικού έργου. Στην ίδρυση του Ινστιτούτου Αντιεγκληματικής Πολιτικής, το οποίοαπαντά στην επιτακτική ανάγκη αλλαγής του τρόπου προσέγγισης του εγκληματικού φαινομένου, μέσα από την επιστημονική μελέτη και την υλοποίηση σύνθετων προγραμμάτων αντεγκληματικής πολιτικής.
 Στην αναδιοργάνωση όλων των υπηρεσιών της αστυνομίας, που λειτουργούν τόσο στα μεγάλα αστικά κέντρα, όσο και στην περιφέρεια, με παράλληλη ανακατανομή των δυνάμεων, ώστε να προσαρμοστούν στη σημερινή αστυνομική πραγματικότητα και να καταστούν δυναμικότερες και αποτελεσματικότερες. Στον εκσυγχρονισμό και την ενίσχυση της υλικοτεχνικής υποδομής τηςαστυνομίας, ένας εκσυγχρονισμός που προχωράει με ταχείς ρυθμούς. Βρίσκεται σε εξέλιξη ένα πολύ μεγάλο πρόγραμμα προμηθειών. Εντός τωνημερών ολοκληρώνεται η παραλαβή χιλίων εκατόν πενήντα περιπολικών αυτοκινήτων, τετρακοσίων τζιπ και μοτοσυκλετών και επίσης εντός των ημερών ολοκληρώνεται η παραλαβή ατομικού εξοπλισμού, οπλικού και μη.
Στο πλαίσιο του εξοπλιστικού προγράμματος 2000-2002, η ΕΛΑΣ θαενισχυθεί με τηλεπικοινωνίες σε υπερσύγχρονη βάση και με χίλια τριακόσια ακόμα περιπολικά αυτοκίνητα. Ο εκσυγχρονισμός συνολικά θα ολοκληρωθεί μέσα στην τετραετία και θα στοιχίσει περίπου εκατό δισεκατομμύρια δραχμές, που ήδη έχουν ενταχθεί στο τρίτο Κοινοτικό Πλαίσιο Στήριξης. Σε ό,τι αφορά το προσωπικό, στόχος μας είναι η διεύρυνση των θεσμών της αξιοκρατίας για τα θέματα της πρόσληψης, της ανέλιξης και της αξιοποίησης των επαγγελματικών προσόντων των αστυνομικών.
 Θα συνεχίσουμε την προσπάθεια αναβάθμισης της εκπαίδευσης του προσωπικού, επιφέροντας όλες τις αναγκαίες αλλαγές στο υπάρχον σύστημα, με βάση τα πορίσματα μιας πρόσφατα συσταθείσης ειδικής επιστημονικής επιτροπής, ενώ παράλληλα επιδιώκουμε τη συνεχή ενίσχυση της οικονομικής τους θέσης.
 Στον τομέα της συνεργασίας με τους φορείς και τους πολίτες, ενισχύουμε το ρόλο των συμβουλίων πρόληψης της εγκληματικότητας, που ιδρύσαμε πρόσφατα στους δήμους και θα διευκολύνουμε τη συνεργασία με τις τοπικές αστυνομικές αρχές, ώστε να συμβάλουμε στο κύριο και μεγάλοέργο, που είναι η πρόληψη της εγκληματικότητας.
 Επιπλέον, για την αντιμετώπιση της μικρής και μεσαίας παραβατικότητας, κυρίως τοπικού χαρακτήρα, δημιουργούμε το αναγκαίο πλαίσιο της δημοτικής αστυνομίας, στην οποία θα ανατεθούν και τα καθήκοντα της αγροτικής ασφάλειας.
 Κύριοι συνάδελφοι, πρέπει να δεχθούμε ότι με τα μέτρα που πήραμε τα τελευταία χρόνια, η αστυνομία βελτίωσε σημαντικά την αποτελεσματικότητά της στην αντιμετώπιση του εγκλήματος, παρ'όλο που οι συγκυρίες και οι κοινωνικές συνθήκες δεν ευνοούσαν αυτήν την εξέλιξη.
 Τα μέτρα που λάβαμε, θα τα ενισχύουμε και θα τα επεκτείνουμε.  Ειδικότερα, το μέτρο της πεζής αστυνόμευσης που έφερε τον αστυνομικό κοντά στον πολίτη και ενίσχυσε το αίσθημα ασφαλείας του, θα επεκταθείκαι θα εντατικοποιηθεί στις περιοχές εκείνες ιδιαίτερα, που έχουν αυξημένα προβλήματα.
 Για την φύλαξη των συνόρων μας και την αποτροπή εισόδου λαθρομεταναστών, ενισχύουμε με προσωπικό και μέσα τις ειδικές υπηρεσίες που ιδρύσαμε πέρσι, ενώ παράλληλα εντατικοποιούμε τους ελέγχους σε όλα τα σημεία της χώρας για την απομάκρυνση των αλλοδαπών, που δεν πληρούν τις προϋποθέσεις νομίμου παραμονής.
 Επίσης, επικεντρώνουμε τις προσπάθειές μας στην καταπολέμηση του οργανωμένου εγκλήματος, με ιδιαίτερη έμφαση στα ναρκωτικά, τα εγκλήματα βίας, τα οικονομικά εγκλήματα, που τελευταία παρουσιάζουν αυξητικές τάσεις, καθώς και στα θέματα που σχετίζονται με την παραβατικότητατων ανηλίκων και την προστασία της νέας γενιάς.
Για το σκοπό αυτό ενισχύουμε τις υπηρεσίες δίωξης των εγκλημάτωναυτών με εξειδικευμένο και κατάλληλα εκπαιδευμένο προσωπικό. Παράλληλα δε συστηματοποιούμε τη συνεργασία των συναρμοδίων για τα θέματα αυτά φορέων, ώστε η δράση τους να έχει συνοχή, συνέχεια και αποτελεσματικότητα.
 'Ενα άλλο θέμα, στο οποίο δίνουμε και πρέπει να δώσουμε όλοι μαςδιακομματικά βαρύτητα, είναι ο περιορισμός των τροχαίων ατυχημάτων, η ανακούφιση των κυκλοφοριακών συνθηκών και η ευαισθητοποίηση των χρηστών των δρόμων.
 Για το σκοπό αυτό, έχουμε καταρτίσει και βρίσκεται σε εξέλιξη ειδικό πρόγραμμα ελέγχου της κυκλοφορίας, τόσο στα μεγάλα αστικά κέντρα, όσο και στο εθνικό και επαρχιακό δίκτυο, στο οποίο περιλαμβάνονται μέτρα για τη διευκόλυνση της κυκλοφορίας, τη βεβαίωση παρεμβάσεων που οδηγούν στο τροχαίο ατύχημα, δηλαδή την ποιοτική αστυνόμευση με την αξιοποίηση των τεχνικών δυνατοτήτων που προσφέρει η σύγχρονη τεχνολογία.
Η Κυβέρνησή μας, κυρίες και κύριοι συνάδελφοι, αποδίδει ιδιαίτερησημασία στην αποτελεσματική αντιμετώπιση εκείνων των κινδύνων που απειλούν τον άνθρωπο, τη ζωή και την περιουσία του και γενικά το περιβάλλον που ζει. Το μέγεθος και η ιδιαιτερότητα αυτών των κινδύνων που προκύπτουν από τις φυσικές καταστροφές, τα βιομηχανικά και τεχνολογικά ατυχήματα, τις θεομηνίες και τις πυρκαγιές προσδιόρισε και την πολιτική μας, την πρακτική μας, τις προτεραιότητές μας, την ευαισθησία μας στους τομείς αυτούς, οι οποίες δικαιώθηκαν στο περσινό θέρος με τον άμεσο και αποτελεσματικό τρόπο που αντιμετωπίστηκαν και οι πυρκαγιές πέρσι το καλοκαίρι, αλλά και η διάσωση ανθρώπινων ζωών στον πρόσφατο σεισμό της Αττικής.
 Αταλάντευτη βούλησή μας αποτελεί η περαιτέρω ενίσχυση του μηχανισμού πολιτικής προστασίας και ειδικότερα του Πυροσβεστικού Σώματος.
 Ενισχύουμε λοιπόν το Πυροσβεστικό Σώμα με προσωπικό και λαμβάνουμε μέτρα ηθικής και υλικής στήριξής του. Σε εξέλιξη βρίσκεται το μεγάλο εξοπλιστικό πρόγραμμα του Πυροσβεστικού Σώματος που θα το ενισχύσει με όλα τα αναγκαία και σύγχρονα μέσα για την εκτέλεση της αποστολής του. Αποφασίσαμε και προχωρούμε ήδη στη σύσταση έξι νέων μονάδωναντιμετώπισης καταστροφών, τις γνωστές ΕΜΑΚ, σε όλην την επικράτεια, το έργο των οποίων αποδείχθηκε πολύτιμο για τη ζωή των συνανθρώπων μας κατά τους πρόσφατους σεισμούς.
Λαμβάνουμε μέτρα ευαισθητοποίησης των πολιτών για εθελοντικήσυμμετοχή στην πρόληψη και αντιμετώπιση φυσικών καταστροφών.
 Τέλος, προωθούμε περαιτέρω τη συνεργασία του Πυροσβεστικού Σώματος με την Τοπική Αυτοδιοίκηση και άλλους φορείς, για την οργάνωση ομάδων εθελοντών πυροσβεστών.
  Φιλοδοξούμε ότι με τα μέτρα που παίρνουμε και τις προσπάθειες που καταβάλλουμε, τόσο η Ελληνική Αστυνομία όσο και το Πυροσβεστικό Σώμα θα επιτύχουν στο μέγιστο βαθμό την υψηλή αποστολή τους και θα αναδειχθούν τα δύο αυτά Σώματα άξια των προσδοκιών και της εμπιστοσύνης του λαού μας, που την προσφορά αυτή αναμφισβήτητα τη δικαιούται.
 Κυρίες και κύριοι συνάδελφοι, εδώ και μερικούς μήνες με την πολιτική που εφαρμόζουμε έχουμε περιορίσει αισθητά την εγκληματικότητα. Και είμαστε βέβαιοι ότι αυτό θα συνεχισθεί. Δεν πρέπει όμως να ξεχνάμε ότι μιλάμε για ένα πρόβλημα που υφίσταται διαχρονικά, για ένα πρόβλημα που δεν ήταν και δεν πρόκειται να είναι ποτέ άγνωστο σε καμία κοινωνία. 'Οσο πιο νηφάλια συζητούμε γι' αυτό το πρόβλημα, όσο καλύτερη συνεργασία έχουμε μεταξύ μας, αλλά και με την κοινωνία, τόσο πιο εφικτό θα κάνουμε το στόχο για την εμπέδωση της κοινωνικής ειρήνης στον τόπο.
 Θα επαναλάβω και πάλι, λοιπόν, ότι υπάρχει ανάγκη συναίνεσης και καλόπιστου διαλόγου γύρω από το θέμα. Η ψύχραιμη στάση των κομμάτων, η αποφυγή κάθε ρητορείας και η μόνιμη συνεργασία μας θα συμβάλουν στο να επιτύχουμε ευκολότερα το στόχο για εδραίωση και ενίσχυση της δημόσιας ασφάλειας.
 Θα πρέπει, λοιπόν, να σταθμίσουμε τη στάση μας με βάση το κοινωνικό συμφέρον και μόνο το κοινωνικό συμφέρον, γεγονός που θα αναβαθμίσει και τον πολιτισμό της πολιτικής μας σκηνής. Σας ευχαριστώ!(Χειροκροτήματα από την πτέρυγα του ΠΑ.ΣΟΚ)
ΠΡΟΕΔΡΕΥΟΥΣΑ (Αννα Μπενάκη-Ψαρούδα): Η Βουλευτής κ. Μπακογιάννηέχει το λόγο.
 ΘΕΟΔΩΡΑ ΜΠΑΚΟΓΙΑΝΝΗ: Κυρίες και κύριοι συνάδελφοι, το δείγμα γραφής της Κυβέρνησης Σημίτη μετά τις εκλογές στις 9 Απριλίου δεν σας κρύβω πως ήταν απογοητευτικό.
 Ο κ. Σημίτης δείχνει με αυταρέσκεια να αρκείται στο αποτέλεσμα των εκλογών και να αρνείται την πολιτική αξιολόγησή του. Μπορεί η διαφορά των εβδομήντα δύο χιλιάδων ψήφων από τη Νεα Δημοκρατία να έφερε το ΠΑ.ΣΟ.Κ.  στην Κυβέρνηση, αλλά αναμφισβήτητα δημιούργησε νέα δεδομένα στην ελληνική κοινωνία, τα οποία μετά βεβαιότητος δεν μπορεί να αγνοήσει ο κύριος Πρωθυπουργός.
Οι προγραμματικές δηλώσεις έδειξαν ότι η Κυβέρνηση δεν είναιδιατεθειμένη να δει κατάματα την πραγματικότητα. Μιλάει περί διαγραμμάτων, χωρίς να υπάρχει συγκεκριμένο "διά ταύτα" για την πολιτική της. Και το πρόβλημα δεν είναι αυτά που λέει η Κυβέρνηση, είναι αυτά που δεν λέει.
 Ο Πρωθυπουργός δήλωσε χθες ότι επιθυμεί τη συναίνεση της Αντιπολίτευσης. Το δήλωσε μεν, χθες όμως απέδειξε ότι δεν το επιθυμεί.  Συναίνεση, κυρίες και κύριοι συνάδελφοι, δεν σημαίνει ομηρεία της Αντιπολίτευσης, δεν σημαίνει ευνουχισμό της κριτικής. Συναίνεση σημαίνει οργανωμένος, θεσμοθετημένος πολιτικός διάλογος με ευθύνη, με αντικείμενο, με δεσμεύσεις, με αποτελέσματα.
 Συναίνεση σημαίνει να μην ακούσουμε τον κ. Παπανδρέου εδώ να μας δηλώνει ότι επιθυμεί τη συστράτευση της Αντιπολίτευσης στην άσκηση της εξωτερικής πολιτικής.
 Σημαίνει αποδοχή για τη θεσμοθέτηση της λειτουργίας του Συμβουλίου Εξωτερικής Πολιτικής. Σημαίνει το συμβούλιο για την παιδεία. Σημαίνει ουσιαστικός ανοικτός πολιτικός διάλογος με κανόνες και αρχές. Δεν σημαίνει ευκαιριακή συζήτηση όπως βολεύει και όταν βολεύει τον εκάστοτε Υπουργό. Δεν σημαίνει συγκάλυψη ευθυνών της Κυβέρνησης, όταν η πολιτική της οδηγεί σε αδιέξοδο.
 Ο κύριος Πρωθυπουργός έδειξε δυστυχώς ότι έμεινε στην προεκλογική περίοδο. Δεν έδειξε καν να αντιλαμβάνεται ότι στη μετεκλογική περίοδο δεν είναι αντιμέτωπος με δεσμεύσεις, αλλά με τα πραγματικά προβλήματα της χώρας. Και η μεγάλη αδυναμία, κατά τη γνώμη μου, των προγραμματικών δηλώσεων της Κυβέρνησης είναι ότι δεν έχουν αίσθηση ενός κρίσιμου πολιτικού, και οικονομικού μεγέθους: του χρόνου.
 Προεκλογικώς το σύνολο του πολιτικού κόσμου είχε συμφωνήσει ότι οι εκλογές της 9ης Απριλίου είναι μία κρίσιμη μάχη. Δεν διακυβεύαμε βεβαίως, όπως στο παρελθόν, τον προσανατολισμό της χώρας. Δεν ήταν αν θα συνεχίζαμε την πορεία μας στην Ευρωπαϊκή 'Ενωση ή όχι. Δεν ήταν καν -διότι και σε αυτό είχαμε συμφωνήσει- αν θα προχωρήσουμε στην απελευθέρωση των αγορών, αν θα υπάρχει ανταγωνισμός στην ελληνική οικονομία, αν ο στόχος μας είναι να αυξήσουμε την παραγωγικότητα. Δεν ήταν καν, παρά τις διάφορες προσπάθειες να συγκαλυφθεί το γεγονός, να συμφωνήσουμε ότι το σύστημα υγείας έχει καταρρεύσει και ότι χρειάζονται να κάνουμε πολλά πράγματα προς την ουσιαστική αλλαγή του. Σε όλα αυτά τα διλήμματα, κυρίες και κύριοι συνάδελφοι, ο ελληνικός λαός με την ψήφο του, απάντησε και ψήφισε στην συντριπτική του πλειοψηφία τα δύο μεγάλα κόμματα, ακριβώς γιατί αυτήν την πολιτική επιθυμεί.
 Αυτό που διεκυβεύετο ήταν πότε και πώς θα υλοποιηθεί αυτή η πολιτική, ο χρόνος δηλαδή στον οποίο θα πετύχουμε αυτούς τους κοινούς στόχους. Και αυτά τα στοιχεία και τα δύο, απουσίαζαν πλήρως από το λόγο του κυρίου Πρωθυπουργού. Αορίστως δεσμεύτηκε -είχα την αίσθηση ότι ξανάκουγα τις εξαγγελίες του μπαλκονιού- ότι θα τα κάνουμε όλα, θα τα κάνουμε κάποια στιγμή, εν καιρώ.
Αλλά καιρό, κυρίες και κύριοι συνάδελφοι, η Ελλάδα δεν έχει. Και σεόσους από σας καλωσορίζουμε σήμερα για πρώτη φορά, θα πρέπει να θυμίσουμε ότι σ' αυτήν τη Βουλή συζητήσεις είχαν γίνει πολλές, πάρα πολλές, στις οποίες λέγαμε τη δυσκολία την οποία έχει αυτή η Κυβέρνηση να ανταποκριθεί στα περιορισμένα χρονικά όρια.
 Δυστυχώς σήμερα που μιλάμε η ίδια πολιτική που ακολουθήθηκε κατά τη διάρκεια της τετραετίας -έδωσε τουλάχιστον τα πρώτα δείγματα γραφής της Κυβέρνηση- συνεχίζεται.
 Θέλω να θυμίσω μερικές κρίσιμες ημερομηνίες: Η απελευθέρωση των αγορών των τηλεπικοινωνιών οφείλει να γίνει μέχρι την 1η Ιανουαρίου του 2001. Δηλαδή στους επόμενους οκτώ μήνες η Κυβέρνηση πρέπει να αποφασίσει, για μια σειρά κρίσιμων θεσμικών και οικονομικών θεμάτων, τα οποία δεν τόλμησε καν να τα αγγίξει τα προηγούμενα τέσσερα χρόνια.
 Ακόμη και χθες ο κ. Παπαντωνίου δεν ήταν σαφής. Τον είχα προκαλέσει πολλές φορές κατά τη διάρκεια της προεκλογικής περιόδου, να μας απαντήσει πώς φαντάζεται την ιδιωτικοποίηση του Ο.Τ.Ε. Και τι μας είπε χθες ο κύριος Υπουργός; Μας είπε ότι η ιδιωτικοποίηση του Ο.Τ.Ε. θα γίνει με στρατηγικό επενδυτή, αποφεύγοντας όμως τελείως να πει ποιος θα έχει το μάνατζμεντ του Ο.Τ.Ε., αυτού του Ο.Τ.Ε. ο οποίος θα ζητήσει τη συμμετοχή του στρατηγικού επενδυτή.
 Κυρίες και κύριοι συνάδελφοι, αυτό όμως είναι το καίριο ερώτημα. Αυτό επρόκειτο να απαντήσει η Κυβέρνηση με τις προγραμματικές της δηλώσεις.  Και να δεχθώ εγώ ότι στην προεκλογική περίοδο, τρέμοντας τους διάφορους καυγάδες μεταξύ των τότε Υπουργών Μεταφορών και Επικοινωνιών, Εθνικής Οικονομίας, τις γνωστές αντιδράσεις των συνδικαλιστών του Ο.Τ.Ε., η Κυβέρνηση απέφυγε να πει την αλήθεια. Μας έχει συνηθίσει σ' αυτό. Σήμερα, κύριοι Υπουργοί; Δεν θα πρέπει να μας λύσετε τελικώς την απορία εάν είναι μέσα στις προθέσεις σας το μάνατζμεντ να το ασκείτε όπως το ασκείτε σήμερα ή αν έχετε σκοπό να το δώσετε σε στρατηγικό επενδυτή; Δεν είναι αυτό καθοριστικό για την πορεία της μετοχής του Ο.Τ.Ε., κύριοι συνάδελφοι; Εδώ παρακολουθούσαμε...
 ΙΩΑΝΝΗΣ ΜΑΓΚΡΙΩΤΗΣ: Η δική σας θέση ποια είναι; 
ΘΕΟΔΩΡΑ ΜΠΑΚΟΓΙΑΝΝΗ: Εμείς ξέρουμε, κύριε Μαγκριώτη, μην ανησυχείτε. Η διαφορά μας είναι...
 ΙΩΑΝΝΗΣ ΜΑΓΚΡΙΩΤΗΣ: Ποια είναι η θέση σας;
ΘΕΟΔΩΡΑ ΜΠΑΚΟΓΙΑΝΝΗ: Μάνατζμεντ ιδιωτικό, είναι η θέση μας, κύριεΜαγκριώτη...
ΙΩΑΝΝΗΣ ΜΑΓΚΡΙΩΤΗΣ: Δεν το ακούσαμε αυτό από τον κ. Καραμανλή. 
ΘΕΟΔΩΡΑ ΜΠΑΚΟΓΙΑΝΝΗ: Σε αντίθεση με σας, εμείς που είμαστεΑντιπολίτευση δεν είχαμε κανένα πρόβλημα να το πούμε ανοιχτά και να αναλάβουμε και το κόστος των επιλογών μας.
 Εσείς έχετε αποκρύψει από τον ελληνικό λαό την αλήθεια. Αλλά το θέμα δεν είναι μόνο ότι την αποκρύψατε, αλλά είναι γενικότερα η πολιτική σας.  Από τη μια μεριά εμφανίζεται ο κ.Γιάννος Παπαντωνίου στο ΣΕΒ και δηλώνει ότι η μετοχή του ΟΤΕ είναι σίγουρη, διότι θα υπάρχει ιδιωτικό μάνατζμεντ και ανεβαίνει η μετοχή, αγοράζει ο μικροεπενδυτής και αμέσως μετά πάει στον συνδικαλιστή του ΟΤΕ και δηλώνει ότι θα παραμείνει το μάνατζμεντ υπό κρατικό έλεγχο και πέφτει η μετοχή.
 Ποιος έχει ευθύνη, κυρίες και κύριοι συνάδελφοι; Εμείς που τοποθετηθήκαμε από την αρχή καθαρά ή εσείς που το αποκρύψατε από τον ελληνικό λαό; Εγώ λοιπόν, επειδή είμαι δυστυχώς πλέον αρκετά παλιά στην πολιτική, έχω μάθει ότι στην Ελλάδα, στην προεκλογική περίοδο, πολλά πράγματα δεν λέγονται. Αλλά τώρα; Στις προγραμματικές δηλώσεις; Αυτό σημαίνει ή ότι δεν ξέρετε τι θέλετε να κάνετε, κύριοι Υπουργοί της Κυβέρνησης, ή σημαίνει ότι ακόμα και σήμερα δεν θέλετε να πείτε την αλήθεια στον ελληνικό λαό.
Από κει και πέρα, μιλάτε για εκσυγχρονισμό της ΔΕΗ. Να μιλήσω και εγώγια μια ΔΕΗ, για την οποία όλοι γνωρίζετε ποια είναι η κατάστασή της; Ακόμα βρίσκεται υπό μελέτη. Τα οικονομικά όμως στοιχεία συνθέτουν μια εξαιρετικά προβληματική εικόνα για την επιχείρηση. Τα κέρδη φτάνουν μόλις το 1% του κύκλου των εργασιών της. Ανησυχώ για το αν η Κυβέρνηση κατορθώσει να είναι συνεπής προς την υποχρέωση της απελευθέρωσης, όταν το νομοθετικό πλαίσιο του ανοίγματος βρίσκεται ακόμα στο επίπεδο προετοιμασίας των σχετικών διαταγμάτων.
 Κυρίες και κύριοι συνάδελφοι, οι αποφάσεις οι οποίες πρέπει να ληφθούν απ'αυτήν την Κυβέρνηση είναι πολλές και δύσκολες. Είναι κυρίως δύσκολες, γιατί θα πρέπει να απαντήσουν στην ανικανότητα, η οποία εμφανίστηκε κατά τη διάρκεια αυτής της τετραετίας.
Να σας μιλήσω για το φυσικό αέριο, για το οποίο λέξη δεν ακούστηκεεδώ στη Βουλή; Να σας πω γιατί χάθηκαν οι πόροι του κ.Πάχτα του 51%, διότι ο διαγωνισμός για το φυσικό αέριο δεν έχει ακόμα ολοκληρωθεί μετά από 2,5 χρόνια, διότι τους είπαν ότι αν δεν δώσουν το 51% δεν υπάρχει καμία ελπίδα; Κυρίες και κύριοι συνάδελφοι, θέλω να καταλήξω με μια φράση, γιατί δεν με παίρνει και ο χρόνος. Το βέβαιο είναι ότι οι προγραμματικές αυτές δηλώσεις, δυστυχώς -και το δυστυχώς το λέω ειλικρινώς- δεν φώτισαν, ούτε την Αντιπολίτευση ούτε τον ελληνικό λαό, ως προς την υλοποίηση της πολιτικής, η οποία θα ακολουθηθεί από την Κυβέρνηση Σημίτη.
 Φοβούμαι και το καταθέτω σήμερα τουλάχιστον στη Βουλή, ότι η κακή πορεία η οποία ακολουθήθηκε στο τρίτο Κοινοτικό Πλαίσιο Στήριξης -το λέω μια και  είναι και ο κ.Πάχτας εδώ- θα συνεχιστεί και στο τρίτο.
 Ο κ.Παπαγιαννάκης Ευρωβουλευτής του Συνασπισμού, είχε καταθέσει μια ερώτηση από την οποία προκύπτει, ότι το τρίτο Κοινοτικό Πλαίσιο Στήριξης στο οποίο έχουμε εναποθέσει όλες μας τις ελπίδες, ήδη σήμερα που μιλάμε έχει χάσει ένα χρόνο, διότι δεν έχουμε εγκαίρως υποβάλει....
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Κυρία Πρόεδρε, μου επιτρέπετε;
ΘΕΟΔΩΡΑ ΜΠΑΚΟΓΙΑΝΝΗ: Περιμένετε, θα μιλήσετε μετά.  ... κατά δήλωση, κύριε Πάχτα της Ευρωπαϊκής 'Ενωσης.
  Αυτό το οποίο εμείς σήμερα θέλουμε να πούμε είναι πολύ ξεκάθαρο. Η Νέα Δημοκρατία θα καταψηφίσει αυτές τις προγραμματικές δηλώσεις, διότι είναι αόριστες και διότι δεν έχουν χρονοδιάγραμμα. Θα τις καταψηφίσει και για έναν άλλο λόγο. Διότι από την Κυβέρνηση και τη στάση της, όπως εμφανίστηκε κατά τη διάρκεια της συζήτησης των προγραμματικών δηλώσεων, προκύπτει ότι τελικώς τα πολιτικά μηνύματα που εδόθησαν στις εκλογές στις 9 Απριλίου δεν ελήφθησαν απ'αυτούς που έπρεπε κατ'εξοχήν να τα λάβουν.  Σας ευχαριστώ.
 ( Χειροκροτήματα από την πτέρυγα της Νέας Δημοκρατίας )
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Κυρία Πρόεδρε, μουεπιτρέπετε για δύο λεπτά; ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ορίστε, κύριε Πάχτα.
ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ευχαριστώ πολύ. Επειδή αυτά που είπε η κ.Μπακογιάννη πριν κατέλθει από το Βήμα, ταεπανέλαβε αρκετές φορές και κατά τη διάρκεια της προεκλογικής περιόδου, θέλω να τονίσω με απόλυτη ειλικρίνεια ορισμένα πράγματα, για να διευκρινίσουμε το θέμα αυτό, γιατί είναι πιθανόν να μην υπάρχει η γνώση, η πληροφόρηση.
 Κυρία Μπακογιάννη, θα ήθελα να τονίσω το εξής: Η Ελλάδα, είναι η πρώτη χώρα, που υπέβαλε το σχέδιο ανάπτυξης -μεταξύ των δεκαπέντε κρατών-μελών της Ευρωπαϊκής 'Ενωσης -για διαπραγμάτευση με την Ευρωπαϊκή 'Ενωση. Σήμερα που μιλάμε, έχουμε υποβάλει το σύνολο των δεκατριών περιφερειακών προγραμμάτων και δεκατεσσάρων από τα δεκαέξι προγράμματα των Υπουργείων τα τομεακά δηλαδή προγράμματα.
Τι σημαίνει αυτό; Σημαίνει ότι μαζί με τα δύο προγράμματα πουυποβάλλουμε τις επόμενες μέρες, η Ελλάδα μέχρι το τέλος του  Απριλίου θα έχει υποβάλει το σύνολο των επιχειρησιακών προγραμμάτων.
 Η 30η Απριλίου, αποτελεί την καταλυτική ημερομηνία υποβολής των Προγραμμάτων για να είναι επιλέξιμες οι δαπάνες από την 1η μέρα της νέας προγραμματικής περιόδου 2000- 2006.
 Πρακτικά σημαίνει ότι όλες οι δαπάνες για το τρίτο Κοινοτικό Πλαίσιο Στήριξης είναι επιλέξιμες από την 1η Γενάρη του 2000. Για πρώτη φορά η Ελλάδα ξεκινά σχέδιο ανάπτυξης της επόμενης επταετίας από την πρώτη ημέρα της νέας προγραμματικής περιόδου. Γι'αυτό θέλω να τονίσω, αγαπητοί συνάδελφοι, ότι ψεύδεται όποιος υποστηρίζει ότι η Ελλάδα έχει ήδη χάσει πόρους από το τρίτο Κοινοτικό Πλαίσιο Στήριξης, το οποίο τώρα ξεκινά και ότι η Ελλάδα έχει χάσει τον πρώτο χρόνο από το τρίτο Κοινοτικό Πλαίσιο Στήριξης.
 Θέλω να τονίσω ότι η αλήθεια είναι μία. Και όπως κάποιοι είχαν δίκιο και κάποιοι είχαν άδικο κατά τη διάρκεια όλων των ετών που πέρασαν όταν μας έλεγαν ότι χανόταν πόροι από το δεύτερο, Κοινοτικό Πλαίσιο Στήριξης τώρα επειδή όλοι γνωρίζουμε ότι δεν χάθηκε ούτε μία δραχμή, έρχεστε και αναβιώνετε τη γνωστή φιλολογίας περί απώλειας πόρων από το τρίτο που τώρα μόλις ξεκινάει.
 Θέλω να διαβεβαιώσω, λοιπόν, ότι από την 1η Γενάρη του 2000, όλα τα έργα τα οποία ξεκίνησαν, και έχουν ξεκινήσει πολλά, είναι επιλέξιμες δαπάνες για τα διαρθρωτικά ταμεία της Ευρωπαϊκής 'Ενωσης.  Το τονίζω για να μην επαναληφθεί για μια ακόμα φορά αυτό που επαναλήφθηκε προηγουμένως από την αγαπητή συνάδελφο, την κ. Μπακογιάννη.
 ΘΕΟΔΩΡΑ ΜΠΑΚΟΓΙΑΝΝΗ: Κυρία Πρόεδρε, το λόγο παρακαλώ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κυρία Μπακογιάννη, δενδικαιούσθε να πάρετε το λόγο. Αν θέλει, ο Κοινοβουλευτικός σας Εκπρόσωπος μόνο.
 ΘΕΟΔΩΡΑ ΜΠΑΚΟΓΙΑΝΝΗ: Κυρία Πρόεδρε, με συγχωρείτε, αλλά μου είπε ότι ψεύδομαι, να μην απαντήσω;
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Τότε, αν θέλετε μπορείτε ναζητήσετε το λόγο επί προσωπικού.
ΘΕΟΔΩΡΑ ΜΠΑΚΟΓΙΑΝΝΗ: Ζητώ το λόγο επί προσωπικού θέματος. 
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ορίστε, πείτε μας σε τισυνίσταται το προσωπικό σας θέμα.
 ΘΕΟΔΩΡΑ ΜΠΑΚΟΓΙΑΝΝΗ: Κυρία Πρόεδρε, ο κ. Πάχτας είπε ότι ή έχουμε άγνοια ή λέμε  ψέματα. Επειδή εγώ, ούτε άγνοια θεωρώ ότι έχω ούτε ψέματα λέω, θέλω να αποδείξω στο Σώμα ότι αυτά τα οποία είπα πριν έχουν βάση.
Και θέλω να το πω με δύο φράσεις. Ο κ. Πάχτας με τον ίδιο ακριβώς τρόπο με τον οποίο διαβεβαίωσε τη Βουλή σήμερα ότι όλα βαίνουν καλώς και ότι τα επιχειρησιακά προγράμματα έχουν υποβληθεί, με τον ίδιο τρόπο μας διαβεβαίωνε και προ έξι μηνών.
 Κυρίες και κύριοι συνάδελφοι, η πραγματικότητα είναι ότι ο αρμόδιος επίτροπος γραπτώς απάντησε στην ερώτηση του κ. Παπαγιαννάκη. Και είπεότι η Ελλάς δεν μπορεί να εκταμιεύσει πόρους του τρίτου Κοινοτικού Πλαισίου Στήριξης.
 ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Kυρία Μπακογιάννη, δεν μπορείτε να κάνετε καινούρια ανάπτυξη.
Ο Υπουργός Υγείας και Πρόνοιας κ. Αλέξανδρος Παπαδόπουλος έχει τολόγο.
 ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Υγείας και Πρόνοιας): Κυρίες και κύριοι συνάδελφοι, επιτρέψτε μου να ξεκινήσω με μία παρατήρηση έτσι γενικότερης σημασίας. Σε κάθε εκλογική αναμέτρηση και κατά τη διάρκεια των προγραμματικών δηλώσεων επικεντρώνεται κυρίως η συζήτηση σε κάποιο θέμα, ως θέμα αιχμής.
 Παλαιότερα, πριν μερικές δεκαετίες, το θέμα το οποίο μπορεί να πει κανείς, πως δονούσε την  πολιτική ατμόσφαιρα του Κοινοβουλίου, κατάτη διάρκεια των προγραμματικών δηλώσεων, ήταν τα ζητήματα της πολιτικής δημοκρατίας, γιατί αυτό ήταν το έλλειμμα. Αυτά έχουν λυθεί και όταν επαναφέρονται, μόνο έτσι μελαγχολικό χαμόγελο μπορεί να προκαλέσουν.  'Οπως επίσης κατά τη διάρκεια της δεκαετίας του 1990, όπου κεντρικό στοιχείο της πολιτικής πάλης ή εάν θέλετε του πολιτικού ανταγωνισμού ή των συζητήσεων, ήταν τα ζητήματα της οικονομίας, που απ'ότι διαπιστώσαμε σε αυτήν την αίθουσα και κατά τη διάρκεια των προγραμματικών δηλώσεων πια, τώρα που η χώρα μπήκε σε μία πορεία, δεν αποτελούν το κεντρικό θέμα. Χαίρομαι που κεντρικό θέμα απ'όλες τις πτέρυγες της Βουλής και απ'όληντην ατμόσφαιρα η οποία σήμερα διαχέεται, είναι τα ζητήματα που έχουν να κάνουν με το κοινωνικό κράτος, τα δίκτυα κοινωνικής προστασίας, την κοινωνία της αλληλεγγύης και βεβαίως θέματα ειδικότερα, όπως είναι τα θέματα υγείας και πρόνοιας.
 Δυστυχώς ο χρόνος είναι ελάχιστος. Θα προσπαθήσω, όμως, να δώσω ένα στίγμα αυτής της πορείας, την οποία θα ακολουθήσει η χώρα μας τα επόμενα χρόνια.
 Θέλω, όμως, να πω ότι το 1983 -γιατί υπάρχει μία ισοπεδωτικήαντίληψη- η τότε Κυβέρνηση του ΠΑΣΟΚ προχώρησε σε μία πολύ μεγάλη και γενναία τομή στο χώρο της υγείας με τη δημιουργία του Εθνικού Συστήματος Υγείας.
 Ο στόχος που τότε είχαμε θέσει ήταν απλός. Να παράσχουμε στον κάθε 'Ελληνα πολίτη την υγειονομική περίθαλψη που χρειαζόταν γιατί δεν την είχε. Και ο στόχος αυτός οδήγησε και καθοδήγησε τις προσπάθειές μας τα τελευταία χρόνια. Σήμερα, όμως, είμαστε κύριοι συνάδελφοι, αναγκασμένοι να αποδεχθούμε μία βασική αλήθεια. Το στόχο αυτό μπορεί να τον πλησιάσαμε, αλλά δεν τον έχουμε ακόμα κατακτήσει.
 Και όσο και αν προσπαθήσαμε  με συνεχείς επενδύσεις, με νέες μονάδες με συνεχώς περισσότερα μέσα, οι υπηρεσίες υγείας  που σήμερα απολαμβάνει ο 'Ελληνας πολίτης, δεν έχουν φθάσει στο σημείο που θέλουμε, στο σημείο που πρέπει. Είναι αλήθεια πως σήμερα, από μια χώρα που ήταν υπανάπτυκτη υγειονομικά  με λίγα μόνο νοσοκομεία στην Αθήνα και Θεσσαλονίκη μέχρι το 1983  η Ελλάδα διαθέτει ένα μεγάλο δίκτυο μονάδων υγείας που συνεχώς επεκτείνεται. Είναι αλήθεια πως σήμερα, μακριά από τις αθρόες μετακινήσεις για νοσηλεία στο εξωτερικό  της δεκαετίας του 1970-1980, όλο και περισσότερο δύσκολες περιπτώσεις αντιμετωπίζονται σε ελληνικά νοσοκομεία από άξιους επιστήμονες που προσφέρουν στο κοινωνικό σύνολο και ότι αυτά που κάποτε ήταν  ένα βασανιστικό ερώτημα ζήτημα ζωής ή θανάτου, έχουν πλέον περιορισθεί. Και αυτό είναι πλέον μια αλήθεια και καλή αλήθεια. 'Ομως  την ίδια περίοδο οι ανάγκες της ελληνικής κοινωνίας άλλαξαν και εκείνες, ανάγκες που το ΕΣΥ, μολονότι  παράγει έργο, δεν κατάφερε  να τις ικανοποιήσει.  Και όσο  πιο πολύ πλησιάζουμε στην Ευρώπη, τόσο πιο πολύ οι 'Ελληνες πολιτες απαιτούν να έχουν πρόσβαση σε υπηρεσίες, υγείας ενός σύγχρονου  ευρωπαϊκού κράτους.  Είναι αλήθεια ότι φτάσαμε έτσι σήμερα σε μια κατάσταση όπου ο ιδιωτικός τομέας εξελίσσεται με ταχύτατους ρυθμούς τις περισσότερες φορές χωρίς κανένα έλεγχο, προκαλώντας σημαντικές στρεβλώσεις στην αγορά υγείας, αν μπορεί κανείς να μιλήσει  για αγορά υγείας, και αλλοιώνοντας σοβαρά το δημόσιο χαρακτήρατης υγείας.
 Παρεπιπτόντως θέλω να πω, κύριοι συνάδελφοι, ότι στους δύο επόμενους μήνες θα  ολοκληρωθεί η έκδοση των δύο προεδρικών διαταγμάτων για την οριοθέτηση επιτέλους του δημόσιου και ιδιωτικού τομέα της υγείας και τις προδιαγραφές λειτουργίας του, διότι είναι μια προϋπόθεση για να μπει κανείς στο δημόσιο τομέα  της υγείας και έγινε μία πολύ σημαντική δουλειά προς αυτήν τη κατεύθυνση από τις προηγούμενες πολιτικές ηγεσίες.
 Κύριοι συνάδελφοι, επιτρέψτε μου στο σημείο αυτό να σας παραθέσω επιγραμματικά -και το τονίζω- τους στόχους της πολιτικής μας στον τομέα υγείας για τα επόμενα χρόνια, όπως ήδη έχουν προδιαγραφεί από τον Πρωθυπουργό. Πρώτος στόχος είναι να δουλέψουμε για μια δημόσια υγεία με σύγχρονα νοσοκομεία. Καλώς ή κακώς  η εικόνα της δημόσιας υγείας ταυτίζεται σήμερα για τους πολίτες  με την εικόνα των νοσοκομείων. Και η εικόνα αυτή σήμερα πάσχει. Η κατάσταση  όμως ήδη αλλάζει και με την έναρξη της λειτουργίας  μιας σειράς νέων νοσοκομείων σε όλην την Ελλάδα -και είναι αναδιαμφισβήτητο αυτό-και κλινικών που θα ολοκληρωθούν μέσα στα επόμενα χρόνια, ολοκληρώνεται ένα πλήρες δίκτυο με σύγχρονες μονάδες υγείας που καλύπτουν το σύνολο της επικράτειας. Παράλληλα το δίκτυο αυτό αναβαθμίζεται μέσα από τον εκσυγχρονισμό των παλαιών νοσοκομείων που για πολλά έχει αρχίσει και κυρίως σε αυτά που βρίσκονται στην Αθήνα και αυτό είναι ένα άλλο ζήτημα που πρέπει να δούμε, το θέμα  των  νέων νοσοκομειακών μονάδων στην Αθήνα.
 Δεύτερος στόχος  για τον οποίο θα δουλέψουμε είναι για μια δημόσια υγεία αποτελεσματική. Και αυτό γιατί το  πρόβλημα του ΕΣΥ δεν είναι τόσο ποσοτικό, αλλά κυρίως είναι ποιοτικό. 'Οσες νέες νοσοκομειακές υποδομές και να φτιάξουμε, όσες κλίνες και αν προσθέσουμε δεν θα αποδώσουν τα αναμενόμενα αν δεν αλλάξουμε τον τρόπο με τον οποίο σήμερα λειτουργούν τα περισσότερα ή αν όχι όλα τα νοσοκομεία. Αν δεν σταματήσουμε  τη δημοσιοϋπαλληλική λογική  και τη χαμηλή παραγωγικότητα, αν δεν δώσουμε ένα τέλος στην κατασπατάληση των δημοσίων  πόρων, καθώς και στη συνεχή αύξηση των δαπανών για την υγεία  που είναι εκρηκτική, χωρίς ουσιαστικό αντίκρισμα  στο επίπεδο των παρεχόμενων υπηρεσιών. Γι' αυτό και η αναδιοργάνωση των νοσοκομείων  μέσα από εντελώς νέα και σύγχρονα οργανωτικά και λειτουργικά συστήματα και επαναλαμβάνω νέα και σύγχρονα οργανωτικά  και λειτουργικά συστήματα  θα αντιμετωπισθεί άμεσα σε θεσμικό επίπεδο, μέσα από μια  αποφασιστική μεταρρύθμιση.
 Εντελώς ενδεικτικά  τα μέτρα μας θα κινηθούν στις ακόλουθες κατευθύνσεις:Σύγχρονα συστήματα διοίκησης  των νοσοκομείων. Σύγχρονα όμως, όχιεμβαλωματικές καταστάσεις με επίφαση εκσυγχρονισμού.
 Συστήματα  ελέγχου και αξιολόγησης των υπηρεσιών που παρέχουν τα νοσοκομεία. Βεβαίως αυτά θα συνοδεύονται με νέους πρότυπους  οργανισμούς νοσοκομείων, μηχανογράφηση υπηρεσιών  και λειτουργιών των νοσοκομείων αυτονόητα πράγματα, λειτουργία  του διπλογραφικού συστήματος και των κλειστών προϋπολογισμών. Θα μπορούσα να το αναλύσω, αλλά δεν υπάρχει χρόνος.
 Κύριοι συνάδελφοι, η αναβάθμιση των νοσοκομείων, η οργάνωση και λειτουργία τους με σύγχρονα πρότυπα συστήματα θα έχει αντίκτυπο στο επίπεδο των υπηρεσιών που προσφέρουν μόνο όμως στο μέτρο που δεν θα συνεχίσουν να πνίγονται στην κυριολεξία, από το πλήθος περιστατικών που δεν απαιτούν νοσοκομειακή φροντίδα. Γι'αυτό και θα πορευτούμε με επιμονή για μια δημόσια υγεία κοντά στον πολίτη. Αυτό θα το καταφέρουμε μέσα από τη λειτουργία ενός αποτελεσματικού δικτύου πρωτοβάθμιας υγειονομικής φροντίδας τόσο στην ύπαιθρο, όσο και στα αστικά κέντρα.
 Θα προχωρήσουμε, κύριοι συνάδελφοι, με ένα ΕΣΥ διαρθρωμένοεπιτέλους σε περιφερειακό επίπεδο, επίπεδο στο οποίο θα ασκείται η περιφερειακή πολιτική υγείας, όπως συμβαίνει σε όλες τις χώρες της Ευρώπης εγκαταλείποντας το σημερινό, αναποτελεσματικό συγκεντρωτικό επίπεδο.
Δεν μπορεί να υπάρχει η βελτίωση των νοσοκομείων παρεμπιπτόντως ανσυνεχίσει να συμβαίνει αυτό που ίσως είναι παγκόσμια πρωτοτυπία -πανευρωπαϊκή πάντως είναι- τα κεντρικά νοσοκομεία στην Αθήνα να παράσχουν τριτοβάθμια, δευτεροβάθμια και πρωτοβάθμια ταυτόχρονα φροντίδα υγείας. Αν δεν δημιουργηθούν αυτά τα αναχώματα, νομίζω ότι όλοι μας θα οικοδομούμε σε αφέλειες.
 Βεβαίως, ο επόμενος στόχος μας θα είναι να δουλέψουμε για μια δημόσιαυγεία επαγγελματιών. Η καρδιά του συστήματος υγείας είναι οι άνθρωποι που το υπηρετούν. Γι'αυτό θα προχωρήσουμε στην ορθολογική στελέχωση υπηρεσιών υγείας και την ταυτόχρονη αναβάθμιση του προσωπικού τους.
 Θα προχωρήσουμε ακόμα σε μια ολοκληρωμένη πολιτική προσωπικού η οποία εντελώς ενδεικτικά πάντα θα κινηθεί στις ακόλουθες αρχές: Ουσιαστικός έλεγχος και αξιολόγηση της ατομικής και συλλογικής προσφοράς τους, έξω από προστασίες και μάλιστα καθολικού τύπου που ακούσαμε χθές από τον Αρχηγό της Αξιωματικής Αντιπολίτευσης. Και επιτρέψτε μου να πω ότι ήταν λάθος η αναφορά.
Συνεχής κατάρτιση των στελεχών του Ε.Σ.Υ. για να ενσωματώνουν τιςνέες εξελίξεις της επιστήμης και των τεχνολογιών.
 Αυστηρή εφαρμογή των νόμων σε φαινόμενα διαφθοράς και κακοδιοίκησης και υιοθέτηση πλέγματος σύγχρονων οργανωτικών μέτρων για την αποτροπή τους όπως ισχύει σε όλες τις χώρες του κόσμου.
  Καθιέρωση συστήματος ανταμοιβής σε σχέση με την ανταποδοτικότητα. Μιλώ για αρχές και είναι ενδεικτικές.
 Βεβαίως, θα δουλέψουμε ακόμη για μια δημόσια υγεία και πρόνοιαενταγμένη στο δίκτυ της κοινωνικής προστασίας και θα πορευθούμε πράγματι έχοντας στο νού μας ότι οι ευπαθείς ομάδες πληθυσμού, όσοι κινδυνεύουν από τον κοινωνικό αποκλεισμό, τα άτομα με ειδικές ανάγκες, η οικογένεια, το παιδί, οι ηλικιωμένοι και ο κάθε πολίτης που σε μια στιγμή της ζωής τους έχουν την ανάγκη κοινωνικής προστασίας. Αυτοί όλοι αποτελούν στόχους για την ανάπτυξη ενός αποτελεσματικού δικτύου κοινωνικής φροντίδας. 'Ομως, ενός δικτύου που δεν θα είναι κυρωτικός μηχανισμός παροχών και μια διοικητική διαδικασία έγκρισης προγραμμάτων, αλλά που θα διασφαλίζει ίσες ευκαιρίες για την οικονομική και κοινωνική ένταξη, ενός δικτύου που θα συναποτελείται από ευέλικτες και καινοτόμες υπηρεσίες αποκεντρωμένες και αυτές στο επίπεδο των θεσμών αντιπροσώπευσης.
Κυρίες και κύριοι, επειδή και ο Πρωθυπουργός τόνισε την ανάγκη ναπάμε σε μια μεταρρύθμιση στο Εθνικό Σύστημα Υγείας, θα πρέπει να πω ότι η μεταρρύθμιση του Ε.Σ.Υ., την οποία θα προχωρήσουμε, είναι μια σκληρή αναγκαιότητα της εποχής. Γι'αυτό η Κυβέρνηση θα προχωρήσει αποφασιστικά να διασφαλίσει τη λειτουργία ενός συστήματος υγείας που θα λειτουργεί με διάρκεια, όχι πρόσκαιρη, αλλά σε βάθος χρόνου.
 'Ηδη υπάρχει εμπειρία και έχουν κατατεθεί κατά καιρούς ενδιαφέρουσες προτάσεις τα προηγούμενα χρόνια. Θα προχωρήσουμε όμως και θέλω να είμαι σαφής σ'αυτό, μέσα από μια σοβαρή μελέτη και συνεννόηση με όλους τους εμπλεκόμενους φορείς και μέσα από μια ευρεία κοινωνική συναίνεση. Δεν θα περιοριστούμε σε μια σειρά διατάξεων που θα περιέχονται σε κάποια νομοθετικά κείμενα που θα κατατεθούν στη Βουλή.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδροςτης Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ) Θα προχωρήσουμε με ένα συνολικό και συγκροτημένο πρόγραμμα με εγγυημένη οικονομική και διοικητική υποστήριξη, με χρονοστόχευση και συγκεκριμένα μέτρα, με συνεχή έλεγχο και αξιολόγηση της πορείας της ίδιας της μεταρρύθμισης, όπως πρέπει να προχωρούν όλες οι μεταρρυθμίσεις στην εποχή μας. Δεν θα αργήσουμε, αλλά ούτε και θα βιαστούμε. Σίγουρα, όμως κάτι καινούριο πρέπει να γεννηθεί, γιατί το χρωστάμε στον απλό 'Ελληνα πολίτη.
 Υπάρχουν, όπως ξέρουμε όλοι μας δουλείες και παγιδεύσεις στο σημερινό σύστημα. Η ατμόσφαιρα και οι ανάγκες των καιρών επιβάλλουν ουσιαστικές αλλαγές. Και θέλω να πω έτσι καθαρά από αυτό το Βήμα, ότι δεν υπάρχει τίποτα αδιαπραγμάτευτο. Το μόνο αδιαπραγμάτευτο είναι το δημόσιοσυμφέρον και ο απλός 'Ελληνας πολίτης.
 Αγαπητοί συνάδελφοι, η κίνηση της Ελλάδος όλα αυτά τα τελευταία χρόνια μοιάζει με ένα εκκρεμές ανάμεσα στον εξελιγμένο και στον τρίτο κόσμο. Οι κρίσεις που βιώσαμε τα τελευταία χρόνια σε κάθε απόπειρα εξορθολογισμού, δείχνουν ότι η πορεία της Ελλάδος μέσα στη νέα Ευρώπη δεν είναι και δεν μπορεί να θεωρείται κατά την άποψή μου δεδομένη. Αυτό είναι το πραγματικό νόημα της πολυσυζητημένης εντός της ΟΝΕ εποχής και αυτό είναι το έργο που η Κυβέρνησή μας καλείται από σήμερα κι'όλας να πραγματώσει.
 Τα επιτεύγματα -γιατί υπάρχουν επιτεύγματα και τα έχει αναγνωρίσει ο ελληνικός λαός δίνοντας για τρίτη φορά ξανά την εμπιστοσύνη του στο ΠΑ.ΣΟ.Κ.- των τελευταίων αυτών έξι χρόνων, δεν είναι αμελητέα. Σε αυτάεπάνω, που με κόπο θεμελιώσαμε πρέπει να χτίσουμε τη νέα πραγματικότητα και να κρατήσουμε την Ελλάδα στη θέση του εκκρεμούς που προσεγγίζει τον εξελιγμένο κόσμο. Αυτό είναι απόφαση της ελληνικής κοινωνίας. Ευχαριστώ. (Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Κωνσταντίνος Βρεττός): Η κ. Μαριέτα Γιαννάκου-Κουτσίκουέχει το λόγο.
ΜΑΡΙΕΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Πρόεδρε, κυρίες και κύριοισυνάδελφοι, οι προγραμματικές δηλώσεις της Κυβέρνησης εκφράστηκαν μάλλον με άνευρο πολιτικό λόγο και αρκετά ασαφή. Και θέλω να το τεκμηριώσω αυτό, γιατί δεν είναι σωστό να κατηγορείται η Αντιπολίτευση ότι, ενώ η Κυβέρνηση δήθεν έχει συγκεκριμένα προγράμματα και οράματα και αυτονοήτως τεκμαίρεται εξ αυτού ότι θα υπάρχει και εκτελεστότητα, δεν θέλει να συμφωνήσει για μια εκσυγχρονιστική πορεία της χώρας.
 Θα αρχίσω από αυτό που μόλις είπε ο Υπουργός ο κ. Παπαδόπουλος. Είπε ότι η πορεία της Ελλάδος στην Ευρώπη δεν είναι δεδομένη. Σαφέστατα η πορεία κανενός στην Ευρώπη δεν είναι δεδομένη αν δεν παρακολουθεί το σύστημα. Το γεγονός παραδείγματος χάρη, ότι δεν είμαστε στην ΟΝΕ και στα κέντρα λήψης αποφάσεων την τελευταία διετία, είναι ένα σοβαρό μεινέκτημα, άσχετα από το ότι θα υπάρξει η ένταξη της Ελλάδος στην ΟΝΕ.
 Είναι μία μεγάλη ευκαιρία και μία συνεχής διαπραγμάτευση.
 Για να δούμε. 'Εχουμε εκμεταλλευθεί τη συγκεκριμένη ευκαιρία. Ο Πρωθυπουργός μίλησε για την ισχύ μας στην Ευρωπαϊκή 'Ενωση. Πράγματι σήμερα το ισχυρότερο χαρτί της Ελλάδας είναι η Ευρωπαϊκή 'Ενωση, γιατί είναι ένα πεδίο στο οποίο με σχετική ισοτιμία λαμβάνονται οι αποφάσεις, γιατί αν είναι κανείς ικανός διαπραγματευτής και αν πορεύεται με ταχύτητα μπορεί να ενισχύει τη δύναμή του και τη φωνή του.
 Λέγει ο Πρωθυπουργός. Το 2004 θα έχουμε φτιάξει μία Ελλάδα και μια κοινωνία που δεν θα θυμίζει σε τίποτα το 1994. Ελπίζω δεν εννοεί επί το αρνητικότερο. Αλλά να έχει αλλάξει την ελληνική κοινωνία το 2004, αυτό αποκλείεται. Είναι ένα πολύ μεγάλο ψέμα.
 Ποια Ελλάδα θέλουμε, είπε ο Πρωθυπουργός, στη διεθνή σκηνή, στην παγκοσμιοποιημένη οικονομία στην Ευρώπη; Ο δε Υπουργός των Εξωτερικών είπε, ότι θα ασκήσουμε πολιτική αρχών.
 Κυρίες και κύριοι συνάδελφοι, η Κυβέρνηση έχει κατ'αρχήν υποχρέωση να ασκήσει πολιτική ζωτικών συμφερόντων και γι'αυτό δεν μας είπε τίποτα, ούτε ο κύριος Πρωθυπουργός ούτε ο κύριος Υπουργός των Εξωτερικών. Η Κυβέρνηση δεν είναι φιλανθρωπικό ίδρυμα, ούτε το ελληνικό κράτος. Οφείλει να ασκήσει πολιτική συμφερόντων.
  Ποια Ευρώπη θέλουμε, είπε εν συνεχεία. Και δεν έδωσε καμία απάντηση.  'Εχει σκεφτεί η ελληνική Κυβέρνηση όταν μιλάει για διεύρυνση μέχρι πού θα πάει η διεύρυνση, ποια είναι τα σύνορα της Ευρώπης, ποια Ευρώπη θέλουμε; 'Εχει σκεφτεί όταν πολιτικά υποστηρίζει τη διεύρυνση, ποια συμφέροντα ταυτόχρονα θίγονται για τα οποία πρέπει να δημιουργήσει τους μηχανισμούς για να τα προστατεύσει; Παραδείγματος χάρη υπάρχει συλλογισμός γύρω από το ότι η Πολωνία θα πάρει το 50% των αγροτικών επιδοτήσεων όταν γίνει μέλος; Ποια είναι η συμμετοχή της Ελλάδος στη διαπραγμάτευση και η ενημέρωσή της; Γιατί η ελληνική Κυβέρνηση δεν εγνώριζε ότι η ευρωπαϊκή επιτροπή προσερχόμενη στο Σιάτλ είχε απελευθερώσει τα βορειαφρικανικά προϊόντα που κυρίως πλήττουν την Ελλάδα, ενώ οι υπόλοιπες μεσογειακές χώρες πωλούν αυτοκίνητα και τεχνολογία στη Βόρειο Αφρική και δεν τους ενδιαφέρει αν εισάγουν πορτοκάλια; Αυτές, είναι πραγματικότητες καθημερινές. Η Ευρώπη είναι ένας μηχανισμός, εν συνεχεί λειτουργία, μια διαπραγμάτευση όπως είπα πριν και τα συμφέροντα πρέπει να υπηρετούνται κάθε στιγμή. Δεν απαντάει, λοιπόν, η Κυβέρνηση πώς αντιμετωπίζει τη διεύρυνση, ίσως γιατί δεν θέλει να απαντήσει για τις αποφάσεις του Ελσίνκι. Πώς δηλαδή εξηγείται το γεγονός ότι επί πέντε χρόνια κρατούσαμε τα χρηματοδοτικά πρωτόκολλα για την Τουρκία, όχι σπουδαία ποσά, αλλά μέσα σε μια νύχτα δώσαμε και τηδιεύρυνση χωρίς να ικανοποιηθεί κανένα άμεσο τουλάχιστον συμφέρον μας. Μίλησε ο Υπουργός Εξωτερικών για το χάρτη των ανθρωπίνων δικαιωμάτωνκαι θέλω να τον διορθώσω. Δεν υπάρχει χάρτης ανθρωπίνων δικαιωμάτων, υπάρχει χάρτης θεμελιωδών δικαιωμάτων και η Κυβέρνηση που έχει κάνει τις προτάσεις που ακόμα δεν τις γνωρίζουμε όφειλε τουλάχιστον να δει αν αυτά τα θεμελιώδη δικαιώματα, όπως προχωρούν μπορούν να έλθουν σε αντίθεση με το Σύνταγμα ή και με αυτά που προβλέπονται για την αναθεώρηση και να ενημερώσει ήδη και την Αντιπολίτευση όλων των πλευρών. Αλλά ξέχασε να μας πει ότι η προενταξιακή βοήθεια στην Κύπρο είχε μπει στο κεφάλαιο για τις τρίτες χώρες επί τόσα χρόνια και τώρα με προσπάθειες του Κοινοβουλίου μπαίνει στο προενταξιακό κεφάλαιο. Γιατί άραγε; Αφού η Κύπρος έχει περατώσει τα δώδεκα θέματα στη διαπραγμάτευσή της από τα τριάντα που υπάρχουν και θεωρείται ικανή να ενταχθεί στην Οικονομική και Νομισματική 'Ενωση; Μίλησε για τα Βαλκάνια ο Πρωθυπουργός και ο Υπουργός. Η Ελλάδα πρέπει να κινηθεί στα Βαλκάνια και να παίξει ρόλο.
 Κυρίες και κύριοι συνάδελφοι, όταν κάποιος θέτει στόχους πρέπει να βρίσκει και τον τρόπο να τους υπηρετήσει. Και οι στόχοι δεν μπορούν να υπηρετηθούν με μεγαλόστομες διακηρύξεις. Τα Βαλκάνια δεν έχουν άμεση και απόλυτη ανάγκη μόνο από την Ελλάδα. Οι βαλκανικές χώρες ασφαλώς σε ορισμένα ζητήματα θα προτιμήσουν τη συνεργασία με τη Γερμανία ή με τις μεγάλες ισχυρές χώρες και όχι με την Ελλάδα, αν η Ελλάδα δεν έχει μία συνεπή και σαφή παρουσία και μάλιστα μια παρουσία που έχει σχέση με τα συμφέροντά τους.  'Αρα δεν παριστάνει τον επιτήδειο ουδέτερο στην περιοχή, αλλά κινείται με κατεύθυνση εκτός από τα ευρύτερα συμφέροντα της περιοχής και τα δικά της γενικότερα στην Ευρώπη και στον κόσμο. Υπάρχει η "ρεάλ πολιτίκ" πραγματικά ή κρυβόμαστε πίσω από το δάκτυλό μας; Εκτός αν δεν την προκρίνουμε.
 Μίλησε για την Τουρκία ο κύριος Υπουργός. Εμείς θέλουμε το διάλογο με την Τουρκία και τη συνεργασία σε επίπεδα χαμηλής πολιτικής, στο εμπόριο, στη βιομηχανία, στο περιβάλλον. Αλλά έχει αναρωτηθεί με βάση όσα έγιναν από το Δεκέμβριο μέχρι τώρα, μήπως η Τουρκία θέλει να μπει στην Ευρώπη όπως είναι, χωρίς τα κριτήρια της Κοπεγχάγης; Και ποιες δικλείδες ασφαλείας υπάρχουν για να εμποδιστεί αυτό από το σύνολο της Ευρώπης, όταν ο λόγος για τον οποίο δόθηκε η υποψηφιότητα είναι ορισμένες πιέσεις έξωθεν της Ευρώπης και όχι η πεποίθηση ότι η Τουρκία μπορεί να γίνει μέλος της Ευρωπαϊκής 'Ενωσης; Στην Οικονομική και Νομισματική 'Ενωση, κυρίες και κύριοι, δεν ελέχθη τίποτε για το σύμφωνο σταθερότητος, αλλά κυρίως για τη βασική αρχή,  την οικονομική ένωση πρέπει να κινούμεθα με τις ίδιες οικονομικές πολιτικές προς τον ίδιο στόχο. Πώς θα ικανοποιηθούν τα ζητήματα που έχουν σχέση με τον ανταγωνισμό; Υπάρχει αντιμονοπωλιακή πολιτική; Δεν υπάρχει μέχρι σήμερα.  Πώς σκοπεύει η Κυβέρνηση να δημιουργήσει μία πραγματική αντιμονοπωλιακή πολιτική ή σκοπός είναι τα κρατικά μονοπώλια να γίνουν ιδιωτικά; Γιατί αυτό είναι χειρότερο.
Στο ίδιο πλαίσιο δεν ελέχθη τίποτε ουσιαστικό για την κοινωνία τηςπληροφορίας.
Κυρίες και κύριοι συνάδελφοι, είναι βασικός και καθοριστικόςπαράγοντας η κοινωνία της πληροφορίας για να μπορεί η Ελλάδα να πορεύεται μέσα στην Ευρώπη και να μην υπάρχει το ερώτημα που είπε ο Υπουργός πριν και ορθώς το έθεσε επ' ευκαιρία όσων είπε για την υγεία. Αλλά αυτό ισχύει για όλους τους τομείς. Διότι η κοινωνία της πληροφορίας αρχίζει από την πρώτη στιγμή που αρχίζουν να μαθαίνουν οι άνθρωποι. 'Αρα πχ. δεν υπάρχει εκπαιδευτική μεταρρύθμιση που δεν αρχίζει από το δημοτικό σχολείο.
 Η κοινωνία της πληροφορίας κινείται στο χώρο της γνώσης όπου αυτοί που έχουν τη γνώση και θα είναι πλούσιοι σ' αυτήν και άλλοι που θα είναι φτωχοί θα έχουν τεράστια απόσταση μεταξύ τους όπως ακριβώς μεγαλώνει σήμερα η απόσταση ανάμεσα στον ανεπτυγμένο και στον τρίτο κόσμο.
Πως θα υπηρετηθεί το νέο μοντέλο οικονομίας και ανάπτυξης μέσω τωντηλεπικοινωνιών, του ΙΝΤΕΡΝΕΤ και του ηλεκτρονικού εμπορίου; Τί έχει γίνει γι' αυτό; Πως και γιατί ελάχιστες επιχειρήσεις μόνο στο Λεκανοπέδιο και επιχειρήσεις με τεράστιο δυναμικό ωφελούνται από τα προγράμματα παραδείγματος χάρη για τις νέες τεχνολογίες της 'Ενωσης ή το πρόγραμμα Ευρώπη, ενώ κανένας δεν έχει ιδέα στην περιφέρεια αφού υποτίθεται ότι θέλουμε να κλείσουμε την ψαλίδα που υπάρχει ανάμεσα στο κέντρο και σ'αυτήν; Ποια είναι η πρόσβαση των νέων αυτήν τη στιγμή στο διαδίκτυο και πως αντιμετωπίζονται οι κίνδυνοι που προέρχονται από αυτό; Για να γίνουν αυτά κυρίες και κύριοι συνάδελφοι, πρέπει να αναμορφωθεί και το φορολογικό πλαίσιο και το νομοθετικό πλαίσιο για να προσελκυστούν επενδύσεις. 'Οταν αυτήν τη στιγμή οι ίδιες οι ΗνωμένεςΠολιτείες και η Ιρλανδία με χαμηλή φορολόγηση προσελκύουν επενδύσεις υψηλής και νέας τεχνολογίας τί κάνει η Ελλάδα σχετικά; Γιατί δεν ενημερώνει τις επιχειρήσεις για να δημιουργηθούν νέες κοινοπραξίες και γιατί δεν ενημερώνει στην περιφέρεια όσους ασχολούνται με την κατάρτιση και εκπαίδευση; Πως θα υπηρετηθούν οι θεσμοί και οι υπηρεσίες και πως θα γίνει ουσιαστικά παραγωγικός τομέας ο τουρισμός; Αυτά είναι μερικά από τα θέματα που μας κάνουν να αισθανόμαστε ότι ηΚυβέρνηση δεν έχει τίποτα να πει. Πορεύεται μάλλον με πυξίδα την Ευρωπαϊκή 'Ενωση όπως περιγράφει τον οικονομικό και κοινωνικό χώρο.  Είναι ένας καλός δρόμος, ένα καλό πλαίσιο μέσα στο οποίο η Νέα Δημοκρατία είχε την τύχη να εντάξει τη χώρα. Δεν αρκεί όμως. Είναι ένα σκληρό, ανταγωνιστικό παιχνίδι και εκεί δεν υπάρχει απάντηση.
 'Ισως η Κυβέρνηση να αναζητά τώρα τον τρόπο με τον οποίο θα υπηρετήσει παραδείγματος χάρη την κοινωνία της πληροφορίας. Μόνο που τότε το 2004 μπορεί να είναι διαφορετική η κοινωνία αλλά μετά βεβαιότητος δεν θα είναι καλύτερη. Σε μια τέτοια κοινωνία εμείς δεν θέλουμε να συμβάλουμε στηρίζοντας τις προγραμματικές δηλώσεις της Κυβέρνησης.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Ο κ. Κατσιλιέρης έχει το λόγο. 
ΠΕΤΡΟΣ ΚΑΤΣΙΛΙΕΡΗΣ: Κύριε Πρόεδρε, αγαπητοί συνάδελφοι, η τρίτη κατάσειρά νίκη του ΠΑΣΟΚ σε εθνικές εκλογικές αναμετρήσεις, από τη μια μεριά δεν έχει ανάλογο προηγούμενο στα πολιτικά πράγματα της χώρας μας, ενώ από την άλλη καταδεικνύει πως πρόταση ΠΑΣΟΚ για το σήμερα και το αύριο της ελληνικής κοινωνίας εκφράζει αυθεντικά πλειοψηφικές δυνάμεις του ελληνικού λαού.
Η πρωτοφανής για τα πολιτικά δεδομένα αύξηση των δυνάμεων του ΠΑΣΟΚπαρ' όλην την πολύχρονη κυβερνητική του θητεία, αποδεικνύει πως οι 'Ελληνες πολίτες ψήφισαν όχι με γνώμονα την αρνητική ψήφο, αλλά με θετικά κριτήρια αποτίμησης του κυβερνητικού έργου και εμπιστοσύνης στην προοπτική που εγγυάται το αύριο της χώρας, την πολιτική πρόταση του ΠΑΣΟΚ.
Η ουσιαστική απόρριψη από την πλειοψηφία του ελληνικού λαού τηςλαϊκίστικης πλειοδοσίας και της εύκολης δημαγωγίας με την οποία επιχείρησε να πραγματοποιήσει την εφόρμησή της προς την εξουσία η Αξιωματική Αντιπολίτευση και η ηγεσία της πιστοποιεί πως οι 'Ελληνες πολίτες επιβράβευσαν την καθαρότητα του πολιτικού λόγου του ΠΑΣΟΚ και του Πρωθυπουργού Κώστα Σημίτη.
 Τα τρία αυτά ποιοτικά χαρακτηριστικά του εκλογικού αποτελέσματος της 9ης Απριλίου σηματοδοτούν τη διαμόρφωση μιας νέα πραγματικότητας στο πολιτικό σύστημα της χώρα μας. Καταρρίπτουν τις ανιστόρητες επικλήσεις περί "καθεστώτος ΠΑΣΟΚ" που αποτέλεσαν τα ρητορικά πυροτεχνήματα της αντιπολιτευτικής υπερβολής του κόμματος της Νέας Δημοκρατίας και που δυστυχώς επανελήφθησαν και χθες από τον κ. Καραμανλή από αυτό εδώ το Βήμα.
 Ο Αρχηγός της Νέας Δημοκρατίας φαίνεται ότι δεν έλαβε το μήνυμα του ελληνικού λαού που απαιτεί ποιοτική αναβάθμιση του πολιτικού διαλόγου στην πατρίδα μας, όπου πλέον όλες οι πολιτικές δυνάμεις καλούνται να συνεισφέρουν στην προσπάθεια για την επίτευξη των μεγάλων εθνικών στόχων τώρα στην αφετηρία του νέου αιώνα.
 Αγαπητοί συνάδελφοι, το εκλογικό αποτέλεσμα της 9ης Απριλίου δεν υπήρξε τυχαίο. Με την ετυμηγορία της η πλειοψηφία του ελληνικού λαού επικύρωσε το μεγάλο επίτευγμα της εκπλήρωσης των στόχων για την ένταξη της χώρας μας στην ΟΝΕ. Επιβράβευσε τη στρατηγική επιλογή μας για το νέο ρόλο της Ελλάδας στην Ευρώπη και τα Βαλκάνια όπου η χώρα μας κατέστη δύναμη ευθύνης και παράγοντας σταθερότητας και ασφάλειας. Επικύρωσε τα θετικά αποτελέσματα των προσπαθειών για τον ολόπλευρο εκσυγχρονισμό της ελληνικής οικονομίας και κοινωνίας, καθώς και τις τολμηρές προσπάθειες για τη θεμελίωση μιας νέας κατεύθυνσης του κοινωνικού κράτους στην πατρίδα μας, αποδοκιμάζοντας στην πράξη την καταστροφολογία και την εύκολη δημαγωγία της αντιπολίτευσης στον τομέα αυτό.
 Παράλληλα, με την ετυμηγορία της 9ης Απριλίου η πλειοψηφία του ελληνικού λαού αποδέχθηκε τις νέες προτεραιότητες για το αύριο -που κατέθεσε το ΠΑ.ΣΟ.Κ. με το πρόγραμμά του για την Ελλάδα του 21ου αιώνακαι εξέφρασε την εμπιστοσύνη της πως αυτές θα γίνουν πράξη όπως συνέβη και με τις δεσμεύσεις της προηγούμενης τετραετίας.
  Οι νέες προτεραιότητες για την Ελλάδα του 21ου αιώνα, όπως περιγράφονται με σαφήνεια από τον Πρωθυπουργό στις προγραμματικές δηλώσεις της Κυβέρνησης που συζητάμε αυτές τις ημέρες, είναι: Πρώτον, η αναβάθμιση της θέσης της Ελλάδας στην Ευρωπαϊκή 'Ενωση μετην ισότιμη συμμετοχή μας στην ΟΝΕ που αποτελεί τη δική μας εθνική στρατηγική απάντηση στη μεγάλη πρόκληση της παγκοσμιοποίησης.
  Δεύτερον, η υλοποίηση μιας ολοκληρωμένης στρατηγικής ανταγωνιστικότητας σε όλους τους τομείς με στόχο να δώσουμε ώθηση στην ποιότητα και την ανάπτυξη της ελληνικής παραγωγής επιτυγχάνοντας την ολόπλευρη ανάπτυξη της ελληνικής κοινωνίας και τη σύγκλιση των ελληνικών περιφερειών με τους ευρωπαϊκούς μέσους όρους.
 Τρίτον, η μεγάλη μάχη κατά της ανεργίας με ένα συνδυασμό επιτάχυνσης των ρυθμών ανάπτυξης και θεσμικών αλλαγών έτσι ώστε να αντιμετωπιστεί αυτό το μεγάλο κοινωνικό πρόβλημα.
 Τέταρτον, η ανταπόκριση στις πολύπλευρες απαιτήσεις της σύγχρονης κοινωνίας της γνώσης, της κοινωνίας της πληροφορίας με την ολοκλήρωση της εκπαιδευτικής μεταρρύθμισης που ήδη έχει ξεκινήσει και με την υιοθέτηση των αναγκαίων προσαρμογών που θα προκύπτουν κάθε φορά από την εμπειρία της εφαρμογής της.
 Πέμπτον, η ανάπτυξη και η ολοκλήρωση του κοινωνικού κράτους ώστε να γίνει πράξη το όραμά μας για κοινωνική δικαιοσύνη. Στην κατεύθυνση αυτή εντάσσεται η απόφαση της Κυβέρνησης η επόμενη τετραετία να είναι τετραετία αναδιανομής του εθνικού πλούτου, τετραετία απασχόλησης και κατοχύρωσης του δικαιώματος όλων των πολιτών σε ένα διασφαλισμένο δίχτυ κοινωνικής προστασίας.
Στο επίκεντρο αυτών των νέων προτεραιοτήτων της νέας τετραετίας τηςΚυβέρνησης του ΠΑ.ΣΟ.Κ. είναι ο άνθρωπος, ο πολίτης. Το νέο πλαίσιο της πολιτικής μας και οι νέες ιεραρχημένες προτεραιότητές της σηματοδοτούν ακριβώς τη μεγάλη στροφή προς τον άνθρωπο και τις ανάγκες του, προς τον πολίτη και τα δικαιώματά του. Διότι για εμάς η οικονομική ανάπτυξη δεν αποτελεί έναν απλό ποσοτικό στόχο, δεν αποτελεί αυτοσκοπό. Είναι το μέσο για την αύξηση της κοινωνικής ευημερίας, για τη βελτίωση του επιπέδου ζωής κάθε Ελληνίδας και κάθε 'Ελληνα, για την υλοποίηση της μόνιμης επιδίωξής μας για τη δημιουργία μιας κοινωνίας ελευθερίας και αλληλεγγύης.
 Αγαπητοί συνάδελφοι, αυτές οι νέες προτεραιότητες της πολιτικής της Κυβέρνησης για τη νέα τετραετία απαντούν σε συγκεκριμένα προβλήματα που αντιμετωπίζει σήμερα η ελληνική κοινωνία. Ταυτόχρονα, όμως, έχουμε χρέος σήμερα να δημιουργήσουμε τις προϋποθέσεις για να αντιμετωπίσουμε τα νέα ζητήματα του μέλλοντος.
 Γι' αυτό πιστεύω πως τώρα, σε αυτήν τη νέα τετραετία της Κυβέρνησης που συμπίπτει με την απαρχή ενός καινούριου αιώνα ραγδαίων αλλαγών και εμφάνισης νέου τύπου προβλημάτων, έχουμε χρέος ταυτόχρονα με την προσπάθειά μας για την επίτευξη των βασικών προτεραιοτήτων, να θέσουμε νέους στόχους για την έγκαιρη αντιμετώπιση των νέων προβλημάτων.
 Τα σημαντικότερα από αυτά είναι: Πρώτον, η αξιοποίηση της ελληνικής περιφέρειας προκειμένου να αναδειχθεί σε εφαλτήριο για την αναβάθμιση της παρουσίας της χώρας μας στον ευρύτερο γεωπολιτικό περίγυρο. Για παράδειγμα, μιλώντας για την περιφέρεια Πελοποννήσου στην οποία ανήκει ο Νομός Μεσσηνίας όπου και εκλέγομαι, πιστεύω ακράδαντα πως πρέπει να αποτελέσει αιχμή του δόρατος μιας συγκροτημένης εθνικής πολιτικής ανάπτυξης και συνεργασίας με τις χώρες της Νοτιοανατολικής Μεσογείου.
Στην κατεύθυνση αυτή έργα όπως το πανεπιστήμιο Πελοποννήσου που θαδώσει τη δυνατότητα δημιουργίας υψηλών προδιαγραφών ανθρώπινου δυναμικού, η κατασκευή της Ιόνιας Oδού που θα συνδέει την Καλαμάτα με την Κακαβιά και θα συμβάλει αποφασιστικά στην ανάπτυξη των συνδυασμένων μεταφορών και πρωτοβουλίες με έμφαση στην αξιοποίηση των δυνατοτήτων που παρέχουν οι νέες τεχνολογίες, αποτελούν κινήσεις απαραίτητες για να κερδίσουμε το μεγάλο στοίχημα της ισόρροπης ανάπτυξης και προς το Βορρά αλλά και προς το Νότο, και προς την Ανατολική, αλλά και προς τη Δυτική Ελλάδα. Δεύτερον, η ανασυγκρότηση της υπαίθρου και η ανάπτυξη της αγροτικήςμας οικονομίας. 'Ηδη η Κυβέρνηση έχει εξασφαλίσει στο πλαίσιο της "Ατζέντα 2000" 9,5 τρισεκατομμύρια δραχμές ακριβώς γι'αυτό το σκοπό. Εκείνο που χρειάζεται όμως είναι να υλοποιηθούν στην κατεύθυνση αυτή οι πολιτικές που όχι μόνο θα επιτρέψουν στον 'Ελληνα αγρότη να αναπτύξει την επιχειρηματικότητά του και να αναβαθμίσει τη διεθνή ανταγωνιστικότητα των προϊόντών του, αλλά ταυτόχρονα και να βελτιώσει την ποιότητα ζωής του στην ύπαιθρο. Η μη ανασυγκρότηση της υπαίθρου θα οδηγήσει σε δυσβάσταχτο εθνικό κόστος και γι'αυτό η ουσιαστική αλλαγή του προσώπου της υπαίθρου είναι όρος εθνικής επιβίωσης.
 Τρίτον, η αντιμετώπιση του σύνθετου προβλήματος των δημογραφικών πιέσεων που θέτει ενώπιόν μας το γεγονός της μετάλλαξης της χώρας μας από χώρα μεταναστών σε χώρα προορισμού για μετανάστες από άλλες χώρες. Καλούμαστε να διαμορφώσουμε μία εθνική μεταναστευτική πολιτική που θα διατηρήσει το βαθιά ανθρωπιστικό και ανοιχτό χαρακτήρα της και ταυτόχρονα θα διαμορφώσει τις προϋποθέσεις αποφυγής του κινδύνου διατάραξης του κοινωνικού μας ιστού. Μία σχεδιασμένη πολιτική εκπαίδευσης, ασφάλειας και κοινωνικής αλληλεγγύης πρέπει να είναι η απάντησή μας σ'αυτήν τη μεγάλη πρόκληση.
 Αγαπητοί συνάδελφοι, το μέλλον έχει ξεκινήσει. Ο τόπος μας βαδίζει προς το αύριο με αυτοπεποίθηση, με σιγουριά, με ασφάλεια. Η Ελλάδα χάρη στο έργο που επιτέλεσαν οι κυβερνήσεις του ΠΑΣΟΚ των προηγούμενων χρόνων άλλαξε όψη. 'Εσπασε το φαύλο κύκλο της χρόνιας υπανάπτυξης, της μιζέριας, της υστέρησης.
 Με τις προγραμματικές δηλώσεις της νέας Κυβέρνησης του ΠΑΣΟΚ που παρουσίασε ο Πρωθυπουργός, η Ελλάδα κάνει ένα μεγάλο άλμα προς τη νέα εποχή. Συνεχίζει το δρόμο προς την ανάπτυξη, την ευημερία, την κοινωνική δικαιοσύνη. Η υπερψήφιση των προγραμματικών δηλώσεων της Κυβέρνησης δεν αποτελεί κομματικό καθήκον, αποτελεί εθνικό χρέος. Αποτελεί κατάφαση στις νέες προοπτικές που διανοίγονται για την Ελλάδα στην Ευρώπη του 21ου αιώνα. Ευχαριστώ πολύ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Βρεττός): Ο κ. Κορκολόπουλος έχει το λόγο. 
ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Κυρίες και κύριοι συνάδελφοι, ακούγοντας τονπροηγούμενο ομιλητή, το συνάδελφο από το Νομό Μεσσηνίας, δεν μπορώ να κρύψω ότι ένιωσα την ανάγκη να αναφερθώ στις μεταμορφώσεις του Οβίδιου, όπου εκεί με το στόμα της μάγισσας Μήδειας λέει ότι ακόμα και το φεγγάρι με τις λέξεις μπορείς να κατεβάσεις στη γη. Κάπως έτσι θα είναι και η Ιόνια Οδός Κακαβιά-Καλαμάτα. 'Ομως δεν θα μπορέσουμε να είμαστε στη ζωή μετά από τόσες δεκαετίες για να δούμε ποιος έχει δίκιο.
ΠΕΤΡΟΣ ΚΑΤΣΙΛΙΕΡΗΣ: 'Ηδη έχει αρχίσει με το τρίτο Κοινοτικό ΠλαίσιοΣτήριξης.
 ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Κυρίες και κύριοι συνάδελφοι, ο κύριος Πρωθυπουργός στις προγραμματικες του δηλώσεις απέφυγε να αναφερθεί στην ανάγκη αναθεώρησης του συστήματος παραγωγής των δημοσίων έργων. Δεν μας είπε εάν η Κυβέρνηση προτίθεται παραδείγματος χάρη να αλλάξει το νόμο περί απευθείας ανάθεσης των μελετών.
 Δεν αμφισβητώ την εντιμότητα του κυρίου Πρωθυπουργού, αλλά του αποδίδω μία τεράστια πολιτική ευθύνη που τόσα χρόνια στην εξουσία δεν δημιούργησε ασφαλιστικές δικλείδες για να υπάρχει πραγματική διαφάνεια. Mέσα από αυτό το πρίσμα παρατηρώ τα εξής: Από την εφημερίδα "ΕΞΟΥΣΙΑ"της 29ης Μαρτίου 1999 διαβάζει κανείς για την πορεία των μεγάλων έργων: "Αττική Οδός. Σημαντική ημερομηνία έναρξης του έργου αναμένεται ο Απρίλιος του 1999." Κύριοι συναδελφοι, φθάσαμε στον Απρίλιο του 2000 και ερωτώ ευθέως την Κυβέρνηση: Υπάρχει συγκεκριμένη ημερομηνία έναρξης της κατασκευής της Αττικής Οδού; 'Οχι, κύριε Υπουργέ.
Στον οδικό άξονα Πάτρα-Αθήνα-Θεσσαλονίκη-Εύζωνοι πού βρίσκεται ημελέτη σκοπιμότητας του τμήματος Πάτρα-Κόρινθος; Και μια και ανεφέρθηκα στο συγκεκριμένο τμήμα, αναρωτιέμαι, κύριε Υπουργέ, γιατί στο τμήμα Αθήνα-Κόρινθος λειτουργούν πρατήρια που δεν τηρούν τους κανόνες οδικής σύνδεσης με αποτέλεσμα να υπάρχει από την παρανομία αυτή που συνεχίζεται επί επτά χρόνια, τεράστιος κίνδυνος ατυχημάτων; Ποιοι κρύπτονται πίσω από αυτήν την παρανομία; Εθνικό κτηματολόγιο. Μελέτες ύψους τριακοσίων δισεκατομμυρίων.  Ανατίθενται με απευθείας αναθέσεις σε γραφεία αμφιβόλου ποιότητος παραγωγής έργου. Ως πότε θα συνεχισθεί αυτή η κατάσταση, κύριοι συνάδελφοι; Εγνατία Οδός. Στα προπαγανδιστικά έντυπα της προεκλογικής περιόδου αναφέρεται ότι το έργο θα έχει ολοκληρωθεί το 2003. Τα προηγούμενα χρόνια ο  αρμόδιος Υπουργός μιλούσε για το 2000. Ερωτώ ευθέως την Κυβέρνηση: Ηοδική προσέγγιση στη σήραγγα του Ανήλιου θα έχει ολοκληρωθεί μέχρι το 2003; Οι εννέα κάθετοι οδικοί άξονες πότε προβλέπεται να αποπερατωθούν και από πού θα χρηματοδοτηθούν;Αεροδρόμιο Σπάτων. Προβλέπεται να λειτουργήσει το Φεβρουάριο του2001. Κύριε Υπουργέ, έχει εξασφαλίσει η Κυβέρνηση τις συμβατικές υποχρεώσεις του δημοσίου; 'Εχει λυθεί το θέμα ανεφοδιασμού του αεροδρομίου με καύσιμα; Για πότε προβλέπεται η μεταστέγαση της Ολυμπιακής; Φυσικό αέριο. 'Ακουσα το πρωί το νέο Υπουργό Ανάπτυξης να λέει ότι θα προχωρήσει ο διαγωνισμός των φυσικών δικτύων των πόλεων. Μα, κύριε Υπουργέ, έχουν περάσει από τη λειτουργία αυτού του διαγωνισμού πάνω από δεκαέξι μήνες και ο διαγωνισμός είναι ανενεργός. Τα δίκτυα της Αθήνας, της Θεσσαλονίκης και της Θεσσαλίας δεν υπάρχει ακόμη στον ορίζοντα το πότε θα ανατεθούν. Και το κυριότερο, θυμάμαι την τέως Υπουργό Ανάπτυξης, την κ. Παπανδρέου, στην Αίθουσα αυτή να δεσμεύεται ότι το φυσικό αέριο θα έρθει στην Πελοπόννησο. Δεν άκουσα το σημερινό Υπουργό Ανάπτυξης να λέει ότι το φυσικό αέριο να έρθει στην Πελοπόννησο.
 Πώς, κύριε συνάδελφε, που μιλήσατε προηγουμένως για τη Μεσσηνία, θα προχωρήσουμε σε ανάπτυξη της Πελοποννήσου χωρίς φθηνή ενέργεια, χωρίς περιβαλλοντικές προστασίες; Πώς θα προχωρήσει και η Πελοπόννησος προς την κατεύθυνση αυτήν που επαγγέλλεται και ορθώς επαγγέλλεται η Κυβέρνηση αλλά αποτελεί απλό βολονταρισμό; Μετρό της Αθήνας. Η μερική έναρξη λειτουργίας του έργου στοίχισε στο ελληνικό δημόσιο μία αυθαίρετη πρόσθετη δαπάνη τεσσάρων δισεκατομμυρίων που δεν κυρώθηκε ως όφειλε στη Βουλή. Ο συνολικός προϋπολογισμός του έργου ανέρχεται σε πεντακόσια ογδόντα επτά δισεκατομμύρια σε τιμές του 1997. Η Κυβέρνηση οφείλει να ενημερώσει το πού έχει φθάσει η δαπάνη του έργου και το πότε προβλέπεται να λειτουργήσουν οι γραμμές Σύνταγμα-Πλατεία Ασωμάτων και Σύνταγμα-Δάφνη. Πρέπει επίσης να ενημερώσει το πού θα βρισκόμαστε το 2004. Είναι αδιανόητο να μην υπάρχει διασύνδεση του αεροδρομίου των Σπάτων με το Μετρό της Αθήνας.
 Περιαστικός σιδηρόδρομος. Καμία αναφορά στις προγραμματικές δηλώσεις της Κυβέρνησης.
Μετρό της Θεσσαλονίκης. Καμία αναφορά στις προγραμματικές δηλώσειςτης Κυβέρνησης.
 Κυρίες και κύριοι συνάδελφοι, ο Πρωθυπουργός στην ομιλία του είπε ότι βρισκόμαστε στη φάση ολοκλήρωσης χιλιάδων μικρών και μεγάλων έργων.
 Από την πλευρά της Αξιωματικής Αντιπολίτευσης επισημαίνω ότι τοΥΠΕΧΩΔΕ διαθέτει μόνο τρία, το επαναλαμβάνω, πρωτόκολλα παραλαβής έργων ύψους άνω των πέντε δισεκατομμυρίων με ένα μόνιμο Υπουργό ΠΕ.ΧΩ.Δ.Ε. επί επτά χρόνια.
 Ρωτώ ευθέως την Κυβέρνηση και τους αρμόδιους Υπουργούς: Υπάρχει προγραμματισμός για το δυτικό άξονα ή απλώς βολενταριστικές αντιλήψεις και απευθείας αναθέσεις μελετών; Διότι αυτή είναι η πραγματικότητα.
 Ο Υπουργός ΠΕ.ΧΩ.ΔΕ όλα αυτά τα χρόνια έδωσε προς όλα τα κόμματαυποσχέσεις για διαφάνεια και ενημέρωση. Θα αναφέρω ένα χαρακτηριστικό παράδειγμα: Η Εγνατία Οδός που είναι το μόνο έργο που αναφέρθηκε ο κύριος Πρωθυπουργός στις προγραμματικές του δηλώσεις είναι ένα σημαντικό έργο, ίσως ένα από τα σημαντικότερα στρατηγικά έργα για την πατρίδα μας. Ο κύριος Υπουργός ΠΕ.ΧΩ.ΔΕ είχε δεσμευτεί το 1998 στην πρώτη σύσκεψη που πραγματοποιήθηκε στο Υπουργείο μετά από πιέσεις της Αξιωματικής Αντιπολίτευσης, ότι κάθε τρεις μήνες όλα τα κόμματα θα ενημερώνονταν επίσημα για την πορεία του έργου. Ουδέποτε το πραγματοποίησε αυτό. Εκτιμώ ότι αυτό οφείλεται στην καθεστωτική αντίληψη που διαμορφώθηκε με τη συνεχή του παραμονή σε έναν τομέα που σηματοδοτήθηκε από τη διαπλοκή των μεγάλων συμφερόντων.
 'Ολα τα κόμματα απαιτούμε την ενημέρωσή μας. Ο ελληνικός λαός πρέπει να γνωρίζει τι κρύβεται πίσω από τις φιέστες, τις βιτρίνες και τα πολυτελή έντυπα. Ο κάθε έλεγχος να μην συγκαλύπτει την ουσία των προβλημάτων που υπάρχουν, ιδιαίτερα ως προς την ποιότητα των έργων και την τήρηση των συμβατικών υποχρεώσεων. Η έντεχνη συγκάλυψη είναι σε βάρος του λαού και της γενιάς που έρχεται μετά από εμάς και που θα είναι ουσιαστικός χρήστης αυτών των έργων, που στο σύνολό τους εδράζονται σε πολιτικές επιλογές της δικής μας παράταξης.
 'Ολοι επιθυμούμε ο 'Ελληνας τεχνικός να σταθεί αντάξιος των προϋποθέσεων, που έχουν δημιουργηθεί με τα κονδύλια της Ευρωπαϊκής'Ενωσης.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδροςτης Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ) Πρέπει όμως το κράτος, η Κυβέρνησή σας, να δημιουργήσει θεσμούς μη συντεχνιακής αντίληψης, που θα αξίζουν όλοι να υπηρετήσουμε. Η Κυβέρνηση οφείλει να κινηθεί προς την κατεύθυνση αυτή και θα μας βρει να συνηγορούμε σε αυτές τις προσπάθειες που πάνω απ' όλα θα καθιστούν σε όλους τους τομείς το νόμιμο πιο ελκυστικό από το παράνομο.
 Κυρίες και κύριοι συνάδελφοι, επιτρέψτε μου να τελειώσω κάνοντας μια μικρή αναφορά στους Ολυμπιακούς Αγώνες του 2004 και το Νομό Ηλείας.  Είμαστε ο τέταρτος φτωχότερος νομός της χώρας από την άποψη έργων υποδομής, σύμφωνα με τα επίσημα στατιστικά στοιχεία. Η Κυβέρνηση οφείλει να πραγματοποιήσει τις δεσμεύσεις του Πρωθυπουργού κατά την ομιλία του στις 6.4.2000 στον Πύργο. Επισημαίνω ότι δεσμεύτηκε γι' αυτά που είχε εξαγγείλει το Σεπτέμβριο του 1996. Αυτό το γεγονός δεν τιμά τον κ. Σημίτη.  Αυτό το λέω με όλο το σεβασμό που έχω στο αξίωμα που κατέχει. Δεν τον τιμά ως πολιτικό. Του δίνεται όμως η ευκαιρία να επανορθώσει ώστε να δημιουργηθούν οι υποδομές που απαιτούνται για την ανάπτυξη της Ηλείας. Επισημαίνω τη δέσμευση της κ. Παπανδρέου για το φυσικό αέριο και ότιο σημερινός Υπουργός οφείλει να λάβει θέση σε θέματα που αφορούν ιδιαίτερα τον τουρισμό της περιοχής μας.
 Σας ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Σας ευχαριστώ, κύριε συνάδελφε.
Δεν εξαντλήσατε το χρόνο και μας διευκολύνετε.
 Το λόγο έχει για δέκα λεπτά ο κ. Ανδρέας Λοβέρδος.
 ΑΝΔΡΕΑΣ ΛΟΒΕΡΔΟΣ: Ευχαριστώ, κύριε Πρόεδρε.
 Αισθάνομαι τιμή που μιλώ από το μείζον δημόσιο Βήμα της χώρας, όσο και αν η Αίθουσα αυτήν τη στιγμή που έτυχε σε μένα να μιλήσω, είναι άδεια.  Ωστόσο και εγώ κατά τη διαδικασία τροποποίησης του Κανονισμού της Βουλής, που θα ακολουθήσει φαντάζομαι την Αναθεώρηση του Συντάγματος, θα προσπαθήσω να συμβάλω, ώστε το μείζον αυτό δημόσιο Βήμα να αποκτήσει μεγαλύτερη πολιτική εμβέλεια και μεγαλύτερο πολιτικό και επικοινωνιακό εκτόπισμα στην πατρίδα μας.
 Είναι αυτονόητο πως και από τη δική μου πλευρά είναι δεδομένη η ψήφος εμπιστοσύνης στην Κυβέρνηση και η υπερψήφιση των προγραμματικών δηλώσεων.  Θα ήθελα όμως να πω για τέσσερα σημεία σχετικά με το μελλοντικόκυβερνητικό έργο τις δικές μου απόψεις και σκέψειςΜία λέξη σχετική με την παιδεία. Δεν είχα την τύχη πριν ανέβω στοΒήμα να έχει μιλήσει ο αρμόδιος επί του θέματος Υπουργός. Φαντάζομαι ότι αυτό θα γίνει το απόγευμα. Ωστόσο, πέραν του μόνιμου διαλόγου στο χώροτης εκπαίδευσης και της απαιτούμενης ηρεμίας, πράγματα προς τα οποία ήδη το Υπουργείο Παιδείας κινείται, εγώ με τη δική μου δραστηριότητα εδώ θα προσπαθήσω να συμβάλω στο να επιτευχθεί μέσω της εκπαίδευσης η λεγόμενη ελληνική -εθνική κατάρτιση.
 Δηλαδή η κατάρτιση των μαθητών, πάνω σε ζητήματα που έχουν να κάνουν με το ελληνικό έθνος και με την Ελλάδα στο  πλαίσιο τηςπαγκοσμιοποίησης ή αλλιώς του παγκόσμιου χωριού. Εν ευθέτω χρόνω θα υποβάλω αίτημα για τη συγκρότηση σχετικής διακομματικής επιτροπής, που αντικείμενο θα έχει να εξετάσει όλα τα εγχειρίδια από την πρώτη γυμνασίου μέχρι και την τελευταία τάξη του λυκείου, που έχουν να κάνουν με τα θέματα εθνικής κατάρτισης: Ιστορία, θρησκευτικά, νέα ελληνικά και ο,τιδήποτε άλλο σχετικό προβλέπει η εγκύκλος διδασκαλία και έχει διαμορφώσει το Παιδαγωγικό Ινστιτούτο.
 Μία επίσης λέξη για θέματα δικαιοσύνης. Και επί του θέματος δεν ακούστηκε ακόμη ο αρμόδιος Υπουργός. Επισημαίνω ότι όλος ο προεκλογικός διάλογος δεν επικεντρώθηκε σε ζητήματα δικαιοσύνης, πράγμα που σημαίνει ότι η προηγούμενη επί τέσσερα χρόνια λειτουργία του σχετικού και αρμόδιου Υπουργείου έχει κάνει πολύ σοβαρά βήματα στον τομέα της καλύτερης απόδοσης και λειτουργίας της δικαιοσύνης  και στο πεδίο του σωφρονισμού.  Ως τόσο επισημαίνω και εγώ, συμφωνώντας με προλαλήσαντα κατα τη χθεσινή ημέρα συνάδελφο, πως ειδικά για τα θέματα της απόδοσης της διοικητικής δικαιοσύνης ο δρόμος που πρέπει να διανύσουμε ακόμη είναι μακρύς. Γιατί πράγματι οι καθυστερήσεις στον τομέα αυτό είτε πρόκειται για ακυρωτικές διαφορές ή για διαφορές ουσίας είτε δηλαδή ο πολίτης παραπονείται για τη λειτουργία της διοίκησης είτε έχει οικονομικές διαφορές μαζί της, είναι δυστυχώς μεγάλες, με αποτέλεσμα εδώ η δικαστική προστασία να είναι προβληματική. Θεωρώ κυρίες και κύριοι συνάδελφοι, πως στον κρίσιμο τομέα της διοικητικής δικαιοσύνης, όπου πραγματώνεται το κράτος δικαίου, έχουμε πολλά πράγματα να κάνουμε στην τετραετία που έρχεται.
 Δύο λέξεις για τον αθλητισμό, προτελευταίο θέμα της σημερινής μου αγόρευσης. 'Εχουμε κάνει μία θριαμβευτική πορεία τα τελευταία τέσσερα χρόνια. Αξίζουν έπαινοι στην ελληνική Κυβέρνηση και στον αρμόδιο Υπουργό, ωστόσο, υπάρχουν  ορισμένα πράγματα που συνιστούν το αμέσως επόμενο βήμα και αυτά δεν αναφέρονται βέβαια στους Ολυμπιακούς Αγώνες και μόνο -επ'αυτού του θέματος πολλοί στην Αίθουσα αυτή ήδη έχουν τοποθετηθείαλλά σε ζητήματα που αφορούν αυτόν καθ'αυτόν τον αθλητισμό.
Θέμα πρώτο: Η ανασυγκρότηση των υπηρεσιών της Γενικής ΓραμματείαςΑθλητισμού είναι ένας άμεσος στόχος.
Θέμα δεύτερο, η παρακολούθηση και προσοχή ειδικά στο Λεκανοπέδιο σεζητήματα που έχουν να κάνουν με τις αθλητικές εγκαταστάσεις. Και αναφέρομαι στο Λεκανοπέδιο, διότι εδώ υπάρχει το μεγάλο πρόβλημα, που έχει να κάνει και με τον υπερπληθυσμό και με το γεγονός ότι το Λεκανοπέδιο είναι μεν πλήρες έργων που ανταποκρίνονται και απευθύνονται σε αγώνες μεγάλου βεληνεκούς, αλλά του λείπουν οι αγωνιστικοί χώροι που θα μπορούν να συγκεντρώσουν και να βοηθήσουν, παρέχοντας ποιότητα ζωής, τους νέους και τους ερασιτέχνες αθλητές.  Είναι γυμνή η Αθήνα από τέτοιου είδους αθλητικές υποδομές. Και η επιβάρυνση της με έργα μεγάλης υποδομής, που έχουν προοπτική να αντέξουν μεγάλες διοργανώσεις, κάνει την υπόλοιπη Ελλάδα να κοιτά την Αθήνα ανταγωνιστικά και να λέει ότι η Αθήνα δεν έχει ανάγκη άλλων αθλητικών εγκαταστάσεων.
 Το Λεκανοπέδιο, ωστόσο, έχει ανάγκη παραπέρα βελτίωσης της υποδομής του, διότι εκατομμύρια ανθρώπων δεν έχουν πού να αθληθούν. Αυτό είναι το δεύτερο θέμα, που ήθελα να θίξω σχετικά με τον αθλητισμό.
Και να ολοκληρώσω με ένα τρίτο, που έχει να κάνει με την σχέσηγενικής γραμματείας και ομοσπονδιών και σωματείων, διότι επανειλημμένα έχω γίνει δέκτης πολλών αιτιάσεων από αθλητικά σωματεία, που τους καθυστερεί η πολιτεία την τακτική τους επιχορήγηση, ένα και δύο και τρία χρόνια μετά τη συγκεκριμένη αθλητική και οικονομική χρήση. Αυτό το πρόβλημα λύνεται αμέσως, αν η σχέση ανάμεσα στη γενική γραμματεία και τα αθλητικά σωματεία σταματήσει όχι ως προς τις έκτακτες, αλλά ως προς τις τακτικές επιχορηγήσεις και η ομοσπονδία παραμείνει ο φυσικός χώρος κατανομής των επιχορηγήσεων, φυσικά με κριτήρια που η Γενική Γραμματεία Αθλητισμού κάθε χρόνο θα θέτει.
Λίγα λόγια ακόμη και ολοκληρώνω αυτήν τη φορά για ένα θέμα μείζονοςσημασίας, περισσότερο ίσως σημαντικό από τα υπόλοιπα για τα αμέσως επόμενα χρόνια. Τουλάχιστον αυτή είναι η τυπική στο μυαλό μου οριοθέτηση των θεμάτων, για τα οποία επέλεξα να μιλήσω αυτήν τη στιγμή.
 Αναφέρομαι στο διοικητικό σύστημα της χώρας για το οποίο θέλω να κάνω ορισμένες επισημάνσεις. Πρώτον, ευτυχώς, τα όσα ο κ. Πρωθυπουργός και ο τότε Υπουργός κ. Αλέκος Παπαδόπουλος είχαν εξαγγείλει απ' αυτό το Βήμα το 1996 έχουν γίνει πραγματικότητα. Αυτήν τη στιγμή η Κυβέρνηση είναι στην ευχάριστη θέση να μην εξαγγέλλει εδώ νομοθετήματα και θεσμικά μέτρα, όπως δυστυχώς κάνει η Αντιπολίτευση, αλλά δια του Πρωθυπουργού και της αρμοδίας Υπουργού να οργανώνει το επόμενο βήμα.
Μιλάμε, π.χ., για την ανάγκη της επιτάχυνσης των διαδικασιώνλειτουργίας του ΑΣΕΠ. Αυτό δεν αφορά μόνο το Υπουργείο Εσωτερικών, αλλά οριζόντια όλη τη Δημόσια Διοίκηση.
 Κάνουμε, επίσης, λόγο για την ανάγκη μεγάλων διαρθρωτικών αλλαγών στο δημόσιο. 'Οπως ο Υφυπουργός Οικονομικών κ. Δρυς εδήλωσε στο Βήμα, πολλά στηρίζει η Κυβέρνηση στο πρόγραμμα που έχει καταρτίσει το Υπουργείο Εσωτερικών το 1997 για τον εξορθολογισμό της λειτουργίας των φορέων του δημοσίου τομέα. 'Εχουν μελετηθεί τριάμισυ χιλιάδες νομικά πρόσωπα και έχει υποβληθεί η σχετική μελέτη για τη μετατροπή τους ή για την κατάργησή τους σε ορισμένες περιπτώσεις, χωρίς να χάσει τη δουλειά του κανένας εργαζόμενος.  Αυτό αποτελεί και νομοθετική ρύθμιση. Διάβασα ότι ο κ. Δρυς πολλά στηρίζει στο ζητούμενο των διαρθρωτικών αλλαγών. Είναι κάτι που θα πρέπει η Βουλή αλλά και πρωτίστως το Υπουργείο Εσωτερικών να το φροντίσει.
Τρίτο, ενδεικτικό παράδειγμα πέρα από τους φορείς και από το ΑΣΕΠ. Στους επόμενους μήνες θα ζούμε κάτω από το νέο καθεστώς των συλλογικών διαπραγματεύσεων στο δημόσιο. Είναι ένα αίτημα πολλών δεκαετιών, το οποίο ήδη έχει θεσμοθετηθεί νομοθετικά. Από φέτος θα αρχίσει να λειτουργεί στην πράξη και θα διαμορφώσει το δεδομένο πως ό,τι θα συζητάμε για τη Δημόσια Διοίκηση ουσιαστικώς θα βρίσκεται στο επίκεντρο ενός μόνιμου και διαρκούς διαλόγου, δηλαδή ενός διαλόγου που θα έχει ως αντικείμενό του τους όρους απασχόλησης των εργαζομένων στο δημόσιο.
Συνεπώς, ο,τιδήποτε θα λέγεται από εδώ και πέρα θα συμπεριλαμβάνειστα δεδομένα του ότι το Δημόσιο με τους εκπροσώπους των εργαζομένων κάνει ένα διαρκή και μόνιμο διάλογο στα πλαίσια του οποίου ο,τιδήποτεκαινούριο εμφανισθεί θα συζητείται εκεί και κατ' ανάγκην η λύση του θα είναι συναινετική. Επιπλέον σε λίγες ημέρες θα ξεκινήσουμε τη διαδικασία Αναθεώρησης του Συντάγματος. 'Ολα αυτά, λοιπόν, συνθέτουν ένα πολιτικό πλαίσιο και μία πολιτική προοπτική κατ' εξοχήν δημιουργική για ένα κόμμα που πραγμάτωσε όσα εξήγγειλε το 1996 και θα πραγματώσει και όσα εξαγγέλλει το 2000.
  (Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Κωνσταντίνος Γείτονας): Ο κ. Μελάς έχει το λόγο.
 ΠΑΝΑΓΙΩΤΗΣ ΜΕΛΑΣ: Κύριες και κύριοι συνάδελφοι, ο κύριος Πρωθυπουργός στην αρχή των προγραμματικών του δηλώσεων είπε, ότι στις 9 Απριλίου ο ελληνικός λαός του έδωσε μία καθαρή εντολή, μία καθαρή νίκη. Αυτήν τη λέξη "καθαρή" την επαναλαμβάνει ο κύριος Πρωθυπουργός σε κάθε ευκαιρία σαν να θέλει να πείσει πρώτα τον εαυτό του και μετά τον ελληνικό λαό γι' αυτήν τη νίκη. 'Ομως γνωρίζει πολύ καλά ότι η νίκη δεν είναι καθαρή. Είναι οριακή και επετεύχθη με τη χρήση θεμιτών και αθέμιτων μέσων από την Κυβέρνησή του. Χρησιμοποιήθηκαν χιλιάδες ελληνοποιήσεις του τελευταίου χρόνου, διπλοψηφίσαντες, εκμαυλισμός συνειδήσεων με διορισμούς τελευταίας στιγμής, με χρήμα και με άλλα τεχνάσματα και πιέσεις που δίνει η δύναμη της εξουσίας. Πιστεύει ο κύριος Πρωθυπουργός ότι ισχύει και εδώ το λεγόμενο "Μετά την απομάκρυνση εκ του ταμείου, ουδέν λάθος αναγνωρίζεται".
'Ομως εδώ δεν πρόκειται για ταμείο, πρόκειται για την ψήφο τουελληνικού λαού που έχει καθοριστική σημασία για την πορεία του τόπου. Γι' αυτό όπως είπαμε θα ελεγχθούν σε βάθος όλα τα στοιχεία που καταγγέλλονται και έχουν δει το φως της δημοσιότητος. Σε αυτήν την κατεύθυνση έχει χρέος να λειτουργήσει και η δικαιοσύνη.
 Ο κύριος Πρωθυπουργός μίλησε στις προγραμματικές δηλώσεις για εκσυγχρονισμό της χώρας, για πορεία ανάπτυξης με ασάφειες αοριστίες και γενικότητες, χωρίς δεσμεύσεις. 'Ηταν προγραμματικές δηλώσεις χωρίς πρόγραμμα, όπως είπε και ο Πρόεδρός μας ο Κώστας ο Καραμανλής.
Αναφέρθηκε ακροθιγώς ο κ. Σημίτης σε πολλά θέματα που αφορούν ταπροβλήματα της χώρας. Καμία όμως φράση, καμία λέξη για την εμπορική ναυτιλία η οποία διαχρονικά έπαιξε σημαντικό ρόλο στην ανάπτυξη της οικονομίας, αλλά και στην οικονομική ζωή του Πειραιά και των νησιών που είναι εκλογική μου περιφέρεια αλλά και εκλογική περιφέρεια για χρόνια του κυρίου Πρωθυπουργού.
 Περίμενα να ακούσω από το στόμα του Πειραιώτη Πρωθυπουργού κάποια αναφορά στην εμπορική ναυτιλία για ανάπτυξή της προς όφελος του τόπου.  Περίμενα να ακούσω έστω και μια λέξη για τα προβλήματα της ποντοπόρου ναυτιλίας αλλά και της ακτοπλοϊας. Περίμενα να ακούσω κάτι για τα προβλήματα των εν ενεργεία ναυτικών μας που τόσα προσφέρουν αλλά και των απόμαχων, των αδικημένων και ξεχασμένων συνταξιούχων που τόσα έχουν προσφέρει στον τόπο μας παλεύοντας με τα κύματα της θάλασσας. Τίποτε όμως.
Κυρίες και κύριοι συνάδελφοι, η εμπορική ναυτιλία από έλλειψηπολιτικής τα τελευταία χρόνια διαρκώς συρρικνώνεται. Ατολμία, αναποφασιστικότητα και αναβλητικότητα χαρακτηρίζουν τη ναυτιλιακή πολιτική των τελευταίων ετών. Αποτέλεσμα, όλο και περισσότερα πλοία υποστέλλουν την ελληνική σημαία, όλο και περισσότεροι ναυτικοί προστίθενται στις στρατιές των ανέργων ναυτικών. Τα στοιχεία που θα σας αναφέρω επιβεβαιώνουν το αληθές. Από 1.1.96 μέχρι 30.11.99 περίπου κατά την προηγούμενη κυβερνητική σας θητεία διεγράφησαν από το ελληνικό νηολόγιο τετρακόσια τριάντα ένα πλοία και ενεγράφησαν μόνο εκατόν ογδόντα τέσσερα. 'Εχουμε δηλαδή μια μείωση σε πλοία περίπου διακόσια σαράντα επτά. Αποτέλεσμα να χαθούν περισσότερες από δύο χιλιάδες πεντακόσιες θέσεις εργασίας ναυτικών. Δυστυχώς σήμερα μόνο ένα στα έξι περίπου ελληνόκτητα ποντοπόρα πλοία φέρουν την ελληνική σημαία. Δηλαδή από τα τρεις χιλιάδες εξακόσια πλοία που είναι ελληνικών συμφερόντων (ελληνόκτητα) μόνο στα εξακόσια τριάντα δυο κυματίζει η ελληνική σημαία.  Και αυτό είναι αποτέλεσμα της ανύπαρκτης, όπως σας είπα, κύριε Υφυπουργέ, ναυτιλιακής πολιτικής των τελευταίων χρόνων. Μιας πολιτικής που κατόρθωσε να δυσαρεστήσει τους πάντες, ναυτικό κόσμο, εφοπλιστές, πλην μεμονομένων περιπτώσεων όπως αυτής που δημιούργησε μονοπωλιακή κατάσταση στην ακτοπλοϊκή εξυπηρέτηση του Αργοσαρωνικού. Η μονοπωλιακή αυτή κατάσταση φαίνεται ότι υποκινήθηκε και υποστηρίχθηκε από την Κυβέρνηση. 'Εχει όμως προκαλέσει την δικαιολογημένη αγανάκτηση και αντίδραση των δημοτικώναρχών και των κατοίκων των νησιών του Αργοσαρωνικού, διότι αύξησε το κόστος μεταφοράς, υποβάθμισε τις παρεχόμενες υπηρεσίες με αποτέλεσμα να προκαλείται οικονομική και τουριστική επιβάρυνση των νησιών.
Κυρίες και κύριοι συνάδελφοι, είναι άμεση και επιτακτική ανάγκηνα στηριχθεί η εμπορική μας ναυτιλία με στόχο όχι μόνο να ανακοπεί η τάση φυγής των υπό ελληνική σημαία ποντοπόρων πλοίων αλλά να γίνει αύξηση των πλοίων του εθνικού νηολογίου προς όφελος της εθνικής μας οικονομίας και των ανέργων ναυτικών μας.
 Πρέπει η Κυβέρνηση το ταχύτερο να συζητήσει σοβαρά με τους ενδιαφερόμενους πλοιοκτήτες και ναυτικό κόσμο και να βρει τη συνισταμένη, χρυσή τομή, να πάρει δηλαδή τα κατάλληλα μέτρα που θα οδηγήσουν σε πρόοδο και ανάπτυξη την ναυτιλία για το καλό όλων. Πρέπει να ληφθούν απαραίτητα μέτρα με νομοθετική ρύθμιση που θα δίνουν τη δυνατότητα στη ναυτιλία μας να γίνει ανταγωνιστική στο διεθνή θαλάσσιο στίβο αλλά συγχρόνως να αντιμετωπίζονται και τα χρονίζοντα προβλήματα των ναυτικών όλων των κατηγοριών.
H ανάπτυξη της εμπορικής ναυτιλίας θα προκαλέσει ενίσχυση τωνναυτιλιακών και παραναυτιλιακών δραστηριοτήτων, έτσι ώστε να καταστεί ο Πειραιάς διεθνές ναυτιλιακό κέντρο.
Τα μέτρα αυτά πρεπει να ληφθούν άμεσα, ιδιαίτερα λόγω της άρσης τουκαμποτάζ στον ευρωπαϊκό χώρο, πριν υποστεί η ελληνική ναυτιλία την κοινοτική επίθεση και την τακτική των ποντοπόρων πλοίων θα ακολουθήσουν τα κρουαζιερόπλοια και τα ακτοπλοϊκά.
Το ΝΑΤ, ένα από τα πλέον εύρωστα ταμεία, υπέστη τη δεκαετία του '80οικονομική αφαίμαξη και οδηγήθηκε σε κατάρρευση, μια και οι τότε κυβερνήσεις του ΠΑ.ΣΟ.Κ. έκαναν κοινωνική πολιτική εις βάρος του.
Σήμερα, είναι ένα ελλειμματικό ταμείο και επιχορηγείται από τονκρατικό προϋπολογισμό. Και οι ναυτικοί μας παρά τη μεγάλη προσφορά τους όταν συνταξιοδοτούνται αμείβονται με ψίχουλα. Τους δίνουν συντάξεις πείνας και περιμένουν χωρίς ελπίδα το πολυπόθητο 80% των εν ενεργεία. Πρέπει να νομοθετηθεί το γρηγορότερο, ούτως ώστε να πάρουν οισυνταξιούχοι ναυτικοί μας το 80% τουλάχιστον με μία σταδιακή αύξηση μέσα σε τρία-τέσσερα χρόνια.
 Συγχρόνως πρέπει να βελτιωθεί η ιατροφαρμακευτική περίθαλψη από τον Οίκο του Ναύτου, διότι σήμερα δεν ανταποκρίνεται στις απαιτήσεις του 21ου αιώνα.
 Το θέμα της αναβάθμισης της ναυτικής εκπαίδευσης παραμένει. Μπορεί η προηγούμενη κυβέρνησή σας να μετονόμασε το ΑΔΣΕΝ σε Ακαδημία, αλλά απλά "άλλαξε ο Μανωλιός και έβαλε τα ρούχα του αλλιώς". Παραμένει η έλλειψη της υλικοτεχνικής υποδομής σε μία εποχή ραγδαίας τεχνολογικής ανάπτυξης. Παραμένει ο μη εκσυγχρονισμός και η μη αναβάθμιση των σχολών.  Παραμένει ελλιπές το επίπεδο εκπαίδευσης.
 Στον τομέα των λιμανιών δεν υπάρχει ολοκληρωμένη λιμενική πολιτική για την αναβάθμισή τους. Τα μεγάλα λιμάνια, του Πειραιά, της Θεσσαλονίκης και άλλα, πρέπει να εκσυγχρονισθούν και να γίνουν περισσότερο ανταγωνιστικά στην εξυπηρέτηση του διεθνούς εμπορίου.
 Πρέπει να τονίσω ακόμα, ότι δεν έχει ληφθεί καμία μέριμνα για την βελτίωση των λιμανιών των νησιών μας. Πλην δύο-τριών εξαιρέσεων τα υπόλοιπα δεν ανταποκρίνονται στις σημερινές ανάγκες, γιατί δεν παρακολούθησαν τον εκσυγχρονισμό των πλοίων, έτσι η πρόσδεση των νέων μεγάλων πλοίων να γίνεται πολλές φορές κάτω από αντίξοες και επικίνδυνες συνθήκες.
 Παρακολουθώντας χθες την ομιλία του νέου Υπουργού Εμπορικής Ναυτιλίας, μου έδωσε την εντύπωση ότι ξεκινά εκ του μηδενός, σαν να μην είναι η Κυβέρνηση αυτή συνέχεια της προηγούμενης. Μπορεί ο ίδιος να μπήκετώρα στην Κυβέρνηση, οι Κυβερνήσεις όμως του ΠΑ.ΣΟ.Κ. έχουν συνέχεια και ευθύνονται για την κατάσταση αυτή της εμπορικής ναυτιλίας.
 Μίλησε για πολλές αλλαγές, πολλούς στόχους, για ισχυρή ναυτιλία, χωρίς όμως δεσμευτικό χρονοδιάγραμμα. Επειδή όμως το ΠΑ.ΣΟ.Κ. μας έχει συνηθίσει σε μεγάλα λόγια χωρίς υλοποίηση, θα περιμένουμε να δούμε την υλοποίηση, των λόγων του νέου Υπουργού Εμπορικής Ναυτιλίας. Εάν προχωρήσει την ανάπτυξη της Εμπορικής Ναυτιλίας, θα έχει την συναίνεσή μας. 'Αλλως, αν τα όσα ανέφερε μείνουν στα λόγια, θα υποστεί τη σκληρή κριτική μας.
 Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Σγουρίδης έχει το λόγο. 
ΠΑΝΑΓΙΩΤΗΣ ΣΓΟΥΡΙΔΗΣ (Β' Αντιπρόεδρος της Βουλής): Κυρίες και κύριοισυνάδελφοι, αφού ο νεοεκλεγείς Πρωθυπουργός χάραξε για την επόμενη τετραετία εκ μέρους της πλειοψηφίας τις κατευθυντήριες γραμμές της νέας Κυβέρνησης, είναι πολύ λογικό να υποθέτει οποιοσδήποτε μας ακούει πως ο λόγος των Βουλευτών της Συμπολίτευσης περιττεύει. 'Ομως, δεν είναι ακριβώς έτσι τα πράγματα. Αφ'ενός γιατί ο κοινοβουλευτικός λόγος πάντα προσθέτει θετικά. Και λυπάμαι πραγματικά που ο λόγος της Αντιπολίτευσης σ' αυτές τις προγραμματικές δηλώσεις μάλλον αρνητικά πρόσθεσε και όχι θετικά.
Και αφ' ετέρου γιατί τα μεγάλα ζητήματα της περιφερειακής Ελλάδαςπρέπει οπωσδήποτε να εξειδικευτούν.
Για όλους αυτούς τους λόγους που προανέφερα, αγαπητοί συνάδελφοι,ζήτησα το λόγο και βρίσκομαι αυτήν τη στιγμή επί του Βήματος.
 Κυρία και κύριοι, με το τέλος του 20ου αιώνα για την Ελλάδα, έκλεισε ένας κύκλος πολιτικών επιδιώξεων, όπως παραδείγματος χάρη η δημιουργία μιας ισχυρής και ισότιμης χώρας μέσα σε ένα ρευστό διεθνές ευρωπαϊκό και βαλκανικό περιβάλλον. Για τα θέματα αυτά, των σχέσεών μας δηλαδή μέσα στο περιβάλλον το βαλκανικό ή το ευρύτερο της Νοτιοανατολικής Μεσογείου, η άποψή μου είναι ότι μόνο ελαφρές αναταράξεις από δω και πέρα θα έχουμε. Δεν θα έχουμε τις εντάσεις εκείνες που υπήρχαν στην τελευταία δεκαετία του 20ου αιώνα.
 Συνεπώς, στο κατώφλι του 21ου αιώνα η πρώτη Κυβέρνηση της Ελλάδος θα πρέπει να θέσει άλλες προτεραιότητες. Μια βασική προτεραιότητα είναι να ολοκληρώσουμε μαζί με τους υπόλοιπους Ευρωπαίους εταίρους μας το πολιτικό μοντέλο της Ευρωπαϊκής 'Ενωσης. Μέσα σ' αυτό, θα πρέπει να δοθεί μεγαλύτερη βαρύτητα στην κοινωνική Ευρώπη, στην Ευρώπη της απασχόλησης στην Ευρώπη της αλληλεγγύης, στην Ευρώπη της κοινής εξωτερικής πολιτικής και της πολιτικής ασφάλειας. 'Ομως, προϋπόθεση για την εκπλήρωση αυτής της προτεραιότητας, αγαπητοί συνάδελφοι, είναι, η Κυβέρνηση να στραφεί με όλο και μεγαλύτερο ενδιαφέρον στη δημιουργία μας Ελλάδας περισσότερο κοινωνικής, που θα έχει σαν επίκεντρό της το δικό της πολίτη, τον 'Ελληνα πολίτη.
 Πιστεύω πως τα μέτρα που εξαγγέλθηκαν από τον Πρωθυπουργό της χώρας για την κοινωνική πολιτική κινούνται προς τη σωστή κατεύθυνση. 'Ομως, κατά την άποψή μας, η κοινωνική πολιτική δεν εξαντλείται μόνο στην πρόνοια, δεν εξαντλείται μόνο στην υγεία, δεν εξαντλείται στην αύξηση των οικονομικών απολαβών των κατωτέρων οικονομικά αμειβόμενων. Μια πολιτική είναι κοινωνική, όταν αντιμετωπίζει την καθημερινότητα παρ' όλο που η λέξη καθημερινότητα υπονοεί ότι όσα προβλήματα και να επιλύσεις, συνεχώς παρουσιάζονται και άλλα -είναι μια λερναία ύδρα- αλλά σίγουρα η έλλειψη συντονισμού στη Δημόσια Διοίκηση και η αυξημένη γραφειοκρατία μεγαλώνουν την ταλαιπωρία του 'Ελληνα πολίτη.
 Για να χτυπηθεί η έλλειψη συντονισμού στη Δημόσια Διοίκηση και η γραφειοκρατία θα πρέπει να προβούμε σε μια βαθιά διοικητική μεταρρύθμιση κι έτσι προτείνουμε:Πρώτον, μια διοικητική αναδιάταξη της χώρας με κατάργηση καισυγχώνευση Υπουργείων, για να υπάρξει ένα μικρό και ευέλικτο Υπουργικό σχήμα με μείωση του αριθμού των περιφερειών από δεκατρείς σε επτά περιφέρειες, το πολύ δέκα, οι οποίες θα έχουν επικεφαλής Υφυπουργούς οι οποίοι θα αναφέρονται ευθέως μέσα στο Υπουργικό Συμβούλιο, φυσικά υπό την ευθύνη του Υπουργού Εσωτερικών, Δημόσιας Διοίκησης και Αποκέντρωσης και μεταφέρονται τα προβλήματα και η πρόοδος στις περιφέρειες μέσα στο ίδιο το Υπουργικό Συμβούλιο.
 Δεύτερον, πρέπει όλες οι βαθμίδες της Τοπικής Αυτοδιοίκησης, κύριε Υπουργέ, να αναλάβουν οριστικά τον έλεγχο του κομματιού της διοίκησης πουτους αναλογεί. Αυτό προϋποθέτει ότι θα πρέπει να γίνουν και οι τελευταίες νομοθετικές ρυθμίσεις που θα αποδώσουν πια τα τμήματα της Δημόσιας Διοίκησης σ' αυτά τα οποία ανήκουν στην Τοπική Αυτοδιοίκηση οριστικά και αμετάκλητα.
 Τρίτον, η αξιοποίηση των ηλεκτρονικών υπολογιστών στο μέγιστο βαθμό, ώστε σε μια ενιαία σύνδεση με όλη την Ελλάδα, σε μια on line σύνδεση σε κάθε έδρα αυτοδιοικητικής βαθμίδας να υπάρχουν γραφεία ενημέρωσης και εξυπηρέτησης του πολίτη, χωρίς άλλη μετακίνησή του, κάτι δηλαδή που λέμε one shop stop. Αυτό θα λύσει πάρα πολλά προβλήματα και θα λύσει ένα μεγάλο κομμάτι της γραφειοκρατίας. 'Εχουμε τη δυνατότητα μέσα από την ηλεκτρονική επιστήμη και πρέπει να το προχωρήσουμε. Για να μη σας πω ότι θα πρέπει να έχουμε πλέον και καρτο-οθόνες, όπου ο πολίτης με την κάρτα του να μπορεί αυτόματα να παίρνει την οποιαδήποτε πληροφορία που χρειάζεται για τα προβλήματα τα οποία τον απασχολούν.
Kυρίες και κύριοι συνάδελφοι, η Ελλάδα του 21ου αιώνα πρέπει ναεπενδύσει τα μέγιστα στον πολιτισμό της δηλαδή, αφ'ενός στην πολιτιστική της κληρονομιά -που είναι πλούσια- αφ'ετέρου στο σύγχρονο πολιτισμό που διαθέτουμε άφθονο και ας μην τον υποτιμούμε. 'Εχουμε ένα πολύ πλούσιο σύχρονο ελληνικό πολιτισμό. Αυτή η επένδυση είναι πηγή εθνικού πλούτου. Η Ολυμπιάδα του 2004 θα πρέπει να είναι το όχημα για την πρώτη τετραετία στο κεφάλαιο πολιτισμός. Μόνο που πρέπει να γίνουν κάποια άλματα για να καλύψουμε το χαμένο έδαφος που υπάρχει και τις οποιεσδήποτε υστερήσεις. Επίσης, αγαπητοί συνάδελφοι, η Ελλάδα του 21ου αιώνα θα πρέπει ναείναι αυτή που θα επενδύσει στην έρευνα και στην τεχνολογία. Είναι απαράδεκτο να ξοδεύουμε στο κεφάλαιο αυτό της έρευνας και της τεχνολογίας μόνο το 0,5% του Εθνικού μας Ακαθάριστου Προϊόντος όταν ο μέσος όρος στην Ευρώπη είναι περίπου το 1,8% του Εθνικού Ακαθάριστου Προϊόντος της κάθε ευρωπαϊκής χώρας για να μηn πω και παραπάνω.
Για την ιδιαίτερη περιφέρειά  μου τη Θράκη θα έλεγα τα εξής:Στρατηγικός μας στόχος είναι ο διπλασιασμός του πληθυσμού της. Δηλαδή από τη  Θράκη του 20ου αιώνα, την ξεχασμένη περιφέρεια των τριακοσίων πενήντα χιλιάδων Ελλήνων πολιτών να φθάσουμε στη Θράκη του 21ου αιώνα την αναπτυγμένη περιφέρεια των επτακοσίων χιλιάδων Ελλήνων Ευρωπαίων πολιτών.  Αυτό τι σημαίνει, ας το εξηγήσουμε. Αυτό σημαίνει ότι θα δημιουργηθεί αφενός μια τοπική αγορά  ώστε τα προϊόντα τα οποία παράγονται να μην καταναλώνονται μόνο έξω απ' αυτήν την αγορά, αλλά και μέσα σε αυτή, δηλαδή να ανακυκλούται το χρήμα και αφ'ετέρου να δημιουργηθεί μία κρίσιμη μάζα πληθυσμού η οποία θα αναπαράγεται με αποτέλεσμα να λυθεί το δημογραφικό πρόβλημα.
 Κατόπιν τούτου, κύριε Υπουργέ, θα πρέπει να δημιουργήσουμε νέες θέσεις εργασίας μέσα από την αύξηση των ρυθμών της τοπικής ανάπτυξης. Συνεπώς πρώτον ο αναπτυξιακός νόμος 2601/98 έχει εξαντλήσει τα όριάτου. Χρειάζονται σημαντικές βελτιώσεις χωρίς να αλλάξει η φιλοσοφία του νόμου. Εγώ είμαι έτοιμος επειδή έπαψε να λειτουργεί αυτός ο νόμος θετικά προς την κατεύθυνση αυτή να σας υποβάλω υπόμνημα με συγκεκριμένες παρατηρήσεις και θα πρέπει εσείς να δείτε πώς θα τις λάβετε υπόψη σας.
Θα πρέπει να δημιουργήσουμε ένα ειδικό φορολογικό καθεστώς γιαπροσέλκυση ξένων κεφαλαίων εκ της αλλοδαπής. Είμαι έτοιμος να υποβάλω ένα υπόμνημα το οποίο σας το δίνω -ας μπει στα Πρακτικά- για δημιουργία ειδικού φορολογικού καθεστώτος για τη Θράκη.
 (Στο σημείο αυτό ο Β' Αντιπρόεδρος της Βουλής κ. Παναγιώτης Σγουρίδης καταθέτει για τα Πρακτικά το προαναφερθέν υπόμνημα το οποίο έχει ως εξής: "ΥΠΟΜΝΗΜΑΔημιουργίας ειδικού φορολογικού καθεστώτος στη Θράκη Για δημιουργία ειδικού καθεστώτος μη φορολογίας δια αλλοδαπούς μεγάλων περιουσιακών στοιχείων εξαιρουμένων πάντων των υπηκόων της Ευρωπαϊκής Ενώσεως υπό την προϋπόθεση ότι εγκαθίστανται στην Θράκη και διατηρούν καταθέσεις τις Τράπεζες με αποκλειστική δραστηριότητα στη Θράκη.
 Απαραίτητες προϋποθέσεις:1. Χρόνος παραμονής στην Θράκη των αλλοδαπών. Τουλάχιστον το ήμισυτου έτους + 1 ημέρας για να αποφευχθεί σύγκρουση μεταξύ Ελλάδας καιάλλων χωρών. Στο σημείο αυτό είναι δυνατή μεγαλόψυχη αντιμετώπιση των αλλοδαπών κατά την μέτρηση του χρόνου.
2. Απόλυτη απαλλαγή των αλλοδαπών από τον φόρο εισοδήματος καιπεριουσίας ως και άλλες αυστηρώς ελεγχόμενες απαλλαγές, π.χ. από δασμούς δια την οικοσκευήν τους κ.λπ.
 3. Δημιουργία μία ή περισσοτέρων τραπεζών δια την διαχείριση τωνυποχρεωτικών καταθέσεων των αλλοδαπών. Επιτοκίου χαμηλότερου της αγοράς.            'Υψος των καταθέσεων το καθορίζει η τράπεζα λαμβάνοντας υπόψη τουπεριουσιακά στοιχεία του εκάστοτε ενδιαφερόμενου αλλοδαπού.
 4. Οφέλη: α) Χαμηλότερες καταθέσεις που μπορούν να χρησιμοποιηθούν γιαχαμηλότοκα δάνεια μόνο για τη Θράκη.
 β) Ενδεχομένως και επενδύσεις στη βιομηχανία, βιοτεχνία, εμπόριοκ.λπ. από μέρους των αλλοδαπών, των οποίων το καθεστώς θα καθοριστείξεχωριστά.
 γ) Οι αλλοδαποί υποχρεούνται να ενοικιάζουν σε ιδιαίτερα ψηλές τιμές(π.χ. στο διπλάσιο ή τριπλάσιο της τρέχουσας τιμής) μόνον διαμερίσματοςσε ειδικές κατασκευασμένες πολυκατοικίες υψηλής ποιότητας (μεγάλο κέρδοςγια κράτη και οικοδομικές επιχειρήσεις).  ") 
ΠΑΝΑΓΙΩΤΗΣ ΣΓΟΥΡΙΔΗΣ (Β' Αντιπρόεδρος της Βουλής): Επίσης θα πρέπει να αναπτυχθεί το Δημοκρίτειο Πανεπιστήμιο Θράκης με τη θεσμική του ενίσχυση, δηλαδή, με αύξηση των σχολών και των τμημάτων του , με εξασφάλιση είκοσι οκτώ δισεκατομμυρίων (28.000.000.000) δραχμών από το κεντρικό και το περιφερειακό σκέλος του Γ' Κοινοτικού Πλαισίου Στήριξης για την αποπεράτωση των υποδομών, καθώς επίσης πρέπει να δοθούν και κίνητρα για να προχωρήσει η έρευνά του. Και επιτέλους πια, επιτέλους -και πιστεύω ότι σε αυτό και σεις συμφωνείτε, κύριε Υπουργέ- θα πρέπει να λειτουργήσει το ήδη με νόμο ιδρυμένο Κέντρο  Χάους  και Πολυπλοκότητας που εδώ και πέντε χρόνια το έχουμε ψηφίσει στη Βουλή και ακόμα δε λειτουργεί.
 'Ολα όσα ανέφερα προηγουμένως, κύριε Υπουργέ, ήταν για την αύξηση του πληθυσμού της Θράκης. Τώρα θα πρέπει να δούμε πώς θα συγκρατήσουμε τον πληθυσμό αυτό. Για να το επιτύχουμε αυτό θα πρέπει να ενισχύσουμε κυρίως τον αγροτικό πληθυσμό. Συνεπώς πρέπει να προχωρήσουμε σε έργα άρδευσης των νομών της Θράκης καθώς και σε αναδασμούς.
Ειδικότερα για το Νομό Ξάνθης τα έργα άρδευσης που η  προκαταρκτικήτους μελέτη ύψους δέκα πέντε δισεκατομμυρίων (15.000.000.000)δραχμών είναι έτοιμη πρέπει να ενταχθούν οπωσδήποτε στο Γ' Κοινοτικό Πλαίσιο Στήριξης. Σας βλέπω ότι χαμογελάτε που σημαίνει ότι πάνε προς την κατεύθυνση αυτή. Εγώ θα παλαίψω ώστε το έργο αυτό να γίνει επιλέξιμο. (Στο σημείο αυτό κτυπάει το κουδούνι λήξεως του χρόνου ομιλίας τουκυρίου Αντιπροέδρου)
ΠΡΟΕΔΡΕΥΩΝ (Κωνσταντίνος Γείτονας): Θα παρακαλέσω να ολοκληρώσετεκύριε συνάδελφε.
ΠΑΝΑΓΙΩΤΗΣ ΣΓΟΥΡΙΔΗΣ (Β' Αντιπρόεδρος της Βουλής): Τελειώνω, κύριεΠρόεδρε, με την ανοχή των συναδέλφων για δέκα δευτερόλεπτα.
 Με αυτές τις σκέψεις θα ψηφίσω και εγώ τις προγραμματικές δηλώσεις της Κυβέρνησης και καλώ όλους τους συναδέλφους να πράξουν το ίδιο γιατί πιστεύω ότι είναι προς όφελος της πατρίδος μας! Ευχαριστώ.
 (Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Ο κ. Ψαχαρόπουλος έχει το λόγο. 
ΓΕΩΡΓΙΟΣ ΨΑΧΑΡΟΠΟΥΛΟΣ: Ανεβαίνω με συγκίνηση για πρώτη φορά σε αυτότο Βήμα, με σεβασμό προς το θεσμό και προς όλους. Yπόσχομαι ότι θα είμαι από αυτούς που θα έχουν συναίνεση  και θα συνεργασθούν  με οποιονδήποτε, από όπου και αν προέρχεται,  δεξιά, μεσαία, αριστερά, αρκεί αυτό το οποίο λέει να συμπίπτει  με τις φιλελεύθερες ιδέες.
 Τι εννοούμε λέγοντας φιλελεύθερες ιδέες; Η χώρα μας  πάσχει ιστορικά -όχι μόνο κατά τις τελευταίες δεκαετίες- από κρατικισμό. Τον κληρονομήσαμε  από τον 'Οθωνα, αν θέλετε, ή πέστε και από τους Γάλλους ή από μερικούς γερμανοτραφείς που ήρθαν πολύ παλαιά εδώ.
 Από αυτόν τον κρατικισμό  δεν μπορούμε ακόμη να απαλλαγούμε. Ο μέσος 'Ελληνας βλέπει προς το κράτος  και θεωρεί ότι θα του λύσει όλα του τα προβλήματα.  Εκείνο που λέει ο φιλελευθερισμός ή ο νεοφιλελευθερισμός, αν θέλετε να το πείτε έτσι, είναι "λιγότερο κράτος και περισσότερη δύναμη στον πολίτη" , σε αυτόν τον αδύνατο που πηγαίνει το πρωί στις 05.00' να κάνει ουρά στο ΙΚΑ για να πάρει μια ποιότητα υπηρεσιών υγείας, την οποία γνωρίζετε πολύ καλά, και γι' αυτό ίσως κανείς από εδώ μέσα δεν πηγαίνει στο ΙΚΑ.
Να έρθουμε στις προγραμματικές δηλώσεις: Χαίρομαι πάρα πολύ που ο κύριος Πρωθυπουργός έδωσε τόσο μεγάλη έμφαση στον κατά τα άλλα κάπως ασαφή λόγο του στο θέμα της ανταγωνιστικότητας. Πιστεύουμε ότι η ανταγωνιστικότητα είναι η μακροχρόνια λύση, η μόνη σταθερή λύση για να ανέβει το επίπεδο ζωής του μέσου 'Ελληνα. Δεν είναι απλώς η αναδιανομή, είναι η παραγωγή, είναι και η αύξηση του πλούτου  της χώρας, ούτως ώστε να ωφεληθούν όλοι με το να είναι ενδυναμωμένοι να παράγουν και όχι να ζητιανεύουν από τον οποιοδήποτε, έστω και αν είναι αυτό το κράτος. Υπάρχουν όμως σημαντικές αντιφάσεις μέσα στο λόγο του κυρίουΠρωθυπουργού. Θα κάνω εδώ μια παρένθεση: Θα έχετε δει ασφαλώς τελευταία τις δημοσιεύσεις που δείχνουν ότι η χώρα μας είναι από τις τελευταίες στην τάξη της διεθνούς ανταγωνιστικότητας. Θα έχετε δει ότι είμαστε πίσω από την Ιορδανία, τη Χιλή, το Περού και τη Μαλαισία. Υπάρχουν δύο ανεξάρτητοι έγκυροι οργανισμοί που έχουν βγάλει αυτά τα στοιχεία. Θα τα καταθέσω  για όσους θέλουν να τα δουν και να τα επεξεργαστούν.
 Οι αντιφάσεις στις προγραμματικές δηλώσεις είναι οι εξής: Από τη μια μεριά θέλουμε μεγαλύτερη ανταγωνιστικότητα,  αλλά από την άλλη μεριά οι δύο τομείς της οικονομίας που πάσχουν σε ανταγωνιστικότητα ούτε καν αναφέρονται για να γίνουν πιο ανταγωνιστικοί.
 Ο πρώτος είναι η παιδεία. 'Οπως ξέρετε, η χώρα μας είναι από τις λίγες χώρες του κόσμου, όπου το κράτος έχει το μονοπώλιο της ανωτάτης εκπαίδευσης. Επίσης υπάρχει πολύς κρατικισμός και στα κατώτερα επίπεδα εκπαίδευσης.
 Το Υπουργείο Παιδείας ασχολείται με λεπτομέρειες.  Ασχολείται με εξεταστέα και διδακτέα ύλη, αντί να θέσει τα στάνταρ που πρέπει να έχουν τα παιδιά, το τι πρέπει να μάθουν, και να αφήσει στα σχολεία και σε άλλους το πώς θα επιτευχθούν τα στάνταρ, το τι θα παράγουν τα σχολεία. Δεν μπορεί να εξαρτηθεί η εκπαιδευτική ποιότητα από ένα Υπουργείο Παιδείας. Ουαί και αλλίμονο αν για παράδειγμα στην Αμερική το Χάρβαρντ, το Γέηλ,  το Μ.Ι.Τ. ή  το Πανεπιστήμιο του Σικάγου περίμεναν να εγκρίνει τους καθηγητές τους το Υπουργείο Παιδείας της Αμερικής, το οποίο άλλωστε στην ουσία δεν υπάρχει. Η παιδεία είναι έξω από τις προγραμματικές δηλώσεις όσον αφορά τον ανταγωνισμό. Ασχολείται με λεπτομέρειες.
 Ο δεύτερος πολύ σημαντικός τομέας είναι αυτός της αγοράς εργασίαςκαι της απασχόλησης. Θα διαβάσατε, και το διάβασα και εγώ πολλές φορές στο λόγο του κυρίου Πρωθυπουργού, αυτές τις 300.000, συν 300.000, συν τριακόσιες θέσεις ή καταρτίσεις.
 Αν προσθέσουμε αυτές τις χιλιάδες -και εύχομαι αυτές οι ευκαιρίες, όπως μετονομάζονται, να γίνουν πραγματικές θέσεις εργασίας- φθάνουμε περίπου στο ένα εκατομμύριο ανθρώπους. Αν προσθέσετε τους δημοσίους υπαλλήλους -βάλτε όσους θέλετε- αν προσθέσουμε τον ευρύτερο δημόσιο τομέα, φθάνουμε περίπου στο γεγονός ότι το μισό εργατικό δυναμικό της Ελλάδας θα εξαρτάται από το δημόσιο. Θα δουλεύουν οι άνθρωποι με κανόνες του δημοσίου. Κύριε ελέησον!Αυτή είναι η χώρα που πάμε να πλησιάσουμε το ευρωπαϊκό επίπεδο στο80%; Στο 60% θα πάμε, διότι οι άλλοι, οι Ιρλανδοί παραδείγματος χάρη, δεν θα κάτσουν έτσι, ούτε οι Ισπανοί. Να δείτε τους πίνακες της ανταγωνιστικότητας, τους οποίους θα καταθέσω.
 Επειδή είπαμε να είμαστε εποικοδομητικοί, υπάρχει ένας πάρα πολύ απλός τρόπος -φυσικά, ίσως να είναι λίγο εικονοκλαστικός για τα ελληνικά δεδομένα και τον κρατικισμό- ο οποίος είναι να διαχωριστεί η χρηματοδότηση της εκπαίδευσης, από την παραγωγή της εκπαίδευσης.
Το κράτος μπορεί να διαθέσει πιο αποτελεσματικά τα ίδια χρήματα πουδιαθέτει σήμερα στην εκπαίδευση, όμως να τα δώσει στις οικογένειες, στα παιδιά, στους φοιτητές, με ένα κουπόνι ίσως, να διαλέξουν σε ποιο εκπαιδευτικό ίδρυμα θέλουν να πάνε, σε ποια σχολεία θέλουν να πάνε. Εαν δε αυτά τα κουπόνια δοθούν κατά προτίμηση στις φτωχότερες οικογένειες, σύμφωνα με κάποιο κριτήριο φορολογικής δήλωσης, ή περιουσιακών στοιχείων, τότε συνδυάζεται η αποτελεσματικότητα και η ισότητα.
Να μια τολμηρή κίνηση για να βγει η Ελλάδα από τη μετριότητα και ναπάμε προς την πραγματική ανταγωνιστικότητα.
 Θα δείτε ότι θα είμαι ένας από τους συντομότερους ομιλητές και ελπίζω ακόμη συντομότερος αν ο κύριος Πρόεδρος δεχθεί την πρόταση που κατέθεσα να έχουμε μερικά εποπτικά μέσα, για να μειωθεί ακόμα περισσότερο οχρόνος των αγορεύσεων.
Γι'αυτούς τους λόγους, λοιπόν, επειδή δεν βλέπω οι προγραμματικές δηλώσεις να πηγαίνουν προς την ανταγωνιστικότητα, δυστυχώς θα τις καταψηφίσω.
 (Στο σημείο αυτό ο κ. Ψαχαρόπουλος καταθέτει προαναφερθέντες πίνακες ανταγωνιστικότητας οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
ΠΡΟΕΔΡΕΥΩΝ (Κωνσταντίνος Γείτονας): Ευχαριστώ, κύριε συνάδελφε. Κυρία και κύριοι συνάδελφοι, παρήλθε ο διατεθής χρόνος για το πρωϊνότμήμα της συνεδρίασης. Γι'αυτό και στο σημείο αυτό διακόπτουμε για το απόγευμα, ώρα 18.00' με πρώτο ομιλητή τον κ. Κοντογιαννόπουλο.
   (ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
(Στο σημείο αυτό την Προεδρική 'Εδρα καταλαμβάνει ο Πρόεδρος τηςΒουλής κ. ΑΠΟΣΤΟΛΟΣ ΚΑΚΛΑΜΑΝΗΣ).
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,επαναλαμβάνεται η διακοπείσα συνεδρίαση.
 Το λόγο έχει ο κ. Βασίλειος Κοντογιαννόπουλος.
  ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κυρίες και κύριοι Βουλευτές, ο ελληνικός λαός με την ετυμηγορία του της 9ης Απριλίου έστειλε ένα σαφές μήνυμα προς ολόκληρη την πολιτική ηγεσία της χώρας: Να προχωρήσουμε στο δρόμο του εκσυγχρονισμού, της ανάπτυξης και του κοινωνικού κράτους.
 Εμπιστεύθηκε την Κυβέρνηση στο ΠΑΣΟΚ. Aξιολογώντας θετικά το έργο της προηγούμενης τετραετίας και κυρίως την επιτυχία του μείζονος εθνικού στόχου της ένταξης της χώρας μας στην ΟΝΕ, έδωσε την εντολή στην Κυβέρνηση Σημίτη να κατοχυρώσει το ευρωπαϊκό μας μέλλον και να θεμελιώσει τη μετά ΟΝΕ εποχή.
 Παράλληλα, ενθάρρυνε, με την αύξηση του ποσοστού της, τη στροφή της Νέας Δημοκρατίας στο "μεσαίο χώρο" και την απάλλαξε από τις διαλυτικές συνέπειες μιας ακόμη ήττας. Πρόσφερε έτσι στην ηγεσία της μια μοναδική ευκαιρίας: να αποδείξει ότι η στροφή αυτή είναι πραγματική και όχι ευκαιριακή. Τώρα θα κριθεί αν οι προεκλογικοί όρκοι στη συναίνεση, τη μετριοπάθεια και τη σύνθεση δεν αποτελούσαν απλά πυροτεχνήματα για τις ανάγκες της προεκλογικής εκστρατείας, αλλά συνειδητή επιλογή. Αν, δηλαδή, η ηγεσία της Νέας Δημοκρατίας απορρίπτει την αλαζονική, αυταρχική και λαϊκίστικη συμπεριφορά της, που είχε επιδείξει κατά την προηγούμενη τριετία.
 Ακόμη ο λαός ζήτησε και από τα μικρότερα κόμματα, συρρικνώνοντας την απήχησή τους, να εγκαταλείψουν την αρνητική και αοριστολόγο στάση τους και να συμβάλουν θετικά στην πορεία της χώρας.
 Κυρίες και κύριοι συνάδελφοι, η νέα Εθνική Αντιπροσωπεία επωμίζεται σε συλλογικό - κομματικό επίπεδο, αλλά και σε ατομικό, ιστορικές ευθύνες απέναντι στο έθνος και στο λαό μας.
 Από το έργο που θα επιτελέσουμε ως Συμπολίτευση και ως Αντιπολίτευση αυτήν την κρίσιμη πρώτη τετραετία του 21ου αιώνα, θα προσδιορίσουμε την πορεία της χώρας για πολλά χρόνια.
Η κατοχύρωση της ευρωπαϊκής προοπτικής μας και η μετατροπή τωνθετικών δεικτών της οικονομίας μας σε θετικούς δείκτες για την ποιότητα και το επίπεδο ζωής όλων των Ελλήνων αποτελούν τον κατευθυντήριο άξονα των προσπαθειών μας.
 Παράλληλα, με την αναθεώρηση του Συντάγματος, έχουμε την ευθύνη να προσαρμόσουμε τους θεσμούς της δημοκρατικής μας πολιτείας στις απαιτήσεις της σημερινής εποχής και του νέου ευρωπαϊκού μας περιβάλλοντος επιδιώκοντας τον εκσυγχρονισμό, την εμβάθυνση και τη διεύρυνση της δημοκρατίας μας.
 Πρωταρχικό χρέος και ευθύνη όλων είναι να διαφυλάξουμε όλα αυτά που με δύσκολες και βαριές θυσίες του ελληνικού λαού πετύχαμε. Η Ελλάδα, με την ένταξή της στην ΟΝΕ, που προεξοφλείται, αλλά και με την απόφαση του Ελσίνκι, που τη θεωρώ εξίσου σημαντικό σταθμό, πέτυχε τη διπλή ενσωμάτωσή της στον πυρήνα των προηγμένων ευρωπαϊκών χωρών. Οι επιλογές αυτές είναι οι μόνες ρεαλιστικές και πραγματικά εθνικές και φιλολαϊκές επιλογές, μέσα στις σημερινές συνθήκες της παγκοσμιοποίησης, τις οποίες η Ελλάδα δεν μπορεί να ανατρέψει, παρά τις επιθυμίες του κομμουνιστικού κόμματος.
 Ας δούμε την πραγματικότητα χωρίς τις συνηθισμένες μίζερες πολιτικές μας σκοπιμότητες. Σε μια εποχή γεμάτη προβλήματα, κινδύνους, ανασφάλεια και φτώχια η Ελλάδα αποτελεί σήμερα νησίδα δημοκρατίας, ασφάλειας, σταθερότητας, οικονομικής και κοινωνικής προόδου. Η χώρα μας μπορεί να πραγματοποιεί μεγάλα έργα όπως το μετρό, το αεροδρόμιο, οι μεγάλοι οδικοίάξονες και τα επικοινωνιακά δίκτυα. Μπορεί να πραγματοποιεί τομές, όπως με το σχέδιο "ΚΑΠΟΔΙΣΤΡΙΑΣ" στην Τοπική Αυτοδιοίκηση. Μπορεί να είναι δεύτερη ανάμεσα στις χώρες της Ευρωπαϊκής 'Ενωσης, τόσο στην άνοδο του Ακαθάριστου Εθνικού Προϊόντος, όσο και στην απορρόφηση των κοινοτικών πόρων. Πάνω απ' όλα οι 'Ελληνες σήμερα, όπως δείχνει και πρόσφατη δημοσκόπηση απογευματινής εφημερίδας, είναι αισιόδοξοι και ελπίζουν σε ένα ακόμη καλύτερο μέλλον.
Τις διαπιστώσεις αυτές δεν τις κάνω σήμερα. Τις έχω κάνει δημόσια,πριν ενταχθώ στο ΠΑΣΟΚ και έχω στηρίξει, στη Βουλή, πολλές από τις αποφάσεις και μέτρα που οδήγησαν στα σημερινά αποτελέσματα και όταν ακόμα ανήκα στην παράταξη της Νέας Δημοκρατίας. Γιατί με έβρισκαν σύμφωνο και γιατί προωθούσαν το συμφέρον του τόπου. Η διαγραφή μου από τη Νέα Δημοκρατία ήταν το τίμημα της συνέπειας στις αρχές μου και της τόλμης για συναίνεση.
Η ψήφος των πολιτών της Β' περιφέρειας της Αθήνας υπήρξε η δικαίωσητης πολιτικής μου στάσης και της απόφασής μου να ανταποκριθώ στην πρόσκληση του Κώστα Σημίτη και του ΠΑΣΟΚ, για συστράτευση όλων των δυνάμεων που πιστεύουν στην ευρωπαϊκή προοπτική και τον εκσυγχρονισμό της χώρας. Είναι η έμπρακτη απόδειξη της ικανότητας για διεύρυνση και σύνθεση ενός ζωντανού κομματικού οργανισμού και ενός σύγχρονου ηγέτη.
'Ηδη ο λαός έκρινε. Προφανώς το 44% είναι μεγαλύτερο από το 43%. Ηηγεσία της Νέας Δημοκρατίας το γνωρίζει, αλλά επιμένει στα φληναφήματα περί "ισοδύναμου" αποτελέσματος και περί "νοθείας". Αν το κάνει για να διευκολύνει την αφομοίωση της ήττας, ιδίως μετά τους πρόωρους πανηγυρισμούς, έχει κάποιο ελαφρυντικό. Εάν όμως συνεχίσει να επιμένει στη θέση αυτή αποδεικνύει ότι ο τακτικισμός αποτελεί τη μόνη σταθερή επιλογή της και έρχεται σε πλήρη αντίθεση με τις διακηρύξεις περί "μεσαίου" χώρου και συναίνεσης. Εύχομαι ειλικρινά να μην αποτελεί το προμήνυμα της στάσης της Αξιωματικής Αντιπολίτευσης κατά την τετραετία που αρχίζει.
 Κυρίες και κύριοι συνάδελφοι, η τετραετία 2000-2004 θα είναι δύσκολη και απαιτητική. Η επίτευξη των αναγκαίων ρήξεων και τομών είναι η ουσιαστική προϋπόθεση για τη σύγκλιση της ζωής μας με το ευρωπαϊκό επίπεδο. Αυτό απαιτεί συναίνεση, κοινή προσπάθεια, αυτοσυγκράτηση και υπέρβαση του φόβου του πολιτικού κόστους από όλες τις πολιτικές δυνάμεις και ιδίως από αυτές που εκπροσωπούμε το 95% του εκλογικού σώματος, που συμφωνούμε με την ευρωπαϊκή προοπτική της χώρας μας. Για να δώσουμε νέα ώθηση αξιοπιστία και αποτελεσματικότητα στους ζωτικής σημασίας πολιτικούς, κοινωνικούς και οικονομικούς θεσμούς, χρειάζονται ριζοσπαστικοί νεοτερισμοί. Οι αγορές, το χρηματιστήριο, οι επιχειρήσεις, το ασφαλιστικό σύστημα, η διάρθρωση της πρωτογενούς και δευτερογενούς παραγωγής, οι τράπεζες, τα συνδικάτα, τα πανεπιστήμια και τα σχολεία, οι κρατικοί αλλά και οι κομματικοί φορείς, χρειάζεται να απελευθερωθούν από ξεπερασμένες δομές, αγκυλωμένα σμφέροντα και νοοτροπίες που οδηγούν στην αποτελμάτωση και στην οπισθοδρόμηση.
 'Αλλωστε και τα περίφημα προβλήματα της καθημερινότητας, που εύλογα απασχολούν τους 'Ελληνες, όπως η κατάσταση των νοσοκομείων, η ποιότητα της παρεχόμενης εκπαίδευσης, οι συγκοινωνίες, η διαμόρφωση αισθήματος ασφάλειας, η γραφειοκρατία, είναι κυρίως προβλήματα διαρθρωτικών δομών, τις οποίες εύκολα επικαλούμαστε όλοι, δύσκολα όμως τις πραγματοποιούμε και ακόμα πιο δύσκολα αναλαμβάνουμε το πολιτικό κόστος που μας αναλογεί. Μετά την επικράτηση της οικονομίας της αγοράς,ως του μόνου συστήματοςπου μπορεί να οδηγήσει στην ανάπτυξη, την απασχόληση και την ευημερία,το πρόβλημα για τη χώρα μας παραμένει κατά βάση πολιτικό. Απαιτείται εμμονή στους στόχους και αψήφιση του πολιτικού κόστους από πρόσκαιρες αντιδράσεις.
Η Κυβέρνηση Σημίτη πέτυχε το μείζονα στόχο της σύγκλισης τηςοικονομίας μας με την ευρωπαϊκή, γιατί επέμεινε σταθερά στην επιδίωξη των στόχων, άντεξε στις αντιδράσεις και τις πιέσεις. 'Ηδη ο λαός άρχισε να εισπράττει τα αποτελέσματα. Αντίθετα ο φόβος του πολιτικού κόστους και η με κάθε τρόπο επιδίωξη του εύκολου εκλογικού οφέλους οδηγούν τον πολιτικό λόγο και την πολιτική πράξη στην αοριστία και στο λαϊκισμό. Αυτό είναι η ευτέλεια της πολιτικής. Η προοπτική όμως είναι ελπιδοφόρα. Γιατί, όπως απέδειξε και το πρόσφατο εκλογικό αποτέλεσμα, ο λαός επιβραβεύει εκείνουςπου αψηφούν το πολιτικό κόστος, εμμένουν στους στόχους τους και τολμούν να του λένε την αλήθεια.
 Επιμένω, ότι το χρέος να μεταρρυθμίσουμε το κράτος, την οικονομία και την κοινωνία, μας βαραίνει όλους εξίσου. Η Κυβέρνηση με τις προγραμματικές της δηλώσεις επιβεβαιώνει την απόφασή της να προχωρήσει στις αναγκαίες διαρθρωτικές τομές στον ευρύτερο δημόσιο τομέα και στην απελευθέρωση των αγορών, ιδίως στην ενέργεια και τις τηλεπικοινωνίες. Γιατί έτσι μόνο θα ενισχυθεί η ανταγωνιστικότητα και η παραγωγικότητα της ελληνικής οικονομίας και θα επιτευχθούν οι υψηλότεροι ρυθμοί ανάπτυξης, που αποτελούν την προϋπόθεση για τη διεύρυνση της απασχόλησης και τη χρηματοδότηση του κοινωνικού κράτους. 'Εχει συνείδηση ότι για να επιτύχει οφείλει να περιβάλει τις πολιτικές της αποφάσεις με την ευρύτερη δυνατή συναίνεση, πολιτική και κοινωνική.
Από την Αντιπολίτευση, Νέα Δημοκρατία και Συνασπισμός, έχουναναγνωρίσει την αναγκαιότητα των διαρθρωτικών τομών, του διαλόγου και της συναίνεσης. Τι μπορεί να εμποδίσει την ταύτιση λόγων και πράξεων; Μόνο το στενό κομματικό συμφέρον που οδηγεί την εκάστοτε Αντιπολίτευση στην ανοχή ή ακόμη και στην ταύτισή της με συντεχνιακά συμφέροντα, με τις δυνάμεις της αδράνειας και της αποτελμάτωσης. Τώρα, όμως, είναι η ώρα το συμφέρον του κόμματος, του κάθε κόμματος να παραχωρήσει τη θέση του στο εθνικό συμφέρον. 'Ετσι τα κόμματα θα ανακτήσουν την αξιοπιστία τους και θα αποκαταστήσουν διαύλους επικοινωνίας με την κοινωνία.
 Είναι προφανές ότι η Κυβέρνηση με τις προγραμματικές δηλώσεις της, συνεχίζει την πορεία της στο δρόμο του εκσυγχρονισμού και της εναρμόνισης με το ευρωπαϊκό γίγνεσθαι. Γι'αυτό και της δίνω ψήφο εμπιστοσύνης. Ευχαριστώ.
  (Χειροκροτήματα από την πτέρυγα του ΠΑΣΟΚ)
ΠΡΟΕΔΡΟΣ (Απόστολος Κακλαμάνης): Ο κ. Χειμάρας έχει το λόγο.
 ΑΘΑΝΑΣΙΟΣ ΧΕΙΜΑΡΑΣ: Κυρίες και κύριοι συνάδελφοι, παραβλέπω την κριτική του κ. Κοντογιαννόπουλου, γιατί στην παρθενική του ομιλία, ως εκπρόσωπος του ΠΑΣΟΚ, ήταν ομολογουμένως πολύ προσεχτικός και γι'αυτό δεν λέω τίποτα.
 'Εχω την τύχη όπως γνωρίζετε οι παλαιότεροι εξ υμών, να ελέγχω, να παρακολουθώ τα τέσσερα τελευταία χρόνια τον ευαίσθητο χώρο των μεταφορών και επικοινωνιών και τους οργανισμούς που επιβλέπονται απ'αυτόν.
  Θα ήμουν ευτυχής αν έβλεπα να βελτιώνεται έστω και ένας τομέας. Αντίθετα όσο περνάει ο χρόνος τα πράγματα χειροτερεύουν. Περίμενα χθεςκαι σήμερα από τον κύριο Πρωθυπουργό και τον αρμόδιο Υπουργό να ακούσω καινούριες θέσεις για το πώς θα πάμε μπροστά. Δυστυχώς, όμως, δεν άκουσα τίποτα. Τι μας είπαν; Ασάφειες και γενικότητες, επανάληψη των προγραμματικών δηλώσεων του 1996 και αντιγραφή κάποιων θέσεων της Νέας Δημοκρατίας χωρίς συγκεκριμένο πρόγραμμα τετραετίας, κυρίως σε ό,τι αφορά τις θέσεις του Υπουργείου Μεταφορών και Επικοινωνιών, στο οποίο και θα αναφερθώ.
Και γίνομαι συγκεκριμένος. Θα αναφέρω ως παράδειγμα τρεις μεγάλουςοργανισμούς, Ο.Τ.Ε., Ολυμπιακή Αεροπορία και Ο.Σ.Ε.
 Ο.Τ.Ε. Μας είπε ο κύριος Πρωθυπουργός και ο αρμόδιος Υπουργός ότι θα απελευθερωθούν οι επικοινωνίες και είπε μάλιστα ο κύριος Υπουργός ότι είμαστε οι τελευταίοι στην κοινωνία των πληροφοριών στην Ευρώπη, λες και δεν ξέραμε και το ένα και το άλλο.
(Στο σημείο αυτό την Προεδρική 'Εδρα καταλαμβάνει ο Β'Αντιπρόεδροςτης Βουλής, κ. ΠΑΝΑΓΙΩΤΗΣ ΣΓΟΥΡΙΔΗΣ) Το θέμα είναι τι κάναμε μέχρι τώρα για να αντέξουμε σ'αυτήν την απελευθέρωση το 2001. Θα σας πω εγώ τι κάναμε. Δεν εκσυγχρονίσαμε τον Ο.Τ.Ε. Δεν απορροφήθηκαν οι πιστώσεις της Ευρωπαϊκής 'Ενωσης.  Προχωρήσατε, κύριοι της Κυβέρνησης, σε επισφαλείς και ανασφάλιστες επενδύσεις στα Βαλκάνια και την Αρμενία, χωρίς καν μελέτη σκοπιμότητας. Λυπάμαι που απουσιάζει ο αρμόδιος Υπουργός. Δεν επενδύσατε ούτε μία δραχμή στον Ο.Τ.Ε. από τις μετοχοποιήσεις του ενός τρισεκατομμυρίου.  Αυξήσατε τρεις φορές την τιμή της αστικής μονάδας σε βάρος των οικονομικά ασθενέστερων κοινωνικών ομάδων και παρά τα τεράστια έσοδα από τις αυξήσεις και τις μετοχοποιήσεις, εν τούτοις πρόσφατα συνήψατε νέα δάνεια ύψους οκτακοσίων εκατομμυρίων ευρώ για επενδύσεις. Να μας πείτε πού πήγαν τα χρήματα, το ένα τρισεκατομμύριο από τις μετοχοποιήσεις και από τις άλλες αυξήσεις του Ο.Τ.Ε.
Δεν υπάρχει καμία συνεργασία του Ο.Τ.Ε. με τις θυγατρικές. Δενσυνεδρίασαν ποτέ παραδείγματος χάρη τα διοικητικά συμβούλια από κοινού, του Ο.Τ.Ε. και της COSMOTE. Το ίδιο συμβαίνει και με τις επενδύσεις του εξωτερικού.
 Μίλησε τις παραμονές των εκλογών ο κ. Μαντέλης για μετοχοποίηση ακόμα και του 51% του Ο.Τ.Ε. έμμεσα και ξεχάσατε ότι για υποτιθέμενη μετοχοποίηση του 35% του Ο.Τ.Ε. επί Κυβερνήσεως Κώστα Μητσοτάκη ρίξατε την Κυβέρνηση. Αυτή είναι η ειλικρίνειά σας, η εντιμότητά σας και η συνέπειά σας.
 Είπατε και για στρατηγικές συμμαχίες. Τώρα τις θυμηθήκατε; Εμείς σας το λέμε χρόνια. Δεν κάνατε τίποτα μέχρι τώρα. Καταργήσατε εντελώς την αξιοκρατία. Δεν νοείται να μην υπάρχει έστω και ένα στέλεχος στον Ο.Τ.Ε.  που να προέρχεται από οποιοδήποτε άλλο χώρο εκτός του ΠΑ.ΣΟ.Κ.
 Προσέξτε. Είναι η τελευταία σας ευκαιρία, αν θέλετε να επιζήσει ο οργανισμός τον οποίο έχετε ανέτοιμο να αντιμετωπίσει τις προκλήσεις των καιρών και την απελευθέρωση του 2001. Το πρόγραμμά μας είναι στη διάθεσή σας, να το πάρετε και να το μελετήσετε ακόμη μια φορά.
 Ολυμπιακή Αεροπορία. Τι μας είπε ο κύριος Πρωθυπουργός; Τίποτα. Το ίδιο και ο αρμόδιος Υπουργός. Μίλησε όμως αντ'αυτών ο πρόεδρος της Ολυμπιακής, ο κ. Ζυγογιάννης, ο οποίος ούτε λίγο ούτε πολύ στο "ΒΗΜΑ της Κυριακής" μας λέγει ότι είναι μονόδρομος η αναζήτηση στρατηγικού επενδυτή. Καταθέτω το σχετικό δημοσίευμα για τα Πρακτικά της Βουλής. (Στο σημείο αυτό ο Βουλευτής, κ. Χειμάρας, καταθέτει για τα Πρακτικάτο προαναφερθέν δημοσίευμα το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) Μα, αυτά εμείς τα λέγαμε πολλές φορές μέχρι τώρα και κυρίως ότανσυζητούσαμε το δεύτερο πρόγραμμα της υποτιθέμενης εξυγίανσης της Ολυμπιακής, το Μάρτιο του 1998, ότι δηλαδή είναι μονόδρομος. Τα ίδια πράγματα λέγαμε. Δεν μας άκουγε κανένας. 'Επρεπε να απαξιώσουμε την Ολυμπιακή και μετά να το σκεφθείτε, αλλά και πάλι δεν είχατε το θάρρος να μας το πείτε.
 Αντί αυτών, λοιπόν, τι κάνατε; Καταργήσατε νόμους που ψηφίσατε εσείς και φτιάξατε καινούριους. Βάλατε ακατάλληλους ανθρώπους να διοικήσουν την Ολυμπιακή και τους αλλάζατε ανά εξάμηνο. Χρεώσατε τον ελληνικό λαό με ελλείμματα οκτακοσίων δισεκατομμυρίων μέχρι τώρα. Διώξατε τους καλύτερους υπαλλήλους με εθελούσια έξοδο. Ζημιώσατε τον τουρισμό με την κακοδιοίκηση και την αναταραχή που επικρατούσε όλα αυτά τα χρόνια. Και επειδή δεν με παίρνει ο χρόνος θα σταθώ σε δυο τρία πολύ σοβαρά σημεία.
Η μετεγκατάσταση στα Σπάτα καρκινοβατεί με αποτέλεσμα να κινδυνεύεινα μη λειτουργήσει το νέο αεροδρόμιο από 1.3.2001, διότι δεν θα έχει μετεγκατασταθεί η Ολυμπιακή Αεροπορία και να πληρώνουμε περίπου διακόσια εκατομμύρια ημερησίως στους Γερμανούς ως πρόστιμο.
 Δεύτερον, παράλληλα δεν έχουν γίνει τα έργα προσπελάσεως και υποδοχής προς το αεροδρόμιο (Αττική Οδός, Προαστειακός Σιδηρόδρομος, χώροι κατάληξης στο αεροδρόμιο) με αποτέλεσμα η ΙΑΤΑ, η Διεθνής 'Ενωση Αεροπορικών εταιρειών, να σας έχει διαμηνύσει ότι δεν θα στέλνει τα αεροσκάφη αν δεν κατασκευαστούν αυτά τα έργα. Πόσες φορές τα έχουμε πει σε αυτήν την Αίθουσα και έχουμε επισημάνει αυτές τις σοβαρές παραλείψεις; Δεν μας ακούγατε. Και ο καιρός περνάει ενώ στους ανησυχούντες προσετέθη πρόσφατα και ο κ. Σάμαρανγκ. Και μη μου πείτε ότι θα γίνουν όλα στην ώρα τους, κύριε Υπουργέ, γιατί τότε φοβάμαι ότι θα κάνετε το ίδιο που κάνατε το Δεκέμβριο του 1997 με τις προγραμματικές συμφωνίες, με τις ΔΕΚΟ, ότι θα τα δώσετε με απευθείας αναθέσεις. Σας προειδοποιούμε, δεν θα το επιτρέψουμε.
'Αλλη μια παρατήρηση. Παραδώσατε συνειδητά την εταιρεία στους'Αγγλους, οι οποίοι την απαξιώνουν και την ξεπουλούν, χωρίς να έχει γίνει αποτίμηση περιουσιακών στοιχείων. Και τώρα έβαλαν δύο εταιρείες να κάνουν αποτίμηση, κατόπιν εορτής.
 Πουλάτε όλα σχεδόν τα αεροσκάφη της εταιρείας όσο-όσο και μάλιστα δεν λαμβάνετε υπόψη σας όλες τις προσφορές των διαφόρων εταιρειών, αλλά μόνο εκείνες που θέλει η διοίκηση. Αντιλαμβάνεσθε όλοι τι υπονοώ, είμαι ξεκάθαρος. Προχωράτε στην ενοικίαση δεκαέξι αεροσκαφών για δέκα έως δεκατέσσερα χρόνια και η τιμή ενοικίασης είναι ίση ή και μεγαλύτερη από την τιμή αγοράς, που είναι διακόσια δισεκατομμύρια περίπου. Και συνήθως στο τέλος αυτά τα αεροσκάφη που ενοικιάζονταν πήγαιναν στην ιδιοκτησία της εταιρείας στο παρελθόν. Και αγνοήσατε και εδώ τις προσφορές άλλωνεταιρειών. Στον Τύπο διαβάσαμε ότι μια άλλη εταιρεία ALBY έχει προβεί σε ασφαλιστικά μέτρα για μια εκτέλεση της ενοικίασης με καλύτερους όρους από αυτή. Και το τραγελαφικό: Μετά τις δικές μας προεκλογικές καταγγελίες συγκροτήσατε ανεξάρτητο δήθεν νομικό συμβούλιο από πέντε καθηγητές για να εισηγηθεί τη νομιμότητα των παραπάνω ενεργειών. Και εμείς το επικροτήσαμε. Δεν ξέραμε βεβαίως περί τίνος επρόκειτο. Και βεβαίως απεφάνθησαν ότι όλα νομίμως γίνονται από την αγγλική διοίκηση, ενώ άλλη άποψη είχαν οι νομικοί της Ολυμπιακής. 'Ηρθαν όμως οι εκλογές και βλέπουμε τον Πρόεδρο του ανεξάρτητου νομικού συμβουλίου να γίνεται Υπουργός Δικαιοσύνης.  Βλέπετε έχετε αυτό το καλό, όσοι σας υπηρετούν τους ανταμείβετε. Το ίδιο κάνετε και με αρκετούς συνδικαλιστές, ας μην μπω σε άλλο χώρο, εννοώ σ' αυτούς οι οποίοι έχουν ξεπουλήσει τα συμφέροντα των εργαζομένων. Παρ'ότι προέρχομαι απ' αυτόν το χώρο και έχω το θάρρος να το καταγγέλλω.
 Και ερωτώ: Πώς θα εκδικάσει ο απλός δικαστής τα ασφαλιστικά μέτρα, όταν ο Υπουργός Δικαιοσύνης έχει αποφανθεί περί του αντιθέτου με άλλη ιδιότητα; Αυτή είναι η δική σας δημοκρατία; 'Ετσι θα προχωρήσουμε;Σας προειδοποιούμε και κυρίως τον νέο Υπουργό, για τον οποίοπιστεύουμε ότι οι προθέσεις του είναι καλές, μη τυχόν συνεχίσει αυτόν τον κατήφορο θα μας βρει αντιθέτους με όσες δυνατότητες έχουμε και προέρχονται από τα συνταγματικά μας δικαιώματα.
Και έρχομαι για λίγο στον ΟΣΕ. Ο κύριος Πρωθυπουργός μίλησε γιααναβάθμιση των μέσων μεταφοράς. Ακούστε τι είπε ο κύριος Υπουργός σήμερα: 'Οτι είναι εγκαταλελειμμένος επί δεκαετίες. Ποιος κυβερνάει τις τελευταίες δεκαετίες; Εμείς; Ο εκσυγχρονισμός του ΟΣΕ πάει από το κακό στο χειρότερο. Και το σημαντικότερο: Η κατασκευή του προαστειακού σιδηροδρόμου καρκινοβατεί, η ανάθεση της σιδηροδρομικής σύνδεσης Μενιδίου-Αεροδρομίου Σπάτων βρίσκεται στη διαμάχη μεταξύ αρμοδιοτήτων δύο Υπουργών ΠΕΧΩΔΕ και Μεταφορών. Και σας δηλώνω προκαταβολικά ότι θα δοθεί με απευθείας ανάθεση.
 Επειδή ο χρόνος δεν με παίρνει και σέβομαι αυτούς που θα μιλήσουν στη συνέχεια, τελειώνω μ' αυτήν τη δήλωση. Εμείς θα παρακολουθούμε στενά τις ενέργειες του αρμοδίου Υπουργού και όλης της Κυβέρνησης. Είμαστε έτοιμοι να βοηθήσουμε, αλλά και να καταγγείλουμε κάθε προσπάθεια συνέχισης αυτής της σημερινής κατάστασης. Ευχαριστώ.
 (Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Μαγκριώτης έχει το λόγο.
 ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, κυρίες και κύριοι συνάδελφοι, οι προγραμματικές δηλώσεις της Κυβέρνησης, της κάθε κυβέρνησης, αποτελούν το περίγραμμα της πολιτικής, των στόχων και των προτεραιοτήτων της. Και σε τούτη τη συζήτηση αναδείχθηκαν δύο φιλοσοφίες που αντανακλούν και δυο διαφορετικές πολιτικές: Ο Πρωθυπουργός έθεσε τους μεγάλους στόχους, τις μεγάλες προτεραιότητες της Κυβέρνησης και γύρω απ'αυτές ζήτησε την τόλμη της συναίνεσης και τη συζήτηση. Ο Αρχηγός της Αξιωματικής Αντιπολίτευσης και τα στελέχη της ίδιας παράταξης που πέρασαν από το Βήμα αυτό διάλεξαν μια άλλη φιλοσοφία, μια άλλη αντίληψη, αυτή της περιπτωσιολογίας. Επέλεξαν μεμονωμένα, υπαρκτά, σημαντικά προβλήματα και γύρω απ'αυτάύφαναν τον πολιτικό τους λόγο για να απαξιώσουν όλη την κυβερνητική τετραετία, την πραγματική εικόνα της σημερινής Ελλάδας. Μάλιστα δεν δίστασαν να χρησιμοποιήσουν τις δηλώσεις του κ. Σάμαραγκ για την πρόοδο των ολυμπιακών έργων και την προετοιμασία για την Ολυμπιάδα του 2004 για να καταδείξουν τις ανεπάρκειες, τις αντιφάσεις και τις ενδοκυβερνητικές συγκρούσεις.
 Και αν αυτό το παράδειγμα έχει μερίδιο αλήθειας, τότε για να μην κατηγορηθούν για επιλεκτικότητα είτε μνήμης είτε πολιτικής θα έπρεπε να αναφερθούν και στις τοποθετήσεις, τις αξιολογήσεις και τις απόψεις που διατύπωσαν άλλοι διεθνείς οργανισμοί με πρώτη την Ευρωπαϊκή 'Ενωση, το Διεθνές Νομισματικό  Ταμείο, διεθνείς χρηματοπιστωτικούς οίκους για την πορεία της Ελλάδας, της ελληνικής οικονομίας και τη δυναμική της ανάπτυξής της. Τότε θα έβλεπαν πως όχι μόνο δεν βρίσκεται στην τροχιά της απαξίωσης, αλλά βρίσκεται στην τροχιά της δυναμικής ανάπτυξης, της ένταξής της στην καρδιά της ανεπτυγμένης Ευρώπης.
 Και τότε πράγματι θα είχαμε ένα πεδίο δημιουργικής συναίνεσης, ένα πεδίο διαλόγου για να απαντήσουμε από κοινού στις μεγάλες προκλήσεις τηςπρώτης δεκαετίας του 21ου αιώνα. 'Ετσι όμως παίρνουν διαζύγιο από μια εθνική προσπάθεια για την ανάπτυξη της Ελλάδας, για την ανταγωνιστικότητά της και για την πρόοδο του κάθε 'Ελληνα.
 Μέσα σ'αυτήν την περιπτωσιολογική πολιτική που ανέπτυξε ο Αρχηγός της Αξιωματικής Αντιπολίτευσης μίλησε για τη γενικολογία, την προεκλογική αλλά και τη μετεκλογική, της Κυβέρνησης στο πεδίο της κοινωνικής ασφάλισης. Είναι βέβαιο ότι αν η Κυβέρνηση διατύπωνε με ακρίβεια, σαφήνεια και λεπτομέρεια τις θέσεις της για την κοινωνική ασφάλιση, θα μιλούσε για αιφνιδιασμό της Κυβέρνησης για την τοποθέτησή της σε μείζονα θέματα χωρίς να προηγηθεί ένας διακομματικός,  πολύ περισσότερο ένας ενδοκοινωνικός διάλογος.
Είναι βέβαιο ότι όταν ζητήθηκε από τη Νέα Δημοκρατία  να αναπτύξειτις δικές της θέσεις τόσο προεκλογικά όσο και στη συζήτηση επί των προγραμματικών δηλώσεων της Κυβέρνησης, δεν μπήκε στον κόπο να κάνει ειδικές αναφορές. 'Εβαλε όμως μια οριογραμμή ο Αρχηγός της Αξιωματικής Αντιπολίτευσης και είπε με σαφήνεια: "Δεν θα δεχθούμε κανένα μέτρο εις βάρος των συνταξιούχων, κανένα αντιασφαλιστικό μέτρο".
Μα, έτσι δεν διατυπώνεις αρχές και πολιτικές για την κοινωνικήασφάλιση μπροστά στις προκλήσεις και τα προβλήματα της πρώτης δεκαετίας του 21ου αιώνα με ανάλογους αφορισμούς. 'Αλλωστε, έτσι είχε βαφτίσει και η Κυβέρνηση της Νέας Δημοκρατίας την εισηγητική της έκθεση όταν ψήφιζε τους αντιασφαλιστικούς νόμους του κ. Σιούφα την περίοδο 1990-1993.
  Οι συνταξιούχοι γνωρίζουν το περιεχόμενο της ασφαλιστικής πολιτικής, εκείνη την εποχή και την έχουν καταδικάσει.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είστε αντίθετοι προς αυτόν το νόμο; Ντροπή! 
ΙΩΑΝΝΗΣ ΜΑΓΚΡΙΩΤΗΣ: Σας παρακαλώ, κύριε Μητσοτάκη.
 Καταλαβαίνουν πίσω από την οριογραμμή, τι εννοείτε. Υπάρχει το προηγούμενο, υπάρχει η πολιτική σας. Είναι η μοναδική περίπτωση κυβέρνησης η οποία οδήγησε σε ονομαστική μείωση των συντάξεων των χαμηλοσυνταξιούχων εκείνη την εποχή. 'Οχι σε πραγματική μείωση γιατί συνήθως ο πληθωρισμός ροκάνιζε τις όποιες ονομαστικές αυξήσεις. Τότε με τους νόμους που ψηφίζατε είχαμε και ονομαστική μείωση των συντάξεων των χαμηλοσυνταξιούχων. Γνωρίζουν, λοιπόν, οι συνταξιούχοι ποια είναι η κοινωνική σας ευαισθησία.
ΙΩΑΝΝΗΣ ΚΕΦΑΛΟΓΙΑΝΝΗΣ: Γιατί δεν τους καταργήσατε επτά χρόνια τώρα; 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Γι'αυτό δεν είστε άξιοι να κυβερνάτε. Γιατίκρύβεστε πίσω από το δάχτυλό σας.
 ΙΩΑΝΝΗΣ ΜΑΓΚΡΙΩΤΗΣ: Εάν εμείς τους υιοθετήσαμε, κύριε Κεφαλογιάννη, τότε τουλάχιστον διαθέτουμε το ίδιο μέτρο ευαισθησίας με σας. Συνεπώς δεν μπορείτε να μας κατηγορείτε για κοινωνική αναλγησία.
'Ομως ο κ. Καραμανλής είπε και μία αλήθεια. Πως για να υπάρξουνθέσεις απασχόλησης, για να χτυπηθεί η μάστιγα της ανεργίας χρειάζεται ανάπτυξη. Και βεβαίως η αλήθεια αυτή είναι σημαντικότατη.
Πώς, όμως, μας κατηγορεί ότι υπήρξε έκρηξη της ανεργίας την περίοδο1996-2000 όταν ο μέσος ετήσιος ρυθμός ανάπτυξης ήταν περίπου στο 3% και οι δημόσιες επενδύσεις το 1999 γνώρισαν αύξηση στους ρυθμούς 18% και οι ιδιωτικές επενδύσεις 7% με 8%;Δεν μας λέει τίποτα για τη δική τους περίοδο 1990-1993 όταν ηανάπτυξη ήταν μηδενική -εκτός και αν οι νόμοι της οικονομίας δεν ισχύουν για τη δική τους κυβερνητική θητεία- όταν οι ρυθμοί αύξησης των δημοσίων επενδύσεων δεν πλησίαζαν το όριο του 5% και οι ρυθμοί αύξησης των ιδιωτικών επενδύσεων ήταν μηδενικοί. Η δε βιομηχανική παραγωγή γνώρισε μείωση κατά μέσο όρο στη δική τους κυβερνητική τετραετία. Η νέα γενιά γνώρισε τις ευκαιρίες απασχόλησης που της δώσατε και σας καταδίκασε.
 Ο κ. Καραμανλής μιλώντας από του Βήματος αυτού μας είπε πως πρέπει να τολμήσουμε στις ιδιωτικοποιήσεις, πως είμαστε άτολμοι σε αυτήν την πολιτική. Θα είχε μερίδιο αλήθειας αυτή η τοποθέτησή τους εάν στην προηγούμενη Βουλή ψήφιζαν ένα νομοθέτημα διαρθρωτικών αλλαγών που παλιά έφερε η Κυβέρνηση και προχώρησε σε βαθιές τομές. Για τους ρυθμούς δεν έπρεπε να μας ψέγουν γιατί έκαναν το κάθε τι να τους βραδύνουν. Μπροστά μας είναι η τετραετία των υψηλότερων ρυθμών, των διαρθρωτικών αλλαγών.
 Η Ν.Δ. πρέπει να απαντήσει σε ένα ερώτημα: 'Οταν μια πλειάδα επώνυμων στελεχών τους, ο κ. Σουφλιάς, ο κ. Μάνος, ο κ. Κοντογιαννόπουλος και άλλοι τόλμησαν να ψηφίσουν μια ήσσονος σημασίας διαρθρωτική αλλαγή, τους διέγραψε ο κ. Καραμανλής από το κόμμα της Νέας Δημοκρατίας. Αυτή ήταν ησυναινετική τους πολιτική, αυτή ήταν η τόλμη και στη συναίνεση αλλά και στις διαρθρωτικές αλλαγές.
Θα πρέπει ακόμη να πω και να τονίσω πως ορθά η Κυβέρνηση έθεσε τομέγα στόχο της εθνικής ανταγωνιστικότητας μέσα από το δίπτυχο ανάπτυξη και κοινωνική συνοχή. Γιατί τι άλλο είναι η είσοδος στην Οικονομική και Νομισματική 'Ενωση παρά η επίτευξη του ελάχιστου της ανταγωνιστικότητας της ελληνικής οικονομίας, ένα ελάχιστο που πρέπει συνεχώς να το βελτιώνουμε γιατί οι ανταγωνίστριες χώρες συνεχώς βελτιώνονται, ανεβάζουν τον πήχυ της ανταγωνιστικότητας. Πρέπει, λοιπόν, και εμείς να βελτιωνόμαστε συνεχώς, πρέπει να βελτιώνουμε την παραγωγικότητά μας.  'Ολες οι παραγωγικές τάξεις, όλοι οι πολίτες σε αυτήν τη μάχη, σε αυτόν τον αγώνα.
 Η πολιτική μας όμως, η πολιτική της αναδιανομής του κοινωνικού πλεονάσματος έχει ακριβώς αυτήν τη μεγάλη διακριτή διαφορά από τη Νέα Δημοκρατία. Το προϊόν της υψηλής παραγωγικότητας θα διανέμεται με προτεραιότητα στα λαϊκά στρώματα. Και αυτή η διανομή άρχισε από τον προϋπολογισμό του 1999 και θα εντείνεται κάθε χρόνο από τους προϋπολογισμούς του 2000 και των επόμενων χρόνων της κυβερνητικής μας τετραετίας.
Θέλω να κλείσω λέγοντας πως είναι πολύ σημαντική η διατηρησιμότητατης εθνικής ανταγωνιστικότητας. Εξίσου όμως σημαντική είναι και η περιφερειακή ανταγωνιστικότητα. Και εδώ πρέπει η πολιτική μας να καλύψει ένα μεγάλο έλλειμμα που υπάρχει σε τούτη τη χώρα, αντανάκλαση ενός οικονομικού μοντέλου ανάπτυξης που για δεκαετίες γνώρισε η χώρα αυτή, ενός μοντέλου που αναδιένημε τον παραγόμενο πλούτο της περιφέρειας υπέρ του κέντρου.
Βεβαίως το 80% των πόρων του Γ' Κοινοτικού Πλαισίου Στήριξηςκατευθύνονται στην περιφέρεια. Αυτή είναι ζωτικής σημασίας απόφαση. Τα ευεργετικά της όμως αποτελέσματα θα τα δούμε στην ανάπτυξη, στην οικονομία και στην κοινωνία, στα όρια της δεκαετίας στην οποία έχουμε εισέλθει.
 Γι' αυτό πρέπει να επιταχυνθούν οι ρυθμοί των δημοσίων αλλά και των ιδιωτικών επενδύσεων στην ελληνική μεθόριο, στην ελληνική περιφέρεια για να κλείσει το αναπτυξιακό χάσμα ανάμεσα στο κέντρο και την περιφέρεια. Και για έναν όμως επιπρόσθετο λόγο: Η οικονομία κυρίως αναπτύσσεταιστον τριτογενή τομέα. Ο τομέας αυτός επιφυλάσσει υψηλότερους ρυθμούς ανάπτυξης και συσσώρευσης στο Λεκανοπέδιο γιατί εδώ είναι το ευρύ καταναλωτικό κοινό, εδώ είναι το επιτελείο της Κυβέρνησης και της διοίκησης, από εδώ ξεκινούν όλες οι αναπτυξιακές προσπάθειες. Γι' αυτό και πρέπει οι τομές υπέρ της περιφέρειας να είναι ακόμη πιο βαθιές, ακόμη πιο σημαντικές.
 Προτεραιότητα όμως της περιφερειακής ανταγωνιστικότητας και ανάπτυξης έχουν οι τρεις περιφέρειες της μεθοριακής Ελλάδας και βεβαίως τα νησιά του Βόρειου Αιγαίου. 'Ηπειρος, Μακεδονία, Θράκη είναι η μεγάλη αναπτυξιακή μας προτεραιότητα. Και αυτό προφανώς για λόγους αναπτυξιακούς, για λόγους κοινωνικούς αλλά και για λόγους υποστήριξης της δυναμικής εξωστρέφειας της Ελλάδας. Εάν η Ελλάδα έχει επιλέξει -και ορθώς έχει επιλέξει και οι διεθνείς οργανισμοί της έχουν δώσει έναν τέτοιο ρόλο- να είναι η γέφυρα της ανάπτυξης και της ενδοεπικοινωνίας της Νοτιανατολικής Ευρώπης, τότε εκεί πρέπει να ακουμπήσει η προτεραιότητα της αναπτυξιακής μας πολιτικής. Και η Θεσσαλονίκη είναι το επίκεντρο αυτής της δυναμικής μας εξωστρέφειας.
Τρεις, λοιπόν, οι δεσμεύσεις, όπως πολιτευτήκαμε τα προηγούμεναχρόνια για τη Θεσσαλονίκη.
Πρώτον, ολοκλήρωση των αναπτυξιακών υποδομών στον προγραμματισμένοχρόνο. 'Ηδη είναι σημαντικές οι καθυστερήσεις.
 Δεύτερον, υποστήριξη των οργανισμών της διεθνούς οικονομικής συνεργασίας που έχουμε κερδίσει τον τελευταίο χρόνο για τη Θεσσαλονίκη και την Ελλάδα ολόκληρη.
 Και τέλος, η δημιουργία του βαλκανικού χρηματοοικονομικού κέντρου στη Θεσσαλονίκη γιατί τότε μόνο μπορούμε να διαχειριστούμε τους πόρους της ανάπτυξης της βόρειας Ελλάδας, αλλά κυρίως της Νοτιοανατολικής Ευρώπης, εγχώριους και ξένους πόρους σημαντικούς για το μέλλον της πατρίδας μας. Ευχαριστώ πολύ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσιτουρίδης έχει το λόγο.
 ΣΑΒΒΑΣ ΤΣΙΤΟΥΡΙΔΗΣ: Ελπίζω, κύριε Μαγκριώτη, πέρα από τα μεγάλα λόγια και τα οράματα η νέα Κυβέρνηση του Σημίτη κάτι να κάνει επιτέλους για τη Θεσσαλονίκη και τη βόρεια Ελλάδα.
 Ακούμε πολλά χρόνια για τον πρωταγωνιστικό ρόλο της Θεσσαλονίκης στα Βαλκάνια, όταν η ίδια η Ελλάδα έχασε τη δυνατότητα να επηρεάζει πολιτικές στα Βαλκάνια. Ελπίζω ότι θα είστε πιο αποτελεσματικοί στα χρόνια που έρχονται.
 Ο κ. Σημίτης και οι παρεμβαίνοντες Υπουργοί του, κυρίες και κύριοι συνάδελφοι, στη συζήτηση επί των προγραμματικών δηλώσεων εξέπεμψαν και πάλι μια αντίληψη απαξιωτική για τη δημοκρατία.
Σύμφωνα με την αντίληψη των κυβερνώντων, οι εκλογές είναι έναςτελικός αγώνας πρωταθλήματος και όλα κρίνονται με βάση ένα αποτέλεσμα, που ειρήσθω εν παρόδω στις εκλογές αυτές κατέδειξε το αποτέλεσμα αυτό ότι ο ελληνικός λαός θέλει τη συνεργασία και τη συναίνεση ανάμεσα στις πολιτικές και κοινωνικές δυνάμεις για την επίλυση των πολλών και μεγάλων προβλημάτων.
 Οι εκλογές κατά τη δική μας αντίληψη, κυρίες και κύριοι, είναι μέρος μιας σύνθετης δημοκρατικής διαδικασίας, διαδικασίας που δεν σταματά ποτέ.           Ο ελληνικός λαός, κύριοι του ΠΑ.ΣΟ.Κ. δεν σας έδωσε μια εν λευκώ εξουσιοδότηση. Υπάρχουν πολλά και ανοιχτά ζητήματα και αυτά δεν αντιμετωπίστηκαν από τις προγραμματικές δηλώσεις.
 Εμείς στη Νέα Δημοκρατία το ξεκαθαρίζουμε, δεν είμαστε διατεθειμένοι να χαρίσουμε σε κανέναν καμία απολύτως τετραετία. Θα σας αναγκάσουμε να δίδετε συγκεκριμένες απαντήσεις στα συγκεκριμένα ζητήματα που είναι ανοιχτά.
Αποτελεί για μας πρόκληση στη νοημοσύνη των πολιτών να ακούμε τονΥπουργό Εθνικής Οικονομίας να μας λοιδωρεί διότι δεν κατανοήσαμε ότι τάχα καταργήθηκαν τα αντικειμενικά κριτήρια, τα οποία αντικαταστάθηκαν από άλλα βεβαίως.
 Aποτελεί πρόκληση για τη νοημοσύνη των πολιτών να ακούμε τον Υπουργό Εθνικής 'Αμυνας να λέει το πρωί από το Βήμα αυτό ότι διατηρείται στο ακέραιο το ενιαίο αμυντικό δόγμα με την Κύπρο, όταν αυτό τινάχθηκε στον αέρα με απαξιωτικές για την πορεία της χώρας υποχωρήσεις.
Αποτελεί πρόκληση για μας να ακούμε τον Υπουργό της Γεωργίας να μαςαναφέρει ότι η ελληνική γεωργία βρίσκεται στρατηγικά και τακτικά πανέτοιμη για την αντιμετώπιση των νέων δεδομένων. Δηλαδή, εάν δεν ήταν πανέτοιμη όλους αυτούς τους καιρούς ποια θα ήταν σήμερα η κατάσταση στην ελληνική γεωργία;Θα πρέπει να επισημάνουμε, κυρίες και κύριοι συνάδελφοι, ότι στοσημαντικό αυτόν τομέα, της γεωργίας, σημαντικό και οικονομικά και κοινωνικά, όλοι οι δείκτες που παρουσιάζουν την πραγματική κατάσταση ενός τομέα -όλοι οι δείκτες χωρίς εξαίρεση- επιδεινώθηκαν δραματικά κατά τα τελευταία χρόνια των κυβερνήσεων του ΠΑΣΟΚ.
Το αγροτικό εισόδημα στα τέσσερα τελευταία χρόνια μειώθηκε κατά 8%και το έλλειμμα στο γεωργικό ισοζύγιο εμπορικών συναλλαγών διπλασιάστηκε σε μια διετία. Από εκατόν πενήντα ένα δισεκατομμύρια (151.000.000.000) το 1996 πέρασε στα τριακόσια εξήντα δισεκατομμύρια (360.000.000.000) το 1998 και ανεβαίνει επικίνδυνα και το 1999.
 Ο αγροτικός πληθυσμός της χώρας διαρκώς γηράσκει. Το 57% των αγροτών σήμερα είναι άνω των 55 ετών. Η γεωργία και η κτηνοτροφία μας βιώνουν μία ιστορική κρίση. Και οφείλουμε να επισημάνουμε ότι οι αγρότες και οι κτηνοτρόφοι με την εκλογική τους συμπεριφορά έστειλαν πολλές και σαφείς προειδοποιήσεις.
Είναι ευθύνη της Κυβέρνησης βεβαίως να αντιληφθεί το μήνυμα εν όψεικαι των σημαντικών αλλαγών που έρχονται στην ευρωπαϊκή και στην παγκόσμια γεωργία και να επιχειρήσει επιτέλους η νέα Κυβέρνηση να παρουσιάσει κάτι το καινούριο και προπαντός το ουσιαστικό. Τα προβλήματα που υπάρχουν εδώ και χρόνια απαιτούν λύσεις και ο χρονικός ορίζοντας της επίλυσής τους διαρκώς στενεύει.
 Μας έκανε ιδιαίτερη εντύπωση η αναφορά του κ. Ανωμερίτη στη δήθεν άνοδο του ΠΑ.ΣΟ.Κ. στις αγροτικές περιοχές της χώρας. Πού την είδατε την άνοδο; Εκτός αν είστε ικανοποιημένοι που δεν χάσατε όσο φοβόσασταν ότι θα χάσετε. Σας επισημαίνω ότι η εκλογική άνοδος της Νέας Δημοκρατίας στον αγροτικό τομέα  έφθασε στο 13% της δύναμής της σε σχέση με το 1996. Παρά τη μεγάλη κινητοποίηση του κρατικού μηχανισμού για τη μεταφορά ψηφοφόρων του ΠΑ.ΣΟ.Κ. στις εκλογές της 9ης Απριλίου και παρά την υπερσυγκέντρωση ελληνοποιηθέντων σε συγκεκριμένες περιοχές της χώρας, η Νέα Δημοκρατία ξεπέρασε κατά πολύ το ΠΑ.ΣΟ.Κ. στην πολύ μεγάλη πλειοψηφία των αγροτικών περιοχών της χώρας.
 Αλλά προφανώς, σύμφωνα και με αυτά που ακούσαμε χθες από τον κ.         Ανωμερίτη και προχθές από τον κύριο Πρωθυπουργό, δεν καταλάβατε απολύτως τίποτα για το τι γίνεται στον αγροτικό τομέα. 'Ο,τι ανέγνωσε ο κ. Σημίτης ως προγραμματικές δηλώσεις για τον τομέα αυτόν, ήταν αφ'ενός μεν η αναφορά του σε 9,5 τρισεκατομμύρια δραχμές που θα έρθουν μέχρι το 2006, δηλαδή, σε περίοδο που πηγαίνει πέρα από τη θητεία αυτής της Κυβέρνησης και αφ'ετέρου αποσπασματικές εξαγγελίες στις οποίες σύρθηκε η Κυβέρνηση αυτή λίγες εβδομάδες προ των εκλογών, αισθανόμενη ότι τα μηνύματα από την αγροτική Ελλάδα δεν ήταν τόσο ικανοποιητικά γι' αυτήν.
 Σε ό,τι αφορά τα 9,5 τρισεκατομμύρια, τα οποία θα έλθουν, θα πρέπει να επισημάνουμε ότι αυτά αποτελούν άμεσες κοινοτικές επιδοτήσεις οι οποίες υπάρχουν όλα αυτά τα χρόνια και είναι το αυτονόητο αποτέλεσμα της συμμετοχής της χώρας μας στην Ευρωπαϊκή 'Ενωση και της ύπαρξης μιας κοινής αγροτικής  πολιτικής, την οποία εσείς πριν από λίγα χρόνια, αν και ήσασταν πολιτικά και βιολογικά ενήλικες, λοιδωρούσατε ως μεγάλη καταστροφή για τη χώρα. Τέτοιες ενισχύσεις και μάλιστα σε ποσοστό επί του αγροτικού ΑΕΠ μεγαλύτερο από αυτό που υπάρχει στις μέρες μας, υπάρχουν από το 1981 και αυτό δεν απέτρεψε την ελληνική γεωργία, με λάθη και πολιτικές τις οποίες ασκήσατε, από το να έχει πολλά και μεγάλα διαρθρωτικά προβλήματα.
 Και από την πρακτική της προηγούμενης κυβέρνησης, αλλά και από τις προγραμματικές δηλώσεις τις οποίες ανέγνωσε ο κύριος Πρωθυπουργος, είναι προφανής η απουσία μιας ξεκάθαρης και μακροπρόθεσμης στρατηγικής για τον τρόπο ανάπτυξης της ελληνικής γεωργίας. Τα θεμελιώδη ζητήματα παραμένουν αναπάντητα από την Κυβέρνηση του κ. Σημίτη.
 Τι είδους γεωργία χρειάζεται η χώρα μας; Τι είδους γεωργία μπορεί να έχει η χώρα μας; Με πόσους ανθρώπους, με πόσους ενεργούς πολίτες στον αγροτικό τομέα μπορούμε να συνεχίσουμε στα χρόνια που έρχονται; Τι πόρους πρέπει να διαθέσουμε, εθνικούς και κοινοτικούς; Τι αναγκαίες αναδιαρθρώσεις πρέπει να κάνουμε; Σ' αυτά τα ερωτήματα δεν υπάρχει καμία απολύτως απάντηση.
Στα χρόνια που έρχονται πρέπει να πούμε ότι οι αλλαγές σε κοινοτικόκαι εθνικό επίπεδο θα είναι ραγδαίες. Οι αλλαγές αυτές δεν αντιμετωπίζονται βεβαίως με μία αποσπασματική ανάγνωση κάποιων μέτρων τα οποία παρουσίασε αποσπασματικά η Κυβέρνηση λίγες εβδομάδες πριν από τις εκλογές, κάνοντας μία ανάγνωση του προγράμματος της Νέας Δημοκρατίας. Πέρα όμως από τα μεγάλα διαρθρωτικά προβλήματα, η Κυβέρνηση του κ.  Σημίτη θα πρέπει να απαντήσει άμεσα και σε ορισμένα άλλα καθημερινά προβλήματα, τα οποία είναι ανοιχτά στις μέρες μας.
 Πρώτο ερώτημα. Θα αλλάξει ουσιαστικά η μορφή και η λειτουργία του Υπουργείου Γεωργίας; Πότε επιτέλους θα ξεκινήσει η λειτουργία οργανισμών και εταιρειών που θεσμοθετήθηκαν εδώ και δύο χρόνια και οι οποίες παρά το ότι υπάρχουν στα χαρτιά, εξακολουθούν να μην υφίστανται;Δεύτερο ερώτημα. Πότε θα αξιοποιηθεί επιτέλους το μητρώο των αγροτών; Τρίτο ερώτημα. Τι θα γίνει με τα αγρομέτοχα, για τη διαφήμιση τωνοποίων κατασπαταλήσατε εκατομμύρια δραχμές προ των εκλογών και σπεύσατε λίγες ημέρες προ των εκλογών να πείτε, ότι δεν θα προχωρήσετε στην έκδοσή τους; Τι θα γίνει με θυγατρικές της ΑΤΕ όπως είναι το ΑΓΝΟ το οποίο απαξιώσατε και διαλύσατε; Τι θα γίνει με τη ΣΕΚΑΠ; Τι θα γίνει με την ΕΛΒΙΖ; Πότε επιτέλους θα λειτουργήσουν οι διεπαγγελματικές οργανώσεις; Πότε θα λειτουργήσουν οι ομάδες παραγωγών; Τι θα γίνει με τις συνεταιριστικές οργανώσεις;'Αλλο ερώτημα. Τι θα γίνει με το πρόβλημα των υδατίνων πόρων; Θααυξήσετε και κατά πόσο τις αρδευόμενες εκτάσεις στα χρόνια που έρχονται; Τι θα κάνετε με τους αναδασμούς και με την πολιτική γης; Ποιεςαλλαγές θα γίνουν στο σύστημα ασφάλισης της αγροτικής παραγωγής; Πότε θα ψηφιστούν τα μέτρα για τη μείωση του κόστους παραγωγής; Τι θα γίνει στον τομέα του βαμβακιού -γιατί το θέμα είναι ανοιχτό-  με την επιστροφή των είκοσι επτά δραχμών από τις σαράντα τις οποίες δώσατε προεκλογικά ως προκαταβολή; Ποιες είναι οι εκτιμήσεις για την φετινή παραγωγή; Σύμφωνα με τις δικές μας εκτιμήσεις η παραγωγή θα πάει στο ενάμισι εκατομμύριο τόνους, άρα θα μειωθεί σημαντικά το εισόδημα των βαμβακοπαραγωγών. Πότε θα απαντήσετε στα ερωτήματα αυτά; Πώς θα αντιμετωπίσετε τηνφετινή υπερπαραγωγή σε ροδάκινα και νεκταρίνια με δεδομένο ότι τα αποθέματα σε κονσέρβες ροδάκινου είναι πάρα πολύ υψηλά; Πότε και πώς θα εφαρμόσετε το νέο καθεστώς για τα καπνά; Τι θα γίνει με τον Εθνικό Οργανισμό Καπνού; Θα συνεχίσει να λειτουργεί ενώ έχει καταργηθεί; Τι θα γίνει με τις εξαγωγές των αγροτικών προϊόντων; Τι θα γίνει με τους βοσκοτόπους και με το δασικό ζήτημα; Μη σας περάσει από το νου να προωθήσετε στο υπό προώθηση σχέδιο νόμου φωτογραφικές διατάξεις για να τακτοποιήσετε αυθαίρετα κατεχόμενα στην Αττική και σε άλλες περιοχές της χώρας.
 Πότε θα εφαρμοστεί το νέο καθεστώς για την αλιεία; Εμείς, ως Νέα Δημοκρατία, ξεκαθαρίζουμε τη θέση μας. 'Εχουμε ως στόχο στον αγροτικό τομέα να συγκρατήσουμε τον κόσμο στην περιφέρεια μέσα από μια ξεκάθαρη αγροτική πολιτική. Είμαστε αποφασισμένοι να συμβάλλουμε στην Κυβέρνηση με όλες μας τις δυνάμεις για την επίτευξη αυτού του στόχου. Για να γίνει αυτό όμως, απαιτούνται θεσμοί, που με διαφάνεια και αποτελεσματικότητα θα διασφαλίζουν το κλείσιμο περιφερειακών ανισοτήτων, θα συγκρατούν τον κόσμο στην ύπαιθρο, θα κάνουν τους πολίτες να παράγουν ορθολογικά και θα προστατεύουν το περιβάλλον.
 Για όλα αυτά η κοινωνία απαιτεί από εμάς συναίνεση μέσα από ξεκάθαρους θεσμούς. Εμείς έτσι εννοούμε τη συναίνεση. Συναίνεση στους στόχους και στα μέσα πολιτικής και όχι συναίνεση με μία κυβέρνηση η οποία με αλαζονεία, στον κόσμο της και με όπλα τα μέσα και το χρήμα, μετά από ένα ισοδύναμο αποτέλεσμα, βρίσκει ότι όλα πάνε από το καλό στο καλύτερο. Με αυτές τις αντιλήψεις πολύ σύντομα η κατάσταση στον αγροτικό τομέα,όπως και σε άλλους τομείς της οικονομίας μας, θα είναι εκρηκτική. Οι ευθύνες σας από την πρώτη ημέρα που ξεκινάτε, είναι πάρα πολύ μεγάλες. Με τις προγραμματικές δηλώσεις σας δείξατε ότι δεν καταλάβατε απολύτως τίποτα.
 Σας ευχαριστώ.
(Χειροκροτήματα από την πτέρυγα της Νέας Δημοκρατίας)ΠΡΟΕΔΡΕΥΩΝ (Παναγιώτης Σγουρίδης): Ο Υπουργός Εθνικής Παιδείας καιΘρησκευμάτων, κ. Πέτρος Ευθυμίου, έχει το λόγο.
 Δικαιούσθε μισή ώρα. Θα σας βάλω δεκαπέντε λεπτά.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων):Ευχαριστώ πολύ για αυτήν την περικοπή.
 Κυρίες και κύριοι Βουλευτές, είναι κοινή παραδοχή ότι οι 'Ελληνες υπάρχουμε ως έθνος γιατί στηριχθήκαμε στους μακρούς, σκοτεινούς αιώνες στην πένα και στην πάλα. Κερδίσαμε την εθνική μας υπόσταση με το φως της παιδείας και το σπαθί της τόλμης μας. Σήμερα, στις αρχές του 21ου αιώνα, η εκπαίδευση και η παιδεία έχουν κατ' ουσία τον ίδιο αποφασιστικό ρόλο για την Ελλάδα απέναντι στις προκλήσεις της παγκοσμιοποίησης.
 Η ισότιμη συμμετοχή της χώρας μας στο νέο τοπίο των διεθνών εξελίξεων έχει δύο προϋποθέσεις: Πρώτον, να μεταβάλουμε την εκπαίδευση στο δυναμικό μοχλό της ανάπτυξης και δεύτερον, μέσω της εκπαίδευσης, της παιδείας και του πολιτισμού να διαφυλάξουμε και να προάγουμε δυναμικά την εθνική μας ταυτότητα μέσα στη γόνιμη πολυμορφία της Ευρωπαϊκής 'Ενωσης.
 Οι σύγχρονες κοινωνίες έχουν χαρακτηρισθεί ως κοινωνίες της γνώσης και της πληροφορίας. Επομένως κάθε εκπαιδευτικό σύστημα οφείλει να έχει ένα βασικό χαρακτηριστικό: Να είναι στραμμένο στις απαιτήσεις του μέλλοντος. Ο λειτουργικός αναλφάβητος του 21ου αιώνα θα είναι ο άνθρωπος που δεν θα μπορεί να χειρίζεται την πληροφορία.
 Δέσμευσή μας είναι ότι όλα τα σχολεία στο τέλος του 2001 θα έχουν συνδεθεί με το ΙNTERNET. Εξίσου όμως αποφασιστικό είναι να κατανοήσουμε το ουσιώδες ζήτημα της δημιουργίας ενός εκπαιδευτικού συστήματος που θα μαθαίνει στο παιδί το πώς θα μαθαίνει. Θα χρησιμοποιήσω τη φράση του Θουκιδίδη: "Που θα καθιστά τη γνώση κτήμα εσαεί".
 Ταυτόχρονα όμως πρέπει να αποφύγουμε την παγίδα της μονομέρειας. Πρέπει να έχουμε συνείδηση ότι το ελληνικό εκπαιδευτικό σύστημα έχει μια άλλη ταυτόχρονη αποστολή: Να προετοιμάζει τον ενεργό πολίτη, να διαμορφώνει ήθος και προσωπικότητα, να διαφυλάττει τη γλώσσα, να "μπολιάζει" στις σύγχρονες απαιτήσεις το ήθος και το έθος των παραδόσεων που σφράγισαν την εθνική μας ιδιοσυστασία. Ναι, γινόμαστε πολίτες του κόσμου αλλά ως υπερήφανοι 'Ελληνες πολίτες. Η ισχυρή Ελλάδα, η υπερήφανηΕλλάδα, η Ελλάδα ισότιμη στην Ευρώπη, η Ελλάδα με διακριτή θέση στο σύγχρονο κόσμο, θα είναι η Ελλάδα της παιδείας και του πολιτισμού. 'Ολα αυτά σημαίνουν ότι χρειαζόμαστε σε όλες τις βαθμίδες της εκπαίδευσης ένα πνεύμα γόνιμης δημιουργίας.
Το σχολείο πρέπει να λειτουργεί ως μικρή κοινωνία της γνώσης, τηςσυνεργασίας, της χαράς, της εκπαιδευτικής πράξης. Πρέπει, λοιπόν, να αποδώσουμε κεντρικό ρόλο στον 'Ελληνα εκπαιδευτικό όλων των βαθμίδων. Ο εκπαιδευτικός πρέπει να είναι το κοινωνικό πρότυπο των παιδιών μας. Δεν μπορεί τα παιδιά μας να αφεθούν να διαμορφώνονται ως προσωπικότητες με τα πρότυπα του life style, του γκλάμουρ, των νεοπλουτικών συμπεριφορών. Και είναι ευθύνη της πολιτείας η μέριμνα για τη συνολική αναβάθμιση της θέσης του εκπαιδευτικού.
 Κυρίες και κύριοι Βουλευτές, κάθε χρόνος που χάνεται σήμερα στις αρχές του 20ού αιώνα σημαίνει δέκα χρόνια χαμένα στο βάθος του αιώνα.  Αυτό σημαίνει ότι επιβάλλεται ένας εθνικός διάλογος για τα ζητούμενα της εκπαίδευσης και της παιδείας, ένας διάλογος τον οποίον όλες οι πλευρές, κόμματα και πολιτικές δυνάμεις, φορείς όπως η Γ.Σ.Ε.Ε., ο Σ.Ε.Β. το Τ.Ε.Ε., η ΓΕΣΕΒΕ, η ΓΕΣΑΣΕ, όλοι οι φορείς που συγκροτούν τον παραγωγικό ιστό της χώρας θα έχουν συμμετοχή προκειμένου να υπάρχει μια κοινή συνισταμένη στην αναζήτηση των προσφορότερων λύσεων.
 Ο θεσμός του Εθνικού Συμβουλίου Παιδείας που πρόσφατα ψηφίστηκε από τη Βουλή, προσφέρει το πλαίσιο για την ανάπτυξη του εθνικού διαλόγου για την εκπαίδευση και την παιδεία. Ενώ ο ουσιαστικός διάλογος μπορεί επίσης να υπάρξει στο πλαίσιο της λειτουργίας της Διαρκούς Επιτροπής Μορφωτικών Υποθέσεων της Βουλής όχι μόνο για την επεξεργασία νομοθετικών ρυθμίσεων, αλλά για την ουσιαστική ανταλλαγή απόψεων για διάφορα σημαντικά θέματα παιδείας.
 Κυρίες και κύριοι Βουλευτές, τα τελευταία τέσσερα χρόνια ηΚυβέρνηση του ΠΑ.ΣΟ.Κ. ολοκλήρωσε μια εκπαιδευτική πολιτική που στόχος της είναι να στρέψει το εκπαιδευτικό σύστημα αποφασιστικά στο μέλλον.  Νομίζω προσωπικά ότι η νηφάλια και ήρεμη κρίση που χαρίζει ο χρόνος θα αναγνωρίσει στο Γεράσιμο Αρσένη τον τίτλο ενός πολιτικού που τόλμησε να θέσει την εκπαίδευση σε μια δυναμική τροχιά απάντησης στις προκλήσεις του μέλλοντος.
 Και το λέω αυτό, γιατί νομίζω ότι απαιτείται μια γενναιότητα χωρίς να μεσολαβεί ο χρόνος για όλους. Γιατί χρειάστηκε χρόνος να αναγνωριστούν οι θετικές παρεμβάσεις του Γεωργίου Ράλλη. Χρειάστηκε χρόνος να αναγνωριστεί η θετική πλευρά του έργου του Γεωργίου Σουφλιά. 'Οπως χρόνος χρειάστηκε να αναγνωριστεί το τεράστιο και θετικό καινοτόμο έργο των Κυβερνήσεων του ΠΑ.ΣΟ.Κ. στις προηγούμενες θητείες του. Για να αναφέρω εντελώς ενδεικτικά τον Απόστολο Κακλαμάνη και την ακέραιη μορφή του Πέτρου Μώραλη.
 Τώρα που το νέο εκπαιδευτικό σύστημα λειτουργεί μέσα από την εμπειρία της εφαρμογής που προσφέρει η σχολική πράξη, μέσα από ένα γόνιμο και ουσιαστικό διάλογο με όλους τους φορείς της εκπαίδευσης θα αντλούμε συμπεράσματα και με νηφαλιότητα, χωρίς δογματισμό. 'Οπου κριθεί αναγκαίο με ώριμο τρόπο θα υπάρξουν οι αναγκαίες βελτιώσεις και προσαρμογές. Θέτουμε ως κεντρικό στόχο την ενίσχυση θεσμών που ήδη είναιελπιδοφόροι, την προσχολική αγωγή και το νηπιαγωγείο στην κατεύθυνση του ολοήμερου νηπιαγωγείου που οι πρώτες ενδείξεις είναι απόλυτα θετικές και στην εκπαίδευση και στην ελληνική κοινωνία.
 Σχεδιασμός μας είναι η σταθερή επέκταση του λειτουργικού θεσμού του ολοήμερου δημοτικού σχολείου που έχει επίσης αξιολογηθεί θετικά και από την εκπαιδευτική κοινότητα και από την κοινωνία.
 Εισάγουμε θεσμούς, όπως τα σχολεία δεύτερης ευκαιρίας και δεσμευόμαστε για συνεργασία με τους τοπικούς φορείς της κοινωνίας, με τους δήμους και τις νομαρχίες να υπάρξει ένα σχολείο δεύτερης ευκαιρίας ανά νομό για εκείνους που είχαν χάσει την ευκαιρία της εγκύκλιας εκπαίδευσης.
 Δίνουμε έμφαση στην εμπέδωση των νέων θεσμών στο ενιαίο λύκειο που είναι μια εκπαιδευτική και παιδαγωγική πρόταση με διδασκαλία μαθημάτων γενικής παιδείας με στόχο την καλλιέργεια της κριτικής και αναλυτικής σκέψης, αλλά περιλαμβάνει και τη δέσμη επιλεγόμενων μαθημάτων σε συγκεκριμένες κατευθύνσεις.
 Η επίτευξη αυτών των στόχων είναι δυνατή μέσα από τη ριζική αναδιάρθρωση των προγραμμάτων σπουδών, την εισαγωγή νέων διδακτικώναντικειμένων, τη χρήση καινούριων διδακτικών εγχειριδίων, την υιοθέτηση του πολλαπλού βιβλίου, καθώς και τα πακέτα διδακτικού υλικού.
 Στο ίδιο σύστημα ανήκει και η υλοποίηση του προγραμματικού στόχου για αυστηρή κατ'έτος αξιολόγηση των νέων σχολικών βιβλίων και του λοιπού διδακτικού υλικού που χρησιμοποιούνται στο ενιαίο λύκειο.
 Προχωρούμε και αναδιοργανώνουμε το θεσμό της πρόσθετης διδακτικής στήριξης που αφορά την προσφορά συστηματικής υποστήριξης σε μαθητές με μαθησιακά κενά που διεξάγεται μέσα στο σχολικό περιβάλλον στις απογευματινές ώρες από έμπειρους εκπαιδευτικούς που αμείβονται για το έργο τους αυτό από την πολιτεία.
 Οι σχολικές βιβλιοθήκες επεκτείνονται. Γνωρίζετε ότι ήδη λειτουργούν πεντακόσιες νέου τύπου σχολικές βιβλιοθήκες σε σχολεία δευτεροβάθμιας εκπαίδευσης ενώ προβλέπεται ως το τέλος του 2000 να ολοκληρωθεί η παράδοση των χιλίων σχολικών βιβλιοθηκών με έξι χιλιάδες τίτλους και λογισμικό ηλεκτρονικής διαχείρισης.
 Από το τρέχον έτος τίθεται σε λειτουργία το Εθνικό Κέντρο Επαγγελματικού Προσανατολισμού που θα έχει την ευθύνη για τη χάραξη εθνικής πολιτικής σε θέματα επαγγελματικού προσανατολισμού. Δίνουμε ιδιαίτερη έμφαση στον ουσιώδη κρίκο της εκπαιδευτικής πολιτικής που χαράχθηκε και εφαρμόστηκε το 1996-2000, δηλαδή, στα Τεχνικά Επαγγελματικά Εκπαιδευτήρια. Αυτά αποτελούν ίσως το πιο δραστήριο τμήμα του εκπαιδευτικού συστήματος γιατί αντιστοιχούν στον πιο ζωτικό και κρίσιμο τομέα της οικονομικής, βιομηχανικής και κοινωνικής ανάπτυξης. Αυτά είναι στοιχεία και κριτήρια που χαρακτηρίζουν το δυναμισμό ενός άρτια οργανωμένου σύγχρονου κράτους.
 Τα ΤΕΕ ως εκπαιδευτική βαθμίδα προσφέρουν μεταγυμνασιακές σπουδές και απευθύνονται σε όσους μετά την ολοκλήρωση της υποχρεωτικής εκπαίδευσης επιθυμούν να λάβουν τεχνολογική εκπαίδευση υψηλού επιπέδου σε μια σειρά από τομείς και ειδικότητες που συνδέονται και με την αγορά εργασίας. Τα προγράμματα σπουδών που υποστηρίζονται από εξ ίσου αναβαθμισμένα σχολικά εγχειρίδια κατ' αντιστοιχία με τις νέες εισηγμένες ειδικότητες περιλαμβάνουν σε ισόρροπη σχέση τα θεωρητικά και εργαστηριακά μαθήματα ανά ειδικότητα καθώς και τα μαθήματα γενικής παιδείας και γενικής ωφελιμότητας. Η ειδικότητα επενδύεται πλέον με μία στέρεη γνώση των βασικών αρχών και δεξιοτήτων του τομέα που έχει επιλεγεί από κάθε παιδί. Υπάρχουν προβλήματα στην τεχνική και επαγγελματική εκπαίδευση και τααναγνωρίζουμε. Είναι όμως γεγονός που πρέπει να αναγνωριστεί απ' όλους ότι η εμφάνιση των νέων τεχνολογιών δημιούργησε την ανάγκη συνολικού επανασχεδιασμού, ενώ συγχρόνως έπρεπε να διαφοροποιήσουμε και τη λογική αντιμετώπισης αυτών των νέων αναγκών. Από τη χρήση της τεχνολογίας το εκπαιδευτικό πρότυπο έπρεπε να περάσει στη γνώση της μεθοδολογίας. Αυτό γιατί η ειδίκευση που ήταν σύμφυτη με τις επικρατούσες παλαιότερα αρχές παραγωγής, θα δημιουργούσε νέους χρήστες οι οποίοι όμως θα απαξιωνόντουσαν στην πορεία του χρόνου μαζί με το μηχάνημα του οποίου είχαν διδαχθεί τη χρήση. Εδώ, λοιπόν, επιχειρούμε να απαντήσουμε στις προκλήσεις του μέλλοντος με νέο τρόπο και όχι με παλιά εργαλεία.
 Δίνουμε έμφαση στη διαπολιτισμική εκπαίδευση. Είναι βασικός στόχος η αναβάθμιση της διαπολιτισμικής εκπαίδευσης, της εκπαίδευσης για τα παιδιά των παλιννοστούντων, για τους μουσουλμανόπαιδες, για τους τσιγγάνους και για τους αλλοδαπούς μαθητές. Γνωρίζετε όλοι ότι ήδη υπάρχουν αρκετά αποδοτικά προγράμματα προς αυτές τις κατευθύνσεις. Παράλληλα με τη δέσμευσή μας για την εισαγωγή του Ιντερνέτ σε όλα τα σχολεία μέχρι το τέλος του 2001 επιμελούμαστε με συγκεκριμένο σχεδιασμό την επέκταση των εργαστηρίων πληροφορικής σε όλα τα συγκροτήματα σχολείων και στα μεμονωμένα σχολεία πέρα από τα επτακόσια που ήδη σήμερα λειτουργούν.
 Δεν θα υπάρξει ποτέ άρτια εκπαιδευτική πολιτική αν δεν υπάρξουνθεσμοί ολοκληρωμένης επιμόρφωσης των εκπαιδευτικών. Υπάρχει ήδη μία πρόταση την οποία θα επεξεργαστούμε στα πλαίσια του διαλόγου με τους εκπαιδευτικούς φορείς για μία ολοκληρωμένη προσέγγιση με έναν ενιαίο φορέα επιμόρφωσης. Ανεξάρτητα απ' αυτό δέσμευσή μας είναι η κεντρική επιμόρφωση των εκπαιδευτικών με επέκταση των προγραμμάτων εξαμηνιαίας επιμόρφωσης στα πανεπιστήμια της χώρας με συνέχιση των προγραμμάτων εξομοίωσης των εκπαιδευτικών πρωτοβάθμιας εκπαίδευσης, με επέκταση των ταχύρυθμων προγραμμάτων για την κάλυψη των νέων γνωστικών αντικειμένων. Περνάω στις σχέσεις μας με την Εκκλησία. Θέλω να πιστεύωότι η ανάπτυξη των ήδη εξαιρετικών σχέσεών μας με την Ορθόδοξη Εκκλησία θα οδηγήσει στην καλύτερη δυνατή σχέση συνεργασίας σε θέματα αμοιβαίου ενδιαφέροντος εκκλησίας και πολιτείας μέσα από τους θεσμικούς διακριτούς ρόλους των δύο πλευρών.
  Δίνουμε ιδιαίτερη έμφαση στα θέματα ειδικής αγωγής, καθώς έχουμε μπροστά μας την εφαρμογή του νομοσχεδίου και την παρακολούθηση της εφαρμογής από επιτροπή υλοποίησης και αξιολόγησης. Συνεχίζουμε μια πολιτική στην οποία το ΠΑΣΟΚ έχει βάλει τη σφραγίδα του, την πολιτική για τα άτομα με ειδικές ανάγκες, όπου η ειδική ανάγκη δεν αντιμετωπίζεται ως ανάγκη του συνόλου, ως ανάγκη του ατόμου, αλλά ως δικαίωμα του ατόμου στη διαφορετικότητα γιατί η ισότιμη συμμετοχή σε ένα δημοκρατικό πολίτευμα πηγάζει και πιστοποιείται ακριβώς απ' αυτό το δικαίωμα στη διαφορετικότητα.
  Στους διορισμούς των εκπαιδευτικών σταθερή και επίμονη είναι η προσπάθειά μας για ένα αντικειμενοποιημένο σύστημα που θα δώσει μια κάλυψη αναγκών σε εκπαιδευτικό προσωπικό ώστε να εξασφαλιστεί η ομαλή λειτουργία των σχολικών μονάδων με την έναρξη του σχολικού έτους. Δεσμευόμαστε στο θέμα του Οργανισμού Σχολικών Κτιρίων ότι θα είναιακόμα πιο εντατική η υλοποίηση του πενταετούς προγράμματος εξάλειψης διπλοβάρδιας. Στα τέλη του 2000 θα έχουν καλυφθεί οι ανάγκες σε ποσοστό 40% στην Αττική.
  Στην τριτοβάθμια εκπαίδευση, στα πανεπιστήμια και στα τεχνολογικά εκπαιδευτικά ιδρύματα συμπληρώνεται η εκπαιδευτική πυραμίδα. Ακρογωνιαίος λίθος της πολιτικής μας είναι η ενίσχυση του δημόσιου χαρακτήρα, αλλά και της ανταγωνιστικότητας της ελληνικής τριτοβάθμιας εκπαίδευσης, με διασφάλιση του υψηλότερου δυνατού ποιοτικού επιπέδου στις σπουδές, στην έρευνα και στην εν γένει λειτουργία της.
  Η πρόσβαση στην τριτοβάθμια εκπαίδευση γίνεται με βάση το νέο σύστημα αξιολόγησης και ουσιαστικά διασφαλίζεται η δυνατότητα πρόσβασης στο σύνολο των αποφοίτων του ενιαίου λυκείου μέσω και της παράλληλης διεύρυνσης της τριτοβάθμιας εκπαίδευσης με τη δημιουργία νέων τμημάτων πανεπιστημίων και ΤΕΙ.
  Με βάση τα στατιστικά δεδομένα των τελευταίων ετών για τους αριθμούς των εισακτέων στην τριτοβάθμια εκπαίδευση κατά την πενταετία 1996-2000 σημειώνεται μία ραγδαία αύξηση των προσφερόμενων θέσεων στην τριτοβάθμια εκπαίδευση, καθώς από τους σαράντα εννιά χιλιάδες εξακόσιους περίπου εισακτέους του 1996 έχουμε φτάσει ήδη στους ογδόντα πέντε χιλιάδες πεντακόσιους το 2000.
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Υπουργού)  Κύριε Πρόεδρε, πρέπει να μάθω πολλά, όπως θα πρέπει να μάθω να συμπυκνώνω στο μισό χρόνο την ομιλία μου απ'ό,τι έχετε προσδιορίσει! ΠΡΟΕΔΡΕΥΩΝ (Παναγιώτης Σγουρίδης): Είχατε ένα λεπτό ακόμη, κύριεΥπουργέ, και θα έχετε και άλλα δύο λεπτά.
  ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Πέρα όμως από την ποσοτική ανάπτυξη της τριτοβάθμιας εκπαίδευσης, ξεχωριστή αναφορά γίνεται στην ποιοτική αναβάθμιση, η οποία προωθείται με μείζονος σημασίας επιλογές, όπως είναι η θεσμική κατοχύρωση της διοικητικής, οικονομικής και ακαδημαϊκής αυτοτέλειας των ιδρυμάτων, η χαρτογράφηση όλου του πλέγματος των ειδικεύσεων, τον επαναπροσδιορισμό της φυσιογνωμίας και των στόχων των δύο τομέων της τριτοβάθμιας εκπαίδευσης, του πανεπιστημιακού και του τεχνολογικού, την υλοποίηση του νέου θεσμικού πλαισίου για τις μεταπτυχιακές σπουδές στην πανεπιστημιακή έρευνα και την αναμόρφωση του θεσμικού πλαισίου για τις εκλογές και την εξέλιξη των μελών ΔΕΠ των πανεπιστημίων.
  Τέλος, εδώ υπάρχει η αναγκαία αναμόρφωση του συστήματος κοινωνικών παροχών προς τους φοιτητές και σπουδαστές, με στόχο την άμβλυνση των κοινωνικών ανισοτήτων, που αναιρούν στην πράξη το δικαίωμα στη δωρεάν παιδεία, ενώ στη φιλοσοφία για τη διεύρυνση της τριτοβάθμιας εκπαίδευσης και για το άνοιγμά της στην κοινωνία συμπεριλαμβάνουμε το γενικότερο σχεδιασμό και την έννοια της διά βίου εκπαίδευσης, η οποία υλοποιείται μέσα από δύο νέους θεσμούς, το Ελληνικό Ανοιχτό Πανεπιστήμιο και τα Προγράμματα Σπουδών Επιλογής. Οι νέοι θεσμοί απευθύνονται σε ενήλικες, οι οποίοι επιθυμούν είτε να αποκτήσουν για πρώτη φορά γνώση τριτοβάθμιου επιπέδου σε συγκεκριμένα γνωστικά πεδία είτε να συμπληρώσουν και να εμπλουτίσουν το γνωστικό τους πεδίο σε έναν επιστημονικό κλάδο. Κυρίες και κύριοι Βουλευτές, αυτές είναι οι θεμελιώδεις κατευθύνσειςγια την άσκηση και ολοκλήρωση μιας εκπαιδευτικής πολιτικής, που ξεκινά από την προσχολική αγωγή και καταλήγει στην τριτοβάθμια εκπαίδευση.
Η εκτέλεση αυτής της πολιτικής είναι ευθύνη της Κυβέρνησης, αλλά ηπαιδεία είναι κατ' εξοχήν εθνικό θέμα.
Πιστεύω ότι είναι ο τομέας της εθνικής ζωής, που επιβάλλει διάλογοκαι την αναζήτηση της ευρύτερης δυνατής συναίνεσης. Είναι ο χώρος διαμόρφωσης μιας νέας γενιάς, που ζητά από όλους μας να μένουμε μακριά από δογματισμούς, μακριά από μικροκομματικούς υπολογισμούς και σκοπιμότητες. Εμείς διαμορφώνουμε με το παράδειγμά μας τη νέα γενιά μας. Και ας φανούμε όλοι αντάξιοι των προσδοκιών της! Ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Ο επίτιμος Πρόεδρος της ΝέαςΔημοκρατίας κ. Μητσοτάκης έχει το λόγο.
 Κύριε Πρόεδρε, θα σας δώσω δεκαπέντε λεπτά, όσα δικαιούσθε από τον Κανονισμό. Είσθε έμπειρος κοινοβουλευτικός και ξέρετε να χειρίζεσθε το λόγο με άνεση! 
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, δεν μου αρέσει να διαπληκτίζομαι με το Προεδρείο για λίγα λεπτά. Κάντε μου τη χάρη!Κυρίες και κύριοι συνάδελφοι, είναι γενική διαπίστωση ότι ο τόποςβρίσκεται σήμερα σε μια αποφασιστική καμπή. Ζούμε σε έναν κόσμο ο οποίος αλλάζει όλο και πιο γρήγορα, ταυτόχρονα κόσμο όλο και πιο αβέβαιο και ανταγωνιστικό.
 Το μεγάλο πρόβλημα της ΟΝΕ, της ισότιμης ένταξής μας στην Οικονομική και Νομισματική 'Ενωση κάθε άλλο παρά έχει λυθεί. Υπάρχουν ακόμα τεράστιες εκκρεμότητες στις οποίες θα αναφερθώ στη συνέχεια.
Ταυτόχρονα είναι πάντα ανοικτά και όλα τα εθνικά μας θέματα. ΤοΚυπριακό και τα ελληνοτουρκικά παραμένουν στάσιμα, παρά τη βελτίωση του κλίματος μεταξύ Ελλάδος και Τουρκίας, ενώ τεράστιοι κίνδυνοι ελλοχεύουν στα Βαλκάνια όπου η κατάσταση διαρκώς επιδεινώνεται τον τελευταίο καιρό. Ειδικά στο θέμα των Βαλκανίων, η Ελλάς έχει χρέος να ορθώσει τοανάστημά της και να παίξει το ρόλο της στις εξελίξεις, ρόλο που δεν απετόλμησε να παίξει κατά τη διάρκεια της κρίσης του Κοσόβου, παρά το γεγονός ότι είναι η χώρα που ξέρει καλύτερα από κάθε άλλον τα θέματα της περιοχής και αυτή πρώτη υφίσταται τις συνέπειες από την αποσταθεροποίηση, πέραν του ότι έχει και σημαντικά οικονομικά συμφέροντα σήμερα στη Σερβία.
 Η Δύση πρέπει να καταλάβει ότι ο πόλεμος ήταν ένα τραγικό λάθος ότι η λύση στα Βαλκάνια μπορεί να επιτευχθεί μόνο με πολιτικά και όχι με στρατιωτικά μέσα. 'Οτι δεν μπορεί να υπάρξει λύση αν αγνοηθεί ένας ευρωπαϊκός λαός δέκα εκατομμυρίων ανθρώπων που ζει στην καρδιά των Βαλκανίων. 'Οτι ο μεγαλύτερος κίνδυνος που αντιμετωπίζουμε σήμερα δεν είναι ο σερβικός, αλλά ο αλβανικός εθνικισμός.
 Και τέλος, ότι δεν μπορεί να παραβιάζονται αδίστακτα οι κανόνες της δημοκρατίας και του Διεθνούς Δικαίου από εκείνους που θεωρούν εαυτούς θεματοφύλακες των δυτικών αξιών.
 Η περιοχή μας έχει ανάγκη από σταθερότητα. Με τις ως τώρα πολιτικές έχει επιτευχθεί ακριβώς το αντίθετο. Και εδώ που έφτασαν τα πράγματα στα Βαλκάνια, η μόνη λύση είναι η σύγκλιση μιας διεθνούς διάσκεψης για την αντιμετώπιση του βαλκανικού ζητήματος, την οποία δέχεται όπως άκουσα σήμερα και η ελληνική Κυβέρνηση αλλά για την οποία πρέπει να αναλάβει ενεργό και αποφασιστική πρωτοβουλία.
 Κυρίες και κύριοι συνάδελφοι, στις εκλογές που πέρασαν έδωσα με όλες μου τις δυνάμεις τον αγώνα για τη Νέα Δημοκρατία. 'Εκανα αυτή την προσπάθεια γιατί θεωρώ ότι η χώρα χρειάζεται μια μεγάλη αλλαγή, χρειάζεται να φυσήξει παντού φρέσκος άνεμος και να παρασύρει τις κάθε είδους αγκυλώσεις.
 Δυστυχώς το αποτέλεσμα διέψευσε και τις δικές μου προσδοκίες. Τι συνέβη και γιατί φτάσαμε σε αυτό το αποτέλεσμα; Είμαι βέβαιος ότι η Νέα Δημοκρατία θα κάνει την αναγκαία αυτοκριτική στα αρμόδια κομματικά όργανα. Στην ελληνική Βουλή ανήκει η συζήτηση για τον τρόπο με τον οποίο διεξήχθησαν οι εκλογές και για το επίπεδο της δημοκρατίας μας, το οποίοδοκιμάζεται στην ύψιστη αυτή λειτουργία της. Και ο κ. Σημίτης πρέπει να καταλάβει ότι η Αντιπολίτευση έχει απόλυτο το δικαίωμα να ερευνήσει τι έγινε. Υπάρχουν πολλά θέματα προς διερεύνηση στα οποία δεν έχω το χρόνο να αναφερθώ.
 Το εκλογικό σώμα ενίσχυσε στις εκλογές αυτές τα δύο μεγάλα κόμματα, παρά τις επιφυλάξεις και τα ενδεχόμενα παράπονα που είχε έναντι και των δύο. Το έκανε αυτό γιατί θεώρησε και ορθώς ότι ο τόπος έχει ανάγκη από μια ισχυρή κυβέρνηση ειδικά σήμερα. Το έκανε γιατί θεώρησε και ορθώς ότι τα μικρά κόμματα διαμαρτυρίας, με την εξαίρεση του ακραίου Κομμουνιστικού Κόμματος Ελλάδος δεν εξέφραζαν τίποτα το ριζικά διαφορετικό.
 Το έκανε τέλος, διότι ο ελληνικός λαός υιοθετεί σήμερα πλέον στη συντριπτική του πλειοψηφία τόσο την πολιτική της ένταξης στην ΟΝΕ, όσο και τη λογική και ρεαλιστική προσέγγιση στην εξωτερική μας πολιτική. Υιοθετεί δηλαδή επί της ουσίας την πολιτική κατεύθυνση που ακολουθούν πλέον και τα δύο μεγάλα κόμματα, κατεύθυνση όμως η οποία χαράχτηκε από την Κυβέρνηση της Νέας Δημοκρατίας το 1990-1993.
 Η Κυβέρνηση προχώρησε σε πρόωρες εκλογές για δύο λόγους. Ο πρώτος ήταν η βεβαιότητά της για την κακή πορεία του χρηματιστηρίου την οποία ζήσαμε και ζούμε αυτές τις μέρες. Η Κυβέρνηση φέρει βαριά, βαρύτατη ευθύνη γι'αυτό που συνέβη. Παρά την πρόβλεψη του Υπουργού Εθνικής Οικονομίας ότι η νευρικότητα έχει ημερομηνία λήξεως την ημερομηνία των εκλογών, ολοκληρώθηκε το κακό στο χρηματιστήριο και μετά τις εκλογές, το οποίο υπέστη τις συνέπειες του καθεστώτος της αδιαφάνειας, αλλά και της κομματικοποίησης του δείκτη που ξεκίνησε με το σποτ του ΠΑΣΟΚ στις ευρωεκλογές.
 Η Κυβέρνηση υπό την πίεση της ανάγκης εξήγγειλε ορισμένα θεσμικά μέτρα για το χρηματιστήριο, τα οποία κινούνται προς τη σωστή κατεύθυνση, αμφιβάλλω όμως αν θα είναι επαρκή. Πάντως είναι καθυστερημένα και παραμένει ανεξηλέωτη η ευθύνη της γιατί επέτρεψε να φθάσουν τα πράγματα εκεί που έφθασαν. Ελληνική εφημερίδα που πρόσκειται στην Κυβέρνηση κάνοντας αποτίμηση της περιόδου μιλάει για αποταμιεύσεις δέκα τρισεκατομμυρίων οι οποίες άλλαξαν χέρια, αποταμιεύσεις εκατοντάδων χιλιάδων αφελών Ελλήνων που κατέληξαν κατά το 1/2 σε ξένους επενδυτές και κατά το έτερο 1/2 σε 'Ελληνες αετονύχηδες. Η αποταμίευση μιας γενιάς εξαφανίστηκε στα χέρια των έξυπνων.
Σε κάθε περίπτωση αυτό που απομένει είναι η Κυβέρνηση να επιβάλειάμεσα φόρο επί των κερδών που προκύπτουν από αγοραπωλησίες μετοχών ιδιαίτερα όταν αυτές γίνονται μέσα σε βραχύ χρονικό διάστημα.
 Η Κυβέρνηση, κύριοι συνάδελφοι του ΠΑΣΟΚ, αρέσκεται να ομιλεί για κοινωνική ευαισθησία και για ανακατανομή του εισοδήματος. Δραματικότερη ανακατανομή αλλά προς την κακή διεύθυνση δε νομίζω να έχει ζήσει καμία χώρα της Ευρώπης απ'αυτήν που έγινε τώρα εις βάρος των πολλών και προς όφελος των ολίγων.
(Χειροκροτήματα από την πτέρυγα της Νέας Δημοκρατίας)Και θα ήθελα ακόμα, επειδή μιλάμε για κοινωνική ευαισθησία να έρθωκαι στο θέμα των πανωτοκίων, το οποίο οι συνάδελφοι που ήταν και στην προηγούμενη Βουλή ασφαλώς το θυμούνται. Θυμάστε ότι προκειμένου να επιλέξει η Κυβέρνηση μεταξύ των τραπεζών και των δεκάδων χιλιάδων -ίσως εκατοντάδων- Ελλήνων που ήσαν θύματα της τραπεζικής τοκογλυφίας, πήγε με το μέρος των τραπεζών. Σήμερα έχουμε δεδομένο για τα κέρδη των τραπεζών -εντυπωσιακά- το 1990, χίλια πεντακόσια σαράντα δύο δισεκατομμύρια και το 2000, χίλια οκτακόσια εξήντα οκτώ δισεκατομμύρια πρόβλεψη. Δηλαδή, σε δύο χρόνια μαζί παραπάνω από τρία τρισεκατομμύρια. Τι θα συνέβαινε δηλαδή, κύριοι συνάδελφοι, του ΠΑΣΟΚ αν οι τράπεζες κέρδιζαν 10% λιγότερο και ικανοποιούντο οι απλοί 'Ελληνες πολίτες, τα θύματα της τραπεζικής τοκογλυφίας; Αυτήν την ευαισθησία έπρεπε να δείξει το ΠΑΣΟΚ. Εμείς θα κάνουμε τη χάρη της Κυβέρνησης να ξαναφέρουμε το θέμα των πανωτοκίων και ο υπερασπιστής των τραπεζών κ. Παπαντωνίου ελπίζω ότι αυτήν τη φορά θα δείξει μεγαλύτερη ευαισθησία ή πάντως είμαι βέβαιος ότι οι συνάδελφοι του ΠΑΣΟΚ θα δείξουν αυτήν την ευαισθησία.
 Ο δεύτερος και σημαντικότερος λόγος που οδήγησε στις πρόωρες εκλογές ήταν η πίεση την οποία δέχεται η Κυβέρνηση από την Ευρώπη, η οποία δεν περιμένει πλέον. Ζητούσε και ζητά τα διαρθρωτικά μέτρα, τις διαρθρωτικές αλλαγές και μεταρρυθμίσεις, τις οποίες επί επτά ολόκληρα χρόνια το ΠΑΣΟΚαποφεύγει να προωθήσει. Εκεί άλλωστε βρίσκεται και το ουσιαστικό πρόβλημα της Ελλάδος. Το γεγονός ότι οι αλλαγές που με γενναιότητα και με κόστος ξεκίνησε η κυβέρνηση της Νέας Δημοκρατίας, ουδέποτε ολοκληρώθηκαν. Το ΠΑΣΟΚ κέρδισε τις εκλογές του 1993 πολεμώντας τις με τρόπο αδυσώπητο και αδίστακτο.
Στη συνέχεια ήδη επί Ανδρέα Παπανδρέου έκανε μια στροφή τόσο στηνεσωτερική, όσο και στην εξωτερική πολιτική και κατάφερε το εκσυγχρονιστικό πλέον ΠΑΣΟΚ εφαρμόζοντας μια σωστή νομισματική πολιτική να συνεχίσει με καθυστερήσεις την πορεία της σύγκλισης που είχαμε ξεκινήσει. 'Ηταν όμως μια σύγκλιση που στηρίχθηκε αντί για τη μείωση των κρατικών δαπανών, στην αύξηση της φορολογίας. Ο κ. Σημίτης προτίμησε τη σύγκλιση με φορολογία και όχι τη σύγκλιση με μεταρρυθμίσεις. Λυπούμαι γιατί είμαι υποχρεωμένος να διαπιστώσω ότι στο τελευταίο διάστημα και ιδίως μετά τη Διεθνή 'Εκθεση Θεσσαλονίκης ο κ. Σημίτης ακολούθησε μια πολιτική από κάθε άποψη αναξιόπιστη.
 Στη Θεσσαλονίκη ανήγγειλε μέτρα παροχών που επιβάρυναν την οικονομία, κατά τη δική μου άποψη, πιθανώς υπέρμετρα, δηλώνοντας όμως ότι δεν υπάρχουν άλλα περιθώρια παραχωρήσεων. Και όμως προχωρώντας προς τις εκλογές, όσο τα πράγματα φαίνονταν δύσκολα για το ΠΑΣΟΚ, διαρκώς μοίραζε και περισσότερα για να φτάσει στο αποκορύφωμα, "το κερασάκι της τούρτας", το περίφημο δεκαχίλιαρο που θα κάλυπτε την ασφαλιστική εισφορά αυτών που πληρώνονται με το κατώτατο ημερομίσθιο. Μα η δικαιολογία ότι ανακάλυψε περίσσευμα την τελευταία εβδομάδα των εκλογών ακόμη και αισθητικά είναι απαράδεκτη.
 Το κακό σε αυτές τις εκλογές, κυρίες και κύριοι συνάδελφοι, είναι ότι ο κ. Σημίτης και η Κυβέρνησή του δεν παρουσίασαν την πραγματική εικόνα και τα πραγματικά προβλήματα της οικονομίας, ιδίως σε ό,τι αφορούσε στις δυνατότητες κοινωνικών παροχών και στις μεγάλες αλλαγές που θα χρειαστούν απαραιτήτως στην κοινωνική ασφάλιση.
 Τώρα, όσο και αν το απέφυγε στις προγραμματικές δηλώσεις, θα βρεθεί στη σκληρή ανάγκη να πει την αλήθεια στον ελληνικό λαό, γιατί απλούστατα δεν γίνεται αλλιώς. Γιατί πρώτοι οι Ευρωπαίοι θα πουν στον κ. Σημίτη αυτό που είμαι βέβαιος ότι του έχουν πει ήδη: 'Οτι δηλαδή δεν είναι καλύτεροι οι δικοί σας συμπατριώτες από τους δικούς μας, για να υποβάλλουμε εμείς τους δικούς μας σε περιορισμούς, τους οποίους εσείς δεν δέχεσθε, όταν εσείς είστε τελευταίοι και χρειάζεσθε από εμάς βοήθεια.
 Το σύμφωνο σταθερότητας, κύριοι συνάδελφοι του ΠΑΣΟΚ, απαιτεί διατήρηση των χαμηλών ελλειμμάτων και του χαμηλού πληθωρισμού. Αλλιώς περικόπτονται οι κοινοτικές επιδοτήσεις. Αυτό είναι το περίφημο στοίχημα της διατηρησιμότητος.
Αν καθ' όλη τη διάρκεια της επταετίας, από το 1993 ίσαμε σήμερα,είχαμε σταδιακά προχωρήσει προς τις διαρθρωτικές αλλαγές που εμείς είχαμε αρχίσει, η διατηρησιμότητα των κριτηρίων θα ήταν αυτονόητη, θα ήταν δεδομένη.
 Υπάρχει πρόβλημα γιατί μπαίνουμε στην ΟΝΕ αξιοποιώντας στο έπακροτις δυνατότητες ευνοϊκής λογιστικής απεικόνισης που μας έδωσε η Συνθήκη του Μάαστριχτ, χωρίς όμως να έχουμε κάνει ούτε ένα βήμα προς τις διαρθρωτικές αλλαγές. Πάμε, δηλαδή, σε απότομη προσγείωση, ανώμαλη -θα έλεγα- προσγείωση.
Και πρέπει πάντως να καταλάβουμε  όλοι ότι με ευθύνη του κ. Σημίτη,που δεν έκανε έγκαιρα τις διαρθρωτικές αλλαγές, δεν υπάρχουν σήμερα περιθώρια για μεγάλες κοινωνικές παροχές. Η κατάρα του ηρωϊκού ΠΑΣΟΚ, που καταδιώκει και το εκσυγχρονιστικό ΠΑΣΟΚ, είναι ότι υποκύπτει στον πειρασμό να προχωρεί σε παροχές χωρίς να έχει προηγουμένως εξασφαλίσει τους απαραίτητους πόρους, ενώ όλοι γνωρίζουμε πού μας οδήγησε αυτό στη δεκαετία του '80.
 Μπαίνουμε, λοιπόν, κυρίες και κύριοι συνάδελφοι, σε μια δύσκολη περίοδο, κατά τη διάρκεια της οποίας θα βρεθούμε όλοι ενώπιον σκληρών διλημμάτων. Και όλοι θα κριθούμε.
 Αν νομίζει ο κ. Σημίτης ότι μπορεί να κυβερνά αδιαφορώντας για την άποψη και τις θέσεις της Αξιωματικής Αντιπολίτευσης, από την οποία τον χωρίζουν μόλις εβδομήντα χιλιάδες ψήφοι, αλλά και των μικρών κομμάτων της Αντιπολίτευσης, είναι πολύ γελασμένος.
Είναι ανάγκη σ' αυτήν τη Βουλή να αναζητηθούν ευρύτερες συναινέσειςμε πρωτοβουλία προπαντός της Κυβέρνησης. Και η Αντιπολίτευση από την πλευρά της ασφαλώς οφείλει να συναινέσει, εφόσον πράγματι εφαρμόζεται μίαορθή πολιτική, και να βοηθήσει και στην προσαρμογή στην Ευρώπη και στην άσκηση μιας αποτελεσματικής εξωτερικής πολιτικής.
 Για να συμβεί όμως αυτό πρέπει βασικά η Κυβέρνηση να αλλάξει νοοτροπία και να προχωρήσει σε συγκεκριμένες πρωτοβουλίες. Δεν είναι δυνατόν, για παράδειγμα, σήμερα στο Υπουργείο των Εξωτερικών να παραμερίζεται η έμπειρη διπλωματική υπηρεσία και να διευθύνουν το Υπουργείο σύμβουλοι, που σε καμία περίπτωση δεν μπορούν να έχουν την εμπειρία και τη γνώση των θεμάτων που έχουν οι διπλωμάτες.
 'Εχω μακράν εμπειρία, κύριοι συνάδελφοι, στα ελληνικά πράγματα και θα ήθελα να διαβεβαιώσω τη Βουλή ότι οι 'Ελληνες διπλωμάτες, μαζί με τους αξιωματικούς που υπηρετούν στις 'Ενοπλες Δυνάμεις και το δικαστικό σώμα, είναι οι κρατικοί λειτουργοί που έχουν την υψηλότερη αίσθηση του χρέους, διάθεση προσφοράς, αλλά και νομιμοφροσύνη έναντι όλων των κυβερνήσεων. (Στο σημείο αυτό κτυπάει το κουδούνι λήξεως του χρόνου ομιλίας τουκυρίου Βουλευτή) Μερικοί που όψιμα ασχολούνται με την εξωτερική πολιτική, λησμονούν φαίνεται ότι οι διπλωμάτες δεν αποφασίζουν την πολιτική. Την πολιτική την αποφασίζει ο Υπουργός και η Κυβέρνηση, αφού ο διπλωμάτης θέσει ενώπιόν τους όλα τα δεδομένα και στη συνέχεια ο διπλωμάτης εφαρμόζει την κυβερνητική πολιτική.
 Θα τελειώσω σε δύο τρία λεπτά, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Δεν γίνεται, κύριε Πρόεδρε.
Συντομεύετε, παρακαλώ.
(Θόρυβος από την πτέρυγα της Νέας Δημοκρατίας) Σας παρακαλώ, κύριοι συνάδελφοι! ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ακόμη πρέπει να θεσμοθετηθεί η δυνατότητα του Προέδρου της Δημοκρατίας να συγκαλεί συμβούλια των πολιτικών Αρχηγών για τα μεγάλα εθνικά θέματα.
 Κάνει λάθος ο κ. Σημίτης αν νομίζει ότι τα συμβούλια που έγιναν στο παρελθόν δεν απέδωσαν. Μπορώ να τον διαβεβαιώσω ότι ο διάλογος που έγινε σε αυτά ήταν πολύ χρήσιμος. Και επιτέλους, ας αποφασίσει η Κυβέρνηση να δοθούν στη δημοσιότητα τα Πρακτικά, που δεν περιέχουν πλέον τίποτα το απόρρητο, από τα οποία και θα προκύψει πόσο χρήσιμα ήταν αυτά τα συμβούλια.
Πρέπει επίσης, οπωσδήποτε να καθιερωθεί ο θεσμός του μόνιμουΥφυπουργού Εξωτερικών. Πιστεύω ότι αν η Κυβέρνηση το ήθελε, δεν θα είχαμε καμία δυσκολία να συμφωνήσουμε σε ένα κατάλληλο πρόσωπο, ώστε να δοθεί σε αυτό το πρόσωπο η διοικητική ευθύνη του Υπουργείου, αλλά και να εξασφαλισθεί έτσι η συνέχεια και η διάρκεια της εξωτερικής μας πολιτικής. Κύριοι συνάδελφοι, η Βουλή αυτή -αυτό είναι το συμπέρασμα- πρέπει ναείναι η Βουλή της συναίνεσης. Αυτή είναι η εντολή που μας έδωσε ο ελληνικός λαός μοιράζοντας τις ψήφους στη μέση, μεταξύ των δύο μεγάλων κομμάτων. Τη συναίνεση αυτή πρέπει ιδιαίτερα να δείξουμε στο μέγα θέμα της αναθεώρησης του Συντάγματος.
 Είναι μεγάλο ευτύχημα για τη χώρα μας ότι η Βουλή μας είναι αναθεωρητική και λυπούμαι βαθύτατα, διότι στενόκαρδες, νομικίστικες και καθηγητικές αντιλήψεις που εκφράσθηκαν σε μία περίοδο οξύτατης αντιπαράθεσης μεταξύ των δύο μεγάλων κομμάτων, δεν επέτρεψαν να είναι περισσότερο γενναίες οι προτάσεις της προηγούμενης Βουλής για την αναθεώρηση. Οπωσδήποτε όμως, στα πλαίσια που διαθέτουμε, πρέπει να υπάρξει όσο το δυνατόν πιο ευρεία ερμηνεία των προτάσεων της προηγούμενης Βουλής και εδώ, όπως και παντού αλλού, χρειάζεται να αναζητήσουμε ευρύτερες συναινέσεις.
 Τελειώνω, κύριοι συνάδελφοι, με την εξής παρατήρηση: Η Κυβέρνηση που είδε το χάρο με τα μάτια της το βράδυ των εκλογών και φέρει το βάρος μίας υπερβολικά μακρόχρονης θητείας, που έχει οδηγήσει σε έξαρση της αλαζονείας και της καθεστωτικής αντίληψης, ορθώς συνειδητοποιεί ότι δεν έχει καμία περίοδο χάριτος.
Αν δεν προχωρήσει γρήγορα τις διαρθρωτικές αλλαγές, αναζητώνταςταυτόχρονα τις ευρύτερες δυνατές συνεναίσεις, θα διαπιστώσει πολύ σύντομα ότι οι πολίτες που την ψήφισαν θα την έχουν εγκαταλείψει και ότι βαδίζουμε πολύ ταχύτερα απ' ό,τι ο οποιοσδήποτε φαντάζεται, στη διαμόρφωση ενός νέου πολιτικού σκηνικού. Σκηνικού που ούτως ή άλλως θα έλθει αργά ή γρήγορα.
(Στο σημείο αυτό κτυπάει το επαναληπτικό κουδούνι λήξεως του χρόνουομιλίας του κυρίου Βουλευτή)  Τελειώνω, κύριε Πρόεδρε.
 Στο μεταξύ, όμως, η Βουλή αυτή έχει μεγάλα θέματα να επιλύσει και μεγάλες ευθύνες στις οποίες πρέπει να ανταποκριθεί, διότι κατά τη διάρκεια του βίου της, έστω και αν αυτός είναι συντομότερος από την τετραετία ενδεχομένως, θα κριθεί η θέση που θα έχει η Ελλάδα στο εσωτερικό της Ευρώπης και η πορεία των μεγάλων εθνικών μας θεμάτων. Τη διαπίστωση αυτή, κυρίες και κύριοι συνάδελφοι, νομίζω ότι έχωχρέος να κάνω σήμερα ενώπιον της Εθνικής Αντιπροσωπείας. (Χειροκροτήματα από την πτέρυγα της Νέας Δημοκρατίας)  ΠΡΟΕΔΡΕΥΩΝ (Παναγιώτης Σγουρίδης): Ο Υπουργός Πολιτισμού κ. Πάγκαλος έχει το λόγο.
 ΘΕΟΔΩΡΟΣ ΠΑΓΚΑΛΟΣ (Υπουργός Πολιτισμού): Κύριε Πρόεδρε, κυρίες και κύριοι συνάδελφοι, θα συμφωνήσω απόλυτα  με την τελική διαπίστωση του επίτιμου Προέδρου της Νέας Δημοκρατίας κ. Μητσοτάκη που είναι εξάλλου -επιτρέψτε μου να το θυμίσω μιας και είμαστε μία καινούρια Βουλή- ο Νέστωρ αυτής της Συνελεύσεως.
(Χειροκροτήματα από την πτέρυγα της Νέας Δημοκρατίας) Είναι ο παλαιότερος σε ηλικία και σε κοινοβουλευτική θητεία από εμάς όλους.
 (Στο σημείο αυτό, την Προεδρική 'Εδρα καταλαμβάνει ο Γ' Αντιπρόεδρος της Βουλής, κ. ΚΩΝΣΤΑΝΤΙΝΟΣ ΒΡΕΤΤΟΣ) Πράγματι πρέπει η Βουλή αυτή να αντιμετωπίσει κρίσιμα προβλήματα για το μέλλον της χώρας και του λαού μας. Γι' αυτό όμως πρέπει ν' αρχίσουμε όσο το δυνατόν συντομότερα να εργαζόμαστε σοβαρά και εποικοδομητικά ο καθένας με το ρόλο που του ανέθεσε ο ελληνικός λαός. Εμείς, στη διακυβέρνηση της χώρας, η Νέα Δημοκρατία και τα άλλα κόμματα της Αντιπολίτευσης στο ρόλο της Αντιπολίτευσης, της κριτικής των πράξεων και των ενεργειών της Κυβέρνησης. Και δεν θα πρέπει να χάσουμε άλλο χρόνο στις προσπάθειες δικαιολόγησης περασμένων κοινοβουλευτικά επιλογών και αποφάσεων ώστε να δημιουργηθεί ένα κλίμα σύγχυσης, στην προσπάθεια μιας άκαιρης, άσκοπης και αδιέξοδης αντιπολίτευσης για την αντιπολίτευση.
  Δεν αναφέρομαι στην ομιλία του επίτιμου Προέδρου της Νέας Δημοκρατίας. Αναφέρομαι στο γενικό κλίμα που μέχρι τώρα έχει επικρατήσει. Κατ' αρχήν έχω ένα βαθύ αίσθημα ενοχής ακούγοντας τους συναδέλφουςτης Νέας Δημοκρατίας ως εάν το ΠΑΣΟΚ προκάλεσε αυτοβούλως και απρόκλητα πρόωρες εκλογές.
 Μας επιτίθεται η Νέα Δημοκρατία γιατί κάναμε αυτές τις εκλογές, όπως τις κάναμε και όποτε τις κάναμε. Μα, δεν υπήρχαν εδώ δραματικές εκκλήσεις και προκλήσεις να τολμήσουμε να μην κρυβόμαστε, να μην αποφεύγουμε τον ελληνικό λαό; Τόσο πικρή ήταν η λαϊκή ετυμηγορία ώστε τώρα, σχεδόν να μας εγκαλεί η Νέα  Δημοκρατία γιατί τελικά ικανοποιήσαμε το αίτημά της και δεχθήκαμε την προσφυγή στις κάλπες και επήλθε η λαϊκή ετυμηγορία.
 Πρέπει κάποτε στον τόπο αυτό, κυρίες και κύριοι συνάδελφοι της Νέας Δημοκρατίας, να μάθουμε να χάνουμε. Δεν γνωρίζουμε να χάνουμε. Πάντα μας φταίει κάποιος άλλος: πότε ο διαιτητής, πότε η τύχη, πότε σκοτεινά κυκλώματα και ύποπτα συμφέροντα που αλλοιώνουν τις αντικειμενικές συνθήκες του αγώνα. Είναι ύβρις προς τον ελληνικό λαό να αμφισβητείται αυτό το εκλογικό αποτέλεσμα. Το αποτέλεσμα των ωριμοτέρων, πιο πολιτισμένων και πιο ουσιαστικών εκλογών που έχουν γίνει ποτέ στην Ελλάδα. Των εκλογών αυτών όπου κάθε ψήφος ήταν δικαιολογημένη και αποφασιστική.
 Αυτό επίσης που μου προκαλεί κατάπληξη, είναι μια έντονη θριαμβευτική διάθεση διότι λέει, η Νέα Δημοκρατία νίκησε σ' αυτές τις εκλογές, εξήλθε ενισχυμένη. Είναι πρωτότυπη η αντίληψη αυτή για τους θεσμούς και το πολίτευμα. Εγώ ήξερα ότι η εκάστοτε αντιπολίτευση έχει ως στόχο να γίνει κυβέρνηση. Πρώτη φορά συναντώ Αντιπολίτευση, η οποία προκάλεσε πρόωρες εκλογές για να ενισχύσει, λέει, το ποσοστό της και να καταξιωθεί η ηγεσία της.
 Και γιατί δεν κάνατε ένα συνέδριο, κυρίες και κύριοι συνάδελφοι, αλλά παρασύρατε τον ελληνικό λαό σ' αυτήν την περιπέτεια; Απλώς και μόνο για να αποδειχθεί ότι ορθώς τα λέγατε και ότι επομένως ο λαός, κάποιος λαός προφανώς σας είχε εμπιστοσύνη; Μα, αυτό είναι γνωστό. Είστε μια μεγάλη ιστορική παράταξη. Δεν υπήρχε περίπτωση να βρεθείτε εκτός Βουλής.
 Και εν πάση περιπτώσει εφ' όσον ενισχύσατε τη θέση σας, τι νόημα έχει η μεμψιμοιρία; Τα περίεργα παιχνίδια με την κοινή γνώμη, με τον Τύπο, οι έρευνες στα όρια του θεσμικού συστήματος τις οποίες διεξάγουν Βουλευτές,δημοσιογράφοι, πάσης φύσεως αναρμόδιοι και μη νομιμοποιούμενοι, για να αποδείξουν ότι το αποτέλεσμα αυτό είναι διαβλητό.
 Να με συγχωρήσετε, κύριε Πρόεδρε, αλλά εδώ θα διαφωνήσω μαζί σας. Τι θα πει εβδομήντα χιλιάδες ψήφους; Γνωρίζετε καλύτερα από παντός άλλου εσείς ότι και έβδομήντα και δέκα χιλιάδες και μια ψήφος και οποιαδήποτε ψήφος είναι πλειοψηφία, διότι η πλειοψηφία στη δημοκρατία είναι οι περισσότεροι, όσοι και αν είναι αυτοί οι περισσότεροι.
 ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Με αυτόν το νόμο.
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Εσείς τον κάνατε.
 ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εμείς τον κάναμε.
 ΘΕΟΔΩΡΟΣ ΠΑΓΚΑΛΟΣ (Υπουργός Πολιτισμού): Ναι, αλλά εδώ αρχίζει μια συζήτηση πόσοι είναι αυτοί που είναι η πλειοψηφία, ποιοι είναι, κατά ποιο τρόπο πείστηκαν και εισάγουμε, όχι μόνο την έννοια της μεγάλης πλειοψηφίας, ως καθοριστικού στοιχείου της λειτουργίας του δημοκρατικού μας πολιτεύματος, αλλά και την έννοια της ποιότητας της ψήφου, πράγμα το οποίο μας πάει πολλές δεκαετίες πίσω, στην εποχή που δεν υπήρχε καθολική ψηφοφορία, αλλά ψήφιζαν μόνο οι πλούσιοι και οι σοφοί. Ε, δεν είναι αυτό το πολίτευμά μας.
 Κυρίες και κύριοι, υπάρχουν πολλά θέματα, για τα οποία θα μπορούσε να υπάρξει συναίνεση. Είναι θεμιτή η πρόταση για συναίνεση και πρέπει, νομίζω, να αντιμετωπιστεί σοβαρά από την Κυβέρνηση.
 Πριν από λίγο μίλησε ο κύριος Υπουργός της Παιδείας και είπε για την ανάγκη στο Εθνικό Συμβούλιο της Παιδείας να υπάρξει δραστήρια συμμετοχή όσων έχουν κάτι να συνεισφέρουν στην αναζήτηση των νέων δρόμων για την παιδεία μας. Είναι δυνατόν και σε άλλους τομείς -και βεβαίως θα μου επιτρέψετε να σας πω κατ' εξοχήν στους τομείς που ανέλαβα να διαχειριστώνα υπάρξει δραστήρια συμμετοχή των πολιτικών δυνάμεων της Αντιπολίτευσης, γιατί οι πολίτες συμμετέχουν ισότιμα, όποια και αν είναι τα πολιτικά τους φρονήματα και ο πολιτικός τους προσανατολισμός.
  Μπορούμε να διαμορφώσουμε συνθήκες δραστήριας συμμετοχής των κομμάτων και σε ό,τι αφορά τον πολιτισμό μας γενικότερα  -σε θέματα, παραδείγματος χάρη, όπως το αρχαιολογικό νομοσχέδιο, το οποίο προτίθεμαι να καταθέσω στη Βουλή και για το οποίο ήρθα ήδη σε επαφή με τον εισηγητή της Νέας Δημοκρατίας, ζητώντας του να συνεργαστούμε από κοινού, για να μπορέσουμε να εμφανίσουμε ένα νομοσχέδιο που θα είναι δυνατό να ψηφιστεί ομοφώνως από τα δύο μεγάλα κόμματα και ενδεχόμενα και από τα μικρότερα κόμματα της Βουλής, γιατί δεν βλέπω γύρω από ένα τέτοιο θέμα τη δυνατότητα να διαμορφωθούν κομματικές πλειοψηφίες και μειοψηφίες- και γύρω από το μέγα θέμα της Ολυμπιάδας, για το οποίο θα μου επιτρέψετε μέσα στον πολύ σύντομο χρόνο που διαθέτω να αφιερώσω αποκλειστικά το επόμενο του λόγου μου.
 Τις μέρες αυτές ταλαιπωρήθηκε η ολυμπιακή ιδέα πολλαπλά από υπερβολές, από παραποιήσεις. Είναι ανάγκη, νομίζω, να επανέλθουν τα πράγματα στη σωστή τους κοίτη.
 Η Ελλάδα θα κάνει τους Ολυμπιακούς Αγώνες του 2004 και θα τους κάνει κατά τρόπο λαμπρό. Θα τους κάνει κατά τρόπο, που όχι μόνο θα αποτελέσει τίτλο τιμής και δοξασμένη ανάμνηση για όσους θα συμμετάσχουν, από την πιο νέα ηλικία μέχρι τις μεγαλύτερες, σ' αυτήν την ευκαιρία, αλλά επίσης θα αποτελέσει σημαντική συμβολή στην ανάπτυξη της χώρας.
Η Ολυμπιάδα θα δώσει τη δυνατότητα να δημιουργηθούν εκατόν πενήνταχιλιάδες θέσεις εργασίας, θα συνεισφέρει κατά 1,5% στον ετήσιο ρυθμό ανάπτυξης της χώρας μας, θα δώσει την ευκαιρία μέσα από διαδικασίες ταχύρυθμης εφαρμογής αποφάσεων και προγραμμάτων, να αναπτυχθεί η υποδομή, όχι μόνο στην Αθήνα, αλλά και στις βασικές επαρχιακές πόλεις, όπου έχουν προγραμματιστεί ολυμπιακές εκδηλώσεις. Και βεβαίως και πάνω απ' όλα, κατά την άποψή μου, θα κινητοποιήσει σύσσωμη την ελληνική νεολαία γύρω από τα ιδανικά του Ολυμπισμού, γύρω από τον αθλητισμό, δίνοντας διέξοδο, προοπτικές και οράματα στους νέους αυτούς, που με τόσο κόπο προσπαθούμε όλοι μας να βρούμε τρόπο να τους δείξουμε νέες ιδέες, νέα ιδανικά, για να μην κατατρίβονται από την καθημερινότητα και να μην κινδυνεύουν από τους τεχνητούς παραδείσους.
 'Εχουμε, λοιπόν, μπροστά μας όλες αυτές τις προοπτικές. 'Εχουμε καθυστερήσει; Εγώ δε θα διστάσω να πω "ναι". 'Εχουμε καθυστερήσει, αλλά δεν είναι η καθυστέρηση αυτή τέτοια, που να πρέπει να οδηγήσει σεκαταστροφολογία, σε καταλυτική κριτική. Ούτε εξάλλου ο διεθνής οργανισμός που έχει την κυρία ευθύνη της διεξαγωγής της Ολυμπιάδας, δηλαδή η Διεθνής Ολυμπιακή Επιτροπή, είπε ότι βρισκόμαστε σε σημείο επικίνδυνο για την τέλεση της Ολυμπιάδας.
 Είμαστε πραγματικά στην καμπή, ανάμεσα στην πράσινη -όπως είπε ο κ.  Σάμαρανγκ- και στην κίτρινη φάση. Πρέπει τώρα να μη χάσουμε πλέον άλλο χρόνο. Και γι' αυτό χρειάζεται να κινητοποιηθούν όλες οι δυνάμεις του έθνους. Η Ολυμπιάδα δεν είναι υπόθεση ενός Υπουργείου, δεν είναι υπόθεση μερικών Υπουργείων, είναι μια υπόθεση που θα διαπεράσει επί μια τετραετία ολόκληρη την εθνική ζωή. Θα αποτελέσει ορόσημο για την ιστορική εξέλιξη του λαού μας.
 Πρέπει να σας πω μερικά πράγματα. Πρέπει να ξέρουμε ποιοι είμαστε, να ξέρουμε ποιες ικανότητες έχουμε, αλλά να ξέρουμε και τι επιχειρούμε.  Ολυμπιάδα, κανένα έθνος με το οικονομικό και το πληθυσμικό μέγεθος της Ελλάδας δεν έχει επιχειρήσει τα σύγχρονα χρόνια. Είμαστε η μικρότερη και η φτωχότερη χώρα που επιχειρεί Ολυμπιάδα.
 Είναι μια πρόκληση, είναι ένα τόλμημα. Και γι' αυτό είναι αντάξιό μας και γι' αυτό πρέπει να ανταπεξέλθουμε. Πρέπει να ξεπεράσουμε τον εαυτό μας, να ξεπεράσουμε το μίζερο, επαρχιώτικο τρόπο που βλέπουμε τα προβλήματα. Και αναφέρομαι στην ελληνική επαρχία του περασμένου αιώνα, την επαρχία των λίγων σπιτιών και του κακού κουτσομπολιού. 'Εχουμε ένα συνεχή περιρρέοντα θόρυβο για αδιαφάνεια.
 Κυρίες και κύριοι συνάδελφοι, τίποτε δεν θα γίνει στην Ολυμπιάδα που να μην έχει ξαναγίνει και για το οποίο να μην υπάρχουν νόμιμες διαδικασίες. Αν υπάρχει ένα θέμα διαφάνειας, το οποίο δεν αποκλείω για τον έναν ή τον άλλον τομέα δράσης του κρατικού μηχανισμού ή των ιδιωτικών συμφερόντων, των ιδιωτικών επιχειρήσεων, αυτό είναι θέμα διαφάνειας ή αδιαφάνειας της ελληνικής οικονομίας και της ελληνικής κοινωνίας. Η Βουλή είναι εδώ για να νομοθετήσει και να επιβάλλει τους κανόνες που δεν θα επιτρέψουν σε ύποπτα ή αποκρυπτόμενα συμφέροντα να δράσουν.
 Δεν υπάρχει όμως αυτή η εικόνα μιας ευκαιριακής πρόχειρης διαδικασίας, που θα δώσει ευκαιρία σε συμφέροντα πάσης φύσεως να ορμήσουν επάνω σε ένα υποτιθέμενο τεράστιο ποσό, το οποίο είναι προς διανομή. Δεν υπάρχουν τέτοια πράγματα.
 Εξάλλου, από τα μεγαλύτερα έργα που θα γίνουν για την Ολυμπιάδα, δεν είναι τα καθαρά ολυμπιακά έργα. Είναι έργα υποδομής που αφορούν την περιοχή των  Αθηνών, τον τρόπο ζωής και την οικονομία μας στο σύνολό της.  Τα μεγαλύτερα έργα που αφορούν την Ολυμπιάδα, είναι έργα ανάπτυξης της Ελλάδας στην αρχή αυτής της χιλιετίας. Είναι έργα που καθορίζουν τη μορφή της χώρας για τις δεκαετίες που έρχονται.
 Κυρίες και κύριοι συνάδελφοι, εγώ θα ήθελα να καλέσω τη Βουλήνα συμβάλει αποφασιστικά στο συγκεκριμένο θέμα με την αρμόδια επιτροπή,με τη δημιουργία ενδεχόμενα ατύπων οργάνων επί τούτου. Και θα είμαι πρόθυμος τις αμέσως επόμενες ημέρες, αμέσως μετά τις εορτές του Πάσχα, να συναντήσω τους εκπροσώπους των κομμάτων, τους οποίους θα καλέσω γράφοντας ο ίδιος στους Προέδρους των κομμάτων, για να δούμε πώς μπορεί να συγκροτηθεί και να λειτουργήσει αποτελεσματικά μια τέτοια συνεχής επικοινωνία.
 Η Ολυμπιάδα δεν μπορεί να είναι μια υπόθεση αποκλειστικά της Κυβέρνησης. Και δεν μπορεί να είναι ποτέ και δεν πρέπει να γίνει ένα στοιχείο κυβερνητικού απολογισμού σε μια εκλογική διαμάχη. Η Ολυμπιάδα είναι υπόθεση όλων των Ελλήνων, όπως ο πολιτισμός είναι υπόθεση όλων των Ελλήνων. Και αν πρέπει κάπου να αφήσουμε τις μεμψιμοιρίες και τους μικροκομματικούς υπολογισμούς, νομίζω ότι αυτοί είναι οι τομείς πάνω απ' όλους που η φύση του αντικειμένου μας διευκολύνει να το πράξουμε. Ευχαριστώ, κύριε Πρόεδρε.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Κωνσταντίνος Βρεττός): Ο κ. Κεφαλογιάννης έχει το λόγο. 
ΙΩΑΝΝΗΣ ΚΕΦΑΛΟΓΙΑΝΝΗΣ: Ευθύνη και υποχρέωση της Κυβέρνησης είναι,κύριε Υπουργέ του Πολιτισμού, να ελέγξει τις καταγγελίες που αναγράφονται στον ημερήσιο Τύπο, σχετικά με τον τρόπο διενέργειας των εκλογών. Και δεν πρέπει να κατηγορείτε το κόμμα της Νέας Δημοκρατίας, γιατί πιστεύει ότι θα πρέπει όλες αυτές οι καταγγελίες να διερευνηθούν. Εξ άλλου σε καμιά περίπτωση δεν θα έπρεπε να μέμφεσθε το κόμμα της Αξιωματικής Αντιπολίτευσης χωρίς να κάνετε αυτοκριτική για τον τρόπο με τον οποίοχρησιμοποιήσατε την εξουσία για να υπάρξει αυτό το αποτέλεσμα των εκλογών.
Είναι γνωστοί σε όλο τον ελληνικό λαό οι διορισμοί, οι παροχές, ηέκδοση συντάξεων της τελευταίας στιγμής και όλα τα παλαιοκομματικά μέσα, τα οποία χρησιμοποιήσατε για να μπορέσετε να πάρετε ένα αποτέλεσμα, για το οποίο, εν πάση περιπτώσει, τίθεται από πολλούς πρόβλημα αξιοπιστίας. Ως προς την Ολυμπιάδα, κύριε Υπουργέ του Πολιτισμού: Πράγματι, ηΟλυμπιάδα είναι υπόθεση όλων των Ελλήνων. Το θέμα είναι ότι αυτό δεν το θυμάστε, παρά μονάχα όταν φτάσετε πλέον σε αδιέξοδο.
 Από μακρού χρόνου η Νέα Δημοκρατία υποστήριξε την άποψη ότι υπάρχει μια σημαντική καθυστέρηση στην εκτέλεση των έργων, για να ανταποκριθούμε σε αυτήν τη μεγάλη εθνική ευθύνη που έχουμε σαν έθνος. Και όχι μόνο δεν εισακούσατε τις εισηγήσεις και τις θέσεις τις δικές μας, αλλά αντιθέτως κατηγορήσατε το κόμμα μας, όπως συνήθως το κατηγορείτε, ότι λαϊκίζει. Κυρίες και κύριοι συνάδελφοι, στις προγραμματικές δηλώσεις και σε όλη την προεκλογική περίοδο ο κ. Σημίτης μιλεί και μίλησε για ισχυρή Ελλάδα.  Αυτό υποστήριξαν και οι Υπουργοί, αυτό υποστήριξαν και όλοι οι ομιλητές από την πλευρά του κυβερνώντος κόμματος.
Η Νέα Δημοκρατία έχει θέσεις υπεύθυνες. Τις διατύπωσε ο Αρχηγός μας,αλλά και όλοι οι ομιλητές της παράταξής μας. Είναι όμως εκ διαμέτρου αντίθετες με ό,τι υποστηρίζει η κυβερνητική πλευρά.
Θα μου επιτρέψετε να επικαλεστώ μια τρίτη άποψη, μια τρίτη γνώμη,αντικειμενική, που διατυπώθηκε στο έγκριτο οικονομικό περιοδικό "ΟΙΚΟΝΟΜΙΚΟΣ ΤΑΧΥΔΡΟΜΟΣ" και που περιγράφει ακριβώς την εικόνα της ελληνικής οικονομίας σε ένα τεύχος, που το αφιέρωσε ολόκληρο στην ελληνική οικονομία, με την ολοσέλιδη επιγραφή: "Η λεηλασία των εκατόν εξήντα τρισεκατομμυρίων δραχμών". Αναφέρει: "Πώς σπαταλήθηκαν τα τελευταία δεκαεννιά χρόνια πάνω από εκατόν εξήντα τρισεκατομμύρια δραχμές, προερχόμενα από φόρους, κοινοτικούς πόρους και δανειακά κεφάλαια, χωρίς να ολοκληρωθεί ούτε ένα μεγάλο έργο υποδομής, που θα ενίσχυε την ανάπτυξη, θα βελτίωνε την ποιότητα ζωής και θα εξασφάλιζε αξιοπρεπή θέση της ελληνικής στην ευρωπαϊκή οικονομία, ενώ η χώρα μας θα ενέπνεε σεβασμό και δέος σε φίλους και εχθρούς". Και προχωρεί: "Τα ελληνικά αεροδρόμια είναι τριτοκοσμικά." Ο κύριος Υπουργός υποστήριξε διαφορετικά πράγματα χθες. "Με την πρώτη βροχή πνίγεται σχεδόν όλη η χώρα. Οι κάτοικοί της μένουν χωρίς ηλεκτρικό ρεύμα επί ολόκληρες ώρες, οι τηλεφωνικές γραμμές νεκρώνουν. Kάθε χρόνο θρηνούμε εκατόμβες νεκρών στις εθνικές οδούς."ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Σε ποια μελέτη είναι αυτά που λέτε;ΙΩΑΝΝΗΣ ΚΕΦΑΛΟΓΙΑΝΝΗΣ: Είναι στον "ΟΙΚΟΝΟΜΙΚΟ ΤΑΧΥΔΡΟΜΟ", έκδοση 10Δεκεμβρίου 1998.
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Σας έχω απαντήσει γι' αυτό.
 ΙΩΑΝΝΗΣ ΚΕΦΑΛΟΓΙΑΝΝΗΣ: Δεν απαντήσατε ούτε εσείς ούτε η Κυβέρνηση και αν έχετε λόγο και επιχειρήματα να απαντήσετε σε όσα υποστηρίζονται σ' αυτό το περιοδικό, μετά από μένα έχει η Κυβέρνηση την ευκαιρία να δώσει απαντήσεις -αλλά πειστικές απαντήσεις- πάνω σε όσα ακριβώς καταγγέλλει. 
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Ευτυχώς έχουμε απαντήσει πολύ έγκαιρα. Είναι η έρευνα του κ. Μαρίνου.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, με συγχωρείτε. Υπάρχει τάξη σ'αυτήν την Αίθουσα;
ΠΡΟΕΔΡΕΥΩΝ (Κωνσταντίνος Βρεττός): Κύριε Υπουργέ, παρακαλώ μηδιακόπτετε. Θα έχετε το λόγο μετά.
ΙΩΑΝΝΗΣ ΚΕΦΑΛΟΓΙΑΝΝΗΣ: "Το κυκλοφοριακό πρόβλημα και το νέφος έχειγίνει αβάστακτο στο λεκανοπέδιο της Αττικής. Η Δημόσια Διοίκηση βρίσκεται σε κατάσταση αποσύνθεσης. Η διαχείριση των φόρων γίνεται ακόμα δια χειρογράφου. Η γραφειοκρατία τσακίζει κόκκαλα και γενικώς η άθλια σχεδόν οικονομική, κοινωνική και πολιτιστική υποδομή αποτελεί μείζον εμπόδιο για την ανάπτυξη της χώρας, την παραγωγικότητα και την ανταγωνιστικότητα". Και ασφαλώς εύλογα θα διερωτώνται όλοι οι 'Ελληνες αυτά τα εκατόνεξήντα τρισεκατομμύρια δραχμές πού διατέθησαν; Βεβαίως ο λαός δεν είχε μερίδιο από αυτά τα τρισεκατομμύρια παρά μόνο τα διαπλεκόμενα συμφέροντα και η κομματική νομενκλατούρα, διότι ο λαός ευρίσκεται από το 1985 σε λιτότητα, χωρίς ημερομηνία λήξης και μάλιστα, κατά την ομολογία τουΥπουργού της Εθνικής Οικονομίας, και μετά την ένταξή μας στην ΟΝΕ, η λιτότητα θα συνεχισθεί, η εισοδηματική πολιτική θα είναι σφιχτή, οι εργαζόμενοι και οι συνταξιούχοι θα είναι τα θύματα αυτής της πολιτικής, γιατί απλούστατα δεν ακολουθήσατε την πολιτική την οποία κατ' επανάληψη σας έχει πει η Νέα Δημοκρατία, για τις αναγκαίες διαρθρωτικές αλλαγές που πρέπει να γίνουν στην ελληνική οικονομία, προκειμένου να μπορέσει να ξεπεταχθεί και να σημειώσει την πρόοδο που απαιτούν οι σημερινοί καιροί. Και συνεχίζει: "Οι σκληρές φορολογικές θυσίες των Ελλήνων πήγανχαμένες, διότι οι διαχειριστές των φορολογικών εσόδων δεν μερίμνησαν σχεδόν ποτέ, ώστε να έχουν οι δαπάνες κάποια έστω και μικρή ουσιαστική απόδοση 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Τις απόψεις τις δικές σας να μας πείτε. 
ΙΩΑΝΝΗΣ ΚΕΦΑΛΟΓΙΑΝΝΗΣ: Αυτή είναι μία τρίτη άποψη, κύριε συνάδελφε,και θα σας πω και τις δικές μας απόψεις.
 Η Κυβέρνηση η δική σας, κύριε συνάδελφε, είναι εκείνη που δημιούργησε την κοινωνία των 2/3. Δυόμισι εκατομμύρια 'Ελληνες ζουν κάτω από τα όρια της φτώχειας, σύμφωνα με τα επίσημα στοιχεία της Ευρωπαϊκής 'Ενωσης. Πεντακόσιες χιλιάδες 'Ελληνες πολίτες, σύμφωνα με την τελευταία μελέτη του Οικονομικού Πανεπιστημίου, ζουν με εισόδημα σαράντα δύο χιλιάδες δραχμές το μήνα. Δημιουργήσατε την τάξη των νεόπτωχων και των νεόπλουτων. Στην Ελλάδα έχετε δημιουργήσει τη στρατιά των επτακοσίων χιλιάδων ανέργων, εκ των οποίων περίπου οι εκατόν πενήντα χιλιάδες είναι ανωτάτης εκπαίδευσης. Δικαίωμα στην εργασία έχουν μόνο όσοι διαθέτουν την πράσινη κάρτα και όχι βεβαίως οι υπόλοιποι νέοι της χώρας μας, γιατί ίσως αυτοί είναι παιδιά ενός άλλου Θεού.
 Ζει καθημερινώς ο ελληνικός λαός την πορεία των εξαθλιωμένων συνταξιούχων στους δρόμους. Πλησίασαν κάποτε το Μέγαρο Μαξίμου και αντί να εισπράξουν αύξηση, εισέπραξαν ξύλο.
 Η λιτότητα εξακολουθεί να πλήττει τους εργαζομένους και τους μισθοσυντήρητους και υπάρχει από την πλευρά της Κυβέρνησης η πολιτική εξόντωσης του αγροτικού πληθυσμού της χώρας. Σήμερα το εισόδημα των Ελλήνων αγροτών στηρίζεται κατά 60% στις επιδοτήσεις. Εάν έλειπαν οι επιδοτήσεις, δεν θα υπήρχε ούτε για δείγμα αγρότης στην Ελλάδα, στην περιφέρεια. Γιατί; Διότι ακριβώς είσαστε σαν Κυβέρνηση ανίκανοι να υπερασπίσετε τα συμφέροντα των Ελλήνων αγροτών.
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Βουλευτή) Και επειδή ο χρόνος είναι αδυσώπητος θα μου επιτρέψετε για ένα λεπτό μονάχα, κύριε Πρόεδρε, να αναφερθώ στην Κρήτη, στα κρητικά προϊόντα και θέλω να μας δώσει την απάντησή της η Κυβέρνηση.
Το 1991 η τιμή της σταφίδας ήταν 290 δραχμές. Για μια δραχμή έκαψανοι οπαδοί οι δικοί σας τη Νομαρχία Ηρακλείου. Φέτος η σταφίδα πωλήθηκε 130 με 150 δραχμές. Η τιμή του λαδιού από 1.280 δραχμές το 1991 σήμερα δεν είναι ούτε 500 δραχμές. Υπάρχουν παραγωγοί που πούλησαν το λάδι 300 δραχμές.
 Πού ήταν η Κυβέρνηση γι' αυτούς τους παραγωγούς; Πού ήταν οι αρμόδιοι Υπουργοί; Ποια παρέμβαση έκαναν; Ποια μέτρα έλαβαν γι' αυτούς τους αγρότες; 
ΕΥΑΓΓΕΛΟΣ ΒΛΑΣΣΟΠΟΥΛΟΣ: Τι παρέμβαση να κάνει η Κυβέρνηση; 
ΙΩΑΝΝΗΣ ΚΕΦΑΛΟΓΙΑΝΝΗΣ: Αν περιοδεύσετε στις επαρχίες θα διαπιστώσετε εικόνα ερήμωσης και εγκατάλειψης. Αυτό είναι έργο της Κυβέρνησής σας. (Θόρυβος στην Αίθουσα)Τελειώνω, κύριε Πρόεδρε, με μια ερώτηση, την οποία θα θέσω στονΥπουργό ΠΕΧΩΔΕ.
ΦΟΙΒΟΣ ΙΩΑΝΝΙΔΗΣ: Είναι χαζοί τότε όλοι αυτοί και μας ψηφίζουν; 
ΙΩΑΝΝΗΣ ΚΕΦΑΛΟΓΙΑΝΝΗΣ: Καλά κάνουν και σας ψηφίζουν. Εγώ λέω, κύριεσυνάδελφε, την πραγματικότητα. Είναι σε εξαθλίωση οι 'Ελληνες αγρότες και κάνετε πολύ άσχημα που δεν παίρνετε μέτρα προστασίας των αγροτών.
Κύριε Υπουργέ, υπήρξαν δυο Κοινοτικά Πλαίσια Στήριξης, το πρώτο καιτο δεύτερο, της τάξεως των σαράντα τρισεκατομμυρίων δραχμών.
ΠΡΟΕΔΡΕΥΩΝ (Κωνσταντίνος Βρεττός): Κύριε Κεφαλογιάννη, σας παρακαλώπολύ τελειώνετε.
ΙΩΑΝΝΗΣ ΚΕΦΑΛΟΓΙΑΝΝΗΣ: Τελειώνω με δύο λέξεις, κύριε Πρόεδρε.
Μπορείτε να μου πείτε ένα έργο υποδομής μεγάλο, που κατασκευάστηκανστην Κρήτη;
ΠΑΝΑΓΙΩΤΗΣ ΚΟΥΡΟΥΜΠΛΗΣ: Το Πανεπιστημιακό Νοσοκομείο του Ηρακλείου. 
ΙΩΑΝΝΗΣ ΚΕΦΑΛΟΓΙΑΝΝΗΣ: Τα μεγάλα έργα υποδομής -και τελειώνω με αυτά- θα τα απαριθμήσω μόνο, κύριε Πρόεδρε.
Νότιος άξονας της Κρήτης, λιμάνι στη νότιο Κρήτη. 
ΕΜΜΑΝΟΥΗΛ ΣΚΟΥΛΑΚΗΣ: Το βόρειο γιατί δεν το λέτε; 
ΙΩΑΝΝΗΣ ΚΕΦΑΛΟΓΙΑΝΝΗΣ: Αξιοποίηση του αεροδρομίου του Τυμπακίου. (Θόρυβος στην Αίθουσα)
ΠΡΟΕΔΡΕΥΩΝ (Κωνσταντίνος Βρεττός): Κύριε συνάδελφε, σας παρακαλώ! 
ΙΩΑΝΝΗΣ ΚΕΦΑΛΟΓΙΑΝΝΗΣ: Κύριε Πρόεδρε, θα πρέπει να συμφωνήσουμε. Ανμεν θέλουν να με διακόπτουν οι κύριοι συνάδελφοι, εγώ ευχαρίστως είμαι στη διάθεσή τους. Αλλά δεν μπορεί να με διακόπτουν χωρίς να παίρνουν απάντηση.
ΠΡΟΕΔΡΕΥΩΝ (Κωνσταντίνος Βρεττός): Νομίζω ότι καλύφθηκαν και οιδιακοπές.  Είμαστε εντάξει καθ' όλα τώρα.
ΙΩΑΝΝΗΣ ΚΕΦΑΛΟΓΙΑΝΝΗΣ: Ακόμα είναι η αξιοποίηση των υδάτινων πόρωντης Κρήτης έργο με τεράστια σημασία για την ανάπτυξή της.
 Κύριε Πρόεδρε, τελειώνω με τη διαπίστωση, την οποία έχουν κάνει όλοι οι Κρητικοί. Ενδιαφέρον της Κυβέρνησης για την Κρήτη δεν υπάρχει. Εσείς υπολογίζετε τους Κρητικούς μόνο ως ψηφοφόρους. Θα έλθει το πλήρωμα του χρόνου και κάποτε θα αντιληφθούν οι συμπατριώτες μου το λάθος το οποίο διαπράττετε και να είστε απόλυτα βέβαιοι ότι θα κάνουν αυτό που πρέπει. Εκείνο το οποίο εγώ μπορώ να σας πω από τη δική μου πλευρά είναι ότιτα θέματα της Κρήτης θα έλθουν και θα συζητηθούν εδώ στη Βουλή γιατί αυτό που απαιτεί η Κρήτη θα το πάρει τελικά.
 (Χειροκροτήματα από την πτέρυγα της Νέας Δημοκρατίας) 
ΠΡΟΕΔΡΕΥΩΝ (Κωνσταντίνος Βρεττός): Ο κ. Βαθειάς έχει το λόγο.
 ΙΩΑΝΝΗΣ ΒΑΘΕΙΑΣ: Κυρίες και κύριοι συνάδελφοι, θα ήθελα να ευχαριστήσω ιδιαίτερα τους συμπατριώτες μου από το Νομό Φθιώτιδας που με την ψήφο τους βρίσκομαι σήμερα στο Εθνικό Κοινοβούλιο της χώρας.
 Οι προγραμματικές δηλώσεις του Πρωθυπουργού ήταν, όχι απλά πολιτικού επιπέδου και επιπέδου πολιτικής, αλλά προγραμματικές δηλώσεις που διαμόρφωσαν οι δεσμεύσεις τις οποίες αναλάβαμε από τον ελληνικό λαό στις εκλογές της 9ης Απριλίου. Αυτές, λοιπόν, οι δεσμεύσεις που αναλάβαμε στις εκλογές της 9ης Απριλίου ήλθαν ως προγραμματικές δηλώσεις από τον Πρωθυπουργό της χώρας και φυσικά εξειδικεύονται από τους Υπουργούς, όσον αφορά την παρουσία, το πρόγραμμα για τη νέα τετραετία, την τετραετία που διαμορφώνουμε τα τέσσερα χρόνια του 21ου αιώνα για την Ελλάδα, του 21ου αιώνα για την Ευρώπη, του 21ου αιώνα για τον κόσμο.
Πάνω σ' αυτές τις υπεύθυνες προτάσεις ακούσαμε τον Αρχηγό τηςΑξιωματικής Αντιπολίτευσης, ο οποίος ουσιαστικά έθεσε θέμα αμφισβήτησης του αποτελέσματος των εκλογών του κυρίαρχου ελληνικού λαού.
(Στο σημείο αυτό την Προεδρική 'Εδρα καταλαμβάνει ο Πρόεδρος τηςΒουλής κ. ΑΠΟΣΤΟΛΟΣ ΚΑΚΛΑΜΑΝΗΣ)Kαι είμαι υποχρεωμένος να θυμίσω εδώ στον κ. Καραμανλή 19.00' με20.30' τις δηλώσεις της Νέας Δημοκρατίας όσον αφορά τα EXIT POLLS, τι είπαν σε εκείνη τη μιάμιση ώρα. "Ο περήφανος ελληνικός λαός που ψήφισε ελεύθερα και αβίαστα, δημοκρατικά. Μπράβο στον ελληνικό λαό που ψήφισε φιλελεύθερα. Δεν τον βίασε κανένας. Ο ελληνικός λαός πραγματικά ψήφισε τη Νέα Δημοκρατία". Και τι άκουσα εδώ πριν μία μέρα, χθες δηλαδή, ότι βιάστηκε ο ελληνικός λαός ότι ο ελληνικός λαός ουσιαστικά εξηπατήθη, το κομματικό κράτος στραγγαλίστηκε, ο ελληνικός λαός δεν μπόρεσε να μιλήσει και να ψηφίσει ελεύθερα. 'Αρα, λοιπόν, τι άλλαξε κύριοι συνάδελφοι, τι άλλαξε, κύριε Καραμανλή. Διότι αν πραγματικά αυτήν την προσέγγιση κάνετε για να ερμηνεύσετε το αποτέλεσμα των εκλογών της 9ης Απριλίου, είμαι βέβαιος ότι το ίδιο θα λέτε και στις εκλογές του 2004, όταν πάλι θα έχετε χάσει τις εκλογές και δεν θα μπορέσετε ποτέ να ερμηνεύσετε, γιατί ο ελληνικός λαός συνεχώς δίνει τη μεγάλη πλειοψηφία στο Πανελλήνιο Σοσιαλιστικό Κίνημα.
 'Αρα, λοιπόν, είναι σαφές, διότι δεν μπορείτε να ερμηνεύσετε ότι οι κεντρώοι ψηφοφόροι, οι αριστεροί ψηφοφόροι, αυτοί οι οποίοι λειτουργούν με όρια αξιοπρέπειας θεωρούν ότι πέρα από την κριτική προς το ΠΑΣΟΚ, ότι η δημοκρατική παράταξη είναι σαφές ότι είναι καλύτερη από την οποιαδήποτε Νέα Δημοκρατία.
 Και στο δεύτερο σκέλος ο κ. Καραμανλής και εδώ οι συνάδελφοι της Αξιωματικής Αντιπολίτευσης, αμφισβήτησαν ότι οι προγραμματικές δηλώσεις του κυρίου Πρωθυπουργού έχουν συνέχεια, έχουν δεσμεύσεις και έχουν κατεύθυνση. Δηλαδή τι μας ζήτησαν; Ζήτησαν από τον Πρωθυπουργό της χώρας μαζί με τις προγραμματικές δηλώσεις να έχει και τριάντα νομοσχέδια γιανα γίνουν σήμερα τριάντα νόμοι του κράτους στις 12 η ώρα. Δηλαδή  να ξαναλειτουργήσει το Εθνικό Κοινοβούλιο μετά από τρία χρόνια. Αυτό θέλετε, κύριοι συνάδελφοι; Να φέρναμε τριάντα νομοσχέδια και σήμερα να ήταν νόμοι του κράτους; Αυτήν τη λογική έχετε όσον αφορά τη δημοκρατία; Αυτήν τη λογική έχετε όσον αφορά την ποιότητα της δημοκρατίας;'Αρα, λοιπόν, οι διαρθρωτικές αλλαγές, οι επεμβάσεις, δεν θα είναιμε διάλογο στο Εθνικό Κοινοβούλιο; Δεν θα είναι με διάλογο με τις παραγωγικές τάξεις, με τους εργαζόμενους, με τους γεωργούς, με τους αγρότες, με τους επιχειρηματίες; Η Βουλή δεν θα λειτουργήσει σε αυτήν τη διαδικασία όσον αφορά το επίπεδο της πολιτικής μας; 'Αρα, λοιπόν, γιατί μιλάμε; Δεν μπορείτε να μπείτε στο επίπεδο της πολιτικής ουσίας και ουσιαστικά προσπαθείτε να βρείτε άλλες διεξόδους.
 Ουσιαστικά το κείμενο το οποίο κατέθεσε ο κ. Καραμανλής και αυτό που διάβασε εδώ τι ήταν; 'Ηταν ένα κείμενο το οποίο διαμόρφωνε εκατό πολιτικές ερωτήσεις. Αυτές, είναι, οι θέσεις και οι προτάσεις της Νέας Δημοκρατίας. Αυτές λοιπόν τις εκατό πολιτικές ερωτήσεις διαμόρφωσε ως κείμενο πολιτικής. Σε αυτές, λοιπόν, τις εκατό πολιτικές ερωτήσεις θέλω να απαντήσω σε μία. Μίλησε ο κ. Καραμανλής όσον αφορά τις μικρομεσαίες επιχειρήσεις. Μίλησε ουσιαστικά για την παραγωγική βάση της χώρας για τις μικρές γεωργικές εκμεταλλεύσεις. Και επειδή εδώ βλέπω ότι αμφισβητούν όλα τα στοιχεία, τα στοιχεία από την Τράπεζα της Ελλάδος, τα επίσημα στοιχεία, τα επιτόκια του 1988 μέχρι το 2000. Και υπήρχαν από το 1988 μέχρι το 1999. Και τι έγιναν το 1993; 7%, 8% επάνω. Να η θηλειά που μπήκε στο λαιμό, στον αγρότη, στη μικρή γεωργική εκμετάλλευση, που μπήκε στη μικρομεσαία επιχείρηση. Αυτά τα στοιχεία είναι αδιαμφισβήτητα και τα καταθέτω για τα Πρακτικά της Βουλής για να μην μπορεί κανείς να τα αμφισβητήσει και ο κ. Καραμανλής να ενημερωθεί.
Στο σημείο αυτό ο Βουλευτής κ. Ιωάννης Βαθειάς καταθέτει για ταΠρακτικά τα προαναφερθέντα στοιχεία τα οποία έχουν ως εξής: (Τα σχετικά στοιχεία υπάρχουν στο τεύχος των Πρακτικών της Βουλής). Για τα στεγαστικά δάνεια δεν υπάρχουν επίσημα στοιχεία.
Το 1993 τα επιτόκια στεγαστικών δανείων ήταν περίπου 23% οπότε γιαένα 15ετές δάνειο είκοσι εκατομμυρίων (20.000.000) η μηνιαία δόση ήταν τετρακόσιες δέκα χιλιάδες (410.000).
Σήμερα τα επιτόκια κυμαίνονται από 9-10% και η αντίστοιχη μηνιαίαδόση στις διακόσιες χιλιάδες (200.000), δηλαδή μείωση 52%").
  ΙΩΑΝΝΗΣ ΒΑΘΕΙΑΣ: Για τα στεγαστικά δάνεια, τετρακόσιες δέκα χιλιάδες οι δόσεις το 1993, διακόσιες χιλιάδες σήμερα. Συγκρίνεται ονομαστικά το 1993 με το 2000 για να δούμε τις διαφορές.
 Και μίλησε ο κ. Μητσοτάκης εδώ για τα πανωτόκια. Πότε δημιουργήθηκαν τα πανωτόκια; 'Οταν δεν μπορούσαν οι μικρομεσαίες επιχειρήσεις να πληρώσουν, γιατί στις 21.9.92 καταργήθηκαν για τα βιοτεχνικά δάνεια τα μικρά επιτόκια, για τη γεωργία  κλπ. Τότε ουσιαστικά  διαλύθηκε ο κοινωνικός και παραγωγικός ιστός της χώρας. Αυτή είναι η πραγματικότητα και πώς μπορεί να την αμφισβητήσει κανένας; Πέρα από την πρώτη ερώτηση που έθεσα στον κ. Καραμανλή, θέλω να του υποβάλω άλλη μία, που έχει υποχρέωση να απαντήσει στον ελληνικό λαό και στον λαό της υπαίθρου. Στις προγραμματικές δηλώσεις του Πρωθυπουργού αναφέρθηκε ότι το 80% του Γ' Κοινοτικού Πλαισίου Στήριξης θα πάει για έργα υποδομής στην περιφέρεια, θα πάει για τον τουρισμό, για τη βιοτεχνία, για τη βιομηχανία κλπ.'Αρα, λοιπόν, ο κ. Καραμανλής συμφωνεί ή διαφωνεί που τα 15,7 τρισεκατομμύρια δραχμές στο επίπεδο του 80% θα πάνε σε όλη την Ελλάδα; Αυτές ήταν  οι δεσμεύσεις μας στην προεκλογική περίοδο. 'Ετσι είπαμε και εμείς στη Στερεά Ελλάδα, στο Νομό Φθιώτιδας ότι  θέλουμε να δημιουργηθεί ισόρροπη ανάπτυξη της χώρας, αντίστοιχη με το επίπεδο περιφερειών της Ευρώπης. 'Αρα, λοιπόν, ο κ. Καραμανλής πρέπει να απαντήσει εάν συμφωνεί σε αυτές τις δεσμεύσεις του Πρωθυπουργού ή αν διαφωνεί. Και αν δεν απαντήσει, σημαίνει ότι διαφωνεί στο να πάει το 80% στην ελληνική ύπαιθρο, μαζί με τα 9,5 τρισεκατομμύρια που υπάρχουν από τις γεωργικές εκμεταλλεύσεις στο Γ' Κοινοτικό Πλαίσιο Στήριξης στην "Aτζέντα 2000" για το 2002-2006.
Μάλιστα ορισμένοι είπαν "πέρα από την κυβερνητική θητεία ". Μα έτσιείναι τα προγράμματα. Ουσιαστικά διαμορφώνουμε τους όρους και τους άξονες για να υπάρχει μια ισόρροπη ανάπτυξη πέρα από την  κυβερνητική θητεία.
 Μπορεί, λοιπόν, σήμερα ο Αρχηγός της Αξιωματικής Αντιπολίτευσης να το υπεκφεύγει; Είναι υποχρεωμένος στις επόμενες ώρες να πάρει θέση και να απαντήσει. Γιατί όσοι μας ακούν σήμερα  από την περιφέρεια, οι αγρότες, οι επαγγελματίες, οι βιοτέχνες, οι έμποροι κλπ, γνωρίζουν πάρα πολύ καλά ότι χρειάζεται η σημαντική στήριξη για την περιφερειακή ανάπτυξη. Επομένως για εμάς η διαδικασία μιας Ελλάδας, η οποία θα διαμορφώνειτους όρους στον 21ο αιώνα στο ευρωπαϊκό γίγνεσθαι, στο παγκόσμιο γίγνεσθαι, είναι η Ελλάδα που θα διαμορφώνει την  ευρωπαϊκή της προοπτική, η Ελλάδα που δημιουργείται με ισότιμη παρουσία στην Ευρωπαϊκή 'Ενωση, με την ισχυρή της παρουσία στα Βαλκάνια, με την ισχυρή της παρουσία σε όλον τον κόσμο, η Ελλάδα που αναγνωρίζεται απ' όλες τις δυνάμεις του κόσμου.
 'Αρα, λοιπόν, για εμάς οι προγραμματικές δεσμεύσεις είναι οι σημαντικές δεσμεύσεις στη νέα πορεία, στη νέα εποχή  και ζητάμε  να ψηφίσετε  τις προγραμματικές μας αυτές δεσμεύσεις για να ολοκληρώσουμε και να πορευθούμε σε μια σημαντική τετραετία για τη χώρα. Ευχαριστώ. (Χειροκροτήματα από την πτέρυγα του ΠΑΣΟΚ)
ΠΡΟΕΔΡΟΣ (Απόστολος Κακλαμάνης): Ο κ. Παυλόπουλος ζήτησε το λόγο.
 ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, επειδή ο χρόνος παρέρχεται και ο αριθμός των Βουλευτών που μιλά είναι σχετικά λίγος, θα πρότεινα, αν δεν έχει αντίρρηση η Βουλή, να δεσμευθούμε ότι οι Υπουργοί δεν θα μιλήσουν πάνω από δεκαπέντε λεπτά και οι υπόλοιποι συνάδελφοι να μην υπερβούν τα επτά με οκτώ λεπτά, για να μιλήσουν όσο περισσότεροι γίνεται.
 ΠΡΟΕΔΡΟΣ (Απόστολος Κακλαμάνης): Από τους Υπουργούς έχουμε δύο που θα μιλήσουν ακόμα και επομένως δεν υπάρχει πρόβλημα. Το πρόβλημα είναι στα δεκάλεπτα  των  Βουλευτών. Αν συμφωνείτε  να τα περιορίσουμε στα επτά λεπτά για να μιλήσουν περισσότεροι συνάδελφοι.
  ΠΡΟΚΟΠΗΣ ΠΑΥΛΟΠΟΥΛΟΣ: Και οι Υπουργοί στα δεκαπέντε λεπτά.
 ΠΡΟΕΔΡΟΣ (Απόστολος Κακλαμάνης): Οι Υπουργοί θα μείνουν στοεικοσάλεπτο, ενώ δικαιούνται τριάντα λεπτά. Θα δώσουν δέκα λεπτά από το χρόνο τους.
 Συμφωνείτε υποθέτω κύριοι συνάδελφοι.
  ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
 ΠΡΟΕΔΡΟΣ (Απόστολος Κακλαμάνης): Η Βουλή συμφώνησε.
 Στη συνέχεια οι συνάδελφοι που θα λαμβάνουν το λόγο θα μιλούν επί επτά (7') λεπτά για να μπορέσουν να μιλήσουν περισσότεροι συνάδελφοι. 
ΓΕΩΡΓΙΟΣ ΒΟΥΛΓΑΡΑΚΗΣ: Με λίγη ανοχή, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Δεν έχω πρόβλημα να τα κάνουμε καιδεκαπέντε τα λεπτά, αλλά πρέπει να μιλήσετε περισσότεροι. Και όπως βλέπετε, οι νέοι συνάδελφοι μπήκαν πολύ δυναμικά και πρέπει να τους δώσουμε τη δυνατότητα να εμφανιστούν στο Βήμα.
 Ο Πρόεδρος του Συνασπισμού της Αριστεράς και της Πρόοδουκ. Κωνσταντόπουλος έχει το λόγο.
 ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κυρίες και κύριοι συνάδελφοι, η τετραετία που έχουμε μπροστά μας θα είναι μια τετραετία ιδιαίτερα κρίσιμη για την πορεία της χώρας μας. Κατά τη θητεία αυτής της Βουλής θα γίνουν επιλογές, θα ληφθούν αποφάσεις και θα προωθηθούν αλλαγές που θα επηρεάσουν καθοριστικά και τη θέση της Ελλάδος στο σύγχρονο κόσμο και τη μοίρα του ελληνικού λαού. 'Ολοι εμείς, ως Κόμματα και ως πρόσωπα, που εκπροσωπούμε τον ελληνικόλαό στην παρούσα Βουλή, επωμιζόμαστε, και είναι αυτονόητο, μια τεράστια συλλογική και προσωπική ευθύνη, την ευθύνη να συμβάλλουμε όλοι από τη θέση στην οποία μας έταξε η ψήφος του λαού ώστε συνολικά να παραχθεί ένα θετικό έργο.
 Κυρίες και κύριοι συνάδελφοι, οι εκλογές της 9ης Απριλίου διαμόρφωσαν μια νέα πιο σύνθετη πολιτική πραγματικότητα. Το ΠΑ.ΣΟ.Κ. αναδείχθηκε πρώτο κόμμα και σχημάτισε αυτοδύναμη Κυβέρνηση. 'Ομως, η αλλαγή συσχετισμών που καταγράφηκε στο εκλογικό αποτέλεσμα, το μέγεθος των προβλημάτων που πρέπει να αντιμετωπιστούν και η εμβέλεια των απαιτούμενων επιλογών, φέρνουν το ΠΑ.ΣΟ.Κ. αντιμέτωπο με ένα μεγάλο ερώτημα στρατηγικής. Με το ερώτημα εάν θα συνεχίσει να πορεύεται, στον ίδιο με τον μέχρι σήμερα, άξονα πολιτικής, ή εάν θα αποφασίσει να προχωρήσει σε αλλαγή του κοινωνικού περιεχομένου της πολιτικής του και σε αναδιάταξη των κοινωνικών και πολιτικών παραμέτρων του πολιτικού συστήματος.
Η απάντηση στο ερώτημα αυτό εξαρτάται από την ερμηνεία που δίνει ηηγεσία του ΠΑ.ΣΟ.Κ. στο εκλογικό αποτέλεσμα και από τις δεσμεύσεις πουέχει αναλάβει, έναντι των ισχυρών ομάδων που το στήριξαν, με κάθε τρόπο στην εκλογική αναμέτρηση κοινωνικών και άλλων ομάδων.
 Οι προγραμματικές δηλώσεις που παρουσίασε ο κύριος Πρωθυπουργός δείχνουν ότι κυριαρχεί η τάση της συνέχειας. Εμείς από την πλευρά μας θα κρίνουμε την Κυβέρνηση από τα συγκεκριμένα βήματα σε όλους τους τομείς.  Δεν θα διστάσουμε να αναγνωρίσουμε οτιδήποτε κινηθεί προς την επιθυμητή κατεύθυνση, μιας ουσιαστικής διαρθρωτικής αλλαγής, δεν θα διστάσουμε να ελέγξουμε κάθε τι επιζήμιο μονόπλευρο και λαθεμένο.
 Κυρίες και κύριοι συνάδελφοι, ο κύριος Πρωθυπουργός κατά την παρουσίαση των προγραμματικών του δηλώσεων ανέφερε επί λέξει: "Πόσο γρήγορα θα προχωρήσουμε εξαρτάται από τις συγκεκριμένες πολιτικές που θα ακολουθήσουμε στους κρίσιμους άξονες της πολιτικής μας. Εξαρτάται συγχρόνως και από το κατά πόσον οι άλλες πολιτικές δυνάμεις θα συνεργαστούν δημιουργικά σε τούτη την πορεία". "Μιλάω για πραγματική συμβολή" -είπε ο κύριος Πρωθυπουργός- "μιλάω για την τόλμη της συναίνεσης, που δεν θυσιάζεται σε μικροπολιτικές σκοπιμότητες".
 Είναι φανερό ότι ο κύριος Πρωθυπουργός αντιλαμβάνεται ότι ταπροβλήματα που έρχονται προς αντιμετώπιση, επιβάλλουν τη διαμόρφωση ευρύτερων συναινέσεων. Ταυτόχρονα όμως, η Κυβέρνηση δεν διαθέτει την τόλμη της συναίνεσης για την οποία ομιλεί. Γι'αυτό και δεν κάνει τίποτε απ' όσα θα ώφειλε να κάνει προκειμένου να πείσει ότι όντως ενδιαφέρεται ειλικρινά για διαδικασίες αναζήτησης συναινέσεων. Αντιθέτως, σπεύδει από την πρώτη κιόλας συνεδρίαση της Βουλής να μιλήσει για μέτωπο άρνησης της Αντιπολίτευσης, προαναγγέλοντας έτσι τη δική του εμμονή στην ίδια μέχρι σήμερα τακτική.
 Οι προγραμματικές δηλώσεις του κυρίου Πρωθυπουργού της Κυβέρνησης, κυρίες και κύριοι συνάδελφοι, δεν είχαν ούτε την τόλμη ούτε την πνοή που απαιτεί η ιστορική συγκυρία, στην οποία βρίσκεται η χώρα μας, για έναν πραγματικό προοδευτικό εκσυγχρονισμό. Περιορίστηκαν στην επανάληψη κοινοτυπιών και την επαναβεβαίωση γενικών στόχων. Μετέφεραν στη Βουλή τη λογική της προεκλογικής περιόδου. Είναι σαφές ότι για την Κυβέρνηση η μετά ΟΝΕ εποχή είναι γραμμική προέκταση της προ ΟΝΕ εποχής. Τίθενται οι ίδιοι στόχοι, υπονοούνται οι ίδιες προοπτικές, προτείνεται η ίδια μονόπλευρη διαχείριση της πολιτικής, οικονομικής και κοινωνικής καθημερινότητας.  Είναι αναπόφευκτο ότι θα έχουμε ομόρροπα κοινωνικά αποτελέσματα.
 Είναι προφανές, λοιπόν, ότι η Κυβέρνηση ερμηνεύει το εκλογικό αποτέλεσμα της 9ης Απριλίου αυτάρεσκα, ανώδυνα, επιφανειακά, ως εντολή συνέχισης της ίδιας πολιτικής, ως πορεία στην πεπατημένη. Και εμένα μου προκαλεί κατάπληξη το γεγονός ότι για μία ακόμα φορά η Κυβέρνηση παραπέμπει λόγου χάρη στις καλένδες, το θέμα που είναι υπερώριμο για την αναγκαία ριζική μεταρρύθμιση του φορολογικού συστήματος, ότι επιλέγει να διατηρήσει ένα φορολογικό σύστημα κοινωνικά άδικο και οικονομικά αναποτελεσματικό, που επιτρέπει τη φοροδιαφυγή, τις φοροαπαλλαγές, τις χαριστικές ρυθμίσεις. 'Ενα φορολογικό σύστημα που δημιουργεί δημόσια έσοδα από την υπερφορολόγηση των μισθωτών και συνταξιούχων, των κοινωνικά αδύναμων, των μικρομεσαίων, των μικρών και μεσαίων αγροτών. Αυτοπεριορίζεται η Κυβέρνηση σε αποσπασματικές και οριακέςδιαρρυθμίσεις κάποιων από τις παραμέτρους του συστήματος, για να μην αλλάξει το ίδιο το σύστημα, για να μην αλλοιώσει τη λογική  του, τη λογική, δηλαδή, της βίαιης αναδιανομής του εισοδήματος, σε βάρος των κοινωνικά και οικονομικά αδύναμων στρωμάτων του ελληνικού λαού.
 Από τη δική μας πλευρά, την πλευρά του Συνασπισμού της Αριστεράς και της Προόδου, θέλω να καταστήσω σαφές από ποια οπτική γωνία θα κρίνουμε τις πολιτικές της Κυβέρνησης σε επιμέρους συγκεκριμένα θέματα. Πριν όμως προχωρήσω σε αυτά τα επιμέρους θέματα, στα οποία οι προγραμματικές δηλώσεις δεν επιτρέπουν δυστυχώς ουσιαστική συζήτηση, θα ήθελα να κάνω μία σύντομη αναφορά στο θέμα του εκλογικού νόμου, που και ο κύριος Πρωθυπουργός, αλλά και άλλα στελέχη της Κυβέρνησης, έθεσαν με κάποιο αόριστο και γενικό τρόπο εκ προοιμίου. Ο Συνασπισμός έχει προτείνει την αλλαγή του εκλογικού νόμου ως μία πρώτη και σημαντική κίνηση για την αναμόρφωση του πολιτικού συστήματος της χώρας, αναμόρφωση στην οποία πιστεύει ο Συνασπισμός και την οποία θεωρεί απαραίτητη, προκειμένου να εξασφαλιστούν οι πραγματικές προϋποθέσεις ευρύτερων διαρθρωτικών αλλαγών, οι πραγματικοί όροι για τον προοδευτικό εκσυγχρονισμό, οι πραγματικές εγγυήσεις αποτελεσματικών συναινέσεων.
 Δεν αντιμετώπισε ο Συνασπισμός ποτέ, ούτε αντιμετωπίζει και τώρα την αλλαγή του εκλογικού νόμου ως τεχνική είτε για την κομματική επιβίωση είτε για τον αποκλεισμό κάποιας δύναμης από την εξουσία. Και για να γίνω σαφέστερος, η τοποθέτηση του Συνασπισμού στα μεγάλα προβλήματα του τόπου δεν εξαρτάται από την υπόθεση της αλλαγής του εκλογικού νόμου. Εάν ο Συνασπισμός κρίνει ότι πρέπει να στηρίξει μία πολιτική, θα το κάνει επειδή θα συμφωνεί με την ουσία αυτής της πολιτικής. 'Οπως για παράδειγμα κάναμε για την πολιτική συνένωσης των κοινοτήτων, για το σχέδιο "ΚΑΠΟΔΙΣΤΡΙΑΣ", όπως για παράδειγμα κάναμε για την ουσιαστική στήριξη του θεσμού του Εθνικού Συμβουλίου Ραδιοτηλεόρασης, αναλαμβάνοντας το πολιτικό κόστος, παρά το γεγονός ότι η Κυβέρνηση και το σχέδιο "ΚΑΠΟΔΙΣΤΡΙΑΣ" και το Εθνικό Συμβούλιο Ραδιοτηλεόρασης το αντιμετώπισε και το αντιμετωπίζει με τις γνωστές μικροκομματικές ζαβολιές της κομματικής σκοπιμότητας. Και επ' αυτού, νομίζω ότι βοά η πραγματικότητα.
 Εάν, αντιθέτως, διαφωνούμε με την ουσία μιας κυβερνητικής πολιτικής, δεν πρόκειται να αλλάξουμε την τοποθέτησή μας με στόχο να πετύχουμε δι'αυτού του τρόπου την αλλαγή του εκλογικού νόμου.
Κυρίες και κύριοι συνάδελφοι, κύριε Πρωθυπουργέ, από την εποχή τουΑλέξανδρου Παπαναστασίου έχει αρχίσει η συζήτηση για το αναλογικό εκλογικό σύστημα, για την απλή αναλογική συγκεκριμένα. Και αντί να δίνουμε το όνομα του Αλέξανδρου Παπαναστασίου σε νομοθετήματα για τους συνεταιρισμούς, καλά θα κάναμε να υιοθετούσαμε την πολιτική ουσία των θέσεών του. Συνεπής και εμπνευσμένος υποστηρικτής ο Αλέξανδρος Παπαναστασίου, συνέδεε από τότε την πολιτική πόλωση με τις στρεβλώσεις στην οικονομική ανάπτυξη και την κοινωνική εξέλιξη, με το κυβερνητικό κομματισμό στο επίπεδο του  κράτους, της διοίκησης, της διαχείρισης του δημοσίου χρήματος και των πελατειακών σχέσεων. Αντίπαλός του, αντίπαλος του Παπαναστασίου, ο Σοφούλης, που θεωρούσε ότι η απλή αναλογική δεν μπορεί να ισχύσει για λόγους εθνικής ιδιορρυθμίας, εισάγοντας από τότε τη δαιμονολογία της ακυβερνησίας και της κυβερνητικής αστάθειας που διατρέχει μέχρι και σήμερα τη νεότερη πολιτική μας ιστορία.
 "Το επιχείρημα αυτό ότι δεν μπορεί να υπάρξει η αναλογική" για λόγους εθνικής ιδιορρυθμίας", "αποκλείει κάθε προοδευτική μεταρρύθμιση και αποτελεί αφόρητο πνευματικό εθνικισμό", φώναζε από τη δεκαετία του '20-'30 ο Αλέξανδρος Παπαναστασίου.
 Η απλή αναλογική, λοιπόν, δεν σημαίνει ακυβερνησία. Δεν είναι μονομανία της αριστεράς. Αποτελεί διαρθρωτική αλλαγή στο πολιτικό σύστημα, που επηρεάζει την εσωτερική διαμόρφωση των συσχετισμών, αλλά και την εξωτερική λειτουργία του μοντέλου κρατικής οργάνωσης και διακυβέρνησης της χώρας.
 Η απλή αναλογική δεν είναι μια τεχνική αναδιανομής εκλογικών ποσοστών. Αποτελεί θεσμική κατάκτηση που έχει άμεσες επιπτώσεις στη λειτουργία της Βουλής και στην άσκηση του κοινωνικού και πολιτικού ελέγχου. Επηρεάζει το επίπεδο της κομματικής αντιπαράθεσης, το περιεχόμενο της πολιτικής παιδείας, το πλαίσιο των εκλογικών αναμετρήσεων. 'Εχει άμεση σχέση με την επάρκεια και την ποιότητα των θεσμών, με την ανανέωση του πολιτικού προσωπικού, με την ουσία της παραγόμενης πολιτικής και τη διεύρυνση της δημοκρατίας με θεσμούς που θα εξασφαλίζουν την αυτονομία του πολιτικού μας συστήματος έναντι των εξωθεσμικών κέντρων της οικονομικής και πολιτικής παραεξουσίας των διαπλεκομένων συμφερόντων.
 Ξέρετε πολύ καλά, κύριοι της Κυβέρνησης, κύριοι και κυρίες της κυβερνητικής Πλειοψηφίας, ότι αν δεν αλλάξετε το εκλογικό σύστημα μέχρι να ψηφιστεί η σχετική διάταξη στην αναθεωρητική πρότασηπου έχει καταθέσει το ΠΑ.ΣΟ.Κ. και η Νέα Δημοκρατία, τότε θα παραμείνει μέχρι και τις μεθεπόμενες εκλογές αναλλοίωτο, προς δόξα της κομματικής υστεροβουλίας και της πολιτικής ατολμίας της κυβερνητικής Πλειοψηφίας. Γιατί αυτό θα συμβεί αφ' ης στιγμής ψηφιστεί η σχετική διάταξη, χωρίς να έχει αλλάξει ο εκλογικός νόμος.
 Στο θέμα, λοιπόν  αυτό, το ΠΑΣΟΚ είναι που πρέπει να αποφασίσει. Θέλει αλλαγή του πολιτικού συστήματος; Ιδού η τόλμη των διαρθρωτικώναλλαγών. Εδώ θα φανεί εάν πραγματικά θέλουμε να πάμε στον 21ο αιώνα όχι με τα σκέρβελα και τα σκεύη των περασμένων δεκαετιών. Και σε αυτά τα ζητήματα οι θέσεις του Συνασπισμού είναι απόλυτα συνεπείς και κρυστάλλινες.
 Κυρίες και κύριοι συνάδελφοι, η Κυβέρνηση έθεσε για τη νέα τετραετία ως νέο στόχο την ανταγωνιστικότητα της εθνικής οικονομίας. Και εγώ θέλω να εξηγηθώ από την αρχή: Ο στόχος της ανταγωνιστικότητας, εάν δεν είναι άρρηκτα δεμένος με την κοινωνική συνοχή, είναι κενός περιοχομένου και οδηγεί με ακρίβεια στις κοινωνίες των αποκλεισμών, στην κοινωνική ζούγκλα, στον κοινωνικό αυτοματισμό, στην αντίληψη: "δεν γίνεται αλλιώς, όποιος αντέξει".
Ο ανταγωνισμός ή θα είναι υγιής και η πολιτική θα τον ρυθμίζειαποφασιστικά ή θα είναι υγιής και θα έχει κοινωνικό περιεχόμενο και στόχο την αναβάθμιση της θέσης των εργαζομένων στην οικονομία και στην κοινωνία ή θα είναι αγοραίος ανταγωνισμός, με όλες τις αρνητικές συνέπειες που ήδη βιώνουμε.
 Υπάρχουν δύο δρόμοι για την ανταγωνιστικότητα: Ο πρώτος με έμφαση στις νέες επενδύσεις, στην έρευνα, στη γνώση, στην καινοτομία, στην οργανωτική και λειτουργική εξέλιξη, στην αξιοποίηση του ανθρώπινου δυναμικού και στη δημιουργία πραγματικά νέων θέσεων εργασίας, δηλαδή πλήρους απασχόλησης, στην αναδιοργάνωση του κράτους, στις αναδιανομές του πλούτου, των εισοδημάτων, των πόρων και των εξουσιών.
 Και ο δεύτερος με έμφαση στη μείωση του εργατικού κόστους, στη μείωση του κόστους κεφαλαίου. Με έμφαση στη διαμόρφωση απασχολήσιμων και ασφαλίσιμων χωρίς κοινωνική προστασία, με διαρκή συμπίεση των δικαιωμάτων προς τα κάτω, με περιορισμό του κοινωνικού κράτους, με επιλεκτικές εφαρμογές και όχι με την αρχή της καθολικότητας στην κοινωνική προστασία.   Η Κυβέρνηση έθεσε το στόχο: Ανταγωνιστικότητα, αλλά δια της σιωπής απάντησε και στο ερώτημα ποιον από τους δύο δρόμους επιλέγει, ως βασική πολιτική επιλογή. Ποιος θα δώσει την απάντηση και ποιος θα κάνει την επιλογή αυτής της προοπτικής; Η πολιτική ή η αγορά; Η Κυβέρνηση προτιμά να εκχωρεί το δικαίωμα της επιλογής στην αγορά.  Οι πιέσεις της αγοράς, όμως, όταν μείνουν χωρίς έλεγχο και ρυθμίσεις, δεν μπορούν να λύσουν τα προβλήματα της κοινωνίας και της δημοκρατίας, όπως δεν μπορούν να λύσουν ούτε τα προβλήματα της ίδιας της πραγματικής οικονομίας, όπως αποδείχτηκε.
 Για μας λοιπόν, για το Συνασπισμό της Αριστεράς και της Προόδου, αποτελεί βασικό σημείο η επιλογή του δρόμου αυτού, για τη συνέχιση της πορείας της χώρας. Και εμείς υποστηρίζουμε την ανάγκη του δρόμου του προοδευτικού εκσυγχρονισμού με κοινωνική συνοχή και αλληλεγγύη, με πρόγραμμα και μεταρρυθμίσεις που θα στηρίζουν το σύνολο της κοινωνίας και δεν θα αφήνουν τα πίσω βαγόνια να εκτροχιάζονται στο μονόδρομο για την ονομαστική σύγκλιση.
 Δεν υπάρχει τρίτος δρόμος και πρέπει να πείτε με ειλικρίνεια τις αποφάσεις σας. Διότι, κυρίες και κύριοι συνάδελφοι, είναι εύκολο πράγμα οι ρητορείες περί εκσυγχρονισμού, αλλά είναι δύσκολο πράγμα οι πολιτικές γι'αυτόν τον προοδευτικό εκσυγχρονισμό.
Είναι εύκολο πράγμα ο κυβερνητικός βολονταρισμός, αυτό που ο κύριοςΠρωθυπουργός λέει στις προγραμματικές του δηλώσεις ότι "η Κυβέρνηση δημιουργεί μία Ελλάδα που δεν φοβάται κανένα σύγχρονο πρόβλημα γιατί ξέρει ότι μπορεί να το λύσει".  Αν δεν πρόκειται για ρητορεία σκοπιμότητας, είναι μία επικίνδυνη βουλησιαρχία, ένας πολιτικός βολονταρισμός που δεν είναι ό,τι καλύτερο σε τέτοιες κρίσιμες περιόδους. Και δεν είναι ό,τι χρήσιμο διότι η Κυβέρνηση δεν είπε τίποτε συγκεκριμένο, για καμιά συγκεκριμένη πολιτική, που θα λύσει τα παλαιά χρονίζοντα αλλά και τα καινούρια πιεστικά προβλήματα στο κοινωνικό κράτος, στο πολιτικό σύστημα, στην οικολογική αναδιοργάνωση της παραγωγής και της κατανάλωσης, στην πολιτισμική αναβάθμιση, στην περιφερειακή ανασυγκρότηση του κράτους, στη σταθερή, ευέλικτη και αποτελεσματική εθνική στρατηγική, στο χωρισμό εκκλησίας και κράτους, στη διεύρυνση των θεσμών μιας συμμετοχικής δημοκρατίας.
 Οι προγραμματικές δηλώσεις της Κυβέρνησης μας διαβεβαιώνουν δια στόματος του κυρίου Πρωθυπουργού ότι η "Ελλάδα είναι ισχυρή και μπορεί να είναι ανταγωνιστική και ισότιμη στην πρώτη γραμμή των χωρών της Ευρωπαϊκής 'Ενωσης". Αυτή όμως η κυβερνητική συνταγή συμπυκνώνεται στοαναθεωρημένο πρόγραμμα σύγκλισης, που προσδιορίζεται από αυστηρή εισοδηματική πολιτική, καθήλωση δηλαδή μισθών, συντάξεων και εισοδημάτων, προσδιορίζεται από δημοσιονομική πειθαρχία, επιπρόσθετα δηλαδή δημοσιονομικά βάρη, προσδιορίζεται από την απελευθέρωση των αγορών και τις εκτεταμένες ιδιωτικοποιήσεις.
 Δεν ειπώθηκε όμως τίποτα για τις πολιτικές που θα εξασφαλίσουν ουσιαστική αναδιανομή πλούτου και εισοδημάτων, δίκαιη κατανομή βαρών, απωλειών και ωφελημάτων, με συνοδευτικές πολιτικές κοινωνικής συνοχής και προστασίας των αδύναμων κοινωνικών και εισοδηματικών ομάδων, με διευρυμένη κοινωνική κάλυψη αναγκών που ανήκουν στην ευθύνη του κράτους όπως η παιδεία, η υγεία, η ασφάλιση, η απασχόληση, η κοινωνική φροντίδα και πρόνοια ως πολιτική κοινωνικής δικαιοσύνης και όχι ως πρακτική κρατικής ελεημοσύνης ή εθελοντικής φιλανθρωπίας με τα δεκαχίλιαρα και τα υπόλοιπα που προσβάλλουν ένα λαό που δοκιμάζεται στην πλειοψηφία του από αυτές τις μεγάλες ανισότητες.
 Επίσης, δεν ειπώθηκε τίποτε για τις συγκεκριμένες πολιτικές που θα κάνουν πιο ισχυρές την ελληνική γεωργία, την κτηνοτροφία, την αλιεία, τις ελληνικές μικρομεσαίες επιχειρήσεις, την πραγματική οικονομία που θα πετύχουν, την οικολογική εγρήγορση, την ανασυγκρότηση της υπαίθρου, την ποιότητα ζωής στην καθημερινότητα, την εξυγίανση του δημόσιου βίου που εμφανίζει εκτεταμένη νοσηρότητα από τη διαφθορά, τη δημοκρατική αυτονομία της πολιτικής ζωής από το διαβρωτικό εναγκαλισμό των διαπλεκομένων συμφερόντων, την ισχυροποίηση του πολίτη και του ανθρώπου έναντι της συγκεντρωτικής και γραφειοκρατικής διοίκησης αλλά και των ανάλγητων εξισώσεων του όποιου κυβερνητικού μονόπλευρου προγράμματος.
 Είπε ο κύριος Πρωθυπουργός ότι "ανάπτυξη και περιβαλλοντική προστασία είναι για την Κυβέρνησή του άρρηκτα διαπλεγμένες". Ο όρος είναι αδόκιμος. Είναι του κειμένου που εκφωνήθηκε. Η ανάπτυξη δεν διαπλέκεται με την περιβαλλοντική προστασία. Συνυπάρχει ή δεν συνυπάρχει. Είναι όρος και περιεχόμενο της ανάπτυξης η περιβαλλοντική προστασία ή δεν είναι όρος της ανάπτυξης. 'Αλλωστε γι' αυτό και αμφισβητείται σήμερα το ισχύον μοντέλο ανάπτυξης, γιατί καταστρέφει την αειφορία της παραγωγής και της κατανάλωσης και δεν διαμορφώνει τη νέα πολιτική, κοινωνική και ανθρώπινη ηθική της φιλικής συνύπαρξης με τη φύση.
 Δεσμεύθηκε η Κυβέρνηση του ΠΑ.ΣΟ.Κ. και με τις προγραμματικές δηλώσεις ότι θα συνεχίσει με ταχύτερους ρυθμούς την ανάπτυξη της οικονομίας με σκοπό να καταστήσει όλες τις περιφέρειες της χώρας ισχυρούς πόλους ανάπτυξης και ευημερίας. Ισχυρίζεται πως θα το πετύχει συνεχίζοντας τις ίδιες πολιτικές, τις πολιτικές που γνωρίσαμε μέχρι σήμερα και που πολύ φοβούμαστε ότι θα έχουν το ίδιο αποτέλεσμα που είχαν μέχρι σήμερα. Με κάποιες διορθωτικές αλλαγές αλλά με τον ίδιο αναπτυξιακό προσανατολισμό ευελπιστεί η Κυβέρνηση στην προώθηση του ανταγωνισμού. Σε μία κατεύθυνση, όμως, που έφερε στον τόπο ανάπτυξη συνώνυμη με την υποβάθμιση της περιφέρειας, ανάπτυξη συνώνυμη με την άνιση κατανομή του πλούτου, ανάπτυξη συνώνυμη με την υποβάθμιση του περιβάλλοντος.
 Τα μεγάλα αναπτυξιακά έργα έχουν ταυτιστεί στη συνείδηση του λαού με έργα οδοποιίας, με μπουλντόζες, με εργολαβίες, με μακέτες, με εγκαίνια, με κορδέλες. Αντί όμως, για την ποσοτική και τεχνοκρατική αυτή αντίληψη για την ανάπτυξη, εμείς πιστεύουμε πως η χώρα αλλά και ο κόσμος όλος έχει ανάγκη από μια διαφορετική ολοκληρωμένη ανάπτυξη, μια ανάπτυξη σύμμετρη, βιώσιμη, αειφόρο, μια ολοκληρωμένη ανάπτυξη που να είναι ταυτόχρονα, πολιτική, κοινωνική, πολιτισμική, αλλά και τεχνική, τεχνολογική, ολοκληρωμένη ανάπτυξη. Μόνο αυτό σημαίνει αξιοβίωτη ανάπτυξη και διεύρυνση της συλλογικής ευημερίας, με αρμονία και με σεβασμό στο φυσικό και πολιτισμικό περιβάλλον.
 Κυρίες και κύριοι συνάδελφοι, θα μου επιτρέψετε να αναφερθώ στα συγκεκριμένα θέματα που νομίζω ότι έχουν μια προτεραιότητα και μια σπουδαιότητα που θα φανεί από τις πρώτες μέρες λειτουργίας της νέας Βουλής. Και ένα συγκεκριμένο κεφάλαιο είναι το κεφάλαιο της εξωτερικής πολιτικής.
 Στις προγραμματικές δηλώσεις υπάρχουν ορισμένες γενικόλογες φράσεις, που βεβαίως, δεν αναφέρονται στα κρίσιμα προβλήματα επί των οποίων πρέπει να γίνουν οι συγκεκριμένες επιλογές.
Η διακυβερνητική διάσκεψη που θα αλλάξει τη δομή της Ευρωπαϊκής'Ενωσης και τις σχέσεις των χωρών με τα υπερεθνικά θεσμικά όργανα, απουσιάζει. Απουσιάζει από τις προγραμματικές δηλώσεις η πολιτική της Κυβέρνησης γι' αυτά τα θέματα, όπως απουσιάζουν τα όσα αποφασίστηκαν στη Λισαβόνα και οι δεσμευτικές προβολές τους στην άσκηση της εσωτερικής πολιτικής.
 Για όλα αυτά καμία συζήτηση προεκλογικά, καμία αναφορά ούτε στις προγραμματικές δηλώσεις δεν έγινε. Τρέχουν όμως οι διαδικασίες και οι αποφάσεις λαμβάνονται.
Η ανασυγκρότηση των Βαλκανίων και η πολιτική της Κυβέρνησης εν όψειτων καινούριων συνθηκών και πάλι απουσιάζουν. Η επίκληση του συμφώνου σταθερότητας, κύριε Πρωθυπουργέ, επιτρέψτε μου να πιστεύω ότι δεν μπορεί να κρύψει τη στρατηγική αποσταθεροποίησης που προωθείται. Και το ξέρετε ότι προωθείται στρατηγική αποσταθεροποίησης. Και εδώ είναι που υπάρχουν τα σοβαρά προβλήματα και οι κρίσιμες εξελίξεις.
Εγώ ζητώ από τον κύριο Πρωθυπουργό στην τελική του ομιλία πριν απότην ψηφοφορία να απαντήσει -και να απαντήσει συγκεκριμένα- στα ερωτήματα που γεννήθηκαν- απ'αυτό το θλιβερό διήμερο στη Βουλιαγμένη και από τις δηλώσεις του Υπουργού Εξωτερικών ως προς το μέλλον του Κοσόβου. Ευνοεί η Ελλάδα την παλινόρθωση της μοναρχίας στη Σερβία; Στεγάζει η ελληνική Κυβέρνηση όλο αυτόν τον πολιτικό συρφετό που μαζεύτηκε σε διάσκεψη μεγάλης προβολής στη Βουλιαγμένη; Ο Αρχιεπίσκοπος ο κ. Χριστόδουλος που αναμείχθηκε, αναμείχθηκε χωρίς γνώση της ελληνικής Κυβέρνησης στο θέμα; Και εν πάση περιπτώσει, ποια είναι η θέση της Κυβέρνησης για όλα αυτά τα κρίσιμα ζητήματα; Ευνοεί η Κυβέρνηση την καντονοποίηση του Κοσόβου; Τη δημιουργία μιας ζώνης προτεκτοράτων από το Μαυροβούνιο μέχρι την πρώην Γιουγκοσλαβική Δημοκρατία της Μακεδονίας; Είναι σωστό, βεβαίως, ότι το μέλλον της χώρας μας θα κριθεί από τη θέση που θα κατακτήσουμε στα πλαίσια της Ευρωπαϊκής 'Ενωσης. 'Ομως, κύριοι της Κυβέρνησης, η θέση αυτή θα εξαρτηθεί σε πολύ μεγάλο βαθμό από τις εξελίξεις στα Βαλκάνια, από το ρόλο και τη θέση της Ελλάδος σε αυτές τις εξελίξεις.
 Εμείς έχουμε διακηρύξει από την πλευρά του Συνασπισμού της Αριστεράς και της Προόδου την άποψη ότι στα θέματα αυτά απαιτείται εθνικός σχεδιασμός. 'Ημασταν και είμαστε πάντοτε διατεθειμένοι να αγωνιστούμε με συνέπεια και κόστος για την εξασφάλιση της οποιασδήποτε πολιτικής συνεννόησης.
 'Ομως, η τόλμη της συναίνεσης, την οποία επεκαλέσθη ο κύριος Πρωθυπουργός απαιτεί εδώ και τώρα δημιουργία Συμβουλίου Εξωτερικής Πολιτικής. Απαιτεί αναβάθμιση του ρόλου της αρμόδιας Επιτροπής Εξωτερικών Υποθέσεων της Βουλής. Απαιτεί συγκεκριμένη τακτική με την οποία θα ιεραρχηθούν οι στόχοι και οι προτεραιότητες. Απαιτεί συγκεκριμένη συζήτηση και ενημέρωση των κομμάτων. Και αναφέρω ένα παράδειγμα. Βεβαίως είναι δεδομένο ότι το όλο θέμα της ανασυγκρότησης των Βαλκανίων για την Ελλάδα θα έπρεπε να φέρει σε πρώτη και ύψιστη προτεραιότητα το ρόλο της Θεσσαλονίκης και όλης της βόρειας περιοχής. Πότε και ποιος συζήτησε υπεύθυνα γι' αυτό το θέμα; Πότε και από ποιους ζητήσατε γνώμη;Στον κατάλογο των αποκρατικοποιήσεων περιέχεται και ο ΟργανισμόςΛιμένος Θεσσαλονίκης και η Διεθνής 'Εκθεση της Θεσσαλονίκης με τις γνωστές αμαρτίες του διαγωνισμού για την ιδιωτικοποίηση της Διεθνούς 'Εκθεσης Θεσσαλονίκης.
 Σε ποια στρατηγική εντάσσεται αυτή η κίνηση όταν όποιος γνωρίζει στοιχειωδώς ελληνική ιστορία, ξέρει ότι για τον έλεγχο αυτού του λιμανιού έχουν απειληθεί πόλεμοι και ότι και η έκθεση και το λιμάνι έχουν στρατηγική σημασία για τα εθνικά μας συμφέροντα; Δεν θα επιμείνω άλλο. Οι δικές μας θέσεις είναι γνωστές στα θέματα αυτά. Η Κυβέρνηση όμως δείχνει ότι εξακολουθεί να κινείται χωρίς στρατηγική. Δεν λέω ότι δεν στοχεύουν οι κινήσεις της στη στρατηγική κάποιων άλλων. Εντάσσονται στη στρατηγική κάποιων άλλων. Εθνική στρατηγική όμως δεν υπάρχει. 'Εχω ισχυρές αμφιβολίες εάν αυτή η στρατηγική είναι η εθνική στρατηγική που έχουμε ανάγκη και αν ως χώρα έχουμε συνείδηση για το πού εντάσσονται οι επιμέρους κινήσεις και ποιους εξυπηρετούν μακροπρόθεσμα.
 Κυρίες και κύριοι συνάδελφοι, ένα χρόνο μετά το βάρβαρο και παράνομο πόλεμο του ΝΑΤΟ και της Ευρωπαϊκής 'Ενωσης εναντίον της Γιουγκλοσλαβίας αυξάνουν, πληθαίνουν εκείνοι που αμφισβητούν αυτές τις επιλογές,ιδιαίτερα στην Ευρώπη αλλά και στις ίδιες τις ΗΠΑ.
 Είναι λάθος να υποστηρίζετε ότι ο ρόλος της Ελλάδας στα Βαλκάνια αναβαθμίζεται όταν ευθυγραμμίζεται όλο και περισσότερο με τις επιλογές του ΝΑΤΟ και των ΗΠΑ. Μόνο μια πολιτική που αναδεικνύει τη Βαλκανική, ως περιφερειακή οντότητα σε ευρωπαϊκή προοπτική, θα αναβαθμίσει πραγματικά τη χώρα μας και πολλαπλά θα την ωφελήσει. 'Εχει κάθε λόγο και συμφέρον η Ελλάδα στην αυστηρή τήρηση των αρχών του Διεθνούς Δικαίου, το οποίο άλλωστε επικαλούμαστε και για τα εθνικά μας θέματα.
 Επομένως, οφείλετε να υποστηρίξετε με κάθε τρόπο την εφαρμογή του ψηφίσματος 1244 του Συμβουλίου Ασφαλείας του ΟΗΕ που προβλέπει ότι το Κοσσυφοπέδιο αποτελεί αναπόσπαστο μέρος της Γιουγκοσλαβίας. Το ενδεχόμενο ανεξαρτοποίησής του θα έχει αλυσιδωτές αντιδράσεις σε όλα τα Βαλκάνια και θα είναι δυσάρεστη εμπειρία για τα πραγματικά συμφέροντα της χώρας. 'Εχουμε επίσης όλοι συναίσθηση ότι το Κυπριακό βρίσκεται σε κρίσιμηφάση, ίσως την πιο κρίσιμη μετά την τουρκική εισβολή και κατοχή. Και είναι δεδομένο ότι τόσο ο Ντενκτάς όσο και η 'Αγκυρα δεν έχουν κάνει βήμα πίσω από τις θέσεις τους παρά το Ελσίνκι.
Ο Συνασπισμός πρώτος από όλα τα κόμματα έχει ταχθεί υπέρ τουευρωπαϊκού προσανατολισμού της Τουρκίας και είμαστε το μόνο κόμμα που έχουμε πραγματοποιήσει επίσημη επίσκεψη στην Τουρκία και έχουμε επαφές με όλα τα κόμματα της γειτονικής χώρας, την πολιτειακή και την πολιτική ηγεσία, από την ένωση για τα ανθρώπινα δικαιώματα του Μπιρντάλ μέχρι τον πρόεδρο της Τουρκίας. 'Ομως, η δική μας οπτική διαφέρει ριζικά από την οπτική εκείνων που προωθούν την ένταξη της Τουρκίας στην Ευρωπαϊκή 'Ενωση από σκοπιά ενίσχυσης των ευρωατλαντικών στρατηγικών προτεραιοτήτων. Η δική μας οπτική διαφέρει ριζικά από την οπτική εκείνων που βλέπουν την Τουρκία μονάχα ως μια μεγάλη αγορά και τίποτε άλλο.
 Εμείς θέλουμε την ευρωπαϊκή πορεία της Τουρκίας. Θέλουμε την ευρωπαϊκή πορεία της Τουρκίας ως μία πορεία που φέρνει πιο έντονα στο προσκήνιο τα αιτήματα του εκδημοκρατισμού και της προστασίας των ανθρωπίνων δικαιωμάτων, τα αιτήματα για ειρηνική συνύπαρξη, για προϋποθέσεις και μορφές καλής γειτονίας.
 Τέλος, στα ζητήματα αυτά θα ήθελα να μνημονεύσω μια απουσία από τις προγραμματικές δηλώσεις. Υπάρχει ένα σοβαρό θέμα, το θέμα της διεκδίκησης των πολεμικών επανορθώσεων και του κατοχικού δανείου που οφείλει η Γερμανία στη χώρα μας. Είχε μείνει στα αζήτητα από πλευράς ελληνικών κυβερνήσεων. Το έφεραν στο προσκήνιο με τις κινητοποιήσεις τους οι ίδιοι οι αγωνιστές της Εθνικής Αντίστασης με επικεφαλής το Μανώλη Γλέζο, το Γεώργιο-Αλέξανδρο Μαγκάκη και άλλους που συγκρότησαν την Εθνική Επιτροπή.  Και πρόσφατα ο 'Αρειος Πάγος πήρε μία ιστορική απόφαση για να αναγνωρίσει την αρμοδιότητα των ελληνικών δικαστηρίων στην εκδίκαση των αγωγών των Ελλήνων πολιτών κατά του γερμανικού κράτους. Μετά την απόφαση αυτή και τη νέα άρνηση της γερμανικής κυβέρνησης να αναγνωρίσει το ελληνικό αίτημα, επιβάλλεται να σταματήσει η κυβερνητική αδράνεια και σιωπή και νααπαντήσει η Κυβέρνηση τι θα κάνει συγκεκριμένα. Θα το αφήσει στην ατομική διεκδίκηση εκείνων οι οποίοι δικαιούνται ή θα το αντιμετωπίσει ως πρόβλημα ιστορικής και ηθικής τάξης, ως πρόβλημα πολιτικής ευθύνης; Κυρίες και κύριοι συνάδελφοι, ένα δεύτερο θέμα το οποίο δεσπόζειείναι οι Ολυμπιακοί Αγώνες. Ο κύριος Πρωθυπουργός στην ομιλία του προχθές και υπό το βάρος των δηλώσεων Σάμαρανγκ είπε ότι από σήμερα οι Ολυμπιακοί Αγώνες είναι πρώτη προτεραιότητα. Το ερώτημα είναι γιατί δεν ήταν και από χθες, όταν υπήρχαν τόσο δεσμευτικές οι προθεσμίες και οι πιέσεις. Δεν είπε όμως ούτε πώς θα χρηματοδοτηθεί και από πού η διεξαγωγή των Ολυμπιακών Αγώνων. Δεν είπε ποιες θα είναι οι συνέπειες αυτής της προτεραιότητας ως προς τη χρηματοδότηση άλλων πολιτικών για περιφερειακά προγράμματα.
 Δεν έδωσε εξήγηση για τις καθυστερήσεις δυόμισι χρόνων από τη διαδρομή των Ολυμπιακών Αγώνων στους διαδρόμους του κυβερνητικού παραγοντισμού. Δεν μίλησε για το πώς θα προφυλαχθούμε από το μεγάλο κίνδυνο αδιαφάνειας και διαφθοράς που εγκυμονεί η άρον-άρον ανάθεση και εκτέλεση τόσων μεγάλων έργων.
 Τέλος, δεν αναγνώρισε ο κύριος Πρωθυπουργός ότι όλες οι επιλογές και για το οργανωτικό σχήμα και για τη στελέχωσή του απέτυχαν. Ο ίδιος τιςέκανε, με προσωπική ευθύνη. Αγνόησε τις υποδείξεις άλλων. Αυτές οι επιλογές απέτυχαν. Εμείς εγκαίρως είχαμε εναντιωθεί στη διεκδίκηση των Ολυμπιακών Αγώνων και δεν το κάναμε ούτε από αντιαθλητικό πνεύμα ούτε από αντιπολιτευτικούς λόγους. Γνωρίζαμε πολύ καλά ότι πάμε κόντρα στο ρεύμα και αναλάβαμε την ευθύνη. Είχαμε κάνει όμως σωστή εκτίμηση για τις δυνατότητες της χώρας από άποψη υποδομών.
 Επίσης είχαμε διαφορετική εκτίμηση για τις αναπτυξιακές προτεραιότητες. Δεν θέλαμε να συγκεντρωθούν για άλλη μια φορά οι όποιοι διαθέσιμοι πόροι στο Λεκανοπέδιο σε βάρος της περιφέρειας. Δεν θέλαμε να μεταφερθούν πόροι από περιφερειακά προγράμματα για να κλείσουν μαύρες τρύπες.
Τώρα είμαστε αντιμέτωποι με μια σκληρή πραγματικότητα. Και πάλιεγκαίρως κάναμε συγκεκριμένες προτάσεις. Τρεις ημερίδες έχουμε πραγματοποιήσει μέχρι σήμερα για τη σωστή προετοιμασία των Ολυμπιακών Αγώνων. Η Κυβέρνηση μας αντιμετώπιζε με αυταρέσκεια. Επαναπαυόταν στις επιλογές της. Σήμερα θέλουμε με υπεύθυνο τρόπο να καταστήσουμε σαφές ότι εμείς δεν πρόκειται να δεχθούμε με όποιες δυνάμεις έχουμε, κοινωνικές και πολιτικές, στο όνομα  της οποιασδήποτε βιασύνης να μετατραπεί η Ολυμπιάδα στο μεγάλο φαγοπότι των υμετέρων ντόπιων και ξένων συμφερόντων. Ξέρετε πάρα πολύ καλά ότι είναι αδίστακτος ο πόλεμος συμφερόντων, ντόπιων και ξένων.
 Ούτε πρόκειται να αδιαφορήσουμε για τις περιβαλλοντικές καταστροφές. Δεν μπορεί να θεωρεί κάποιος ότι το κρίσιμο για τους Ολυμπιακούς Αγώνες του 2004 είναι η χρηματοδότηση και όχι η περιβαλλοντική τους διάσταση, όχι δηλαδή  το εάν και κατά πόσο θα ωφελήσουν τη χώρα με μελλοντικές χρήσεις κοινωνικού χαρακτήρα. Δηλαδή, δεν είναι κρίσιμο μέγεθος ο υδροκεφαλισμός της Αθήνας; Δεν είναι κρίσιμο μέγεθος η κατασκευή του Ολυμπιακού Χωριού σε χίλια διακόσια εβδομήντα τέσσερα στρέμματα γεωργικής γης υψηλής παραγωγικότητας με όλες τις περιβαλλοντικές επιπτώσεις που αναφέρονται στη μελέτη της επιτροπής Χωροταξίας και Περιβάλλοντος της νομαρχίας; Δεν είναι κρίσιμο μέγεθος η κατασκευή Ολυμπιακού Κωπηλατοδρομείου στον τελευταίο εναπομείναντα υδροβιότοπο στο Σχοινιά Μαραθώνα; Η κατασκευή του ιστιοπλοϊκού κέντρου στον 'Αγιο Κοσμά που εκεί υπάρχουν και διάφορα επιχειρησιακά σχέδια για νησάκια και για άλλες εγκαταστάσεις που αρχίζουν από εκεί και καταλήγουν στο παλιό Στάδιο Καραϊσκάκη, απελευθερώνει άραγε το κλειστό μέτωπο της Αθήνας προς τη θάλασσα; Αλλά αυτά δεν είναι του παρόντος. Δεν είναι κρίσιμο μέγεθος η χρηματοπιστωτική διαχείριση των έργων για την οποία ο αδυσώπητος ανταγωνισμός έχει αρχίσει ήδη χωρίς καμιά θεσμική θωράκιση; Δεν είναι το πιο σοβαρό πρόβλημα το πακέτο των τηλεοπτικών δικαιωμάτων προβολής και διαφήμισης για το οποίο επίσης η αδιαφάνεια κυριαρχεί προς προστασία συγκεκριμένων συγκροτημάτων συμφερόντων που έχουν ονοματεπώνυμο και που στη συνέχεια κατά τον κοινοβουλευτικό έλεγχο θα ασχοληθούμε; Κυρίες και κύριοι συνάδελφοι, θα μιλήσω για ένα άλλο θέμα, σοβαρότερο. Ο κύριος Πρωθυπουργός και η Κυβέρνηση με το ίδιο οργανωτικό σχήμα θα προχωρήσουν, αλλάζοντας πρόσωπα; Δεν έχουν αντιληφθεί ότι το οργανωτικό αυτό σχήμα απέτυχε; Επ' αυτών χρειάζονται συγκεκριμένες απαντήσεις γιατί με ευχολόγια δεν αντιμετωπίζονται αυτά τα σοβαρά προβλήματα.
 'Ενα τρίτο θέμα, κυρίες και κύριοι συνάδελφοι, είναι το Γ' Κοινοτικό Πλαίσιο Στήριξης. Ο κύριος Πρωθυπουργός είπε: "'Εχουμε τα δεκαπέντε τρισεκατομμύρια (15.000.000.000.000) του Γ' Κοινοτικού Πλαισίου Στήριξης".  Είχαμε και τα άλλα τόσα τρισεκατομμύρια του Α' και του Β' Κοινοτικού Πλαισίου Στήριξης. Το Γ' Κοινοτικό Πλαίσιο Στήριξης είναι ίσως η τελευταία μεγάλη αναπτυξιακή δυνατότητα με κοινοτικούς πόρους. 'Εχοντας την εμπειρία των δύο προηγουμένων, θα έπρεπε να έχουμε βγάλει ως χώρα τα αναγκαία συμπεράσματα. Θα έπρεπε να έχουμε επισημάνει όλες εκείνες τις δομές που οδήγησαν στην απώλεια ή στην κατασπατάληση πολύτιμων πόρων. Δυστυχώς δεν έγινε τίποτα τέτοιο.
 Ο κύριος Πρωθυπουργός ζητάει συναίνεση. 'Ομως ο τρόπος αξιοποίησης της διαχείρισης των 15,5 τρισεκατομμυρίων δεν συζητήθηκε ποτέ στη Βουλή και σήμερα στις προγραμματικές δηλώσεις γίνονται ορισμένες αόριστες αναφορές.  'Ηδη βεβαίως προεκλογικά το Γ' Κοινοτικό Πλαίσιο Στήριξης το έχει μοιράσει ο κύριος Πρωθυπουργός δύο ή τρεις φορές χωρίς μάλιστα να είχαν κατατεθεί τότε τα σχετικά εθνικά επιχειρησιακά προγράμματα, που ορισμένα κατατέθηκαν προσφάτως και τα υπόλοιπα θα κατατεθούν στη συνέχεια. Εμείς είχαμε καταθέσει σχετικές προτάσεις και από τη σκοπιά αυτών των προτάσεων θα κρίνουμε τις κυβερνητικές επιλογές.
 Αλλά είναι μία μεγάλη ευκαιρία σήμερα η Κυβέρνηση να δεσμευτεί ότι αμέσως μετά το Πάσχα θα φέρει στη Βουλή για αναλυτική συζήτηση το θέμα της αξιοποίησης του Γ' Κοινοτικού Πλαισίου Στήριξης. 'Οτι θα υποβάλει προς γνώση και κρίση των κομμάτων αλλά και των κοινωνικών οργανώσεων και του ελληνικού λαού τη συγκεκριμένη της πρόταση, όπως αυτή την έχει σχεδιάσει και την περιλαμβάνει στα εθνικά επιχειρησιακά σχέδια. 'Οτι θα εξηγήσει τη λογική της και ότι θα δεσμευτεί σε συγκεκριμένα χρονοδιαγράμματα, για να αποδεχθεί θεσμοθετημένες μορφές ελέγχου.
 Εγώ καλώ την Κυβέρνηση να αποδεχθεί στη Βουλή τη συγκρότηση μιαςκοινοβουλευτικής επιτροπής εποπτείας της διαχείρισης του Γ' Κοινοτικού Πλαισίου Στήριξης. Να δεχθεί, δηλαδή, έναν τρόπο παρακολούθησης από τη Βουλή με διακομματική σύνθεση όλων αυτών των θεμάτων που συνδέονται με τη διαχείρισή του.
 Κυρίες και κύριοι συνάδελφοι, ένα εξίσου σοβαρό θέμα αν όχι από τα σοβαρότερα, είναι η αναθεώρηση του Συντάγματος. Η παρούσα Βουλή είναι αναθεωρητική και έχει την ευκαιρία να αναμορφώσει την κρατική συγκρότηση και το πολιτικό σύστημα και να τα προσαρμόσει στις ανάγκες της εποχής.              Στην προηγούμενη φάση της αναθεώρησης το ΠΑΣΟΚ έδειξε καθαρά τις προθέσεις του. Η επιλογή του ήταν για μια άτολμη, ανούσια, άνευρη και ανώδυνη συνταγματική αναθεώρηση. Στην παρούσα και κρίσιμη φάση θα αποδειχθεί εάν κάτι έχει αλλάξει και αν είναι διατεθειμένη η κυβερνητική πλειοψηφία να προχωρήσει σε τομές. Εγώ δεν θα σας απασχολήσω με πολλά ζητήματα, θα αρκεστώ σε δύο αναφορές.
Το ένα είναι ο χωρισμός εκκλησίας και κράτους, που μπορεί να γίνεικαι χωρίς τη συνταγματική αναθεώρηση με την κοινή νομοθεσία. Και το άλλο είναι η περιφερειακή συγκρότηση της χώρας και η καθιέρωση της περιφερειακής αυτοδιοίκησης. Δύο τομές με μεγάλη με τεράστια σημασία.  'Εχει κάτι καινούριο επ' αυτών το ΠΑΣΟΚ να υποστηρίξει; Θα δεχθεί τη συνταγματική ρήτρα αναγνώρισης της περιφερειακής ανασυγκρότησης του κράτους που ζητάει και η ΚΕΔΚΕ και η ΕΝΑΕ; Θα δεχθεί η Κυβέρνηση στις εκλογές του 2002 για την αυτοδιοίκηση να περιληφθεί και η αιρετή ανάδειξη περιφερειακών οργάνων; Θα δώσει πραγματικό περιεχόμενο στην αποκέντρωση με αυτοδιοίκηση; Θα δώσει οντότητα στους νέους καποδιστριακούς δήμους που είναι αφημένοι στην τύχη τους; Θα δώσει ρόλο και αρμοδιότητες στη Νομαρχιακή Αυτοδιοίκηση; Θα προχωρήσει σε πραγματική αναδιανομή εξουσιών και πόρων υπέρ της αυτοδιοίκησης ή θα εξακολουθήσει η Κυβέρνηση να βαπτίζει την αποσυγκέντρωση της κεντρικής διοίκησης και τον κυβερνητικό περιφερειάρχη ως δήθεν μορφές περιφερειακής αποκέντρωσης; Ξέρετε ότι πρόκειται περί πολιτικού πλάσματος το οποίο δεν ισχύει σε καμία άλλη χώρα της Ευρώπης.
 Αλλά και στο άλλο μεγάλο πρόβλημα του χωρισμού εκκλησίας και κράτους οι συνθήκες επιβάλουν επιτακτικά διαρθρωτικές τομές. Υπάρχουν φαινόμενα και αναπτύσσονται συνθήκες που ευνοούν και φανατισμούς και διαιρέσεις. Που ενθαρρύνουν διώξεις μισαλλόδοξες και φέρνουν στο δημόσιο βίο τηςχώρας επιβιώσεις σκοταδιστικές. Χαρακτηριστικό δείγμα είναι τα σημερινάθλιβερά επεισόδια στο Πρωτοδικείο της Αθήνας εναντίον του ΜίμηΑνδρουλάκη, των υπερασπιστών του δικηγόρων και νεολαίων του Συνασπισμού που είχαν προσέλθει για να καταθέσουν. Είναι φανερό, κύριε Πρωθυπουργέ, ότι αναπτύσσονται δίκτυα που προβάλλουν στην πολιτική ζωή του τόπου και το δημόσιο βίο παραμορφωτικές εικόνες από άλλες εποχές. Δίκτυα και εθνικιστικών φανατισμών και θρησκευτικών φανατισμών. Το θέμα είναι ώριμο και μάλιστα προ πολλού. Και αντί άλλης αναφοράς επιτρέψτε μου να μνημονεύσω την πρόταση της ομάδας επιστημόνων του ΠΑΣΟΚ υπό την προεδρία του σημερινού Πρωθυπουργού από το 1975.
 Λέει η ομάδα επιστημόνων υπό την προεδρία του κ. Σημίτη το 1975: "Το σύστημα της νόμου-κρατούσης πολιτείας όπως συνηθίστηκε να λέγεται, δηλαδή το σύστημα που επιτρέπει την επέμβαση του κράτους στη διοίκηση και στα οικονομικά της Ελληνικής Ορθόδοξης Εκκλησίας ενώ ισχύει περισσότερο απόέναν αιώνα δεν κατόρθωσε ούτε την εκκλησία να κάνει καλύτερη ούτε και το κράτος να απαλλάξει από τις προστριβές και συγκρούσεις με τους λειτουργούς.
 Είναι καιρός να ανανεωθεί ριζικά αυτό το αποτυχημένο, όπως αποδείχθηκε από τα πράγματα, σύστημα σχέσεων κράτους και εκκλησίας, αφού άλλωστε και οι ειδικοί ιστορικοί λόγοι που θεωρήθηκε στο παρελθόν ότι το καθιστούν αναγκαίο δεν συντρέχουν πια. Αλλά και ο σεβασμός της ανθρώπινης αξιοπρέπειας επιβάλλει την απαλλαγή των συνειδήσεων από κάθε μορφής θρησκευτικό καταναγκασμό. Είναι, λοιπόν, καιρός το κράτος και οι πολίτες του να διαχωριστούν από τη λειτουργία ενός πνευματικού θεσμού, όπως η εκκλησία και να περιοριστεί το μεν δημοκρατικό κράτος στην ευθύνη της προστασίας της θρησκευτικής ελευθερίας των πολιτών του, η δε εκκλησία στην ψυχική καθοδήγησή του, χωρίς να επιζητεί την ανάμειξη σε κοσμικές εξουσίες και να ασκεί απαγορευτικό ρόλο στην εξέλιξη των αστικών και κοινωνικών σχέσεων των Ελλήνων".
 Είναι καιρός πια, κύριε Πρωθυπουργέ. Είναι υπερώριμο το θέμα. Καμία προσχηματική πολιτική δεν μπορεί να μεταθέτει αυτό το υπερώριμο θέμα στον 21ο αιώνα.
 'Ενα ακόμη θέμα που επιβάλλεται να θίξω, είναι το σχετικό με την παιδεία. Στο θέμα της μεταρρύθμισης της Παιδείας, υπήρξαν μεγάλες συγκρούσεις στην προηγούμενη περίοδο. Απετέλεσε ένα από τα κεντρικά σημεία πολιτικών και κοινωνικών τριβών. Η Κυβέρνηση υπερασπίστηκε μετά πάθους μια λανθασμένη πολιτική. Ο νέος Υπουργός Παιδείας με την ανάληψη των καθηκόντων του, άρχισε το ξήλωμα της περίφημης μεταρρύθμισης ομολογώντας εμμέσως πλην σαφώς ότι οι κυβερνητικές κριτικές "για το μέτωπο άρνησης της Αντιπολίτευσης", είχαν δόση αληθείας και είχαν περιεχόμενο ευθύνης.
 'Ομως και πάλι δεν επιλέγεται από την Κυβέρνηση ο δρόμος του διαλόγου για την ουσία του προβλήματος. Εμείς, έχουμε καταθέσει αναλυτικά προτάσεις. Στο αμέσως επόμενο διάστημα θα καταθέσουμε πρόταση για εθνικό διάλογο, μέσα και έξω από τη Βουλή, για τα μεγάλα προβλήματα της παιδείας.
 Θέλουμε όμως να κάνουμε σαφές ότι είμαστε υπέρ της δημόσιας παιδείας και θα αντισταθούμε σε κάθε απόπειρα εκχώρησης μεγάλων τομέων του εκπαιδευτικού μας συστήματος σε ιδιωτικά συμφέροντα.
 Την ευθύνη για την παιδεία, για την εκπαίδευση των Ελλήνων, πρέπει να την έχει η πολιτεία. 'Οχι ιδιωτικά συμφέροντα ελληνικά ή ξένα. Ούτε η εκκλησία ούτε κανείς άλλος. Και οι πρώτες ανακοινώσεις του Υπουργείου Παιδείας για τις εξετάσεις στα λύκεια, βεβαίωσαν ότι οι αντίστοιχες ρυθμίσεις  που είχαν εμφανιστεί ως μεταρρύθμιση, δεν ήταν παρά αντιεπιστημονικές και σπασμωδικές ρυθμίσεις. Οι ίδιες υπηρεσίες του ίδιου Υπουργείου και ουσιαστικά της ίδιας κυβέρνησης, που χθες με επιμονή προωθούσαν αυτά τα μέτρα και αναστάτωναν κοινωνία, πολιτεία, γονείς και μαθητές, σήμερα σπεύδουν να υιοθετήσουν την αναβολή ή τη ματαίωσή τους.  Τρία χρόνια μετά την εφαρμογή τους, τα κυβερνητικά μέτρα αποδεικνύεται ότι δεν εξασφαλίζουν ισότητα στη γνώση και ίσες ευκαιρίες για πρόοδο σε όλους τους μαθητές.
 Εμείς, εξακολουθούμε να πιστεύουμε ότι η ουσιαστική εκπαιδευτική μεταρρύθμιση, στοχεύει στο να αλλάξει το σχολείο και το εκπαιδευτικό πρόγραμμα με σύγχρονο τρόπο και όχι στο να επικεντρώνεται σε εξεταστικά και διοικητικά μέτρα. Στοχεύει στο να αναβαθμίζει το εκπαιδευτικό σύστημα και τη δημόσια παιδεία και όχι στο να ενισχύει την παραπαιδεία και να απορρυθμίζει το εκπαιδευτικό σύστημα ενισχύοντας την ιδιωτική εκπαίδευση.           Στοχεύει τέλος στο να αναπτύσσει την προσωπικότητα των μαθητών και όχι να δημιουργεί σε βάρος της εξέλιξης των νέων μη αναστρέψιμες καταστάσεις με φραγμούς στις ευκαιρίες και με αποκλεισμούς.
 Κυρίες και κύριοι συνάδελφοι, ένα ακόμα κρίσιμο θέμα για το οποίο οι προγραμματικές δηλώσεις περιορίζονται σε απλές αναφορές, είναι το θέμα της υγείας. Οι γενικές εξαγγελίες για την αναμόρφωση και για τον εκσυγχρονισμό του ΕΣΥ, δεν αρκούν. Αποδεικνύεται ότι στην πραγματικότητα μέρα με τη μέρα, μεγάλα τμήματα της δημόσιας υγείας, περιέρχονται στον έλεγχο του ιδιωτικού τομέα. Δεν θέλω να μιλήσω για συνειδητή υποβάθμιση του δημόσιου τομέα της υγείας. Απαιτείται όμως πλήρες σχέδιο για τον εκσυγχρονισμό του ΕΣΥ. Οι αναλυτικές προτάσεις έχουν κατατεθεί και από μας και από άλλους φορείς, για την πρωτοβάθμια φροντίδα υγείας, για την αναδιοργάνωση των δημοσίων νοσοκομείων, για την ενοποίηση των ταμείων, για την αναβάθμιση του ιατρικού και νοσηλευτικού προσωπικού.
 Ουδέποτε ολοκληρώθηκε το ΕΣΥ. Μάλιστα, τα τελευταία δέκα χρόνια έχουμε εγκατάλειψη κάθε καίριας παρέμβασης. Η μεγάλη καθυστέρηση απορρόφησης των πόρων, είναι πίσω από τις κρίσιμες πλευρές στον τομέα της υγείας της κοινωνικής φροντίδας και της περίθαλψης. Με γρήγορο τρόπο συντελείται και η ιδιωτικοποίηση και η συγκεντροποίηση όλο και μεγαλύτερου τμήματος της δημόσιας και ιδιωτικής δαπάνης υγείας  από τον επιχειρηματικά οργανωμένο ιδιωτικό τομέα υγείας.
 Η απουσία άλλωστε του περιφερειακού σχεδιασμού οδηγεί στην αποσύνδεση από τις ανάγκες και τα προβλήματα των τοπικών κοινωνιών.
 Κυρίες και κύριοι συνάδελφοι, ένα σοβαρό θέμα για το οποίο η Κυβέρνηση περιορίστηκε σε γενικές αναφορές είναι το πρόβλημα που σχετίζεται με την ανεργία, με την απασχόληση. Η Κυβέρνηση υπόσχεται για τη νέα τετραετία τριακόσιες χιλιάδες νέες ευκαιρίες απασχόλησης.  Τριακόσιες χιλιάδες νέες ευκαιρίες κατάρτισης για ανέργους και άλλες τριακόσιες χιλιάδες ευκαιρίες κατάρτισης για εργαζομένους. Είναι αόριστη και παραπλανητική αυτή η εξαγγελία και το ξέρετε. Δεν λέτε πόσες απ' αυτές θα αφορούν σταθερές θέσεις εξαρτημένης εργασίας πλήρους απασχόλησης, δεν προσδιορίζεται σε ποιους τομείς της οικονομίας θα δημιουργηθούν, πόσες ετησίως και με ποια αντίστοιχη πρόβλεψη, για το ρυθμό αύξησης της ζήτησης για εργασία. Είναι αόριστη η εξαγγελία γιατί δεν προκύπτει από τεκμηριωμένη πρόβλεψη και ανάλυση των εξελίξεων στην οικονομία και την αγορά εργασίας, στην περίοδο 2000 και 2004. Είναι ευχή, είναι υπόσχεση δεν πρόκειται για δέσμευση.
Επικαλείστε τους υψηλούς ρυθμούς ανάπτυξης της επιθυμητής καιεπιδιωκόμενης προκειμένου να υποστηρίξετε την προεκλογική υπόσχεση για τη μείωση της ανεργίας τα επόμενα χρόνια, αλλά ξέρετε πάρα πολύ καλά ότι η ανάπτυξη δεν είναι αυτόματος πιλότος για την καταπολέμηση της ανεργίας.  Και το ξέρετε ότι και στην Ελλάδα η ανάπτυξη υπάρχει αλλά η ανεργία διογκώνεται.
 Εμείς είχαμε εγκαίρως επισημάνει την αναξιοπιστία και αναποτελεσματικότητα του κυκλώματος "επαγγελματική κατάρτιση-απασχόληση". Εσείς έχετε αναγορεύσει σε βασική πολιτική κατά της ανεργίας τα συγχρηματοδοτούμενα από την Ευρωπαϊκή 'Ενωση προγράμματα κατάρτισης και απασχόλησης. Ακόμη και η κ. Διαμαντοπούλου παραδέχθηκε το χάος του συστήματος, που εσείς ως Κυβέρνηση υποστηρίζατε ως αξιόπιστο και αποτελεσματικό.
 Και κυρίως είχαμε προτείνει τη νομοθετική κατοχύρωση της εργασίας των τριάντα πέντε ωρών χωρίς μείωση των αποδοχών. Θα το θεσμοθετήσετε; Θα το φέρετε ως νόμο; Ως έναν από τους πρώτους νόμους για πιλοτική εφαρμογή όπως κάνει η Γαλλία, όπως προωθεί η Ιταλία. Αντιδρά βεβαίως ο Σύνδεσμος των Ελληνικών Βιομηχανιών αλλά θα επιλέξετε με ποιον θα πάτε και μεποιον θα συγκρουστείτε. Η χρηματοδότηση, οργάνωση και ανάπτυξη του κοινωνικού τομέα της απασχόλησης στους τομείς της προστασίας του περιβάλλοντος, του πολιτισμού, της κοινωνικής φροντίδας, της αλληλεγγύης και της ποιότητας ζωής, αυτός ο κοινωνικός τομέας της οικονομίας στη Γαλλία συμβάλλει σε ποσοστό μεγαλύτερο του 4% στη συνολική απασχόληση και κατά 3% στο ΑΕΠ. Θα ενισχύσετε τη χρηματοδότηση αυτού του κοινωνικού τομέα της οικονομίας; Θα διευκολύνετε  την ισότιμη συμμετοχή των γυναικών στην αγορά εργασίας με την ελάφρυνσή τους από τις σημερινές κοινωνικές φροντίδες; Θα επεκτείνετε την κοινωνική προστασία σε όλους τους εργαζόμενους ανεξάρτητα από τη μορφή της απασχόλησής τους; Θα αυξήσετε τα επιδόματα ανεργίας στο 80% του μισθού του ανειδίκευτου εργάτη; Θα επεκτείνετε τη χορήγησή τους και μετά τους δώδεκα μήνες; Θα επεκτείνετε την κοινωνική προστασία σε όλες τις κατηγορίες των ανέργων; Αυτά είναι τα κρίσιμα ερωτήματα στα οποία οφείλετε να απαντήσετε, όπως οφείλετε να απαντήσετε με συγκεκριμένο τρόπο και σε ένα άλλο θέμα, που είναι το ασφαλιστικό πρόβλημα της χώρας. Δεν αποκαλύπτετε τις προθέσεις σας. Εμείς και προεκλογικά ζητήσαμε να πείτε τι σχεδιάζετε. Η κοινωνική προστασία αποτελεί δικαίωμα του πολίτη και χρέος της κυβέρνησης είναι να θεσμοθετήσει ένα σύστημα κοινωνικής προστασίας που υπερβαίνει την κοινωνική ασφάλιση. Μετατοπίζετε την αναδιάρθρωση από μηδενική βάσητου ασφαλιστικού συστήματος, λέτε δεν θα αιφνιδιαστεί η κοινωνία, δεν θα θιγούν ώριμα δικαιώματα και διατηρείτε το δικαίωμα εσείς να επιλέγετε ποια είναι ώριμα και ποια δεν είναι. Ασκείστε σε λογοπαίγνια με αυτόν τον τρόπο, αλλά εμείς σας λέμε συγκεκριμένα, δεσμεύεστε σήμερα ότι δεν θα θιγεί η θεσμοθετημένη τριμερής χρηματοδότηση για τον κλάδο της κύριας σύνταξης και τον κλάδο υγείας για όλους τους ασφαλισμένους; 'Οτι η χρηματοδότηση της επικουρικής και εφάπαξ ασφάλισης θα γίνεται από τη διμερή χρηματοδότηση; 'Οτι θα αξιοποιηθεί η κινητή και ακίνητη περιουσία των ασφαλιστικών οργανισμών με βάση επιχειρησιακά σχέδια; 'Οτι δεν θα διορίζετε τις διοικήσεις των ταμείων όπως μέχρι σήμερα κάνουν όλες οι κυβερνήσεις; 'Οτι θα προσδιορίσετε την κύρια σύνταξη στο 80% του μισθού και για τους νέους ασφαλισμένους; 'Οτι η συνταξιοδότηση θα είναι στα τριάντα πέντε χρόνια, ανεξάρτητα από το όριο ηλικίας; 'Οτι ουσιαστικά θα καλύπτετε την εισοδηματική στήριξη των μακροχρόνια ανέργων και την παράλληλη προώθησή τους σε θέσεις εργασίας, ώστε να μπορέσουν να αντιμετωπίσουν τις μεγάλες πιέσεις; Αυτά είναι τα συγκεκριμένα ερωτήματα, για τα οποία ζητάει φως η ελληνική κοινωνία και φως δεν είδε από τις προγραμματικές δηλώσεις. Απεναντίας είδε μία ηθελημένη συγκάλυψη, έτσι ώστε αύριο να βρεθούμε ενδεχομένως μπροστά σε πραγματικούς αιφνιδιασμούς.
'Ενα σοβαρό επίσης θέμα είναι το περιβάλλον. Στις προγραμματικέςδηλώσεις απουσιάζει οποιαδήποτε σοβαρή αναφορά στα θέματα του περιβάλλοντος. Και στην Ελλάδα έχουμε μία ιδιοτυπία παγκόσμια.
Το Υπουργείο Δημοσίων 'Εργων, που στις περισσότερες περιπτώσειςακούγεται και σαν Υπουργείο καταστροφής του περιβάλλοντος, συμπίπτει με το Υπουργείο προστασίας του περιβάλλοντος.
 Θα κάνετε το διαχωρισμό; Δεν σκεφθήκατε ότι ένας τέτοιος διαχωρισμός θα μπορούσε να ανασχέσει κάποιες καταστροφές; Γιατί η προστασία του περιβάλλοντος δεν είναι ένας ακόμη συντελεστής κόστους στα δημόσια έργα και οπωσδήποτε δεν μπορεί να θεωρείται ο ελαστικότερος των συντελεστών, ώστε να μπορεί να εξασφαλίζεται ακόμη και σε μικρές περιπτώσεις.
 Εμείς μιλήσαμε για την αναγκαιότητα αυτού του διαχωρισμού. Και βέβαια οι πόλεις, η προστασία του περιβάλλοντος, η ύπαιθρος που ερημώνει και οι πόλεις που γίνονται αβίωτες ως κακέκτυπα της Αθήνας, δεν θα αλλάξουν με happening σαν αυτά που περιέγραψε ο νέος Υφυπουργός για το περιβάλλον.  Καλά είναι και τα happening. Βοηθούν ίσως να συνειδητοποιηθούν τα προβλήματα. Εμείς επικροτούμε το να συνειδητοποιηθούν τα προβλήματα, αλλά μέχρι εκεί. Το δύσκολο είναι ποιες λύσεις προωθούνται, ποιες λύσεις θα δοθούν στα σοβαρά προβλήματα.
 Προτείνουμε, λοιπόν, να διαμορφωθεί αυτόνομο Υπουργείο Περιβάλλοντος και να μπουν σε πρώτη προτεραιότητα ο σχεδιασμός αυτού που ονομάζεται εξειδικευμένη ανάπτυξη, ιδιαίτερα στις ορεινές και παράκτιες περιοχές. Στο πρόβλημα των μεταλλαγμένων προϊόντων, που γίνεται ολοένα καιεντονότερο, φτιάξαμε τον ΕΦΕΤ, τον Εθνικό Φορέα Ελέγχου Τροφίμων. Ο καυγάς ήταν στην προγούμενη κυβέρνηση σε ποιο Υπουργείο θα πάει. Και πήγε στο Υπουργείο Ανάπτυξης, κατά παγκόσμια πρωτοτυπία και όχι στο Υπουργείο Γεωργίας. 'Εστω και έτσι που φτιάχτηκε ο ΕΦΕΤ, ξέρετε ότι δεν λειτουργεί, γιατί δεν εγγράψατε τα απαιτούμενα κονδύλια στον προϋπολογισμό για τη συγκρότησή του, για τη στελέχωσή του και για τη λειτουργία του.
 Να πούμε, λοιπόν, για τις καθυστερήσεις του Εθνικού Δασολογίου, του αποχαρακτηρισμού των δασών, για την προστασία των ελληνικών βιοτόπων, για τον αγροτοτουρισμό, για τον οικοτουρισμό. Και να τα δούμε με συγκεκριμένες πολιτικές, οι οποίες θα μας φέρουν και σε σύγκρουση με συγκεκριμένα συμφέροντα και όχι να δίνονται έξι χιλιάδες στρέμματα στην Πεντέλη και στην Αίγινα και στην υπόλοιπη Αττική και με την αξιολόγηση του Συμβουλίου της Επικρατείας ότι μπορούν να οικοπεδοποιηθούν για να αποτελέσουν χώρο οικιστικής πολιτικής.
 Τέλος, κυρίες και κύριοι συνάδελφοι, υπάρχει ένα θέμα στο οποίο θέλω να επιμείνω, το πρόβλημα των ναρκωτικών και του αλκοολισμού, που είναι από τα πρώτα προβλήματα της ελληνικής κοινωνίας. Καμιά αναφορά δεν έγινε σε αυτά.
 Η πρότασή μας είναι να υπάρξει συνολική επανεξέταση. Εμείς καταθέσαμε συγκεκριμένες προτάσεις και για την ενίσχυση των πολιτικών πρόληψης, αλλάκαι την εξασφάλιση των υποδομών και των μέσων για τη θεραπεία και την επανένταξη. Η σωστή ενημέρωση επιβάλλει διαφορετική αντιμετώπιση των ναρκωτικών και του αλκοολισμού και από την πολιτεία και από τα ΜΜΕ. Θεσμικές αλλαγές στη διάκριση των ουσιών, στην αποποινικοποίηση του χρήστη, ώστε να μην υφίσταται τις συνέπειες της δίωξης και του αποκλεισμού, στην αυστηρή δίωξη της εμπορίας, πολιτικές θεραπευτικού πλουραλισμού και αντιαπαγορευτικών επιλογών, αλλά και πολιτικές μείωσης της βλάβης με ελεγχόμενη πρόβλεψη υποκαταστάτων.
 Τίποτε, όμως, από αυτά δεν θα γίνει, τίποτε δεν έγινε και, κύριε Πρωθυπουργέ, δεν θα γίνει τίποτε, γιατί στον Προϋπολογισμό του 2000 έχετε εγγράψει για την καταπολέμηση των ναρκωτικών, τέσσερα δισεκατομμύρια για τον ΟΚΑΝΑ και δύο δισεκατομμύρια τριακόσια εκατομμύρια για το ΚΕΘΕΑ, έξι δισεκατομμύρια τριακόσια εκατομμύρια για την καταπολέμηση των ναρκωτικών. Και αυτά την ώρα που για την προεκλογική διαφήμιση ξοδεύτηκαν αρκετές δεκάδες δισεκατομμυρίων!Τέλος, θέλω να κλείσω αυτήν την αναφορά στα μεγάλα θέματα με τοπρόβλημα του πολιτισμού.
  'Ηρθε στην επιφάνεια με έντονο τρόπο, μέσα από την πρόσφατη αντιπαράθεση των κυρίων Πάγκαλου και Βενιζέλου. Δεν θέλω να μείνω στο σκέλος αυτής της αντιπαράθεσης. Αλλά δεν μπορώ να μείνω μονάχα στην πρωτοφανή στάση της Κυβέρνησης ότι τέτοιες αντιπαραθέσεις "κάνουν κακό στο ΠΑ.ΣΟ.Κ., γιατί το ΠΑ.ΣΟ.Κ. δεν είναι μόνο του, αλλά υπάρχουν και άλλοι που ακούν".
Αυτή ήταν η επίσημη θέση της Κυβέρνησης. Θέλω να τονίσω ότι αυτή ηδιαμάχη και τα στοιχεία που δημοσιεύθηκαν δείχνουν το κενό σχεδιασμού για τον πολιτισμό, την απουσία θεσμικών εγγυήσεων, τις ελάχιστες δαπάνες που διατίθενται για τον πολιτισμό. Είναι έντονη η διαπλοκή συμφερόντων στον τομέα του πολιτισμού. Είναι έντονη και με ονοματεπώνυμο. Και οι δημιουργοί πολιτισμού και οι άνθρωποι των γραμμάτων και της τέχνης δεν είναι μονάχα για προεκλογικές συναθροίσεις μετά πρωθυπουργικών λόγων. Στην πραγματικότητα τα κονδύλια για τον πολιτισμό είναι μηδαμινά. Οι επιχορηγήσεις και οι χρηματοδοτήσεις ούτε με αντικειμενικά κριτήρια γίνονται ούτε παραγωγικά αξιοποιούνται.
Κι εγώ ερωτώ: Θα αλλάξει επιτέλους αυτό το σκηνικό; Ζητούμε νααλλάξει αυτό το σκηνικό.
Κυρίες και κύριοι συνάδελφοι, κλείνω την ομιλία μου με μια σύντομηαναφορά σε δύο ζητήματα: Διαβάσαμε στις εφημερίδες αμέσως μετά τις εκλογές ότι το ΠΑ.ΣΟ.Κ. συγκρότησε μια επιτροπή. Αν δεν κάνω λάθος η σύνθεσή της είναι η ίδια με την επιτροπή κατάρτισης των ψηφοδελτίων του ΠΑ.ΣΟ.Κ. Θα αξιολογήσει αυτή η επιτροπή το δυναμικό που θα στελεχώσει οργανισμούς του δημοσίου και διοικήσεις ΔΕΚΟ.
Θα ήθελα να ρωτήσω την Κυβέρνηση και τον κύριο Πρωθυπουργό, εάνπιστεύουν ότι με τέτοιες μεθόδους προάγουν τον εκσυγχρονισμό του κράτους και της κοινωνίας. Και γιατί αντιδρούν -θα τους ρωτούσα- όταν ασκούνται κριτικές ότι έτσι κομματικοποιείται το κράτος και ότι ο τρόπος άσκησης της εξουσίας από το ΠΑ.ΣΟ.Κ. εμπεριέχει στοιχεία καθεστωτικής αντίληψης με την έννοια της μονιμότητας, της σταθερότητας, της μη εναλλαγής και του περιορισμού του ελέγχου.
 Είναι γνωστό επίσης ένα άλλο δεύτερο θέμα, το έλλειμμα διαφάνειας που υπάρχει στην πολιτική ζωή του τόπου, το περίσσευμα διαπλοκής. 'Εργα, προμήθειες, συμβάσεις, κοινοτικά προγράμματα, οι αγορές ενέργειας, οι αγορές ψηφιακής τεχνολογίας, το ηλεκτρονικό εμπόριο, τα ηλεκτρονικά διαδίκτυα και οι εφαρμογές τους στην παιδεία, οι Ολυμπιακοί Αγώνες, τοΓ' Κοινοτικό Πλαίσιο Στήριξης, οι νέες εταιρικές και χρηματιστηριακές δράσεις έχουν πίσω τους ήδη έτοιμα συστήματα κοινοπρακτικών διαπλεκομένων συμφερόντων.
 Οι προγραμματικές δηλώσεις δεν περιλαμβάνουν τίποτα για την αναγκαιότητα του αποφασιστικού ελέγχου υπέρ του δημοσίου συμφέροντος. Θα υπάρξει επιτέλους μια εθνική επιτροπή ανταγωνισμού για να μη διαμορφώνονται συνθήκες μονοπωλιακής εξουσίας; Στην πατρίδα του παγκόσμιου καπιταλισμού, στις Ηνωμένες Πολιτείες της Αμερικής, το αμερικανικό δημόσιο, όταν η "MICROSOFT" πήγε να γίνει πάνω από το δημόσιο μονοπώλιο, την οδήγησε στο δικαστήριο, την καταδίκασε και την τσάκισε, ακριβώς γιατί δεν της επέτρεψε να αναδειχθεί υπέρτερη εξουσία από το πραγματικό αμερικανικό δημόσιο.
Κύριοι της Κυβέρνησης, θα φτιάξετε εθνική επιτροπή ανταγωνισμού;Γνωρίζετε ότι στην Ευρώπη αυτές οι επιτροπές είναι πανίσχυρες. Και ο προαλειφόμενος για νέος Πρωθυπουργός στην Ιταλία, ο Αμάτο από την επιτροπή ανταγωνισμού της Ιταλίας, κατόρθωσε πραγματικά να κερδίσει την πολιτική εμπιστοσύνη.
 Και το ευρωπαϊκό κεκτημένο σας λέει ότι εκεί χρειάζονται θεσμικές παρεμβάσεις. Θα τις κάνετε; Θα λειτουργήσουν οι επιτροπές του Υπουργείου Ανάπτυξης; Θα λειτουργήσει η επιτροπή ασυμβίβαστων ιδιοκτησίας Μέσων Μαζικής Ενημέρωσης και προμηθευτών του δημοσίου; Θα δοθεί πρόσθετος λόγος στην Κοινοβουλευτική Επιτροπή Θεσμών, ώστε να μην κυριαρχεί στον τομέα των διαπλεκομένων η σημερινή εξάρτηση και η υποκρισία; Να, τα συγκεκριμένα θέματα τολμηρής διαρθρωτικής αλλαγής, για την οποία και η ελληνική κοινωνία είναι ώριμη και το πραγματικό συμφέρον του δημοσίου βοά και κραυγάζει ότι χρειάζονται τέτοιες επιλογές.
 Κυρίες και κύριοι συνάδελφοι, αυτές τις συγκεκριμένες διαρθρωτικές αλλαγές δεν τις περιλαμβάνουν οι προγραμματικές δηλώσεις της Κυβέρνησης, που ανέγνωσε ο κύριος Πρωθυπουργός. Εμείς δεν τις υπερψηφίζουμε, τις καταψηφίζουμε. Δεν δίνουμε ψήφο εμπιστοσύνης στην Κυβέρνηση, η οποία θέλει με ευθύγραμμη προβολή της πολιτικής της προΟΝΕ περιόδου να εξακολουθήσει να πορεύεται και στη μετάΟΝΕ περίοδο. Αλλά αυτή η Βουλή θα κρίνει τα μεγάλα προβλήματα της μετάΟΝΕ περιόδου. Θα κρίνει τις μεγάλες εκκρεμότητες της εξωτερικής πολιτικής. Θα κρίνει τις μεγάλες στρεβλώσεις του πολιτικού μας συστήματος. Μονάχα όπου υπάρχει πολιτική τόλμη να αντιμετωπισθούν οι πραγματικές αιτίες, που διαμορφώνουν τις περιφερειακές και κοινονικές ανισότητες, που διαμορφώνουν τις εκκρεμότητες στην εθνική μας στρατηγική και τις στρεβλώσεις στο πολιτικό μας σύστημα, μονάχα τότε πραγματικά ο 21ος αιώνας μπορεί να επιφυλάξει στον ελληνικό λαό και ισόρροπη ανάπτυξη και κοινωνική δικαιοσύνη και συλλογική ευημερία και διευρυμένη δημοκρατία με συμμετοχή της κοινωνίας και των πολιτών στα κέντρα των αποφάσεων και στις διαδικασίες του ελέγχου.
 ΠΡΟΕΔΡΟΣ (Απόστολος Κακλαμάνης): Ο κ. Ευάγγελος Βλασσόπουλος έχει το λόγο.
 Αρχίζουμε από εσάς να εφαρμόζουμε το επτάλεπτο, κύριε Βλασσόπουλε. 'Αλλωστε εσείς οι Λευκαδίτες είστε γενναιόφρονες ως γνωστόν. Τρία λεπτά μπορείτε να μας τα δώσετε.
 ΕΥΑΓΓΕΛΟΣ ΒΛΑΣΣΟΠΟΥΛΟΣ: Μάλιστα, κύριε Πρόεδρε, αλλά τι να πει και τι να αφήσει κανείς στα επτά λεπτά.
Κύριε Πρόεδρε, κυρίες και κύριοι συνάδελφοι, όταν το ΠΑΣΟΚ τηνπροεκλογική περίοδο και ο Πρωθυπουργός διακήρυτταν δημόσια  πως το μέλλον ξεκίνησε, η Νέα Δημοκρατία και ο Αρχηγός της είχαν σπεύσει να επικρίνουν αλλά και να διακωμωδήσουν αυτήν την αλήθεια. Δεν σας κρύβω πως από τη στιγμή που άκουσα τις προγραμματικές δηλώσεις και τις δεσμεύσεις του Πρωθυπουργού, αισθάνομαι υπερήφανος και βέβαιος για τη χώρα μας. Αισθάνομαι πράγματι σίγουρος ότι το μέλλον της Ελλάδας  ξεκίνησε. Με την καθαρή νίκη  του ΠΑΣΟΚ  στις εκλογές της 9ης Απριλίου ξεκίνησε  μια νέα γόνιμη ιστορική περίοδος για τη χώρα μας.
Κυρίες και κύριοι συνάδελφοι, παρακολούθησα με προσοχή τις ομιλίεςτων πολιτικών Αρχηγών, παρακολούθησα την ομιλία του Αρχηγού τηςΑξιωματικής Αντιπολίτευσης, ομιλία ισοπεδωτική, αρνητική και απαξιωτικήτων πάντων. Ο Πρόεδρος της Νέας Δημοκρατίας είπε πως από τις προγραμματικές δηλώσεις του Πρωθυπουργού λείπει το πρόγραμμα, πως διακρίνονται από ασάφεια, αοριστία και υπεκφυγές, πως αποτελούν αντιγραφή, έστω μερική, του δικού του προγράμματος και μάλιστα κακή αντιγραφή, γιατί πήραμε τους τίτλους και παραλείψαμε την ουσία. Παρακολούθησα με μεγάλη προσοχή την ομιλία του και διερωτήθηκα: Πράγματι έτσι είναι; Πράγματι δεν έγινε τίποτε αυτά τα χρόνια σε αυτόν τον τόπο; Επιτέλους δεν ζούμε σε αυτήν τη χώρα; Τότε πώς πετύχαμε τους στόχους και τις επιδόσεις και μπαίνουμε στην ΟΝΕ; Τότε γιατί ο λαός επιβεβαίωσε  για μια ακόμη φορά αυτήν την πολιτική και είπε ναι στο ΠΑΣΟΚ και στον Κώστα Σημίτη και όχι στη Νέα Δημοκρατία; Σκέφτηκα πως ο Πρόεδρος της Νέας Δημοκρατίας μετήλθε τη μέθοδο των σοφιστών μετατρέποντας το άσπρο σε μαύρο. Αυτό όμως  διέγνωσε και ο σοφός ελληνικός λαός και  είπε μαύρο και έριξε μαύρο στη Νέα Δημοκρατία ! Κυρίες και κύριοι συνάδελφοι, ο Αρχηγός της ΑξιωματικήςΑντιπολίτευσης μου έδωσε την εντύπωση ότι κινείται ακόμη στους ρυθμούςτης προεκλογικής περιόδου, ότι η χθεσινή του ομιλία επί των προγραμματικών δηλώσεων ήταν στην πραγματικότητα προεκλογική και ότι αγνοεί τις ανάγκες της χώρας και των πολιτών της. Συνεχίζει  τόσο εκείνος όσο και οι Βουλευτές του να ασκούν μια παρωχημένη αντιπολίτευση χωρίς θέσεις και προτάσεις. Συνεχίζουν να αδιαφορούν για το μήνυμα της λαϊκής εντολής, αλλά να αγνοούν και τους κανόνες της δημοκρατίας, όταν μιλούν -είναι αλήθεια συγκεκαλυμμένα- περί νοθείας, όταν μάλιστα η Υπουργός Εσωτερικών, Δημόσιας Διοίκησης και Αποκέντρωσης έδωσε πριν τέσσερις ημέρες γραπτή αποστομωτική απάντηση.
  Επιμένουν, επίσης, να μιλούν περί ισοδυνάμου εκλογικού αποτελέσματος. Είναι βέβαια πρόβλημά τους να μένουν πίσω από τη ζωή, πίσω από τα γεγονότα, αλλά, κύριοι της Νέας Δημοκρατίας, θέλω να θυμίσω σε εσάς και στο φίλαθλο Αρχηγό σας πως σε έναν ποδοσφαιρικό αγώνα η νίκη μετράει και είναι το ίδιο καθαρή, είτε το τέρμα μπει στο πρώτο είτε στο ενενηκοστό λεπτό.
  Κυρίες και κύριοι συνάδελφοι, μερικά πράγματα για τη δημόσια υγεία και το ΕΣΥ, το οποίο τόσο έχει συκοφαντηθεί από τους πολέμιους αλλά και από τους δήθεν φίλους του, το ταπεινό και καταφρονεμένο ΕΣΥ που οι περισσότεροι το λιθοβολούν σήμερα.  Επιθυμώ να θυμίσω πως η υγεία αποτελεί κοινωνικό αγαθό  και πως υπάρχει συνταγματική υποχρέωση της πολιτείας να μεριμνά για την υγεία του ελληνικού λαού.
 Επιθυμώ να θυμίσω πως το ΕΣΥ όταν θεσμοθετήθηκε το 1983 -γεννήτοράς του είναι ο συνάδελφος και φίλος Παρασκευάς Αυγερινός- και εφαρμόστηκε από το 1985 και μετέπειτα, από τον αείμνηστο Γεώργιο Γεννηματά αποτέλεσε μια απο τις μεγαλύτερες θεσμικές τομές της σύγχρονης ελληνικής κοινωνίας. Επιθυμώ να θυμίσω πως το ΕΣΥ αποτέλεσε και αποτελεί ακόμη και τώρακατάκτηση και απαντοχή της ελληνικής κοινωνίας.
Μην ξεχνάμε επίσης πως το 1991  παρατηρήθηκε μια στασιμότητα καιοπισθοδρόμηση της πορείας του με νομοθετική παρέμβαση της τότε κυβέρνησης, που απηχούσε και απηχεί νεοφιλελεύθερες απόψεις.
'Εκτοτε, από το 1994, υπήρξαν νομοθετικές παρεμβάσεις και ρυθμίσειςτου κ. Κρεμαστινού, του κ. Γείτονα, που έδωσαν απλώς και προσωρινά το "φιλί της ζωής" στο Ε.Σ.Υ. Η ανάγκη σήμερα νέας, αλλά γενναίας μεταρρύθμισης, γενναίας τομής στο Ε.Σ.Υ. αποτελεί σκληρή αναγκαιότητα και προκύπτει: από τις νέες κοινωνικές συνθήκες και τις ανάγκες που έχουν εμφανιστεί, από τα νέα δημογραφικά δεδομένα και τη γήρανση του πληθυσμού, από την εξέλιξη των νέων βιοτεχνολογιών, από τη χρησιμοποίηση νέων πανάκριβων φαρμάκων και θεραπευτικών μεθόδων, από την αλλαγή του νοσολογικού μοντέλου με την έξαρση των νόσων φθοράς, από τη είσοδο στη νοσολογική ακολουθία ανθεκτικών μικροβίων, μυκήτων και νέων μεταλλασσομένων ιών.
Προκύπτει από την ανάγκη το σύγχρονο Ε.Σ.Υ. να γίνει αξιόπιστο,αξιοπρεπές, αποτελεσματικό, με επάρκεια και υψηλής ποιότητας υπηρεσίες σε όλες τις βαθμίδες παροχής ιατρικής φροντίδας (πρώτου, δεύτερου, τρίτου βαθμού και εξειδικευμένης περίθαλψης). Προκύπτει, τέλος, από την ορθολογική διαχείριση των πόρων. Γιατί το πρόβλημα του Ε.Σ.Υ. δεν είναι ποσοτικό, είναι ποιοτικό.
 Κυρίες και κύριοι συνάδελφοι, η Κυβέρνηση του ΠΑ.ΣΟ.Κ., η Κυβέρνηση του Κώστα Σημίτη γνωρίζει τις δυσκολίες, γνωρίζει τα προβλήματα, που πολλά άπτονται νοοτροπιών, συνηθειών και παγιωμένων καταστάσεων. Γνωρίζει πως πρέπει να τρέξει, πως πρέπει να πραγματοποιήσει άλματα. Γνωρίζει πως χρειάζεται συναίνεση, την οποία επιδιώκει.
 Θα τα καταφέρει όμως. Γιατί δεν έχει τη δυνατότητα και το δικαίωμα να αποτύχει. Γιατί ο Πρωθυπουργός της χώρας, ο Κώστας Σημίτης, έχει δεσμευτεί. Γιατί όπου και οσάκις ο Πρωθυπουργός έχει δεσμευτεί, έχει πετύχει! Γιατί η δέσμευσή του σημαίνει την υπογραφή και τη σφραγίδα γνησιότητος! Εξάλλου τη δική του αξιοπιστία, δέσμευση και φερεγγυότητα τίμησε ο ελληνικός λαός στην πρόσφατη εκλογική αναμέτρηση.
 Κυρίες και κύριοι, το ΠΑ.ΣΟ.Κ. είπε προεκλογικά -και ο Πρωθυπουργός το επανέλαβε το Σάββατο- ότι το μέλλον ξεκίνησε. Αυτό είναι μια μεγάλη αλήθεια που κάποτε θα καταλάβει, κάποτε θα αντιληφθεί η Νέα Δημοκρατία. Η Ελλάδα αλλάζει καθημερινά, αναπτύσσεται, προοδεύει, αφήνει πίσω το μίζερο παρελθόν της.
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Βουλευτή) Μισό λεπτό, κύριε Πρόεδρε.
 Η Ελλάδα την τετραετία που ξεκίνησε θα οδηγηθεί σε μια νέα ευημερία, πρόοδο, κοινωνική αλληλεγγύη, ασφάλεια, ισότιμη θέση στο κέντρο των ευρωπαϊκών εξελίξεων.
 Οι δεσμεύσεις του Πρωθυπουργού αποτελούν την καλύτερη εγγύηση ότι η χώρα μας γυρίζει τη σελίδα του νέου αιώνα θεμελιώνοντας νέες δυνατότητες για τους 'Ελληνες και ανοίγοντας νέες προοπτικές για τον τόπο. Το όραμα του ΠΑ.ΣΟ.Κ.  είναι πάνω από κόμματα και συμφέροντα. Το όραμα του ΠΑ.ΣΟ.Κ. και του Πρωθυπουργού θέτει την Ελλάδα και τους πολίτες της στην πρώτη γραμμή των εξελίξεων. Είναι συγκεκριμένο και με χρονοδιάγραμμα. 'Ολοι ξέρουμε ότι αυτή η Κυβέρνηση έχει σχέδιο, έχει βούληση να πετύχει. Γι' αυτό και πρέπει όλοι να της δώσουμε με την ψήφο μας τη δυνατότητα να εφαρμόσει αυτό το πρόγραμμα.
 Ευχαριστώ πάρα πολύ, κύριε Πρόεδρε.
(Χειροκροτήματα από την πτέρυγα του ΠΑ.ΣΟ.Κ.) 
ΠΡΟΕΔΡΟΣ (Απόστολος Κακλαμάνης): Κι εγώ ευχαριστώ. Ο κ. Τρυφωνίδης, ο γείτονάς σας από την Πρέβεζα θα ακολουθήσει. Και αυτός θα δώσει τρία λεπτά και έτσι θα μιλήσουν περισσότεροι.
 ΓΕΩΡΓΙΟΣ ΤΡΥΦΩΝΙΔΗΣ: Κύριε Πρόεδρε, κυρίες και κύριοι συνάδελφοι, σε λίγους μήνες μπαίνουμε στη "μετάΟΝΕ" εποχή, όπου ο ανταγωνισμός θα είναι εξαιρετικά σκληρός.
 'Ολοι γνωρίζουμε την ανάγκη διαρθρωτικών αλλαγών, αναπροσαρμογής του ελληνικού κράτους σε μια πιο σύγχρονη και ευέλικτη μορφή. 'Εχουμε ανάγκη ως κράτος και ως λαός να εκμεταλλευτούμε στο έπακρο και τους πόρους και το χρόνο που διαθέτουμε.
 Ως εκ τούτου φαίνεται ότι ένα πρόγραμμα δράσης για την επόμενη τετραετία είναι τελείως, μα τελείως απαραίτητο. Αυτό όμως το πρόγραμμα δράσης δεν φάνηκε καθόλου από τις προγραμματικές δηλώσεις της Κυβέρνησης και δυστυχώς για την περίοδο από το 2000 μέχρι το 2004 φαίνεται ότι βαδίζουμε με το "απόψε αυτοσχεδιάζουμε". 'Ηταν ένα άθροισμα ευχολογίων, ήταν ένα άθροισμα -θα έλεγα- αοριστολογιών.
 Σ' αυτό το άθροισμα ο τομέας του περιβάλλοντος και της χωροταξίας δεν αποτελούσε και δεν αποτελεί εξαίρεση. Δηλαδή και στον τομέα της χωροταξίας και του περιβάλλοντος ελλείπει ο σχεδιασμός, ελλείπει το πρόγραμμα δράσης.
 Αναφέρθηκε από τον κύριο Πρωθυπουργό ότι στόχος της Κυβέρνησης είναι η βιώσιμη και ισόρροπη ανάπτυξη όλων των περιφερειών της χώρας. Εκείνο που παρέλειψε να μας πει ο Πρωθυπουργός είναι ο τρόπος, δηλαδή πώς θα υλοποιηθεί αυτό.
 Εμείς, σαν Νεα Δημοκρατία, τη δεκαετία του '70 είχαμε ένα χωροταξικό πρότυπο με τη δημιουργία των αντιπάλων προς την Αθήνα πόλεων, ένα πρόγραμμα που από τη δεκαετία του '80 η Κυβέρνηση του ΠΑ.ΣΟ.Κ.  εγκατέλειψε. 'Ετσι, άθελά της ή ηθελημένα, η Κυβέρνηση υπηρετεί το Αθηνοκεντρικό κράτος, ένα κράτος που δυστυχώς φέρνει μεγάλα δεινά στην εθνική περιφέρεια, στη μεγάλη πλειοψηφία του ελληνικου λαού.
Ο κύριος Πρωθυπουργός, σαν δείγμα του ενδιαφέροντός του για τηνελληνική περιφέρεια, ανέφερε ότι το 75% του Β' Κοινοτικού Πλαισίου Στήριξης πήγε στην ελληνική περιφέρεια. Και αυτό ήταν το επιχείρημά του.  'Οπως και η υπόσχεση ότι κάτι αντίστοιχο θα συμβεί και με το Γ'Κοινοτικού Πλαισίου Στήριξης. Πλην όμως, τα αποτελέσματα στην πράξη ήταν άκρως απογοητευτικά. Δεν υπήρχε καθόλου στο σχεδιασμό της Κυβέρνησης η αναπτυξιακή διάσταση. 'Ετσι, έχουμε το θλιβερό φαινόμενο, επτάπεριφέρειες της Ελλάδος να είναι μεταξύ των φτωχωτέρων περιφερειών της Ευρώπης. Η δε 'Ηπειρος, η δική μας 'Ηπειρος, να είναι η φτωχότερη, όχι μόνο στην Ελλάδα αλλά και σε όλη την Ευρώπη.
 Θα μου επιτρέψετε να φωτογραφήσω την κατάσταση στην 'Ηπειρο, γιατί ανάλογη εικόνα παρουσιάζεται και στις υπόλοιπες περιφέρειες της χώρας. Στην 'Ηπειρο, λοιπόν, έχουμε το εξής φαινόμενο. Ξοδεύτηκανδισεκατομμύρια από το Β' Κοινοτικού Πλαισίου Στήριξης και η θέση της Ηπείρου, σχετικά με το μέσο όρο ανάπτυξης της Ελλάδος, αντί να βελτιωθεί, αντί να έχουμε σύγκλιση, στην 'Ηπειρο είχαμε απόκλιση. Κάτι αντίστοιχο συμβαίνει και σε άλλες περιφέρειες της χώρας.
Γιατί έγινε αυτό: Διότι γνώρισμα της πολιτικής του ΠΑ.ΣΟ.Κ. στις επενδύσεις είναι ότι ξοδεύονται χρήματα για να ξοδεύονται χρήματα. Ουδέποτε στην ελληνική ιστορία τόσα πολλά χρήματα απέδωσαν τόσο λίγο καικακής ποιότητας έργο. Απόδειξη είναι αυτό που σας ανέφερα προηγουμένως. Και δυστυχώς η Κυβέρνηση σκέφτεται να εφαρμόσει την ίδια πολιτική και στο μέλλον.
Θα μου επιτρέψετε τώρα να περιγράφω την κατάσταση στην 'Ηπειρο. 'Οπως ξέρετε, το Β' Κοινοτικού Πλαισίου Στήριξης αποσκοπούσε στηνολοκλήρωση των απαραίτητων έργων υποδομής και κατά το δυνατόν των δικτύων, ώστε με το Γ' Κοινοτικού Πλαισίου Στήριξης να προχωρήσουμε στην ανάπτυξη του δευτερογενούς και τριτογενούς τομέα. 'Ετσι, κύριος στόχος του Β' Κοινοτικού Πλαισίου Στήριξης ήταν και η ανάπτυξη του πρωτογενούς τομέα με έργα για τη γεωργία.
Στην 'Ηπειρο όπου το 49% του πληθυσμού ασχολείται άμεσα ή έμμεσα μετον πρωτογενή τομέα, καταλαβαίνετε ότι η ευκαιρία ήταν μοναδική με το Β' Κοινοτικού Πλαισίου Στήριξης. Τα αποτελέσματα, όμως, είναι άκρως απογοητευτικά.
  Η 'Ηπειρος παραμένει χωρίς δίκτυα, χωρίς έργα υποδομής.
  Η Εγνατία δεν έχει ολοκληρωθεί, παρ' όλο που το 1997 ο κύριος Πρωθυπουργός στα Γιάννενα είχε υποσχεθεί ότι θα ολοκληρωθεί το 2000.
   Τα λιμάνια Ηγουμενίτσας και Πρέβεζας είναι ημιτελή.
  Το φυσικό αέριο απαγορεύεται με νόμο, που ψήφισε το ΠΑ.ΣΟ.Κ. στην προηγούμενη Βουλή, να έρθει στη δυτική Ελλάδα, στην 'Ηπειρο και στην Αιτωλοακαρνανία.
 Καταλαβαίνετε, λοιπόν, ότι τώρα που θα πάμε στο Γ' Κοινοτικού Πλαισίου Στήριξης χωρίς έργα υποδομής, χωρίς ενεργειακά δίκτυα, χωρίς τίποτα, ο στόχος του Γ' Κοινοτικού Πλαισίου Στήριξης για την 'Ηπειρο είναι ανεφάρμοστος.
Δεν έχουμε τις προϋποθέσεις για να αναπτύξουμε το δευτερογενή και τοντριτογενή τομέα ή τις μικρομεσαίες επιχειρήσεις. Η Νέα Δημοκρατία στο πρόγραμμά της, για να αντιμετωπίσει αυτό το πρόβλημα, προχώρησε σε δύο άξονες πολιτικής. Ο πρώτος άξονας ήταν η δέσμευση ότι στην 'Ηπειρο θα εφαρμοστούν τα αναπτυξιακά κίνητρα της Θράκης, αυτά που ίσχυαν στη Θράκη. Ο δεύτερος άξονας ήταν μία πρόταση, θα μου επιτρέψετε να το πω, δική μου προς το κόμμα, για να δημιουργηθεί για την 'Ηπειρο ένα ειδικό Ταμείο Συνοχής της Ηπείρου προς την υπόλοιπη Ελλάδα, γιατί η 'Ηπειρος έχει δυστυχώς το 43% του μέσου όρου, ανάπτυξης.
Αυτό το Ταμείο Συνοχής της Ηπείρου με στόχο τη σύγκλιση με τηνυπόλοιπη Ελλάδα θα δημιουργηθεί από εθνικούς πόρους, κατά το πρότυπο του Ταμείου Συνοχής της Ευρωπαϊκής 'Ενωσης, όπου φτωχές χώρες, όπως η Ελλάδα, η Ισπανία, η Πορτογαλία, είχαν μία πρόσθετη χρηματοδότηση, για να μπορέσουν να πλησιάσουν το μέσο όρο, της Ευρωπαϊκή 'Ενωσης.
Ιδού λοιπόν -για να κλείσω- πεδίο λαμπρό για την Κυβέρνηση, νααποδεχθεί για την 'Ηπειρο τις δύο αυτές προτάσεις της Νέας Δημοκρατίας και να προχωρήσουμε για να βοηθήσουμε την πιο φτωχή περιφέρεια της Ελλάδας, μια περιοχή η οποία δυστυχώς ερημώνει με τεράστιους εθνικούς κινδύνους.
  Ανεφέρθη προηγουμένως από συνάδελφο το πρόβλημα της "μεγάλης Αλβανίας". Δυστυχώς κυκλοφορούν χάρτες που φθάνουν μέχρι το λιμάνι της Πρέβεζας. Και καταλαβαίνετε ότι όσο η 'Ηπειρος είναι αποκομμένη από την υπόλοιπη Ελλάδα, όσο περνάν τα χρόνια, δυστυχώς τόσο πιο πολύ θα μοιάζουμε με την Αλβανία και λιγότερο με την Ελλάδα.
  Για τους λόγους αυτούς και για άλλους πολλούς, που δεν προλαβαίνω να αναπτύξω, καταψηφίζω τις προγραμματικές δηλώσεις της Κυβέρνησης. (Χειροκροτήματα από την πτέρυγα της Νέας Δημοκρατίας)   ΠΡΟΕΔΡΟΣ (Απόστολος Κακλαμάνης): Ο Υπουργός Περιβάλλοντος, Χωροταξίας και Δημοσίων 'Εργων κ. Λαλιώτης έχει το λόγο.
Μακροσκελής ο τίτλος σας, αλλά ο χρόνος σας δεν θα καλύψει τρίαεικοσάλεπτα, κύριε Υπουργέ.
  Ορίστε, έχετε το λόγο.
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Κύριε Πρόεδρε, κυρίες και κύριοι συνάδελφοι, στις αρχές του 21ου αιώνα, στην πρώτη τετραετία 2000 έως 2004, ο ελληνικός λαός με την ετυμηγορία του και την ψήφο εμπιστοσύνης προς το ΠΑΣΟΚ έχει εκφράσει την θέλησή του αλλά και την επιθυμία του να προχωρήσει η Ελλάδα μπροστά. Να προχωρήσει η Ελλάδα με συντεταγμένη πορεία, με πανεθνική προσπάθεια για να γίνει πιο ισχυρή, πιο σύγχρονη, πιο δημιουργική και να παίξει, να διαδραματίσει ισότιμο και ενεργό ρόλο στη νέα αρχιτεκτονική της Ευρώπης. Ο ελληνικός λαός, με την πρόσφατη και αδιαμφισβήτητη ετυμηγορία τουέχει εκφράσει τη θέληση και την επιθυμία του να απαντήσει η Ελλάδα θετικά και δημιουργικά, μέσα από ευρύτατες κοινωνικές και πολιτικές συναινέσεις,στις μεγάλες ευκαιρίες του καιρού μας, να απαντήσει η Ελλάδα και ο Ελληνισμός θετικά και δημιουργικά στις μεγάλες προκλήσεις της νέας εποχής, με όραμα, με σχέδιο, με προτεραιότητες, με σιγουριά, με ευθύνη και με προοπτική.
  Σε αυτήν την κρίσιμη αναμέτρηση με το μέλλον, σε αυτήν την κρίσιμη καμπή, όλοι αναγνωρίζουμε ότι εμείς οι 'Ελληνες έχουμε μία δυνατότητα, τη δυνατότητα να πετύχουμε. Αναμφίβολα, ανάμεσα σε κοινωνικές και πολιτικές δυνάμεις υπάρχουν διαφορές. Υπάρχουν διαφορές ανάμεσά μας. 'Ομως, οφείλουμε να βρίσκουμε και να προτάσσουμε πάντα αυτά που μας ενώνουν και όχι αυτά που μας χωρίζουν.
'Ολοι αναγνωρίζουμε πια ότι η Ελλάδα μπορεί με κοινή προσπάθεια όλωννα προχωρήσει μπροστά, να συμπορευθεί στην ίδια τροχιά με τις πιο ανεπτυγμένες χώρες της Ευρώπης, με τις πιο προηγμένες χώρες του κόσμου. Εύχομαι, με αυτά που άκουσα από τους συναδέλφους της ΝέαςΔημοκρατίας, από τον Αρχηγό της, τον κ. Καραμανλή, αλλά και από τον επίτιμο Πρόεδρό της, τον κ. Μητσοτάκη, αυτό που λένε για συναίνεση, να το εννοούν.  Πιστεύω, όμως, ότι υπάρχει μία αναντιστοιχία ανάμεσα στα λόγια και στην πράξη τους.
  Η Νέα Δημοκρατία μόλις και μετά βίας άρχισε να ψελλίζει κατά τη συζήτηση των προγραμματικών δηλώσεων ότι υπάρχει ένα αποτέλεσμα που εκφράζει, που συμπυκνώνει και διατυπώνει τη λαϊκή ετυμηγορία, που το αναγνωρίζει. Για περίπου δεκαπέντε μέρες δεν είχε αναγνωρίσει το αποτέλεσμα. Και χρησιμοποιεί μία διπλή γλώσσα. Μιλάει για αναγνώριση του αποτελέσματος και ταυτοχρόνως διοχετεύει στο δικό της Τύπο τα σενάρια για τη νοθεία.
  Νομίζω ότι οι συνάδελφοι της Νέας Δημοκρατίας και κυρίως ο Τύπος, αλλά και όσοι χρησιμοποιούνται ως βαποράκια για να προωθούνται αυτά τα σενάρια περί νοθείας, θα έπρεπε να είναι πολύ πιο προσεκτικοί, γιατί "στο σπίτι του κρεμασμένου δεν μιλάνε για σχοινί". Γιατί η θεωρία περί βίας και νοθείας ανακαλεί στη μνήμη μας αλήστου μνήμης εποχές όπου ψήφιζαν ακόμα και τα δένδρα! Και τα ξέρετε πολύ καλά ως παράταξη.
(Θόρυβος στην Αίθουσα)  
ΓΕΡΑΣΙΜΟΣ ΓΙΑΚΟΥΜΑΤΟΣ: Πείτε τίποτα για τα δημόσια έργα.
  ΣΠΥΡΙΔΩΝ ΣΠΥΡΟΥ: Πείτε μας για τα ολυμπιακά έργα.
  ΠΑΝΑΓΙΩΤΗΣ ΑΔΡΑΚΤΑΣ: Kύριε Υπουργέ, ...
  ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Γι' αυτό, κύριοι συνάδελφοι, πρέπει αν εννοείτε τη λέξη "συναίνεση" να υπερβείτε τους παλιούς σας εαυτούς. Και δυστυχώς δεν μπορείτε να τους υπερβείτε.
  Κύριε Αδρακτά, είστε νέος Βουλευτής,, αλλά έχετε μία διαδρομή στην παράταξη της Δεξιάς, δεν θα ήθελα να πω ποιο είναι το στίγμα σας, ούτε το στίγμα του κυρίου Γιακουμάτου.
  Κυρίες και κύριοι συνάδελφοι, για την Ελλάδα οι χρονικές περίοδοι από το 1994 έως το 2000 και από το 2000 έως το 2006 ήταν και είναι κρίσιμες, γιατί η Ελλάδα είχε και έχει τις δυνατότητες, τα μέσα, αλλά και τους πόρους να προωθήσει το δικό της δημιουργικό σχέδιο και τις δικές της προτεραιότητες για τη βιώσιμη και ισόρροπη ανάπτυξή της, μία ανάπτυξη που υπηρετεί τον άνθρωπο και κατοχυρώνει μία κοινωνία με συνοχή, με αλληλεγγύη, με δικαιοσύνη, μια κοινωνία με δυνατότητες και ευκαιρίες για όλους τους πολίτες. Αυτή η ανάπτυξη μπορεί να έχει διάρκεια και να υπηρετεί όλους τους πολίτες μόνο όταν διασφαλίζει την ποιότητα ζωής τους και σέβεται το περιβάλλον και τον πολιτισμό μας.
  Στη χώρα μας σ' αυτές τις κρίσιμες περιόδους από το 1994 έως το 2006, στα πλαίσια του Β' και του Γ' Κοινοτικού Πλαισίου Στήριξης είχαν και έχουν συσσωρευτεί πρωτόγνωροι πόροι και πολύτιμοι εθνικοί και ευρωπαϊκοί πόροι. Τα δέκα τρισεκατομμύρια (10.000.000.000.000) για την περίοδο από το 1994 έως το 2000 και τα δεκαπέντε τρισεκατομμύρια(15.000.000.000.000) για την περίοδο από το 2000 έως το 2006 είχαν και έχουν διατεθεί με κριτήρια ανάπτυξης και προοπτικής όλων των τομέων της οικονομίας και όλων των περιφερειών και των νομών της χώρας. Από αυτούς τους συνολικούς πόρους το Υπουργείο Περιβάλλοντος, Χωροταξίας και Δημοσίων 'Εργων διαχειρίστηκε τέσσερα τρισεκατομμύρια τριακόσια δισεκατομμύρια ( 4.300.000.000.000) για την περίοδο 1994 με 2000 και πρόκειται να διαχειριστεί περίπου τεσσεράμισι τρισεκατομμύρια (4.500.000.000.000) για την περίοδο 2000-2006.
   Αποτελούσε και αποτελεί δέσμευσή μας η απορρόφηση των πόρων να είναιέγκαιρη και συνολική. Μέχρι σήμερα δεν έχει χαθεί ούτε μία δραχμή ούτε ένα ευρώ.
Αποτελούσε και αποτελεί δέσμευσή μας η διαχείριση των πόρων ναγίνεται με απόλυτη πίστη στις αρχές της διαφάνειας, της νομιμότητας και της προστασίας του δημοσίου συμφέροντος, γιατί αυτές οι αρχές ήταν και είναι αδιαπραγμάτευτες και αποτελούν τη "λυδία λίθο" για το ήθος στη δημόσια ζωή.
 Αποτελούσε και αποτελεί δέσμευσή μας η επιμονή στην εκπόνηση ολοκληρωμένων μελετών των περιβαλλοντικών επιπτώσεων για κάθε έργο και για κάθε παραγωγική μονάδα, γιατί η αλόγιστη ανάπτυξη σπαταλά και υπονομεύει τα θεμέλια της ζωής μας και τους πόρους της χώρας μας. Πιστεύω ότι η αρμονική σύζευξη του Υπουργείου Περιβάλλοντος και Χωροταξίας με εκείνο το σκέλος των δημοσίων έργων μπορεί να διασφαλίσει και τη βιώσιμη και ισόρροπη ανάπτυξη αλλά και την προστασία του περιβάλλοντος. Και αυτό το έχει αποδείξει. Από το 1994 μέχρι σήμερα έχουμε δώσει δείγματα γραφής και είναι μία απάντηση στον κ.  Κωνσταντόπουλο, τον Πρόεδρο του Συνασπισμού.
 Αποτελούσε και αποτελεί δέσμευσή μας η επιμονή στις αυστηρές προδιαγραφές και στους αυστηρούς ελέγχους για την ποιότητα και την ασφάλεια των έργων.
 Κύριοι συνάδελφοι, οι ηγεσίες της Νέας Δημοκρατίας από το 1993 και μετά προέβλεπαν, προφήτευαν και κινδυνολογούσαν: "Θα χαθούν πολύτιμοι πόροι". Απεδείχθη ότι με το τέλος του 1999 που τελειώνει το Β' Κοινοτικό Πλαίσιο Στήριξης δεν χάθηκε, όπως είπα, ούτε μία δραχμή ούτε ένα ευρώ. Πρέπει αυτή την αλήθεια να την αναγνωρίσει η ηγεσία της ΝέαςΔημοκρατίας.
 Δεύτερον, δεν έχει γίνει καμία απευθείας ανάθεση και να τελειώσει αυτό το καλαμπούρι εδώ μέσα. Εάν έχετε να πείτε κάτι, να το πείτε, κύριε Παυλόπουλε, γιατί πολύ εύκολα σκανδαλολογείτε, αλλά όταν με δική μας πρωτοβουλία -επειδή καθαρός ουρανός αστραπές δεν φοβάται- στέλνουμε όλα αυτά που λέτε στη δικαιοσύνη, όταν πηγαίνετε να καταθέσετε, σφυρίζετε αδιάφορα, φυγομαχείτε και όλα αυτά που έχετε πει τα παίρνετε πίσω. Αυτό δεν αποτελεί ήθος για δημόσιους άνδρες.
 Αναφέρομαι σε συγκεκριμένα παραδείγματα και κάποια στιγμή αυτή η σκανδαλολογία θα πρέπει να τελειώσει, γιατί εκθέτει εσάς που διακινείτε χωρίς στοιχεία, χωρίς αποδείξεις αυτές τις φήμες που δηλητηριάζουν το δημόσιο βίο.
Η δική μας πολιτική και κοινωνική διαδρομή, η δική μας στάση ζωής,δεν μπορεί να σκιαστεί και να στιγματιστεί από τη δική σας σκανδαλολογία και από τη σκανδαλολογία κανενός. Γι' αυτό να είσαστε πάρα πολύ προσεκτικοί όταν θέλετε να πείτε κάτι.
 Επίσης, οι ηγεσίες της Νέας Δημοκρατίας, από το 1994 και μετά, μιλάνε για καθυστερήσεις των έργων. Σας πληροφορώ ότι η Νέα Δημοκρατία δεν έχει ψηφίσει καμία σύμβαση κανενός μεγάλου έργου, που κόπτεται υποκριτικά, για να ολοκληρωθεί. Δεν έχει ψηφίσει τη σύμβαση για το νέο διεθνές αεροδρόμιο στα Σπάτα, που εμείς την προωθούμε με συνολικό όφελος για το ελληνικό δημόσιο εκατό δισεκατομμυρίων, σε σύγκριση με εκείνη τη σύμβαση που είχε μονογράψει η Νέα Δημοκρατία.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδροςτης Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ) Δεν έχει συμφωνήσει και δεν έχει ψηφίσει τη σύμβαση για τη ζεύξη Ρίου Αντιρρίου. Δεν έχει ψηφίσει την κύρωση της Σύμβασης για την Αττική Οδό. 
ΑΡΙΣΤΕΙΔΗΣ ΤΣΙΠΛΑΚΟΣ: Μα τι είναι αυτά που λέει;
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Σας παρακαλώ!(Θόρυβος από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριοι συνάδελφοι! 
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Δεν έχει ψηφίσει τη συμπληρωματική σύμβαση για το Αττικό Μετρό, δεν έχει ψηφίσει τη σύμβαση για το μετρό της Θεσσαλονίκης και δεν έχει ψηφίσει και άλλες συμβάσεις.
'Αρα όλες αυτές οι αναφορές ότι καθυστερούν τα έργα και ότι εσείςκόπτεστε να προχωρήσουν, είναι υποκριτικές αναφορές, γιατί δεν αντιστοιχούν τα λόγια σας με τις πράξεις σας.
  ΣΠΥΡΙΔΩΝ ΣΠΥΡΟΥ: Σήμερα ψηφίζεται...
 ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Από τη στιγμή που δεν έχετε ψηφίσει αυτές τις συμβάσεις, πώς θα προχωρούσατε τα έργα; Αυτό είναι ένα ερώτημα στο οποίο δεν μπορείτε να απαντήσετε.
 ΑΡΙΣΤΕΙΔΗΣ ΤΣΙΠΛΑΚΟΣ: Επιτρέπετε μία διακοπή; 
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριοι συνάδελφοι, είναι γνωστό ότι αυτοί οι πόροι είχαν και έχουν κατανεμηθεί με αναπτυξιακά κριτήρια, με αυστηρές ιεραρχήσεις, σε μεγάλα έργα διευρωπαϊκών δικτύων, σε έργα και προγράμματα εθνικής εμβέλειας, σε έργα παρεμβάσεις και δράσεις περιφερειακής και νομαρχιακής σημασίας.
 Σήμερα η Ελλάδα αλλάζει. Η ζωή των Ελλήνων στα αστικά κέντρα, αλλά και στην ύπαιθρο, αλλάζει προς το καλύτερο. Είμαστε πια στη φάση της υλοποίησης και της ολοκλήρωσης χιλιάδων μικρών και μεγάλων έργων υποδομής για τη βιώσιμη και ισόρροπη ανάπτυξη, που διαφοροποιούν ριζικά το μεταπολεμικό μοντέλο ανάπτυξης και τα πρότυπα του Αθηνοκεντρισμού.
 Αυτά τα χιλιάδες έργα, μαζί με τις περιβαλλοντικές δράσεις, αποτελούν την εγγύηση για τον εκσυγχρονισμό και την ανταγωνιστικότητα της οικονομίας μας, αποτελούν την εγγύηση για την ενίσχυση των επιχειρήσεων και για τη δημιουργία νέων παραγωγικών μονάδων και επιχειρήσεων, αποτελούν την εγγύηση για τη δημιουργία δεκάδων χιλιάδων νέων θέσεων απασχόλησης, αποτελούν την εγγύηση για την προστασία του περιβάλλοντος και την ουσιαστική βελτίωση της ποιότητας ζωής.
 Αυτά τα έργα μειώνουν τις περιφερειακές και κοινωνικές ανισότητες, ενισχύοντας τη συνοχή του εθνικού μας χώρου και της κοινωνίας μας. Αυτά τα έργα, αυτά τα προγράμματα, αυτές οι δράσεις κατοχυρώνουν τη νευραλγική, γεωπολιτική και γεωοικονομική θέση της Ελλάδας, δίνοντας έμφαση στα συγκριτικά πλεονεκτήματά μας.
 Κυρίες και κύριοι συνάδελφοι, σήμερα οι αναφορές στα χιλιάδες μικρά και μεγάλα έργα είναι συγκεκριμένες, γιατί είναι ορατά παντού, γιατί μέρα με τη μέρα ολοκληρώνονται, γιατί σήμερα συντελείται μία κοσμογονία σε κάθε γωνιά της Ελλάδας.
 Αυτή τη χειροπιαστή πραγματικότητα κανείς δεν μπορεί να την αμφισβητήσει. Ακριβώς γι' αυτόν το λόγο όταν και όπου η ηγεσία της Νέας Δημοκρατίας προσπαθεί να αμφισβητήσει τα υπαρκτά έργα περιφέροντας τις μακέτες της άγνοιας και της παραπληροφόρησής της, εμείς απαντούμε με την αλήθεια των έργων και με την πραγματικότητα των έργων. Τα χιλιάδες μικρά και μεγάλα έργα υποδομής μαζί με τις ειδικές περιβαλλοντικές παρεμβάσεις αντιπροσώπευαν και αντιπροσωπεύουν τα ουσιαστικά και συμβολικά βήματα, τα μεγάλα άλματα και τα μικρά βήματα, για να μπει η κάθε περιφέρεια, ο κάθε νομός, η κάθε πόλη, ο κάθε οικισμός, για να μπει συνολικά η Ελλάδα στην τροχιά της Ευρώπης, στην τροχιά του 21ου αιώνα.
Αποτελούσε και αποτελεί σταθερή επιδίωξή μας, προτεραιότητα καιδέσμευσή μας να δημιουργήσουμε σύγχρονες υποδομές και ολοκληρωμένα δίκτυα περιβάλλοντος και αυτό φαίνεται και από τη διασφάλιση και από την κατανομή των αναγκαίων πόρων. Γιατί μόνον έτσι μπορούμε να αναδείξουμε την Ελλάδα σε μία προνομιακή ελκυστική και σύγχρονη χώρα με συγκριτικά πλεονεκτήματα, τη γεωγραφική της θέση και τους πλούσιους φυσικούς και πολιτισμικούς πόρους. Γιατί μόνο έτσι μπορούμε να διασφαλίσουμε την κοινωνική και την παραγωγική συνοχή της χώρας μας και να αναδείξουμε την πολιτισμική και την περιβαλλοντική ταυτότητά της.
 Κυρίες και κύριοι συνάδελφοι, κρίνω σκόπιμο και αναγκαίο να κάνω ειδική μνεία σε έργα και προγράμματα που ήταν όνειρα γενιών και γενιών και σήμερα αποτελούν πραγματικότητα ή μπορούν να γίνουν πραγματικότητα. Σήμερα αποτελούν τα πιο αξιόπιστα και αναμφισβήτητα δείγματα γραφήςότι η Ελλάδα αλλάζει, ότι η Ελλάδα γίνεται πιο σύγχρονη, πιο ανεπτυγμένη, πιο δημιουργική.
 Αναφέρω ενδεικτικά δεκατέσσερα συνδυασμένα έργα και προγράμματα, δεκατέσσερις συνδυασμένες παρεμβάσεις και δράσεις που αποτελούσαν και αποτελούν αιτήματα όλων των Ελλήνων καθώς και προτεραιότητες και δεσμεύσεις της Κυβέρνησης του ΠΑΣΟΚ στην κρίσιμη τετραετία 2000-2004.
 Η δυναμική προώθηση του Εθνικού Κτηματολογίου μαζί με την προώθησητου χωροταξικού και του πολεοδομικού σχεδιασμού, μαζί με την ολοκλήρωση του προγράμματος "NATURA 2000" αποτελούν τη λυδία λίθο για την παραγωγική, τη χωροταξική, την περιβαλλοντική και την οικιστική ανασυγκρότηση της Ελλάδος. 'Εχουμε αναμφισβήτητα και αξιόπιστα πειστήρια για την αλήθεια των προγραμμάτων αυτών. Η κατάρτιση του Εθνικού Κτηματολογίου σε χίλιους εκατόν πενήντα δήμους με συνολική έκταση είκοσι έξι εκατομμυρίων στρεμμάτων αποτελεί μία πραγματικότητα για πρώτη φορά μετά από εκατόν ογδόντα περίπου χρόνια από τη σύσταση του νεοελληνικού κράτους.
Η εκπόνηση και η έγκριση του εθνικού χωροταξικού σχεδίου, σεσυνδυασμό με την εφαρμογή των ολοκληρωμένων περιφερειακών χωροταξικών σχεδίων, αποτελούν για πρώτη φορά μία πυξίδα για τη βιώσιμη ανάπτυξη των πόλεων και των οικισμών μας. Το πρόγραμμα "NATURA 2000" οριοθετεί τις περιοχές των ευαίσθητων οικοσυστημάτων και σε συνδυασμό με τα διαχειριστικά σχέδια δράσης προστατεύει και αναδεικνύει τα αποθέματα της χλωρίδας και της πανίδας μας συσχετίζοντας τη διατήρηση των φυσικών μας πόρων με την οικοανάπτυξη διαφόρων περιοχών με αιχμή την ορεινή ζώνη, τη νησιώτικη ζώνη, την παράκτια ζώνη και τη ζώνη των υγροβιοτόπων.
Δεύτερον, η κατασκευή της Εγνατίας Οδού ως ολοκληρωμένο διευρωπαϊκόδίκτυο μαζί με τα πέντε λιμάνια-πύλες και τους εννέα κάθετους συνδετήριους άξονες γίνεται μέρα με τη μέρα πραγματικότητα, ανοίγοντας για τη χώρα μας ζωτικούς γεωοικονομικούς ορίζοντες και κατοχυρώνοντας την ανάπτυξη της Ηπείρου, της Μακεδονίας και της Θράκης. Αξιόπιστα δείγματα γραφής για τους εντατικούς ρυθμούς κατασκευής και εγγυήσεις για την ολοκλήρωση της Εγνατίας Οδού αποτελούν οι διασφαλισμένοι πόροι ύψους ενός τρισεκατομμυρίου, οι εκτεταμένες και εντατικές εργασίες κατά μήκος των τετρακοσίων εξήντα πέντε χιλιομέτρων, οι δημοπρατήσεις και των τελευταίων τμημάτων της Εγνατίας στα ευαίσθητα οικοσυστήματα της Πίνδου και του Νέστου τους επόμενους μήνες, η σταδιακή απόδοση σε λειτουργία αυτοτελών και μεγάλων τμημάτων -μέχρι το τέλος του έτους -θα αποδοθούν διακόσια περίπου χιλιόμετρα και σταδιακά θα συνεχίζεται και η απόδοση, παράδοση σε λειτουργία και άλλων αυτοτελών τμημάτων- η κατασκευή και η ολοκλήρωση των εννέα καθέτων αξόνων και των πέντε λιμανιών της Εγνατίας.
 Τρίτον, η ολοκλήρωση του οδικού άξονα Πατρών-Αθηνών-Θεσσαλονίκης του ΠΑΘΕ, με αιχμή τη ζεύξη του Μαλιακού, το τμήμα Πάτρα-Κόρινθος, τις παρακάμψεις του Αγίου Κωνσταντίνου και των Καμένων Βούρλων, τις σήραγγες της Κακιάς Σκάλας και των Τεμπών, δεν αποτελούν υπόσχεση αλλά μία πραγματικότητα.
 Ο ΠΑΘΕ, αυτός ο οδικός άξονας που αποτελεί τη σπονδυλική στήλη του οδικού μας συστήματος, αποτελεί μια πραγματικότητα, γιατί συνδέεται με την παράδοση και τη λειτουργία αυτοτελών τμημάτων τετρακοσίων χιλιομέτρων τα τελευταία χρόνια, με την διασφάλιση των απαιτούμενων πόρων, με τη συνολική κατασκευή μήκους εκατό χιλιομέτρων, με την κατασκευή όλων των παράπλευρων δικτύων και με τη κατασκευή του λιμανιού της Πάτρας. Τέταρτον, η ολοκλήρωση της ζεύξης Ακτίου-Πρέβεζας και οι εντατικοίρυθμοί υλοποίησης της ζεύξης Ρίου-Αντιρρίου, σε συνδυασμό με την κατασκευή των παρακάμψεων του Αγρινίου και της 'Αρτας και με την προώθηση του δυτικού άξονα και της Ιωνίας οδού αποτελούν μια πραγματικότητα.
 Η πιο πειστική απάντηση για όλους τους δύσπιστους και για όλους όσους μεμψιμοιρούν είναι η αλήθεια των έργων αυτών. Η υποθαλάσσια ζεύξη του Ακτίου-Πρέβεζας έχει κατασκευαστεί κατά 98% και μέσα στους επόμενους μήνες παραδίδεται σε λειτουργία.
 Οι εργασίες για την κατασκευή της ζεύξης Ρίου-Αντιρρίου προχωρούν με εντατικούς ρυθμούς και βρίσκονται μπροστά από το χρονοδιάγραμμα της σύμβασης, γιατί είναι συγχρηματοδοτούμενο αυτό το έργο, έτσι ώστε μέσα στο 2004 το όνειρο του Χαρίλαου Τρικούπη να γίνει πραγματικότητα.
 Η διασφάλιση των απαιτούμενων πόρων για την κατασκευή και ολοκλήρωση του δυτικού άξονα από την Καλαμάτα και κυρίως από τον Πύργο έως τα Ιωάννινα και την Κακαβιά είναι μια πραγματικότητα στα πλαίσια του Γ' Κοινοτικού Πλαισίου Στήριξης.
 Πέμπτον, η ολοκλήρωση και η έγκαιρη λειτουργία του νέου διεθνούς αεροδρομίου Αθηνών, σε συνδυασμό με τα έργα βελτίωσης, εκσυγχρονισμού και επέκτασης των αεροδρομίων της Θεσσαλονίκης και του Ηρακλείου, καθιστούν την Ελλάδα μια χώρα με δεσπόζουσα και νευραλγική θέση στα δίκτυα των διεθνών αερομεταφορών.
 Το νέο διεθνές αεροδρόμιο, ένα από τα μεγαλύτερα έργα στην Ευρώπη, έχει κατασκευαστεί κατά 95%, με τη συμμετοχή οκτώ χιλιάδων επιστημόνων, τεχνικών και εργαζομένων. Το Μάιο και Ιούνιο αρχίζουν οι πρώτεςδοκιμαστικές λειτουργίες. Η 1η Μαρτίου του 2001 αποτελεί την ημέρα, το χρονικό ορόσημο της επίσημης λειτουργίας του νέου αεροδρομίου που θα δημιουργήσει εντός και εκτός του χώρου του είκοσι μία χιλιάδες θέσεις εργασίας.
'Εκτον, η κατασκευή της Αττικής Οδού, σε συνδυασμό με τις υποδομέςτου προαστιακού σιδηροδρόμου είναι εντατική και τα έργα ορατά σε όλο το μήκος της από την Ελευσίνα μέχρι το Σταυρό και τα Σπάτα, όπως και στην περιφερειακή λεωφόρο του Υμηττού. Σταδιακά θα παραδίδονται σε χρήση και λειτουργία αυτοτελή τμήματα της οδικής οδού...
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Υπουργού) Μια ανοχή παρακαλώ, κύριε Πρόεδρε. Το Υπουργείο είναι πολυσχιδές έχει μεγάλα και πολλά προγράμματα και αναλαμβάνει κάθε χρόνο περίπου το 30% με 35% του προγράμματος δημοσίων επενδύσεων.
(Στο σημείο αυτό την Προεδρική 'Εδρα καταλαμβάνει ο Πρόεδρος τηςΒουλής κ. ΑΠΟΣΤΟΛΟΣ ΚΑΚΛΑΜΑΝΗΣ) Σταδιακά θα παραδίδονται σε χρήση και λειτουργία αυτοτελή τμήματα της Αττικής Οδού, με πρώτο το τμήμα από τη Μεταμόρφωση στην Εθνική Οδό μαζί με τον ανισόπεδο κόμβο της στο τέλος του χρόνου και το τμήμα Σταυρός-Παλλήνη-Σπάτα το Φεβρουάριο του 2001, ένα μήνα δηλαδή πριν από τη λειτουργία του νέου αεροδρομίου.
 'Εβδομο, το Αττικό Μετρό με τη λειτουργία του ως άρτιο, σύγχρονο, ασφαλές, αξιόπιστο και ταχύτατο μέσο, μαζί με τις επεκτάσεις του, σε συνδυασμό και με τα άλλα μέσα σταθερής τροχιάς και σε συνδυασμό ακόμα με την ανανέωση και τον εκσυγχρονισμό των μέσων μαζικής μεταφοράς αποτελεί πια μια ελπιδοφόρα λύση, μια λυτρωτική λύση για την αναβάθμιση τρισήμισι εκατομμυρίων ανθρώπων.
Οι επεκτάσεις προωθούνται. Τον Οκτώβριο θα λειτουργεί η γραμμήΣύνταγμα-Δάφνη, έχει αναδειχθεί ο ανάδοχος για το τμήμα Σεπόλια-Περιστέρι, το φθινόπωρο δημοπρατείται το τμήμα Μοναστηράκι-Αιγάλεω και μέσα στους επόμενους μήνες....
 ΠΡΟΕΔΡΟΣ (Απόστολος Κακλαμάνης): Στη Β' Περιφέρεια φθάσατε και πρέπει να κλείσετε.
 ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): ...ολοκληρώνονται οι μελέτες και προωθούνται οι δημοπρατήσεις για το τμήμα από τη Δάφνη στην Ηλιούπολη, από την Εθνική 'Αμυνα στο Χολαργό, στην Αγία Παρασκευή, στα Σπάτα.
ΠΡΟΕΔΡΟΣ (Απόστολος Κακλαμάνης): Καταστρέψτε το λόγο σας, όπωςέλεγαν οι αρχαίοι, δηλαδή κλείστε.
 ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Υπάρχουν συγκεκριμένες αναφορές, κύριε Πρόεδρε και κύριοι συνάδελφοι, για το μετρό της Θεσσαλονίκης, για την υποθαλάσσια αρτηρία και για την περιφερειακή λεωφόρο στη Θεσσαλονίκη, έτσι ώστε και αυτή η μητροπολιτική περιοχή να αναβαθμιστεί μαζί με την ποιότητα ζωής των κατοίκων της.
ΠΡΟΕΔΡΟΣ (Απόστολος Κακλαμάνης): Κύριε Υπουργέ, πρέπει να κλείσετε. 
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Τελειώνω, κύριε Πρόεδρε.
 Επίσης, υπάρχουν συγκεκριμένα σχέδια και προγράμματα για τα εγγειοβελτιωτικά έργα με αιχμή τα έργα στη Θεσσαλία, στον Αχελώο, στο Σμόκοβο και την Κάρλα. Υπάρχουν εκτενείς αναφορές και ολοκληρωμένα σχέδια για τα δίκτυα ύδρευσης, αποχέτευσης, βιολογικών καθαρισμών, σε συνδυασμό με τις υποδομές, για την αντιπλημμυρική προστασία και την εναλλακτική διαχείριση των απορριμμάτων.
 Τελειώνω, κύριε Πρόεδρε, με αναφορά στις αναπλάσεις που έχουν γίνει στα δυο μητροπολιτικά κέντρα της Αττικής και της Θεσσαλονίκης και σε εκατοντάδες αστικά κέντρα και παραδοσιακούς οικισμούς.
 Κύριοι συνάδελφοι, όλα αυτά τα έργα, αντιστοιχούν σ' ένα τεράστιο παζλ, στο παζλ που απεικονίζει το πρόσωπο της σύγχρονης και ισχυρής Ελλάδας, το πρόσωπο της Ελλάδας του μέλλοντός μας. Ακριβώς γι' αυτόν το λόγο οι προγραμματικές δηλώσεις της Κυβερνήσεως μαζί με τους διασφαλισμένους πόρους αποτελούν μια εγγύηση γι' αυτήν την Ελλάδα της ανάπτυξης, της ευημερίας, την  Ελλάδα που αξίζει στους  'Ελληνες.  Ευχαριστώ.
( Χειροκροτήματα από την πτέρυγα του ΠΑΣΟΚ )ΠΡΟΕΔΡΟΣ (Απόστολος Κακλαμάνης): Η κ. Αλέκα Παπαρήγα, Πρόεδρος τηςΚοινοβουλευτικής Ομάδας του Κομμουνιστικού Κόμματος Ελλάδας, έχει το λόγο.
 ΑΛΕΞΑΝΔΡΑ ΠΑΠΑΡΗΓΑ (Πρόεδρος της Κεντρικής Επιτροπής του Κ.Κ.Ε.): Κύριε Λαλιώτη, είκοσι τρία λεπτά μιλήσατε απ'αυτό το Βήμα, βεβαίως, Υπουργός είστε, θα μιλήσετε. Περίμενα να ακούσω να κάνετε έναν απολογισμό, έστω δύο λεπτών, τι γίνεται με την αποκατάσταση των σεισμοπαθών. Αυτό δεν είναι πρόβλημα;
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Αν μου δίνατε ένα λεπτό, θα το έκανα.
 ΑΛΕΞΑΝΔΡΑ ΠΑΠΑΡΗΓΑ (Πρόεδρος της Κεντρικής Επιτροπής του Κ.Κ.Ε.) Οφείλατε να ξεκινήσετε απ' αυτό το ζήτημα. Είναι ένα τεράστιο πρόβλημα, το οποίο κρύψατε μέσα στα παραπήγματα, στα προκατασκευασμένα, αλλά το κυρίως πρόβλημα είναι να ξανααποκτήσουν τα σπίτια τους οι άνθρωποι, να επιδιορθώσουν τα σπίτια τους και να είναι σύγχρονα και να ξεκινήσει επιτέλους, η αντισεισμική θωράκιση και ο έλεγχος στα μεγάλα αστικά κέντρα, εκεί που υπάρχει πιθανότητα να ξαναέχουμε σεισμούς.
 Είναι πολύ γνωστά και πολύ συζητημένα ζητήματα, αλλά βλέπω ότι δεν νιώθετε την ανάγκη, τουλάχιστον εσείς, μέσα στις προγραμματικές δηλώσεις να πείτε πέντε κουβέντες.
ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Μου επιτρέπετε, κυρία Παπαρήγα; 
ΑΛΕΞΑΝΔΡΑ ΠΑΠΑΡΗΓΑ (Πρόεδρος της Κεντρικής Επιτροπής του Κ.Κ.Ε.): 'Οχι, γιατί θέλω να μιλήσω δέκα λεπτά και υπάρχουν άλλοι συνάδελφοι που θέλουν να μιλήσουν.
 Θα ήθελα να βάλω ένα ερώτημα. Δεν ξέρω αν ο Πρωθυπουργός θα απαντήσει, όχι αν θα μπορέσει να απαντήσει, αλλά αν θα θελήσει να απαντήσει. Η λέξη που εδώ ακούστηκε πάρα πολλές φορές ήταν η λέξη "ανταγωνιστικότητα". Να γίνει ανταγωνιστική η Ελλάδα, να γίνει ανταγωνιστική η ελληνική κοινωνία, να γίνουν ανταγωνιστικές οι ελληνικές επιχειρήσεις. Ανεξάρτητα πώς σκεπτόμαστε ο καθένας για την κοινωνία και το πολιτικό σύστημα που ζούμε, ξέρουμε πάρα πολύ καλά ότι ανταγωνιστικότητα σημαίνει κέρδη και βασικός πυλώνας της ανταγωνιστικότητας είναι να στοιχίζει όσο γίνεται λιγότερο το ανθρώπινο εργατικό δυναμικό. Εξ ου και γίνεται συνεχής συζήτηση για τη μείωση του λεγόμενου κόστους εργασίας. 'Ηθελα, λοιπόν, να υποβάλω την εξής ερώτηση στον Πρωθυπουργό, όχι σαν μια γενική θέση, αλλά σαν μια προσπάθεια να απαντήσει με ποιες συγκεκριμένες πολιτικές και με ποιους μηχανισμούς μπορούν να εξασφαλίσουν αυτό που λέει η Κυβέρνηση, ότι μπορεί να προχωρήσει η ανταγωνιστικότητα και, μάλιστα, η Ελλάδα να γίνει σε παγκόσμιο επίπεδο μια χώρα πρώτης γραμμής και ταυτόχρονα να ασκηθεί κοινωνική πολιτική. Και αυτή η ανταγωνιστικότητα να έχει κοινωνικό πρόσωπο. Και λέω πάρα πολύ συγκεκριμένα. Ο κυρίαρχος του παιχνιδιού σήμερα στην  Ελλάδα, εκτός βέβαια από το ελληνικό κράτος και την Κυβέρνηση, είναι το πανίσχυρο, το μεγάλο ιδιωτικό κεφάλαιο. Αυτό αποφασίζει πού θα κάνει επενδύσεις, σε ποιους τομείς, με ποιους όρους, εάν θα κάνει επενδύσεις στην Ελλάδα ή αν θα βγάλει τα κεφάλαιά του έξω. Θα ήθελα να ξέρω με ποιους μηχανισμούς συγκεκριμένους η ελληνική Κυβέρνηση θα ζητήσει από τις μεγάλες καπιταλιστικές επιχειρήσεις, από τους μονοπωλιακούς ομίλους, που είναι και ελληνικής συμμετοχής και μη ελληνικής, πώς θα εξασφαλίσει να διαθέσουν δαπάνες για τη βελτίωση της ζωής των εργαζομένων. Δεν λέω για την αποκατάσταση των ζημιών που έχουν υποστεί, αλλά γι' αυτόν τον τόσο γενικό και θολό όρο για τη βελτίωση της ζωής των εργαζομένων. Πώς θα γίνει; Παραδείγματος χάρη, ασφαλιστικές εισφορές. Θα αυξηθούν από την πλευρά της εργοδοσίας ή θα μειωθούν στο 50% που εκείνη ζητάει; Και αν η πανίσχυρη εργοδοσία, που  όπως λέει η Κυβέρνηση μέσα στην ελευθερία της αγοράς, δεν μπορεί να υποχρεωθεί να πράξει αλλιώς, τι θα κάνει η Κυβέρνηση; Θα αναπληρώσει αυτά που η εργοδοσία δεν θα δώσει;Θα θέλαμε πραγματικά να δούμε τους μηχανισμούς συγκέντρωσης τωνκοινωνικών πόρων, ούτως ώστε η λεγόμενη ανταγωνιστικότητα να αποκτήσει κοινωνικό πρόσωπο. Πώς θα το κάνει; Στην τελευταία Σύνοδο της Λισαβόνας η Κομισιόν υπέβαλε ένα κείμενο εργασίας στους Πρωθυπουργούς και ανέφερε ως πόρισμα πια ότι αποτελούν "καρκινώματα" για την ανταγωνιστικότητα της ευρωπαϊκής οικονομίας τα ποσά που διατίθενται για ιατροφαρμακευτική περίθαλψη, για συνταξιοδότηση και για διάφορες άλλες κοινωνικές δαπάνες. Και αυτά τα ονόμασε "καρκινώματα".   Βεβαίως το τελικό κείμενο της Λισαβόνας δεν μετέφερε τον όρο "καρκινώματα" και πολύ περισσότερο αυτός ο όρος δεν επαναλήφθηκε στις διάφορες συνεντεύξεις τύπου. 'Ομως η λογική και η φιλοσοφία ότι το κόστος εργασίας -που το θέτω εγώ εντός εισαγωγικών- ανεβαίνει όταν διατίθενται ποσά για την κοινωνική ασφάλιση κλπ., σαν νοοτροπία υπάρχει και θα θέλαμε να ακούσουμε τον Πρωθυπουργό τι θα κάνει απέναντι σ' αυτήν την πραγματικότητα. Ας κάνουμε μία παραχώρηση και ας πούμε ότι η Κυβέρνηση θέλει να ασκήσει κοινωνική πολιτική. Να μας πει πώς θα την ασκήσει.
Ο κρατικός προϋπολογισμός, όσον αφορά το σκέλος των κοινωνικώνδαπανών, θα γίνεται όλο και μικρότερος. Ας πούμε πιο συγκεκριμένα όσον αφορά το σύστημα της κοινωνικής ασφάλισης, που δεν είναι απλώς ασφάλισης, είναι υγείας, είναι συνταξιοδότησης και γενικότερα κοινωνικής πολιτικής. Ο νέος Υπουργός Εργασίας είπε ότι βεβαίως δεν βρίσκεται το σύστημα σεκατάστασης άμεσης ανάγκης, ωστόσο δεν έχει βιωσιμότητα. Κατ' αρχήν θα θέλαμε να ακούσουμε, γιατί δεν είναι βιώσιμο ένα σύστημα το οποίο στηρίχθηκε στην τριμερή χρηματοδότηση κράτος-εργοδοσία-εργαζόμενοι.
Εμείς θεωρούμε ότι είναι ξεπερασμένο αυτό το σύστημα, αλλά όχι ότιδεν είναι βιώσιμο. Είναι ξεπερασμένο με την έννοια ότι δεν ανταποκρίνεται στην υπερεκμετάλλευση που δέχονται οι εργαζόμενοι, είναι αναντίστοιχο με τις ασφαλιστικές εισφορές που καταθέτουν οι εργαζόμενοι και είναι πίσω από τις σύγχρονες ανάγκες. Γιατί, εν πάση περιπτώσει, οι νέες ιδέες δεν εμφανίζονται μόνο στην ανταγωνιστικότητα, αλλά εμφανίζονται και όσον αφορά την ανθρώπινη ζωή και το τι αντικατοπτρίζει σήμερα ο όρος σύγχρονες ανθρώπινες ανάγκες. Γιατί δεν είναι βιώσιμο; Γιατί χρεοκόπησε;'Αλλωστε χρόνια ολόκληρα πριν εγώ γίνω Βουλευτής, η κοινοβουλευτικήομάδα του κόμματος έβαζε το ζήτημα από το 1982 της δέσμευσης και της κατασπατάλησης των αποθεματικών των ασφαλιστικών ταμείων. Αν δεν κάνω λάθος το 1982 δεσμεύτηκαν τα αποθεματικά των ταμείων, τα οποία μέχρι τότε ήταν στην Τράπεζα της Ελλάδας, άτοκα στην αρχή και στη συνέχεια με ένα ελάχιστο επιτόκιο κάπου 4%.
 Με τους μετριότερους υπολογισμούς μόνο για το ΙΚΑ η δέσμευση αφορούσε δύο δισεκατομμύρια. Αν το ΙΚΑ όλα αυτά τα χρόνια τα είχε στην τράπεζα, που δεν λέω ότι τα αποθεματικά είναι για να βρίσκονται στις τράπεζες, να τοκίζονται, η περιουσία θα ήταν πολύ περισσότερη. Αυτά όμως δεσμεύτηκαν και δεν αξιοποιήθηκαν, όπως έλεγε η Κυβέρνηση. Από το τέλος της δεκαετίας του 1980 έχουμε ελλείμματα. Χρωστάει, λοιπόν η Κυβέρνηση -γιατί πρόκειται για την ίδια κυβέρνηση- όλη αυτήν την επιστροφή των αποθεματικών και μάλιστα με την υπεραξία που θα μπορούσαν να πάρουν.
 Χρωστά το κράτος, η Κυβέρνηση το μερίδιό της από την τριμερή χρηματοδότηση που την κατέβαλε για να μειώσει τις απώλειες που είχε ο νόμος της Νέας Δημοκρατίας, ο νόμος Σιούφα, που έγινε την περίοδο 1990-1993, που βεβαίως τον πολέμησε το ΠΑΣΟΚ, αλλά τον άφησε και είπε ότι θα δώσει μία πρόσθετη κάλυψη. Δεν την έδωσε.
Χρωστάει το κράτος, η Κυβέρνηση ως εργοδότης στα ασφαλιστικά ταμείατις υποχρεώσεις της που είχε για τις προβληματικές.
 Και δεν δίνει τίποτε από αυτά. Και λέγει ότι δεν είναι βιώσιμο το ασφαλιστικό σύστημα. Γιατί δεν επιστρέφετε τα λεφτά που χρωστάτε; Από εκεί και πέρα ελάτε να συζητήσουμε αν το σημερινό ασφαλιστικό σύστημα είναι βιώσιμο ή όχι και τι μπορεί να γίνει. 'Οχι να βάζετε τα ασφαλιστικά ταμεία στο χρηματιστήριο. Εμείς θεωρούμε ύποπτο το γεγονός ότι λέγεται ότι θα γίνει αναδόμηση, εκσυγχρονισμός των ασφαλιστικών ταμείων και δεν αναφέρεται η φιλοσοφία. Γενικό πλαίσιο υπάρχει.
 Τέλος, ένα σχόλιο με την ευκαιρία της ομιλίας του Υπουργού Εξωτερικών, του κ. Παπανδρέου, ο οποίος είπε ότι με το τέλος του ψυχρού πολέμου η Ελλάδα βρήκε το φυσικό της χώρο. Βεβαίως, δεν μπορούσε μέχρι το 1990 να κάνει η Ελλάδα ό,τι ήθελε στα Βαλκάνια, γιατί, εν πάση περιπτώσει, εκεί υπήρχε προστασία και των συνόρων και της αυτοτέλειας των κρατών.
 Ζήσαμε την περίφημη συνάντηση της σερβικής αντιπολίτευσης, πολιτικοί παράγοντες, εκκλησιαστικοί παράγοντες. Βεβαίως προκαλεί και η προσφώνηση του κ. Ρόντου και η τοποθέτηση του Αρχιεπισκόπου, ο οποίος απέδειξε για άλλη μια φορά ότι η ελληνοσερβική φιλία γι' αυτόν δεν είναι υπεράνω πολιτικής, έχει συγκεκριμένο στόχο. Εδώ όμως το πρόβλημα δεν είναι μόνοότι ενθαρρύνθηκαν οι απόψεις για ανεξαρτητοποίηση του Κοσόβου. Εδώ έγινε και κάτι πολύ σοβαρό. Συζητήθηκε καθαρά και η διαδικασία ανατροπής της κυβέρνησης Μιλόσεβιτς. Και, εν πάση περιπτώσει, εμείς δεν είμαστε ούτε απόλυτοι υπερασπιστές της κυβέρνησης Μιλόσεβιτς ούτε και καμιάς κυβέρνησης δίπλα μας. Το θέμα όμως είναι άλλο, ότι η ελληνική Κυβέρνηση για πρώτη φορά ανοικτά προσχώρησε σε μία τέτοια διαδικασία. Και ας μην πει ο Πρωθυπουργός ή ο Υπουργός των Εξωτερικών ότι ήταν μία συνάντηση κοσμική στην ελεύθερη Ελλάδα, όπου κανείς μπορεί να έλθει και να συζητήσει οτιδήποτε. Ξέρουμε πολύ καλά ότι αυτή η συνάντηση έγινε με προετοιμασία που προηγήθηκε πριν τρεις μήνες και έχει σχέση με προετοιμασία και του Υπουργείου Εξωτερικών και του State Department, 'Ηταν προετοιμασμένη και μεθοδευμένη η συνάντηση μ' αυτόν το συγκεκριμένο στόχο.  Βεβαίως, έγινε αυτή η ακατάλληλη προσφώνηση του στελέχους του Υπουργείου Εξωτερικών. Ο κ.  Παπανδρέου δεν μπόρεσε να πάρει ανοικτά μέρος στη διαδικασία και φρόντισε να κάνει ορισμένες επίσημες μεν, αλλά κάπως πιο προσεκτικές κινήσεις. Το θέμα είναι πάρα πολύ σοβαρό και να μας εξηγήσει η ελληνική Κυβέρνηση αν εκτός των άλλων υποχρεώσεων που έχει αναλάβει, είναι να παίξει το ρόλο του πολιορκητικού κριού στην ανατροπή της κυβέρνησης Μιλόσεβιτς.
 Αν αυτά είναι τα νέα ήθη και οι νέες ιδέες της νέας τάξης πραγμάτων, πρέπει να σας πούμε ότι εμείς τέτοιο ρόλο για την Ελλάδα δεν τον θέλουμε. Και νομίζω ότι εδώ δεν είναι μια στενή κομματική άποψη. Εκφράζει ευρύτερατον ελληνικό λαό ή ένα μέρος του. Και όταν εμείς θέλουμε ισχυρή Ελλάδα,την εννοούμε, ισχυρή Ελλάδα να αντιστέκεται έστω, εν πάση περιπτώσει, και κάπου κάπου είτε στις ΗΠΑ είτε στην Ευρωπαϊκή 'Ενωση και στο ΝΑΤΟ. Εμείς θέλουμε καθολική αντίσταση, αλλά τουλάχιστον να δείξει την ισχύ της, να λέει και κανένα "όχι" επιτέλους στο 2000. Ούτε ένα "όχι" δεν είπε. Και αυτό το ρόλο δεν παίζετε, το ρόλο έστω της χώρας εκείνης που δεν δέχεται να παίξει βρώμικο ρόλο στην ανατροπή της κυβέρνησης Μιλόσεβιτς, που ξέρετε ότι η ανατροπή είναι προανάκρουσμα για πλήρη διάλυση της Γιουγκοσλαβίας.  Ευχαριστώ.
 ΠΡΟΕΔΡΟΣ (Απόστολος Κακλαμάνης): Το λόγο έχει ο Υπουργός Περιβάλλοντος, Χωροταξίας και Δημοσίων 'Εργων κ. Λαλιώτης.
 ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας καιΔημοσίων 'Εργων): Κύριε Πρόεδρε, κύριοι συνάδελφοι, εάν υπήρχε μια ανοχή χρόνου η απορία που διατύπωσε η κ. Παπαρήγα, θα είχε καλυφθεί απολύτως, γιατί στις προγραμματικές προτεραιότητες και δεσμεύσεις του ΥΠΕΧΩΔΕ, αλλά και των άλλων συναρμόδιων Υπουργείων είναι η στεγαστική αποκατάσταση των σεισμοπλήκτων, σε συνδυασμό με την παραγωγική, την χωροταξική και τη οικιστική ανασυγκρότηση των σεισμόπληκτων περιοχών.
 'Εχουν γίνει σημαντικά βήματα και για την έγκαιρη αποκατάσταση των σεισμοπλήκτων για το μεταβατικό διάστημα από τη στέγασή τους σε ενοίκιο ή σε στέγασή τους σε φιλικά σπίτια ή σε οργανωμένους οικισμούς με λυόμενα σπίτια μέχρι την αποκατάσταση των δικών τους σπιτιών είτε επισκευάζοντας είτε ανακατασκευάζοντας τα σπίτια τους.
Κυρία Παπαρήγα, πιστεύω ότι δεν έχετε εσείς την αποκλειστικήευαισθησία για τα δίκια του λαού ή για τα δίκαια αιτήματα των σεισμοπλήκτων. 'Εχουμε πάει στις σεισμόπληκτες περιοχές περισσότερες φορές σας πληροφορώ απ' ό,τι έχετε πάει εσείς και γνωρίζουμε. Και η παρουσία μας δεν είναι παρουσία λόγων, είναι παρουσία συνδεδεμένη με έργα. Αν θέλετε μπορούμε να πάμε στις σεισμόπληκτες περιοχές, μπορούμε να πάμε στα 'Ανω Λιόσια, να δείτε ότι χτίζεται μια άλλη πόλη. Αν θέλετε να πάμε ως κοινοβουλευτική αντιπροσωπεία και να μιλήσουμε και με τους φορείς της Τοπικής και Νομαρχιακής Αυτοδιοίκησης, να δείτε ότι αυτά που λέμε είναι μια πραγματικότητα. 'Οπως πραγματικότητα ήταν και είναι η στεγαστική αποκατάσταση και η οικιστική και παραγωγική ανασυγκρότηση και των σεισμοπλήκτων περιοχών των Γρεβενών και της Κοζάνης, αλλά και της Φωκίδας ή και της Αιγιάλιας. Αν θέλετε να πάμε σ' αυτούς τους νομούς, αν θέλετε να πάμε στην Αττική, αν θέλετε να πάμε στα 'Ανω Λιόσια, όποτε θέλετε.
ΠΡΟΕΔΡΟΣ (Απόστολος Κακλαμάνης): Ο κ. Στρατάκης έχει το λόγο.
 ΕΜΜΑΝΟΥΗΛ ΣΤΡΑΤΑΚΗΣ: Κύριε Πρόεδρε, κυρίες και κύριοι συνάδελφοι, είναι γεγονός ότι μετά τις προγραμματικές δηλώσεις του Πρωθυπουργού καιτης Κυβέρνησης, ένας άνεμος αξιοπιστίας για την πολιτική και τους πολιτικούς πνέει στην ελληνική κοινωνία, γιατί οι προεκλογικές εξαγγελίες δεν ήταν υποσχέσεις χωρίς αντίκρισμα, αλλά ήταν δεσμεύσεις που εντάχθηκαν στο πρόγραμμα δράσης της Κυβέρνησης και από αύριο θα αρχίσει η υλοποίησή τους, ως συνέχεια του προηγούμενου έργου της, για το οποίο ο λαός την έκρινε θετικά.
Δεν θα κάνω καμιά ιδιαίτερη αναφορά στο γενικό πλαίσιο που έχειτεθεί, γιατί πιστεύω ότι αξιόπιστα εκφράζει τις προγραμματικές μας θέσεις και καλύπτει τις δεσμεύσεις μας, πρώτον, για αποτελεσματικότερες δομές οργάνωσης και λειτουργίας του κράτους και των φορέων του, με στόχο τη παραπέρα ανάπτυξη στο ανταγωνιστικό περιβάλλον που ζούμε, δεύτερον, για μια ανάπτυξη που θα συμβάλει στην επίλυση μείζονος σημασίας προβλημάτων, όπως η ανεργία, αλλά και θα δώσει τη δυνατότητα να κερδίσουμε μερίδια αγοράς που μας ανήκουν και που δεν έχουμε καταφέρει μέχρι σήμερα να τα κατακτήσουμε. Τρίτον, για μια Ελλάδα ισχυρή, που θα συμμετέχει στα κέντρα λήψης αποφάσεων, για να επηρεάζει τις εξελίξεις και να μην είμαστε ως χώρα στο περιθώριο των αποφάσεων που διαμορφώνουν σήμερα το νέο σκηνικό σε παγκόσμιο επίπεδο. Και, τέταρτον, για μια Ελλάδα που θα διδάσκει τη δημοκρατία και τη λειτουργία των δημοκρατικών θεσμών και οι πολίτες της δεν θα διστάζουν να συγχαίρουν τους αντιπάλους, όταν κερδίζουν και να τους επιβραβεύουν, γιατί θα τους θεωρούν αντιπάλους και όχι εχθρούς. Και ο νοών νοείτω.
 Στόχος μας, όπως είπε ο κύριος Πρωθυπουργός, θα είναι ένα μοντέλο ανάπτυξης με κοινωνικό χαρακτήρα και όχι ανάπτυξης για την ανάπτυξη αλλά για τον άνθρωπο και την κοινωνία, με τη δημιουργία ενός σύγχρονου κοινωνικού κράτους, που θα ακυρώνει στη πράξη όλες εκείνες τις αδικίες που δημιουργεί το σύστημα και οι νόμοι της αγοράς. Αυτό σημαίνει ότι με πολλή προσοχή θα στραφούμε, Κυβέρνηση και κοινοβουλευτική ομάδα, σε όλες εκείνες τις αδύναμες κοινωνικές ομάδες, αγρότες, εργαζόμενους, συνταξιούχους που το σύστημα πιέζει ακόμη περισσότερο, γιατί έτσι θα επιβεβαιώσουμε την ιδεολογική μας ταυτότητα, αλλά και θα διασφαλίσουμε την κοινωνική ειρήνη μέσα στα πλαίσια ισόρροπης ανάπτυξης, που θα δίνει μια θετική προοπτική στην πορεία της χώρας και του λαού μας.
 Με αυτόν τον τρόπο, αγαπητοί συνάδελφοι, θα αποτρέψουμε ένα παράδοξο που θέλησε να δημιουργήσει η συντηρητική παράταξη, να γίνει δηλαδή ο εκφραστής των αδύναμων, όταν είναι γνωστό ότι το ίδιο το σύστημα του οποίου είναι θιασώτες δημιουργεί αυτούς τους αδύναμους.
 Νιώθω πολύ περήφανος και είμαι ευχαριστημένος που η περιοχή μου και ο Νομός του Ηρακλείου συνέβαλαν στην αποτροπή αυτού του παράδοξου και ιδιαίτερα γιατί δεν κατάφεραν να ξεγελάσουν τους αγρότες με όσα ψευδή για τις τιμές των αγροτικών προϊόντων ισχυρίζονταν, αλλά και με τα αποσπασματικά μέτρα για τη μείωση του κόστους της παραγωγής.
Θα σταθώ όμως σε αυτό που ο Αρχηγός της Αξιωματικής Αντιπολίτευσηςισχυρίστηκε, ότι δηλαδή η Κυβέρνηση αρνείται να δώσει στους συνταξιούχους αγρότες το ΕΚΑΣ όταν είναι γνωστό ότι όχι μόνο θα το δίνει μέσα στην τετραετία, αλλά ανά χρόνο θα δίνει περίπου δέκα χιλιάδες δραχμές κατά μέσο όρο για να καλύψει τη διαφορά στις συντάξεις μεταξύ νέων και παλαιών συνταξιούχων αφού στα δύο χρόνια εφαρμογής του νέου συστήματος είναι γνωστό -και αυτό βέβαια είναι γνωστό ότι το πολέμησε στην αρχή η Νέα Δημοκρατία- ότι οι αγρότες παίρνουν σύνταξη φέτος της τάξης των εκατό χιλιάδων δραχμών περίπου. Και δεν δίνονται ως προεκλογική παροχή, για να τους ξεγελάσουμε, όπως επεδίωξε η Νέα Δημοκρατία, αλλά ακριβώς για να υπάρξει αυτή η ισορροπία.
 Και έχουμε δει τη Νέα Δημοκρατία να προσπαθεί να εκφράσει διαφορετικές θέσεις και πότε να ταυτίζεται με το Κομμουνιστικό Κόμμα σε ό,τι αφορά στις τιμές και πότε με τον άκρατο νεοφιλελευθερισμό. Αυτό είναι επίσης παράδοξο και θα πρέπει να προβληματίσει.
Οι απόψεις όμως, αγαπητοί συνάδελφοι της Νέας Δημοκρατίας, παραμένουνμόνο στο επίπεδο της διαπίστωσης χωρίς καμία πρόταση επί της ουσίας και μόνο αποσπασματικά μέτρα προτείνουν, χωρίς πολλές φορές ούτε εφαρμόσιμα να είναι, αλλά ούτε και το  στόχο για τον οποίον προτείνονταινα εξυπηρετούν.
 Δεν θέλω να κάνω καμία ιδιαίτερη αναφορά για τα πανωτόκια. Νομίζω ότι υπάρχει μια παροιμία που λέει ότι ο ένοχος επιστρέφει πάντα στον τόπο τουεγκλήματος. Υπάρχει όμως μια σημαντική  δέσμευση που μόνο γι' αυτή θα έπρεπε να πάρει ψήφο εμπιστοσύνης η Κυβέρνηση και αυτό γιατί δεσμεύεται ότι το 80% του Γ' Κοινοτικού Πλαισίου Στήριξης θα αξιοποιηθεί στην περιφέρεια. Και ίσως είναι ο μόνος τρόπος για να υπάρξει ακόμη μεγαλύτερη ανάπτυξη, η οποία θα φέρει αύξηση του Ακαθάριστου Εθνικού Προϊόντος και πόρους για να καλυφθούν σε μόνιμη βάση οι ανάγκες και τα κόστη του κοινωνικού κράτους.
 Η ανάπτυξη αυτής της μορφής, κυρίες και κύριοι συνάδελφοι, πρέπει να αξιοποιεί σε κάθε περίπτωση τα συγκριτικά πλεονεκτήματα για να έχει συνέχεια και να είναι αποτελεσματική γιατί υπάρχουν τομείς, όπως ο τουριστικός που είναι σήμερα η μεγαλύτερη βιομηχανία της χώρας μας, που διαθέτουν τα δύσκολα ως δώρα της φύσης και της ιστορικής μας πορείας ως χώρας και δεν έχουμε τα εύκολα που εμείς πρέπει να δημιουργήσουμε.
 Αυτοί οι τομείς, ο αγροτικός και ο τουριστικός, αγαπητοί συνάδελφοι, χρειάζονται υποδομές για να αποδώσουν περισσότερο. Και δεν έγινε αυτό τουλάχιστον για την Κρήτη όπως είναι γνωστό με το Β' ΚοινοτικόΠλαίσιο Στήριξης το οποίο αξιοποιήθηκε για τα αναγκαία μεγάλα έργα για να μπορεί η χώρα μας να ενταχθεί στον χώρο των αναπτυγμένων χωρών με αποτέλεσμα ορισμένες περιοχές, όπως και η Κρήτη, να μην επωφεληθούν ως νησιωτικές περιοχές.
 Εμείς ευελπιστούμε ότι μόνο η Κυβέρνηση του ΠΑ.ΣΟ.Κ.  μπορεί να καλύψει αυτό το κενό γιατί η Κρήτη και το Ηράκλειο που δέχεται περίπου τρία εκατομμύρια τουρίστες το χρόνο και έχει ένα διεθνές αεροδρόμιο που είναι ακόμη από τα πλέον επικίνδυνα -πρόσφατη είναι η απόφαση της παγκόσμιας οργάνωσης των πιλότων- απαιτεί το λοξό διάδρομο για τον οποίο έχει δεσμευθεί η Κυβέρνηση, αλλά απαιτεί και την αξιοποίηση των υπόλοιπων αεροδρομίων Καστελίου και Τυμπακίου για να μην  περιμένουν δύο και τρεις ώρες τα τσάρτερς για να προσγειωθούν στον εναέριο χώρο, αλλά και άλλες τόσες ώρες οι επιβάτες για να πάρουν ή να δώσουν τις αποσκευές τους. Κύριοι συνάδελφοι, η ανάπτυξη της υπαίθρου -για μια Κρήτη που πρέπεινα αναπτυχθεί και που έχει νότιες παραλιακές ζώνες, αλλά και μια Μεσαρά που χαρακτηρίζεται το περιβόλι της Ευρώπης- πρέπει να είναι άμεση γιατί υπάρχει αυτή τη στιγμή η εισαγωγή περίπου διακοσίων χιλιάδων τόνων αγροτικών προϊόντων με τα οποία διατρέφονται οι τουρίστες και που θα μπορούσαν αυτοί πράγματι να είναι οι πρεσβευτές της κρητικήςδιατροφής. Και βέβαια όχι μόνο οι πρεσβευτές, αλλά και οι καταναλωτές των προϊόντων που μπορεί να παράγει η Κρήτη πλουσιοπάροχα.
 Πρέπει η Κυβέρνηση με γρήγορους ρυθμούς να δει τα θέματα της ανάπτυξης για να ολοκληρωθούν οι υποδομές που αφορούν  τους οδικούς άξονες βόρειο, νότιο και κάθετο, αλλά και την ανάπτυξη του αγροτικού τομέα ώστε η ενδοχώρα και ο νότος να έχουν την ανάπτυξη που τους ταιριάζει, για να μπορούν να δώσουν και τους πλούσιους καρπούς και έχουν γι' αυτό πολλά  περιθώρια.
Τα παραπάνω προϋποθέτουν ανακατανομή κονδυλίων, κύριοι συνάδελφοι,γιατί η Κρήτη είναι όχι μόνο αδικημένη -και δεν το λέω με τη συνήθη έννοια  γιατί δεν ταιριάζει στην περηφάνεια του κρητικού λαού- ...
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Βουλευτή) Τελειώνω κύριε Πρόεδρε.
 ... αλλά κυρίως γιατί η Κρήτη βρίσκεται στο περιθώριο σε σχέση μεαυτό που μπορεί να ανταποδώσει και αυτό που μπορεί να προσφέρει, αν αξιοποιηθούν πλήρως τα συγκριτικά τους πλεονεκτήματα.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν μπορείτε να αποφύγετε την αλήθεια.
ΕΜΜΑΝΟΥΗΛ ΣΤΡΑΤΑΚΗΣ: Σε σχέση με τους αγρότες υπάρχει ένα κενό πουπρέπει να καλυφθεί.
ΠΡΟΕΔΡΟΣ (Απόστολος Κακλαμάνης): Κύριε Στρατάκη, σας παρακαλώ,ολοκληρώστε, για να διευκολύνετε και εμένα.
 ΕΜΜΑΝΟΥΗΛ ΣΤΡΑΤΑΚΗΣ: Τελειώνω, κύριε Πρόεδρε.
Και είμαι βέβαιος ότι οι προγραμματικές δηλώσεις του Πρωθυπουργούκαλύπτουν το πλαίσιο που πρέπει να κινηθεί η Κυβέρνηση.
 Με δεδομένο ότι οι προγραμματικές δηλώσεις της Κυβέρνησης αποτυπώνουν την πρόθεσή της να υλοποιήσει το προεκλογικό της πρόγραμμα και τις δεσμεύσεις του ΠΑ.ΣΟ.Κ., που ενέκρινε ο ελληνικός λαός πρόσφατα, πρέπει να τύχει της εμπιστοσύνης όλων μας.
 Σας ευχαριστώ πολύ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΟΣ (Απόστολος Κακλαμάνης): Ο κ. Βουλγαράκης έχει το λόγο.
 ΓΕΩΡΓΙΟΣ ΒΟΥΛΓΑΡΑΚΗΣ: Κυρίες και κύριοι συνάδελφοι, είναι απολύτως προφανές ότι υπάρχει επί των προγραμματικών δηλώσεων μια ουσιώδης ένσταση επί της αρχής. Και μάλιστα η ένσταση αυτή εντοπίζεται στις πρώτες λέξεις της πρωθυπουργικής τοποθέτησης προχθές το βράδυ στη Βουλή.
 Είναι δηλαδή ακριβές ότι το ΠΑ.ΣΟ.Κ. ζήτησε μια καθαρή και ευθεία εντολή από τον ελληνικό λαό. Αυτό που δεν είναι όμως ακριβές, είναι ότι την εντολή την πήρε έτσι ακριβώς όπως τη ζήτησε. Και θα είναι πολύ μεγάλο πολιτικό λάθος εάν η Κυβέρνηση παρερμηνεύσει αυτήν την εντολή, η οποία της εδόθη και εάν η λαϊκή ετυμηγορία δεν αξιολογηθεί στις πραγματικές της διαστάσεις. Εάν, δηλαδή, η Κυβέρνηση δεν κατανοήσει ότι αυτό που ζήτησε ο ελληνικός λαός είναι να μετατραπεί η Βουλή στο επίκεντρο των πολιτικών εξελίξεων για τα επόμενα χρόνια και εάν σε αυτήν την Αίθουσα δεν εξευρεθεί το πολιτικό σημείο της νέας ισορροπίας, που απαιτεί η νέα πολιτική συγκυρία.
 Είναι λοιπόν αλήθεια ότι το ΠΑ.ΣΟ.Κ. τεχνικά σχημάτισε Κυβέρνηση. Και καλά έκανε και σχημάτισε άνετη Κυβέρνηση, γιατί η Ελλάδα πρέπει να κυβερνάται. Πολιτικά όμως τα δύο κόμματα είναι απολύτως ισοδύναμα. Και αυτό το πράγμα καθορίζει από μόνο του όλες τις πολιτικές εξελίξεις, είτε αυτό το ομολογεί η Κυβέρνηση είτε δεν το ομολογεί. Αυτή είναι η ουσία.
 Ο κύριος Πρωθυπουργός όμως μίλησε για συναίνεση και για διάλογο. Είπε μάλιστα χαρακτηριστικά, το πόσο γρήγορα θα προχωρήσουμε εξαρτάται και από τα υπόλοιπα πολιτικά κόμματα.
 Εδώ υπάρχει ένα πολύ μεγάλο πολιτικό ερώτημα: Πώς τον εννοεί το διάλογο και τη συναίνεση ο κύριος Πρωθυπουργός; Διότι εάν τον εννοεί παραδείγματος χάρη όπως τον έχει ήδη εφαρμόσει ο Υπουργός της Παιδείας και μάλιστα προ της αναγνώσεως των προγραμματικών δηλώσεων, τότε θα μας επιτρέψετε να πούμε ότι εμείς έχουμε τελείως διαφορετική γνώμη για το διάλογο.
Διαβάζω από ανακοίνωση της ΟΛΜΕ με ημερομηνία 20.4.2000: "ΤοΥπουργείο Παιδείας προχωράει στη δημιουργία τετελεσμένων χωρίς να λάβει υπόψη του τη γνώμη της εκπαιδευτικής κοινότητας. Το Υπουργείο Παιδείας προσπαθεί να διαμορφώσει μια εικόνα με την οποία επιχειρείται η παραπλάνηση της κοινής γνώμης ως προς τη μείωση της εξεταστέας ύλης. Συγκεκριμένα ο Υπουργός Παιδείας συρρικνώνει το διδακτικό έτος, δεν επιτρέπει να ολοκληρωθεί ο σχολικός προγραμματισμός, αιφνιδιάζει τους μαθητές ανατρέποντας το πρόγραμμά τους, δημιουργεί άνισους όρους πρόσβασης στην τριτοβάθμια εκπαίδευση."Αυτό εννοεί η Κυβέρνηση όταν αναφέρεται στη συναίνεση και στοδιάλογο; Και γνωρίζει πάρα πολύ καλά ότι στο θέμα της παιδείας υπάρχουν πάρα πολλά ανοικτά ζητήματα. Τι θα γίνει με τα Τ.Ε.Ε. παραδείγματος χάρη; Τι θα γίνει με τα Τ.Ε.Ι. και το ρόλο τους; Τι θα γίνει με τις εξετάσεις της Β' λυκείου; Τι θα γίνει με τα προγράμματα σπουδών επιλογής, τα οποία έχουν χαρακτηρισθεί συνολικά αντισυνταγματικά; Ακόμα όμως και εάν κάτω από την πίεση της κοινής γνώμης αναγκάστηκε ο Υπουργός να τροποποιήσει μερικώς και να ανακρούσει πρύμναν σε κάποιες από τις αποφάσεις του, υπάρχει ένα μείζον πολιτικό και ηθικό ζήτημα. Και ποιο είναι το ζήτημα αυτό;Το ζήτημα είναι, κυρίες και κύριοι συνάδελφοι, ότι σε λιγότερο απόδεκαπέντε μέρες διαφορετικοί Υπουργοί, διαφορετικών κυβερνήσεων του ιδίου κόμματος έχουν αλλάξει τρεις φορές γνώμη όσον αφορά τις ημέρες των εξετάσεων.
 Και εξηγούμαι: Ο κ. Αρσένης ανακοίνωσε ότι οι εξετάσεις θα γίνουν από 1 έως 24 Ιουνίου. Ο νέος Υπουργός ανακοινώνει ως ημερομηνίες, 13 με 17 Μαϊου και 18 Μαϊου με 16 Ιουνίου. Πριν όμως αλέκτωρ λαλήσει τρις, ο κύριος Υπουργός τροποποιεί εκ νέου τις ημερομηνίες και λέει αυτή τη φορά ότι θα είναι από 20 έως 24 Μαϊου και από 25 έως 31 Ιουνίου.
 Ποιος σας είπε, κύριε Υπουργέ, ότι έχετε το δικαίωμα να παίζετε με τα παιδιά, τους εκπαιδευτικούς και τους γονείς; Ποιος σας είπε ότι έχετε το δικαίωμα να αιφνιδιάζετε έτσι όπως εσείς κατά την κρίση σας νομίζετε ολόκληρη την εκπαιδευτική κοινότητα;Υπάρχει λοιπόν ένα μείζον θέμα εδώ πέρα, για το οποίο πρέπει να συνεννοηθούμε. Η πρόκληση, με άλλες λέξεις, είναι σαφής και συγκεκριμένη.           Εάν πράγματι η Κυβέρνηση εννοεί αυτά που λέει περί συναινέσεως καιδιαλόγου, οφείλει να καταθέσει την ατζέντα των θεμάτων και τις διαδικασίες που αναφέρεται όταν αυτή εννοεί οτιδήποτε έχει σχέση με τη συναίνεση.
 Να πει, δηλαδή η Κυβέρνηση ποια θέματα πρέπει να μπουν στο πολιτικό απυρόβλητο, εάν υπάρχουν τέτοια. Να πει η Κυβέρνηση για ποια θεματα δεν ισχύει η θεωρία του πολιτικού κόστους και του πολιτικού οφέλους. Στα ζητήματα παιδείας για παράδειγμα στα οποία μόλις αναφέρθηκα, η Νέα Δημοκρατία είχε καταθέσει μία πρόταση νόμου για σύσταση εθνικού συμβουλίου, που θα οδηγήσει σε έναν προγραμματισμό επί εικοσαετούς βάσεως. Θέλετε να δεχθούμε ότι η πρόταση αυτή είχε ατέλειες; Να το δεχθούμε. Θέλετε να δεχθούμε οτι η πρόταση αυτή χρειάζεται να τροποιηθεί ή να βελτιωθεί; Να το δεχθουμε και αυτό. Αφού δεχθούμε όμως αυτά, πρέπει να δεχθούμε και κάτι άλλο. Εάν, κύριοι της Κυβέρνησης, δεν ξεκινήσετε αμέσως θεσμοθετημένες διαδικασίες εθνικού διαλόγου, θα είστε πολιτικά και ηθικά εκτεθειμένοι απέναντι του ελληνικού λαού και η οποιαδήποτε αναφορά στη συναίνεση θα αποτελεί στο εξής έσχατη μορφή κοροϊδίας. Αυτό είναι κάτι το οποίο πρέπει να γίνει απολύτως σαφές.
  (Χειροκροτήματα από την πτέρυγα της Νέας Δημοκρατίας) 'Εχω δηλαδή την αίσθηση, κυρίες και κύριοι συνάδελφοι, ότι αναφερόμενος ο κύριος Πρωθυπουργός στη λέξη συναίνεση εννοεί πρακτικά ακριβώς το αντίθετο. Εννοεί, δηλαδή, ότι δεν θέλει συναίνεση. Για να είμαι ακριβής, η λέξη στην οποία ο Πρωθυπουργός αναφέρεται είναι η λέξη νομιμοποίηση. Λέει, δηλαδή, ο Πρωθυπουργός, εγώ θα προτείνω, εγώ θα αποφασίζω, εγώ θα υλοποιώ, εγώ θα ελέγχω και εσείς θα συμφωνείτε.  Δεν είναι έτσι, εάν έτσι νομίζετε. Και πάντως, αυτού του είδους η συναίνεση δεν μας αφορά. Βεβαίως, θα μου πείτε, το ΠΑΣΟΚ δεν μας έχει συνηθίσει σε ευαισθησίες, όχι μόνο για κουβέντες ανάμεσα στα κόμματα, αλλά ούτε ανάμεσα σε μέλη του ιδίου του κόμματος. Παραδείγματος χάρη αυτό που έχουμε ζήσει τις ημέρες αυτές με την ορκωμοσία της νέας Κυβέρνησης θυμίζει περίπου την περίφημη θεωρία της καμένης γης, που το ένα κόμμα παίρνει από το άλλο.
Και εξηγούμαι: Ο Υπουργός Υγείας για παράδειγμα, κατά την παράδοσηκαι παραλαβή του Υπουργείου του κάνει λόγο για πιράνχας, μεγάλα συμφέροντα, αναποτελεσματικότητα που  υπάρχουν στο χώρο της υγείας, όταν παραλάμβανε από τον προηγούμενο Υπουργό του ιδίου κόμματος. Και το ερώτημα είναι: Με ευθύνη ποίων, κύριοι της Κυβέρνησης και κύριοι που στηρίζετε ή θα στηρίξετε σε λίγο την Κυβέρνηση, υπάρχουν αυτά τα συμφέροντα; Ο πρώην Υπουργός Μεταφορών παραδίδει ένα Υπουργείο, το οποίο μέχρι της αναλήψεώς του από τον  προηγούμενο Υπουργό του ΠΑΣΟΚ ήταν άμορφο και ασχημάτιστο, το οποίο παραδίδει στο νέο Υπουργό του ΠΑΣΟΚ, ο οποίος κάνει δήλωση πως τώρα ξεκινάει το έργο της Κυβέρνησης.
Ο Υπουργός Πολιτισμού  αφού κατακεραυνώνει τον προηγούμενο ΥπουργόΠολιτισμού για διάφορες διαδικασίες στο θέμα των επιχορηγήσεων, στη συνέχεια ο πρώην Υπουργός Πολιτισμού κατακεραυνώνει τον πρώην Υπουργό Εξωτερικών επίσης για τα ίδια θέματα. Και δεν υπάρχει καμία εισαγγελική παρέμβαση, ενώ οι καταγγελίες έχουν και ονοματεπώνυμο και, βέβαια, ημερομηνία δηλώσεως. Μήπως επειδή οι ισορροπίες στο ΠΑΣΟΚ αποκαταστάθηκαν, θεωρεί κανείς ότι και τα πράγματα πρέπει έτσι να έχουν στην ελληνική κοινωνία; Ο Υπουργός Κοινωνικών Ασφαλίσεων επίσης δηλώνει πως το θέμα θα ανοίξει όταν ο προηγούμενος Υπουργός είχε πει ότι θα ανοίξει και τώρα ο Υπουργός αφήνει κάποια παράθυρα.
 Κυρίες και κύριοι συνάδελφοι, ο ελληνικός λαός παρακολουθεί όλες αυτές τις μέρες κάπως ζαλισμένος αυτές τις δηλώσεις. Οι νέοι Υπουργοί παραλαμβάνουν ερείπια ακόμα και όταν απλώς διαδέχονται προκατόχους τους του ιδίου κόμματος, ακόμα και όταν οι ίδιοι μετείχαν στο κυβερνητικό σχήμα, αλλά σε θέση άλλου Υπουργείου. Εάν πάλι οι Υπουργοί δεν παραλαμβάνουν, αλλά παραδίδουν, συμβαίνει ακριβώς το αντίθετο. Οι παραδίδοντες, δηλαδή έχουν παραλάβει συντρίμια που τα έφτιαξαν και τώρα εξαιτίας των συμφερόντων διώκονται.
Ο κύριος Πρωθυπουργός δε ζήτησε, και πάρα πολύ ορθώς, περίοδοχάριτος.  'Εχω την αίσθηση ότι αυτός που θα ζητήσει περίοδο χάριτος από εσάς στο εξής θα είναι ο ελληνικός λαός. Σας ευχαριστώ.
  (Χειροκροτήματα από την πτέρυγα της Νέας Δημοκρατίας)  ΠΡΟΕΔΡΟΣ (Απόστολος Κακλαμάνης): Ο κ. Αναστάσιος Μαντέλης έχει το λόγο.
 ΑΝΑΣΤΑΣΙΟΣ ΜΑΝΤΕΛΗΣ: Θα ήταν για τον κ. Βουλγαράκη μία ωραία εμπειρία να επισκεπτόταν το Υπουργείο Μεταφορών. Αυτό μόνο του λέω και αρκούμαι σε αυτό.
 Κύριοι συνάδελφοι, έχω την αίσθηση, όπως όλοι μας πιστεύω έχουμε την αίσθηση ότι είμαστε σε μία ιστορική στιγμή για την πατρίδα μας. Η πατρίδα μας κάνει το μεγάλο ποιοτικό της άλμα. Τελειώνει ο 20ος αιώνας, έχει περιληφθεί μεταξύ των οικονομικά αναπτυγμένων χωρών του κόσμου, βρίσκεται στην πρώτη γραμμή της τεχνολογικής εξέλιξης και κατακτά δίκαια μία θέση μέσα στο παγκόσμιο γίγνεσθαι και στο νέο παγκόσμιο καταμερισμό εργασίας.            Νομίζω ότι όλο μας συμφωνούμε ότι για να γίνει αυτό το ποιοτικό άλμαχρειάζεται πραγματικά συναγερμός όλου του ελληνικού λαού.
 Χρειάζεται όλες οι κοινωνικές δυνάμεις, όλες οι παραγωγικές δυνάμεις να πρωταγωνιστήσουν σ' αυτήν την προσπάθεια. 'Αλλωστε ο ίδιος ο ελληνικός λαός έδειξε με την ψήφο του ότι απαιτεί να υπάρχει αυτός ο συναγερμός των πολιτικών, των κοινωνικών, των παραγωγικών δυνάμεων του τόπου.
  Ο Πρωθυπουργός της χώρας περιέγραψε με τις προγραμματικές του δηλώσεις το σχέδιο εκείνο με το οποίο θα γίνει το άλμα αυτό. Μίλησε για το τρίπτυχο δημοκρατία, ανάπτυξη και αλληλεγγύη ή κοινωνική δικαιοσύνη.  Και, βέβαια, πέταξε το γάντι στη Νέα Δημοκρατία και στον Αρχηγό της να συμβάλει και αυτός στο μεγάλο ποιοτικό άλμα που κάνει η πατρίδα μας.
 Η Νέα Δημοκρατία, ο Αρχηγός της Αξιωματικής Αντιπολίτευσης, δεντόλμησαν να σηκώσουν το γάντι. Στην πραγματικότητα απέφυγαν να δώσουν ευθεία απάντηση. Ενώ ο ελληνικός λαός ζητά και τη δική τους συνδρομή, ενώ ο ελληνικός λαός ζητά και τη δική τους συνεισφορά, άρχισαν τις ενστάσεις κωλυσιεργίας και με μια σειρά από προφάσεις προσπαθούν να αρνηθούν τη συναίνεση, τη συνεισφορά στη συμβολή. Αυτό είναι λάθος του κ. Καραμανλή.  Είναι το πρώτο λάθος του κ. Καραμανλή. Και είναι λάθος, γιατί η πρόταση του Πρωθυπουργού δεν απευθύνεται σε αυτόν ή δεν απευθύνεται μόνο σεαυτόν, απευθύνεται στις κοινωνικές δυνάμεις, απευθύνεται στις παραγωγικές δυνάμεις. 'Οσο εσείς θα προβάλλετε ενστάσεις κωλυσιεργίας, εμείς, το ΠΑ.ΣΟ.Κ., η Κυβέρνηση, ο Πρωθυπουργός, θα συζητάμε με τις παραγωγικές δυνάμεις και θα προωθούμε τα συμφέροντα της χώρας.
 Ο κ. Καραμανλής έκανε και δεύτερο λάθος. Προσπάθησε να συγκαλύψει τη δική του ανικανότητα και την ανικανότητα του κόμματός του να πείσει τον ελληνικό λαό ότι μπορεί να κυβερνήσει αυτόν τον τόπο μεταφέροντας δήθεν την ευθύνη ότι το ΠΑ.ΣΟ.Κ. είναι ένα κόμμα καθεστωτικό. Και είναι ακόμα πιο τραγικό το λάθος του, αν αντιληφθεί κανείς -και το αντιλαμβανόμαστε όλοι μας- ότι κάτω από αυτήν τη συγκάλυψη στην πραγματικότητα συγκαλύπτει ακραίες πολιτικές δυνάμεις μέσα στο χώρο του, οι οποίες επιδιώκουν πραγματικά καθεστωτικές μεταβολές. Αντιλαμβάνεστε ότι αυτό το οποίο αρέσκεται να λέει η Νέα Δημοκρατία, αυτό το οποίο αρέσκεται να λέει ο κ.  Καραμανλής ότι θα διεμβολίσει τον κεντρώο χώρο, το μεσαίο χώρο, συγκαλύπτοντας τις πολιτικές εκείνες δυνάμεις, οι οποίες επιδιώκουν καθεστωτική μεταβολή στη χώρα μας, ουδέποτε θα μπορέσει να το πραγματοποιήσει, ακριβώς διότι βρίσκεται σε αυτήν την τραγική αντίφαση με τον εαυτό τους. Και πρέπει η Νέα Δημοκρατία να οριοθετήσει την πολιτική της θέση.
'Οσο δεν οριοθετείτε, κύριοι συνάδελφοι, την πολιτική σας θέση σεαυτό το κρίσιμο ζήτημα, τόσο θα επιδιώκετε να βρίσκετε ψευδή επιχειρήματα για να συγκαλύψετε αυτή σας την ανικανότητα και αδυναμία.
 Η προσπάθεια που θα κάνουμε τα επόμενα χρόνια, κύριοι συνάδελφοι, θα είναι μία προσπάθεια που θα παρακολουθεί την παγκόσμια εξέλιξη της οικονομίας, για να δώσουμε -και θα το τολμήσουμε και δεν θα φοβηθούμετην πλήρη απελευθέρωση της αγοράς, όπου χρειάζεται να υπάρχει. Ταυτόχρονα, όμως, αυτό θα συνοδεύεται από το χαρακτηριστικό του κράτους δικαίου.  Θα ήθελα να επισημάνω δύο-τρία ζητήματα που τα θεωρώ κρίσιμα για να επιτευχθεί αυτή η σύζευξη.
 Πρώτα απ'όλα η πολιτεία, το κράτος δεν θα πρέπει να περιοριστεί μόνο στον αναδιανεμητικό της ρόλο. Θα πρέπει καθ'όλη την πορεία εξέλιξης, καθ'όλη την πορεία υλοποίησης της απελευθέρωσης της αγοράς η πολιτεία να κρατά το προνόμιο του να δημιουργεί εναλλακτικές λύσεις στους μονοδρόμους που ενδεχόμενα θα προτείνει η αγορά.
 Το δεύτερο καθοριστικό. 'Οπου δημιουργούμε αγορά, θα πρέπειταυτόχρονα η ίδια η πολιτεία να εγγυάται στους πολίτες της, μα σε όλους τους πολίτες της, το ελάχιστο επίπεδο υπηρεσιών που πρέπει να έχει ο πολίτης αυτής της χώρας, της καθολικής υπηρεσίας που πρέπει να έχει αυτή η χώρα. Και είναι υπόθεση της πολιτείας ακριβώς όλοι οι πολίτες να απολαμβάνουν του ελάχιστου αυτού επιπέδου υπηρεσιών.
 Χαίρομαι ιδιαίτερα που παρακολούθησα τον Υπουργό Μεταφορών, το Χρήστο Βερελή, να επισημαίνει ότι στις αερομεταφορές, που είναι μία απελευθερωμένη αγορά, θα προωθήσει τα σχέδια καθολικής υπηρεσίας στον τομέα αυτόν.
 Και να πω ότι και στις τηλεπικοινωνίες, που είναι ο κατ'εξοχήν τομέας απελευθερωμένης αγοράς, θα πρέπει και εκεί να προωθηθεί η  πολιτική της καθολικής υπηρεσίας και δεν έχω καμία αμφιβολία περί αυτού.
 Κύριοι συνάδελφοι, χαρακτηριστικό είναι ότι όπου δημιουργείται η αγορά πρέπει ταυτόχρονα να προωθούμε κοινότητες δημόσιας πολιτικής. Παρακολούθησα την ομιλία της κ. Παπαρήγα, η οποία έθεσε το ζήτημα τουπεριεχομένου του "ΙNTERNET". Είναι πράγματι αντικείμενο φθηνότητας δημόσιας πολιτικής και πρέπει να συγκλίνουν οι προσπάθειες των πολιτικών και των κοινωνικών δυνάμεων της χώρας. Μια και μιλάμε για το "INTERNET" θα πρέπει να τονίσω ιδιαίτερα ότι τα τελευταία χρόνια οι χρήστες του "INTERNET" στην Ελλάδα αυξάνονται με ένα ρυθμό που φτάνει το 60%. Είναι ο ταχύτερος ρυθμός ανάπτυξης του αριθμού των χρηστών του "ΙΝTERNET" σε όλη την Ευρώπη.
 Δεν αρκεί μόνο να άρουμε τα τεχνικά εμπόδια πρόσβασης στη γνώση και στην πληροφορία. Πρέπει η προσπάθειά μας να κατευθύνεται ταυτόχρονα στην άρση και των οικονομικών εμποδίων πρόσβασης στη γνώση και στην πληροφορία.
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Βουλευτή)ΠΡΟΕΔΡΟΣ (Απόστολος Κακλαμάνης): Κύριε Μαντέλη, σας παρακαλώ θερμά.
 Τα πιο σημαντικά τα αφήνετε όλοι για το τελευταίο λεπτό.
ΑΝΑΣΤΑΣΙΟΣ ΜΑΝΤΕΛΗΣ: Μισό λεπτό, κύριε Πρόεδρε, και τελειώνω.
 Εδώ θα ήθελα να τονίσω ιδιαίτερα την προσπάθεια που έγινε από την Κυβέρνησή μας κατά την προηγούμενη περίοδο μειώνοντας το "ΙΝTERNET" από διακόσιες σαράντα δραχμές την ώρα, σε εκατόν είκοσι δραχμές, κάνοντας το το φθηνότερο της Ευρώπης. Η προσπάθειά μας πρέπει να κατευθύνεται μέχρι μηδενισμού του τιμολογίου πρόσβασης στο "INTERNET", γιατί έτσι θα δώσουμε τη δυνατότητα στα παιδιά μας, χωρίς οικονομικά εμπόδια, να έχουν την πρόσβαση στην κοινωνία της πληροφορίας.
 Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.) ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, σας παρακαλώ να συμφωνήσετε να δοθεί ένα πεντάλεπτο από εδώ και στο εξής για να μιλήσουν από τη θέση τους ορισμένοι συνάδελφοι, που ευλόγως ανέμεναν ότι θα μιλήσουν. Είμεθα σύμφωνοι; 
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
 ΠΡΟΕΔΡΟΣ (Απόστολος Κακλαμάνης): Η κ. Κανέλλη έχει το λόγο για πέντε λεπτά, για να μιλήσει από τη θέση της.
ΓΑΡΥΦΑΛΛΙΑ (ΛΙΑΝΑ) ΚΑΝΕΛΛΗ: Κύριε Πρόεδρε, προτιμώ να μιλήσω από τοΒήμα, εξάλλου μου αφαιρέσατε χρόνο...
 ΠΡΟΕΔΡΟΣ (Απόστολος Κακλαμάνης): Καλώς.
ΓΑΡΥΦΑΛΛΙΑ (ΛΙΑΝΑ) ΚΑΝΕΛΛΗ: Καλησπέρα σας. Ευχαριστώ πολύ, κύριεΠρόεδρε.
 Κυρίες και κύριοι συνάδελφοι, έχω τη δυνατότητα να χρησιμοποιώ το "καλησπέρα". Κατανοούσα για πρώτη φορά αυτό για το οποίο μεμφόμουν όλους εσάς στην προηγούμενη ιδιότητά μου. Κατανοώ όταν έρχεστε στα "παράθυρα", τα τόσο συκοφαντημένα στο ναό της δημοκρατίας, τη διαλεκτική ασφυξία την οποία έχετε υποστεί από τον Κανονισμό της Βουλής, με αποτέλεσμα να απαιτείτε τουλάχιστον μία θέση στα "παράθυρα" για να εκφραστείτε με περισσότερη άνεση και με περισσότερη διαλεκτική ελευθερία.
'Εχω, λοιπόν, την εντύπωση ότι οι προγραμματικές δηλώσεις τουΠρωθυπουργού που ακούσαμε δεν είναι παρά μία απευθείας μετάφραση, ειδικά σε ζητήματα, όπως το ασφαλιστικό ή τα δικαιώματα των εργαζομένων, της μόλις της επομένης των εκλογών οδηγίας του εμπιστευτικού εγγράφου της Κομισιόν, σελίδα 24. Θα το διαβάσετε και θα δείτε την προώθηση πολύ συγκεκριμένων πολιτικών της οποίας βεβαίως, κατά έναν ιδιότυπο εθνικισμό -και εννοώ τη λέξη κατά γράμμα- αποκαλεί η Κυβέρνηση: μια εθνική πολιτική και ένα εθνικό όραμα κατ' επιλογή.
 Καταφεύγει η Κυβέρνηση στην παγκοσμιοποίηση οψέποτε πρέπει να μιλήσει για ανταγωνισμό η αγορά, και ποτέ για τον άνθρωπο. Καταφεύγει όμως στα εθνικά οράματα, στα εθνικά ζητήματα και στις εθνικές προτεραιότητες "οψέποτε η Κυβέρνηση θέλει να μετατρέψει αναγκαστικά σε συναίνεση τη διογκούμενη λαϊκή δυσαρέσκεια. Η λαϊκή δυσαρέσκεια μπορεί να μην εκφράστηκε με το εκλογικό αποτέλεσμα για λόγους που δεν είναι της παρούσης να αναλυθούν στα πέντε λεπτά του χρόνου της ομιλίας μου, αλλά θα είναι τα αμέσως επόμενα βήματα μέσα στον 21ον αιώνα έτσι όπως τον έχει φανταστεί η Κυβέρνηση.
 Από το πρωτοΠΑΣΟΚικό λεξιλόγιο: "Μη πόλεμος" να φτάσει κάποιος στην εκσυγχρονιστική αντίληψη ότι το ΝΑΤΟ είναι ειρηνευτική δύναμη και ότι η προτεραιότητα της Κυβέρνησης στα εξωτερικά ζητήματα είναι να φτάσουμε ενδεχομένως πολύ σύντομα, μια και παρουσιάζεται μία κινητικότητα στο Κυπριακό, σε μία επίλυση του ζητήματος του Κυπριακού, χωρίς πρόσφυγες και χωρίς στρατεύματα κατοχής, αυτό νομίζω ότι είναι πυροβολισμός της λογικής οποιουδήποτε πολίτη, όχι μόνο σε αυτήν τη χώρα αλλά και σε οποιαδήποτε άλλη.
 Είναι ηλίου φαεινότερον ότι δεν γνώρισε κανένας, ιδιαίτερα από την Εθνική Αντιπροσωπεία, για να το μεταφέρει ακόμη και προεκλογικά σε αυτούς στους οποίους απευθύνθηκε και ζήτησε την ψήφο τους, τη φύση, το μέλλον, τη στρατηγική και την προοπτική του καινούριου δόγματος του ΝΑΤΟ.
Είναι ένα δόγμα απολύτως επιθετικό, απολύτως χωροφυλακίστικο,προωθητικό συγκεκριμένων συμφερόντων και βεβαίως η συμμετοχή μας σε δυνάμεις κατοχής και διάσπασης μίας ήδη προϋπάρχουσας πολυπολιτισμικής Γιουγκοσλαβίας, σε ένα Κοσσυφοπέδιο που κόβεται σήμερα από τη Γιουγκοσλαβία, δεν μας οδηγεί παρά σε ένα μοντέλο που συζητήθηκε από διανοούμενους και ψευτοδιανοούμενους, πολιτικούς ή πολιτικάντηδες στις αρχές της δεκαετίας του '60 αμέσως μετά την ανεξαρτησία της Κύπρου, όταν προβαλλόταν ως μοντέλο λειτουργίας των προβληματικών δύο κοινοτήτων στην Κύπρο, το μοντέλο της Τσεχοσλοβακίας!...
 Δεν έχουμε, λοιπόν, παρά να κατανοήσουμε τι είναι η Ευρώπη και πού θα οδηγηθεί ενδεχομένως και η λύση του Κυπριακού, με τη βοήθεια όλων αυτών των βυζαντινοπραγιών και των αμερικανοπραγιών, σαν αυτές που ζήσαμε στο Καβούρι, με χορηγούς δύο ιδιώτες. Δεν πάει ούτε καν δύο χρόνια καιρός πίσω, που ο κ. Πάγκαλος, τότε Υπουργός Εξωτερικών, πάνω στην τραγωδία της υπόθεσης Οτσαλάν, επέμενε ότι δεν μπορεί να αφήνεται η εξωτερική πολιτική σε ιδιώτες. Φευ σχεδόν, δύο χρόνια μετά προσχώρησε προφανώς στην αντίληψη ότι οι ιδιώτες μπορεί να προχωρούν σε άσκηση εξωτερικής πολιτικής.
 Το καινούριο δόγμα του ΝΑΤΟ και η συμμετοχή μας ενδεχομένως σε έναν ευρωστρατό, για τον οποίον υπάρχουν κείμενα και χαρτιά, αμέσως μετά τις εκλογές, αποφασίστηκε, όπως  και ο αναβαθμισμένος ρόλος της Τουρκίας με πρόσχημα μία φιλία που βασίζεται περισσότερο σε μπίζνες  και καθόλου σε φιλία των λαών -εκμεταλλευόμενη δυστυχώς και ανήθικα το ηθικό έρεισμα, το οποίο προέκυψε για τη φιλία μεταξύ των δύο λαών μετά τους σεισμούς, στα πλαίσια μίας μετασεισμικής διπλωματίας. Αυτά δεν καθιστούν τη χώρα παρά έναν υπασπιστή περιφερειακής δύναμης, με αμερικάνικη επιδιαιτησία και εντολή να εκτελέσει ένα συγκεκριμένο έργο στην περιοχή του Αιγαίου και της Νοτιοανατολικής Μεσογείου. Και δυστυχώς για τη χώρα, αυτός ο υπασπιστικός, εκτελεστικός, διαχειριστικός ρόλος, θα είναι στη σκιά μίας Τουρκίας, η οποία καταφέρνει ακόμα και τα αντισταθμιστικά της οφέλη να τα αποδίδει παράγοντας η ίδια οπλισμό, σύμμαχος χώρα όμως απέναντι στην οποία εμείς πρέπει να εξοπλισθούμε.
 Τελειώνω σε λιγότερο από δέκα δεύτερα, κύριε Πρόεδρε:"Αυτήνοι  οι Ευρωπαίοι -έλεγε ο Μακρυγιάννης- είναι άνθρωποι χωρίς ηθική και πίστη και κρίμα στα φώτα τους. Γιατί ο άνθρωπος κάνει τα φώτα και όχι τα φώτα τον άνθρωπο".
Αυτή είναι η Δύση στην οποία έχουμε προσχωρήσει ως στρατηγικήεπιλογή και θα υποστούμε -φαντάζομαι- πάρα πολλά πράγματα γνωρίζοντας το πρόσωπο της παγκοσμιοποίησης, το πρόσωπο των επιλογών στον 21ο αιώνα.  Αλλά θα δούμε και το πρόσωπο της λαϊκής αντίδρασης στον 21ο αιώνα και θα το δούμε δυστυχώς για το μεγάλο κεφάλαιο προς βλάβην του, αλλά ευτυχώς για το λαό προς όφελός του.
ΠΡΟΕΔΡΟΣ (Απόστολος Κακλαμάνης): Ο κ. Νασιώκας έχει το λόγο.
 ΕΚΤΟΡΑΣ ΝΑΣΙΩΚΑΣ: Κυρίες και κύριοι συνάδελφοι, παίρνω το λόγο στη Βουλή των Ελλήνων για πρώτη φορά, είμαι νέος Βουλευτής, με σεβασμό προς αυτήν, με σεβασμό προς τους κοινοβουλευτικούς νεότερους και παλαιότερους, οι οποίοι προσέφεραν πάρα πολλά, βεβαίως με σεβασμό και τιμή σε όλους αυτούς που πέρασαν από αυτήν τη Βουλή, έδρασαν σ' αυτήν την κοινωνία, έχοντας ένα πολύ μεγάλο έργο και τίμησαν και τη Βουλή και τον τόπο. Παίρνω το λόγο σε μία κορυφαία διαδικασία, μια διαδικασίαπρογραμματικών δηλώσεων της Κυβέρνησης και ψήφου εμπιστοσύνης στην Κυβέρνηση. Και βεβαίως αρχίζω με τα αυτονόητα, κύριε Πρόεδρε, ότι όχι απλώς ψηφίζω τις προγραμματικές δηλώσεις, αλλά θα παλέψω για να στηρίξω αυτήν την πολιτική αυτής της Κυβέρνησης και μέσα στο Κοινοβούλιο και έξω από αυτό. Για μια τετραετία κατά την άποψή μου δύσκολη τετραετία, μία τετραετία που, πρέπει να ολοκληρώσουμε ένα έργο, μια τετραετία προετοιμασίας της Ολυμπιάδος και βεβαίως μια ιδιαίτερη τετραετία, μια τετραετία που, αφού πετύχαμε έναν εθνικό στόχο, πρέπει να πορευθούμε στηνΟΝΕ με σίγουρα βήματα, με σταθερά βήματα, με προγραμματισμό, με αποτελεσματικότητα.
 Πρέπει να ασκήσουμε μια πολιτική, η οποία πρέπει να είναι έντονα εκσυγχρονιστική, αλλά με βαθιά κοινωνικά χαρακτηριστικά, για να δώσουμε ουσία και περιεχόμενο σ' αυτό που λέμε δίκτυο κοινωνικής προστασίας. Για να πετύχουμε αυτόν το μεγάλο στόχο, πρέπει να δώσουμε ένα έντονο όραμα, ένα όραμα ισχυρό στον ελληνικό λαό, γιατί πρέπει να τον εμπνεύσουμε, αφού χωρίς την ενεργό συμμετοχή του λαού δεν είναι εύκολο να πετύχουμε. Αυτό το όραμα είναι το όραμα της ισχυρής της πετυχημένης Ελλάδας, της Ελλάδας που συμμετέχει προγραμματίζει πετυχαίνει τους στόχους και προγραμματίζει μεγαλύτερους.
 Πρέπει να ασκήσουμε μια πολιτική με την οποία θα τονίσουμε ότι εμπιστευόμαστε πάρα πολύ τον ελληνικό λαό, ότι εμπιστεύομαστε τους νέους ανθρώπους ότι τους δίνουμε ρόλο, ότι βάζουμε τον πήχυ της επιτυχίας πάρα πολύ ψηλά. Και ο λαός ο ίδιος βάζει πολύ ψηλά τον πήχυ, πράγμα που το κάνουν οι συγκυρίες και οι συνθήκες. Κατά την άποψή μου ο ελληνικός λαός έβαλε τον πήχυ πολύ ψηλά στις 9 Απριλίου. 'Ετσι καθόρισε και τους ρόλους.  'Εδωσε το ρόλο της Κυβέρνησης στο ΠΑ.ΣΟ.Κ., το ρόλο της Αντιπολίτευσηςστη Νέα Δημοκρατία και στα άλλα κόμματα τους δικούς τους ρόλους.
 Αυτό όμως το αποτέλεσμα των εκλογών έδωσε και μηνύματα και το μήνυμα της συναίνεσης εκεί που τα κόμματα πραγματικά συγκλίνουν. Εγώ άκουσα χθες τον Αρχηγό της Αξιωματικής Αντιπολίτευσης και διαπίστωσα ότι αυτό το μήνυμα το έχει κατά νου. Διέγνωσα όμως και την πρόθεσή του να μην κάνει πράξη τη συναίνεση και να φθάσει στη μη συναίνεση χρεώνοντας όμως την οξύτητα και την αποτυχία της συναίνεσης στην Κυβέρνηση. Είναι ένας δύσκολος στόχος και δεν πιστεύω ότι μπορεί να πείσει σε αυτόν τον ελληνικό λαό.
 Είμαστε υποχρεωμένοι σ' αυτήν την τετραετία να μιλήσουμε για τα πραγματικά προβλήματα του λαού. Ο χρόνος είναι λίγος. Είχα προετοιμαστεί να μιλήσω για τρία θέματα και θα προσπαθήσω να τα θίξω μέσα στα πλαίσια που μου δίδονται.
 Το πρώτο θέμα είναι ο πρωτογενής τομέας, η αγροτική μας οικονομία. Το 18,5% του λαού μας, των νοικοκυριών μας είναι αγροτικά νοικοκυριά. Στη Θεσσαλία είναι πολύ περισσότερα ποσοστιαία. Διάγουν μια μεταβατική περίοδο. Δυσκολεύονται να προσαρμοστούν στις νέες συνθήκες. 'Εχουν πολυδιασπασμένο και μικρό κλήρο. Αντιμετωπίζουν πολλά προβλήματα. Δεν μπορούν να εκμεταλλευθούν τις καινούριες συνθήκες.
 'Ακουσα χθες με προσοχή το πακέτο που ανέφερε ο κύριος Υπουργός.  Ανέφερε τον Αλέξανδρο Παπαναστασίου, τις διεπαγγελματικές ενώσεις, τα 9,5 τρισεκατομμύρια, την ενημέρωση, την ΑΤΕ-ΝΕΤ, την ποιότητα την πιστοποίηση των προϊόντων κλπ. 'Ολα αυτά είναι πάρα πολύ καλά, κύριε Υπουργέ, και αποτελούν μια βάση για την ανασυγκρότηση του αγροτικού χώρου. Χρειάζεται όμως και μια συντονισμένη προσπάθεια, γιατί είναι δύσκολο ο Αλέξανδρος Παπαναστασίου να δώσει πράξη. Θα μείνουμε πάλι στους σημερινούς χρεωμένους αντιπαραγωγικούς συνεταιρισμούς. Πρέπει να παλέψουμε όλοι μαζί σ' αυτήν την υπόθεση.
Από το κόμμα της Αξιωματικής Αντιπολίτευσης πάνω σ' αυτό δεν άκουσακαμία πρόταση. Διείδα και εδώ μια προσπάθεια εκμετάλλευσης μιας πραγματικά δύσκολης κατάστασης στον αγροτικό τομέα. Πιστεύω ότι εδώ έχουμε μια μεγάλη πρόκληση. Αν δεν συσπειρωθούμε όλοι, αν δεν μιλήσουμε γι' αυτά που συμφωνούμε για να τα κάνουμε πράξη, δεν θα μπορέσουμε να αντιστρέψουμε τη φθίνουσα πορεία στον αγροτικό τομέα. Θα έχουμε έτσι μια πολύ μεγάλη ερήμωση της περιφέρειας που θα την πληρώσουμε στα επόμενα χρόνια. Σας ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΟΣ (Απόστολος Κακλαμάνης): Ο κ. Νεράντζης έχει το λόγο. 
ΑΝΑΣΤΑΣΙΟΣ ΝΕΡΑΝΤΖΗΣ: Φαίνεται ότι οι κειμενογράφοι τωνπρογραμματικών δηλώσεων του κυρίου Πρωθυπουργού, έχουν διαβάσει το "εγκόλπιο των πολιτικών" του Μαζαρίνου. Αυτός πράγματι αναφέρεται σε δύο αρχές: "Απέχου και Ανέχου, "Υποκρίνου και Απόκρυβε".
Απέχου, λοιπόν, 'Ελληνα από κάθε ιδέα να βελτιωθεί το επίπεδο ζωήςσου.
 Ανέχου τις κυβερνητικές υποσχέσεις για μια καλύτερη ζωή. Προσχώρησε και συ στην άποψη του κυρίου Πρωθυπουργού ότι δήθεν εμείς "δημιουργούμε μια Ελλάδα που δεν φοβάται κανένα σύγχρονο πρόβλημα. Γιατί  ξέρει ότι μπορεί να το λύσει". Ξέρουν λοιπόν τις λύσεις οι της Κυβερνήσεως; Πρέπει μάλλον να αντικαταστήσουμε το "εδώ και τώρα" με το "αιδώς και τώρα".
Και από την άλλη πλευρά "υπόμεινε". Να υπομείνει τι ο ελληνικός λαός; Να αποκρύψει τι η Κυβέρνηση; Να αποκρύψει ότι επιτέλεσε τον άθλιοάθλο, ώστε να είμαστε η μόνη χώρα που, ενώ ήθελε, δεν μπόρεσε να μπει εγκαίρως στην ΟΝΕ; Να αποκρύψει ότι εξακόσιες χιλιάδες και πλέον είναι οι άνεργοι; Να αποκρύψει επίσης ότι η παιδεία παραπαίει, η υγεία νοσεί, η βία επικρατεί, η ασφάλεια του πολίτη είναι όνειρο θερινής νύχτας; Αυτή είναι όλη η ιστορία; Πού προχωρούμε άραγε και πού πηγαίνουμε; Δεν έχει αντιληφθεί ο κύριος Πρωθυπουργός -και αυτό φαίνεται από τις προγραμματικές δηλώσεις- ότι συντελούνται μικροδονήσεις καθημερινές μέσα σ' αυτόν το χώρο. Δεν έχει αντιληφθεί ότι σ' αυτήν την περίοδο της κατεστημένης ακαταστασίας και της αφασικής καταστάσεως στην οποία περιήλθε η χώρα, προκύπτει οξύ το θέμα της οδήγησης, ποιος άραγε θα μας οδηγήσει; ποιος θα μας παράσχει ένα δρόμο που θα φιλοξενήσει τα βήματά μας.
 Ο κύριος Πρωθυπουργός με τις προγραμματικές του δηλώσεις απέδειξε ότι είναι ακατάλληλος να δώσει αυτήν την οδήγηση. Τα μέλη της πλειοψηφούσης παράταξης, από την άλλη πλευρά, διαγκωνίζονται, διαψεύδουν και διαψεύδονται, αναιρούν και αναιρούνται, εκτρέπονται χωρίς πολλές φορές να εντρέπονται.  Δεν θέλω να σταθώ στα περιστατικά, ο κ. Βερελής έδωσε απάντηση στον κ. Μαντέλη, ο κ. Πάγκαλος μίλησε κατά του κ. Βενιζέλου, ο κ. Τζουμάκας κατήγγειλε και έπεται συνέχεια.
Πού ακούστηκαν προγραμματικές δηλώσεις χωρίς να αναφέρεται ούτε μίαλέξη για τη ναυτιλία; Δεν φτάνει που την καταβύθισαν, δεν φτάνει που περιορίσαν τον στόλο, δεν φτάνει που αύξησαν την ανεργία των ναυτικών, δεν φτάνει που καταρράκωσαν το ΝΑΤ, επιπλέον οι πρωθυπουργικές προγραμματικές δηλώσεις πουθενά δεν αναφέρονται στη ναυτιλία.  Καλέσαμε την Κυβέρνηση να ηρεμήσει τη θάλασσα, αλλά "τα έκανε θάλασσα" στον τομέα της ναυτιλίας.
Πού ακούστηκε να μιλάμε για τη Δημόσια Διοίκηση, κύριε Πρόεδρε, καινα περιοριζόμαστε μόνο σε στείρες επισημάνσεις. Αλλά οι ασθένειες θεραπεύονται με αγωγές. Αγωγές δεν είδαμε. Είδαμε να συνομολογούνται η αυταρχία της διοικήσεως, τα ρουσφέτια, η γραφειοκρατία. Πουθενά δεν ακούσαμε τους άξονες στους οποίους θα στηριχθεί η πολιτική της Κυβέρνησης.
 Μίλησε και για τους νέους ο κύριος Πρωθυπουργός. Αλλά δεν υπάρχουν πια πολλοί νέοι στην Ελλάδα. Υπάρχουν πολλοί ενεοί. Απαθείς δεν έμειναν πια πολλοί. 'Εγιναν πολυπαθείς.
 Αυτές δεν είναι προγραμματικές δηλώσεις.  Είναι απρογραμμάτιστες δηλώσεις, οι οποίες μπορούν να βρουν απήχηση μόνο στις τάξεις των εμμανών χειροκροτητών και των πρασίνων πυροκροτητών σας.
 Ε, λοιπόν, εμείς αυτές τις δηλώσεις, τις κατ' ευφημισμόν προγραμματικές,  δεν μπορούμε να τις δεχθούμε, δεν μπορούμε να τις ψηφίσουμε.
 'Ολες αυτές οι φάσεις και οι προφάσεις, οι καταφάσεις και οιαντιφάσεις, οι υμνωδίες και οι παλινωδίες, οι διακηρύξεις και οι αποκηρύξεις, δημιουργούν ένα πρόβλημα, εντείνουν, επιτείνουν θα έλεγα την έλλειψη εμπιστοσύνης του κόσμου στην πολιτική, στην αξιοπιστία της Κυβέρνησης, στη δυνατότητά της να μας εξαγάγει από την κρίση.
 Να, λοιπόν γιατί αυτή η Κυβέρνηση είναι κατώτερη των περιστάσεων και έχει δίκιο ο Πρόεδρος της Νέας Δημοκρατίας, ο οποίος διαρκώς το επισημαίνει και διαρκώς το υπομνηματίζει.
 'Ετσι, λοιπόν, σε μια εποχή όπου οι αξίες δύουν, όπου η βία εξαπλώνεται, όπου η διαφθορά κατατρώγει τα θεμέλια του όλου πολιτεύματος, αυτές οι ανούσιες δηλώσεις αποτελούν μία απλώς απόπειρα -θα έλεγα απρόσφορη απόπειρα- να προσπεράσουμε το πρόβλημα, να μην το αντικρίσουμε, να το ερμηνεύσουμε -αν θέλετε- με ψευδή τρόπο, κατά τη νομική πάντοτε ορολογία.
 Λυπούμαι όχι απλώς για την ανεπάρκεια αυτών των δηλώσεων, αλλά γιατί οι δηλώσεις αυτές δεν αντιλήφθηκαν ποιο είναι το πρόβλημα, δεν το προσέγγισαν, δεν το ακούμπησαν.
 Ε, λοιπόν, μια τέτοια Κυβέρνηση, η οποία πορεύεται με άξονα τέτοιες "προγραμματικές" δηλώσεις, μέσα στο νεφελώδες της κατασκευής τους, μέσα στο απρογραμμάτιστό τους, δεν μπορεί να εισφέρει θετικά κατά την έναρξη ενός νέου αιώνα, την απαρχή μιας νέας χιλιετίας.
 Χαρίζουμε στην Κυβέρνηση αυτές τις απρογραμμάτιστες δηλώσεις της και καταψηφίζουμε και αυτήν και τις δηλώσεις αυτές. Δεν τους εμπιστευόμεθα επ' ουδενί λόγο.
  (Χειροκροτήματα από την πτέρυγα της Νέας Δημοκρατίας) 
ΠΡΟΕΔΡΟΣ (Απόστολος Κακλαμάνης): Ο κ. Κωνσταντίνου έχει το λόγο.
 ΦΛΩΡΟΣ ΚΩΝΣΤΑΝΤΙΝΟΥ: Κύριε Πρόεδρε, παρασύρθηκα από την ομιλία του συναδέλφου της Νέας Δημοκρατίας. 'Ηταν πράγματι εκτός τόπου και χρόνου. ΠΡΟΕΔΡΟΣ (Απόστολος Κακλαμάνης): Χειμαρρώδης όμως! 
ΦΛΩΡΟΣ ΚΩΝΣΤΑΝΤΙΝΟΥ: Ναι, αλλά δεν ήθελα να δώσω συνέχεια στην ομιλία, κύριε Πρόεδρε, και να μη χάνω κι εγώ το χρόνο εξαιτίας του κ.  Νεράντζη! Νομίζω ότι σ' αυτόν το λίγο χρόνο πρέπει να θίξω τέσσερα θέματα.
 Το πρώτο που θα ήθελα να σημειώσω, κύριε Πρόεδρε, είναι ότι δενσυμβαίνει συχνά -στα όσα χρόνια είμαι στη Βουλή πρώτη φορά το βλέπω- αυτό που έγινε στις προγραμματικές δηλώσεις της Κυβέρνησης. Και εννοώ ότι είναι πρώτη φορά που υπάρχει ταύτιση των λόγων του Πρωθυπουργού προεκλογικά και μετεκλογικά. Αυτό είναι κάτι πολύ θετικό για τα πολιτικά μας πράγματα και όχι μόνο για το ΠΑ.ΣΟ.Κ. Θέλω να το σημειώσουμε, να το κρατήσουμε και όσοι αμφισβητούν τις προθέσεις του ΠΑ.ΣΟ.Κ. και του Πρωθυπουργού νομίζω ότι κάνουν πολύ λάθος.
Το δεύτερο θέμα που ήθελα να θίξω έχει σχέση με τον εκλογικό νόμο. Κύριε Πρόεδρε, νομίζω ότι ο Πρόεδρος του Συνασπισμού είχε δίκιο σεαυτά που είπε. Και επειδή άκουσα και δηλώσεις κυβερνητικών στελεχών, νομίζω ότι είναι ένα θέμα που πρέπει η Κυβέρνηση να το αντιμετωπίσει σύντομα.
Το τρίτο θέμα που θέλω να θίξω έχει σχέση με τη δέσμευση τηςκατανομής των πόρων όχι μόνο σε ασθενέστερες οικονομικά ομάδες, όχι μόνο δηλαδή στην προσπάθεια της δημιουργίας κοινωνίας αλληλεγγύης και κοινωνικής συνοχής, αλλά και κατανομή αυτών των πόρων κατά 80% στην περιφέρεια.
Το θεωρώ πάρα πολύ ουσιαστικό και σημαντικό και θεωρώ ότι πράγματιαυτοί οι πόροι μπορούν σωστά να κατανεμηθούν στην περιφέρεια. Και επιτρέψτε μου να πω γι'αυτό μονάχα το σημείο μια κουβέντα, ότι δηλαδή δεν είναι μόνο η νοοτροπία της ύπαρξη ενός αθηνοκεντρικού κράτους, είναι ότι επίσης και μεταξύ των περιφερειών υπάρχουν διαφορές. Δεν υπάρχουν δύο Ελλάδες, όπως ορισμένοι λένε, αλλά υπάρχουν τρεις. Και εννοώ ότι και μέσα στις περιφέρειες υπάρχουν σημαντικές διαφορές. Σε μια από αυτές, από την οποία κατάγομαι, από τη Δράμα, στην Περιφέρεια Ανατολικής Μακεδονίας, υπάρχουν ακόμη διαφορές και μέσα στην περιφέρεια, που πρέπει σε αυτήν την τετραετία να εξαλείψουν οριστικά.
 Το τέταρτο σημείο που θα ήθελα να θίξω έχει σχέση με τον τομέα της γεωργίας. 'Οχι μόνο επειδή είναι μεγάλο το ποσοστό των συμπολιτών μας που ασχολούνται με τη γεωργία, όχι μόνο γιατί το εισόδημα που υπάρχει εκεί είναι μικρότερο, όχι μόνο γιατί τα μέτρα που ήδη εξήγγειλε ο Πρωθυπουργός και αναλυτικότερα ο Υπουργός Γεωργίας είναι σωστά, αλλά γιατί έχω την πεποίθηση ότι βρισκόμαστε πράγματι σε μια τετραετία καμπής για όλη την ανθρωπότητα, για την Ευρώπη και για την Ελλάδα και οι δονήσεις θα εμφανισθούν εκεί όπου η κοινωνική συνοχή, τα εισοδήματα είναι μικρότερα και αυτές οι δονήσεις θα εμφανισθούν πιο έντονα νομίζω στον αγροτικό τομέα. Γι'αυτό πιστεύω ότι οι λύσεις πρέπει να είναι και ριζοσπαστικέςκαι οι αποφάσεις που θα παίρνονται πρέπει να διαθέτουν φαντασία, πρωτοτυπία και πρωτοπορεία σε ό,τι αφορά τις κινήσεις που θα γίνονται.  Ριζοσπαστικές σε ό,τι αφορά παραδείγματος χάρη όχι μόνο με τα μέτρα που σωστά ανέφερε ο Υπουργός Γεωργίας, αλλά υπάρχει ένας νόμος, το Μητρώο Αγροτών. Νομίζω ότι είναι το κομβικό σημείο που θα πρέπει να αρχίζει να εφαρμόζεται. Η προεργασία έχει ολοκληρωθεί με φαντασία. Και όταν λέω φαντασία, εννοώ μέτρα που μέχρι τώρα τα θεωρούσαμε ενδεχομένως όχι σημαντικά. Θα σας πω μερικά:Η υγιεινή των προϊόντων διατροφής είναι ένα θέμα που πλέον στηνΕυρώπη έχει γίνει κανόνας. Πρέπει να μας απασχολήσει σημαντικά, όχι μόνο να μεταφέρουμε εδώ τη νομολογία της ΕΟΚ.
 Η χρήση των νερών, η υφαλμύρωση, οι πηγές που πράγματι έχουν ρύπανση, τα προϊόντα ονομασίας προέλευσης, που αποτελούν σημαντικό παράγοντα στην εξαγωγική δραστηριότητα των αγροτικών προϊόντων. Επίσης, η εκμετάλλευση των μικροκλιμάτων, ο τρόπος χρήσης των φυτοφαρμάκων, η χρήση ορμονών, γενετικά μεταλλαγμένων αγροτικών προϊόντων. 'Ολα αυτά είναι θέματα πάρα πολύ σημαντικά και δεν πρέπει να αρκεστούμε σε νομολογίες άλλων, που άκριτα ή χωρίς πολύ βάσανο μεταφέρουμε εδώ.
 Ο αγροτικός τομέας κύριε Πρόεδρε, είναι πάρα πολύ σημαντικός και θέλω να πω το εξής: Η Νέα Δημοκρατία έκανε πολλή κριτική στην Κυβέρνηση. Θέλω να θυμίσω κάτι για το οποίο δεν τόλμησε να πει τίποτα.
Κύριε Καραμανλή, δεν μας είπατε αν τα είκοσι έξι τρισεκατομμύρια(26.000.000.000.000) δραχμές που φέρνει το Γ' Κοινοτικό Πλαίσιο Στήριξης είναι λίγα ή πολλά και αν σ' αυτό είχατε κάποια συμβολή που δεν είχατε, αλλά δείχνει με τι επιτυχία η Κυβέρνηση χειρίστηκε ένα τέτοιο τεράστιο θέμα, όπως και τα εννιάμισι τρισεκατομμύρια που εσείς λέγατε "πώς τα σκορπίσατε", πόσο σημαντικά είναι για την υποδομή και την ανάπτυξη. Ευχαριστώ, κύριε Πρόεδρε.
  (Χειροκροτήματα από την πτέρυγα του ΠΑΣΟΚ)  
ΠΡΟΕΔΡΟΣ (Απόστολος Κακλαμάνης): Ο κ. Μάνος έχει το λόγο.
 ΣΤΕΦΑΝΟΣ ΜΑΝΟΣ: Κύριε Πρόεδρε, είπε ο κύριος Πρωθυπουργός ότι στόχος του είναι η εθνική ανταγωνιστικότητα. Πριν πέντε μέρες, κύριε Πρόεδρε, δημοσιεύτηκε ότι η Ελλάδα σε ανταγωνιστικότητα κατέχει την τριακοστή δεύτερη θέση από σαράντα επτά προηγμένες χώρες. 'Επεσε μάλιστα μια θέση από πέρυσι. Η Φινλανδία κατέχει την τρίτη θέση και η Ιρλανδία την έβδομη.  Αναφέρω επίτηδες τη Φινλανδία, διότι όπως και εμείς έχει δίπλα της ένα επίφοβο γείτονα, για να μη μου πει κάποιος ότι το πρόβλημα της Ελλάδος είναι οι υψηλές αμυντικές δαπάνες.
Το ερώτημα είναι: Ποιος είναι ο στόχος του Πρωθυπουργού; Να είμαστετου χρόνου πίσω στην τριακοστή πρώτη θέση, στην τριακοστή θέση, στηδέκατη πέμπτη θέση; Ποιος είναι ο στόχος του;Είπε προχθές ότι επειδή ο λαός που ψήφισε, δεν χρειάζεται να δίνειαπαντήσεις. Κάποια όμως απάντηση δεν πρέπει να μας δώσει; Είπε ο Πρωθυπουργός ότι στόχος του είναι να προσεγγίσουμε το 80% του βιοτικού επιπέδου της Ευρώπης των δεκαπέντε μέχρι το 2004. Είμαστε τώρα στο 70%. Η Ιρλανδία, κύριοι συνάδελφοι, το '90 ήταν στο 70%, φέτος είναι στο 105%.
Γιατί, κύριε Πρωθυπουργέ, η Ιρλανδία μπόρεσε σ' αυτά τα χρόνια νααυξήσει το συγκριτικό βιοτικό της επίπεδο κατά 50%; Είπε ο Πρωθυπουργός ότι οι Ολυμπιακοί Αγώνες του 2004 είναι μια πρόκληση στην οποία θα ανταποκριθούμε με επιτυχία. Αλλά γιατί γίναμε ρεζίληδες όπως έγραψαν προχθές τα "ΝΕΑ"; Και τώρα "στο αμήν" τρέχουμε μετά το διεθνές ξεφωνητό για να αποτραπεί το απευκτέο; Μείωσε, κύριε Πρωθυπουργέ, ο νέος Υπουργός Παιδείας την εξεταστέα ύλη κατά 50%. Γιατί; Για να γίνουν οι 'Ελληνες μαθητές πρωταθλητές της γνώσης; Γιατί το έκανε; Μετριότης, κύριε Πρόεδρε, μετριότης, μετριότης. Μετριότης παντού, μετριότης που πληγώνει. Και όμως ο Πρωθυπουργός δεν έχει καμία απολύτως δικαιολογία για να μην προχωρήσει γρήγορα και αποτελεσματικά σε όλες τις μεγάλες αλλαγές που έχει ανάγκη η Ελλάδα για να κάνει πρωταθλητισμό, αρκεί να αποφασίσει να συγκρουστεί με τον κομματισμό και τη νοοτροπία της μετριότητας, του βολέματος και της ήσσονος προσπάθειας.
 Στην παιδεία η προηγούμενη κυβέρνησή σας, κύριε Σημίτη, ξεκίνησε μια μεταρρύθμιση που παρά τα μερικά τα θετικά της στοιχεία ήταν στραβή από πολλές απόψεις. Το πρώτο στραβό ήταν ότι η μεταρρύθμιση ασχολήθηκε με τις λεπτομέρειες αντί να αντιμετωπίσει τη ρίζα του προβλήματος.
 Η ρίζα του προβλήματος, κύριε Πρόεδρε, είναι το άρθρο 16 τουΣυντάγματος, που καθιερώνει το μονοπώλιο του κράτους στην παροχή και τη χρηματοδότηση της τριτοβάθμιας εκπαίδευσης. Από εκεί ξεκινούν όλα τα προβλήματα και κατεβαίνουν παρακάτω στις χαμηλότερες βαθμίδες.
 Αντί λοιπόν να επιτρέψει το ΠΑΣΟΚ και ο κ. Σημίτης προσωπικά τηνανοιχτή ροή ιδιωτικών πόρων στην τριτοβάθμια εκπαίδευση, το κράτος στέλνει τα παιδιά να σπουδάσουν στο εξωτερικό.
 Τα χρήματα του κράτους που διατίθενται στην παιδεία θα μπορούσαν να διατεθούν πολύ πιο αποτελεσματικά και αναδιανεμητικά αν δινόντουσαν στους φτωχότερους μαθητές να επιλέξουν μόνοι τους το σχολείο στο οποίο θέλουν να πάνε -δημόσιο ή ιδιωτικό- και οι έχοντες και κατέχοντες να καταβάλλουν δίδακτρα τα οποία να εκπίπτουν από το φορολογητέο τους εισόδημα.
 'Ενα πολύ σύντομο σχόλιο: Μου φάνηκε αστεία η δέσμευση του Πρωθυπουργού ότι μέχρι το 2001 θα πραγματοποιηθεί η σύνδεση κάθε σχολικής μονάδας με το "INTERNET". Κάπως σαν το κερασάκι στην τούρτα. Να θυμίσω στον Πρωθυπουργό ότι δεν φτάνει το κερασάκι, χρειάζεται και η τούρτα. 'Ετσι όπως είναι τα πράγματα στα δημόσια σχολεία, θα αγοραστούν χιλιάδες υπολογιστές που στην πλειοψηφία τους -είμαι βέβαιος- θα καταλήξουν να μαζεύουν σκόνη σε κάποια γωνιά.
Η σωστή προετοιμασία της νέας γενιά για την κοινωνία της γνώσης καιτης πληροφορίας είναι η εκμάθηση της αγγλικής γλώσσας ως δεύτερης γλώσσας και όχι ως ξένης γλώσσας. Για να μάθουν τα παιδιά αγγλικά ως δεύτερη γλώσσα δεν πρέπει να διστάσουμε να χρησιμοποιήσουμε τους καλύτερους καθηγητές ντόπιους ή ξένους. Πριν φτάσουμε στο "ΙΝΤΕΡΝΕΤ", κύριε Πρόεδρε, πρέπει να εξασφαλίσουμε τα στοιχειώδη: καλά ελληνικά, καλά αγγλικά, λίγα μαθηματικά, καλούς και καλά πληρωμένους καθηγητές.
 Θα καταψηφίσω την Kυβέρνηση Σημίτη, θα υποστηρίξω όμως, όπως έκανα πάντοτε, κάθε υπεύθυνη και φιλελεύθερη μεταρρύθμιση που θα τολμήσει να προωθήσει. Αν τολμήσει βέβαια! 
ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος της Νέας Δημοκρατίας κ. Παυλόπουλος έχει το λόγο μόνο για τρία λεπτά, για να ολοκληρώσουμε.
 ΠΡΟΚΟΠΗΣ ΠΑΥΛΟΠΟΥΛΟΣ: Θα μου είναι αρκετά, κύριε Πρόεδρε.
 Στο τέλος της συζήτησης αυτής, κύριε Πρόεδρε, κυρίες και κύριοι συνάδελφοι, μπορεί να συναγάγει κανείς ορισμένα συμπεράσματα τα οποία δείχνουν όχι μόνο τι συμβαίνει με τις προγραμματικές δηλώσεις αλλά ποια θα είναι ή φαίνεται να είναι η πορεία της Κυβέρνησης μετά τις εκλογές. Συμπέρασμα πρώτο: Δεν υπάρχουν προγραμματικές δηλώσεις, γιατί δενυπάρχει πρόγραμμα. Υπάρχει απλώς μία αναπαλαίωση θέσεων. Το πιο κραυγαλέο παράδειγμα που μπορεί να αναδείξει κανείς είναι εκείνο το οποίο αφορά το θέμα της παιδείας. Δείτε το. Κοιτάξτε την τεράστια διαφορά λόγων και έργων μεταξύ προεκλογικής περιόδου και τώρα. Υπερασπιζόταν τότε η Κυβέρνηση τη "μεταρρύθμιση" Αρσένη, ενώ σήμερα αποδέχεται ότι πρέπει αυτή η "μεταρρύθμιση" να πεταχθεί στον κάλαθο των αχρήστων.
 'Εφερα ένα μόνο παράδειγμα αφού ο χρόνος είναι λίγος, αλλά αφορά ένα μείζον ζήτημα.
 Υπάρχει ένα δεύτερο θέμα, το περίφημο θέμα της συναίνεσης και πώς την εννοεί ο κύριος Πρωθυπουργός. Θα ακούσετε σε λίγο τον κύριο Πρωθυπουργό να ομιλεί και λέγει: "Mα θέλετε συναίνεση; Ιδού το forum στο οποίο μπορείτε να τη βρείτε. Λέγεται Βουλή". Ουδείς αμφισβητεί ότι η Βουλή είναι ένας χώρος στον οποίο και μπορούμε και πρέπει να αναζητήσουμε τη συναίνεση. Mόνο που δεν είναι και ο αποκλειστικός. Υπάρχει η κοινοβουλευτική διαδικασία και ξέρουμε όλοι ότι συνήθως είναι προσαρμοσμένη στο να μπορεί η πλειοψηφία να κυβερνά και η μειοψηφία να ελέγχει. Υπάρχουν όμως αλλά fora, και δη στην ανοικτή κοινωνία, που μπορούν να βοηθήσουν προς την κατεύθυνση της συναίνεσης, πράγμα όμως που θα ακούσετε τον κύριο Πρωθυπουργό να το αρνείται στη συνέχεια. Και το ερώτημα είναι: πως εννοεί και πάλι στο θέμα της παιδείας το διάλογο, αυτόν που εξήγγειλε ή θέλησε να εξαγγείλει ο αρμόδιος Υπουργός; Μέσα από τη Βουλή ή έξω από τη Βουλή; Υπάρχει και το θέμα του πώς ερμηνεύει ο Πρωθυπουργός το εκλογικό αποτέλεσμα. Πράγματι έχει την πλειοψηφία και ουδείς αρνείται την πλειοψηφία στην Κυβέρνηση. Αν και θα έπρεπε, ιδίως σε ορισμένα φαινόμενα και καταγγελίες που παρατηρούνται, πρώτη η Κυβέρνηση να έχει την ευαισθησία -για να μην πλανάται κανενός είδους σκιά- να ερευνήσει αν αυτάαληθεύουν ή όχι. Κάτι που εμείς θα κάνουμε όχι μόνο για το εκλογικό αποτέλεσμα αλλά και για την ίδια τη δομή της ελληνικής κοινωνίας και την προστασία της από την εγκληματικότητα. Αλλά όταν λέει ο Πρωθυπουργός ότι το αποτέλεσμα αυτό του επιτρέπει να κυβερνά όπως θέλει ξεχνά ένα πράγμα: Την πολιτική επιρροή ενός αποτελέσματος, το οποίο επιτρέπει στη Αξιωματική Αντιπολίτευση να κάνει κάτι παραπάνω από το να ελέγχει απλώς. Να μπορεί να υποκαθιστά την Κυβέρνηση όταν εκείνη ολιγωρεί! Και τέλος υπάρχει ένα άλλο ζήτημα: Ακούστηκαν πολλές καταγγελίες Υπουργών, Υπουργών μεταξύ τους, καταγγελίες που αφορούν τα προηγούμενα και στο Υπουργείο Πολιτισμού ή στο Υπουργείο Μεταφορών και Επικοινωνιών.  Ποια υπήρξε η στάση της Κυβέρνησης; Γνωστή. "Δεν πρέπει να ανοίξουμε αυτό το σκέλος, καλύτερα να βρούμε την ισορροπία μεταξύ των Υπουργών".
 Ξέρουμε ποια υπήρξε η πορεία των πραγμάτων. Το παλαιότερο ΠΑΣΟΚεξέφραζε την αλαζονεία της εξουσίας, το νυν εκφράζει την εξουσία της αλαζονείας. Το παλαιότερο ΠΑΣΟΚ επιχειρούσε να κομματικοποιήσει το κράτος, το νυν επιχειρεί να κρατικοποιήσει το κόμμα!Ξέρουμε ότι όλα αυτά τα πράγματα, όπως και άλλα, πρέπει να δουν τοφως της δημοσιότητας. Και στο μείζον θέμα των Ολυμπιακών Αγώνων, το οποίο θα αποτελέσει έναν εθνικό στόχο, λέμε ότι θα στηρίξουμε κάθε προσπάθεια, η οποία θα βαίνει προς την κατεύθυνση του να φανούμε αντάξιοι μιας τέτοιας μεγάλης εθνικής προσδοκίας.
 Ας μη διανοηθεί όμως η Κυβέρνηση να ξαναφέρει νόμο περί απευθείας αναθέσεως την τελευταία στιγμή, για να επιταχύνει διαδικασίες. Γιατί εκεί θα είναι η μόνη υπεύθυνη και θα μας βρει αντίθετους.
 Φοβούμαι ότι χάνουμε μια σημαντική ευκαιρία σε μια τόσο κρίσιμη εποχή να διανύσουμε αυτήν την περίοδο με μια συναίνεση που θα ταίριαζε και στους μεγάλους στόχους που υπάρχουν, στις μεγάλες προσδοκίες που πρέπει να έχουμε και στις μεγάλες δυνατότητες του ελληνικού λαού που αντικαθίστανται σήμερα από μία νοοτροπία μειωμένων προσδοκιών.
  (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) Ευχαριστώ, κύριε Πρόεδρε για την ανοχή.
 (Χειροκροτήματα από την πτέρυγα της Νέας Δημοκρατίας) 
ΠΡΟΕΔΡΟΣ (Απόστολος Κακλαμάνης): Η κ. Βάσω Παπανδρέου, ΥπουργόςΕσωτερικών, Δημόσιας Διοίκησης και Αποκέντρωσης, έχει το λόγο.
 ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης καιΑποκέντρωσης): Κυρίες και κύριοι συνάδελφοι, η εκλογική νίκη του ΠΑΣΟΚ στις 9 Απριλίου έδωσε στη χώρα και στους πολίτες τη σιγουριά για μια πορεία σταθερότητας και ανάπτυξης στην αρχή του 21ου αιώνα.
 Η ανανέωση της εμπιστοσύνης του ελληνικού λαού στο ΠΑΣΟΚ στηρίχτηκε κατ'αρχήν στο σημαντικό έργο που έχει γίνει κατά την προηγούμενη επταετία 1993-2000 και κυρίως στη μεγάλη προσπάθεια που έγινε από το 1996 και μετά.
 Ωστόσο, η ανανέωση της εμπιστοσύνης του ελληνικού λαού δεν στηρίχτηκε μόνο στον απολογισμό του έργου μας. Στηρίχτηκε κυρίως στις δεσμεύσεις μας για τη νέα τετραετία. Το 1996 ζητήσαμε και λάβαμε την εντολή για να δημιουργήσουμε την ισχυρή Ελλάδα. Το 2000 ζητήσαμε και λάβαμε την εντολή για να δημιουργήσουμε την ισχυρή κοινωνία.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδροςτης Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)Η συμμετοχή της χώρας μας στην τρίτη φάση της ΟΝΕ ανοίγει ένα νέοκύκλο προκλήσεων για την ελληνική κοινωνία. Σήμερα είναι πλέον αυτονόητη η ανάγκη προσαρμογής της χώρας μας σε ένα ριζικά διαφορετικό τρόπο διοικητικής και οικονομικής λειτουργίας.
Δεν είναι όμως μια συζήτηση που αφορά μόνο την Ελλάδα. Η αναβάθμισητου ρόλου της χώρας μας στο βαλκανικό και στον ευρύτερο παραευξείνιο χώρο μας επιβάλλει να λειτουργήσουμε υποστηρικτικά τόσο για την ενδυνάμωση των δημοκρατικών θεσμών στην περιοχή όσο και για την ίδια τη λειτουργία των κρατικών μηχανών των χωρών αυτών.
Για όλους αυτούς τους λόγους προωθούμε ένα σχέδιο δράσης, που αφοράτη μεταρρύθμιση των θεσμικών δομών άσκησης εξουσίας του κράτους όλων των βαθμίδων.
 Στο πλαίσιο αυτό αυτονόητη είναι η ανάγκη για ένα ριζικά διαφορετικό τρόπο λειτουργίας των πολιτικών δυνάμεων. Βρισκόμαστε μπροστά σε μεγάλες προκλήσεις. Και οι μεγάλες προκλήσεις απαιτούν σοβαρό διάλογο και μεγάλες συναινέσεις.
 Σημειώνω βεβαίως ότι το πρώτο μετεκλογικό δείγμα συμπεριφοράς από την πλευρά της Αξιωματικής Αντιπολίτευσης δεν είναι θετικό. Αναφέρομαι στη "φιλολογία" περί δήθεν νοθείας, "φιλολογία" η οποία υποθάλπεται και από την ηγεσία της Νέας Δημοκρατίας.
Σε ό,τι αφορά το Υπουργείο, έχουμε ήδη ενημερώσει τον ελληνικό λαόκαι σήμερα καταθέτω και στην Εθνική Αντιπροσωπεία τα επίσημα στοιχεία που απαντούν με απόλυτο τρόπο στα φληναφήματα των τελευταίων ημερών. Το πλήθος της απόδοσης της ελληνικής ιθαγένειας έγινε επί κυβερνήσεων Νέας Δημοκρατίας.
(Στο σημείο αυτό η Υπουργός Εσωτερικών, Δημόσιας Διοίκησης καιΑποκέντρωσης κ. Βάσω Παπανδρέου καταθέτει για τα Πρακτικά τα προαναφερθέντα στοιχεία, τα οποία έχουν ως εξής:  "ΥΠΟΥΡΓΕΙΟ ΕΣΩΤΕΡΙΚΩΝ  ΔΗΜΟΣΙΑΣ ΔΙΟΙΚΗΣΗΣ & ΑΠΟΚΕΝΤΡΩΣΗΣΘέμα: Εκλογικά αποτελέσματα και καταγγελίες της Ν.Δ.
(Ενημερωτικό Σημείωμα)  Οι εκλογές της 9ης Απριλίου 2000 έγιναν με βάση τους ενιαίους λεξικογραφημένους καταλόγους της αναθεώρησης του έτους 1999, δηλαδή καταλόγους στους οποίους έχουν ενσωματωθεί και όσοι υπέβαλαν αίτηση για εγγραφή στους εκλογικούς καταλόγους μέχρι και την 31η Μαρτίου 1999.
  Στους ενιαίους εκλογικούς καταλόγους δεν έχουν ενσωματωθεί τα στοιχεία της αναθεώρησης του έτους 2000 (όσοι υπέβαλαν αιτήσεις εγγραφής από 1 Απριλίου 1999 μέχρι 14 Μαρτίου 2000) και αυτό διότι με βάση την εκλογική νομοθεσία και συγκεκριμένα σύμφωνα με τις διατάξεις του άρθρου 26 παρ. 1 "αν οι εκλογές προκηρυχθούν στο χρονικό διάστημα από την 1η Ιανουαρίου μέχρι 30η Ιουνίου, η ψηφοφορία γίνεται με βάση τους εκλογικούς καταλόγους του προηγουμένου έτους". Επομένως τα στοιχεία που εμφανίστηκαν στον ημερήσιο τύπο ως στοιχεία αναθεώρησης του έτους 2000 είναι παντελώς αναληθή, αφού η διαδικασία της αναθεώρησης δεν έχει ακόμη ολοκληρωθεί.
  Με βάση τα στοιχεία του Υπουργείου Εσωτερικών, η δύναμη του εκλογικού σώματος που συμμετείχε στις εκλογές της 9ης Απριλίου 2000 είναι 8.976.135. Παρουσιάζει δε, συνολική αύξηση 63.234 εκλογέων έναντι του εκλογικού σώματος το οποίο συμμετείχε στις Ευρωεκλογές της 13ης Ιουνίου 1999 και το οποίο ανήρχετο σε 8.912.901.
  Εξάλλου παρουσιάζει συνολική αύξηση 247.095 εκλογέων έναντι του εκλογικού σώματος το οποίο συμμετείχε στις βουλευτικές εκλογές της 22ας Σεπτεμβρίου 1996 και το οποίο ανερχόταν σε 8.729.040.
  Σημειώνεται ότι τα στοιχεία της ετήσιας αναθεώρησης των εκλογικών καταλόγων συγκεντρώνονται ταξινομούνται και αποστέλλονται στα αρμόδια Πρωτοδικεία για επικύρωση και στο Υπουργείο Εσωτερικών για ενσωμάτωση στους ενιαίους εκλογικούς καταλόγους, με ευθύνη και μέριμνα των κατά τόπους Νομαρχών, στην αρμοδιότητα των οποίων ανήκει η διαδικασία αυτή σύμφωνα με την εκλογική νομοθεσία.
    Δύναμη Εκλογικού ΣώματοςΕκλογική Αναμέτρηση    Εκλογικό Σώμα   Διαφορά από 1999 Βουλευτικές Εκλογές 1996    8.729.040         247.095 Ευρωεκλογές 1999             8.912.901          63.234 Βουλευτικές Εκλογές 2000    8.976.135 Σύγκριση δύναμης του εκλογικού σώματος μεταξύ τωνστοιχείων του Υπουργείου Εσωτερικών και των επισήμων αποτελεσμάτων των εκλογών της 9ης Απριλίου 2000 που εκδόθηκαν από τα αρμόδια Πρωτοδικεία.
  Με βάση τα επίσημα αποτελέσματα των εκλογών της 9ης Απριλίου 2000 που εκδίδονται από τα αρμόδια Πρωτοδικεία και αποστέλλονται στην Ανωτάτη Εφορευτική Επιτροπή για την κατανομή των εδρών, προκύπτει ότι η δύναμη του εκλογικού σώματος ανέρχεται σε 9.277.277 εκλογείς. Εμφανίζεται δηλαδή, μία συνολική διαφορά σε σχέση με το εκλογικό σώμα, όπως αυτό μετράται στο Υπουργείο Εσωτερικών (8.976.135) που ανέρχεται σε 301.142 εκλογείς.
Η απόκλιση αυτή οφείλεται στους παρακάτω λόγους:  Πρώτο:   'Oπως είναι γνωστό σύμφωνα με τις διατάξεις του άρθρου 27 της εκλογικής νομοθεσίας, οι δικαστικοί, οι δημόσιοι γενικά πολιτικοί υπάλληλοι, το προσωπικό της Ελληνικής Αστυνομίας και του Πυροσβεστικού Σώματος και οι Στρατιωτικοί που υπηρετούν με οποιαδήποτε ιδιότητα στις 'Eνοπλες Δυνάμεις ή στο Λιμενικό Σώμα και είναι γραμμένοι στους εκλογικούς καταλόγους Δήμου ή Κοινότητας του Κράτους, αλλά την ημέρα προκήρυξης των εκλογών, υπηρετούν σε άλλο Δήμο ή Κοινότητα, ασκούν το εκλογικό τους δικαίωμα στο Δήμο ή την Κοινότητα όπου υπηρετούν. Για το σκοπό αυτό εγγράφονται στους ειδικούς εκλογικούς καταλόγους που επικυρώνονται από τα αρμόδια Πρωτοδικεία.
  Στις κατηγορίες αυτές υπαλλήλων προστίθενται και όλοι οι ναυτικοί, οι φυλακισμένοι στις φυλακές οι οποίοι διατηρούν το δικαίωμα να ψηφίζουν, καθώς και οι περίπου 22.000 τακτικοί και αναπληρωματικοί δικαστικοί αντιπρόσωποι, καθώς και οι ιερωμένοι οι οποίοι ψηφίζουν στον τόπο που ασκούν τα καθήκοντά τους.
Πρέπει να τονιστεί ότι τα εκλογικά βιβλιάρια όσωνψηφίζουν με ειδικούς καταλόγους κατατίθενται στις υπηρεσίες τους και οι υπάλληλοι αυτοί ψηφίζουν μόνο με την ταυτότητά τους.
  Με βάση αυτά τα δεδομένα, το σύνολο των εγγεγραμμένων σε επίπεδο Επικράτειας αυξάνεται ισόποσα με το σύνολο των εγγεγραμμένων στους ειδικούς καταλόγους αφού κάθε εγγεγραμμένος στους ειδικούς καταλόγους, είναι ταυτόχρονα εγγεγραμμένος και στους βασικούς.
  Δεύτερο: Επίσης, σε περίπτωση που δημοτικό διαμέρισμα ή κοινότητα, αν και αποτελείται από τρεις, τέσσερις ή και περισσότερους συνοικισμούς, έχει ενιαίους εκλογικούς καταλόγους που δεν μπορούν να διασπαστούν κατά συνοικισμό, εμφανίζεται το φαινόμενο να χρησιμοποιείται σε κάθε επί μέρους συνοικισμό όπου ιδρύεται και εκλογικό τμήμα για εξυπηρέτηση των πολιτών, αυτούσιος ο εκλογικός κατάλογος που προφανώς περιέχει όλους τους εκλογείς του διαμερίσματος, δηλαδή και αυτούς που ψηφίζουν σε άλλο συνοικισμό. 'Ετσι, η δύναμη του εκλογικού σώματος του συγκεκριμένου δημοτικού διαμερίσματος ή κοινότητας, ουσιαστικά πολλαπλασιάζεται με το πλήθος των συνοικισμών  που υπάγονται σε αυτό.
  Οι διαφορές μεταξύ των εγγεγραμμένων στις καταστάσεις του Πρωτοδικείου και του εκλογικού σώματος, εμφανίζονται σε όλες τις εκλογικές αναμετρήσεις. Είναι χαρακτηριστικό ότι, οι διαφορές στις βουλευτικές εκλογές του 1990, του 1993, που διενεργήθηκαν από τη Ν.Δ., ήταν 403.037 και 399.673αντίστοιχα.
Διαφορά στους ψηφίσαντες ανάμεσα στην ανακοίνωση της ΔΕΛΤΑ Πληροφορικής και στα επίσημα αποτελέσματα των αρμόδιων Πρωτοδικείων.
   Ψηφίσαντες σε όλη την Επικράτεια 9 Απριλίου 2000 Σύμφωνα με την ΔΕΛΤΑ Πληροφορική    7.027.007  Σύμφωνα με τα Πρωτοδικεία           7.026.634 Διαφορά                     373 Και πιο συγκεκριμένα1. Σύμφωνα με τα Πρωτοδικεία            ΠΑΣΟΚ     3.008.081 Σύμφωνα με την ΔΕΛΤΑ Πληροφορική        ΠΑΣΟΚ     3.007.947 Διαφορά                                    134 2. Σύμφωνα με τα Πρωτοδικεία            Ν.Δ.     2.934.948 Σύμφωνα με την ΔΕΛΤΑ Πληροφορική        Ν.Δ.     2.935.242 Διαφορά                                    294Στο σημείο αυτό πρέπει να επισημανθεί ότι, αν καιυπάρχουν ελάχιστες διαφορές όσον αφορά τη ΔΕΛΤΑ Πληροφορική και τα Πρωτοδικεία, ο ρόλος της ΔΕΛΤΑ Πληροφορικής είναι να δημοσιοποιήσει άμεσα τα αποτελέσματα των εκλογών για την ταχεία ενημέρωση των πολιτών. Η έκδοση των επίσημων αποτελεσμάτων γίνεται από την Ανώτατη Εφορευτική Επιτροπή με βάση τους επίσημους πίνακες των Πρωτοδικείων.
Οι τυχόν διαφορές που παρατηρούνται σε όλες τιςεκλογικές αναμετρήσεις μεταξύ των Πρωτοδικείων και της ΔΕΛΤΑ Πληροφορικής σε ορισμένα ελάχιστα εκλογικά τμήματα, οφείλονται σε λάθος μετάδοση μεταξύ των υπαλλήλων των Νομαρχιών και του Υπουργείου. Τα ελάχιστα αυτά λάθη  δεν επηρεάζουν το τελικό αποτέλεσμα.
  Σε όλες τις εκλογικές αναμετρήσεις παρατηρείται διαφορά μεταξύ των εγγεγραμμένων στις καταστάσεις των Πρωτοδικείων και του Εκλογικού Σώματος, όπως φαίνεται και από τους παρακάτω εκλογικούς πίνακες.
   Βουλευτικές Εκλογές 1989   Γραμμένοι σύμφωνα με τις καταστάσεις των Πρωτοδικείων 8.425.212  Εκλογικό Σώμα ΥΠ.ΕΣ.Δ.Δ.Α. 7.892.904  Διαφορά    532.308Βουλευτικές Εκλογές 1990  Γραμμένοι σύμφωνα με τις καταστάσεις των Πρωτοδικείων 8.453.695  Εκλογικό Σώμα ΥΠ.ΕΣ.Δ.Δ.Α. 8.050.658  Διαφορά    403.037Βουλευτικές Εκλογές 1993  Γραμμένοι σύμφωνα με τις καταστάσεις των Πρωτοδικείων 8.861.833  Εκλογικό Σώμα ΥΠ.ΕΣ.Δ.Δ.Α. 8.462.160  Διαφορά    399.673Βουλευτικές Εκλογές 1996  Γραμμένοι σύμφωνα με τις καταστάσεις των Πρωτοδικείων 9.145.598  Εκλογικό Σώμα ΥΠ.ΕΣ.Δ.Δ.Α. 8.729.040  Διαφορά    416.558Ευρωεκλογές 1999  Γραμμένοι σύμφωνα με τις καταστάσεις των Πρωτοδικείων 9.345.635  Εκλογικό Σώμα ΥΠ.ΕΣ.Δ.Δ.Α. 8.912.901  Διαφορά    432.734Βουλευτικές Εκλογές 2000  Γραμμένοι σύμφωνα με τις καταστάσεις των Πρωτοδικείων 9.277.277  Εκλογικό Σώμα ΥΠ.ΕΣ.Δ.Δ.Α. 8.976.135  Διαφορά    301.142Διαπιστώσεις Ιθαγένειας  - Το σύνολο των διαπιστώσεων ιθαγένειας που έχουν γίνει από το 1989 μέχρι και το 1999, ανέρχονται σε 103.573.
-  Κατά την περίοδο 1997 - 1999, που όπως ισχυρίζεται η Ν.Δ. έγινε πλήθος διαπιστώσεων ιθαγένειας, σύμφωνα με τα επίσημα στοιχεία των Νομαρχιών όλης της χώρας, το σύνολο των διαπιστώσεων ιθαγένειας ανήλθε σε 22.549.
  - Την περίοδο διακυβέρνησης της χώρας από τη Ν.Δ. 1990-1993, ο αριθμός των διαπιστώσεων ιθαγένειας ήταν 43.754.
  - Στις εκλογές της 9ης Απριλίου 2000 είχαν δικαίωμα να ψηφίσουν, σύμφωνα με την εκλογική νομοθεσία, όσοι είχαν ήδη διαπιστωμένη ελληνική ιθαγένεια και είχαν υποβάλει αίτηση για εγγραφή τους στους εκλογικούς καταλόγους, μέχρι την 31η Μαρτίου 1999.
 (Οι σχετικοί πίνακες υπάρχουν στο τεύχος των Πρακτικών της Βουλής)   
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Θέλω να πιστεύω ότι η Αξιωματική Αντιπολίτευση θα θελήσει να δώσει θετικά "δείγματα γραφής" στο άμεσο μέλλον. Από την πλευρά μας προχωρούμε στη θεσμοθέτηση του διαλόγου με χρονοδιαγράμματα και συγκεκριμένους στόχους.
Καλούμε όλες τις πολιτικές δυνάμεις να συμβάλουν με θετικό τρόπο. Ζητούμε τις μεγάλες συναινέσεις, ώστε να θέσουμε το κράτος σε ένα καθεστώς διαρκούς μεταρρύθμισης. Ζητούμε συναινέσεις, ώστε να αλλάξουμε τις σχέσεις του κράτους με τον πολίτη. Επιδιώκουμε πέρα από τη σύγκλιση στα οικονομικά μεγέθη την ολική σύγκλιση, δηλαδή την αναβάθμιση των υπηρεσιών που παρέχει το κράτος στον πολίτη, τη βελτίωση των λειτουργιών του προς όφελος της ελληνικής οικονομίας, την αύξηση της ανταγωνιστικότητας της κοινωνίας μας σε ένα περιβάλλον μεγάλων κινδύνων, αλλά και σημαντικών ευκαιριών.
  Στο πλαίσιο των προκλήσεων επιβάλλεται η πραγματοποίηση ενός διαρκούς, ανοιχτού κοινωνικού διαλόγου με συμμετοχή σ'αυτόν όλων των νομιμοποιούμενων φορέων της κοινωνίας.
Πρώτο βήμα: Θεσπίζουμε παρά την Υπουργό Εσωτερικών, ΔημόσιαςΔιοίκησης και Αποκέντρωσης το Εθνικό Συμβούλιο Στρατηγικής για τη Δημόσια Διοίκηση, στο οποίο μετέχουν εκπρόσωποι των πολιτικών κομμάτων, της διοίκησης, των συνδικαλιστικών φορέων, των φορέων συλλογικής εκπροσώπησης της ελληνικής κοινωνίας, των παραγωγικών τάξεων, φορέων ειδικής τεχνογνωσίας, καθώς και μεμονωμένες προσωπικότητες με ειδικές γνώσεις.
Το Εθνικό Συμβούλιο Στρατηγικής για τη Δημόσια Διοίκηση έχει ωςαποστολή την υλοποίηση του εθνικού διαλόγου, τόσο σε κεντρικό όσο και σε αποκεντρωμένο νομαρχιακό επίπεδο, την υποβολή προτάσεων και την αποτίμηση της αποτελεσματικής λειτουργίας της Δημόσιας Διοίκησης.
  Δεύτερο βήμα: Διάλογος, με έναρξη τον Ιούνιο και χρονοδιάγραμμα ολοκλήρωσής του μέχρι το τέλος του 2000 για τη νέα διοικητική διαίρεση της χώρας.
  Τρίτο βήμα: Διάλογος για το εκλογικό σύστημα.
  Η στρατηγική μας για την αποκέντρωση και την αυτοδιοίκηση:  Είναι γνωστό ότι το ΠΑ.ΣΟ.Κ. προχώρησε σε μία σειρά μέτρων για την αποκέντρωση και την ενίσχυση της Τοπικής Αυτοδιοίκησης. Πολλές φορές, όμως, οι εξουσίες και οι αρμοδιότητες όλων αυτών των επιπέδων είναι δυσδιάκριτες, υπάρχουν αλληλοεπικαλύψεις, δημιουργούν προβλήματα, τριβές και έχουν ως αποτέλεσμα την καθυστέρηση στην υλοποίηση έργων και στην ανάπτυξη γενικότερα.
  Προς την κατεύθυνση αυτή προχωρούμε στη συνταγματική κατοχύρωση της διοικητικής αυτοτέλειας και της οικονομικής αυτάρκειας της αυτοδιοίκησης όλων των βαθμίδων, στα πλαίσια της Αναθεώρησης του Συντάγματος, σε ρυθμίσεις που φέρνουμε στη Βουλή εντός του έτους για την αποσαφήνιση των αρμοδιοτήτων και των σχέσεων της κεντρικής, περιφερειακής διοίκησης και της αυτοδιοίκησης. Θα συντάξουμε τη χάρτα αυτοδιοίκησης για τον 21ο αιώνα.
  Ολοκληρώνουμε τον επιτελικό χαρακτήρα της κεντρικής διοίκησης.  Ενισχύεται η αυτοδιοίκηση με μεταφορά αρμοδιοτήτων, αλλά και ανθρώπινων και οικονομικών πόρων με παράλληλη αναβάθμιση της συνταγματικής υποχρέωσης του κράτους για εποπτεία των ΟΤΑ.
Προχωρούμε στην αναδιοργάνωση των μεγαλουπόλεων της χώρας με τηνκαθιέρωση των διαδημοτικών συνεργασιών και της μικροπολιτικής λειτουργίας. Γι'αυτό ξεκινάμε άμεσα διάλογο με την ΚΕΔΚΕ, τις δημοτικές αρχές των μεγάλων πόλεων και τα συναρμόδια Υπουργεία.
  Η ολοκλήρωση του σχεδίου "ΙΩΑΝΝΗΣ ΚΑΠΟΔΙΣΤΡΙΑΣ" για την Τοπική Αυτοδιοίκηση συνεχίζεται μέσα από την οργανωτική και λειτουργική αναβάθμιση των ΟΤΑ, την ενίσχυση με κίνητρα της διαδημοτικής συνεργασίας και την εκτέλεση των έργων του ειδικού προγράμματος για την Τοπική Αυτοδιοίκηση, το οποίο ενισχύεται και από πόρους  του Γ' Κοινοτικού Πλαισίου Στήριξης.
  Και θα έπρεπε, κύριε Καραμανλή, να έχετε μάθει επιτέλους ότι ομόφωνα η ΚΕΔΚΕ είναι υπέρ του "ΚΑΠΟΔΙΣΤΡΙΑ", που θέλετε να τον καταργήσετε. Δημιουργία νέας διοικητικής δομής στις νησιώτικες περιοχές για τηνάρση της απομόνωσης και την ανάδειξη της φυσικής και κυρίως της πολιτιστικής κληρονομιάς.
 Για τα θέματα ποιότητας για τον πολίτη, για την αντιμετώπιση της πολυνομίας, έχουμε ήδη προχωρήσει και βρισκόμαστε στο στάδιο ολοκλήρωσης των κωδικοποιήσεων της νομοθεσίας σε ορισμένους τομείς, όπως μεταφορών και επικοινωνιών, εμπορίου, ανταγωνισμού και ενέργειας.
Στόχος μας είναι μέσα σε ένα χρόνο να έχει κωδικοποιηθεί το σύνολοτης νομοθεσίας σε όλους τους τομείς.
Η χώρα μας συμμετέχει στο πρόγραμμα του ΟΟΣΑ για την ποιότητα τωνκανονιστικών ρυθμίσεων και σε συνδυασμό με τα πορίσματα του ΟΟΣΑ θα προχωρήσουμε μέχρι το τέλος του χρόνου σε γενναίες τομές, προκειμένου να αντιμετωπισθεί άμεσα το φαινόμενο της πολυνομίας, που ταλανίζει τόσο τους πολίτες όσο και τις επιχειρήσεις και δημιουργεί ανασφάλεια δικαίου και αδιαφάνεια στη λειτουργία των δημοσίων υπηρεσιών.
 Ολοκληρώνουμε και διευρύνουμε μία σειρά νέων θεσμών για την ταχύτερη εξυπηρέτηση του πολίτη, κέντρο εξυπηρέτησης του πολίτη σε εικοσιτετράωρη βάση, ενιαιοποίηση και απλοποίηση εντύπων, κέντρα εξυπηρέτησης πολιτών σε όλες τις έδρες των πρώην κοινοτήτων των γεωγραφικά απομεμακρυσμένων περιοχών της χώρας μας, στα πλαίσια του προγράμματος "ΑΡΙΑΔΝΗ". Ολοκληρώνουμε την ίδρυση κέντρου πληροφόρησης σε όλες τις νομαρχιακέςαυτοδιοικήσεις. Προχωρούμε στην έκδοση και αποστολή πιστοποιητικών στους πολίτες χωρίς καν την αίτησή τους.
 Συνεχίζουμε την επέκταση του τετραψήφιου κέντρου για την έκδοση πιστοποιητικών και στόχος μας είναι για την επόμενη διετία να υπάρχει δυνατότητα όλα τα πιστοποιητικά να αναζητούνται από τους πολίτες τηλεφωνικά.
 Σε πλαίσιο διαλόγου με την ΑΔΕΔΥ προχωρούμε στην καθιέρωση απογευματινής λειτουργίας των υπηρεσιών αιχμής, όταν αυτό επιβάλλεται από τις ανάγκες των πολιτών, και ολοκληρώνουμε τους χάρτες δικαιωμάτων των πολιτών και τον κώδικα δεοντολογίας των δημοσίων υπαλλήλων.
 Συνεχίζουμε και επεκτείνουμε σε όλες τις νομαρχίες τη λειτουργία των υπηρεσιών περιορισμένων διαδρομών για το σύνολο των παρεχομένων υπηρεσιών στους πολίτες.
 Τέλος, καθιερώνουμε την αξιολόγηση της ποιότητας της λειτουργίας των δημοσίων υπηρεσιών από τους ίδιους τους πολίτες.
 Δημόσια διοίκηση στην κοινωνία της πληροφορίας: Οι οργανωτικές αλλαγές, ο λειτουργικός εκσυγχρονισμός και η υπόθεση της διαφάνειας και της αντιμετώπισης της διαφθοράς στο δημόσιο, θα υποστηριχθούν από ένα γενναίο πρόγραμμα για την κοινωνία της πληροφορίας στο δημόσιο τομέα, συνολικής δαπάνης τριακοσίων δισεκατομμυρίων (300.000.000.000) δραχμών. Κεντρικός μας στόχος για την τετραετία η ολοκλήρωση τηςμηχανοργάνωσης και διασύνδεσης σε δίκτυο όλων των υπηρεσιών του δημοσίου. Με το έργο σύζευξης, του οποίου η μελέτη και η πιλοτική εφαρμογήολοκληρώνεται εντός του έτους, δημιουργούμε το εθνικό ηλεκτρονικό δίκτυο Δημόσιας Διοίκησης, ενώ με το έργο "ΚΑΝΩΝ", που ολοκληρώνεται επίσης εντός του έτους, καθιερώνουμε πρότυπα και μεθοδολογία στα έργα πληροφορικής του δημοσίου.
 Επόμενο βήμα είναι η εκπόνηση ενιαίου σχεδιασμού ανάπτυξης λειτουργίας και αλληλοενημέρωσης των βάσεων πληροφορικού υλικού της Δημόσιας Διοίκησης, που θα είναι διαθέσιμο μέσω του "ΙΝΤΕRΝΕΤ", καθώς και έργων πληροφορικής δεύτερης γενιάς.
 Προωθούμε τη χρήση νέων μορφών επικοινωνίας, όπως το "ΙΝΤΕRΝΕΤ", τις έξυπνες κάρτες και τα κέντρα τηλεφωνικής εξυπηρέτησης. Προωθούμε την ηλεκτρονική διακίνηση των πληροφοριών διά μέσου των δημοσίων υπηρεσιών. 'Ολες τις παραπάνω πολιτικές καλείται να υπηρετήσει το ανθρώπινοδυναμικό της Δημόσιας Διοίκησης και η πολιτική μας θα πετύχει μόνο αν συνδυαστεί με την αναβάθμιση του ανθρώπινου δυναμικού.
 Για χρόνια επικρατεί η αντίληψη ότι στο δημόσιο τομέα κυριαρχεί η μετριότητα, η ανεπάρκεια, η αναποτελεσματικότητα, η έλλειψη ποιότητας.  Αυτή η αντίληψη ανατράπηκε με τη δράση των στελεχών της Δημόσιας Διοίκησης και της αυτοδιοίκησης στους σεισμούς και προηγουμένως στις πυρκαγιές. Δεν μπορεί, όμως, να μιλούμε για αναλαμπές.
 Επειδή ζητούμε από τους δημοσίους υπαλλήλους να δεσμευτούν για καλύτερη λειτουργία, οφείλουμε και εμείς να δεσμευτούμε απέναντί τους. Επιμόρφωση, αμοιβές, αξιοκρατία είναι το τρίπτυχό μας. Προχωρούμε σεαυστηρό προγραμματισμό των προσλήψεων, στην ενίσχυση του δημοσίου με υπαλλήλους πανεπιστημιακής και τεχνολογικής κυρίως εκπαίδευσης, αλλά καιστη σταδιακή καθιέρωση, ως υποχρεωτικής προϋπόθεσης πρόσληψης, τη φοίτηση στην Εθνική Σχολή Δημόσιας Διοίκησης.
Η εκπαίδευση και η επιμόρφωση των δημοσίων υπαλλήλων, την οποίακαθιστούμε διαρκή μέσω των περιφερειακών και νομαρχιακών πιστοποιημένων δομών κατάρτισης, γίνεται μοχλός συνεχούς βελτίωσης και υποχρεωτική προϋπόθεση για προαγωγή και εξέλιξη.
 Η Εθνική Σχολή Δημόσιας Διοίκησης αναπτύσσεται και αναβαθμίζεται, ενώ ιδρύεται η σχολή στελεχών αυτοδιοίκησης για την κατάρτιση και επιμόρφωση αιρετών και μη στελεχών της.
 Καθιερώνεται καθηκοντολόγιο γενικό και ανά Υπουργείο και επεκτείνεται ο θεσμός των ομάδων διοίκησης έργου.
 Προχωρούμε επίσης στη διαρκή αξιολόγηση με την καθιέρωση δεικτών αποτελεσματικότητας στο δημόσιο τομέα, στους Οργανισμούς Τοπικής Αυτοδιοίκησης καθώς και στα Νομικά Πρόσωπα Δημοσίου Δικαίου, αλλά και στην ίδρυση σώματος αξιολογητών της Δημόσιας Διοίκησης, καθώς και στην ίδρυση ειδικών επιτροπών αξιολόγησης σε κάθε Υπουργείο.
 Παρεμβαίνουμε στο σύστημα εξέλιξης των δημοσίων υπαλλήλων και ειδικότερα στο σύστημα επιλογής των γενικών διευθυντών, η οποία θα γίνεται από όλο το φάσμα της Δημόσιας Διοίκησης και του ευρύτερου δημόσιου τομέα.
 Ξεκινάμε το διάλογο με την ΑΔΕΔΥ για τη σύνδεση των αποδοχών των δημοσίων υπαλλήλων με κίνητρα απόδοσης. Ενισχύονται τα κίνητρα για τους υπαλλήλους των νησιωτικών και παραμεθόριων περιοχών. Θεσμοθετείται η εθελουσία έξοδος των δημοσίων υπαλλήλων με παροχή κινήτρων.
 Αναβαθμίζουμε το Σώμα Επιθεωρητών Ελεγκτών της Δημόσιας Διοίκησης με ενισχυμένες αρμοδιότητες, εξειδικευμένο προσωπικό και πόρους, καθώς και με τη θεσμοθέτηση του ειδικού εισαγγελέα του Σώματος.
Για την επιτάχυνση των διαδικασιών πειθαρχικού ελέγχου ιδρύουμε τοΑνώτατο Πειθαρχικό Συμβούλιο Δημόσιας Διοίκησης.
 'Ολα τα παραπάνω αποτελούν τον κορμό των συλλογικών διαπραγματεύσεων μεταξύ του δημοσίου και της ΑΔΕΔΥ, που ως γνωστόν καθιερώσαμε το νόμο του 1999 και οι οποίες ξεκινούν άμεσα και ολοκληρώνονται για φέτος τον Αύγουστο, σύμφωνα με το νόμο.
(Στο σημείο αυτό την Προεδρική 'Εδρα καταλαμβάνει ο Πρόεδρος τηςΒουλής κ. ΑΠΟΣΤΟΛΟΣ ΚΑΚΛΑΜΑΝΗΣ) Eιδικές πολιτικές για ευαίσθητα κοινωνικά θέματα. Σχετικά με τα θέματα ισότητας, προχωρούμε άμεσα σε νομοθετικές πρωτοβουλίες για την εξασφάλιση της συμμετοχής των γυναικών στα κέντρα λήψης αποφάσεων, στη συγκρότηση διυπουργικής επιτροπής για την ισότητα, με σκοπό την ένταξη και διάχυση της ισότητας σε όλες τις πολιτικές και, τέλος, τη δραστική αντιμετώπιση της αυξημένης ανεργίας των νέων γυναικών μέσα από το εθνικό σχέδιο δράσης για την απασχόληση.
 Ολοκληρώνουμε το σχεδιασμό πρόληψης και αντιμετώπισης φυσικών και άλλων καταστροφών και καταρτίζουμε το πρόγραμμα εθελοντισμού "ΔΗΜΗΤΡΗΣ ΚΑΡΑΜΟΛΕΓΚΟΣ", αρχικού προϋπολογισμού για το 2000 ύψους μισού δισεκατομμυρίου δραχμών, στη μνήμη του συμπολίτη μας εθελοντή δασοπυροσβέστη που έχασε τη ζωή του στην προσπάθεια να συμβάλει στη διαφύλαξη του πράσινου στον Υμηττό. Στόχος του προγράμματος είναι η ενθάρρυνση των αυτόνομων δράσεων των πολιτών, των μη κυβερνητικών οργανώσεων και του εθελοντισμού στην πολιτική προστασία.
 Για τις ειδικές κατηγορίες πολιτών και για τις κοινωνικά ευαίσθητες ομάδες προχωρούμε στην ταχεία υλοποίηση του νόμου που ψηφίστηκε πρόσφατα στη Βουλή για την αποκατάσταση των παλιννοστούντων ομογενών από την τέως Σοβιετική 'Ενωση.
 Τίθενται άμεσα σε εφαρμογή οι ρυθμίσεις που αφορούν τη νέα διαδικασία απόκτησης της ελληνικής ιθαγένειας από τους παλιννοστούντες και υλοποιούνται τα μέτρα που αφορούν τη στεγαστική και επαγγελματική τους αποκατάσταση και εκπαίδευση. Μέχρι τώρα, η απόδοση της ελληνικής ιθαγένειας γίνεται με το νόμο που ψήφισε η Νέα Δημοκρατία και με βάση την κοινή υπουργική απόφαση του 1990. Από το 1996, που τροποποιήσαμε αυτή τη διαδικασία, δεν έχουμε προβλήματα ατασθαλιών. 'Οσα έχουν επισημανθεί είναι για πριν από το 1996.
 Υλοποιούμε ένα μακροχρόνιο πρόγραμμα, που έχει σαν στόχο τη βελτίωση της ποιότητας ζωής των ελλήνων τσιγγάνων. 'Εχουν ήδη χρηματοδοτηθεί ενέργειες και έργα συνολικού προϋπολογισμού 1,7 δισεκατομμύρια δραχμές και το πρόγραμμα συνεχίζεται με 1,5 δισεκατομμύρια για το 2000. 'Εχεισυσταθεί διυπουργική επιτροπή για τον πολιτικό σχεδιασμό αντιμετώπισης των θεμάτων των Ελλήνων τσιγγάνων και έχουμε ήδη προχωρήσει σε μεσοπρόθεσμες λύσεις, που βελτιώνουν κατά πολύ τις συνθήκες ζωής τους. Προχωρούμε στην υλοποίηση της νέας πολιτικής για τη μετανάστευση μετην κατάθεση σύντομα στη Βουλή του σχετικού νομοσχεδίου, που βασίζεται στη δημιουργία προϋποθέσεων νόμιμης παραμονής, εργασίας και κοινωνικής ένταξης των αλλοδαπών, με ταυτόχρονη πάταξη της παράνομης παραμονής και απασχόλησής τους και με αυστηρό έλεγχο των συνόρων. Αρκετούς μήνες πριν το είχα στείλει σε όλα τα πολιτικά κόμματα, για να κάνουν παρατηρήσεις.  Πρέπει να πω ότι μέχρι σήμερα δεν έχω λάβει παρατηρήσεις.
 Τέλος, σε υλοποίηση της διακομματικής συμφωνίας για τη μετατροπή των συμβάσεων ορισμένου χρόνου και έργου υπαλλήλων του δημόσιου τομέα, καταθέτουμε σύντομα τη σχετική τροπολογία προς ψήφιση και ελπίζουμε αυτή τη φορά η ηγεσία της Νέας Δημοκρατίας να τηρήσει τα συμφωνηθέντα.
 Κυρίες και κύριοι συνάδελφοι,  οι δεσμεύσεις μας για μια τετραετία ποιότητας, για μια νέα σχέση κράτους και πολίτη, είναι αυτές που μας οδηγούν σ' αυτήν τη νέα τετραετία, που μας εμπιστεύθηκε ο ελληνικός λαός. Δεν είμαστε εδώ μόνο για να διαχειριστούμε την εξουσία, αλλά και για να την αλλάξουμε.
 Γνώμονας της δράσης μας είναι η επιδίωξη της διαρκούς αλλαγής μεστόχο μια όλο και καλύτερη ζωή για τους 'Ελληνες και για τις Ελληνίδες.
Θα υπηρετήσουμε τις δεσμεύσεις μας αυτές με διάλογο αλλά και σκληρή δουλειά.
 Η ψήφος εμπιστοσύνης στην Κυβέρνηση του ΠΑΣΟΚ δεν έχει τυπικό νόημα.  Δεν είναι μια τυπική διαδικασία. Αποτελεί δήλωση συστράτευσης και συμμετοχής στις δύσκολες μάχες που έχουμε να δώσουμε για τη δημιουργία της ισχυρής κοινωνίας, κάτι που έχουμε δεσμευθεί και θα το κάνουμε την επόμενη τετραετία.
 Σας ευχαριστώ.
  (Χειροκροτήματα από την πτέρυγα του ΠΑΣΟΚ)
ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο. 
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοισυνάδελφοι, στη συζήτηση η οποία πραγματοποιήθηκε αυτές τις μέρες, προέκυψαν ανάγλυφα οι διαφορές, οι οποίες χαρακτηρίζουν τα διάφορα κόμματα που εκπροσωπούνται στη Βουλή.
Η Νέα Δημοκρατία επανέλαβε, όσον αφορά την ουσία της πολιτικής της,τη νεοφιλελεύθερη αντίληψή της. Εδώ είναι η κεντρική πολιτική και ιδεολογική διαφορά μας. Η Νέα Δημοκρατία θεωρεί ότι η αγορά είναι ο κυρίαρχος ρυθμιστής των κοινωνικών εξελίξεων, ακόμη και σε τομείς όπως η παιδεία και η υγεία, ότι το κράτος πρέπει να θεωρηθεί υπό απόσυρση, αιτία σχεδόν μόνο δεινών. Εμείς θέλουμε την αγορά ως μέσο για την επίτευξη των στόχων μας, των στόχων της κοινωνίας. Θέλουμε την αγορά για την κοινωνία και όχι την κοινωνία για την αγορά. Γι'αυτό υπάρχουν και άλλα στοιχεία που θεωρούμε εμείς ιδιαίτερα σημαντικά: η κοινωνική δικαιοσύνη, η κοινωνική συνοχή, που καθορίζουν όλες τις πολιτικές. Παιδεία και υγεία ιδίως είναι οι τομείς στους οποίους οφείλει η πολιτεία να έχει παρουσία και παρέμβαση για να εξασφαλίζει υπηρεσίες υψηλού επιπέδου σε όλους ανεξαιρέτως τους πολίτες.
 Αλλά το κράτος έχει και ρόλο να παίξει στην κοινωνική και οικονομική ανάπτυξη. Αυτή η πολιτική μας,  οπως το έδειξαν τα χρόνια που πέρασαν εξασφαλίζει κοινωνική ειρήνη. Η αντίληψη την οποία υποστηρίζει η Νέα Δημοκρατία οδηγεί σε κοινωνικές διακρίσεις και κοινωνική αναταραχή.
Η Νέα Δημοκρατία προσπάθησε να αμβλύνει τις συνέπειες αυτών τωνθέσεων επικαλούμενη διάφορα μέτρα τα οποία είχε προβάλει κατά τις εκλογές. Αλλά όλα αυτά τα μέτρα δεν εντάσσονται σ'ένα σύστημα. Δεν αποτελούν ένα συνολικό σχέδιο κοινωνικής παρέμβασης. Αποτελούν χαρακτηριστικά παραδείγματα της νοοτροπίας του κράτους παροχών. Ρυθμίσεις οι οποίες γίνονται σε κοινωνικές ομάδες για να εξασφαλιστεί η ευνοϊκή ψήφος τους. Το κοινωνικό κράτος ως σύστημα, ως πολιτική, ως επιδίωξη, είναι ξένο στη Νέα Δημοκρατία.
 Χαρακτηριστικό δείγμα επίσης μιας τακτικής η οποία αποσκοπεί στη δημιουργία μόνο εντυπώσεων, είναι όσα λέχθηκαν περί σχεδίου οικονομικών μέτρων -έτσι ακούσαμε- το οποίο εξασφαλίζει ρυθμούς ανάπτυξης. Το έχουν και θα έπρεπε να το εφαρμόσουμε εμείς.
  Θέλω να θυμίσω ότι κατά τη διάρκεια της διακυβέρνησης της Νέας Δημοκρατίας από το 1990 μέχρι το 1993 μας είχαν υποσχεθεί επίσης, υψηλούςρυθμούς ανάπτυξης. Δεν τους είδαμε. Οι ρυθμοί ήταν αρνητικοί. Το 1996 ανέφεραν ότι διαθέτουν μια συνταγή, ώστε το Ακαθάριστο Εγχώριο Προϊόν της χώρας, να αυξάνεται κατά ποσοστό 5% το χρόνο. Το μυστικό όμως δεν μας το αποκάλυψαν. 'Οπως δεν μας το αποκάλυψαν και χθες αυτό το μυστηριώδες σχέδιο.
  Ο κ. Καραμανλής είπε ότι οι εισροές από την Ευρωπαϊκή 'Ενωση ισούται με το ποσοστό ανάπτυξης, αλλά δεν έκανε τον κόπο να μας εξηγήσει πως από το 1990 μέχρι το 1993, παρ'όλες τις εισροές από την  Ευρωπαϊκή 'Ενωση, οι ρυθμοί ανάπτυξης ήσαν μηδενικοί. Απλούστατα, μυστικό δεν υπάρχει όπως ισχυρίζονται.
  Η ανάπτυξη δεν διατάσσεται. Η ανάπτυξη είναι αποτέλεσμα μιας σειράς πολιτικών, όπως αυτές που εφαρμόσαμε τα περασμένα χρόνια και δεν είναι τυχαίο ότι χάρη στη δικιά μας πολιτική, η χώρα γνώρισε πρωτόγνωρους ρυθμούς ανάπτυξης.
 Κυρίες και κύριοι συνάδελφοι, αυτή η συζήτηση άφησε μια πικρή γεύση, τη γεύση ότι η Αξιωματική Αντιπολίτευση ελάχιστα ενδιαφέρεται για μια ουσιαστική συζήτηση, για τεκμηριωμένα επιχειρήματα. Της είναι αδιάφορο τι είναι γεγονός, ποιοι κανόνες διέπουν την οικονομία, ποιες είναι οι δυναμικές, οι οποίες χαρακτηρίζουν την οικονομία και την κοινωνία.
Εκείνο το οποίο την ενδιαφέρει πραγματικά, είναι η έντονη δυνατήαντιπαράθεση, η συνεχής άρνηση, η συνειδητή καλλιέργεια της υπερβολής.  Απορώ πώς βλέπει τα μεσαία στρώματα, τα οποία επικαλείται, όταν εφαρμόζει αυτές τις τακτικές. Αυτές δεν αρμόζουν σε μεσαία στρώματα, αρμόζουν στην ακροδεξιά τάση. Βεβαίως λέγονται πολλά περί συναινέσεως ...
(Διαμαρτυρίες από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Παρακαλώ, ησυχία. Παρακαλώ. 
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): ...χάριν εντυπώσεωνκαι μόνο.
 Ο κ. Καραμανλής απαίτησε οι συναινετικές διαδικασίες να είναι θεσμικές -άλλες δεν δέχεται- και η κ. Παπαρήγα του εξέφρασε σωστά τη δυσπιστία της για όλα αυτά τα θεσμικά κατοχυρωμένα σχήματα επιτροπών και διαδικασιών. 'Οπως είπα και άλλοτε, θα επαναλάβω και τώρα ότι υπάρχει κατ' εξοχήν ένας θεσμός διαλόγου, είναι αυτή η Βουλή, το Κοινοβούλιο. Το Κοινοβούλιο διαθέτει μόνιμες επιτροπές. Στις μόνιμες επιτροπές μπορούν να κληθούν πρόσωπα, μπορεί να κληθούν φορείς, μπορεί να γίνει διάλογος, μπορεί να γίνουν συνθέσεις. 'Ολοι λέμε ότι πρέπει να αναβαθμιστεί η Βουλή. Η Βουλή επιτέλους να παίξει ρόλο. Αλλά αυτό το θεσμό, τον κεντρικό θεσμό της δημοκρατίας, αρνείται να τον χρησιμοποιήσει η Αξιωματική Αντιπολίτευση για την εξεύρεση κοινών τόπων, γιατί απλούστατα δεν την ενδιαφέρουν οι κοινοί τόποι.
 Και θέλω να θυμίσω ένα παράδειγμα, ότι είχαμε συστήσει επιτροπές για την προμήθεια ειδών ιδιαίτερης τεχνολογικής αξίας, είχαμε καλέσει όλα τα κόμματα να συμμετάσχουν, η Αξιωματική Αντιπολίτευση συμμετέσχε και μετά χωρίς αιτία και αφορμή απέσυρε τους εκπροσώπους της, διότι απλούστατα διεπίστωσε ότι αυτή η συνεργασία δεν την συνέφερε κομματικά.
 Εμείς θα επιδιώξουμε και τη συνεργασία και τη συναίνεση. Γιατί πιστεύουμε σε ένα σύστημα, σε ένα πολιτικό σύστημα, υπευθύνων πολιτικών κομμάτων, σε μια κοινωνία υπευθύνων πολιτών.
 Η Νέα Δημοκρατία και στην συζήτηση προσπάθησε και προσπαθεί να καλλιεργήσει την εντύπωση ότι το εκλογικό αποτέλεσμα οδηγεί σε μια προσωρινότητα της κυβερνητικής θητείας και της κυβερνητικής πλειοψηφίας.  'Ολα αυτά θα μείνουν ανεκπλήρωτες ευχές. Εδώ είμαστε εμείς ως Κυβέρνηση για τέσσερα χρόνια και οι κύριοι της Αξιωματικής Αντιπολίτευσης για τέσσερα χρόνια.
(Χειροκροτήματα από την πτέρυγα του ΠΑ.ΣΟ.Κ.)Αυτή η Κυβέρνηση έχει ένα μεγάλο έργο να επιτελέσει και όπως έχουμεπει, ερχόμαστε από μακριά, πηγαίνουμε μακριά και έχουμε υποχρέωση να εκτελέσουμε το έργο απέναντι στον ελληνικό λαό που μας έδωσε την εντολή.  'Εχουμε υποχρέωση να γίνουν πράξη οι εξαγγελίες μας.
Στην συζήτηση ακούσαμε και το νέου περιεχομένου συνταγματικό όρο γιαισοδύναμο αποτέλεσμα. Η δημοκρατία γνωρίζει ρόλους διακριτούς στην πλειοψηφία και στην μειοψηφία. Καθορίζει τι κάνει ο ένας, καθορίζει τι κάνει ο άλλος. Η πλειοψηφία και η μειοψηφία δεν είναι δυνατόν ναθεωρηθούν ισοδύναμες. 'Εχουν διαφορετικές ευθύνες στο πολίτευμά μας.  'Εχουν ευθύνες, αλλά η κάθε μια έχει διαφορετική ευθύνη. Και στην ευθύνη την οποία εμάς, στην Πλειοψηφία, αναθέτει το Σύνταγμα, θα ανταποκριθούμε.   Είναι η ευθύνη της διακυβέρνησης του τόπου και αυτή η ευθύνη δεν επιδέχεται όρους. Αυτή η ευθύνη δεν επιδέχεται αιρέσεις εκ μέρους του οποιουδήποτε. Αυτό είναι το Σύνταγμά μας και αυτό το Σύνταγμα εφαρμόζουμε.
Το Κομμουνιστικό Κόμμα Ελλάδος υποστήριξε τη γνωστή του θέση ότιμπορούμε να σταθούμε ως χώρα -η Ελλάδα- εκτός των διαδικασιών της οικονομικής και τεχνολογικής μετεξέλιξης που πραγματοποιούνται παγκόσμια, να σταθούμε απέξω, δίπλα.
 Η παγκοσμιοποίηση, κυρίες και κύριοι συνάδελφοι, είναι ένα γεγονός.  Η πολιτική μας δεν εξαρτάται από την κρίση, αν το γεγονός αυτό είναι καλό ή κακό. Το ζητούμενο για μας είναι να αντιμετωπίσουμε ως χώρα τις προκλήσεις, οι οποίες προκαλούνται από αυτήν την εξέλιξη. Επιτυχία σημαίνει να αξιοποιήσουμε θετικά όλες τις δυνατότητες, οι οποίες ανοίγονται. Επιτυχία σημαίνει να ελέγξουμε τους κινδύνους. Το να αρνηθούμε για παράδειγμα την κοινωνία της πληροφορίας ή το διαδίκτυο, σε τι θα οδηγήσει; Μόνο σε μειονεκτική θέση θα μας φέρει.
 'Οταν ζητάμε, λοιπόν, να αντιμετωπίσουμε την πρόκληση της παγκοσμιοποίησης και ετοιμάζουμε την κοινωνία γι' αυτό και δημιουργούμε διαδικασίες για το σκοπό αυτό, διαμορφώνουμε πολιτικές, ζητάμε ακριβώς να αξιοποιήσουμε τα θετικά και να ελέγξουμε τα αρνητικά. Γιατί εμείς πιστεύουμε ότι οφείλουμε να προβλέπουμε, να σχεδιάζουμε για το μέλλον, να καθορίζουμε την εξέλιξη και όχι να είμαστε ανήμποροι θεατές.
 Αυτός είναι ένας λόγος που πιστεύουμε ότι πρέπει να συμμετέχουμε στην Ευρωπαϊκή 'Ενωση. Η συμμετοχή μας στην Ευρωπαϊκή 'Ενωση είναι ο καλύτερος δρόμος να συνδιαμορφώνουμε αποφάσεις και εξελίξεις, να αντιμετωπίσουμε τα σύγχρονα προβλήματα, τα οποία έχει να λύσει η χώρα.
 Κυρίες και κύριοι συνάδελφοι, τόσο η Νέα Δημοκρατία όσο και το Κομμουνιστικό Κόμμα Ελλάδος παρουσίασαν το εκλογικό αποτέλεσμα της 9ης Απριλίου ως ένα αποτέλεσμα που συναρτάται μονάχα με την επιλογή και τον αριθμό των Βουλευτών. Δεν περιέχει κανένα άλλο πολιτικό μήνυμα. Από αύριο πάλι τα ίδια. 'Ετσι ακούστηκε. Ας συνεχίζουμε από αύριο, όπως ακριβώς πριν από τις εκλογές.
Πιστεύω ότι η άποψη αυτή παραβλέπει ότι η εκλογική διαδικασίααποσκοπεί όχι στην αντιπαράθεση, αλλά είναι μία διαδικασία η οποία θέλει να οδηγήσει σε μία σύνθεση. Γι' αυτό και πιστεύω ότι με σεβασμό στις διαφορές μας -γιατί υπάρχουν διαφορές και είναι σωστό να υπάρχουν διαφορές- με σεβασμό στις διαφορετικές ιδεολογικές αντιλήψεις, επιδίωξη είναι η κοινή προσπάθεια για το καλό του τόπου. Επιδίωξη είναι η σύνθεση των όσων απόψεων εκφράζονται για τη χώρα.
Η ποιότητα της δημοκρατίας, για την οποία πολύς λόγος έγινε,εξαρτάται από το αν στην αναγκαία αντιπαράθεση ιδεών και απόψεων δώσουμε δημιουργικό χαρακτήρα. Η δημιουργικότητα της πολιτικής αναμέτρησης είναι εκείνη που προσδίδει ποιότητα στη δημοκρατία. Δεν προσδίδει ποιότητα στη δημοκρατία μία διαμάχη χωρίς όρια.
(Θόρυβος από την πτέρυγα της Νέας Δημοκρατίας) Εμείς πάντως θα επιδιώκουμε συνθέσεις.
ΠΡΟΕΔΡΟΣ (Απόστολος Κακλαμάνης): Να είμαστε πιο σοβαροί, κύριοισυνάδελφοι.
 ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, επαναλαμβάνω ότι εμείς θα επιδιώκουμε συνθέσεις, διότι η παράταξή μας είναι μία παράταξη, η οποία ένωσε και ενώνει τους 'Ελληνες. (Χειροκροτήματα από την πτέρυγα του ΠΑ.ΣΟ.Κ.) Ο Συνασπισμός έθεσε ένα πλήθος θα έλεγα ως επί το πλείστον ρητορικών ερωτημάτων.
 'Ολα αυτά τα ερωτήματα και οι υπονοούμενες απαντήσεις μέσα από τα ερωτήματα δεν αποτελούν μια συγκροτημένη συνολική πρόταση εφαρμόσιμης πολιτικής. Αποτελούν συνέχιση μιας μόνιμης στάσης άρνησης, η οποία στηρίζεται στο προσχηματικό επιχείρημα ότι τίποτε από όσα γίνονται δεν είναι αρκετό. Και, άρα, επειδή δεν είναι αρκετό, το αρνούμαστε.
Δεν είναι αρκετά τα όσα έγιναν για παράδειγμα στην εξωτερική πολιτική.  Θα έπρεπε από όσα άκουσα να είχαμε λύσει εμείς το Κοσοβαρικό.  'Αρα επειδή δεν το λύσαμε, δεν υπάρχει εθνική στρατηγική. Αν είχαμε όμως ακολουθήσει τα όσα μας είχε συστήσει ο Συνασπισμός κατά την κρίση του Κοσόβου, θα ήμασταν μέρος του βαλκανικού προβλήματος και όχι μέρος της λύσης.
Ο προοδευτικός εκσυγχρονισμός, για να είναι προοδευτικός, πρέπει να προχωρεί, να υπάρχει. Αν απλώς εξαγγέλλεται και μένει στα χαρτιά, γιατί δεν μπορεί να επιτευχθεί ένας ιδεατός άριστος στόχος, αυτή η πολιτική ταυτίζεται με τη συντήρηση. Και αυτό συμβαίνει πολλές φορές στις θέσεις του Συνασπισμού.
 Κυρίες και κύριοι συνάδελφοι, θέλω πάλι να επαναλάβω ότι διαμορφώσαμε μία πολιτική. Είμαστε στη μέση μιας πορείας και έχουμε συναίσθηση ότι είμαστε στη μέση μιας πορείας. Μιας πορείας στην οποία πρέπει να αντιμετωπίσουμε πολλά προβλήματα, ακόμα και δυσκολίες. Ανέφερα ενδεικτικά ορισμένα στην ομιλία μου, την ανεργία, την παιδεία, το ασφαλιστικό σύστημα, την υγεία, τα θέματα της υπαίθρου, τα θέματα τα οποία σχετίζονται με το κοινωνικό κράτος. Εμείς παρουσιάσαμε στις προγραμματικές μας δηλώσεις ορισμένες συγκεκριμένες λύσεις. Από εκεί και πέρα, όμως, είναι η μόνιμη επιδίωξή μας να προχωρήσουμε πολύ πιο πέρα. Στο θέμα της απασχόλησης δεν είναι μονάχα οι τριακόσιες χιλιάδεςθέσεις ευκαιρίες απασχόλησης. Στο θέμα της απασχόλησης στόχος μας είναι η μόνιμη απασχόληση. Στόχος μας είναι ο τελευταίος άνεργος, αν μπορεί, να βρει δουλειά. Και στο θέμα της υγείας, βεβαίως δεν είναι μόνο να κτίσουμε και να λειτουργήσουμε όλα αυτά τα νοσοκομεία τα οποία ανέφερα, είναι να επιδιώξουμε και να πετύχουμε ένα σύστημα υψηλών υπηρεσιών προς τους πολίτες.
 Κυρίες και κύριοι συνάδελφοι, θα συνοψίσω τη θέση της Κυβέρνησης όπως την ανέπτυξαν οι Υπουργοί και εγώ στην πρώτη μου παρουσίαση.
 Οι εκλογές της 9ης Απριλίου έβαλαν οριστικά και αμετακίνητα την Ελλάδα σε μία πορεία σταθερής οικονομικής και κοινωνικής ανάπτυξης, ισχυροποίησης της διεθνούς θέσης της χώρας μας και ισότιμης συμμετοχής στην Οικονομική και Νομισματική 'Ενωση.
 Σήμερα υπάρχουν πια οι προϋποθέσεις, χάρη σ' αυτήν τη δουλειά την οποία κάναμε, να δημιουργήσουμε μία Ελλάδα με περισσότερες δυνατότητες ευημερίας, απασχόλησης και συμμετοχής για όλους τους 'Ελληνες πολίτες. Η δέσμευση της Κυβέρνησης απέναντι στον ελληνικό λαό είναι ότι θα εργασθεί με όλες της τις δυνάμεις, για να δικαιώσει τις προσδοκίες του πολίτη. Βρισκόμαστε σήμερα σε μία ιστορική τομή. Σε λίγους μήνες η Ελλάδαεντάσσεται στην Οικονομική και Νομισματική 'Ενωση της Ευρώπης μαζί με τις άλλες ισχυρές ευρωπαϊκές οικονομίες, αφήνοντας πίσω της οριστικά την αβεβαιότητα και τα προβλήματα τα οποία προκαλούσε μία ασταθής οικονομία, η απόσταση από τις ευρωπαϊκές οικονομίες και οι χαμηλοί ρυθμοί ανάπτυξης, οι οποίες επικρατούσαν στη χώρα.
Περάσαμε γενιές ολόκληρες με το μύθο της αδύνατης χώρας. Μιας χώραςπου έχανε τις ιστορικές ευκαιρίες, γιατί διαρκώς την κατέτρεχαν τα προβλήματα και την αφόπλιζαν οι διχόνοιες.
 Μιας χώρας που είχε επικρατήσει η λογική της υποδεέστερης στο διεθνές περιβάλλον, η λογική της μικρής χώρας, η οποία δεν έχει δυνατότητες.  Δημιουργείται μια νέα Ελλάδα με αυτοπεποίθηση και αισιοδοξία. Οι 'Ελληνες κατακτούν το δικαίωμα στην προκοπή, αποκτούν αίσθηση προοπτικής, ξαναβρίσκουμε τη δημιουργική εθνική μας ταυτότητα σε όλους τους τομείς, από την επιστήμη ως τον αθλητισμό, από την τέχνη έως τις επιχειρήσεις και από την οικονομία έως την αντιμετώπιση των καταστάσεων εκτάκτου ανάγκης.  Η Ελλάδα ξαναβρίσκει έναν ταχύ βηματισμό, το βηματισμό της αποφασιστικότητας και της επιτυχίας. Αυτήν την πορεία στηρίζουμε καιαυτήν την πορεία συνεχίζουμε.
Η νέα εποχή έχει πολύ περισσότερες δυνατότητες για την Ελλάδα. Δενείναι όμως μια εύκολη εποχή. Και πρέπει να έχουμε συνείδηση γι' αυτό.  Δίνει νέες προοπτικές για όλους 'Ελληνες πολίτες, αλλά απαιτεί γνώση και ετοιμότητα. Ανοίγει νέους δρόμους ευημερίας, αλλά απαιτεί πρωτοβουλίες και ευθύνη. Στο νέο περιβάλλον που δημιουργείται προχωρούμε με σύνεση και αισιοδοξία, με αυτοπεποίθηση και αλληλεγγύη, με τόλμη, αλλά και με συναίνεση.
Στη νέα τετραετία 2000-2004, η Ελλάδα μέσα πλέον στην ΟΝΕ μπορεί ναεδραιώσει τον ισότιμο ρόλο της στην Ευρωπαϊκή 'Ενωση και να αναπτύξει τον ανταγωνιστικό της ρόλο στην ευρύτερη περιοχή. Να επιταχύνει την οικονομική ανάπτυξη. Να φθάσουμε σε υψηλότερα ποσοστά. Είπαμε 4% τουλάχιστον. Να αυξήσουμε την απασχόληση. Να μεταρρυθμίσουμε το κράτος.  Να αναβαθμίσουμε την παιδεία. Και, βεβαίως, δεν υπάρχει οπισθοχώρηση στην εκπαιδευτική μεταρρύθμιση. Κάνουμε αυτό το οποίο είχαμε πει εδώ και χρόνια, ότι εφαρμόζουμε και βλέπουμε την εφαρμογή. Με βάση αυτήν τηνεφαρμογή προχωρούμε παραπέρα. 'Ετσι λέει η λογική. 'Ετσι εφαρμόζονται οι πολιτικές. Εμείς δεν είμαστε δογματικοί.
 Μπορούμε να θεμελιώσουμε μια ισχυρή κοινωνία που στηρίζει τον πολίτη, εμπνέει τη συλλογικότητα και εμπεδώνει την αλληλεγγύη.
Το σχέδιό μας στηρίζεται σε δύο μεγάλες ισοδύναμες προτεραιότητες,μέσα στο πλαίσιο της ευρωπαϊκής πορείας: Πρώτη -ισοδύναμος όμως- είναι η επιτάχυνση της οικονομικής ανάπτυξης με διαρθρωτικές αλλαγές, η ενίσχυση του ανταγωνισμού, σύγχρονες υποδομές και προσαρμογή στις απαιτήσεις της οικονομικής ανάπτυξης.
 Δεύτερη είναι η ολοκλήρωση του κοινωνικού κράτους, η προώθηση της κοινωνικής συνοχής με αύξηση της απασχόλησης, η ενίσχυση των κατωτέρων εισοδημάτων και η διεύρυνση των ευκαιριών συμμετοχής στη διαδικασία για περισσότερη ευημερία στους πολίτες του κοινωνικού κράτους.
 Ανάπτυξη και κοινωνικό κράτος.
 Από τα όσα ανέφερα, κυρίες και κύριοι συνάδελφοι, είναι ξεκάθαρο ότι θέλουμε μια κοινωνία που να λειτουργεί πιο δίκαια, πιο αποτελεσματικά, πιο αποδοτικά για τον πολίτη. Μια κοινωνία που να αισθάνεται ο πολίτης ότι είναι δικιά του. Μια κοινωνία που ο κάθε 'Ελληνας και η κάθε Ελληνίδα έχουν τη δυνατότητα να αναπτύξουν πρωτοβουλίες, να πραγματοποιήσουν τις προσωπικές τους επιδιώξεις, να ζουν σε μία χώρα που αναπτύσσεται και τους στηρίζει. Να ζουν σε ένα περιβάλλον που τους βοηθά να αναπτύξουν την προσωπικότητά τους.
 Αυτό είναι το μήνυμά μας.
 Εμείς πιστεύουμε στον εκσυγχρονισμό και  τη μεταρρύθμιση.  Εκσυγχρονισμός και μεταρρύθμιση είναι μια διαρκής διαδικασία. Μια διαρκής διαδικασία, γιατί ο κόσμος δεν παύει ποτέ να αλλάζει, γιατί ο κόσμος θέτει νέα προβλήματα, νέες προκλήσεις και θέλει νέες απαντήσεις.
 Η μεγάλη μας δύναμη εμάς στο ΠΑΣΟΚ, αυτής της Κυβέρνησης, είναι  ότι έχουμε  συναίσθηση της ανάγκης για βελτίωση, ότι έχουμε συναίσθηση ότι δεν πρέπει να σταματάμε ποτέ, ότι πρέπει  να κατακτάμε το συγκεκριμένο καθημερινά, γιατί έτσι αν κατακτάμε το συγκεκριμένο καθημερινά θα πορευόμαστε όλο και καλύτερα όλο και ψηλότερα, όλο και καλύτερα όλο και πιο ψηλά. Αυτή είναι η υποχρέωσή μας, αυτή είναι η δέσμευσή μας. Και αυτήν τη δέσμευση και την υποχρέωση θα την εκπληρώσουμε την τετραετία που έρχεται. Σας ευχαριστώ.
  (Παρατεταμένα χειροκροτήματα από την πτέρυγα του ΠΑΣΟΚ)ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,κηρύσσεται περαιωμένη η συζήτηση επί των προγραμματικών δηλώσεων της Κυβερνήσεως.
 Θα ακολουθήσει ονομαστική ψηφοφορία για την παροχή ψήφου εμπιστοσύνης της Βουλής προς την Κυβέρνηση.
 Παρακαλώ να προσέλθουν επί του καταλόγου ο κ. Δημήτριος Πιπεργιάς από το ΠΑΣΟΚ και ο κ. Αθανάσιος Νάκος από τη Νέα Δημοκρατία.
 Οι παρέχοντες ψήφο εμπιστοσύνης στην Κυβέρνηση, μετά την εκφώνηση του ονόματός τους, απαντούν "ΝΑΙ". Οι αρνούμενοι ψήφο εμπιστοσύνης απαντούν "ΟΧΙ".
 'Εχω την τιμή να ανακοινώσω στο Σώμα ότι ο Βουλευτής Κορινθίας κ.  Αναστάσιος Χωρέμης με επιστολή του  μου γνωρίζει  ότι για λόγους υγείας -ευρίσκεται στο νοσοκομείο για ελαφρά εγχείρηση- δεν μπορεί να παρευρεθεί στην ψηφοφορία και δηλώνει ότι ψηφίζει τις προγραμματικές δηλώσεις της Κυβερνήσεως.
Επίσης ο Βουλευτής Θεσσαλονίκης κ. Κωνσταντίνος Γκιουλέκας μεεπιστολή του ενημερώνει  ότι από σήμερα 23.4.2000 έχει υποβάλει την παραίτησή του από το έργο του δημοσιογράφου στη Δημοτική Τηλεόραση Θεσσαλονίκης, η οποία έχει ως εξής:"ΒΟΥΛΗ ΤΩΝ ΕΛΛΗΝΩΝ ΕΙΔΙΚΗ ΓΡΑΜΜΑΤΕΙΑΠΡΟΕΔΡΟΥ ΒΟΥΛΗΣΑριθ.Πρωτ.: 1049Ημερομ. 23-4-00 Προς τονΠρόεδρο της Βουλής των Ελλήνων κ. Απόστολο Κακλαμάνη  Αξιότιμε κύριε Πρόεδρε, Λόγω της ανάληψης των καθηκόντων μου ως Βουλευτή της Νέας Δημοκρατίας στην Α' Εκλογική Περιφέρεια Θεσσαλονίκης σας ενημερώνω ότι από σήμερα 23.4.2000 έχω υποβάλει την παραίτησή μου από το έργο του δημοσιογράφου στην Δημοτική Τηλεόραση θεσσαλονίκης-TV100.
        Με τιμή       Κωνσταντίνος Π. Γκιουλέκας".
 ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, όσοι συνάδελφοι θα χρησιμοποιήσετε την ειδική πτήση της Ολυμπιακής για την βόρειο Ελλάδα -η αναχώρηση είναι 01.30'-από την είσοδο της οδού Βασιλίσσης Σοφίας θα μπορείτε να χρησιμοποιήσετε πούλμαν για τη μεταφορά σας στο αεροδρόμιο. Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΟΣ (Απόστολος Κακλαμάνης): Υπάρχει κανείς κύριος συνάδελφος,που δεν άκουσε το όνομά του; Κανείς.
 Κηρύσεται περαιωμένη η ονομαστική ψηφοφορία και παρακαλούνται οι κύριοι ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχωτην τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας για την παροχή ψήφου εμπιστοσύνης προς την Κυβέρνηση.
 Ψήφισαν συνολικά 298 Βουλευτές.
Στην Κυβέρνηση έδωσαν ψήφο εμπιστοσύνης 157 Βουλευτές. ('Ορθιοι οι Βουλευτές του ΠΑ.ΣΟ.Κ. χειροκροτούν ζωηρά καιπαρατεταμένα) Αρνήθηκαν ψήφο 141 Βουλευτές, σύμφωνα με το παρακάτω πρωτόκολλοονομαστικής ψηφοφορίας.
  (Το σχετικό πρωτόκολλο ονομαστικής ψηφοφορίας υπάρχει στο τεύχος των Πρακτικών της Βουλής).
 ΠΡΟΕΔΡΟΣ (Απόστολος Κακλαμάνης):  Συνεπώς η Κυβέρνηση έτυχε της ψήφου εμπιστοσύνης της Βουλής,0 όπως προβλέπουν το άρθρο 84 του Συντάγματος και το άρθρο 141 του Κανονισμού της Βουλής.
 Κυρίες και κύριοι συνάδελφοι, η Βουλή θα διακόψει τις εργασίες της για τις εορτές του Πάσχα. Η επανάληψη των εργασιών, τη δεύτερη εβδομάδα μετά το Πάσχα, θα σας γνωστοποιηθεί με την ημερήσια διάταξη που θα σας διανεμηθεί εγκαίρως. Εφόσον κατατεθούν επίκαιρες ερωτήσεις μέχρι τη 10η πρωϊνή της Δευτέρας 8 Μαϊου, θα ορισθεί συνεδρίαση για την Τετάρτη, 10 Μαϊου. Εάν κατατεθούν την Τρίτη, 9 Μαϊου θα ορισθεί συνεδρίαση για την Πέμπτη, 11 Μαϊου.
 Εύχομαι καλό Πάσχα σε όλους σας και καλή επιστροφή.
  OΛΟΙ ΟΙ ΒΟΥΛΕΥΤΕΣ: Επίσης και σ' εσάς, κύριε Πρόεδρε.
 ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, δέχεσθε στο σημείο αυτό να λύσουμε τη συνεδρίαση; 
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
 Με τη συναίνεση του Σώματος και ώρα 12.30' λύεται η συνεδρίαση.
 Ο ΠΡΟΕΔΡΟΣ         ΟΙ ΓΡΑΜΜΑΤΕΙΣ

