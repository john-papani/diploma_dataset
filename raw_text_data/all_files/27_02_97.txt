Σελίδα 4431 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΠΘ'

Πέμπτη 27 Φεβρουαρίου 1997

Αθήνα σήμερα, στις 27 Φεβρουαρίου 1997, ημέρα Πέμπτη και ώρα 10.15', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Β' Αντιπροέδρου κ. ΠΑΝΑΓΙΩΤΗ ΣΓΟΥΡΙΔΗ.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα, από το Βουλευτή Εύβοιας κ. Δημήτριο Πιπεργιά τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ.Π.Δέντσορας ζητεί την έκτακτη σύγκληση του Νομαρχιακού Συμβουλίου για τη νομοθετική ρύθμιση του τρόπου διοικήσεως της HELEXPO - ΔΕΘ.

2) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Επιτροπή για τη διάσωση του ιστορικού Α/Δ ΣΕΔΕΣ ζητεί να ληφθούν τα αναγκαία μέτρα διάσωσης του αεροδρομίου Σέδες στο Νομό Θεσ/νίκης.

3) Ο Βουλευτής Θεσ/νίκης κ.ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Χρήστος Παπαζαφειρίου, νομικός και πιλότος ζητεί διευκρινήσεις για την ονομασία των Σκοπίων.

4) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Πορτίτσας Καρδίτσας ζητεί χρηματοδότηση για τον εξωραισμό του λαογραφικού μουσείου Πορτίτσας, καθώς και για τη συντήρηση του καλντεριμιού στη θέση "Μαντρινιά" της περιοχής της.

5) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η Κοινότητα Κουβαρά Αττικής ζητεί το Δασαρχείο Λαυρίου Αττικής να μην εφαρμόζει το χάρτη "Ντουράκη" στην περιοχή Κουβαρά αναφορικά με το ιδιοκτησιακό καθεστώς αγροτικών περιοχών της.

6) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η χρηματοδότηση έργων υποδομής στην περιοχή Κυπαρισσίας Νομού Μεσσηνίας.

7) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται να μην αλλάξει το καθεστώς ενίσχυσης των ελαιοπαραγωγών.

8) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Γιαννοπούλων του Νομού Αιτωλ/νίας ζητεί την επίλυση του στεγαστικού προβλήματος που αντιμετωπίζουν οι κάτοικοί της.

9) Ο Βουλευτής Αιτωλ/νίας κ. ΒΑΣΙΛΕΙΟΣ ΜΑΓΓΙΝΑΣ κατέθεσε αναφορά με την οποία η Κοινότητα Γιαννοπούλων του Νομού Αιτωλ/νίας ζητεί την επίλυση του στεγαστικού προβλήματος που αντιμετωπίζουν οι κάτοικοί της.

10) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία η Κοινότητα Λεπτοκαρυάς του Νομού Πιερίας ζητεί να υλοποιηθούν τα αντιπλημμυρικά έργα στο τμήμα Σκοτίνα - Κατερίνη της περιοχής της.

11) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία το Νομαρχιακό Συμβούλιο Μεσσηνίας ζητεί να ανακηρυχθεί το έτος 1997 ως έτος πρωθυπουργού Αλέξανδρου Κουμουνδούρου.

12) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία ο Σύνδεσμος Ξενοδόχων Νήσου Θάσου ζητεί να δοθούν κίνητρα στις ξενοδοχειακές μονάδες της Νήσου Θάσου για να ανταπεξέλθουν στον τουριστικό ανταγωνισμό.

13) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Σωματείο Εργατοϋπαλλήλων Κέντρου Επεξεργασίας Μετάλλων (ΚΕΜ) στη Χαλκίδα Εύβοιας ζητεί τη λήψη μέτρων για τη σωστή επίβλεψη της λειτουργίας του γαλβανιστηρίου του εργοστασίου.

14) Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Ομοσπονδία Εμπορικών Συλλόγων Αττικής, 'Ομορων Νομών και Νήσων Αιγαίου ζητούν τη λήψη μέτρων για την υποστήριξη του κλάδου της.

15) Οι Βουλευτές κύριοι ΣΤΥΛΙΑΝΟΣ ΠΑΠΑΘΕΜΕΛΗΣ και ΓΕΩΡΓΙΟΣ ΟΡΦΑΝΟΣ κατέθεσαν αναφορά με την οποία η Ανώτατη Συνομοσπονδία Πολυτέκνων Ελλάδος ζητεί την κατάργηση των ορίων εισοδήματος για την επιδότηση των πολυτέκνων.

16) Ο Βουλευτής Αθηνών κ. ΘΕΟΔΩΡΟΣ ΚΑΤΣΑΝΕΒΑΣ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου Λυκείου ζητεί την ολοκλήρωση της κατασκευής του κτιρίου στο οποίο στεγάζεται το Σχολείο.

17) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Γονέων 

Σελίδα 4432 

και Κηδεμόνων Ειδικού Γυμνασίου Λυκείου ζητεί την ολοκλήρωση της κατασκευής του κτιρίου στο οποίο στεγάζεται το Σχολείο.

18) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου Λυκείου ζητεί την ολοκλήρωση της κατασκευής του κτιρίου στο οποίο στεγάζεται το Σχολείο.

19) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου Λυκείου ζητεί την ολοκλήρωση της κατασκευής του κτιρίου στο οποίο στεγάζεται το Σχολείο.

20) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου Λυκείου ζητεί την ολοκλήρωση της κατασκευής του κτιρίου στο οποίο στεγάζεται το Σχολείο.

21) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου Λυκείου ζητεί την ολοκλήρωση της κατασκευής του κτιρίου στο οποίο στεγάζεται το Σχολείο.

ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 2042/28-1-1997 ερώτηση δόθηκε με το υπ' αριθμ. 1229/21-1-1997 έγγραφο από την Υπουργό Ανάπτυξης η ακόλουθη απάντηση:

"Σε απάντηση της 2042/28-1-1997 ερώτησης που κατατέθηκε στη Βουλή των Ελλήνων από το Βουλευτή κ. Κ. Σπηλιόπουλο σας γνωρίζουμε τα εξής:

Το Υπουργείο μας αναγνωρίζοντας την σημασία της συμβολής του τουρισμού στην περιφερειακή ανάπτυξη, με την ασκούμενη τουριστική πολιτική στοχεύει στην ενίσχυση της ανταγωνιστικότητας του τουριστικού προϊόντος και στην περαιτέρω ανάπτυξη των δυνατοτήτων αξιοποίησής του, θέτοντας μετά από αξιολόγηση και εφαρμογή τις προτεραιότητες τουριστικής ανάπτυξης περιοχών της χώρας, ανάλογα με τις ιδιομορφίες τους.

Βασικές επιδιώξεις αποτελούν η δημιουργία έργων ειδικής τουριστικής υποδομής και ανωδομής για την ανάπτυξη του πολιτιστικού θαλάσσιου, συνεδριακού, θεραπευτικού, ορεινού, οικολογικού, κοινωνικού και αθλητικού τουρισμού, ο ποιοτικός εκσυγχρονισμός υφισταμένων ξενοδοχειακών μονάδων, η δημιουργία περιοχών ολοκληρωμένης τουριστικής ανάπτυξης, η μετατροπή διατηρητέων ή παραδοσιακών κτισμάτων σε ξενοδοχειακά καταλύματα, η ανάδειξη και προστασία φυσικών και πολιτιστικών πόρων κ.λ.π.

Μέσα για την υλοποίηση των ανωτέρω στόχων αποτελούν οι διατιθέμενοι πόροι μέσω του Π.Δ.Ε. των αυξημένων χρηματοπιστωτικών κινήτρων που έχουν θεσπιστεί με τον ν. 2234/1994 (ο οποίος συμπληρώνει και τροποποιεί τον ν. 1892/1990) για την ενίσχυση των ιδιωτικών επενδύσεων καθώς και των προγραμμάτων της Ευρωπαϊκής Ενωσης.

Ως γνωστόν η επαρχία Καλαβρύτων έχει χαρακτηριστεί ειδική ζώνη του άρθρου 3 του ν. 1892/1990 (αρ. αποφ. Δ/4131/Π.Α./2942/1987) και λαμβάνει κίνητρα Δ περιοχής.

Συγκεκριμένα με τον ν. 1892/1990, όπως έχει τροποποιηθεί, συμπληρωθεί ν. 2234/1994, 2324/1995) και ισχύει σήμερα, στις ιδιωτικές επενδύσεις έργων ειδικής τουριστικής υποδομής (συνεδριακά κέντρα, μαρίνες, γήπεδα γκολφ, εγκαταστάσεις αξιοποίησης ιαματικών πηγών κ.λ.π.) που πραγματοποιούνται στις ζώνες Β' Γ' και Δ' κινήτρων, παρέχεται επιχορήγηση 35 ποσοστιαίων μονάδων επί της παραγωγικής επένδυσης για τις εργασίες εκσυγχρονισμού ξενοδοχειακών μονάδων ενιαίο ποσοστό επιχορήγησης 25% για όλες τις ζώνες, ενώ για την μετατροπή παραδοσιακών ή διατηρητέων κτισμάτων σε τουριστικά καταλύματα, παρέχεται στις ζώνες Β' Γ' και Δ' κινήτρων επιχορήγηση 30% ποσοστιαίων μονάδων επί του ύψους της παραγωγικής επένδυσης.

Επίσης ο ν. 2234/1994, αρ. 1 παρ. στ. προβλέπει χρηματοπιστωτικά κίνητρα για την δημιουργία ή επέκταση νέων κλινών (εκτός Π.Ο.Τ.Α ή παραδοσιακών κτισμάτων), με ποσοστό επιχορήγησης για την Δ ζώνη 25%. Σημειώνουμε ότι το ύψος των κινήτρων για νέες ξενοδοχειακές κλίνες δεν διαφοροποιείται με κριτήριο το μέγεθος της μονάδας και ως εκ τούτου δεν ισχύει ο ισχυρισμός του ερωτώντος βουλευτή ότι η Πολιτική του Υπ. Ανάπτυξης εννοεί τις μεγάλες μονάδες.

Tέλος η επαρχία Καλαβρύτων συμπεριλαμβάνεται στις περιοχές στις οποίες μπορεί να εφαρμοσθεί ο Κανονισμός Ε.Κ. 2328/1991 για Αγροτοτουρισμό, Υπουργική απόφαση : 427124/6989 (ΦΕΚ 925/Β/14-12-1994). Αρμόδιο για περισσότερες πληροφορίες είναι το Υπουργείο Γεωργίας και οι κατά τόπους εκπρόσωποι του σε κάθε Νομαρχία.

Η Υπουργός

ΒΑΣΩ ΠΑΠΑΝΔΡΕΟΥ"

2. Στην με αριθμό 2043/28-1-1997 ερώτηση δόθηκε με το υπ' αριθμ. 836/18-2-1997 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της 2043/28-1-1997 ερώτησης, που κατατέθηκε στη Βουλή, από το Βουλευτή κ. Κορκολόπουλο Βασίλη αναφορικά με υποβολή αιτήματος για περίφραξη της Λίμνης "Πελιά" που βρίσκεται στην παραλία Λάκκος Λεωνιδίου Κυνουρίας από το Σύλλογο Φίλων Λεωνιδίου και υποβολή ερωτήματος για τη λήψη μέτρων προστασίας της Λίμνης αυτής, σας πληροφορούμε τα ακόλουθα:

Οπως μας γνώρισε η αρμόδια Κτηματική Υπηρεσία Αρκαδίας με το υπ' αριθμ. 395/11-2-1997 FAX η λίμνη "Πελιά" ανήκει στην ιδιωτική περιουσία του Δημοσίου, είναι καταγεγραμμένη στο βιβλίο Δημοσίων Κτημάτων με αύξοντα αριθμό Β.Κ. 51 ως βαλτώδης και έχει έκταση 9.610 τ.μ. διαχειρίζεται από την Κτηματική Εταιρεία του Δημοσίου (ν. 973/1979) και προστατεύεται από την Κτηματική Υπηρεσία Αρκαδίας (Περιφερειακή Υπηρεσία του Υπουργείου Οικονομικών).

Δεν είναι χαρακτηρισμένη ως προστατευτέος βιότοπος με τη διεθνή συνθήκη RAMSAR, ούτε υπάγεται σε κάποιο άλλο πρόγραμμα προστασίας βιότοπων.

Ο Σύλλογος Φίλων Λεωνιδίου ουδέποτε υπέβαλε αίτηση στην Κτηματική Υπηρεσία για περίφραξη της λίμνης, αλλά και να είχε υποβληθεί δεν ήταν δυνατόν να ικανοποιηθεί, δεδομένου ότι από καμιά διάταξη νόμου δεν προβλέπεται η χορήγηση άδειας περίφραξης Δημοσίου Κτήματος σε ιδιώτες, Συλλόγους κ.λ.π.

Τέλος όσον αφορά σε θέματα προστασίας της λίμνης σας αναφέρουμε ότι δεν υπάρχουν καταπατήσεις και αυθαίρετες επεμβάσεις, ώστε να ληφθούν τα προβλεπόμενα από την ισχύουσα "περί Δημοσίων Κτημάτων" μέτρα (πρωτόκολλο διοικητικής αποβολής, αποζημίωση αυθαίρετης χρήσης, άσκηση ποινικής δίωξης κ.λ.π.).

Το μόνο υπαρκτό πρόβλημα είναι η μόλυνση των νερών της λίμνης από λιπάσματα που χρησιμοποιούνται για καλλιέργειες των γύρω της λίμνης αγρών και το θέμα αυτό ανάγεται στην αρμοδιότητα των Υπουργείων Γεωργίας και ΥΠΕΧΩΔΕ στα οποία κοινοποιείται το παρόν μαζί με φωτοαντίγραφο της ερώτησης.

Ο Υφυπουργός

ΓΕΩΡΓΙΟΣ ΔΡΥΣ"

3. Στην με αριθμό 2057/28-1-1997 ερώτηση δόθηκε με το υπ' αριθμ. 6777/21-2-1997 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της παραπάνω ερώτησης που κατέθεσε ο Βουλευτής κ. Γ. Καρασμάνης, σας γνωρίζουμε τα παρακάτω:

1. Στόχος της Κυβερνητικής πολιτικής στο θέμα αυτό είναι είτε μέσω πολιτικής κινήτρων είτε με βελτίωση της υποδομής, η οποία θα προέλθει από τα διάφορα επιχειρησιακά προγράμματα, να δημιουργηθούν και να διατηρηθούν βιώσιμες βιομηχανικές επιχειρήσεις.

Ειδικώτερα στη χώρα μας προωθείται πολιτική προσέλκυσης και διατήρησης επενδύσεων από το εξωτερικό. Η πολιτική

Σελίδα 4433 

αυτή εκτός των γενικώτερων πολιτικοοικονομικών δεδομένων που είναι απαραίτητη προϋπόθεση για την προσέλκυση επενδύσεων από το εξωτερικό, πραγματοποιείται με βάση τους παρακάτω άξονες:

α. Παροχή κινήτρων για την αναδιάρθρωση και εκσυγχρονισμό υφισταμένων βιομηχανικών επιχειρήσεων και την δημιουργία νέων.

Συγκεκριμένα με τον ν. 1892/1990 παρέχονται κίνητρα περιφερειακού χαρακτήρα για την δημιουργία και εκσυγχρονισμό των επιχειρήσεων. Επίσης με το ν. 2234/1994 και ειδικώτερα αφενός μεν με το άρθρο 23α παρέχεται η δυνατότητα στις επιχειρήσεις για υλοποίηση μεσοπρόθεσμων επιχειρηματικών σχεδίων για αναδιάρθρωση και εκσυγχρονισμό και αφετέρου με το άρθρο 23β παρέχεται επίσης η δυνατότητα εφαρμογής από τις επιχειρήσεις προγραμμάτων ευελιξίας της παραγωγής, αναβάθμισης της ποιότητας του περιβάλλοντος κλπ.

β. Δημιουργία εξειδικευμένου φορέα με την επωνυμία Ελληνικό Κέντρο Επενδύσεων (ΕΛ.ΚΕ), με σκοπό την προσέλκυση μεγάλων επενδύσεων και απλοποίηση των διαδικασιών για την γρήγορη υλοποίησή τους.

2. Πρέπει να σημειωθεί ότι το κλείσιμο επιχειρήσεων όπως η NISSAN, η GOOD YEAR κλπ, εμπίπτει στο πλαίσιο λήψεως ιδιωτικών επιχειρηματικών αποφάσεων και στρατηγικής της κάθε επιχείρησης. Η Κυβέρνηση έχει διαπιστώσει, παρεμβαίνοντας όπου αυτό είναι δυνατόν, ότι σε κλάδους χαμηλής προστιθέμενης αξίας στη χώρα μας όπως της αυτοκινητοβιομηχανίας, η στρατηγική πολλών επιχειρήσεων με διεθνή προσανατολισμό έχει τροποποιηθεί κατευθύνοντας τις επενδύσεις σε χώρες χαμηλού κόστους, όπως είναι οι χώρες της Ανατολικής Ευρώπης.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

4. Στην με αριθμό 2068/28-1-1997 ερώτηση δόθηκε με το υπ' αριθμ. 882/21-2-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2068/28-1-1997 που κατέθεσαν στη Βουλή οι Βουλευτές κ.κ. Β. Κορκολόπουλος, Γ. Τρυφωνίδης, Η. Βεζδρεβάνης, παρακαλούμε να τους πληροφορήσετε σε ότι μας αφορά τα εξής:

Αναφορικά με την έκταση στην περιοχή Πολυδενδρίου Κοινότητας Σκήτης Λάρισας των 14.752 στρεμ. για την οποία Εξεδόθη η υπ. αριθμ. 1/1990 απόφαση της Α/θμιας Επιτροπής Επίλυσης Δασικών Αμφισβητήσεων (ΕΕΔΑ) με την οποία χαρακτηρίσθηκε η έκταση ως μη υπαγόμενη στις διατάξεις της δασικής Νομοθεσίας και η οποία κατέστη οριστική και αμετάκλητη, ζητήθηκε από το αρμόδιο Δασαρχείο Αγιάς, να εξετάσει τις προϋποθέσεις εφαρμογής του άρθρ. 38 παρ. 3 ν. 998/1979 για την έκταση (δηλαδή την κήρυξη ή μη της έκτασης ως αναδασωτέας).

Το Δασαρχείο Αγιάς ανέφερε ότι δεν συντρέχουν οι προϋποθέσεις εφαρμογής του άρθρ. 38 ν. 998/1979 διότι εκτός των άλλων αναφερόμενων λόγων οι επεμβάσεις για την αλλαγή χρήσης της έκτασης έλαβαν χώρα μετά τον οριστικό και αμετάκλητο χαρακτηρισμό της έκτασης με την ενδικοφανή διαδικασία χαρακτηρισμού της, στα πλαίσια του άρθρ. 14 ν. 998/1979 και δεν είχε προηγηθεί επέμβαση πριν τον χαρακτηρισμό της έκτασης για να υπάρξουν λόγοι κήρυξης ως αναδασωτέας της έκτασης.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

5. Στην με αριθμό 2087/29-1-1997 ερώτηση δόθηκε με το υπ' αριθμ. 6776/21-2-1997 έγγραφο από την Υφυπουργό Ανάπτυξης η ακόλουθη απάντηση:

"Σε απάντηση της ερώτησης 2087/29-1-1997 ερώτησης που κατέθεσε ο Βουλευτής κ. Γ. Καλός, σας πληροφορούμε τα ακόλουθα:

1. Η Κυβέρνηση με σειρά μέτρων προσπαθεί να δημιουργήσει το κατάλληλο πλαίσιο προκειμένου να βελτιωθεί η ανταγωνιστικότητα του κλάδου της Ναυπηγοεπισκευαστικής Βιομηχανίας.

2. Με την ιδιωτικοποίηση των μεγάλων μονάδων του κλάδου επιδιώκεται η υγιής ανάπτυξής τους και η συνέχιση της λειτουργίας τους, σε ένα διεθνές περιβάλλον κατ' εξοχήν ανταγωνιστικό για το κλάδο.

3. Μετά από έγκριση της Ευρωπαϊκής 'Ενωσης προωθείται άμεσα το θεσμικό πλαίσιο για την χορήγηση ενισχύσεων στην Ναυπηγοεπισκευαστική βιομηχανία, με το οποίο θα δίδεται για πρώτη φορά η δυνατότητα χορήγησης ενισχύσεων στα συμβόλαια για ναυπήγηση ή μετασκευή πλοίων.

Στο εν λόγω πλαίσιο έχει ληφθεί ειδική μέριμνα για έμμεση ένταξη των ΜΜΕ του κλάδου προκειμένου να συμμετέχουν σε αυτού του είδους τις εργασίες.

4. Με το πλαίσιο των 26 σημείων η Κυβέρνηση επικέντρωσε την προσοχή της ιδιαίτερα στις ΜΜΕ της περιοχής Περάματος, όπου προβλέπονται μέτρα που αφορούν την γενικότερη υποδομή της περιοχής, μέτρα που αφορούν τους εργαζόμενους κλπ.

5. Στο πλαίσιο αυτό το Υπουργείο Ανάπτυξης έχει δεσμευτεί για την υλοποίηση του Μητρώου των ναυπηγοεπισκευαστών και για την διευκόλυνση των ΜΜΕ της περιοχής Περάματος στα επιχειρησιακά προγράμματα που υλοποιούνται από το Υπουργείο μας.

6. Για την υλοποίηση των μέτρων έχει ήδη εκδοθεί σχετική απόφαση, για την συγκρότηση διυπουργικής ομάδας εργασίας, το έργο της οποίας αναμένεται να ολοκληρωθεί περί τα μέσα Μαρτίου 1997.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

6. Στην με αριθμό 2094/29-1-1997 ερώτηση δόθηκε με το υπ' αριθμ. 895/21-2-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθ. 2094/29-1-1997 που κατέθεσε ο Βουλευτής κ. Μ. Στρατάκης αναφορικά με το παραπάνω θέμα, σας πληροφορούμε ότι:

Με θέματα καλλιέργειας της ελιάς, επεξεργασίας ελαιοκάρπου, ποιότητας, συντήρησης και τυποποίησης ελαιολάδου ασχολούνται τα Ινστιτούτα, Υποτροπικών Φυτών και Ελιάς Χανίων, Ελαίας Κέρκυρας, Ελαίας και Οπωροκηπευτικών Καλαμάτας και το Ινστιτούτο Τεχνολογίας Γεωργικών Προϊόντων, με την εκτέλεση αντίστοιχων ερευνητικών προγραμμάτων.

Ειδικώτερα για το Ινστιτούτο Υποτροπικών Φυτών και Ελιάς Χανίων η βελτίωση της ποιότητας του ελαιολάδου αποτελεί δραστηριότητα ιδιαίτερης σημασίας και προτεραιότητας.

Εχουν σχεδιαστεί και εκτελούνται ειδικά ερευνητικά προγράμματα για τη μελέτη των θεμάτων που άπτονται της ποιότητας του ελαιολάδου όπως ο εκσυγχρονισμός των μεθόδων ελαιοκαλλιέργειας, η καταπολέμηση του δάκου, η βελτίωση της τεχνικής έκθλιψης του ελαιοκάρπου, η μελέτη των φυσικοχημικών και οργανοληπτικών ιδιοτήτων του ελαιολάδου.

Η αποκτηθείσα γνώση και εμπειρία από το απασχολούμενο με τα ανωτέρω θέματα επιστημονικό προσωπικό του Ινστιτούτου παρέχουν τη δυνατότητα επιστημονικής υποστήριξης της ελαιοκομίας στην Κρήτη στους τομείς της καλλιέργειας, παραγωγής και τεχνολογίας προϊόντος. Αλλωστε είναι αναγνωρισμένη η συμβολή της έρευνας που γίνεται στην Κρήτη στο υψηλής ποιότητας παραγόμενο κρητικό ελαιόλαδο.

Επισημαίνεται ότι τα ανωτέρω προγράμματα χρηματοδοτούνται είτε από πιστώσεις του ΕΘ.Ι.ΑΓ.Ε είτε από την Ε.Ε., μέσω της συνεργασίας με άλλες χώρες και δεν αποτελούν ενέργειες που απορρέουν από τον Κανονισμό 2132/1996. Στο θέμα της δακοκτονίας στο Ινστιτούτο Χανίων, σε συνεργασία με το Υπ. Γεωργίας, τα τελευταία χρόνια μελετώνται νέα εναλλακτικά φάρμακα για την καταπολέμηση του δάκου.

Λόγω της σημασίας της βελτίωσης της ποιότητας του 

Σελίδα 4434 

ελαιολάδου, ώστε το εθνικό αυτό προϊόν να ανταπεξέλθει στον ισχυρό ανταγωνισμό της διεθνούς αγοράς, επισημαίνεται η ανάγκη οικονομικής ενίσχυσης της έρευνας για την περαιτέρω συνέχιση των προσπαθειών της στον τομέα αυτό. Το ΕΘ.Ι.ΑΓ.Ε. προτίθεται να συμβάλει στην εκτέλεση και τον έλεγχο των ενεργειών που προβλέπει ο Κανονισμός 136/66 ΕΟΚ για την επιτυχή υλοποίηση των σχετικών ενεργειών αλλά και για την ενίσχυση της έρευνας.

Το Υπουργείο Γεωργίας έχει υποβάλει στην αρμόδια Επιτροπή της Ευρωπαϊκής Ενωσης για έγκριση πρόγραμμα βελτίωσης ποιότητας της παραγωγής ελαιολάδου έτους 1997. Οι ενέργειες που αναφέρονται στο πρόγραμμα είναι οι εξής:

1) Καταπολέμηση του δάκου της ελιάς (άρθρο 1 του κανονισμού, παρ. 2 στοιχείο α).

Το κόστος της δραστηριότητας αυτής ανέρχεται σε 6.225.800.000 δρχ. εφαρμόζεται σε 36 ελαιοκομικούς νομούς της χώρας και απορροφά όλη την επιχορήγηση από την Ε.Ε. του προγράμματος βελτίωσης ποιότητας ελαιολάδου.

Στο υποβληθέν ως άνω πρόγραμμα η ενέργεια αυτή (καταπολέμηση δάκου θεωρείται πρωταρχικής σημασίας, επειδή λόγω των επικρατουσών ελαιοκομικών, καιρικών και κοινωνικών συνθηκών στις διάφορες ελαιοκομικές περιοχές της χώρας, η ποιότητα του παραγομένου ελαιολάδου εξαρτάται σχεδόν αποκλειστικά από την επιτυχή ή μη αντιμετώπιση του προβλήματος που λέγεται "δάκος" κατά συνέπεια σε περίπτωση που δεν γίνεται σωστή εφαρμογή του προγράμματος της καταπολέμησης του δάκου, οποιαδήποτε άλλα μέτρα και αν ληφθούν για την βελτίωση της ποιότητας του παραγόμενου ελαιολάδου, αυτά δεν έχουν κανένα αποτέλεσμα.

2) Ενέργειες που αφορούν την βελτίωση των συνθηκών μεταχείρισης των ελαιώνων, συλλογής, αποθεματοποίησης και μεταποίησης ελαιών και την αποθεματοποίηση των παραγομένων ελαιών (άρθρο 1, παράγραφος 2, στοιχείο β).

3) Ενέργειες που αφορούν την τεχνική βοήθεια κατά την διάρκεια της περιόδου εμπορίας των ελαιοκαλλιεργητών και των ελαιοτριβέων με σκοπό τη βελτίωση της ποιότητας της παραγωγής και της μεταποίησης των ελαιών που προορίζονται για παραγωγή ελαίου (άρθρου 1, παρ. 2 στοιχείο γ).

4) Ενέργειες που αφορούν την ανάλυση των φυσικοχημικών χαρακτηριστικών του ελαιολάδου (άρθρο 1, παρ. 2, στοιχείο ε).

Οι ενέργειες 2,3 και 4 πραγματοποιούνται από άλλες Υπηρεσίες από εθνικές πιστώσεις στα πλαίσια εφαρμογής διαφόρων προγραμμάτων και ενεργειών του Υπουργείου μας.

Το πρόγραμμα βελτίωσης ποιότητας ελαιολάδου ξεκίνησε με ενέργειες της Χώρας μας εδώ και 10 περίπου χρόνια σαν πρόγραμμα καταπολέμησης του δάκου της ελιάς. Οι υπόλοιπες ενέργειες δραστηριότητες του προγράμματος προστέθηκαν στη συνέχεια μετά από αιτήματα των άλλων ελαιοκομικών κρατών μελών γιατί δεν μπορούσαν να απορροφήσουν τις αναλογούσες πιστώσεις-ενισχύσεις με την ενέργεια-δραστηριότητα της καταπολέμησης του δάκου της ελιάς.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

7. Στην με αριθμό 2097/29-1-1997 ερώτηση δόθηκε με το υπ' αριθμ. 1132/20-2-1997 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση με αριθμό 2097/29-1-1997 του Βουλευτή κ. Αλέξανδρου Χ. Χρυσανθακόπουλου σας πληροφορούμε ότι κατά το έτος 1996 η διαφημιστική δαπάνη αρμοδιότητας της Δ/νσης Δημοσίου Χρέους του Γενικού Λογιστηρίου του Κράτους, αφορούσε τους τίτλους εντόκων γραμματίων, ομολόγων, αϋλων τίτλων που εξέδωσε το Ελληνικό Δημόσιο με δημόσια εγγραφή ή δημοπρασία, ανήλθε στο συνολικό ποσό των 1.094. εκατ. δρχ. (ποσό προ ΦΠΑ).

1. Η διαφημιστική καμπάνια των τίτλων του Ελληνικού Δημοσίου για την Αθήνα και την Θεσσαλονίκη έγινε από την ανάδοχο διαφημιστική εταιρεία PROJECT ΕΠΕ, το δε κόστος της ανήλθε στο ποσό των 932.499.000 δρχ. που κατανέμεται ως κατωτέρω:

Μέσο Ποσό (προ ΦΠΑ)

α. Τηλεόραση 599.781.000

β. Ραδιόφωνο 202.459.000

γ. Παραγωγή 17.895.000

δ. Αμοιβή Εταιρείας 56.157.000

-----------

Σύνολον 876.292.000

2. Η διαφημιστική καμπάνια των τίτλων Ελληνικού Δημοσίου για την Περιφέρεια έγινε από την ανάδοχο διαφημιστική εταιρεία METRON MEDIA Α.Ε., το δε κόστος της ανήλθε στο ποσό των 129.441.270 δρχ. που κατανέμεται ως κατωτέρω:

Μέσο Ποσό (προ ΦΠΑ)

α. Τηλεόραση 79.596.972

β. Ραδιόφωνο 37.849.348

γ. Παραγωγή 8.576.000

δ. Αμοιβή Εταιρείας 3.148.950

-----------

Σύνολον 129.441.270

3. Τέλος οι καταχωρήσεις Τύπου έγιναν απευθείας από την Υπηρεσία Δημ. Χρέους, το δε κόστος τους ανήλθε στο ποσό των 88.706.290 δρχ.

Ο Υφυπουργός

ΝΙΚΟΛΑΟΣ ΧΡΙΣΤΟΔΟΥΛΑΚΗΣ"

8. Στην με αριθμό 2118/29-1-1997 ερώτηση δόθηκε με το υπ'

αριθμ. 898/21-2-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2118/29-1-1997 που κατέθεσε στη Βουλή ο Βουλευτής κ. Γ. Β. Γαρουφαλιάς παρακαλούμε να τον πληροφορήσετε τα εξής:

Επί των προσφυγών του Βασιλείου της Δανίας, της ομοσπονδιακής Δημοκρατίας της Γερμανίας και Γαλλικής Δημοκρατίας (υποθέσεις: C-289/96, C-293/96 και C-299/96 αντίστοιχα) που στρέφονται κατά της επιτροπής των Ευρ. Κοινοτήτων και οι οποίες έχουν σαν αντικείμενο την ακύρωση της καταχώρησης της ονομασίας "ΦΕΤΑ" ως Π.Ο.Π. στο μέρος Α του παραρτήματος του ΚΑΝ. (ΕΚ) 1107/96 της Επιτροπής, μετά από ενέργειες του Υπουργείου Γεωργίας, η Ειδική Νομική Υπηρεσία Ευρωπαϊκών Κοινοτήτων με τις από 8/11 και 27/11 αιτήσεις, έχει υποβάλει αίτημα παρέμβασης της Ελληνικής Δημοκρατίας προς το ΔΕΚ προς υποστήριξη των θέσεων της επιτροπής στις προαναφερόμενες υποθέσεις. Παράλληλα ζητήθηκε από το Δ.Ε.Κ. να επιτραπεί στην Ελληνική Δημοκρατία να αναπτύξει τα επιχειρήματά της σε χωριστό υπόμνημα παρεμβάσεως και να της γνωστοποιηθούν τα στοιχεία που περιέχονται στους φακέλους των σχετικών υποθέσεων.

Επί των προαναφερθεισών αιτήσεων, όπως μας πληροφόρησε το Υπουργείο Εξωτερικών, το Δ.Ε.Κ. έχει καλέσει την Ελληνική Δημοκρατία να υποβάλει υπόμνημα παρεμβάσεως υπέρ της επιτροπής μέχρι την 10η Μαρτίου για την προσφυγή της Γαλλικής Δημοκρατίας, ενώ αναμένεται κάτι ανάλογο και για τις υπόλοιπες προσφυγές της Δανίας και της Γερμανίας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ

9. Στην με αριθμό 2119/29-1-1997 ερώτηση δόθηκε με το υπ' αριθμ. 4497/20-2-1997 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2119/29-1-1997 του Βουλευτή κ. Ι. Βαρβιτσιώτη και απευθύνεται στον Υπουργό Μεταφορών και Επικοινωνιών, αναφορικά με τον καθορισμό συγκεκριμένου κομίστρου στα ΤΑΞΙ από το Κέντρο της Αθήνας προς το Αεροδρόμιο και αντιστρόφως, σας πληροφορούμε τα παρακάτω:

Το Υπουργείο μας, ο Ελληνικός Οργανισμός Τουρισμού και οι ίδιες οι συνδικαλιστικές οργανώσεις του κλάδου των ιδιοκτητών ταξί είχαν και παλαιότερα ασχοληθεί με το

Σελίδα 4435 

παραπάνω θέμα, χωρίς να υπάρξει κάποια κατάληξη για λόγους οι οποίοι και σήμερα εξεταζόμενοι αποθαρρύνουν από τη συγκεκριμένη ρύθμιση και οι οποίοι είναι οι εξής:

Στην διαδρομή από αεροδρόμιο προς το κέντρο της Αθήνας γίνονται τα έργα του ΑΤΤΙΚΟ ΜΕΤΡΟ που δημιουργούν προβλήματα στην κυκλοφορία των αυτοκινήτων γενικά.

Η διαδρομή αυτή σχεδόν συνέχεια αποκλείεται από διάφορες πορείες διαδηλωτών και άλλων εκδηλώσεων που έχουν σαν συνέπεια την πάρα πολύ μεγάλη καθυστέρηση της κυκλοφορίας των οχημάτων σε συνδυασμό με την στενότητα του δρόμου.

Κατά συνέπεια δεν είναι δυνατόν να ορισθεί ένα συγκεκριμένο κόμιστρο για τη συγκεκριμένη διαδρομή.

Εάν ορισθεί συγκεκριμένο κόμιστρο για την πιο πάνω διαδρομή αυτό θα έχει ως αποτέλεσμα την μη ύπαρξη ταξί στο αεροδρόμιο για την εξυπηρέτηση του επιβατικού κοινού και των τουριστών.

Πάντως ανεξάρτητα από τα πιο πάνω, το θέμα αυτό θα ξαναεξετασθεί με τους αρμόδιους φορείς.

Τέλος για το αν υπάρχουν νονοί και συμμορίες που λυμαίνονται στους σταθμούς τα ταξί του Ανατολικού και Δυτικού Αεροδρομίου αυτό είναι ένα θέμα που ανάγεται στην αρμοδιότητα του Υπουργείου Δημόσιας Τάξης.

Το Υπουργείο Μεταφορών και Επικοινωνιών όμως για τυχόν ύπαρξη τέτοιων φαινομένων, λόγω καταγγελιών έχει αποτανθεί προς το αρμόδιο Υπουργείο Δημ. Τάξης και έχει προτείνει να αλλάζει η δύναμη της Αστυνομίας που εποπτεύει το αεροδρόμιο συνέχεια. Επιπρόσθετα έχει θεσπίσει αυστηρότατες κυρώσεις για τους παρανομούντες οδηγούς ταξί στους χώρους που μας αναφέρει η συγκεκριμένη καταγγελία. Οι Νόμοι αυτοί είναι: ο ν. 1788/1988, ο ν. 1903/1990, Π.Δ/μα 243/1987 και η αρ. Β-14929/318/1992 κοινή Υπουργική απόφαση των Υπουργών Δημ. Τάξης και Μεταφορών και Επικοινωνιών, βάσει της οποίας αφαιρούνται επί τόπου τα στοιχεία κυκλοφορίας του οχήματος (κρατ. πινακίδες και άδεια κυκλοφορίας).

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

10. Στην με αριθμό 2123/30-1-1997 ερώτηση δόθηκε με το υπ' αριθμ. 4458/20-2-1997 έγγραφο από τον Υπουργό Μεταφορών η ακόλουθη απάντηση:

"Απαντώντας στα σχετικά έγγραφά σας, που αναφέρονται σε Αναφορές και Ερώτηση 2123/30-1-1997 που κατατέθηκαν στην Βουλή από τους Βουλευτές κ.κ. Γεωρ. Κατσιμπάρδη, Στ. Παπαδόπουλο, Στ. Παπαθεμελή, Αθ. Δαβάκη, Δημ. Αλαμπάνο, Νικ. Γκελεστάθη, Βυρ. Πολύδωρα, Χρ. Σμυρλή-Λιακατά, Γ. Αδαμόπουλο, Ιωαν. Χαραλάμπους, Αναστ. Παπαληγούρα, Παν. Σγουρίδη, Μαρία Δαμανάκη, Νικ. Νικολόπουλο, Ευαγ. Μπασιάκο και Κων/νο Ευμοιρίδη και απευθύνονται στον Υπουργό Μεταφορών και Επικοινωνιών σχετικά με την κατάργηση ή μη των χορηγούμενων τηλεφωνικών και ταχυδρομικών εκπτώσεων/ατελειών στον Τύπο σας πληροφορούμε τα παρακάτω:

1. Τα ταχ. τέλη για την διακίνηση του Ημερήσιου και Περιοδικού Τύπου των Εκδοτών, καθορίζονται από τις διατάξεις του ν. 2065/1992.

Σύμφωνα με τις διατάξεις του άρθρου 68 παρ. 4 η διαφορά του Ταχ. Τέλους από το ειδικό τιμολόγιο των εκδοτών και του τέλους Οικονομικής Επιστολής του αυτού κλιμακίου βάρους, καταβάλλεται από το Υπουργείο Τύπου και Μ.Μ.Ε. Το ειδικό αυτό τιμολόγιο διακίνησης του Ημερήσιου και Περιοδικού Τύπου των εκδοτών καθορίζεται με κοινή Απόφαση των Υπουργών Οικονομικών - Τύπου και Μέσων Μαζικής Ενημέρωσης.

Ανεξάρτητα από τα παραπάνω ο ΕΛΤΑ για τις παρεχόμενες Υπηρεσίες του εφαρμόζει τα τιμολόγια που έχουν εγκριθεί με την 76700/1-8-1995 Απόφαση του ΥΠΜΕ (ΦΕΚ 745/Β/29-8-1995).

2. Οσον αφορά τις τηλεφωνικές εκπτώσεις και ατέλειες στον Τύπο αρμόδιος να σας απαντήσει είναι ο Υπουργός Τύπου και Μέσων Μαζικής Ενημέρωσης.

Ο Υπουργός

ΕΜΜΑΝΟΥΗΛ ΛΟΥΚΑΚΗΣ"

11. Στις με αριθμό 2153/31-1-97, 2278/7-2-97 ερωτήσεις δόθηκε με το υπ' αριθμ. 249/21-2-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στις ερωτήσεις 2153/31.1.97 και 2278/7.2.97 που κατέθεσε στη Βουλή, ο Βουλευτής κ. Μιχ. Καρχιμάκης, παρακαλούμε να πληροφορήσετε τον κ. Βουλευτή τα εξής:

1. Στο ΠΕΠ Κρήτης έχει ενταχθεί η κατασκευή του αεροδρομίου Σητείας με εγκεκριμένη δαπάνη 1.700.00 δρχ..

2. Μέχρι σήμερα έχει δημοπρατηθεί η Α' Φάση με συμβατική δαπάνη, όπως προέκυψε την υπογραφείσα σύμβαση, 883.000.000 δρχ. Επομένως, απομένει προς διάθεση το ποσό των 817.000.000 δρχ.

3. Επειδή αρμόδια για τονν προγραμματισμό, σύνταξη τεχνικών προδιαγραφών και έγκριση μελετών έργων αεροδρομίων είναι η Υπηρεσία Πολιτικής Αεροπορίας του Υπουργείου Μεταφορών και Επικοινωνιών, θα πρέπει να εξετασθεί από αυτή τη δυνατότητα περαιτέρω χρηματοδότησης για την ολοκλήρωση (Α+Β Φάση) του έργου από το τέλος εκσυγχρονισμού και ανάπτυξης αεροδρομίων.

Ο Υπουργός

Κ. ΛΑΛΙΩΤΗΣ"

12. Στην με αριθμό 2168/3-2-97 ερώτηση δόθηκε με το υπ' αριθμ. 144/20-2-97 έγγραφο από τον Υπουργό Παιδείας η ακόλουθη απάντηση:

"Aπαντώντας στην ερώτηση με αριθμό 2168/3.2.97, που κατέθεσε ο Βουλευτής κ. Νικ. Κατσαρός, σας γνωρίζουμε τα ακόλουθα:

Ο Ο.Ε.Ε.Κ. ως αρμόδιος φορέας σε Εθνικό επίπεδο για την ενσωμάτωση στην Ελληνική Νομοθεσία της οδηγίας 92/51/ΕΟΚ του Συμβουλίου "σχετικά με ένα δεύτερο σύστημα αναγνώρισης της Επαγγελματικής Εκπαίδευσης το οποίο συμπληρώνει την οδηγία 89/48/ΕΟΚ" προέβη στη σύνταξη Σχεδίου Προεδρικού Διατάγματος για την ενσωμάτωση της ως άνω οδηγίας, στο εσωτερικό δίκαιο.

Το εν λόγω Σχέδιο Π.Δ. αφού προωθήθηκε αρμοδίως και υπεγράφη από δέκα καθ' ύλην αρμόδιους Υπουργούς, υπεβλήθη στο Ε' Τμήμα του Συμβουλίου της Επικρατείας προς επεξεργασία.

'Ηδη το Σχέδιο Π.Δ., με την αριθμ. 452/96 σχετική γνωμοδότηση του Β' Τμήματος Διακοπών του ΣτΕ, επεστράφη στον Ο.Ε.Ε.Κ. προκειμένου να γίνει η απαιτούμενη συμμόρφωση των διατάξεων του Σχεδίου Π.Δ. με τις παρατηρήσεις του Σ.τ.Ε.

Τέλος σας γνωρίζουμε, ότι καταβάλλεται η μέγιστη προσπάθεια για την κατά το συντομότερο δυνατό, ενσωμάτωση της οδηγίας 92/51/ΕΟΚ στο εσωτερικό δίκαιο της Ελλάδας.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

13. Στην με αριθμό 2212/97 ερώτηση δόθηκε με το υπ' αριθμ. 91/21-2-97 έγγραφο από τον Υπουργό Τύπου η ακόλουθη απάντηση:

"Απαντώντας στην ερώτηση 2212/97, που κατέθεσε στη Βουλή ο Βουλευτής κ. Σπ. Σπύρου, σας γνωστοποιούμε, στο πλαίσιο της αρμοδιότητάς μας και σύμφωνα με τα σχετικά στοιχεία που έθεσε υπόψη μας η ΕΡΤ - ΑΕ, τα εξής:

1. 'Οπως είναι γνωστό, η επέκταση και βελτίωση της ραδιοτηλεοπτικής κάλυψης όλου του ελλαδικού χώρου είναι αρμοδιότητα της ΕΡΤ- ΑΕ, η οποία και καταβάλλει, προς την κατεύθυνση αυτή, κάθε δυνατή προσπάθεια (ιδιαίτερη επιχορήγηση των τοπικών ραδιοφωνικών σταθμών από το Υπουργείο Τύπου και ΜΜΕ δεν προβλέπεται).

2. Στο πλαίσιο αυτό, η ΕΡΤ - ΑΕ θα προκηρύξει σύντομα διαγωνισμό για την προμήθεια δώδεκα (12) τραπεζών μίξης

Σελίδα 4436 

ήχου συνέχειας (κονσολών ροής προγράμματος). Μια από αυτές προορίζεται για τον Ραδιοφωνικό Σταθμό Κέρκυρας. Η σχετική προμήθεια προβλέπεται να ολοκληρωθεί μέχρι τέλους του τρέχοντος έτους.

3. Προς το παρόν η ΕΡΤ - ΑΕ δεν έχει εγκαταστήσει εφεδρικούς πομπούς στους τοπικούς FM. Και αυτό γιατί έχει δοθεί προτεραιότητα στην ολοκλήρωση του δικτύου τοπικών σταθμών, καθώς, επίσης, και στην ενίσχυση των πομπών FM των Εθνικών Δικτύων -όπου ειδικά η περιοχή της Κέρκυρας έχει προηγηθεί. Επιπλέον στην Κέρκυρα έχει τεθεί σε λετουργία - κατά προτεραιότητα - πομπός που μεταδίδει το Τρίτο Πρόγραμμα.

Ο Υπουργός

ΔΗΜΗΤΡΙΟΣ ΡΕΠΠΑΣ"

14. Στην με αριθμό 2240/6-2-97 ερώτηση δόθηκε με το υπ' αριθμ. 94/21-2-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 2240/6-2-1997, που κατέθεσε ο Βουλευτής κ. Ν. ΦΛΩΡΟΣ, σας γνωρίζουμε τα εξής:

Το Αρχηγείο Πυροσβεστικού Σώματος, στα πλαίσια του ευρύτερου σχεδιασμού για ίδρυση νέων Υπηρεσιών, κατάρτησε πρόγραμμα Πυροπροστασίας όλης της χώρας το οποίο υλοποιείται σταδιακά και κατά σειρά προτεραιότητας που υπαγορεύει η ουσιαστική αξιολόγηση των συγκεκριμένων προβλημάτων κάθε περιοχής, σε σχέση με την συχνότητα, το μέγεθος και την ένταση που παρουσιάζονται αυτά.

Σύμφωνα με το πρόγραμμα αυτό για την αναβάθμιση της πυροπροστασίας του νομού Λαρίσης έχει αξιολογηθεί η αναγκαιότητα και έχει αποφασισθεί η ίδρυση 2ου Πυροσβεστικού Σταθμού Γ' τάξης (35 ατόμων) στο ανατολικό μέρος της Λαρίσης, ο οποίος θα καλύπτει επιχειρησιακά τις ανατολικές συνοικίες, τη βιομηχανική περιοχή και την εθνική οδό.

Επίσης έχει ιδρυθεί Πυροσβεστικής Σταθμός Δ' τάξης στο Δήμο Ελασσόνας, ο οποίος όμως δεν άρχισε να λειτουργεί γιατί δεν έχουν εξασφαλισθεί οι απαραίτητες για τη στέγασή του εγκαταστάσεις και το προσωπικό που απαιτείται για τη στελέχωσή του και έχει προγραμματισθεί η ίδρυση Πυροσβεστικού Σταθμού Δ' τάξης στα Φάρσαλα και Εθελοντικού Σταθμού στο Δήμο Αγιάς.

Σημειώνεται ότι η ίδρυση και λειτουργία των Πυροσβεστικών Σταθμών κατά ανάγκη κινείται στα πλαίσια των δυνατοτήτων που παρέχουν κάθε χρόνο οι διατιθέμενες πιστώσεις του κρατικού προϋπολογισμού, για την εξασφάλιση των οποίων καταβάλλονται συνεχείς προσπάθειες.

Για τις ανάγκες του Πυροσβεστικού Σταθμού Λάρισας έχει διατεθεί σε αυτόν ειδικός διασωστικός εξοπλισμός. Η διάθεση και ειδικού διασωστικού οχήματος θα εξετασθεί με την εξέλιξη των προγραμμάτων προμηθειών.

'Οσον αφορά τις επισκευές και συντηρήσεις των πυροσβεστικών οχημάτων, αυτές καλύπτονται από τα δύο συνεργεία που λειτουργούν στην Αθήνα και Θεσσαλονίκη. 'Ιδρυση νέων δεν προβλέπεται να γίνει στο άμεσο μέλλον.

Πέραν αυτών σας πληροφορούμε ότι λόγω του μεγάλου αριθμού των κενών θέσεων που έχουν δημιουργηθεί στο σύνολο της οργανικής δύναμης των Υπηρεσιών του Πυροσβεστικού Σώματος (1500 κενές θέσεις σε σύνολο 7007 οργανικών θέσεων), έγινε κατανομή της υπηρετούσας δύναμης, όπως προβλέπεται από το άρθρο 10 του Π.Δ. 5/1995 "Κανονισμός Μεταθέσεων προσωπικού Πυροσβεστικού Σώματος", προκειμένου όλες οι Υπηρεσίες να έχουν το ίδιο ποσοστό μείωσης με αυτό της συνολικής ελλειμματικής δύναμης. 'Ετσι στις Πυροσβεστικές Υπηρεσίες της Λάρισας υπηρετούν σήμερα 117 πυροσβεστικοί υπάλληλοι σε σύνολο 125 οργανικών θέσεων.

Ο Υπουργός

ΓΕΩΡΓΙΟΣ ΡΩΜΑΙΟΣ"

15. Στην με αριθμό 2244/7-2-97 ερώτηση δόθηκε με το υπ' αριθμ. 8214/21-2-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στο σχετικό έγγραφό σας, με το οποίος μας διαβιβάσατε ερώτηση 2244/7-2-1997 που κατατέθηκε από το Βουλευτή κ. Αθ. Χειμάρα και αφορά στο συνταξιοδοτικό καθεστώς των υπαλλήλων των Νομαρχιακών Αυτοδιοικήσεων, σας γνωρίζουμε ότι το όλο θέμα είναι σε γνώση του Υπουργείου και ότι εξετάζεται η δια της νομοθετικής οδού αντιμετώπισή του, με την κατάθεση σχετικής διάταξης σε σχέδιο νόμου με συνταξιοδοτικό - ασφαλιστικό περιεχόμενο.

Ο Υφυπουργός

Λ. ΠΑΠΑΔΗΜΑΣ"

16. Στην με αριθμό 2250/7-2-97 ερώτηση δόθηκε με το υπ' αριθμ. 3395/19-2-97 έγγραφο από την Υπουργό Ανάπτυξης η ακόλουθη απάντηση:

"Απαντώντας στην ερώτηση 2250/7.2.97 του Βουλευτού κ. Ευαγ. Αποστόλου, που αναφέρεται στο θέμα, με την οποία ερωτάται η Υπουργός Ανάπτυξης τι μέτρα προτίθεται να πάρει για την ανάκληση 16 απολύσεων εργαζομένων και για να σταματήσουν οι απολύσεις και άλλων εργαζομένων της εταιρείας Α.Ε.Ε. ΑΡΓΥΡΟΜΕΤΑΛΛΕΥΜΑΤΩΝ και ΒΑΡΥΤΙΝΗΣ (ΠΡΩΗΝ ΒΩΞΙΤΑΙ ΠΑΡΝΑΣΣΟΥ) στο Νομό Φωκίδας, σας πληροφορούμε ότι το Υπουργείο Ανάπτυξης δεν έχει καμία αρμοδιότητα επί του ανωτέρω θέματος, για το οποίο αρμόδιο είναι το Υπουργείο Εργασίας και Κοινωνικών Ασφαλίσεων, καθόσον οι αρμοδιότητες του Υπουργείου μας άπτονται κυρίως επί θεμάτων που αφορούν την ορθολογική εκμετάλλευση καθώς και την ασφάλεια και υγιεινή των εργαζομένων στα μεταλλεία και λατομεία.

Η Υπουργός

ΒΑΣΩ ΠΑΠΑΝΔΡΕΟΥ"

17. Στην με αριθμό 2281/7-2-97 ερώτηση δόθηκε με το υπ' αριθμ. 136/20-2-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 2281/7.2.97 που κατατέθηκε στη Βουλή από το Βουλευτή κ. Παναγιώτη Μελά αναφορικά με την επαγγελματική εξέλιξη των παραπάνω πτυχιούχων όπως ορίζεται στο σχέδιο νόμου "'Ασκηση Επαγγέλματος Λογιστή, Φοροτεχνικού, Λειτουργία Σώματος Ορκωτών Εκτιμητών και άλλες διατάξεις" σας γνωρίζουμε ότι με τις διατάξεις του άρθρου 29 του Κώδικα Βιβλίων και Στοιχείων" (π.δ. 186/92) ορίζονται για την διασφάλιση των συμφερόντων του Δημοσίου οι προϋποθέσεις μόνο για την υπογραφή ισολογισμού των επιχειρήσεων με ακαθάριστα έσοδα άνω των 180.000.000 δρχ. και δεν υπεισέρχεται παραπέρα σε θέματα άσκησης του λογιστικού επαγγέλματος, τα οποία δεν υπάγονται στις αρμοδιότητές του Υπουργείου Οικονομικών και θα εξετασθούν από το ΥΠΕΘΟ στα πλαίσια έκδοσης του προβλεπομένου Π.Δ/τος.

Ο Υφυπουργός

Γ. ΔΡΥΣ"

18. Στην με αριθμό 2364/12-2-97 ερώτηση δόθηκε με το υπ' αριθμ. 1373/21-2-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 2364/12-2-97 ερώτησης, που κατέθεσε ο Βουλευτής κ. Α. Σταύρου με θέμα τη ρύθμιση του θέματος των ανυποτάκτων του εξωτερικού, σας γνωρίζουμε ότι το εν λόγω ζήτημα λόγω της σοβαρότητάς του, αντιμετωπίζεται σχολαστικά σε σχέδιο νόμου που σύντομα κατατίθεται προς ψήφιση στη Βουλή. Ελπίζουμε δε, ότι με την ψήφιση των σχετικών διατάξεων το συγκεκριμένο πρόβλημα θα αντιμετωπισθεί κατά τον καλύτερο και δικαιότερο τρόπο.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

19. Στην με αριθμό 2431/97 ερώτηση δόθηκε με το υπ'

Σελίδα 4437 

αριθμ. ΙΑ/21-2-97 έγγραφο από τον Υπουργό Τύπου η ακόλουθη απάντηση:

"Απαντώντας στην ερώτηση με αρ. 2431/97 των Βουλευτών κ.κ. Ε. Μεϊμαράκη, Ε. Ζαφειρόπουλου, Π. Τατούλη και Γ. Γαρουφαλιά, σας πληροφορούμε:

Ο τοπικός Τύπος συμβάλλει σημαντικά στην ενημέρωση των πολιτών για τα θέματα και προβλήματα που απασχολούν την περιφέρεια και το έργο του αναγνωρίζεται από όλους.

'Ομως, η οποιαδήποτε ανάληψη πρωτοβουλίας για ευνοϊκή μεταχείριση των εντύπων αυτών, θα πρέπει να αντιμετωπισθεί με πολλή περίσκεψη και να ληφθεί υπόψη η αρχή της ισότητας.

Επιβάλλεται λοιπόν, να γίνουν εμπεριστατωμένες προτάσεις, ούτως ώστε να εξετασθεί από τις Υπηρεσίες εάν είναι δυνατή σχετική νομοθετική ρύθμιση.

Ο Υπουργός

ΔΗΜΗΤΡΙΟΣ ΡΕΠΠΑΣ"

 

Σελίδα 4438 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου

Πρώτη στην ημερήσια διάταξη είναι η με αριθμό 779/21.2.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με την ηλεκτροδότηση περιοχών της Χώρας, που έχουν ενταχθεί στο Σχέδιο Πόλεως και εκκρεμεί η πράξη εφαρμογής, κ.λπ..

Η επίκαιρη ερώτηση εν περιλήψει έχει ως εξής:

"Στην προσπάθεια αντιμετώπισης της αυθαίρετης δόμησης, καθιερώθηκε, όπως είναι γνωστό, ως απαραίτητη προϋπόθεση ηλεκτροδότησης κτίσματος η ύπαρξη οικοδομικής άδειας και η πιστοποίηση εφαρμογής της.

Το μέτρο αυτό συνέβαλε στον περιορισμό της αυθαίρετης δόμησης. Σε πολλές περιπτώσεις, όμως, οι οξυμμένες ανάγκες στέγασης και η αναζήτηση λύσεων οδήγησαν στη δεύτερη γενιά αυθαιρέτων.

Δύο νέες συνοικίες στην περιοχή 'Εξω Παναγίτσα Χαλκίδας (περιοχές Ζ και Η) έχουν ήδη ενταχθεί στο Σχέδιο Πόλης από το 1993 (ΦΕΚ 1177/23.9.93). Οι ενεργειακές ανάγκες των κατοίκων των συνοικιών αυτών θα συνεχίσουν να καλύπτονται μέχρι την ολοκλήρωση της πράξης εφαρμογής, είτε με παράνομες και επικίνδυνες ηλεκτροδοτήσεις είτε με χρήση συσκευών υγραερίου, είτε με τη χρήση ηλεκτρογεννητριών.

Σε συζήτηση σχετικής επίκαιρης ερώτησής μου, με αριθμό πρωτοκόλλου 364, που είχε κατατεθεί στις 22.8.94 και ερώτησής μου με αριθμό πρωτοκόλλου 2519, που επίσης κατατέθηκε στις 14.3.95, είχα προτείνει την άμεση λύση στο πρόβλημα της ηλεκτροδότησης, χωρίς να χαλαρώνουν τα μέτρα κατά της αυθαίρετης δόμησης. Συγκεκριμένα, είχα προτείνει να δοθεί προσωρινή παροχή ρεύματος σε όσες κατοικίες βρίσκονται σε περιοχές που εντάσσονται στο σχέδιο πόλης. Η προσωρινή παροχή να διαρκεί μέχρι την ολοκλήρωση της πράξης εφαρμογής.

Η πρόταση αυτή δεν είχε γίνει αποδεκτή από τον Υπουργό με την αιτιολογία, ότι σύντομα τελειώνουν οι πράξεις εφαρμογής. 'Εχουν, όμως, περάσει τέσσερα χρόνια από την ένταξη στο σχέδιο πόλης των περιοχών Ζ και Η και ακόμη δεν έχουν ξεκινήσει οι πράξεις εφαρμογής λόγω έλλειψης κονδυλίων. 

Ερωτάται ο αρμόδιος Υπουργός:

Ποιοι φόβοι τον οδηγούν στο να μην κάνει αποδεκτή την πρόταση για ηλεκτροδότηση όλων των περιοχών της Χώρας που έχουν ενταχθεί στο Σχέδιο Πόλης και εκκρεμεί η πράξη εφαρμογής;

Πόσο θα ταλαιπωρούνται ακόμη οι κάτοικοι των συνοικιών Ζ και Η του Δήμου Χαλκίδας;"

Ο κύριος Υπουργός έχει το λόγο για τρία λεπτά για να απαντήσει επί της επίκαιρης ερώτησης.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, είναι αλήθεια ότι ο κ. Πιπεργιάς έχει θέσει το θέμα αυτό κατ' επανάληψη. Είναι ένα υπαρκτό κοινωνικό και οικιστικό πρόβλημα, που αφορά δύο περιοχές της Χαλκίδας, την περιοχή Ζ και την περιοχή Η. 'Ομως, δεν αφορά μόνο τη Χαλκίδα. Αφορά και άλλους νομούς και άλλες πόλεις.

Θα πρέπει να γίνει σαφές, ότι η Πολιτεία, όταν διαμορφώνει όρους και προϋποθέσεις για την έναρξη και την ολοκλήρωση του χωροταξικού και του πολεοδομικού σχεδιασμού θα πρέπει να έχει μία συνέπεια. Δεν μπορεί με διαφορετικά κριτήρια και με επιλεκτικές προσεγγίσεις, κάθε φορά, να αλλάζει τα δεδομένα διότι έτσι θα αρχίσουμε να αριθμούμε πρώτη, δεύτερη, τρίτη, πέμπτη και δέκατη γενιά αυθαιρέτων. Διότι εάν, όταν νομοθετούμε και συμφωνούμε όλοι, μετά αρχίζουμε και διαμορφώνουμε άλλους όρους και προϋποθέσεις για να καλύψουμε ανθρώπους που τους έσπρωξαν ίσως οι κοινωνικές και οικονομικές ανάγκες να κτίσουν σπίτια χωρίς προϋποθέσεις και κανόνες πολεοδομικούς, τότε δεν θα σταματήσει ποτέ ο φαύλος κύκλος της άναρχης δόμησης και πάντα θα υπάρχει στη βάση μία ανομία και μία αυθαιρεσία, όπου θα διαχωρίζει τους πολίτες σε δύο κατηγορίες, σε αυτούς που ακολουθούν τους νόμους και σε αυτούς που δεν τους ακολουθούν.

Για το συγκεκριμένο θέμα της Χαλκίδας, έχω ενημερώσει τον κ. Πιπεργιά, ότι το Υπουργείο Περιβάλλοντος, Χωροταξίας και Δημοσίων 'Εργων έχει προχωρήσει στην ανάθεση των μελετών, έτσι ώστε, να ολοκληρωθούν οι αναγκαίες προβλέψεις για να προχωρήσουμε στις πράξεις εφαρμογής. Τις πράξεις εφαρμογής τις χρηματοδοτεί το Υ.ΠΕ.ΧΩ.Δ.Ε. κατά το 1/3 και βεβαίως τα άλλα 2/3 θα πρέπει να το χρηματοδοτήσει η Νομαρχιακή Αυτοδιοίκηση και η Τοπική Αυτοδιοίκηση. Εμείς, ως προς τις υποχρεώσεις μας για τις συγκεκριμένες περιοχές, ζ'και η', έχουμε ανταποκριθεί με τριάντα εκατομμύρια και σαράντα αντιστοίχως που καλύπτουν τη συμμετοχή του Δημοσίου. Η συμμετοχή της Νομαρχίας και του Δήμου φαίνεται, ότι δεν μπορεί να καλυφθεί. Ακριβώς, για αυτό το λόγο, επειδή υπάρχει στην Εύβοια πολύ μεγάλο πρόβλημα, θεωρήσαμε ότι είναι αναγκαίο και το έχουμε πει στην Νομαρχιακή και στην Τοπική Αυτοδιοίκηση, ότι θα ενισχύσουμε τους ρυθμούς για να είναι πιο εντατικοί για την ολοκλήρωση των μελετών για τις πράξεις εφαρμογής με άλλα εκατό εκατομμύρια έτσι ώστε να δώσουμε οριστική λύση.

Οι μελέτες για τις πράξεις εφαρμογής έχουν προχωρήσει, έχουν προκηρυχθεί και έχουν ανατεθεί από το Δήμο, στο τέλος του 1994 αρχές του 1995, έχουν προχωρήσει με ικανοποιητικούς ρυθμούς, είμαστε στο τρίτο στάδιο και μετά το τρίτο στάδιο πρέπει να γίνει η ανάρτηση από το Δήμο και αμέσως μετά να κυρωθούν οι πράξεις εφαρμογής από το Νομάρχη. Αυτή την στιγμή, μετά το τρίτο στάδιο η διαδικασία και οι ρυθμοί βρίσκονται στα χέρια της Νομαρχιακής και της Τοπικής Αυτοδιοίκησης.

ΠΡΟΕΔΡΕΥΩΝ (Παναγιώτης Σγουρίδης): Ο κ. Πιπεργιάς έχει το λόγο για δύο λεπτά για να αναπτύξει την επίκαιρη ερώτηση.

ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κύριοι συνάδελφοι, σε πολλές περιπτώσεις, οι ανάγκες δημιουργούν τα αυθαίρετα και μάλιστα όταν υπάρχει ολιγωρία του Κράτους όσον αφορά την επέκταση των σχεδίων πόλης. Οι ανάγκες έχουν δημιουργήσει αυτές τις συνοικίες ζ' και η'. Εκεί είναι κυρίως εργάτες των βιομηχανικών εγκαταστάσεων, οι οποίοι μη έχοντας που να κτίσουν, γιατί δεν υπήρχε σχέδιο πόλης, δεν υπήρχε οικόπεδο, έπρεπε να στεγαστούν και για αυτό προχώρησαν σε αυτές τις ενέργειες.

Η ανάγκη υποχρέωσε και το Δήμο και την Πολιτεία να επιταχύνει την ένταξη των περιοχών στο Σχέδιο Πόλης. Καθυστερεί η εφαρμογή του Σχεδίου Πόλης. Θα έπρεπε, σύμφωνα με αυτά που είχαμε κουβεντιάσει σε αυτήν την Αίθουσα, κύριε Υπουργέ, να έχει ήδη τελειώσει η πράξη εφαρμογής αυτού του σχεδίου. Δεν έχει όμως τελειώσει ακόμη. Και οι προβλέψεις είναι ότι θα καθυστερήσει αρκετά χρόνια ακόμη. Και εδώ υπάρχει μία πρόταση για αυτούς τους κατοίκους, οι οποίοι έχουν πρώτη κατοικία, σε περιοχές που έχουν ενταχθεί στο Σχέδιο Πόλης, να δοθεί η δυνατότητα να πάρουν προσωρινή παροχή ρεύματος -προσωρινή το ξανατονίζω- όπως οποιοσδήποτε μπορεί να πάρει προσωρινή παροχή ρεύματος από την ΔΕΗ, εάν προσκομίσει οικοδομική άδεια.

Ποιος μας βεβαιώνει, ότι κάποιος που πήρε προσωρινή άδεια δεν θα κάνει αυθαίρετη κατασκευή; Σε πάρα πολλές περιπτώσεις η ΔΕΗ υποχρεώνεται, εκ των υστέρων, μετά από δύο χρόνια να διακόψει την παροχή διότι και αυτός που είχε άδεια αυθαιρέτησε.

Κατά συνέπεια, μπορούμε να πούμε για όλα αυτά τα οικήματα που είναι για πρώτη κατοικία, ότι μπορούν να πάρουν προσωρινή παροχή ρεύματος και όταν ολοκληρωθεί η πράξη εφαρμογής, να πιστοποιηθεί η νομιμότητα αυτής της παροχής. Διαφορετικά, να υποχρεωθεί η ΔΕΗ να διακόψει το ρεύμα.

Νομίζω, ότι είναι μια πρόταση που στέκει στη λογική, γιατί αφορά μόνο τις περιοχές που έχουν ενταχθεί στα σχέδια πόλης. Και εδώ, νομίζω, ότι το Υπουργείο θα πρέπει να 

Σελίδα 4439 

μελετήσει αυτή την πρόταση, γιατί πιστεύω ότι δίνει λύση.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για δύο λεπτά για να δευτερολογήσει.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, είναι αλήθεια, ότι πολλές φορές σ' αυτήν την Αίθουσα, έχει τεθεί αυτό το θέμα με μία προσέγγιση, όπως την περιγράφει ο κ. Πιπεργιάς, που την έχει θέσει τρεις-τέσσερις φορές. Αυτή η προσέγγιση έχει μία λογική, αλλά ας μην ξεχνούμε, ότι στην Ελλάδα τίποτα δεν είναι πιο μόνιμο από το προσωρινό.

Επίσης, πρέπει να δούμε ότι αυτού του είδους η προσέγγιση μπορεί να αναιρέσει και να ακυρώσει όλο το χωροταξικό και πολεοδομικό σχεδιασμό και όχι μόνο, αλλά και αυτόν που βρίσκεται σε εξέλιξη και ουσιαστικά ολοκληρώνει την επιχείρηση πολεοδομικής ανασυγκρότησης της Χώρας.

Επειδή αναφέρθηκε ο κ. Πιπεργιάς στην ευθύνη της Πολιτείας ως προς την καθυστέρηση, θα ήθελα να πω, ότι από το 1994 μέχρι σήμερα, οι ρυθμοί εφαρμογής και ολοκλήρωσης των πολεοδομικών σχεδίων είναι πολύ σημαντικοί, σε σύγκριση με τους ρυθμούς άλλων εποχών. Αν θέλετε, να σας δώσω και στοιχεία. Νομίζω, όμως, ότι κατά τη συζήτηση του οικιστικού νόμου, θα έχουμε τη δυνατότητα να το συζητήσουμε ολοκληρωμένα.

Πάντως, αυτό που λέτε, όπως σας είπα, έχει μία λογική βάση, αλλά υπάρχει σοβαρότατο πρόβλημα, γιατί μπορεί να ανάψει το πράσινο φως για δεύτερη, για τρίτη και για τέταρτη γενιά αυθαιρέτων.

ΔΗΜΗΤΡΙΟΣ ΠΙΠΕΡΓΙΑΣ: Να το αποκλείσουμε, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Πρέπει κάποια στιγμή να πούμε ως εδώ και μη παρέκει, γιατί είναι αλήθεια ότι πολλοί άνθρωποι σπρώχνονται από την ανάγκη να κατασκευάσουν ένα αυθαίρετο.

Τώρα τα αυθαίρετα, εκτός ελαχίστων περιπτώσεων, είναι στη δεύτερη, στην παραθεριστική κατοικία. 'Εχει αλλάξει η κοινωνική και η οικονομική αναφορά αυτών που ανομούν, παρανομούν και αυθαιρετούν. Δεν είναι οι άνθρωποι της ανάγκης. Είναι οι άνθρωποι της επιθυμίας. Και δεν μπορεί κάθε φορά η Πολιτεία και το Κράτος να αποδέχεται το διαχωρισμό των πολιτών σε νόμιμους και παράνομους και κάθε φορά να ενδίδει και να επιβραβεύει αυτούς που αυθαιρέτησαν και παρανόμησαν.

ΔΗΜΗΤΡΙΟΣ ΠΙΠΕΡΓΙΑΣ: Αυτοί δεν έχουν ανάγκη, παίρνουν γεννήτριες, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δεν είναι έτσι. 'Εκανα διάκριση ανάμεσα σ' αυτό που περιγράψατε για τη Χαλκίδα και σ' αυτό που συνήθως υπάρχει, ως δεύτερη γενιά αυθαιρέτων.

Στη Χαλκίδα, όντως, υπάρχει ένα οικιστικό πρόβλημα, που έχει κοινωνικές και οικονομικές αναφορές, γιατί οι άνθρωποι που έχουν αυθαιρετήσει με τον ένα ή τον άλλο τρόπο, δηλαδή έχουν χτίσει εκτός σχεδίου, ήταν άνθρωποι σπρωγμένοι από την ανάγκη. Είναι εργάτες, που ήθελαν να χτίσουν ένα σπίτι για πρώτη κατοικία.

ΠΡΟΕΔΡΕΥΩΝ (Παναγιώτης Σγουρίδης): Δεύτερη στην ημερήσια διάταξη είναι η υπ' αριθμόν 764/19.2.97 επίκαιρη ερώτηση του Βουλευτή της Νέας Δημοκρατίας κ. Νικολάου Νικολόπουλου προς τον Υπουργό Υγείας και Πρόνοιας, σχετικά με τη συγχώνευση τριών νοσοκομείων της Πάτρας, με σκοπό την καλύτερη οργάνωση στον τομέα Υγείας του Νομού Αχαίας, την αύξηση ορθοπεδικών κλινών κ.λπ.

Η επίκαιρη ερώτηση του κυρίου συναδέλφου έχει ως ακολούθως:

"Αυξήσεις ορθοπεδικών κλινών και συγχώνευση νοσοκομείων προβλέπει μελέτη που εκπονήθηκε από γραφείο της Αθήνας, με σκοπό την καλύτερη οργάνωση του τομέα υγείας της Αχαίας. Τη μελέτη είχε ζητήσει ο Πρόεδρος του Πανεπιστημιακού Νοσοκομείου Πατρών και ο Πρόεδρος του συντονιστικού οργάνου των νοσοκομείων κ.Φώτης Παπαβασιλόπουλος.

Πιο συγκεκριμένα, προτείνεται η αύξηση των ορθοπεδικών κλινών, ιδιαίτερα στα νοσηλευτήρια που βρίσκονται δίπλα στις Εθνικές Οδούς, καθώς και η συγχώνευση του "409 Στρατιωτικού Νοσοκομείου", του "Κέντρου Νοσημάτων Θώρακος" και του "Καραμανδανείου Νοσοκομείου Παίδων", καθώς και τη δημιουργία σε αυτά, ιδρυμάτων χρονίων παθήσεων, προληπτική μονάδα και μονάδα απεξάρτησης, καθώς και κέντρο αποκατάστασης τραυματιών.

Ο Πρόεδρος του Νοσοκομείου "'Αγιος Ανδρέας" πάντως αντιδρά, τονίζοντας, ότι δεν υπάρχει υποδομή για να συγχωνευτούν τρία νοσοκομεία.

Επειδή το θέμα των συγχωνεύσεων των νοσοκομείων, θα περιλαμβάνεται στο νέο νομοσχέδιο που θα κατατεθεί στη Βουλή προσεχώς...

Ερωτάται ο κύριος Υπουργός

Τι προτίθεται να πράξει για το προκύψαν θέμα της συγχώνευσης των τριών νοσοκομείων της Πάτρας ("Νοσ.Θώρακος", "Καραμανδάνειο Παίδων" και "409 Στρατιωτικό") καθώς και στην αύξηση του αριθμού των κλινών, τόσο στα νοσοκομεία της εν λόγω πόλης, όσο και σ'αυτό του Αιγίου".

Ο Υφυπουργός Υγείας και Πρόνοιας κ.Μανώλης Σκουλάκης έχει το λόγο.

ΕΜΜΑΝΟΥΛ ΣΚΟΥΛΑΚΗΣ(Υφυπ. Υγείας και Πρόνοιας): Κύριε Πρόεδρε, κύριοι συνάδελφοι, πράγματι υπάρχει μελέτη για την καλύτερη οργάνωση του τομέα υγείας της Αχαίας, την οποία είχε ζητήσει ο Πρόεδρος του Πανεπιστημιακού Νοσοκομείου Πατρών και Πρόεδρος του Συντονιστικού Συμβουλίου κ.Παπαβασιλόπουλος. Η μελέτη αυτή, δεν έχει υποβληθεί μέχρι σήμερα στο Υπουργείο.

Σύμφωνα με πληροφορίες μας, η μελέτη έχει λάβει υπόψιν της όλα τα δεδομένα, τεχνικά, οικονομικά και κοινωνικά. Στηρίζεται σε στοιχεία που προκύπτουν από την κίνηση των ασθενών προς τα νοσοκομεία, στην υποδομή, κτιριακή και τεχνολογική, στις δυνατότητες πρόσβασης με μέσα μεταφοράς και στις εισροές ασθενών από άλλες περιοχές.

Χαρακτηριστικά σας αναφέρω, ότι κατά πληροφορίες μας, η μελέτη περιλαμβάνει περίπου τα εξής: Το Πανεπιστημιακό Νοσοκομείο δέχεται κάθε μέρα πεντακόσιους έως εξακόσιους ασθενείς, με συνολικό προσωπικό χίλια επτακόσια δέκα άτομα. Τα τρία άλλα νοσοκομεία, δέχονται όλα μαζί, τριακόσιους ασθενείς, έως τριακόσιους ογδόντα, ενώ έχουν περίπου το ίδιο προσωπικό. Δεν έχουν ειδικές μονάδες, όπως το Πανεπιστημιακό. Ακόμη παρατηρείται μια δυσλειτουργία μεταξύ τους.

Προτείνεται η δημιουργία δύο συγκροτημάτων στο Ρίο και στον 'Αγιο Ανδρέα, σε κτίρια τα οποία υπάρχουν και έχει γίνει η τεχνική μελέτη γι'αυτούς τους χώρους. Προτείνεται αξιοποίηση και των υπολοίπων κτιρίων και ανάπτυξη νέων λειτουργιών, όπως μονάδα αποκατάστασης, θεραπευτήριο χρονίως πασχόντων, προληπτική μονάδα και μονάδα απεξάρτησης. Επίσης, προτείνεται αύξηση ορθοπεδικών κλινών και ορθοπεδική κλινική στο Αίγιο. 

Ακόμη, προτείνεται γενικώς αλληλοκάλυψη με το προσωπικό το οποίο θα αξιοποιηθεί και γενικά θα μειώσει το κόστος λειτουργίας των νοσοκομείων γιατί θα πλεονάζει και δεν θα προκηρύσσονται θέσεις, παρά μόνον εκεί που πραγματικά υπάρχουν ανάγκες.

Είναι αλήθεια, ότι αυτή η μελέτη, βρίσκεται μέσα στα πλαίσια των στόχων που έχει θέσει το Υπουργείο για αναβάθμιση των παρεχόμενων υπηρεσιών υγείας. Νομοθετικά το λύνουμε αυτό και δίνουμε τη δυνατότητα των συγχωνεύσεων και των κοινών υπηρεσιών και γενικότερα τη συμπληρωματικότητα των παρεχόμενων υπηρεσιών, έτσι ώστε να κάνουμε καλύτερη αξιοποίηση του ανθρώπινου δυναμικού και του εξοπλισμού που υπάρχει. 

Βέβαια, είναι μια μελέτη. 'Οταν θα έλθει η ώρα να ψηφιστεί ο νόμος και ελπίζω αυτό να γίνει πολύ σύντομα, θα έλθει και η μελέτη στο Υπουργείο και θα εξεταστεί απ'όλες τις πλευρές από τις υπηρεσίες μας. Θα χαρούμε εάν αποφασίσουμε να υλοποιήσουμε αυτή τη μελέτη και να σας έχουμε συμπαραστάτη, διότι, νομίζω, ότι αυτά τα θέματα είναι πολύ μεγάλα. Χρειάζεται να συνεργαστούν όλοι οι πολιτικοί και κοινωνικοί φορείς για να τα επιλύσουμε. Πάντως νοσοκομεία με πληρό-

Σελίδα 4440 

τητα 40% και 50%, αντιλαμβάνεσθε ότι πρέπει να τα δούμε ξανά από την αρχή.

ΠΡΟΕΔΡΕΥΩΝ(Παναγιώτης Σγουρίδης): Ο κ. Νικολόπουλος έχει το λόγο.

ΝΙΚΟΛΑΟΣ ΝΙΚΟΛΟΠΟΥΛΟΣ:Κύριε Πρόεδρε, ενώ στο Υπουργείο δεν έχει φτάσει η μελέτη, όπως μας είπε σήμερα ο κύριος Υπουργός, είχε στη διάθεσή του γραπτό κείμενο με το τι περιέχει η μελέτη. Και η Κυβέρνηση κατηγορείται από τις διοικήσεις των νοσοκομείων, που η Κυβέρνηση διόρισε, αλλά και από τα σωματεία των εργαζομένων, ότι επιτρέπει να σπαταλώνται λεφτά για εκθέσεις ιδεών, για πανάκριβες μελέτες.

'Αλλωστε, η διάθεση, όπως είδατε, του κυρίου Υπουργού, τουλάχιστο δεν ήταν ξεκάθαρη. Είπε ότι "βρίσκεται στους στόχους του Υπουργείου μας η παραγγελία της μελέτης" -έτσι τουλάχιστο το κατάλαβα- αλλά δεν ακούσαμε ποια είναι η άποψη του Υπουργείου. Φαίνεται, ότι οι λέξεις τελείωσαν στα τελευταία δεκαπέντε χρόνια των σχεδιασμών και ανασχεδιασμών, που τόσες φορές ειπώθηκαν για την Αχαϊα, για τη Δυτική Ελλάδα και σήμερα βρίσκεται μπροστά στη σκληρή πραγματικότητα ο Υπουργός, το Υπουργείο, να λέει, ότι σε λίγο καιρό θα έλθει το νομοσχέδιο που θα ήθελε να μας βρει συμπαραστάτες. Βεβαίως, κύριε Υπουργέ, θα μας βρείτε σε όλες τις θετικές του πλευρές, ακόμα και αν βρουν κάποια αντίσταση και αντίδραση από εκείνες τις δυνάμεις της αδράνειας, αρκεί να ξέρουμε, όμως, εντέλει και τι θέλει το Υπουργείο.

Είχαμε την ευκαιρία και πριν λίγες μέρες παρεμπιπτόντως, εδώ, στην Αίθουσα, με μια άλλη ερώτηση, να κάνετε μια μικρή αναφορά πάνω σε αυτή την πολυδιάσπαση, τον πολυκερματισμό που υπάρχει στις νοσοκομειακές μονάδες της Αχαϊας, ίσως και ευρύτερα της Χώρας και στην σπατάλη πόρων, οικονομικών και ανθρωπίνων.

Τελειώνω, κύριε Πρόεδρε. 'Ομως, νομίζω, ότι, αν μη τι άλλο, σήμερα θα πρέπει να πείτε -γιατί θα το ξέρετε φαντάζομαι και θα τα καταθέσω για τα Πρακτικά- για όλες τις διαμαρτυρίες των διοικήσεων, των νοσοκομείων, των εργαζομένων των νοσοκομείων. Το Υπουργείο δεν μπορεί τουλάχιστο να μην κατευθύνει. Περιμένω σήμερα, λοιπόν, με τον δικό σας το λόγο, να μας πείτε, ποια είναι η κατεύθυνση μετά από τις διαπιστώσεις αυτές που έχετε.

(Στο σημείο αυτό ο Βουλευτής κ. Νικ. Νικολόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

ΠΡΟΕΔΡΕΥΩΝ (Παναγιώτης Σγουρίδης):Ο κύριος Υφυπουργός έχει το λόγο για δύο λεπτά για να δευτερολογήσει.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας):Κύριοι συνάδελφοι, νομίζω ότι ήμουν σαφής. Είπα ότι υπάρχει μελέτη. Οι προτάσεις της, αυτά τα οποία δηλαδή αναφέρονται μέσα στη μελέτη, είναι μέσα στους στόχους που θέτει το νομοσχέδιο για συγχωνεύσεις των Νομικών Προσώπων και εν πάση περιπτώσει, για συμπληρωματικές λειτουργίες, για κοινές υπηρεσίες.

Σας είπα, είναι δυνατόν ο κ. Νικολόπουλος, ο Σκουλάκης, ένας εργαζόμενος που υπεύθυνα θέλει να τοποθετηθεί στο μεγάλο θέμα, να κωφεύει σε μια σκληρή πραγματικότητα, να έχουμε τρία, τέσσερα νοσοκομεία, να μην προσφέρουν τις υψηλές υπηρεσίες Υγείας που πρέπει να προσφέρουν, να έχουν πληρότητα 30%-40%, ενώ θα μπορούσαμε, με μια απόφαση για συμπληρωματικές και κοινές υπηρεσίες, να αναβαθμίσουμε τις υπηρεσίες και να αξιοποιήσουμε καλύτερα το ανθρώπινο δυναμικό; Αυτά είναι σκέψεις, όμως, είναι αποτυπωμένα στη μελέτη. Από εκεί και πέρα, όταν θα ψηφισθεί το νομοσχέδιο, εάν υπάρξει κάποια τέτοια απόφαση, να είστε σίγουρος, ότι θα σας τη γνωστοποιήσουμε, θα ζητήσουμε τη συμπαράστασή σας και βέβαια, δεν υπάρχει περίπτωση να την υλοποιήσουμε αν δεν είναι με τη σύμφωνη γνώμη των εργαζομένων και των διοικήσεων των νοσοκομείων.

ΝΙΚΟΛΑΟΣ ΝΙΚΟΛΟΠΟΥΛΟΣ:Δεν έχετε καταλήξει ακόμα. 

ΠΡΟΕΔΡΕΥΩΝ (Παναγιώτης Σγουρίδης):Ευχαριστούμε τον κ. Σκουλάκη.

Τρίτη στην ημερησία διάταξη επίκαιρη ερώτηση είναι η με αριθμό 789/24.2.97 του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τον Υπουργό Τύπου και Μέσων Μαζικής Ενημέρωσης, σχετικά με τα μέτρα που προτίθεται να λάβει η Κυβέρνηση ώστε να διασφαλιστεί η ανεμπόδιστη άσκηση της ελευθερίας του Τύπου, του δημοσιογραφικού επαγγέλματος κ.λπ.

Η επίκαιρη ερώτηση του κ. Κολοζώφ σε περίληψη έχει ως εξής:

"Απαράδεκτη προσπάθεια περιστολής της ελευθερίας του Τύπου συνιστούν οι συνεχιζόμενες επιθέσεις του Υπουργού Δικαιοσύνης εναντίον της εφημερίδας "ΡΙΖΟΣΠΑΣΤΗΣ". Οι επιθέσεις κορυφώθηκαν, πριν λίγες μέρες, όταν εξώδικο έγγραφό του και με απειλητικό ύφος, της υποδεικνύει τι να γράφει και πώς να σχολιάζει τις ανακοινώσεις της Πανθεσσαλικής Συντονιστικής Επιτροπής Αγροτών!

Αυτή η στάση που παραπέμπει έντονα στον πρωτόγονο αντικομμουνισμό του μεσοπολέμου και αποτελεί προσπάθεια περιστολής της ελευθεροτυπίας και φίμωσης του Τύπου, έχει προκαλέσει ήδη την αντίδραση της 'Ενωσης Συντακτών Ημερησίων Εφημερίδων Αθήνας (Ε.Σ.Η.Ε.Α.) και μιας σειράς συνδικαλιστικών, κοινωνικών και επιστημονικών οργανώσεων. 

Το όλο ζήτημα δεν περιορίζεται σε μία διένεξη ανάμεσα στον Υπουργό Δικαιοσύνης και τον "Ριζοσπάστη", αλλά αποτελεί μείζον θέμα ελευθεροτυπίας, που αφορά το σύνολο του Τύπου, όλους τους εργαζόμενους, ολόκληρο το Λαό. Οι απαράδεκτες επιθέσεις του Υπουργού Δικαιοσύνης είναι εξόχως ανησυχητικό γεγονός, αφού η Κυβέρνηση όχι μόνο δεν αποδοκιμάζει ή δεν διαχωρίζει έστω τη θέση της, αλλά καλύπτει πολιτικά τον Υπουργό και κατά συνέπεια γίνεται συνένοχή του.

Ερωτάται ο κύριος Υπουργός, ποια μέτρα πρόκειται να πάρει η Κυβέρνηση και πότε, ώστε και να διασφαλιστούν όροι ελεύθερης άσκησης του δημοσιογραφικού επαγγέλματος και ανεμπόδιστης άσκησης της ελευθερίας του Τύπου, χωρίς απαράδεκτες από κάθε άποψη υπουργικές παρεμβάσεις λογοκρισίας, όπως αυτές που ασκήθηκαν σε βάρος της εφημερίδας "Ριζοσπάστης" από τον Υπουργό Δικαιοσύνης".

Ο Υπουργός Τύπου και Μέσων Μαζικής Ενημέρωσης έχει το λόγο, για τρία λεπτά, να πρωτολογήσει.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Κύριε Πρόεδρε, κύριοι συνάδελφοι, η ελευθεροτυπία στην Πατρίδα μας βρίσκεται σε υψηλό επίπεδο, τέτοιο που θα ζήλευαν πολλές άλλες χώρες στον κόσμο. Είναι, νομίζω, ένα στοιχείο του ηθικού, πολιτικού και νομικού πολιτισμού μας.

Αναφέρεται άλλωστε και στο άρθρο 14 του Συντάγματος, ότι ο Τύπος είναι ελεύθερος. Ουδείς διανοήθηκε, τα τελευταία τουλάχιστον χρόνια, στην Πατρίδα μας να επιβάλει περιορισμούς στην ελευθερία του Τύπου.

Ενθυμείστε, μεταξύ των άλλων, ότι η Κυβέρνηση του ΠΑ.ΣΟ.Κ. ήταν αυτή η οποία κατήργησε τις διατάξεις που αφορούσαν τη δήθεν περιϋβριση αρχής, για να δώσει τη δυνατότητα στον Τύπο, απρόσκοπτα, χωρίς περιορισμούς, τηρώντας βεβαίως πάντοτε κανόνες δεοντολογίας, να επιτελεί το έργο του.

'Ομως και ο Τύπος, όταν επιτελεί το έργο του, δεν απαλλάσσεται από υποχρεώσεις ή δεσμεύσεις δεοντολογικού τύπου, τις οποίες έχει. Δεν βρίσκεται, δηλαδή, έχοντας κάποιας μορφής ασυλία, υπεράνω των νόμων και του Συντάγματος. Γιατί, στο άρθρο 14, στην παράγραφο 1, του Συντάγματος αναφέρεται, ότι ο καθένας μπορεί να διαδίδει, να διατυπώνει και δια του Τύπου, τους στοχασμούς και τις απόψεις του, τηρώντας τους νόμους. Και μεταξύ των άλλων αναλαμβάνει -αυτό εννοείται- την υποχρέωση να σέβεται την τιμή, την ιδιωτική ζωή και την προσωπικότητα των πολιτών, στους οποίους αναφέρεται.

Νομίζω, λοιπόν, ότι η αποστολή αυτή του Τύπου, την οποία όλοι υπερασπιζόμεθα, θα πρέπει να συνδυάζεται ή να 

Σελίδα 4441 

ταυτίζεται με την προάσπιση της προσωπικότητας του ατόμου, γιατί τα πάντα και η ελευθεροτυπία, υπάρχουν για να υποστηρίζεται ο άνθρωπος, η αξία του πολίτη, της ανθρώπινης προσωπικότητας και η αξιοπρέπειά του και όχι το αντίθετο.

Στη συγκεκριμένη περίπτωση, ενώ ο Τύπος πολλές φορές χρησιμοποιεί φράσεις, οι οποίες και στη γλωσσική τους διατύπωση είναι οξύτατες ή ακραίες και οι οποίες στο πλαίσιο μιας σχέσης μεταξύ γνωστών ή φίλων θα μπορούσαν να εκληφθούν ως δυσφήμιση ή εξύβριση, έχει γίνει παραδεκτό πως το δικαιολογημένο ενδιαφέρον των Μέσων Ενημέρωσης και του Τύπου για τα πολιτικά πρόσωπα, τους δίνει τη δυνατότητα να ασκούν με οξύ έστω τρόπο αυτήν την κριτική.

'Ομως, έχουν και οι πολίτες το δικαίωμα -γιατί δεν είναι ανοχύρωτος ο πολίτης- να αντιμετωπίζουν φαινόμενα τα οποία θίγουν την προσωπικότητά τους, χρησιμοποιώντας νόμιμα μέσα. Αυτό έγινε και στη συγκεκριμένη περίπτωση.

Συγκεκριμένα, είναι άτοπο να αιτιάται κανείς τον κ. Γιαννόπουλο -για φίμωμα μιλάτε σεις- τη στιγμή που δεν έκανε τίποτε άλλο παρά να επικαλεσθεί την προστασία που του παρέχει ο νόμος, προκειμένου να αμυνθεί -γιατί αμύνθηκε ο κ. Γιαννόπουλος- έναντι δημοσιευμάτων συγκεκριμένης εφημερίδας, που περιείχαν ισχυρισμούς σε βάρος του.

Εν γνώσει της αναληθείας αυτών των ισχυρισμών, έγραψε η εφημερίδα "Ριζοσπάστης": "Σε διατεταγμένη υπηρεσία κάτω από τον εκβιασμό και την πίεση του Υπουργού Δικαιοσύνης, εισαγγελείς και δικαστές έστησαν βιομηχανία δικών και μοίραζαν καταδίκες συναδέλφων". 

Είναι γνωστή η αγωνιστική διαδρομή του κ. Γιαννόπουλου. Δεν είμαι εγώ αυτός, ο οποίος θα την υπερασπιστώ...

ΟΡΕΣΤΗΣ ΚΟΛΟΖΩΦ: Είναι του "Ριζοσπάστη" αυτό, κύριε Υπουργέ; Να λέτε πράγματα που ανταποκρίνονται στην πραγματικότητα.

ΠΡΟΕΔΡΕΥΩΝ (Παναγιώτης Σγουρίδης): Θα τα πείτε στην ανάπτυξη της ερώτησής σας.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Γιατί δεν με αφήνετε, κύριε Κολοζώφ, να το ολοκληρώσω; Και θα σας πω ποιος ήταν ο λόγος της αντίδρασης του κ. Γιαννόπουλου.

Αυτά, ενώ ήταν θέση της Πανθεσσαλικής, παρουσιάστηκαν ωσάν να είναι θέση του "Ριζοσπάστη". Υιοθετήθηκαν αυτούσια όλα αυτά και αντέδρασε ο κ. Γιαννόπουλος, πολύ σωστά, γιατί στοιχειώδεις κανόνες της δημοσιογραφικής δεοντολογίας θα επέβαλαν σε μία εφημερίδα, εφόσον επιθυμεί να υιοθετήσει αυτούς τους ισχυρισμούς, να διασταυρώσει και να διακριβώσει τα στοιχεία για την αλήθεια των γεγονότων αυτών, τα οποία υιοθετεί σ' αυτή τους την εκδοχή. Και δεν το έκανε. Υιοθέτησε αυτούσια και άκριτα μία τέτοια θέση, χωρίς -πολύ περισσότερο, όταν αναφέρεται στον Υπουργό Δικαιοσύνης- να αναφέρει ένα στοιχείο που να δικαιολογεί την κριτική ή κατηγορία κατά του Υπουργού Δικαιοσύνης, ότι "έχει στήσει δίκτυο δικαστών και εισαγγελέων, προκειμένου να επηρεάσει τις αποφάσεις και την κρίση τους". Αυτά είναι πράγματα, τα οποία δεν τιμούν ούτε την ελευθεροτυπία, την οποία, δήθεν, υπερασπιζόμαστε, ούτε και τον νομικό, ηθικό και πολιτικό πολιτισμό, που είναι κεκτημένο στην κοινωνία μας και πρέπει όλοι να τον υπερασπιζόμαστε.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κολοζώφ έχει το λόγο για δύο λεπτά να αναπτύξει την ερώτησή του.

ΟΡΕΣΤΗΣ ΚΟΛΟΖΩΦ: Απ' ό,τι κατάλαβα, κύριε Υπουργέ, αναλαμβάνετε πλήρως την ευθύνη των πράξεων αυτού του Υπουργού, του Υπουργού Δικαιοσύνης. Κατάλαβα πολύ καλά, ότι τον καλύπτετε πλήρως και όχι μόνον αυτό, αλλά επαυξάνετε σ' αυτά που ο ίδιος ισχυρίζεται. 

Εμείς φέραμε το ζήτημα στη Βουλή και ζητάμε από σας να τοποθετηθείτε και το κάνατε καλύπτοντας τον κύριο Υπουργό, με αφορμή το εξώδικο που έστειλε όχι ένας πολίτης, αλλά ο Υπουργός Δικαιοσύνης, όχι ο οποιοσδήποτε Υπουργός, για μία αναδημοσίευση, που κάνει ο "Ριζοσπάστης", μιας ανακοίνωσης, ενός συλλογικού οργάνου. Δεν έπρεπε να ενημερώσει για τις θέσεις που έχει, για την κρίση που έχει η Πανθεσσαλική, σχετικά με τον κύριο Υπουργό και τις ενέργειές του;

Θα μπορούσα να μπω και στην ουσία του ζητήματος, κατά πόσο υπάρχει θέμα ή όχι, δεν με παίρνει όμως ο χρόνος. 

Η Ε.Σ.Η.Ε.Α. πήρε θέση πάνω σ' αυτό το ζήτημα, κύριε Υπουργέ. Και έχουμε δύο απανωτές επιστολές του Υπουργού Δικαιοσύνης, που φαίνεται, ότι δεν τις διαβάσατε. Γιατί, αν τις διαβάζατε, θα γινόταν αντιληπτό, πλήρως, ότι ο κύριος Υπουργός, αν έκανε αυτή του την ενέργεια, η ενέργεια αυτή είναι καθαρά πολιτική, έγινε για πολιτικούς λόγους. Κάνει αυτή τη χυδαία επίθεση κατά του "Ριζοσπάστη" και των συντακτών του, αλλά κυρίως κάνει χυδαία επίθεση εναντίον του Κ.Κ.Ε.. Η χυδαιότητα των επιχειρημάτων και το αντικομμουνιστικό παραλήρημα περιέχονται σ' αυτές του τις δύο επιστολές. Δύσκολα -σας το βεβαιώνω, κύριε Υπουργέ-, μπορούμε να τις βρούμε κι αν ακόμη ανατρέξουμε στις πιο μαύρες μέρες του μετεμφυλιακού καθεστώτος που υπήρχε.

'Οπως και να έχει το πράγμα, η απέχθεια του Υπουργού Δικαιοσύνης προς το Κ.Κ.Ε. δεν μπορεί να δικαιολογήσει πρακτικές, που εσείς καλύπτετε, με την παρέμβασή σας, που παραβιάζουν θεμελιώδη δημοκρατικά δικαιώματα, όπως η ελευθερία του Τύπου.

Θα πρέπει να αντιληφθείτε, ότι αυτό δεν είναι ένα τυχαίο γεγονός, που συνέβη έτσι, κάτω από την πίεση των γεγονότων εκείνης της εποχής, που προέκυψαν από τη στάση της Κυβέρνησης απέναντι στο κίνημα των αγροτών. Εδώ έχει βαθύτερη έννοια η παρέμβαση του κυρίου Υπουργού. Ο ίδιος το ομολογεί στις επιστολές του, ιδιαίτερα στη δεύτερη επιστολή.

Εμείς επιμένουμε, κύριε Υπουργέ, -και είναι πολιτικό ζήτημα- ότι δεν πρέπει να καλύπτετε τέτοιες πρακτικές. Και αν θέλετε, έχει την ιδιότητα του Υπουργού της Δικαιοσύνης, την οποία πρέπει και να σεβαστεί κάποτε.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για δύο λεπτά, να δευτερολογήσει.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Πραγματικά, ο τρόπος και το ύφος, με το οποίο ο κύριος συνάδελφος ανέπτυξε το θέμα, μου προξενεί αρνητική εντύπωση, γιατί δεν προσιδιάζει την επιθυμία, τη διάθεση, την οποία ισχυρίζεται ότι έχει, να υπερασπισθεί κάποιους κανόνες δεοντολογίας, ή την ελευθεροτυπία, διότι ουσιαστικώς επιδιώκεται να φιμωθεί ένας πολίτης, ο Υπουργός Δικαιοσύνης στη συγκεκριμένη περίπτωση, από το να υπερασπισθεί την προσωπικότητά του, η οποία εθίγη. 'Ετσι πιστεύει ο ίδιος και αντέδρασε με νόμιμο τρόπο.

Ποιο είναι το θέμα: O "Ριζοσπάστης" υιοθέτησε αυτούσια ένα κείμενο, χωρίς να αναφέρει ότι το κείμενο αυτό είναι ανακοίνωση - δήλωση μελών της Πανθεσσαλικής Συντονιστικής Επιτροπής Αγροτών. Ούτε καν έθεσε το κείμενο αυτό σε εισαγωγικά ή αγκύλες, ώστε να δηλώνεται ότι είναι άλλος αυτός που έχει παράγει αυτό το κείμενο. Υιοθέτησε αυτό το κείμενο στις σελίδες του, ωσάν να είναι θέση του "Ριζοσπάστη". Και εναντιώθηκε σ' αυτού του είδους τη δημοσιογραφία, ο κύριος Υπουργός, γιατί ακριβώς, ενώ το κείμενο αναφέρει πως είναι σε διατεταγμένη υπηρεσία, κάτω από τον εκβιασμό και την πίεση του Υπουργού Δικαιοσύνης, εισαγγελείς και δικαστές, οι οποίοι έστησαν βιομηχανία δικών και μοίραζαν καταδίκες συναδέλφων, δεν αναφέρεται κανένα στοιχείο, το οποίο να επιβεβαιώνει αυτόν τον ισχυρισμό.

Χρειάζεται διασταύρωση, χρειάζεται διακρίβωση χρειάζεται τεκμηρίωση όταν απευθύνονται τόσο σημαντικές κατηγορίες για θέματα τα οποία πρέπει με ευαισθησία και λεπτότητα να αντιμετωπίζουμε.

Δεν είναι εύκολο να συμφωνήσουμε επί της ουσίας για πολλά θέματα. Αυτό δεν είναι κακό. Πρέπει όμως να συμφωνήσουμε στους κανόνες συνύπαρξη και συνεννόησής μας. Το πνεύμα και το ύφος της πολιτικής αντιπαράθεσης νομίζω, ότι δεν είναι θέμα διαλόγου στο πλαίσιο μιας διαδικασίας κοινοβουλευτικού ελέγχου. Ο καθένας έχει τον τρόπο να εκφράζεται. Νομίζω, όμως, ότι ο τελευταίος ο οποίος μπορεί να κατηγορηθεί για αντικομμουνισμό είναι ο κ. Γιαννόπουλος θα μου επιτρέψετε να πω με την ευκαιρία, μια και αναφερθήκατε σε αυτό το θέμα. Αντιθέτως, θα έλεγα, ότι από

Σελίδα 4442 

το δικό σας Κόμμα υπάρχουν πολλοί λόγοι που να δικαιολογούν μία τέτοια αρνητική στάση απέναντι στον κ. Γιαννόπουλο, ο οποίος αποτελεί ένα σημαντικό κρίκο του κινήματός μας και της Κυβέρνησής μας, με ένα μεγάλο κομμάτι των αγωνιστών μιας γενιάς ή και νεότερων ανθρώπων που γνωρίζουν και έχουν εμπνευστεί από τους κοινωνικούς, συνδικαλιστικούς και πολιτικούς του αγώνες.

ΟΡΕΣΤΗΣ ΚΟΛΟΖΩΦ: Καλύψτε τον πλήρως. Θα τα βρείτε όλα μπροστά σας. Αγνοείτε ότι και η Ε.Σ.Η.Ε.Α. έχει πάρει θέση πάνω σε αυτό το θέμα.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Με συγχωρείτε. Εσείς που είστε υπέρ της ελευθεροτυπίας και της ελευθεροφωνίας, βλέπω ότι δεν με αφήνετε να μιλήσω.

ΠΡΟΕΔΡΕΥΩΝ (Παναγιώτης Σγουρίδης): Κι εγώ θα παρακαλέσω, κύριε Κολοζώφ, να μη διακόπτετε. Αφήστε να ολοκληρώσει ο κύριος Υπουργός.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Θα τελειώσω κι εγώ, κύριε Πρόεδρε, αλλά θέλω να τονίσω ότι έχει γίνει κανόνας όταν συζητούμε στη Βουλή, οι συνάδελφοι του Κ.Κ.Ε. να μην μου επιτρέπουν να ολοκληρώσω τις σκέψεις μου. Κατά τα άλλα ομιλούν για ελευθεροφωνία και για ελευθεροτυπία.

Μάλιστα είναι βέβαιο, κύριε συνάδελφε, ότι και οι θέσεις που έχουν εκφραστεί από ηγετικό παράγοντα του Κόμματός σας ότι "η αλήθεια για μας είναι ό,τι συμφέρει το Κόμμα", είναι θέσεις τις οποίες εμείς μετά βδελυγμίας αποκηρύσσουμε.

ΟΡΕΣΤΗΣ ΚΟΛΟΖΩΦ: Θυμηθείτε και άλλα. Θα τα βρείτε μπροστά σας πάλι. Σας το λέγω υπεύθυνα, γιατί είσθε νέος ακόμα.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Βλέπετε ότι για ορισμένα πράγματα δεν θα συμφωνήσουμε, κύριε Κολοζώφ. Αυτό δεν είναι κακό. Να συμφωνήσουμε, όμως, ότι μπορούμε να συνυπάρξουμε σεβόμενοι την ελευθεροτυπία και την ελευθεροφωνία, για την οποία να είστε σίγουρος ότι όλοι φροντίζουμε το ίδιο.

Θα παρακαλούσα τέλος, κύριε Πρόεδρε, όταν ομιλούμε να μας προστατεύετε.

ΠΡΟΕΔΡΕΥΩΝ (Παναγιώτης Σγουρίδης): Τέταρτη στην ημερήσια διάταξη είναι η με αριθμό 775/21.2.1997 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Μουσταφά Μουσταφά, προς τον Υπουργό Υγείας και Πρόνοιας, σχετικά με την οικονομική ενίσχυση του Ιδρύματος "ΘΕΟΜΗΤΩΡ" Αγιάσου του Νομού Λέσβου για την απρόσκοπτη λειτουργία του.

Η επίκαιρη ερώτηση του συναδέλφου έχει ως εξής: "Το μοναδικό στο Νομό Λέσβου ίδρυμα κοινωνικής πολιτικής, το "ΘΕΟΜΗΤΩΡ" Αγιάσου, στο οποίο νοσηλεύονται πάνω από εκατόν τριάντα πέντε τρόφιμοι με ειδικές ανάγκες και εργάζονται περί τους εκατόν δύο εργαζόμενους, αντιμετωπίζει πρόβλημα συνέχισης της λειτουργίας του και κινδυνεύει κυριολεκτικά να κλείσει. 

Πάνω από διακόσια εκατομμύρια δραχμές περικόπηκαν το 1996 από τον προϋπολογισμό του, με αποτέλεσμα σήμερα να χρωστά σε προμηθευτές εκατόν είκοσι εκατομμύρια δραχμές και οι εργαζόμενοι σε αυτό έχουν να πληρωθούν πάνω από ένα μήνα. 

Επειδή οι διαμαρτυρίες και τα διαβήματα του Δ.Σ. του ιδρύματος δεν απέδωσαν.

Ερωτάται ο κύριος Υπουργός:

Τι μέτρα θα λάβει για την απρόσκοπτη λειτουργία του μοναδικού αυτού Ιδρύματος, όχι μόνο για τη Λέσβο, αλλά και από τα λίγα που υπάρχουν στην Ελλάδα."

Ο Υφυπουργός Υγείας και Πρόνοιας κ. Μανώλης Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κύριοι συνάδελφοι, σχετικά με τα προβλήματα που αντιμετωπίζει το προνοιακό ίδρυμα "ΘΕΟΜΗΤΩΡ" Αγιάσου Λέσβου, σας ενημερώνω, ότι το Υπουργείο μας έχει επιχορηγήσει εκτάκτως το 'Ιδρυμα αυτό, από πιστώσεις του Προϋπολογισμού του οικονομικού έτους 1996, με το ποσό των ογδόντα εκατομμυρίων.

Πράγματι, προέκυψε αυτό το έλλειμμα. Καλύψαμε με ογδόντα εκατομμύρια και τους μισθούς και είμαστε καλυμμένοι μέχρι το Φεβρουάριο. Υπάρχει όντως ένα έλλειμμα γύρω στα εκατόν δεκαπέντε εκατομμύρια. Είμαστε σε επαφή με το ίδρυμα και τη Νομαρχιακή Αυτοδιοίκηση και προσπαθούμε, μέσα από αξιολόγηση όλων των αιτημάτων, όλων των ιδρυμάτων της Χώρας, που έρχονται στο Υπουργείο, να βρούμε συμπληρωματικές πιστώσεις, έτσι ώστε να καλύψουμε και αυτή τη διαφορά, δεδομένου ότι για το 1997, απ' ό,τι φαίνεται, δεν θα υπάρχει κανένα πρόβλημα. 'Ηδη, έχουν εγγραφεί στον προϋπολογισμό της Νομαρχιακής Αυτοδιοίκησης πεντακόσια εκατομμύρια. Η πρόβλεψη για νοσήλεια είναι περίπου άλλα πεντακόσια εκατομμύρια. Ο προϋπολογισμός του ιδρύματος είναι ένα δισεκατομμύριο. Οπότε, απ' ό,τι προβλέπεται για το 1997, δεν θα υπάρχει πρόβλημα.

Γίνεται μια προσπάθεια, σε συνεργασία με τη Νομαρχιακή Αυτοδιοίκηση και το ίδρυμα, να καλύψουμε το έλλειμμα των εκατόν δεκαπέντε εκατομμυρίων.

Πρέπει να σας πω, όμως, μια που θυμήθηκα την επίσκεψή μου το 1994 σε εκείνο το ίδρυμα, ότι ήταν πράγματι από τα ιδρύματα που ήταν εγκαταλελειμένα

Εμείς προσπαθήσαμε, διορίσαμε τριάντα πέντε άτομα προσωπικό, και σήμερα πράγματι είναι ένα από τα καλά ιδρύματα και προσφέρει καλές υπηρεσίες σ' αυτά τα άτομα με ειδικές ανάγκες που φιλοξενεί.

ΠΡΟΕΔΡΕΥΩΝ(Παναγιώτης Σγουρίδης): Ο κ. Μουσταφά Μουσταφά έχει το λόγο για δύο λεπτά να αναπτύξει την επίκαιρη ερώτησή του.

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, κύριε Υπουργέ, πραγματικά, με τη χθεσινή επικοινωνία μας πληροφορηθήκαμε και εμείς ότι πληρώθηκαν οι εργαζόμενοι με τα είκοσι εκατομμύρια που εστάλησαν. 

'Οπως είπατε, αυτήν τη στιγμή νοσηλεύονται εκατόν τριάντα έξι ασθενείς, ενώ ήταν για τετραπληγικούς και παραπληγικούς. Αυτήν τη στιγμή υπάρχουν και ανοϊκά σύνδρομα με παθολογικά περιστατικά, άνθρωποι που πάσχουν από ψυχιατρικά νοσήματα. Και η ευαισθησία μας είναι, ότι τέτοια ιδρύματα, ιδίως με τις κοινωνικές εξελίξεις, με τη φυγή των νέων, με την ερήμωση της επαρχίας, είναι απαραίτητα και πρέπει να βοηθηθούν. Δεν υπάρχει η παλιά δομή της οικογένειας που να γηροκομούν οι νέοι άνθρωποι τους παππούδες και έτσι πραγματικά, ιδίως σε περιπτώσεις νησιών κ.λπ., τέτοια ιδρύματα είναι σωτήρια, για να μπορέσουν να περάσουν τα τελευταία χρόνια της ζωής τους οι απόμαχοι της δουλειάς και της ζωής.

Είναι ένας χώρος εργασίας για την περιοχή, από τη στιγμή που απασχολούνται εκεί εκατόν δύο άτομα, οι οποίοι και προσφέρουν ένα κοινωνικό έργο, αλλά και απασχολούνται.

Επίσης, από άποψη ιατρικής κάλυψης, ένας αγροτικός γιατρός καλύπτει τις υγειονομικές ανάγκες του ιδρύματος. Αν μπορούσε αυτό το πράγμα να βελτιωθεί, γιατί είναι αρκετά μεγάλος ο αριθμός των νοσηλευομένων εκεί. Να υπάρξει πρόνοια και γι' αυτό.

Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης):Ευχαριστούμε τον κ. Μουσταφά.

Ο Υφυπουργός Υγείας-Πρόνοιας ο κ. Σκουλάκης έχει το λόγο για να δευτερολογήσει.

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Δύο λόγια, κύριε Πρόεδρε.

Σας είπα, ότι και για τις υπόλοιπες υποχρεώσεις του Ιδρύματος γίνεται μια προσπάθεια και πιστεύω, ότι πολύ σύντομα θα είμαστε σε θέση να δώσουμε λύση. Για το 1997, δε νομίζω ότι υπάρχει πρόβλημα. Εκεί που πράγματι υπάρχει πρόβλημα είναι με τις παρεχόμενες ιατρικές υπηρεσίες. 'Οταν επισκέφθηκα το 'Ιδρυμα, το 1994, δεν είχε κανένα γιατρό. Είχε μια νοσηλεύτρια. 'Ετσι είναι, αυτή είναι η αλήθεια. 'Εγιναν εκείνες οι προσλήψεις τριάντα εννέα ατόμων. Δεν υπάρχει θέμα άλλου προσωπικού, πλην των γιατρών. Νομίζω, ότι εκεί είναι το θέμα, της μη προσέλευσης γιατρών, γιατί δεν είναι ενταγμένη η μονάδα αυτή στο ΕΣΥ. Αυτά τα θέματα όμως

Σελίδα 4443 

λύνονται με το υπό κατάθεση νομοσχέδιο. Θα έχουμε τη δυνατότητα να αποσπούμε σύμφωνα με τις ανάγκες μας από το ΕΣΥ γιατρούς για να παρέχουν τις υπηρεσίες σε τέτοιου είδους ιδρύματα.

ΠΡΟΕΔΡΕΥΩΝ(Παναγιώτης Σγουρίδης): Ευχαριστούμε επίσης τον κύριο Υπουργό.

Πέμπτη στην ημερήσια διάταξη επίκαιρη ερώτηση είναι η με αριθμό 783/24.2.97 του Βουλευτή του Δημοκρατικού Κοινωνικού Κινήματος κ. Ιωάννη Αράπη προς την Υπουργό Ανάπτυξης, σχετικά με τις προθέσεις της Κυβέρνησης μετεγκατάστασης των εταιρειών πετρελαιοειδών από την περιοχή του Δήμου Περάματος.

Η επίκαιρη ερώτηση έχει ως ακολούθως:

"Η δέσμευση του Πρωθυπουργού, με αφορμή το ατύχημα που συνέβη στην "ΕΛ-ΠΕΤΡΟΛ" στο Δήμο Περάματος για μετεγκατάσταση των εταιρειών πετρελαιοειδών, δυστυχώς, ακόμη δεν έγινε πράξη.

Επειδή, σύμφωνα με εκτιμήσεις εμπειρογνωμόνων, είναι πολύ πιθανό να επαναληφθούν παρόμοια ατυχήματα και να γίνει η ευρύτερη περιοχή παρανάλωμα του πυρός, ερωτάται η κυρία Υπουργός, αν προτίθεται να ενεργήσει την άμεση μετεγκατάσταση των εταιρειών πετρελαιοειδών που σχετίζεται με την ασφάλεια κα την υγεία των κατοίκων της περιοχής.".

Ο Υφυπουργός Ανάπτυξης, ο κ. Χρυσοχοίδης έχει το λόγο για τρία λεπτά να πρωτολογήσει.

ΜΙΧΑΗΛ ΧΡΥΣΟΧΟΙΔΗΣ (Υφυπ. Ανάπτυξης): Κύριε Πρόεδρε, κύριοι συνάδελφοι, το θέμα της μετεγκατάστασης των εγκαταστάσεων αποθήκευσης υγρών καυσίμων στο Πέραμα της Αττικής, είναι και πολύπλοκο και χρονοβόρο, λόγω των μεγάλων δυσκολιών που υπάρχουν, όπως είναι γνωστό, στο χώρο της Αττικής, να βρεθούν νέες θέσεις εγκατάστασης, ενώ παράλληλα πρέπει να εξασφαλίσουμε, όπως αντιλαμβάνεστε, απόλυτα τον εφοδιασμό καυσίμων στο Λεκανοπέδιο της Αττικής. Για το σκοπό αυτό, έχει ήδη εκπονηθεί εδώ και ένα χρόνο περίπου από την ΑΣΠΡΟΦΩΣ μια μελέτη η οποία κατέληξε στην πρόταση ορισμένων περιοχών που θεωρούνται τουλάχιστον κατ' αρχήν κατάλληλες να δεχθούν αυτές τις εγκαταστάσεις.

Ο Οργανισμός της Αθήνας, μετά από ερώτημα του Υπουργείου Ανάπτυξης, θεωρεί και αυτός, υπό ορισμένες προϋποθέσεις, τις προταθείσες περιοχές κατ' αρχήν, κατάλληλες και προτείνει την περαιτέρω διερεύνησή τους.

Γι' αυτό το λόγο το Υπουργείο ανέθεσε ήδη στην "ΑΣΠΡΟΦΩΣ" να διερευνήσει λεπτομερέστερα τις περιοχές που κατ' αρχήν πρότεινε, προκειμένου να προσδιοριστεί πλέον συγκεκριμένος χώρος, κατάλληλος για τέτοιου είδους εγκαταστάσεων, από άποψη ασφαλείας, υποδομών κ.λπ. και στη συνέχεια να προχωρήσει στην προέγκριση της χωροθέτησης.

Ασφαλώς, πριν από τη λήψη οποιασδήποτε απόφασης, θα συζητηθεί το θέμα με την Τοπική Αυτοδιοίκηση της περιοχής, στην οποία θα προβλέπεται αυτή η εγκατάσταση.

Πρέπει να σας επισημάνω, κύριε συνάδελφε, ότι όλες οι χορηγήσεις αδειών λειτουργίας, οι ανανεώσεις δηλαδή, των αδειών λειτουργίας των εγκαταστάσεων στο Πέραμα αυτό το χρονικό διάστημα, δίνεται υπό έναν όρο. Με τον όρο της μετεγκατάστασης, όταν αυτός αποφασισθεί.

Επιπροσθέτως σας αναφέρω, ότι οι υπάρχουσες εγκαταστάσεις λειτουργούν σύμφωνα με τους ισχύοντες κανονισμούς λειτουργίας εγκαταστάσεων πετρελαιοειδών, με βάση τους κανονισμούς του Υπουργείου Ανάπτυξης και με πολύ πιο αυστηρούς, πια, όρους πυροπροστασίας.

Η λειτουργία των εγκαταστάσεων ελέγχεται από μια ομάδα εργασίας που συγκροτήθηκε με απόφαση του Υπουργείου Ανάπτυξης και διενεργεί σχεδόν καθημερινά ελέγχους στις εγκαταστάσεις αποθήκευσης υγρών καυσίμων και χημικών προϊόντων στο Πέραμα. Στην ομάδα εργασίας συμμετέχουν όλοι οι συναρμόδιοι φορείς.

Το συντονισμό και την γραμματειακή υποστήριξη αυτής της ομάδας έχει αναλάβει ο Δήμος Περάματος και βεβαίως μέχρι την τελική χωροθέτηση του χώρου αυτού και την επιλογή του, η ομάδα εργασίας θα συνεχίσει τους ελέγχους, σύμφωνα με τον προγραμματισμό του Δήμου Περάματος.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χρυσοχοίδη.

Ο κ. Αράπης έχει το λόγο για δύο λεπτά να αναπτύξει την επίκαιρη ερώτηση.

ΙΩΑΝΝΗΣ ΑΡΑΠΗΣ: Κύριε Υφυπουργέ, όπως είναι γνωστό, οι εταιρείες πετρελαιοειδών δεν μπορεί να συνυπάρχουν με τους κατοίκους της περιοχής Περάματος και Δραπετσώνας. Με τους διεθνείς νόμους πρέπει να είναι πέντε χιλιόμετρα πιο μακριά εγκατεστημένες οι εταιρείες. 

Εγώ αναφέρω συγκεκριμένα γεγονότα, ατυχήματα. Το 1957 ανατινάχθηκαν χιλιάδες φιάλες στην περιοχή Περάματος. Το 1978 έγινε ανάφλεξη αερίων και έκρηξη στις εγκαταστάσεις της "ΠΕΤΡΟΛ". 'Ενας εργοδηγός είχε πάθει καθολικά εγκαύματα. Εάν τότε, είχε προχωρήσει στη δεξαμενή η οποία είχε εκατόν ογδόντα χιλιάδες τόνους εύφλεκτου υλικό με φιλοκετόνη, θα γινόταν παρανάλωμα όλος ο Πειραιάς. Το 1983 σημειώθηκε πυρκαϊά σε βυτιοφόρο της "BP". Το 1985 σημειώθηκε το τελευταίο γεγονός πάλι στην "ΕΛ ΠΕΤΡΟΛ" και τότε οι κάτοικοι ξεσηκώθηκαν.

Ο σημερινός Πρωθυπουργός και τότε Υπουργός Βιομηχανίας, είχε υποσχεθεί, ότι μέχρι το 2001 θα γίνει η μετεγκατάσταση. Πρέπει οπωσδήποτε να προχωρήσει η χωροθέτηση η οποία ξεκίνησε το 1989-1990, είχε σταματήσει και είχε ξεκινήσει πάλι το 1995, με παρέμβαση τότε του Υπουργού Βιομηχανίας και σημερινού Πρωθυπουργού.

Επίσης, σε αυτό το σημείο θέλω να τονίσω -πρέπει να το δει και ο Υπουργός ΠΕ.ΧΩ.Δ.Ε.- ότι πρέπει να προχωρήσει ο δεύτερος δρόμος, γιατί σε περίπτωση ενός τέτοιου ατυχήματος θα θρηνήσουμε πολλά θύματα και δεν θα έχει διέξοδο όλη η περιοχή σε ένα δυσάρεστο γεγονός. 

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε επίσης τον κ. Αράπη που ήταν συνεπής στον χρόνο του.

Ο κ. Χρυσοχοίδης έχει το λόγο για δύο λεπτά να δευτερολογήσει.

ΜΙΧΑΗΛ ΧΡΥΣΟΧΟΙΔΗΣ (Υφυπ. Ανάπτυξης): Κύριε Πρόεδρε, κύριοι συνάδελφοι, αντιλαμβανόμεθα όλοι την κρισιμότητα του μεγάλου αυτού προβλήματος και την αγωνία του συναδέλφου και όλων μας, σχετικά με την κατά το δυνατόν ταχύτερη μετεγκατάσταση των εγκαταστάσεων των αποθηκευτικών χώρων του Περάματος σε άλλη περιοχή.

Πρέπει να σας πω, ότι από την "ΑΣΠΡΟΦΩΣ" έχουν διερευνηθεί διεξοδικά, ορισμένες πλέον περιοχές που έχουν εντοπιστεί, έχουν αναλυθεί τα μειονεκτήματα και τα πλεονεκτήματα αυτών των περιοχών, για την υποδοχή αυτών των εγκαταστάσεων, τόσο από κοστολογική όσο και από χωροταξική βεβαίως άποψη. Η μελέτη, ελπίζω, ότι σε λίγους μήνες θα είναι έτοιμη και πράγματι, έτσι να προχωρήσουμε στην μετεγκατάσταση, για να λύσουμε αυτό το μείζον οικονομικό, περιβαλλοντικό και κοινωνικό πρόβλημα. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, έχω την τιμή να σας ανακοινώσω το δελτίο των επικαίρων ερωτήσεων της Παρασκευής, 28ης Φεβρουαρίου 1997.

Επίκαιρες Ερωτήσεις Πρώτου Κύκλου:

1. Η με αριθμό 796/25.2.1997 επίκαιρη ερώτηση, του Βουλευτή του Πανελληνίου Σοσιαλιστικού Κινήματος, κ. Χρήστου Θεοδώρου, προς τον Υπουργό Εμπορικής Ναυτιλίας, σχετικά με την ολοκλήρωση της ανάκρισης, για τα αίτια του ναυαγίου του πλοίου "ΔΥΣΤΟΣ", την επιβολή ποινών στο προσωπικό του Υπολιμεναρχείου Κύμης κ.λπ.

2. Η με αριθμό 767/63/20.2.1997 επίκαιρη ερώτηση, του Βουλευτή και Επιτίμου Προέδρου της Νέας Δημοκρατίας κ. Κωνσταντίνου Μητσοτάκη, προς τον κύριο Πρωθυπουργό, σχετικά με τις προθέσεις της Κυβέρνησης για ισότιμη μεταχείριση του επαρχιακού Τύπου με τα άλλα Μέσα Μαζικής Ενημέρωσης (Μ.Μ.Ε.) σε ό,τι αφορά τα κρατικά διαφημιστικά κονδύλια, την επιχορήγηση των ημερησίων επαρχιακών εφη-

Σελίδα 4444 

μερίδων για την ανανέωση των εγκαταστάσεών τους κ.λπ.

3. Η με αριθμό 805/26.2.1997 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Στρατή Κόρακα προς τον Υπουργό Γεωργίας σχετικά με τα νέα μέτρα της Ευρωπαϊκής 'Ενωσης για το λάδι, τα μέτρα προστασίας των Ελλήνων ελαιοπαραγωγών κ.λπ.

4. Η με αριθμό 809/64/26.2.1997 επίκαιρη ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον κύριο Πρωθυπουργό σχετικά με το ρυθμό απορρόφησης των κονδυλίων για την απασχόληση και τις κοινωνικές υποθέσεις από το Δεύτερο Κοινοτικό Πλαίσιο Στήριξης, τις πολιτικές και διαχειριστικές ευθύνες για τις ατασθαλίες, την έλλειψη πιστοποίησης κ.λπ.

5. Η με αριθμό 803/25.2.1997 επίκαιρη ερώτηση του Βουλευτή του Δημοκρατικού Κοινωνικού Κινήματος, κ. Γεωργίου Ρόκου, προς τον Υπουργό Εργασίας και Κοινωνικών Ασφαλίσεων, σχετικά με τη λήψη μέτρων στελέχωσης με ιατρικό και νοσηλευτικό προσωπικό του υποκαταστήματος του Ι.Κ.Α. Λαγκαδά, τον εξοπλισμό του με κατάλληλα μηχανήματα κ.λπ.

Επίκαιρες Ερωτήσεις Δευτέρου Κύκλου:

1. Η με αριθμό 793/24.2.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Σαρρή προς τους Υπουργούς Εργασίας και Κοινωνικών Ασφαλίσεων, Γεωργίας, σχετικά με τη λήψη των αναγκαίων μέτρων αποζημίωσης των αγροτών της περιοχής Βιάννου Ηρακλείου Κρήτης, λόγω των καταστροφών που υπέστησαν τα θερμοκήπια από την πρόσφατη ανεμοθύελλα.

2. Η με αριθμό 794/24.2.1997 επίκαιρη ερώτηση του Βουλευτή της Νέας Δημοκρατίας κ. Κωνσταντίνου Καραμπίνα προς τον Υπουργό Πολιτισμού, σχετικά με τη λήψη των αναγκαίων μέτρων αναστήλωσης και συντήρησης της Μονής της Παναγίας των Βλαχερνών στην 'Αρτα.

3. Η με αριθμό 806/26.2.1997 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σταύρου Παναγιώτου προς την Υπουργό Ανάπτυξης, σχετικά με τον διαγωνισμό πώλησης της βιομηχανίας Αζωτούχων Λιπασμάτων Α.Ε. (ΑΕΒΑΛ) στην Κοζάνη, τα μέτρα εξυγίανσης, του εκσυγχρονισμού της "Ελληνικής Λιπασματοβιοχανίας" κ.λπ.

4. Η με αριθμό 792/24.2.1997 επίκαιρη ερώτηση της Βουλευτού του Συνασπισμού της Αριστεράς και της Προόδου κας Ανδριανής Λουλέ προς τον Υπουργό Εθνικής Παιδείας και Θρησκευμάτων σχετικά με τα δημοσιεύματα εφημερίδας της Αρκαδίας αναφερόμενα σε σχολεία τα οποία έχουν κατασκευασθεί εν μέρει ή εξ ολοκλήρου από αμίαντο, τον κίνδυνο για την υγεία των παιδιών και των εκπαιδευτικών κ.λπ.

5. Η με αριθμό 800/25.2.1997 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τους Υπουργούς Υγείας και Πρόνοιας σχετικά με τη λήψη των αναγκαίων μέτρων στελέχωσης με νοσηλευτικό προσωπικό του Νοσοκομείου "'Αγιος Γεώργιος" Χανίων.

Εισερχόμαστε στη συζήτηση των Επικαίρων Ερωτήσεων Δευτέρου Κύκλου.

Πρώτη στην ημερήσια διάταξη είναι η με αριθμό 781/21.2.1997 επίκαιρη ερώτηση της Βουλευτού του Πανελληνίου Σοσιαλιστικού Κινήματος κας Ελένης Ανουσάκη προς τον Υπουργό Γεωργίας, σχετικά με τις πρόσφατες κυνομαχίες στο Μακροχώρι Ημαθίας, τον εκσυγχρονισμό της νομοθεσίας ώστε να τιμωρούνται οι παραβάτες κ.λπ.

Η επίκαιρη ερώτηση της κας Ανουσάκη έχει ως εξής:

"Με μεγάλη θλίψη παρακολούθησα τις παράνομες "κυνομαχίες" που πραγματοποιούσαν στο Μακροχώρι Ημαθίας ασυνείδητοι τζογαδόροι, επενδύοντας μεγάλα ποσά, προκειμένου να ικανοποιήσουν το πάθος, αλλά και την τσέπη τους, δεδομένου, ότι τα ποσά που επενδύουν, οι απάνθρωποι δράστες φθάνουν σε εκατομμύρια δραχμές. Τα ταλαίπωρα ζώα θανατώνονται με απάνθρωπο τρόπο, ενώ όσα επιζούν τους σπάζουν τα πόδια και τα καθιστούν ανίκανα να ζήσουν φυσιολογικά.

Φιλοζωϊκές οργανώσεις απ' όλη την Ελλάδα έχουν καταγγείλει κατά καιρούς την παράνομη δράση των διοργανωτών των κυνομαχιών που πραγματοποιούνται σε πολλές περιοχές της Χώρας.

Ερωτάται ο κύριος Υφυπουργός Γεωργίας:

Τι προτίθεται να κάνει, προκειμένου να παύσουν αυτές οι εγκληματικές ενέργειες που προσβάλλουν την ανθρωπιά και την ευαισθησία μας;

Μήπως είναι πλέον καιρός να εκσυγχρονιστεί η νομοθεσία, έτσι ώστε να τιμωρούνται παραδειγματικά οι παραβάτες;".

Ο Υφυπουργός Γεωργίας κ. Γερανίδης έχει το λόγο για τρία λεπτά.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): Κύριε Πρόεδρε, αγαπητοί συνάδελφοι, πράγματι τα τελευταία γεγονότα που αποκαλύφθηκαν στο Νομό Ημαθίας, σχετικά με την οργάνωση κυνομαχιών από ανθρώπους, στην κυριολεξία, αν μου επιτρέπετε, ασυνείδητους, προκάλεσαν την ευαισθησία όλων μας, προσβάλλοντας τον πολιτισμό μας και δυσφημώντας τη Χώρα μας διεθνώς.

Στην Ελλάδα είναι γνωστό, ότι δεν υπάρχει κενό στην νομοθεσία που αφορά την προστασία των ζώων. Συγκεκριμένα, οι πράξεις που προκαλούν βασανισμό, πόνο ή αγωνία στα ζώα απαγορεύονται και όσοι προβαίνουν σε ανάλογες πράξεις τιμωρούνται, σύμφωνα με τις διατάξεις του ν. 1197/1981 περί προστασίας των ζώων και του ν. 2017/1992, κύρωση ευρωπαϊκής σύμβασης για την προστασία ζώων συντροφιάς.

Πέραν τούτου, οι αρμόδιες διευθύνσεις κτηνιατρικής των Νομαρχιακών Αυτοδιοικήσεων δημιουργούν ελέγχους για την πιστή τήρηση της σχετικής νομοθεσίας. Με μία σειρά εγκυκλίων μας, έχουν δοθεί οδηγίες για την αυστηρή τήρηση του νόμου, την εντατικοποίηση των προσπαθειών των υπηρεσιών, τη διενέργεια σχολαστικών ελέγχων, σε συνεργασία με τις αστυνομικές αρχές και την αυτεπάγγελτη παραπομπή των δραστών, αυτών των αποτρόπαιων πράξεων, στην δικαιοσύνη.

Στην συγκεκριμένη περίπτωση, στείλαμε νέα κατεπείγουσα εγκύκλιο προς τις αρμόδιες κτηνιατρικές διευθύνσεις να καταβάλλουν μεγαλύτερη προσπάθεια, ώστε τέτοια φαινόμενα, που προσβάλλουν ανεπανόρθωτα τον πολιτισμό μας, να μην επαναληφθούν.

Επιπλέον, έχω καλέσει την επόμενη Πέμπτη 6 Μαρτίου σε σύσκεψη εκπροσώπους φιλοζωϊκών σωματείων και των Νομαρχιακών Αυτοδιοικήσεων, Αθηνών, Πειραιώς, Δυτικής Αττικής, Θεσσαλονίκης, Ημαθίας, της ΕΝΑΕ, της ΚΕΔΚΕ και τον Δήμαρχο Αθηναίων. Η σύσκεψη πραγματοποιείται στα πλαίσια των προσπαθειών που καταβάλλουμε για την σύγκλιση τυχόν διαφορετικών απόψεων και τον συντονισμό των ενεργειών μας, έτσι ώστε να είμαστε περισσότερο αποτελεσματικοί στον αγώνα για την προστασία των ζώων.

Σε αυτό το σημείο, θα ήθελα να διευκρινίσω στην αγαπητή συνάδελφο κα Ανουσάκη, η οποία πράγματι έχει δείξει μία πολύ μεγάλη ευαισθησία γύρω από αυτό το θέμα και πρωτοπορεί σε αυτόν τον αγώνα, -ότι, κατά την άποψη μας έχουμε φαινόμενα κακοποίησης ζώων, όχι γιατί δεν υπάρχει η κατάλληλη ή η επαρκής νομοθεσία ή γιατί δεν εφαρμόζεται πιστά. Αντίθετα πιστεύω, ότι το όλο θέμα έχει άμεση σχέση με την αυξημένη ή όχι ευαισθησία μας ως πολιτών και ως ανθρώπων και με το αν έχουμε συνειδητοποιήσει ότι δεν δικαιούμαστε να βασανίζουμε, όχι μόνο ανθρώπους, αλλά ούτε και τα ζώα.

Επομένως, όλοι μαζί οι εμπλεκόμενοι φορείς πρέπει να εντείνουμε τις προσπάθειες μας προς αυτή την κατεύθυνση, προς την κατεύθυνση δηλαδή της ευαισθητοποίησης των πολιτών και της κοινής γνώμης, γύρω από αυτό το μεγάλο θέμα.

'Αρα, οι προσπάθειες μας πρέπει να εστιαστούν κυρίως στην ενημέρωση του αστικού, του αγροτικού πληθυσμού, για να διαδοθεί η ιδέα της ζωοφιλίας και να αυξηθεί η ευαισθησία όλων για την προστασία των ζώων. Να δημιουργήσουμε δηλαδη εκείνη την κοινωνική, αποτρεπτική ομπρέλα, που κυρίως αυτή θα μας βοηθήσει σε αυτή την κατεύθυνση και σε αυτές τις προσπάθειες που κάνουμε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον

Σελίδα 4445 

κύριο Υφυπουργό.

Η κα Ανουσάκη έχει το λόγο για δύο λεπτά για να αναπτύξει την επίκαιρη ερώτηση.

ΕΛΕΝΗ ΑΝΟΥΣΑΚΗ: Αληθινά αξιότιμοι κυρίες και κύριοι συνάδελφοι και κύριε Υφυπουργέ, προσπαθείτε να μου απαλύνετε τον πόνο, δεν μπορείτε όμως να μου κρύψετε την αλήθεια.

Καταγγέλλω και λυπάμαι, γιατί στο κατώφλι του εικοστού πρώτου αιώνα αποδεικνύουμε "καννιβαλικά ένστικτα". Καταγγέλλω δημόσια -εδώ είναι ο χώρος του Κοινοβουλίου και πρέπει αυτό να το κάνω πρώτον σαν γυναίκα Βουλευτής, και δεύτερον ευαισθητοποιημένη και πολιτισμένος άνθρωπος. Το τονίζω αυτό. Καταγγέλω τα ανθρωπόμορφα τέρατα.

Αισθάνομαι ντροπή. Και μαζί με μένα, ενώνει τη φωνή του και ο Βουλευτής Ημαθίας και Υπουργός. κ. Χρυσοχοίδης, ο οποίος το κατήγγειλε από τον Τύπο της περιφέρειας και λυπάμαι που έφυγε για κάποια δουλειά που είχε. Συμπάσχει μαζί μου και αυτός, μαζί με όλους τους ευαίσθητους πολίτες, που δεν δεχόμαστε να μας προκαλούν δήμαρχοι, νομάρχες που κλείνουν τα μάτια.

Καταγγέλλω δημάρχους, καταγγέλλω νομάρχες. Δεν υπάρχει νόμος. Το άρθρο 8 στο νόμο του '81 έχει -παράδειγμα- πρόστιμο δύο χιλιάδες έως δέκα χιλιάδες.

Η Ζωοφιλική Οικολογική 'Ενωση Ελλάδας ζητάει -και δεν είμαι αυτή που θα υπερασπιστώ εδώ τη "Ζωοφιλική 'Ενωση" και τον κ. Αγγελέτο. Θα συναντηθούμε και θα αποφασίσουν μεγαλύτερα χρηματικά ποσά, σαν ποινή. Γιατί αυτούς τους "ανθρώπους" -αυτοί αν λέγονται άνθρωποι-δεν ξέρω λοιπόν ποιος τους καλύπτει γιατί τους κάλυπταν κάποιοι πολίτες.

Και θα ήθελα όλοι να κοιτάζουν εδώ, και ο κ. Παπαθεμελής, που αγαπάει όλους τους συναδέλφους του. Θεωρώ ότι είναι πολύ σημαντική στιγμή όπου μία γυναίκα Βουλευτής, που πολλές φορές ασχολείται με αυτά τα θέματα, που άλλοι τα νομίζουν κενό γράμμα του νόμου.

Λυπάμαι, γιατί με τις ενέργειές μας αυτές έχουμε διασυρθεί και πανευρωπαϊκές και παγκοσμίως.

Καταγγέλλω και λυπάμαι, γιατί αυτήν τη στιγμή η νομοθεσία μας δεν είναι αρκετά σκληρή, να ποινικοποιηθούν τέτοιες πράξεις κύριε Υπουργέ, ώστε να πατάξει παράνομα περιστατικά, που προσβάλλουν την ανθρωπιά και την ευαισθησία μας.

Πραγματικά συνελήφθησαν. Είδαμε τους τραμπουκισμούς έξω από τα δικαστήρια, είδαμε τη ντροπή που αισθάνεται κάθε πολιτισμένος άνθρωπος, είτε ανήκει από εδώ, ή από εκεί.

'Εχουμε την "Πολιτιστική Πρωτεύουσα" της Ευρώπης δύο βήματα και βάζουμε τα ζώα και παίζουμε τζόγο. Εμείς, λοιπόν, αν δεν κάνουμε νόμους, που να διασφαλίζουν την αξιοπρέπειά μας, κάνουμε όλους τους 'Ελληνες τζογαδόρους. Είναι ένα καινούριο προϊόν, που εγώ θα το πολεμήσω σαν γυναίκα και σαν εκπρόσωπος του ΠΑ.ΣΟ.Κ.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Μαζί σου, Ελένη.

ΕΛΕΝΗ ΑΝΟΥΣΑΚΗ: Αφήστε τ' αυτά...

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά, να δευτερολογήσει.

Ορίστε, κύριε Γερανίδη.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): Κύριε Πρόεδρε, αγαπητή συναδέλφισσα, αγαπητοί συνάδελφοι, καταλαβαίνω την έκρηξη της συναδέλφου και συμπάσχω μαζί της. Απλά η δική μου η προσέγγιση έχει ένα διαφορετικό στοιχείο.

Κατ' αρχήν, η νομοθεσία μας είναι εναρμονισμένη με αυτή της Ευρωπαϊκής 'Ενωσης. Δε νομίζω ότι εμείς είμαστε πιο ευαίσθητοι από αυτούς και ούτε τέτοιο θέμα τίθεται. Νομίζω ότι κυρίως η μάχη πρέπει να δοθεί σε μια πλατιά εκστρατεία, ευαισθητοποιώντας το σύνολο των θεσμικών οργάνων...

ΕΛΕΝΗ ΑΝΟΥΣΑΚΗ: Δε διαφωνώ μαζί σας.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): ... και της αποκέντρωσης, γι' αυτό στη σύσκεψη καλούμε και την ΕΝΑΕ και την Κ.Ε.Δ.Κ.Ε., που έχουν ένα λειτουργικό κομμάτι σε μια σειρά σημαντικών ζητημάτων, που αφορούν την προστασία των ζώων, ώστε να δημιουργήσουμε εκείνη την κοινωνική πολιτιστική ομπρέλα, η οποία θα δρα αποτρεπτικά από αυτά τα αποτρόπαια φαινόμενα.

Εάν από τη σύσκεψη και την αναλυτική μελέτη του θέματος προκύψει πιθανά ότι χρειάζονται βελτιώσεις και συμπληρωματικές νομοθετικές πρωτοβουλίες επί το αυστηρότερο, θέλω να δηλώσω εδώ ότι θα με βρείτε συμπαραστάτη. 

Ευχαριστώ.

ΕΛΕΝΗ ΑΝΟΥΣΑΚΗ: Με ικανοποιείτε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, τον κύριο Υπουργό.

'Ολη η Βουλή θα βρεθεί συμπαραστάτης της Κυβέρνησης, εφ' όσον πάρει τέτοιες αποφάσεις, σκληρές.

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Ο Πρόεδρος δεν μπορεί να πάρει θέση...

ΕΛΕΝΗ ΑΝΟΥΣΑΚΗ: Ο Πρόεδρος είναι ο καλύτερος.

ΠΡΟΕΔΡΕΥΩΝ (Παναγιώτης Σγουρίδης): Η με αριθμό 777/21.2.1997 επίκαιρη ερώτηση είναι του Βουλευτή της Νέας Δημοκρατίας κ. Αναστάσιου Παπαληγούρα προς τον Υπουργό Εθνικής Οικονομίας και Οικονομικών, σχετικά με την υποβολή του εντύπου Ε9 από τους φορολογούμενους, την απλοποίηση και βελτίωση του φορολογικού συστήματος κ.λπ.

Η επίκαιρη ερώτηση του κ. Παπαληγούρα εν περιλήψει έχει ως ακολούθως:

"Στην προσπάθεια είσπραξης του νέου φόρου επί της ακίνητης περιουσίας, που ανακριβώς παρουσιάζεται από την Κυβέρνηση ως φορολόγηση των "ολίγων", το Υπουργείο έχει εμπλέξει όλους τους φορολογουμένους απαιτώντας να συνυποβάλλουν με τη φορολογική τους δήλωση το περίφημο έντυπο Ε9, που έχει προκαλέσει απίστευτη σύγχυση και αμηχανία, όχι μόνο στους φορολογούμενους, αλλά και στους υπεύθυνους του Υπουργείου. 

Οι οδηγίες συμπλήρωσης του Ε9 παραμένουν ασαφείς και αντικρουόμενες. Το σχετικό φυλλάδιο οδηγιών έχει ήδη εξαντληθεί, ενώ καθημερινά πληθαίνουν οι ουρές στα φορολογικά γραφεία για διευκρινίσεις. Είναι προφανές ότι η όλη μελέτη έγινε με προχειρότητα. Δεν ελήφθη πρόνοια το Ε9 να είναι σαφές και περιορισμένο στις αναγκαίες πληροφορίες, ενώ το γεγονός ότι ήδη δόθηκε παράταση στην προθεσμία υποβολής των φορολογικών δηλώσεων, είναι ενδεικτικό της παντελούς έλλειψης οργάνωσης.

Ερωτάται ο αρμόδιος Υπουργός:

Τι άμεσα μέτρα θα λάβει, ώστε να καταστεί δυνατή η σωστή συμπλήρωση του εντύπου από τους φορολογούμενους, που άλλως κινδυνεύουν να υποστούν κυρώσεις;"

Ο Υφυπουργός κ. Δρυς έχει το λόγο για τρία λεπτά για να πρωτολογήσει.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, η επιβολή φόρου στη μεγάλη ακίνητη περιουσία από το έτος 1977, αποσκοπεί στη διεύρυνση της φορολογικής βάσης και στο να καταστήσει δικαιότερο το φορολογικό μας σύστημα, καθ'όσον -όπως ξέρετε όλοι- η απάντηση περιουσιακών στοιχείων μεγάλης αξίας αποτελεί δείκτη φοροδοτικής ικανότητας. Το σύστημα υπολογισμού του Φόρου Ακίνητης Περιουσίας, που εφαρμόστηκε κατά το παρελθόν, αποδείχθηκε αναποτελεσματικό, διότι παρείχε δυνατότητες φοροαποφυγής και δεν καθόριζε αντικειμενικά κριτήρια προσδιορισμού της αξίας των ακινήτων.

Για τους λόγους αυτούς, το Υπουργείο Οικονομικών προχώρησε στην καθιέρωση ενός νέου συστήματος, με το οποίο θα μπορεί να εκτιμά τη φορολογητέα ύλη μέσω της δήλωσης στοιχείων ακινήτων, δηλαδή του εντύπου Ε9. Το έντυπο αυτό σε καμία περίπτωση δεν αποτελεί δήλωση φόρου μεγάλης ακίνητης περιουσίας, χρησιμεύει όμως, πρώτον, για τον προσεγγιστικό προσδιορισμό της φορολογητέας ύλης, ώστε οι πιθανοί υπόχρεοι στο φόρο, να κληθούν στη συνέχεια από το Υπουργείο Οικονομικών για την υποβολή της οριστικής δήλωσης του φόρου μεγάλης ακίνητης περιουσίας και δεύτερον, για την κατάρτιση περιουσιολογίου ακινήτων που είναι όμως απολύτως απαραίτητο, για την άσκηση φορολογικής πολιτικής.

Το έντυπο Ε9 περιλαμβάνει τις βασικές μόνο παραμέτρους των εντύπων του συστήματος αντικειμενικού προσδιορισμού των ακινήτων, που εφαρμόζεται επιτυχώς στη Χώρα μας από 

Σελίδα 4446 

το 1985 και έχει γίνει πλήρως αποδεκτό από τους 'Ελληνες φορολογούμενους. Τα στοιχεία του εντύπου αυτού, είναι τα ελάχιστα που πρέπει να συμπληρωθούν, προκειμένου να καταστεί δυνατός ο ενδεικτικός προσδιορισμός της αξίας των ακινήτων, που έχει ο φορολογούμενος στην κατοχή του.

Για την ορθή συμπλήρωση των απαιτουμένων στοιχείων, δόθηκαν οδηγίες στις Δ.Ο.Υ. με εγκύκλιες διαταγές και διοργανώθηκαν σεμινάρια από τη Σχολή Επιμόρφωσης του Υπουργείου Οικονομικών, στα οποία έλαβαν μέρος οι υπάλληλοι του Υπουργείου Οικονομικών, που ασχολούνται με το αντικείμενο αυτό.

Παράλληλα, εκδώσαμε φυλλάδιο οδηγιών για το κοινό, το οποίο έχει ήδη δημοσιευθεί στον Τύπο, ενώ στην κεντρική υπηρεσία του Υπουργείου, αλλά και στις κατά τόπους Δημόσιες Οικονομικές Υπηρεσίες, λειτουργούν γραφεία, στελεχωμένα από ειδικώς ενημερωμένα άτομα προς διευκόλυνση των πολιτών, οι οποίοι είτε προσέρχονται στα γραφεία για το σκοπό αυτό είτε απευθύνονται τηλεφωνικά. Επίσης, παρατάθηκαν -όπως ξέρετε- οι προθεσμίες υποβολής των φορολογικών δηλώσεων κατά δέκα μέρες.

Με τις ενέργειές μας αυτές, θεωρούμε ότι προσφέρουμε κάθε δυνατή διευκόλυνση στην επίλυση των αποριών για τη συμπλήρωση του εντύπου Ε9, που κατά κύριο λόγο προέρχονται από το σύνθετο ιδιοκτησιακό καθεστώς των ακινήτων που ισχύει στη Χώρα μας.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.

Ο κ. Παπαληγούρας έχει το λόγο για δυο λεπτά για να αναπτύξει την επίκαιρη ερώτηση.

ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, θέμα της ερώτησης δεν είναι το ποιους πλήττει ο νέος αυτός φόρος επί της περιουσίας. Σημειώνω απλώς και μόνο ότι δεν είναι ακριβής ο κυβερνητικός ισχυρισμός ότι πλήττει μόνο τους ολίγους. Το ακριβές είναι ότι πρόκειται για νέο φορολογικό βάρος, το οποίο πλήττει πλήθος κόσμου.

Το κύριο θέμα της ερώτησης είναι η απίθανη προχειρότητα, με την οποία σχεδιάστηκε και εφαρμόστηκε το νέο αυτό φορολογικό μέτρο.'Εχει φέρει σε σύγχυση και τους φορολογούμενους, αλλά και τις ίδιες τις υπηρεσίες του Υπουργείου Οικονομικών το φοροεισπρακτικό και φοροελεγκτικό μηχανισμό του.

Είναι αντικειμενικά δυσχερέστατη η συμπλήρωση κυρίως του νέου αυτού εντύπου, του Ε9, γιατί ζητούνται στοιχεία, τα οποία ο φορολογούμενος δεν είναι σε θέση να γνωρίζει και πρέπει να αποτανθεί σε ειδικούς, πρέπει να αποτανθεί σε τεχνικούς, πρέπει να αποτανθεί σε λογιστές, πρέπει να αποτανθεί σε δικηγόρους και μηχανικούς, προκειμένου να ανταποκριθεί στη συμπλήρωση του εντύπου.

Μάλιστα αμφισβητείται αν τα στοιχεία τα οποία ζητούνται είναι ακόμη και για το Υπουργείο Οικονομικών αναγκαία. Η πλήρης σύγχυση η οποία είχε επέλθει έτσι όπως σχεδιάστηκε και εφαρμόζεται η νέα αυτή φορολογική επιδρομή, αποδεικνύεται από το γεγονός ότι το Υπουργείο Οικονομικών, αναγκάστηκε να δώσει πλήθος διευκρινιστικών οδηγιών και μάλιστα κατά δόσεις. Η πρώτη εγκύκλος εκδόθηκε στις αρχές του Φεβρουρίου. Δεύτερη με διευκρινιστικές πάλι οδηγίες εκδόθηκε δέκα μέρες αργότερα, που μάλιστα αναιρεί στοιχεία της πρώτης εγκυκλίου. Και τέλος κυκλοφόρησε το περίφημο Τεύχος Οδηγιών- αυτό το οποίο παρακολουθεί το έντυπο της φορολογικής δήλωσης-, το οποίο λέει άλλα και αυτό. Η γενικευμένη σύγχυση και η αδυναμία ανταπόκρισης των φορολογουμένων ανάγκασε και τον Πρόεδρο της Ομοσπονδίας Εφοριακών Μακρυπίδη -που άλλωστε ανήκει στο Κόμμα που βρίσκεται στην Κυβέρνηση, να συνομολογήσει ότι πρόκειται για πρόχειρο μέτρο που αποδεικνύει την ανοργανωσιά του Υπουργείου από τον τρόπο με τον οποίο εφαρμόζεται.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

ΠΡΟΕΔΡΕΥΩΝ (Παναγιώτης Σγουρίδης): Κύριε Παπαληγούρα, παρακαλώ, τελειώνετε.

ΑΝΑΣΤΑΣΗΣ ΠΑΠΑΛΗΓΟΥΡΑΣ: Τελειώνω. 'Ενα λεπτό, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Τελειώσατε, όχι ένα λεπτό. Σας παρακαλώ.

ΑΝΑΣΤΑΣΗΣ ΠΑΠΑΛΗΓΟΥΡΑΣ: Και ακόμα, η πλήρης σύγχυση που προκάλεσε το Υπουργείο Οικονομικών αποδεικνύεται από το γεγονός ότι η ίδια η Κυβέρνηση έφθασε να παρατείνει την προθεσμία υποβολής των φορολογικών δηλώσεων κατά δέκα ημέρες και μάλιστα πριν ακόμη λήξει η αρχική προθεσμία. Αναγκάζεται ακόμη να οργανώσει κλιμάκια υπαλλήλων για να απαντούν στο πλήθος των αποριών. Αναγκάζεται επίσης να διαθέσει τρεις ειδικές τηλεφωνικές γραμμές προκειμένου να απαντούν στα ερωτήματα των φορολογουμένων. 

Αλλ' η σύγχυση είναι γενικευμένη, σπάνε τα τηλέφωνα, δεν είναι σε θέση να ανταποκριθούν και εκεί.

Συμπερασματικά τελειώνω με τη φράση, μια που ο χρόνος είναι τόσο περιορισμένος, ότι το πιο ενοχλητικό, είναι αυτή η νοοτροπία που αναδύεται από την Κυβέρνηση, η νοοτροπία της αδιαφορίας, και έλλειψης σεβασμού προς τον πολίτη και το φορολογούμενο.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, δεν κατανοώ πραγματικά πώς ο κ. Παπαληγούρας ομιλεί για αδιαφορία και για έλλειψη σεβασμού προς το φορολογούμενο πολίτη. Από που τεκμαίρει αυτούς τους ισχυρισμούς του;

Το Υπουργείο Οικονομικών όπως ανέφερα πιο πριν έχει ήδη συστήσει τα ειδικά γραφεία ενημέρωσης των πολιτών, έχει στείλει δύο αναλυτικές οδηγίες για τη συμπλήρωση του εντύπου Ε9 και έχει εκδόσει το ειδικό βιβλιάριο οδηγιών προς όλους τους φορολογούμενους, το οποίο βρίσκεται στις δημόσιες οικονομικές υπηρεσίες. Επομένως πρέπει να θεωρήσω ότι ο κ. Παπαληγούρας τουλάχιστον ατύχησε στους χαρακτηρισμούς του.

Είπατε, κύριε Παπαληγούρα, ότι ο φόρος μεγάλης ακίνητης περιουσίας, πλήττει πλήθος κόσμου. Θα ήθελα να σας ρωτήσω, εάν θεωρείτε ότι είναι πλήγμα, μία τετραμελής οικογένεια να πληρώνει έναν ελάχιστο φόρο για το τμήμα της ακίνητης περιουσίας της, που είναι πάνω από τα εκατόν πενήντα εκατομμύρια δραχμές. Εάν θεωρείτε ότι αυτό είναι σήμερα πλήγμα για ένα μεγάλο αριθμό Ελλήνων πολιτών, οι οποίοι έχουν ακίνητη περιουσία άνω των εκατόν πενήντα εκατομμυρίων δρχ. τότε θα εννοείτε ότι είναι θέμα των πολιτών, στους οποίους το Κόμμα σας απευθύνεται.

Αναφέρατε ότι επιδείξαμε απίθανη προχειρότητα στο σχεδιασμό του εντύπου. Αυτό δεν είναι σωστό διότι στο έντυπο Ε9 ζητήσαμε τα ελάχιστα στοιχεία τα οποία είναι απολύτως απαραίτητα για να κάνουμε τον προσδιορισμό της αντικειμενικής αξίας των ακινήτων.

Επίσης δεν γνωρίζω, αν πράγματι ο κ. Μακρυπίδης δήλωσε αυτά τα οποία αναφέρατε για προχειρότητα του μέτρου και ανοργανωσιά του Υπουργείου Οικονομικών. Αν αυτά πράγματι ελέχθησαν, πιστεύω ότι θα πρέπει ο κ. Μακρυπίδης να απευθυνθεί στους συναδέλφους του, οι οποίοι σχεδίασαν το σχετικό έντυπο και οι οποίοι όμως εργάζονται πάρα πολύ σκληρά για να αντιμετωπίσουν όλα τα ερωτήματα, τα οποία έχουν σήμερα οι 'Ελληνες πολίτες.

Επομένως, αν δηλώθηκαν αυτά -το τονίζω άλλη μια φορά- ο κ. Μακρυπίδης αδικεί πρωτίστως τους συναδέλφους του και κανέναν άλλο.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.

'Εχω την τιμή να ανακοινώσω στο Σώμα, ότι τη συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα δύο μαθητές δημοτικού σχολείου και δύο συνοδοί δάσκαλοι από τη Σχολή Μωραίτη Αθηνών.

Η Βουλή τους καλωσορίζει.

(Χειροκροτήματα)

Τρίτη είναι η με αριθμό 790/24-2-1997 επίκαιρη ερώτηση 

Σελίδα 4447 

του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τους Υπουργούς Εθνικής 'Αμυνας και Εμπορικής Ναυτιλίας, σχετικά με τη λήψη των αναγκαίων μέτρων για τον εκσυγχρονισμό και την ανεξαρτοποίηση της Εθνικής Μετεωρολογικής Υπηρεσίας (Ε.Μ.Υ.).

Η ερώτηση αυτή έχει ως εξής: "Την εβδομάδα που μας πέρασε, δημιουργήθηκαν σοβαρά προβλήματα κατά τον απόπλου των πλοίων προς και από τα νησιά του Αιγαίου, βάζοντας σε κίνδυνο τη ζωή ναυτικών και επιβατών εξ αιτίας της μη έγκαιρης έκδοσης μετεωρολογικού δελτίου από την Εθνική Μετεωρολογική Υπηρεσία. 

Το συμβάν δεν είναι το μοναδικό και όπως και στο παρελθόν, έχουν καταγγείλει οι σύλλογοι πολιτικών υπαλλήλων της ΕΜΥ παρόμοια φαινόμενα έχουν τη ρίζα τους στον τρόπο λειτουργίας της υπηρεσίας, η οποία λόγω της μακροχρόνιας υπαγωγής της στο Γ.Ε.Α. και λόγω της πολιτικής της λιτότητας, έχει τεράστια έλλειψη προσωπικού και μέσων, δε διαθέτει οργανωτικό σχήμα και το δίκτυο των σταθμών της έχει διαλυθεί.

Με δεδομένο ότι η ζωή και οι περιουσίες ανθρώπων εξαρτώνται από τη σωστή λειτουργία της Ε.Μ.Υ., ερωτώνται οι κύριοι Υπουργοί, αν προτίθενται να προχωρήσουν άμεσα στη λήψη των αναγκαίων μέτρων με βάση τις προτάσεις των εργαζομένων σ'αυτή, ώστε να γίνει μια σύγχρονη, ανεξάρτητη και ευέλικτη υπηρεσία που να επιτελεί καλύτερα και πιο αποτελεσματικά το έργο της;"

Ο Υπουργός Εθνικής 'Αμυνας κ. Τσοχατζόπουλος έχει το λόγο.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ(Υπ. Εθνικής 'Αμυνας): Κύριε Πρόεδρε, κύριοι συνάδελφοι, θα ήθελα να ευχαριστήσω το συνάδελφο διότι με την ερώτησή του μου δίνει τη δυνατότητα να κάνω μια αναφορά στις πρωτοβουλίες της Κυβέρνησης στο πλαίσιο και των προγραμματικών δηλώσεων, σχετικά με την Εθνική Μετεωρολογική Υπηρεσία. Ως γνωστόν η Ε.Μ.Υ. βάσει του ν.2292 υπάγεται στο Υπουργείο Εθνικής 'Αμυνας ως υπηρεσία του και έχει την διοικητική και οικονομική του μέριμνα το Γενικό Επιτελείο Αεροπορίας.

Πρώτα, όμως, θα ήθελα να διαψεύσω την αναφορά του κυρίου συναδέλφου, ότι υπήρξε καθυστέρηση σε προγνώσεις καιρού τη συγκεκριμένη περίοδο. Και αυτό το στηρίζω στα στοιχεία από τα αρχεία της Ε.Μ.Υ. η οποία συγκεκριμένα τόσο με τα τακτικά, όσο και με τα έκτακτα δελτία προγνώσεων που παρουσίασε από 15 έως 24 του τρέχοντος μήνα, αποδεικνύει ότι δεν υπήρξε καμία καθυστέρηση. Αν σας ενδιαφέρει, μπορώ να σας πω, ότι στις 20/2/1997 ώρα 4.00', εκδόθηκε 'εκτακτο δελτίο θυελλωδών ανέμων 8 μποφώρ. Στο τακτικό δελτίο την ίδια ώρα με ισχύ από 20/2/1997 ώρα 6.00' έως 21/2/1997 ώρα 6.00' προβλεπόνταν περαιτέρω ενίσχυση των θυελλωδών ανέμων. Στις 20/2/1997 ώρα 8.45' τοπική, έβγαλε νέο δελτίο θυελλωδών ανέμων εντάσεως 8 και τοπικώς 9 μποφώρ.

Αυτά, λοιπόν, σε απάντηση της αμφισβήτησης εάν και κατά πόσον εγκαίρως παρουσίασε τις συγκεκριμένες ημερομηνίες τα δελτία πρόβλεψης καιρού.

'Ερχομαι τώρα στο συγκεκριμένο θέμα των σχέσεων της Ε.Μ.Υ. με το Υπουργείο Εθνικής 'Αμυνας. 'Οπως είπα και προηγουμένως ήδη με το ν.2292 από το 1995 υπάγεται απευθείας στον Υπουργό Εθνικής 'Αμυνας. Αυτό σημαίνει ότι οι στόχοι, οι προτεραιότητες, η ανάπτυξη, το επίπεδο παρεχόμενων υπηρεσιών τελούν υπό την άμεση εποπτεία του Υπουργείου Εθνικής 'Αμυνας, άρα λοιπόν μόνο διοικητική και οικονομική ευθύνη έχει το Γ.Ε.Α. Δηλαδή το Γενικό Επιτελείο δε χαράσσει ούτε επηρεάζει τη στρατηγική ανάπτυξης της Ε.Μ.Υ..

'Οσον αφορά τις πρωτοβουλίες μας, με την έκδοση του προεδρικού διατάγματος βάσει του ν.2292, επιχειρούνται μια σειρά από παρεμβάσεις. Διευρύνεται η αποστολή της που είναι η μετεωρολογική υποστήριξη της εθνικής άμυνας αλλά και του ευρύτερου δημόσιου και ιδιωτικού τομέα, υποστήριξη γεωργίας, αεροναυτιλίας, ναυτιλίας και γενικά η μετεωρολογική υποστήριξη του πληθυσμού και της ελληνικής οικονομίας.

Προβλέπεται επίσης η δημιουργία στρατηγικού και επιχειρησιακού σχεδίου ανάπτυξης, Ανώτατο Μετεωρολογικό Συμβούλιο, τεχνική επιστημονική επιτροπή και εκσυγχρονίζεται το συνολικό σύστημα διοίκησης.

Επιπλέον, θα ήθελα να πω ότι στο φετινό Προϋπολογισμό, προβλέπεται ένα πρόγραμμα παρέμβασης ύψους δύο δισεκατομμυρίων δραχμών, περίπου την προμήθεια σύγχρονης τεχνολογίας εξοπλισμού του δικτύου συνολικής δαπάνης εξακοσίων εκατομμυρίων δραχμών-εγκατάσταση του συστήματος SANTIS, μέσω του οποίου θα λαμβάνονται αεροναυτικές πληροφορίες όπως επίσης και την προώθηση του ευρωπαϊκού προγράμματος "ΥΔΡΟΣΚΟΠΙΟ" με σκοπό τη δημιουργία βάσης δεδομένων, ώστε να μπορούμε να αξιοποιούμε όλες τις πληροφορίες για το δημόσιο τομέα.

Με αυτές τις παρεμβάσεις κύριε Πρόεδρε και κύριοι συνάδελφοι, θεωρώ ότι μπορούμε να προωθήσουμε τον εκσυγχρονισμό και την ανασυγκρότηση της Μετεωρολογικής Υπηρεσίας και έχουμε δεσμευτεί ώστε να πετύχουμε το καλύτερο δυνατό αποτέλεσμα.

Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης): Ο κ. Γκατζής έχει το λόγο για δύο λεπτά να αναπτύξει την επίκαιρη ερώτηση.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, δεν ανακαλύψαμε εμείς το αν εκδόθηκε ή δεν εκδόθηκε δελτίο κατά τις ημέρες αυτές που υπήρχαν τα τρομερά προβλήματα με τους απόπλους των πλοίων προς τα νησιά και από τα νησιά. Γράφτηκε στον Τύπο, είναι γνωστό, σχολιάστηκε και από εκπροσώπους του σωματείου των εργαζομένων στην Ε.Μ.Υ. και πέρα από εκεί εμείς βάζουμε το πρόβλημα στη γενικότερή του μορφή.

Κύριε Υπουργέ, δε λέμε εμείς ότι η υπηρεσία αυτή βρίσκεται στο Υπουργείο της Εθνικής 'Αμυνας. Λέμε, όμως, ότι θα πρέπει τελικά το Υπουργείο -δε λέω για σας προσωπικά- να απεμπλακεί από αυτό το αίσθημα ιδιοκτησίας που έχει για την Ε.Μ.Υ. Μόλις το 3% απ' ότι λένε οι εργαζόμενοι εξυπηρετεί στρατιωτικές ανάγκες. Οι άλλες εξυπηρετούν το 80% τη διεθνή αερομεταφορά, το 10% τα πλοία και το 3% εξυπηρετεί τις ανάγκες του στρατού. Το 7% περίπου ασχολείται με την αγροτική ενημέρωση και οικονομία.

Απ' αυτήν την άποψη, λοιπόν, νομίζουμε ότι θα πρέπει να φύγει και ο καλύτερος φορέας θα είναι είτε το Υπουργείο Συγκοινωνιών είτε το Υπουργείο Ναυτιλίας κ.λπ. Δεν έχουμε κάποια αντίρρηση. Αλλά ο πραγματικός σκοπός είναι να πάει στο Υπουργείο Συγκοινωνιών.

Κύριε Υπουργέ, έχετε να κάνετε προσλήψεις από το 1985. Κάθε Υπουργός που έρχεται κάνει εξαγγελίες ότι θα στελεχώσει την υπηρεσία της Ε.Μ.Υ. Ο κ. Αρσένης είχε πει, ότι θα πάρει εκατόν σαράντα άτομα προσωπικό. Και ιδιαίτερα το επιστημονικό προσωπικό, το οποίο αν δεν ειδικευθεί μια πενταετία-δεκαετία δίπλα σε έμπειρους μετεωρολόγους, δεν μπορεί πραγματικά ό,τι πτυχίο και να έχει, να εξειδικευθεί με τα θέματα αυτά.

'Αλλο θέμα: Δεν υπάρχουν οι σταθμοί οι απαραίτητοι που πρέπει στα νησιά για να ενημερώνουν τα τοπικά δελτία και την Ε.Μ.Υ. για τον καιρό. 

Με αυτή την έννοια αναφερόμαστε και επειδή είναι πολλά τα προβλήματα και επειδή δεν πληρώνει το Υπουργείο, ούτε ο κρατικός Προϋπολογισμός τις δαπάνες της Ε.Μ.Υ. -πληρώνονται από τον Οργανισμό Διεθνών Μεταφορών, το Eurocontrol- και επιπλέον θα μπορούσαμε και άλλα λεφτά να πάρουμε και για εκσυγχρονισμό και για το προσωπικό κ.λπ.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Μισό λεπτό, κύριε Πρόεδρε, είναι σημαντικό. Το αεροδρόμιο της Θεσσαλονίκης το κρατάτε χαρακτηρισμένο σαν στρατιωτικό. Αν θα γίνει πολιτικό, θα έχουμε 100% τις δαπάνες του αεροδρομίου. Γιατί, λοιπόν, στερείτε και τη Χώρα από οικονομικούς πόρους, αλλά δεν αναπτύσσετε ουσιαστικά τη μετεωρολογική υπηρεσία; Πρέπει να γίνουν σταθμοί σε όλα τα νησιά, πρέπει να πάρετε προσωπικό, πρέπει να εκσυγχρονίσετε και ειδικά να τον μεταθέσετε σε άλλο Υπουργείο που είναι ο φυσικός του φορέας για να δουλέψει εκσυγχρονιστικά παραγωγικά σε όλους τους τομείς.

ΠΡΟΕΔΡΕΥΩΝ(Παναγιώτης Σγουρίδης): Κύριε Γκατζή, είναι 

Σελίδα 4448 

τεράστιο το θέμα και σαφώς υπερέβητε του χρόνου και εσείς και ο κύριος Υπουργός. Αλλά τι να κάνουμε, ο Κανονισμός έχει περιορισμένο χρόνο.

Ορίστε, κύριε Υπουργέ, έχετε το λόγο για δυο λεπτά να δευτερολογήσετε.

ΝΙΚΟΛΑΟΣ ΓΚΑΤΖΗΣ: Ευχαριστώ για την ανοχή σας, κύριε Πρόεδρε.

ΑΠΟΣΤΟΛΟΣ ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ(Υπ. Εθνικής 'Αμυνας): Θα ήθελα να ευχαριστήσω το συνάδελφο, για το ενδιαφέρον το οποίο επιδεικνύει να υπάρξει μια περαιτέρω ενδυνάμωση της Ε.Μ.Υ. Νομίζω ότι πλέον σήμερα στην εποχή που ζούμε είναι πασιφανές και κατάδηλο -δε χρειάζεται να υποστηρίξω εγώ περισσότερα επ' αυτού- ότι έχει αναβαθμιστεί η σημασία και ο ρόλος της. Και όπως είπα προηγουμένως σε μια σειρά από άλλες δραστηριότητες. Γι' αυτό εξάλλου στο συγκεκριμένο προεδρικό διάταγμα που ετοιμάζουμε και θα εκδοθεί μέσα σε μερικές εβδομάδες, 'οπως ανέφερα σας προηγουμένως, διευρύνεται ο ρόλος της Ε.Μ.Υ.

Πέρα δηλαδή από την υποστήριξη της εθνικής άμυνας προβλέπουμε μετεωρολογική υποστήριξη πλέον για την προστασία της ζωής και της περιουσίας του ανθρώπου από φυσικές καταστροφές, μετεωρολογική υποστήριξη του ευρύτερου δημόσιου και ιδιωτικού τομέα, γεωργία, ναυτιλία, γενικότερα του πληθυσμού και της εθνικής οικονομίας.

Η διεύρυνση της αρμοδιότητας της Ε.Μ.Υ. δε σημαίνει σε καμία περίπτωση ότι υπάρχει πρόβλημα μεταφοράς της σε οποιοδήποτε άλλο Υπουργείο. Παραμένει ένα βασικό τμήμα της λειτουργίας της Ε.Μ.Υ. η ασφαλής αξιοποίηση των πτητικών μέσων από τις Ελληνικές 'Ενοπλες Δυνάμεις, μία βασική προτεραιότητα στις δραστηριότητές της, παράλληλα με τις άλλες υπηρεσίες, οι οποίες θα είναι τόσο καλύτερες προς το κοινό στο βαθμό, που είναι σε θέση να καλύπτει και τις ανάγκες της Ελληνικής Αεροπορίας.

Στη βάση αυτής της λογικής, προβλέπουμε το νέο διάταγμα, που δε νομίζω ότι έχει καμία σχέση με το Υπουργείο Συγκοινωνιών, διότι άλλη είναι η υπηρεσία του Υπουργείου Συγκοινωνιών με τους χειριστές εναέριας κυκλοφορίας που μπορεί να καλύπτεται από το Eurocontrol αλλά δεν έχει καμία σχέση με την Ε.Μ.Υ., μία τελείως διαφορετική δραστηριότητα.

ΝΙΚΟΛΑΟΣ ΓΚΑΤΖΗΣ: Εξυπηρετεί κατά 80% την αεροναυτιλία. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Θα μου επιτρέψετε να αμφισβητήσω τα νούμερά σας. Δεν έχει καμία σχέση. 'Οπως επίσης έχουμε τις Υδρογραφικές Υπηρεσίες Στρατού και Ενόπλων Δυνάμεων και Ναυτικού, που είναι εξαίρετες υπηρεσίες. Και επιτρέψτε μου να πω, ότι μέσα απ' αυτήν την τοποθέτηση, δίνεται η δυνατότητα μίας πραγματικά περαιτέρω εξέλιξης και αξιοποίησης της υπηρεσίας, με πολύ αποδοτικότερο τρόπο απ' ότι άλλες υπηρεσίες, που υπάγονται στους χώρους που αναφέρεστε.

Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και εμείς τον κύριο Υπουργό.

Τέταρτη επίκαιρη ερώτηση είναι η υπ' αριθμ. 785, κατατεθείσα στις 24.2.1997, του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τους Υπουργούς Υγείας, και Πρόνοιας και Εθνικής Παιδείας και Θρησκευμάτων, "σχετικά με τις προθέσεις της Κυβέρνησης να ρυθμιστεί νομοθετικά ο τρόπος της λειτουργίας της Εθνικής Σχολής Δημόσιας Υγείας".

Η επίκαιρη ερώτηση έχει ως εξής:

"Η Εθνική Σχολή Δημόσιας Υγείας (Ε.Σ.Δ.Υ.) αναγνωρίζεται ως ένα απο τα κορυφαία συναφή ιδρύματα της Ευρώπης. Αλλά μένει μετέωρη χωρίς θεσμικό πλαίσιο, εξαιτίας της αδράνειας που δείχνουν τα Υπουργεία Υγείας και Πρόνοιας και Εθνικής Παιδείας και Θρησκευμάτων, που διατηρούν σε εκκρεμότητα τη νομοθετική ρύθμιση και την κατάθεση του προεδρικού διατάγματος, προκειμένου να καθοριστεί ο τρόπος λειτουργίας της Σχολής.

Η αδικαιολόγητη αυτή εκκρεμότητα εμποδίζει τη Σχολή να ασκήσει το ρόλο της. Παράλληλα έχει εξαιρετικά δυσμενείς συνέπειες για τους σπουδαστές, τους απόφοιτους της Σχολής, το διδακτικό και ερευνητικό προσωπικό. Ερωτώνται οι κύριοι Υπουργοί:

Πού οφείλεται η απαράδεκτη καθυστέρηση της θεσμικής τακτοποίησης του σημαντικού αυτού θέματος;

Πότε θα προχωρήσουν στην άρση αυτής της εκκρεμότητας;"

Ο Υφυπουργός Υγείας και Πρόνοιας κ. Σκουλάκης, ο οποίος έχει την τιμητική του έχει το λόγο για τρία λεπτά να απαντήσει στην επίκαιρη ερώτηση.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας, και Πρόνοιας): Είμαι εδώ καθημερινά, κύριε Πρόεδρε. Τα θέματα της υγείας - πρόνοιας βλέπω ότι ευαισθητοποιούν όλο το Κοινοβούλιο και χαίρομαι γι' αυτό.

Κύριε Πρόεδρε, κύριοι συνάδελφοι, με την επίκαιρη ερώτηση, την οποία φέρνει ο συνάδελφος κ. Κουναλάκης, σε σχέση με την Εθνική Σχολή Δημόσιας Υγείας και τα προβλήματά της, έρχεται ένα πάρα πολύ σοβαρό θέμα προς συζήτηση. Και είναι κρίμα, που τα τρία λεπτά από πλευράς μου και τα δύο λεπτά από πλευράς του κυρίου συναδέλφου, δεν αρκούν γιατί είναι ένα θέμα που απασχολεί πάρα πολύ αυτό τον καιρό το Υπουργείο μας.

'Οπως ξέρετε η Σχολή αυτή ιδρύθηκε το 1929 από τον Ελευθέριο Βενιζέλο, είναι από τα παλαιότερα ιδρύματα της Χώρας και έχει τεράστια συνεισφορά στα θέματα της δημόσιας υγείας. Λειτούργησε στην αρχή ως υγειονομική σχολή Αθηνών, με τη μορφή Νομικού Προσώπου Δημοσίου Δικαίου και από το 1963, ως αποκεντρωμένη υπηρεσία του Υπουργείου Υγείας και Πρόνοιας, η οποία δραστηριοποιήθηκε όλα αυτά τα χρόνια, στο χώρο της δημόσιας υγείας. 

Με το άρθρο 3, του ν.2194/1994, σε μια προσπάθεια αναβάθμισης της Σχολής, μετετράπη η Υγειονομική Σχολή Αθηνών σε Εκπαιδευτικό και Ερευνητικό 'Ιδρυμα, με τη μορφή του Νομικού Προσώπου Δημοσίου Δικαίου που έχει πλήρη διοικητική και οικονομική αυτοτέλεια. Μετονομάστηκε σε Εθνική Σχολή Δημόσιας Υγείας και τελεί υπό την εποπτεία του Υπουργείου Υγείας και Πρόνοιας.

Κατά την παρ. 2 του άρθρου 3 του παραπάνω νόμου, η Εθνική Σχολή Δημόσιας Υγείας χορηγεί μεταπτυχιακούς τίτλους σπουδών, ενώ στην παρ.3 του προηγούμενου άρθρου προβλέπεται η έκδοση προεδρικού διατάγματος για τη ρύθμιση θεμάτων που αφορούν την οργάνωση και λειτουργία της Εθνικής Σχολής Δημόσιας Υγείας. Καταρτίστηκε ένα σχέδιο προεδρικού διατάγματος από την ίδια Σχολή, ήρθε στις υπηρεσίες τις δικές μας, καταρτίστηκε ειδική επιτροπή η οποία μελέτησε το προσχέδιο αυτό και στη συνέχεια, ακολούθησε μια συνεργασία επιβεβλημένη ανάμεσα στα δύο συναρμόδια Υπουργεία, Εθνικής Παιδείας και Θρησκευμάτων και Υγείας και Πρόνοιας. Μελέτησαν οι νομικές υπηρεσίες και των δύο Υπουργείων το προτεινόμενο προσχέδιο προεδρικού διατάγματος και διαπιστώθηκε, ότι η Σχολή δεν μπορεί να χορηγεί μεταπτυχιακούς τίτλους σπουδών χωρίς να τελεί υπό την εποπτεία του Υπουργείου Εθνικής Παιδείας και Θρησκευμάτων. Για το λόγο αυτόν έχει ήδη καταρτιστεί τροπολογία από το Υπουργείο Εθνικής Παιδείας και Θρησκευμάτων, που έτυχε και της συνυπογραφής του Υπουργού Υγείας και Πρόνοιας, του κ. Γείτονα, σύμφωνα με την οποία τροπολογία η εποπτεία του Κράτους επί της Ε.Σ.Δ.Υ. ασκείται από τους Υπουργούς Εθνικής Παιδείας και Θρησκευμάτων, ως προς τα εκπαιδευτικά ζητήματα της Σχολής και Υγείας και Πρόνοιας, ως προς τα υπόλοιπα θέματα της Σχολής.

Αυτός, λοιπόν, είναι ο λόγος που μέχρι σήμερα δεν προχώρησε η έκδοση του προεδρικού διατάγματος. Πρέπει να παραδεχθούμε από πλευράς Υπουργείου Υγείας ότι υπάρχει μια καθυστέρηση αλλά εν πάση περιπτώσει η λύση είναι δρομολογημένη. Η τροπολογία, κατά την άποψή μου, θα περάσει το συντομότερο δυνατόν. Αυτήν τη διαβεβαιώση έχω να σας μεταφέρω και από πλευράς του Υπουργού Εθνικής Παιδείας και Θρησκευμάτων, αυτό σας λέμε και από πλευράς Υπουργείου Υγείας και Πρόνοιας και αυτό το μήνυμα θέλω να στείλω και στους εργαζόμενους που σήμερα έχουν

Σελίδα 4449 

οργανώσει συγκέντρωση διαμαρτυρίας για τα ζητήματα αυτά. Δεν υπάρχει ολιγωρία. Υπήρξαν προβλήματα, αλλά νομίζω ότι θα πάει καλά το θέμα. Το καλό ίσως αργεί να γίνει, αλλά θα βρεθεί εδώ σωστή λύση.

ΠΡΟΕΔΡΕΥΩΝ (Παναγιώτης Σγουρίδης): Ο κ.Κουναλάκης, έχει το λόγο για δύο λεπτά για να αναπτύξει την επίκαιρη ερώτηση.

ΠΕΤΡΟΣ ΚΟΥΝΑΛΑΚΗΣ: Εγώ ήθελα να πώ στον κύριο Υπουργό, κύριε Πρόεδρε, ότι εδώ υπάρχει μια καθυστέρηση τρία χρόνια τώρα. 'Εχουμε 1997 και η καθυστέρηση είναι τρίχρονη, με αποτέλεσμα να έχουν δημιουργηθεί στη Σχολή αυτή τεράστιες εκκρεμότητες, που αφορούν τους φοιτητές, τα διπλώματά τους, τους παλαιότερους που έχουν τελειώσει, το διδακτικό προσωπικό, κλπ. Και πράγματι, σήμερα, οι άνθρωποι αυτοί δε λειτουργούν τη Σχολή τους και κάνουν μια πολύ μεγάλη συγκέντρωση, όλοι, φοιτητές και διδάσκοντες, σε μια μεγάλη αίθουσα στο αμφιθέατρο της Σχολής. Και ρωτάνε, γιατί υπάρχει αυτή η καθυστέρηση.

Τώρα λέτε, ότι αυτή η υπόθεση έχει μετατεθεί στο Υπουργείο Παιδείας. Πριν από ένα μήνα εδώ ψηφίσαμε ένα σωρό ειδικά θέματα και δεν ήλθε καμία τροπολογία που να αφορά τη Σχολή. Πότε τακτοποιήθηκαν, κύριε Υπουργέ, τα ζητήματα αυτά, ανάμεσα στα δύο Υπουργεία; Διότι πριν από ένα μήνα, αντιμετωπίσαμε δεκαέξι θέματα που αφορούσαν το Υπουργείο Παιδείας και δεν ήλθε τίποτα. Τώρα πρέπει να περιμένουμε άλλους δύο μήνες, διότι ο κ.Αρσένης υποσχέθηκε προχθές στη συζήτηση για την Παιδεία, ότι θα φέρει πάλι κάποια εκκρεμή θέματα της Παιδείας να τα αντιμετωπίσουμε, πριν συζητήσουμε τον Ιούνιο τις μεγάλες αλλαγές. Εν των μεταξύ, οι άνθρωποι αυτοί ανησυχούν.

Ειλικρινά πρέπει να απαντήσετε, γιατί υπάρχει και μια καχυποψία ξέρετε, ότι έχει εμπλακεί αυτή η ιστορία σε ενδοΠΑΣΟΚικές διαμάχες. Διότι είναι γνωστό, ότι ο κ.Κρεμαστινός είχε κάνει αυτήν την τροπολογία, είχε δημιουργηθεί ένα θέμα, το οποίο συζητήθηκε και δημοσίως, έχει παγώσει επί τρία ολόκληρα χρόνια αυτή η ιστορία και οι άνθρωποι λένε "θα πέσουμε εμείς θύματα διενέξεων στα πλαίσια του ΠΑ.ΣΟ.Κ. και συγκρούσεων ανάμεσα στον πρώην Υπουργό Υγείας και την νυν ηγεσία του Υπουργείου Υγείας;"

Εγώ, τελειώνοντας, θέλω να σας θέσω τέσσερα ερωτήματα και παρακαλώ να απαντήσετε. Πρώτον, να απαντήσετε πόσο γρήγορα θα προχωρήσει η νομοθετική ρύθμιση, η έκδοση του προεδρικού διατάγματος.

Δεύτερον, αν οι τίτλοι των σπουδαστών της Ε.Σ.Δ.Υ. θα κατοχυρωθούν σαν μεταπτυχιακοί τίτλοι σε αυτήν την τροπολογία που λέτε.

Τρίτον, τι θα γίνει με τους παλαιούς τίτλους σπουδών και τέταρτον αν το Δ.Ε.Π. της Σχολής θα αποκτήσει καθολική ισοτιμία με τα Δ.Ε.Π. των Α.Ε.Ι.

Προβλέπονται αυτά στην τροπολογία; Την έχετε υπόψη σας την τροπολογία αυτή που υποτίθεται ότι έχετε επεξεργαστεί από κοινού με το Υπουργείο Παιδείας και πόσο γρήγορα θα έλθει στη Βουλή, για να τελειώνει αυτή η εκκρεμότητα που διαρκεί τρία ολόκληρα χρόνια.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά για να δευτερολογήσει.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, εκείνο που έχω να διαβεβαιώσω από πλευράς Υπουργείου Υγείας και Πρόνοιας, τον αγαπητό συνάδελφο και το Σώμα, είναι ότι η τροπολογία έχει υπογραφεί από τον Υπουργό Υγείας και σας είπα ότι το συντομότερο δυνατό θα ψηφιστεί στη Βουλή.

Αυτή η τροπολογία κρίθηκε επιβεβλημένη από τις νομικές υπηρεσίες και των δύο Υπουργείων, διότι δεν μπορεί να εκδοθεί το προεδρικό διάταγμα που προβλέπεται από το ν.2194/1994. Αντιλαμβάνομαι την ευαισθησία σας, αντιλαμβάνομαι την αγωνία σας, είναι και δική μας ευαισθησία και αγωνία. Η Σχολή πάντως σήμερα λειτουργεί όπως λειτουργούσε και πριν, άλλωστε αυτό προβλέπεται μέσα στις διατάξεις πώς θα λειτουργεί μέχρι την έκδοση του προεδρικού διάταγματος. Αν θέλετε να σας καταθέσω και το κείμενο της τροπολογίας, δεν είναι απόρρητο, έχει δύο άρθρα και το καταθέτω για να είναι στη διάθεσή σας.

Νομίζω, όμως, ότι όλες οι υπηρεσίες και οι καθηγητές και όλοι οι εργαζόμενοι στη Εθνική Σχολή Δημόσιας Υγείας γνωρίζουν το περιεχόμενο και συμφωνούν. Υπάρχει συμφωνία και των δύο Υπουργείων και δε νομίζω ότι υπάρχει κανένα πρόβλημα.

Πάντως εμείς δηλώνουμε και στο Σώμα ότι η Εθνική Σχολή Δημόσιας Υγείας είναι στις προτεραιότητές μας και στο νομοσχέδιο που προβλέπεται αναβάθμιση των υπηρεσιών Δημόσιας Υγείας με την καθιέρωση του γιατρού Δημόσιας Υγείας, Ε.Σ.Υ., σε αντικατάσταση του νομιάτρου -ξέρετε αυτή τη στιγμή σε ποια κατάσταση βρίσκονται οι υπηρεσίες μας- σε αυτήν την προσπάθεια αναβάθμισης βασικό και πρωτεύοντα ρόλο θα παίξει η Εθνική Σχολή Δημόσιας Υγείας. Δηλαδή όχι μόνο μας ενδιαφέρει η αναβάθμιση της ίδιας της σχολής, αλλά θα είναι και το βασικό εργαλείο μας για την παραπέρα πορεία ανάπτυξης και αναβάθμισης των υπηρεσιών δημόσιας υγείας, κάτι που έχει γραφτεί και έχει δηλωθεί από πολλές πλευρές ότι προβλέπεται και γίνεται με το υπό κατάρτιση νομοσχέδιο.

(Στο σημείο αυτό ο Υφυπουργός Υγείας και Πρόνοιας κ. Εμμανουήλ Σκουλάκης καταθέτει την προαναφερθείσα τροπολογία η οποία βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ο συνάδελφος κ. Παντερμαλής ζητάει ολιγοήμερη άδεια απουσίας στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Εισερχόμεθα στην τελευταία, πέμπτη, επίκαιρη ερώτηση Δευτέρου Κύκλου με αριθμό 784/24.2.1997 του Βουλευτή του Δημοκρατικού Κοινωνικού Κινήματος κυρίου Αναστασίου Ιντζέ προς τους Υπουργούς Εσωτερικών, Δημόσιας Διοίκησης και Αποκέντρωσης, και Μακεδονίας και Θράκης, σχετικά με τις απεργιακές κινητοποιήσεις των εργαζομένων στον Οργανισμό 'Υδρευσης Θεσσαλονίκης, την έλλειψη εργατοτεχνικού προσωπικού κ.λπ.

Η επίκαιρη ερώτηση εν περιλήψει έχει ως εξής:

"Στους εργαζόμενους στον Οργανισμό 'Υδρευσης Θεσσαλονίκης (Ο.Υ.Θ.) επικρατεί ανησυχία, απογοήτευση και αγανάκτηση και επίκεινται πολυήμερες απεργιακές κινητοποιήσεις μετά από εύλογο χρόνο από σήμερα, που θα έχουν άμεσο και σοβαρό αντίκτυπο στη ζωή των κατοίκων και τις λειτουργίες της πόλης. Η Θεσσαλονίκη θα μείνει χωρίς νερό. Θα υπάρξει λειψυδρία.

Το μέγα πρόβλημα που τους απασχολεί είναι η έλλειψη εργατοτεχνικού προσωπικού για την κάλυψη των άμεσων και στοιχειωδών αναγκών του Οργανισμού. Να μία απεργία που μόνο θεσμικό αίτημα έχει και όχι οικονομικό, όπου το θεσμικό αίτημα τίθεται ως κερασάκι στην τούρτα.

Κατόπιν των παραπάνω ερωτώνται οι κύριοι Υπουργοί:

1. Γιατί δεν υπογράφεται το προεδρικό διάταγμα σύμφωνα με το νόμο 2414/1996, το οποίο διάταγμα αφορά τον Οργανισμό 'Υδρευσης Θεσσαλονίκης, που έχει σταλεί από το Νοέμβριο από το Υπουργείο Μακεδονίας-Θράκης στο Υπουργείο Εσωτερικών, Δημόσιας Διοίκησης και Αποκέντρωσης, ώστε να μπορέσουν να γίνουν προσλήψεις εργατοτεχνιτών βάση του νέου οργανογράμματος;

2. Γιατί άλλως μέχρι να υπογραφεί το ανωτέρω διάταγμα δεν πληρώνονται οι οργανικές θέσεις που προβλέπονται από τον ισχύοντα εσωτερικό κανονισμό του Οργανισμού και οι οποίες σήμερα είναι γύρω στις διακόσιες θέσεις εργατοϋπαλληλικού προσωπικού;".

Ο Υφυπουργός κ. Παπαδήμας έχει το λόγο για τρία λεπτά να πρωτολογήσει.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης):Κύριε Πρόεδρε, κυρία και κύριοι συνάδελφοι, κάποτε οι κυβερνήσεις της Χώρας μας ελέγχονταν κοινοβουλευτικά για αλόγιστες προσλήψεις προσωπικού. Στη σημερινή συνεδρίαση, δύο επίκαιρες ερωτήσεις ελέγχουν 

Σελίδα 4450 

την Κυβέρνηση γιατί δεν παίρνει προσωπικό. Αυτό δείχνει κάτι πολύ σημαντικό. Δείχνει το πόσο ο ν.2190 έχει αποδώσει στον τομέα του ορθολογισμού των προσλήψεων στο Δημόσιο και τον ευρύτερο δημόσιο τομέα.

Ο αξιότιμος συνάδελφος κ. Ιντζές, εκφράζει την αγωνία του και την αγωνία των κατοίκων της Θεσσαλονίκης, για το αν θα μπορέσει ο Οργανισμός 'Υδρευσης με το υπάρχον προσωπικό, να ανταποκριθεί στα καθήκοντα ύδρευσης μιας περιοχής ηυξημένης ευθύνης σε σχέση με πριν από δέκα ή δεκαπέντε χρόνια. Και όπως πολύ σωστά αναφέρεται, σε αυτά τα τελευταία δέκα χρόνια αυτή η έκταση, για την οποία έχει αρμοδιότητα ο Ο.Υ.Θ. να υδρεύει, έχει διπλασιασθεί.

Εύλογα, όμως, γεννάται το ερώτημα, πότε ήταν σωστός ο αριθμός του προσωπικού που υπηρετούσε στον Ο.Υ.Θ. Το 1986 που υπηρετούσαν πεντακόσια είκοσι επτά άτομα ή σήμερα που τα υπηρετούντα άτομα μαζί με αυτά που ζητάει ο Ο.Υ.Θ. να προσλάβει ως μόνιμο και εποχιακό προσωπικό, δίνουν περίπου τον ίδιο αριθμό; Φαίνεται, λοιπόν, ότι το 1986, ο Ο.Υ.Θ. είχε πλεονάζον προσωπικό το οποίο δε χρειαζόταν και το οποίο επιβάρυνε τους δημότες Θεσσαλονίκης με τέλη ύδρευσης πάρα πολύ υψηλά.

Θα αναφερθώ τώρα στην ουσία των ερωτήσεων που έχετε υποβάλει. 'Οσον αφορά τον Οργανισμό Εσωτερικής Υπηρεσίας, είμαστε συναρμόδια τρία Υπουργεία. Το υπέγραψε το Υπουργείο Μακεδονίας Θράκης και ήλθε στο Υπουργείο Εσωτερικών, Δημόσιας Διοίκησης και Αποκέντρωσης, το οποίο είναι το καθ' ύλην αρμόδιο Υπουργείο για να κοιτάξει την οργανωτική λειτουργία αυτού του σχήματος, το οποίο ζητάει ο Ο.Υ.Θ. να εγκριθεί με προεδρικό διάταγμα, αλλά και τον αριθμό του προσωπικού. Γι'αυτό χρειαζόντουσαν κάποιες διευκρινίσεις.

Οι διευκρινίσεις όλες αυτές έγιναν από πλευράς υπηρεσίας, βρέθηκε ποια είναι η χρυσή τομή και υπεγράφη από εμάς το προεδρικό διάταγμα, το οποίο βρίσκεται στο Υπουργείο Οικονομικών και πιστεύω ότι πολύ σύντομα, ίσως και μέσα στη βδομάδα, σήμερα ή αύριο, θα υπογραφεί από τον Υπουργό των Οικονομικών και θα πάρει το δρόμο του πλέον για την Προεδρία της Δημοκρατίας.

Στο δεύτερο ερώτημά σας, στο αν δηλαδή, θα εγκριθεί αυτός ο αριθμός προσωπικού, θέλω να σας πω το εξής: Το αίτημα για την κάλυψη εβδομήντα θέσεων τακτικού προσωπικού και σαράντα δύο θέσεων εκτάκτου προσωπικού, ήλθε σε εμάς στις 27 Ιανουαρίου. Στις 30 Ιανουαρίου διαβιβάστηκε από εμάς στη Γενική Γραμματεία του Υπουργικού Συμβουλίου και ζητήσαμε κατά προτεραιότητα να μπει στην πρώτη συνεδρίαση της τριμελούς εξ Υπουργών Επιτροπής η οποία είναι αρμόδια να εγκρίνει αυτόν τον αριθμό των θέσεων. Πιστεύω, ότι μόλις θα συνεδριάσει η τριμελής εξ Υπουργών Επιτροπή, θα υπάρξει έγκριση αυτού του αριθμού και θα ακολουθήσει η πρόσληψη.

ΠΡΟΕΔΡΕΥΩΝ (Παναγιώτης Σγουρίδης):Ευχαριστούμε τον κύριο Υπουργό.

Ο κ. Ιντζές έχει το λόγο για δύο λεπτά για να αναπτύξει την επίκαιρη ερώτησή του.

ΑΝΑΣΤΑΣΙΟΣ ΙΝΤΖΕΣ:Κύριε Πρόεδρε, το εάν το 1986 ή το 1996 υπήρχε πλεονάζον ή ελλειπές προσωπικό, είναι θέμα που πρέπει να το βρουν μεταξύ τους οι Υπουργοί Μακεδονίας Θράκης και Εσωτερικών, Δημόσιας Διοίκησης και Αποκέντρωσης.

Το γεγονός είναι ότι όλη η Δυτική Θεσσαλονίκη, δηλαδή η μισή Θεσσαλονίκη, έχει ενταχθεί στον Οργανισμό 'Υδρευσης Θεσσαλονίκης και συνεπώς το έργο διπλασιάσθηκε.

Και τώρα ακούστε μερικά νούμερα: Το 1981 απασχολούσε ο Ο.Υ.Θ. τετρακόσια τριάντα δύο άτομα και τώρα, το 1996, δηλαδή μετά από δεκαέξι χρόνια και με διπλασιασμό του όγκου παροχής έργου, έχει τετρακόσια είκοσι επτά άτομα. Εγώ μένω ικανοποιημένος, εφόσον με διαβεβαιώνει ο κύριος Υφυπουργός, ότι σε ένα, περίπου, μήνα θα έχει υπογραφεί το προεδρικό διάταγμα όσον αφορά τον εσωτερικό κανονισμό λειτουργίας του Ο.Υ.Θ.

Επίσης μένω ικανοποιημένος με το ότι η πρόσληψη του εποχιακού προσωπικού θα γίνει κατά προτεραιότητα. 'Ομως, κύριε Υπουργέ, ο ν. 2190/1994 δεν είναι πανάκεια.

Υπάρχουν Οργανισμοί, όπως ο Ο.Υ.Θ., όπου οι εποχιακοί, όταν προσλαμβάνονται για οκτώ μήνες ή δέκα, οι έξι μήνες είναι σχεδόν προσαρμογή. Και όταν πλέον γίνουν αποδοτικοί, απολύονται. 

Το θέμα που θίγω σήμερα είναι πράγματι επίκαιρο, κύριε Υφυπουργέ. Γιατί φέτος ειδικά η Θεσσαλονίκη θα έχει αυξημένες ανάγκες νερού, γιατί είναι και πολιτιστική πρωτεύουσα και επομένως θα έχει έναν πληθυσμό, αυξημένο κατά το ήμισι, από περαστικούς. Γι' αυτό και η ερώτηση είναι επίκαιρη. Αλλιώς θα ήταν μία κοινή ερώτηση.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Πιστεύω πάντως,με τις διαβεβαιώσεις που δώσατε, ότι σε ένα-δύο μήνες θα έχει λυθεί το θέμα τουλάχιστον με τους εποχιακούς υπαλλήλους.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΛΑΜΠΡΟΣ ΠΑΠΑΔΗΜΑΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριε Πρόεδρε, κύριοι συνάδελφοι βέβαια το ότι η Θεσσαλονίκη είναι πολιτιστική πρωτεύουσα είναι τιμή για τη Χώρα μας.

Δε φαντάζομαι, όμως, ότι αυτό θα οδηγήσει σε υπερκατανάλωση νερού. Γιατί πιστεύω ότι οι Θεσσαλονικείς την ίδια ποσόσητα, με αυτή που κατανάλωναν πριν, θα καταναλώνουν και για πόση και για καθαριότητα.

Το ότι το προσωπικό, όπως είπατε, από το 1981 μέχρι σήμερα είναι το ίδιο μπορεί να είναι προς τιμή της σημερινής διοίκησης του Ο.Υ.Θ., που μπορεί και τα βγάζει πέρα με το ίδιο προσωπικό, αλλά με διπλάσια ευθύνη.

Ασφαλώς θα μπορούσε κανένας να μιλήσει για ανάγκη χιλίων ή χιλίων πεντακοσίων ατόμων στον Ο.Υ.Θ. Είναι το τι σχεδιάζει ο Ο.Υ.Θ. κάθε φορά, ότι θα αντιμετωπίσει με δική του ευθύνη. Αν θέλει να φτιάξει έργα με αυτεπιστασία για επέκταση δικτύων του, ασφαλως θα χρειαστεί περισσότερο προσωπικό. Η εκτίμηση, όμως, του Ο.Υ.Θ. είναι ότι θα πρέπει το προσωπικό αυτό να έχει την ευθύνη της συντήρησης και της επίβλεψης των δικτύων του και για αυτό μένει περίπου στα ίδια επίπεδα.

Τέλος χαίρομαι πραγματικά που σας ικανοποιούν οι απαντήσεις και στα δύο σκέλη της ερωτήσεως που υποβάλατε. Το ενδιαφέρον της Κυβέρνησης αποδεικνύεται έμπρακτα. Και πιστεύω ότι αυτό το απολύτως απαραίτητο προσωπικό, πάρα πολύ σύντομα θα στελεχώσει τον Ο.Υ.Θ.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι ολοκληρώθηκε η συζήτηση επί των επικαίρων ερωτήσεων.

Σελίδα 4451 

 

ΠΡΟΕΔΡΟΣ (Απόστολος Κακλαμάνης):Κύριοι συνάδελφοι εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζητήσεως επί των άρθρων και του συνόλου του νομοσχεδίου, αρμοδιότητας Υπουργείου οικονομικών, "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".

'Εχουμε τα υπόλοιπα άρθρα από το άρθρο 17 μέχρι τέλους, επίσης υπάρχουν δέκα εμπρόθεσμες τροπολογίες συναδέλφων. Είναι και οι εκπρόθεσμες, αν η Κυβέρνηση συζητήσει κάποιες από αυτές. Και είναι η τροπολογία του Υπουργού, που μεταφέρει επί τα βελτίω το χρόνο καταβολής του επιδόματος στους πολυτέκνους.

Επίσης εχουν διανεμηθεί οι φραστικές ή άλλες βελτιώσεις και τροποποιήσεις των άρθρων από το άρθρο 17 μέχρι τέλους.

Παρακαλώ, κύριε Υπουργέ, να μονογράψετε αυτό το κείμενο για να κατατεθεί στα Πρακτικά.

(Στο σημείο αυτό κατατίθεται στα Πρακτικά από τον κύριο Υπουργό το προαναφερόμενο κείμενο, το οποίο έχει ως εξής:

Αθήνα, 27 φεβρουαρίου 1997

ΘΕΜΑ:Τροποποιήσεις - προσθήκες στο σχέδιο νόμου "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".

Αρθρο 17

-Στην περίπτωση β' της παραγράφου 1 μετά τη λέξη "Ενωσης" διαγράφεται το κόμμα και προστίθεται η φράση:

"και της Κυπριακής Δημοκρατίας,".

-Στο τέλος της περίπτωσης ζ' της ίδιας παραγράφου, τίθεται κόμμα και προστίθεται η φράση:

"καθώς και η προϋπηρεσία τους σε σχολεία της ιδιωτικής εκπαίδευσης".

Αρθρο 18

-Στην περίπτωση α' της παραγράφου 1, στον πέμπτο στίχο μεταξύ των λέξεων "της Γραμματείας" προστίθεται η λέξη "Γενικής" και στον προτελευταίο στίχο μετά τη λέξη "Επιτροπής" τίθεται κόμμα και προστίθεται η φράση:

"για οδηγούς της Γενικής Γραμματείας Δημόσιας Διοίκησης, καθώς και για το προσωπικό των Γραφείων του Διοικητή και των Υποδιοικητών του Ιδρύματος Κοινωνικών Ασφαλίσεων (Ι.Κ.Α.)."

- Στο τέλος της περιπτωσης Β' της παραγράφου 1 τίθεται κόμμα και προστίθενται οι φράσεις:

"του Εθνικού Τυπογραφείου, της Υπηρεσίας Εκτύπωσης Εντύπων και Αξιών του Δημοσίου (Υ.Ε.Ε.Α.Δ.), του Κέντρου Πληροφορικής και των συνεργείων ελέγχων του υπουργείου Οικονομικών, των μονάδων και Υπηρεσιών του Υπουργείου Εθνικής 'Αμυνας, του Υπουργείου Αιγαίου που υπηρετεί στην έδρα αυτού, των Οργανισμών 'Υδρευσης και Αποχέτευσης Θεσσαλονίκης (Ο.Υ.Θ. - Ο.Α.Θ.), του Υπουργείου Μακεδονίας - Θράκης, των Ειδικών Υπηρεσιών Δημοσίων 'Εργων (Ε.Υ.Δ.Ε.), του Ταμείου Εθνικής Οδοποιϊας, τους γεωτεχνικούς υπαλλήλους του Υπουργείου Γεωργίας και των Οργανισμών που εποπτεύονται απο αυτό, το προσωπικό δασοπροστασίας και δασοπυρόσβεσης του ίδιου Υπουργείου, τους Αρχαιολόγους του Υπουργείου Πολιτισμού και Επιστημών και το προσωπικό του ίδιου Υπουργείου που απασχολείται σε εργασίες υπαίθρου, τους εξεταστές ικανότητας οδήγησης του Υπουργείου Μεταφορών και Επικοινωνιών, καθώς και για το προσωπικό του Ι.Κ.Α., του Οργανισμού Εργατικής Κατοικίας (Ο.Ε.Κ.), του Οργανισμού Εργατικής Εστίας (Ο.Ε.Ε.) και του Οργανισμού Απασχόλησης Εργατικού Δυναμικού (Ο.Α.Ε.Δ.), μέχρι τετρακόσιες (400) ώρες συνολικά κατ' έτος για κάθε υπάλληλο."

-Το πρώτο εδάφιο της παραγράφου 2 αναδιατυπώνεται ως εξής:

"2. - Σε όλως εξαιρετικές ή απρόβλεπτες ή έκτακτες περιπτώσεις, επιτρέπεται η απασχόληση προσωπικού υπηρεσιών του Δημοσίου, Ν.Π.Δ.Δ. και Ο.Τ.Α., πέραν του κανονικού ωραρίου ή κατά τις κυριακές και εξαιρέσιμες ημέρες ή κατά τις νυκτερινές ώρες, μέχρι συνολικού αριθμού ωρών κατ' έτος που αντιστοιχεί στο σαράντα τοις εκατό (40%) του υπηρετούντος κατά υπουργείο ή αυτοτελή υπηρεσία προσωπικού με διακόσιες (200) ώρες κατ' ανώτατο όριο για κάθε υπάλληλο. Οι περιορισμοί του ποσοστού και του αριθμού των ωρών αίρονται κατά τη θερινή περίοδο μόνο για το προσωπικό δασοπροστασίας και δασοπυρόσβεσης του Υπουργείου Γεωργίας."

Άρθρο 19

Στο τέλος της παραγράφου 4 προστίθεται εδάφιο που έχει ως εξής:

"Στο Διοικητικό προσωπικό αρμοδιότητας του Υπουργείου Εθνικής Παιδείας και Θρησκευμάτων που συμμετέχει καθ' οιονδήποτε τρόπο στη διεξαγωγή και υποστήριξη των Γενικών (Εισαγωγικών) Εξετάσεων στα Α.Ε.Ι. και Τ.Ε.Ι., καταβάλλεται εφάπαξ αμοιβή, το ύψος της οποίας καθορίζεται με κοινή απόφαση των Υπουργών Οικονομικών και Εθνικής Παιδείας και θρησκευμάτων."

Άρθρο 20

-Το πρώτο εδάφιο αριθμείται ως παράγραφος 1.

-Μετά την περιπτωση β' προστίθεται περιπτωση γ' που έχει ως εξής:

"γ.-Οι πάσης φύσεως αποδοχές που καταβλήθηκαν από οποιαδήποτε πηγή (εντός ή εκτός προϋπολογισμού)."

Προστίθεται παράγραφος 2 που έχει ως εξής:

"2.-Οι λεπτομέρειες για την εφαρμογή του άρθρου αυτού καθορίζονται με κοινή απόφαση των Υπουργών Εσωτερικών Δημόσιας Διοίκησης και Αποκέντρωσης, Εθνικης Οικονομίας και Οικονομικών."

Αρθρο 30

Η υπάρχουσα διάταξη αριθμείται ως παράγραφος 1 και προστίθεται παράγραφος 2 που έχει ως εξής:

"2.-Η διάταξη του δεύτερου εδαφίου της παραγράφου 3 του άρθρου 2 του ν. 2346/1995 (ΦΕΚ 220 Α') έχει εφαρμογή και για τους γεωτεχνικούς υπαλλήλους που μετακινούνται για την εφαρμογή προγραμμάτων και ελέγχων του υπουργείου Γεωργίας."

Αρθρο 31

Στην περίπτωση ε' η φράση "η παράγραφος 2" αντικαθίσταται με τη φράση:

"οι παράγραφοι 2 και 5".

ΠΡΟΕΔΡΟΣ (Απόστολος Κακλαμάνης): Θα επρότεινα να πάμε μέχρι τις 14.30'...

ΚΥΡΙΑΚΟΣ ΣΠΥΡΙΟΥΝΗΣ: Μέχρι τις 14.00' για να μπορέσουμε να φύγουμε.

ΠΡΟΕΔΡΟΣ (Απόστολος Κακλαμάνης): Πρέπει, όμως, να δώσουμε εν συνεχεία χρόνο και για τις τροπολογίες των συναδέλφων. Θέλετε να πάμε μέχρι τις 14.00' και να δοθεί και μία ώρα για τις τροπολογίες των συναδέλφων, να πάμε μέχρι τις 14.30' τη συζήτηση επί των άρθρων και να δοθεί μισή ώρα για τις τροπολογίες των συναδέλφων;

ΙΩΑΝΝΗΣ ΧΑΡΑΛΑΜΠΟΥΣ: Μήπως μπορούμε να τα κάνουμε όλα μαζί;

ΠΡΟΕΔΡΟΣ (Απόστολος Κακλαμάνης): 'Οχι, δε γίνεται, κύριε συνάδελφε.

ΑΔΑΜ ΡΕΓΚΟΥΖΑΣ: Μέχρι τις 14.00' εκτιμώ ότι ο χρόνος επαρκεί. Αν όμως χρειαστεί και ένα τέταρτο ακόμη να μην είμαστε άκαμπτοι.

ΠΡΟΕΔΡΟΣ (Απόστολος Κακλαμάνης): Ωραία. Να πάμε μέχρι τις 14.30' κατ'ανώτατο όριο, τη συζήτηση επί των άρθρων, μία ενότητα βεβαίως και μισή ώρα για τις τροπολογίες. Αν τελειώσει πριν από τις 14.30' η συζήτηση επί των άρθρων, θα πάμε μέχρι τις 15.00' για τη συζήτηση των τροπολογιών.

ΛΕΥTΕΡΗΣ ΠΑΠΑΓΕΩΡΓΟΠΟΥΛΟΣ: Πιστεύουμε οτι δε θα υπάρξει καμία άλλη τροπολογία.

ΠΡΟΕΔΡΟΣ (Απόστολος Κακλαμάνης): 'Οχι. Δεν υπάρχει άλλη τροπολογία.

Συμφωνείτε, κύριοι συνάδελφοι, επί της προτάσεως μου;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Συνεπώς η πρότασή μου έγινε δεκτή ομοφώνως.

Σελίδα 4452 

 

ΑΔΑΜ ΡΕΓΚΟΥΖΑΣ: Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Ορίστε, κύριε Ρεγκούζα, έχετε το λόγο.

ΑΔΑΜ ΡΕΓΚΟΥΖΑΣ: Κύριε Πρόεδρε, σχετικά με τη χθεσινή συζήτηση θα ήθελα μία διευκρίνηση από τον κύριο Υπουργό, πως ακριβώς έγινε η διατύπωση του άρθρου 10, που έχει σχέση με την πάγια αντιμισθία των δικαστικών υπαλλήλων.

ΠΡΟΕΔΡΟΣ (Απόστολος Κακλαμάνης): Ποια παράγραφος;

ΑΔΑΜ ΡΕΓΚΟΥΖΑΣ: Για τους δικαστικούς υπαλλήλους, κύριε Πρόεδρε. Να δώσει μια διευκρίνηση, γιατί δημιουργήθηκαν κάποιες απορίες.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ, έχετε το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Κύριε Πρόεδρε, το θέμα έχει ως εξής. 'Ολα τα επιδόματα, τα οποία περιλαμβάνει το άρθρο 10...

ΠΡΟΕΔΡΟΣ (Απόστολος Κακλαμάνης): Εάν θέλετε, κύριε Υπουργέ, διαβάστε το.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Απλώς, μία δήλωση έκανα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Δηλαδή, δεν αλλάζει η διατύπωση;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Η διατύπωση δεν αλλάζει.

Κατά την ομιλία μου επεσήμανα, ότι όταν ελέγχονται οι συνθήκες, υπό τις οποίες παρέχεται η εργασία, έτσι ώστε μετά να καταβάλλεται η αντιμισθία ή το επίδομα, είναι προφανές ότι θα παίξει καθοριστικό ρόλο το αν η αντιμισθία αυτή είναι πάγια. Εάν η αντιμισθία είναι πάγια, είναι αυτονόητος και ο έλεγχος και οι όροι καταβολής της.

Κατά συνέπεια, δε νομίζω ότι δημιουργείται κανένα πρόβλημα με τη διατύπωση, η οποία έχει γίνει.

'Εκανα αυτή τη διευκρινιστική δήλωση, έτσι ώστε να μη δημιουργηθεί κανένα απολύτως πρόβλημα στη λειτουργία των δικαστηρίων.

ΠΡΟΕΔΡΟΣ (Απόστολος Κακλαμάνης): Καλώς.

Κύριε Υπουργέ, καλό είναι όταν θα κάνετε τις εγκυκλίους για την εφαρμογή του νόμου, να περιλάβετε αυτή τη σκέψη στη σχετική με το άρθρο 10 αναφορά, που θα κάνετε.

Ο κ. Τσετινές Εισηγητής της Πλειοψηφίας, έχει το λόγο.

Κύριοι συνάδελφοι, αν συμφωνείτε, να δοθεί ένα δεκάλεπτο στους Εισηγητές και στους Ειδικούς Αγορητές.

Ελπίζω σήμερα οι Κοινοβουλευτικοί Εκπρόσωποι να αφήσουν κάποια ανάσα για τους Βουλευτές, γιατί το πολύ στρεσάρισμα και ο κίνδυνος ασφυξίας, καμιά φορά, οδηγεί σε εκρήξεις που δεν ελέγχονται.

Ορίστε, κύριε Τσετινέ.

ΔΗΜΗΤΡΙΟΣ ΤΣΕΤΙΝΕΣ: Κύριε Πρόεδρε, κυρίες και κύριοι συνάδελφοι, στο άρθρο 17 του υπό συζήτηση νομοσχεδίου, ορίζονται οι υπηρεσίες και οι προϋπηρεσίες των υπαλλήλων που συνυπολογίζονται, τόσο για την κατάταξη και εξέλιξη στα μισθολογικά κλιμάκια, όσο και για την καταβολή του επιδόματος, του σχετικού με το χρόνο υπηρεσίας, που έχουν. Επίσης, αναφέρονται και οι υπηρεσίες, που δεν υπολογίζονται για τη μισθολογική τους εξέλιξη.

Δε θα αναφερθώ αναλυτικά στο τι ακριβώς περιέχει, για να μπορέσω να αναφερθώ σε όλα τα άρθρα.

Το άρθρο 18 αφορά την υπερωριακή εργασία. Με το άρθρο αυτό αντιμετωπίζεται το θέμα της υπερωριακής απασχόλησης του προσωπικού του Δημοσίου, των Νομικών Προσώπων Δημοσίου Δικαίου και Ο.Τ.Α. και θεσπίζονται αυστηροί περιορισμοί, που αφορούν τον αριθμό των υπαλλήλων, αλλά και των ωρών που θα εργάζονται αυτοί επιπλέον, σε εξαιρετικές όμως περιπτώσεις.

Επίσης, καθορίζεται η ωριαία αμοιβή των υπαλλήλων, που απασχολούνται, σύμφωνα με τις διατάξεις του άρθρου αυτού, παράγραφος α' και β', καθώς και πώς ορίζεται το ωρομίσθιο της υπερωριακής εργασίας.

Στους περιορισμούς των διατάξεων του άρθρου αυτού δεν εμπίπτει το εκπαιδευτικό προσωπικό της πρωτοβάθμιας και δευτεροβάθμιας εκπαίδευσης.

Το άρθρο 19 αφορά τις αποζημιώσεις των συμβουλίων επιτροπών.

Το άρθρο αυτό θέτει νέα βάση στην αντιμετώπιση των υπαλλήλων, που είναι μέλη επιτροπών, συμμετέχουν σε συμβούλια, σε επιτροπές, με θέσπιση αυστηρών περιορισμών, ώστε να περισταλούν στο ελάχιστο οι δαπάνες. Ειδικότερα, απαγορεύονται οι αμοιβές και οι αποζημιώσεις από συλλογικά όργανα, όταν αυτά συνεδριάζουν μέσα στο κανονικό ωράριο εργασίας των Υπηρεσιών. Σε περίπτωση καθορισμού αμοιβής των συλλογικών αυτών οργάνων κατά συνεδρίαση, το ύψος αυτό ορίζεται σε οκτώμισι χιλιάδες δραχμές για κάθε συνεδρίαση, αντί για πέντε χιλιάδες δραχμές που ίσχυε μέχρι σήμερα. Και ο αριθμός των συνεδριάσεων δεν πρέπει να υπερβαίνει τις πενήντα κατ' έτος, αντί για εκατόν είκοσι που είναι σήμερα.

Με την παράγραφο 5 αυτού του άρθρου, ορίζεται ανώτατο όριο στο ύψος των αμοιβών από συμμετοχή σε συλλογικά όργανα, που είναι το 50% των συνολικών μηνιαίων αποδοχών των υπαλλήλων, όπως αυτές προκύπτουν από τη μισθοδοτική κατάσταση του συγκεκριμένου μήνα.

Εισερχόμαστε στο άρθρο 20: Κοινοβουλευτικός έλεγχος πρόσθετων αμοιβών. Θεσπίζεται για πρώτη φορά κοινοβουλευτικός έλεγχος των πρόσθετων αμοιβών των υπαλλήλων είτε από αμοιβές συλλογικών οργάνων είτε από υπερωρίες. Η θεσμοθέτηση αυτή, αποσκοπεί στο διαφανή έλεγχο της διαχείρισης του δημοσίου χρήματος, διότι τα τελευταία χρόνια κυριαρχεί η αντίληψη της σπατάλης στις δαπάνες αυτές σε συνάρτηση με τα στενά δημοσιονομικά πλαίσια που κινείται ο κρατικός Προϋπολογισμός.

Το άρθρο 21, αναφέρεται στον τρόπο κατάταξης στα νέα μισθολογικά κλιμάκια του προσωπικού περιορισμένης διαβάθμισης και μισθολογικής εξέλιξης. 'Ετσι, με το νέο μισθολόγιο και οι υπάλληλοι αυτοί εξελίσσονται στον ίδιο αριθμό μισθολογικών κλιμακίων που προβλέπεται με το μέχρι σήμερα ισχύον μισθολόγιο, αλλά τους δίνεται και η δυνατότητα περαιτέρω εξέλιξης με έκδοση προεδρικού διατάγματος που έχει αναδρομική ισχύ από 1/1/1997.

Το άρθρο 22, αναφέρεται στην κατάταξη υπαλλήλων στα μισθολογικά κλιμάκια. Προβλέπει τον τρόπο κατάταξης των υπαλλήλων που υπηρετούν κατά την 1/1/1997 στα νέα μισθολογικά κλιμάκια ανάλογα με την κατηγορία που ανήκουν, το συνολικό χρόνο υπηρεσίας, καθώς και τα τυπικά τους προσόντα που απαιτήθηκαν για το διορισμό στη θέση που κατέχουν.

Αναφέρεται, επίσης, και στον τρόπο αμοιβής των σχολικών συμβούλων.

Το άρθρο 23, αναφέρεται στον τρόπο περιορισμού διαφορών. Με τις διατάξεις αυτού του άρθρου, ορίζεται ο τρόπος προσδιορισμού των διαφορών των υπαλλήλων από την κατάταξή τους στα νέα μισθολογικά κλιμάκια του προτεινόμενου σχεδίου νόμου. Οποιαδήποτε επιπλέον διαφορά μεταξύ των καταβαλλομένων σήμερα μηνιαίων και τριμηνιαίων παροχών, με τις αποδοχές του προτεινόμενου νέου μισθολογίου, θα καταβάλλεται μέχρι και της επερχόμενης εξισορρόπησης των αποδοχών, καταλήγοντας έτσι σ'ένα ενιαίο μισθολόγιο ανά κατηγορία υπαλλήλων, ανεξάρτητα από την υπηρεσία ή το Υπουργείο που υπηρετούν, σε ένα ενιαίο μισθολόγιο που είναι και στόχος της Κυβέρνησης, αλλά και αίτημα του δημοσιοϋπαλληλικού Κώδικα.

'Αρθρο 24: Επέκταση διατάξεων. Με το παρόν άρθρο, δίνεται η δυνατότητα επέκτασης εφαρμογής του νέου μισθολογίου και σε προσωπικό του Δημοσίου, Νομικών Προσώπων Δημοσίου Δικαίου ή Ο.Τ.Α., που σήμερα δεν υπάγονται στο παρόν νέο μισθολόγιο. 'Ομως, έχει τη βαθμολογική ή μισθολογική αντιστοιχία με τους ήδη εντεταγμένους Μόνιμους υπαλλήλους Δημοσίου ή Νομικών Προσώπων Δημοσίου Δικαίου ή ΟΤΑ αντίστοιχων υπηρεσιών, καθώς και σε διαβαθμισμένους κληρικούς και δικηγόρους με σχέση έμμεσης εντολής. Η εφαρμογή μπορεί να γίνει με έκδοση κοινών υπουργικών αποφάσεων μέσα σ' ένα εξάμηνο από τη δημοσίευση του παρόντος νόμου και με αναδρομική ισχύ από 1/1/1997.

Σελίδα 4453 

 

'Αρθρο 25: Αντιστοιχία όρων-προσαρμογή διατάξεων. Στο άρθρο αυτό, ορίζεται η αντιστοιχία των μισθολογικών κλιμακίων του προτεινόμενου νέου μισθολογίου προς τα καταργούμενα των ν. 1505/1984 και ν. 1810/1978. Επίσης, παρέχεται η εξουσιοδότηση στους αρμόδιους Υπουργούς για τη ρύθμιση των λεπτομερειών που θα ανακύψουν από την εφαρμογή τους.

'Αρθρο 26: Εποπτεία ειδικών λογαριασμών. Με το άρθρο αυτό, καταργείται η σύσταση ειδικών λογαριασμών εκτός κρατικού Προϋπολογισμού για χορήγηση σε υπαλλήλους ή ταμεία ειδικών παροχών, καθώς και η παύση οποιασδήποτε καταβολής επιδομάτων ή αποζημιώσεων μέσω των ειδικών λογαριασμών. 'Ετσι εξασφαλίζουμε την ορθή διαχείριση, αλλά και τη διαφάνεια αυτών των ειδικών λογαριασμών.

'Αρθρο 27: Τροποποίηση του μισθολογίου. Με το άρθρο αυτό, διασφαλίζουμε την ενιαία αντιμετώπιση όλων των υπαλλήλων στο νέο μισθολόγιο, αποφεύγοντας παράλληλα την ευκαιριακή χορήγηση παροχών με υπουργικές αποφάσεις.

Δηλαδή ορίζεται ότι για οποιαδήποτε νέα χορήγηση ή αποζημίωση σε προσωπικό του δημοσίου τομέα αυτό θα γίνεται μόνο με τροποποίηση των διατάξεων του προτεινομένου σχεδίου νόμου. Επίσης προβλέπει και τη δυνατότητα συλλογικών διαπραγματεύσεων και συμβάσεων στο Δημόσιο. Θεσπίζεται η υποχρέωση εφαρμογής του νέου μισθολογίου για όλους τους πολιτικούς υπαλλήλους του Δημοσίου, Νομικά Πρόσωπα Δημοσίου Δικαίου ή Ο.Τ.Α. ανεξάρτητα αν μέχρι σήμερα ορισμένες κατηγορίες είχαν διαφορετικό μισθολογικό καθεστώς από αυτό του ν. 1505/1984.

Στο άρθρο 28 έλεγχος μισθοδοσίας. Με τις διατάξεις του άρθρου αυτού θεσπίζεται ο έλεγχος των ακαθαρίστων αποδοχών προκειμένου να προλαμβάνονται ή να αποφεύγονται λάθη που έχουν ως συνέπεια τον καταλογισμό των υπαλλήλων-εκκαθαριστών με ποσά που πολλές φορές αδυνατούν να επιστρέψουν. Εκτός βέβαια του ελέγχου για αποφυγή λαθών εξασφαλίζουμε και τη διαφάνεια στις δημόσιες δαπάνες.

Στη συνέχεια έχουμε το άρθρο 29, το οποίο διασφαλίζει τις καταβαλλόμενες αποδοχές στις 31.12.1996 στην περίπτωση που οι υπάλληλοι με το νέο μισθολόγιο έχουν αποδοχές μικρότερες των καταβαλλομένων. Σε αυτές τις περιπτώσεις ο υπάλληλος θα διατηρεί τη διαφορά αυτή μέχρι την κάλυψή της από οποιαδήποτε αύξηση των νέων αποδοχών του.

Στο άρθρο 30 έχουμε τις δαπάνες κίνησης μελών Επιμελητηρίων. Το άρθρο αυτό καθορίζει τα οδοιπορικά έξοδα και την ημερήσια αποζημίωση των μελών του Διοικητικού Συμβουλίου ή της Διοικούσας Επιτροπής των Επιμελητηρίων καθώς και των μελών των Επιμελητηρίων στο ευρωπαϊκό σκηνικό για την οικονομική ανάπτυξη της Χώρας.

Στο άρθρο 31 έχουμε την κατάργηση διατάξεων. Με αυτό το άρθρο καταργούνται μισθολογικές διατάξεις της ισχύουσας νομοθεσίας που δεν ανταποκρίνονται στο περιεχόμενο του προτεινομένου σχεδίου νόμου.

Τέλος έχουμε το ακροτελεύτιο άρθρο 32, το οποίο ορίζει ότι η εφαρμογή αυτού του νόμου θα αρχίσει από 1.1.1997. 

ΠΡΟΕΔΡΕΥΩΝ(Παναγιώτης Σγουρίδης): Ο κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κυρίες και κύριοι συνάδελφοι, ελπίζω στη σημερινή συζήτηση να μη συναντήσουμε την μέχρι τώρα ακαμψία της Κυβέρνησης στο νομοσχέδιο. Γιατί πραγματικά περάσαμε τα δύσκολα άρθρα που περιείχε το νομοσχέδιο, χωρίς δυστυχώς να καταφέρουμε πολλά πράγματα για τους εργαζόμενους και χωρίς να ικανοποιήσουμε το όραμά τους. Αλλά και σήμερα υπάρχουν κάποια πράγματα στα οποία παρακαλώ τον κύριο Υφυπουργό να μας ακούσει με προσοχή.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Πάντοτε.

ΑΔΑΜ ΡΕΓΚΟΥΖΑΣ: Σας ευχαριστώ.

Στο άρθρο 17, που προβλέπει για τις προϋπηρεσίες και τις εντάξεις, κύριε Υπουργέ, δεν έχετε καμιά πρόβλεψη για την προϋπηρεσία του ιδιωτικού τομέα. Σας είπα και στην Επιτροπή γι' αυτό το θέμα και το επαναλαμβάνω και τώρα. Είναι ένα πάγιο αίτημα των δημοσίων υπαλλήλων. Σας δόθηκε η ευκαιρία εδώ να κάνετε κάποια ρύθμιση, αλλά δεν κάνατε τίποτα. Ωστόσο ρυθμίζετε με μια πρόσθετη τροποποίηση την προϋπηρεσία στα ιδιωτικά σχολεία για τους εκπαιδευτικούς. 

Ταυτόχρονα, όπως είπα και στην Επιτροπή, χωρίς να έχω καμιά διάθεση ιδεολογικής αντιπαράθεσης σας ρωτώ, πικρόχολα θα έλεγα, γιατί αναγνωρίζετε προϋπηρεσία στις πρώην σοσιαλιστικές χώρες -ασφαλώς καλά κάνετε- και δεν αναγνωρίζετε τις προϋπηρεσίες σε επίσημους ασφαλιστικούς φορείς όπως είναι το Ι.Κ.Α. στην ελληνική επικράτεια. Αυτό είναι απορίας άξιον.

Επίσης θα ήθελα να σας παρακαλέσω στην παράγραφο 1 του εδαφίου στ' να προστεθεί μετά τη λέξη "εθελοντού" -πρόκειται για τους στρατιώτες- η φράση "εθελοντού νέου προστρατιωτικής ηλικίας ΕΜΠ" και μετά τη λέξη "εθελοντής" η φράση "και εθελοντής ΕΜΠ". 

Στο άρθρο 18, που μιλάει για την υπερωριακή απασχόληση, μας είπατε χθες στην προσπάθειά σας να αντικρούσετε τα επιχειρήματα που σας λέγαμε, για την αναγκαιότητα θέσπισης για καταβολή επιδόματος στους δασικούς υπαλλήλους και στους γεωτεχνικούς, στο τέλος της συζήτησης, ότι μας επιφυλάσσετε κάποια έκπληξη γι' αυτό το άρθρο.

Από ό,τι είδα, ουσιαστικά δεν κάνετε καμία ρύθμιση, απλά και μόνο τους δίνετε υπερωρίες, τις οποίες βέβαια θα τους καλέσετε να τις πραγματοποιήσουν με τις ρυθμίσεις που κάνετε πάρα κάτω με τις προσαυξήσεις, με τα ωρομίσθια τα χαμηλά και όλα αυτά, για να ασχοληθούν υπερωριακά για την αντιμετώπιση εκτάκτων αναγκών, όπως είναι οι πυρκαγιές.

Πολύ φοβάμαι, με αυτήν τη ρύθμιση που κάνετε, που έχει αναστατώσει πραγματικά τους δασικούς υπαλλήλους, ότι θα βρεθείτε προ εκπλήξεων σε λίγο που θα αρχίσει η καλοκαιρινή περίοδος και θα είναι επαπειλούμενες καθημερινά οι πυρκαγιές και θα βρεθείτε στην αδυναμία να λειτουργήσει κάποιος μηχανισμός για την καταστολή τους, για την πυρόσβεσή τους. Η λύση, λοιπόν, των υπερωριών δεν είναι λύση.

Επίσης, θα ήθελα στην παράγραφο 1α., να προστεθούν και οι συνεργάτες των Βουλευτών, γιατί πραγματικά πιστεύω ότι όλοι οι συνάδελφοι έχουν το ίδιο πρόβλημα που έχω κι εγώ. Δε βρίσκουμε συνεργάτες να αποσπάσουμε στα γραφεία μας, ανάλογους με τα προσόντα και τις δυνατότητες που θέλουμε, ακριβώς γιατί δεν υπάρχει κανένα κίνητρο να έλθουν αυτοί οι άνθρωποι και να εργάζονται μέρα και νύχτα -θα έλεγα- πρωί και απόγευμα, σε ώρες όχι συνεχούς και συγκεκριμένου ωραρίου, με αποτέλεσμα να υπάρχει πρόβλημα.

Θα παρακαλέσω, λοιπόν, αφού δεν έχει γίνει καμία άλλη πρόβλεψη μέσα στο νομοσχέδιο, να δοθεί η δυνατότητα υπερωριακής απασχόλησης των συνεργατών των Βουλευτών και των αστυνομικών ασφαλώς. Συνεργάτες είναι και οι αστυνομικοί. Είχε γίνει και κάποια συζήτηση για τους αστυνομικούς παλαιότερα και είχαμε πάρει και μία υπόσχεση ότι θα μελετηθεί το θέμα από τον Υπουργό Δημόσιας Τάξης, αλλά ακόμα δεν έχουμε καμία εξήγηση.

Eπίσης, το ωρομίσθιο που προβλέπεται, το 15%, είναι πέρα και έξω από κάθε λογική, γιατί δεν ισχύουν τα ίδια προσόντα προσαυξήσεων στην υπερωριακή απασχόληση στον ιδιωτικό τομέα. Δηλαδή, επιβεβαιώνεται ότι το κράτος είναι κακός εργοδότης για μια ακόμα φορά για αυτήν τη ρύθμιση; Γιατί ξεχωρίζουμε τον ιδιωτικό τομέα, τον ιδιώτη εργοδότη από τον ιδιώτη κράτος;

Οι περιορισμοί που μπαίνουν τώρα στις υπερωρίες, στην παράγραφο 2, πρώτον δημιουργούν μεγάλα προβλήματα, μπαίνει ο περιορισμός του 40% του προσωπικού, ότι πρέπει να εντάσσεται στη διαδικασία αυτή των υπερωριών. Επίσης, μπαίνει ο περιορισμός των τριακοσίων ωρών και πολύ φοβάμαι σε υπηρεσίες που είναι εικοσιτετράωρης λειτουργίας ή και πέραν του οχταώρου, θα δημιουργηθούν τεράστια προβλήματα πρώτον για τη λειτουργία τους, αλλά και δεύτερον, γιατί δε θα καλύπτονται όλοι οι εργαζόμενοι σε όλους τους τομείς. Το ίδιο βέβαια, γίνεται και για τα νυχτερινά, οι προσαυξήσεις σε αυτά που είπα για το ωρομίσθιο.

Επίσης, στο ίδιο άρθρο, δε γίνεται καμία πρόβλεψη για τους νυχτοφύλακες του Υπουργείου Πολιτισμού, που ασχολούνται, όπως γνωρίζετε, με απογευματινή και νυχτερινή εργασία. Δεν 

Σελίδα 4454 

κάνετε πρόβλεψη και θα βρεθείτε στην αναγκαιότητα να μας φέρνετε σε λίγο τροπολογίες, γιατί εκεί δεν είναι δυνατόν να σταματήσει η απογευματινή και η νυχτερινή εργασία.

Στο άρθρο 21, εδώ αν θέλετε από την Επιτροπή φωνάζω και θα το πω και πάλι, κύριε Υφυπουργέ, δεν μπορώ να κατανοήσω τη μεροληπτική κακότητα και τη ρατσιστική διάθεση, θα έλεγε κανένας -εκτός αν μας δώσετε μια εξήγηση, πάντως με τις διορθώσεις που μας δώσατε δεν κάνατε τίποτα- για ανθρώπους περιορισμένης διαβάθμισης. Και μιλάω για τους κοινοτικούς γραμματείς, κοινοτικούς υπαλλήλους και για το σύνολο της αγροφυλακής.

Σας είπα και τότε, σας επαναλαμβάνω και τώρα: Αναγνωρίζετε -δηλώστε το εν τέλει- ότι υπάρχουν υπάλληλοι α' και β' κατηγορίας και αυτούς όλους τους ανθρώπους τους εντάσσετε στη β' κατηγορία; Γιατί οι άνθρωποι αυτοί εξελίσσονται σε τέσσερα κλιμάκια και όχι σε δεκαοκτώ που εξελίσσονται όλοι οι άλλοι υπάλληλοι ανάλογα με τα προσόντα τους; Θα μου απαντήσετε ενδεχόμενα, μα η ρύθμιση αυτή έρχεται από το παρελθόν. Η ανταπάντηση: Στο παρελθόν υπήρχαν άλλες συνθήκες, αλλά και αν ακόμη υπάρχουν παρόμοιες συνθήκες που δεν υπάρχουν σήμερα, δεν μπορεί να συντηρείται ένα λάθος που έγινε των προηγούμενων κυβερνήσεων και να καλούμαστε εμείς εδώ στη Βουλή να δώσουμε άλλοθι σε αυτήν την απαράδεκτη στάση, απέναντι σε αυτό το θέμα της Κυβέρνησης.

Θα ήθελα να σας παρακαλέσω, λοιπόν, να καταργήσετε αυτήν τη διάταξη για να ενταχθούν όλοι αυτοί οι υπάλληλοι στην κατηγορία του άρθρου 3 ακριβώς που προβλέπεται για όλους τους υπαλλήλους ανάλογα με τα προσόντα τους.

Στο άρθρο 22 ήθελα να σας πω πάλι ένα επίσης δικαιολογημένο αίτημα, κύριε Υπουργέ. Δεν ξέρω αν το γνωρίζετε. Με νόμο του παρελθόντος με το νομοθετικό διάταγμα 3885/56 παράγραφος 2 άρθρο 7 ΦΕΚ 184/31.10.1958 είχε δημιουργηθεί μισθολόγιο εφημέριων δασκάλων παραμεθορίων περιοχών. Υπάρχουν δυστυχώς μέχρι σήμερα περίπου εκατό τέτοιοι εφημέριοι που ασχολούνται με διπλά καθήκοντα. Δηλαδή, κάνουν μάθημα στο σχολείο όλη την εβδομάδα και την Κυριακή ιερουργούν στις ενορίες τους. Αυτή η επιβάρυνση και αυτά τα χρήματα που παίρνουν επιπλέον αυτοί οι άνθρωποι ήταν περίπου πενήντα πέντε χιλιάδες δραχμές το μήνα γι' αυτήν την πρόσθετη εργασία. Αλλά υπήρχε πρόβλεψη, γιατί έπαιρναν το βασικό μισθό του κλιμακίου συν το χρονοεπίδομα. Ασφαλώς, τώρα με τη νέα δημιουργία των κλιμακίων και επειδή ανεβαίνουν τα κλιμάκια, ενδεχόμενα ο ίδιος τρόπος υπολογισμού να δημιουργήσει πρόσθετες επιβαρύνσεις. Πάντως, όμως, δεν δικαιούμαστε ασφαλώς -και πιστεύω ότι θα το συμμερίζεστε- να μειώσουμε τις αποδοχές αυτών των ανθρώπων γιατί μοιραία θα δημιουργηθεί το πρόβλημα να τους καλέσουμε να εγκαταλείψουν τη μία θέση, με αποτέλεσμα να μείνουν πολλά χωριά χωρίς εφημέριους.

Καταθέτω αυτήν την πρόχειρη εκκαθάριση που αφορά το Νοέμβριο του 1996 για την ανάγκη των Πρακτικών. Είναι δίκαιο το αίτημα και πιστεύω, ότι θα έχετε και εσείς την ευαισθησία ακριβώς για να διορθωθεί.

(Στο σημείο αυτό, ο Βουλευτής κ. Αθ. Ρεγκούζας καταθέτει στα Πρακτικά το προαναφερθέν έγγραφο, το οποίο έχει ως εξής:

ΕΝΗΜΕΡΩΤΙΚΟ ΣΗΜΕΙΩΜΑ

Μισθοδοσία Μηνός Νοεμβρίου 1996

Προς τον Αιδεσ. ιερέα Μαυρίδη Ελευθέριο

Μισθολογικό κλιμάκιο 2ο

Βασικός Μισθός 51.000

Χρονοεπίδομα 28.560

Ποσοστό Χρονοεπιδόματος 5,6%

Επίδομα Γάμου

Επίδομα Τέκνων

Επίδομα Εξομαλύνσεως

Σύνολον Βάσεως

Α.Τ.Α.

Ειδική Αποζημίωση

Σύνολον Αποδοχών και Ειδ. Αποζημ. 79.560

ΚΡΑΤΗΣΕΙΣ

Υπέρ Δημοσίου για σύνταξη 5%

" " " " 6,67% 5.307

" " Υγειον.Περιθ. 2,55%

" " Νεοδιορ. 1/12

Δάνεια

Σύνολον Κρατήσεων υπέρ Δημοσίου 5.307

Κρατήσεις υπέρ ΤΑΠΟΕΚΕ Περ. Εκκλ. 0,5% 398

" " " 1/20

" " " 4% 3.181

Σύνολο Κρατήσεων υπέρ ΤΑΠΟΕΚΕ 3.579

Υπέρ ΤΑΥΥΠ 3.978

Διαφορά Προσαυξήσεως υπέρ ΤΑΥΥΠ.

Ταχυδρομικό Ταμιευτήριον Δάνεια 10.292

Ταμείον Παρακαταθηκών και Δάνεια

Φόρος εισοδήματος

Γενικόν Σύνολο κρατήσεων 23.156

Καθαρόν Πληρωτέον εις τον Δικαιούχον 56.404

-1.000

55.404

ΕΚ ΤΟΥ ΓΡΑΦΕΙΟΥ ΤΗΣ

ΙΕΡΑΣ ΜΗΤΡΟΠΟΛΕΩΣ ΠΕΡΙΣΣΟΥ

Ο ΣΥΝΤΑΞΑΣ").

ΑΔΑΜ ΡΕΓΚΟΥΖΑΣ: Για τους σχολικούς συμβούλους. Διαμαρτύρονται οι σχολικοί σύμβουλοι, ότι τους υποβαθμίζετε και στην ένταξή τους και στις αμοιβές τους. Δείτε το, δεν είναι κάτι το τραγικό.

(Στο σημείο αυτό, ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Θα ήθελα, κύριε Πρόεδρε να μου δώσετε μια μικρή ανοχή του χρόνου, γιατί νομίζω τουλάχιστον από την πλευρά της δικής μας Παράταξης, λεπτομερειακές τοποθετήσεις δε θα γίνουν.

Στο άρθρο 23 ο τρόπος προσδιορισμού των διαφορών σε σχέση με το σύνολο των αποδοχών. Εδώ πρέπει να επισημάνω, κύριε Υπουργέ, πάλι ότι γίνεται η παραπλάνηση, συνυπολογίζονται οι αποδοχές για να δημιουργηθούν οι συγκρίσεις, αλλά όταν πάμε στα βαθμολογικά κλιμάκια, στις συντάξιμες αποδοχές, τα πράγματα αλλάζουν εκεί και ακριβώς είναι το σημείο της παραπλάνησης.

Στο άρθρο 24 παραμένει ασαφής η εφαρμογή του νομοσχεδίου για τους επί συμβάσει ιδιωτικού δικαίου και αορίστου χρόνου υπαλλήλους που υπηρετούν στο Δημόσιο. Εκεί πρέπει να κάνετε κάποια διεκρίνιση.

Στο άρθρο 27 "τροποποίηση μισθολογίου", λέτε ότι θα εφαρμοστούν οι συλλογικές διαπραγματεύσεις στο Δημόσιο. 'Ετσι μας είπατε. Σας προκάλεσα από την επιτροπή, να μας πείτε πότε θα εφαρμοστεί η 151 και η 154 Διεθνής Σύμβαση Εργασίας στο Δημόσιο και να δεσμευθείτε. Δε δεσμευθήκατε. Ωστόσο κάνετε μια πρόβλεψη εδώ σε αυτό το άρθρο και λέτε "θα εφαρμοστούν". Αλλά μέχρι να εφαρμοστούν, για να γίνει οποιαδήποτε μεταβολή και πρόσθετες αμοιβές στους δημοσίους υπαλλήλους, πρέπει να γίνει τροποποίηση του παρόντος νόμου. Γιατί δημιουργείτε αυτήν την αναγκαιότητα; Εάν πράγματι είναι η Κυβέρνηση έτοιμη σε τρεις, τέσσερις μήνες που λήγει η προθεσμία που πρέπει να ετοιμάσει το νομικό πλαίσιο λειτουργίας του θεσμού των συλλογικών διαπραγματεύσεων, δε χρειάζεται αυτή η δέσμευση. Σε τρεις μήνες δε θα υπάρξει τέτοια αναγκαιότητα. 'Αρα, υποκρύπτει την πρόθεσή σας να μεταθέσετε την εφαρμογή των ελεύθερων διαπραγματεύσεων στο Δημόσιο για πολύ περισσότερο χρόνο και γι' αυτό βάζετε και αυτήν την πρόβλεψη.

Στο άρθρο 28, στον έλεγχο της μισθοδοσίας: Δημιουργείτε κάποια προβλήματα με την παράγραφο 2 σε ευθύνες για τους εκκαθαριστές και για υπερβάσεις που θα γίνουν. Μα, οι εκκαθαριστές θα φταίνε αν γίνουν υπερβάσεις; Δεν το κατάλαβα. Και τι πρέπει να κάνουν οι εκκαθαριστές; Πρέπει να σταματήσουν να πληρώνουν τον κόσμο ή να έχουν τη δυνατότητα να τους απολύσουν; Κάτι δεν πάει καλά εδώ. 

Στο άρθρο 29, η διασφάλιση των αποδοχών. Το είπα και στην Επιτροπή. Λέτε, ότι μπαίνει σε όλα τα νομοσχέδια 

Σελίδα 4455 

ακριβώς η πρόβλεψη, ότι δεν μπορεί κάποιος να πάρει λιγότερα απ' όσα παίρνει σήμερα. Αυτό ακριβώς επιβεβαιώνει ότι, πρώτον οι μέσοι όροι που μας είπατε ότι βγαίνουν υψηλότεροι της εισοδηματικής πολιτικής δεν είναι σωστό, αλλά και δεύτερον οι φόβοι σας αυτοί εξειδικεύονται εδώ με αυτήν την πρόβλεψη ότι μπορεί σε κάποιες περιπτώσεις να βρεθείτε εκτός προβλέψεων.

Και πριν κατέβω από το Βήμα, κύριε Υφυπουργέ, θα ήθελα να σας παρακαλέσω για μία παράλειψη που έγινε στο άρθρο 3 παράγραφος 2, δηλαδή, στις εντάξεις καθηγητριών οικιακής οικονομίας και ειδικότερα στο άρθρο 3 παράγραφος 4, εδάφιο β' που μιλάει για καθηγήτριες διαιτολόγους κ.λπ. σε νοσοκομεία, αλλά είναι καθηγήτριες. Δεν εντάσσονται, χάνουν δέκα μισθολογικά κλιμάκια περίπου με την ένταξη. Ρώτησα τους συμβούλους σας στο περιθώριο και μου εξήγησαν ότι δεν υπάρχει τέτοιο πρόβλημα, ότι θα ενταχθούν τελικά στο άρθρο 3 και η εξέλιξή τους θα είναι από το κλιμάκιο 18 μέχρι το 1. Σας παρακαλώ να το διευκρινίσετε για τα Πρακτικά για να μην υπάρχουν αμφισβητήσεις ή υπάρξει ολιγωρία στην έκδοση σχετικής εγκυκλίου που να λύνει το πρόβλημα. Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριοι Βουλευτές, τελειώνει η διαδικασία. Το νομοσχέδιο σε λίγες ώρες υποθέτουμε ότι θα το ψηφίσει η Πλειοψηφία. Για μία ακόμη αφορά υπογραμμίζουμε τις ευθύνες όλων όσων αποφάσισαν αυτές τις διαδικασίες συζήτησης αυτού του τεράστιας σημασίας νομοσχεδίου. Πολύ μεγαλύτερες ευθύνες αναλαμβάνουν εκείνοι που θα ψηφίσουν το νομοσχέδιο που έρχεται να λεηλατήσει συγκεκριμένα μικρά και μεγάλα ανθρώπινα δικαιώματα των εργαζομένων στο δημόσιο τομέα. Δεν έρχεται να διορθώσει, δεν έρχεται να φτιάξει ένα μισθολόγιο που θα διορθώνει τα κακώς κείμενα, αλλά έρχεται και βάζει το χέρι στο φτωχό δημόσιο υπάλληλο αφήνοντας στο απυρόβλητο τα μεγάλα ονόματα της πυραμίδας αυτής της κοινωνίας.

Στο τέλος όπως απεφάσισε η πλειοψηφία της Διάσκεψης των Προέδρων όπως προτάθηκε και αποφασίστηκε εδώ, αλλά με τη δική μας αντίρρηση, θα συζητηθούν οι τροπολογίες. Θα συζητηθούν; Θα υπάρξει χρόνος συζήτησης ή θα γίνει αυτό που γίνεται κάθε φορά με τις τροπολογίες; Το λέμε από τώρα για να το έχουμε υπόψη μας, γιατί αρχίζει να γελοιοποιείται η κατάσταση σχετικά με τις τροπολογίες. Αποκτά κωμικοτραγικά χαρακτηριστικά. Στα άρθρα τώρα και συγκεκριμένα στο άρθρο 18: Κύριε Υφυπουργέ, σύμφωνα με όλους τους μελετητές αστούς και μαρξιστές η υπερωριακή απασχόληση σημαίνει ότι κρατάω έναν άνθρωπο πάνω από το ωράριο του, του ζητάω να υπερβεί τις δυνάμεις του, δηλαδή, του ζητάω να προσφέρει την εργασία του χωρίς αυτή η εργασία να έχει ασφαλιστική κάλυψη, χωρίς, δηλαδή, τα "προνόμια" που έχει ο κλασσικός μισθός. 'Ολοι όσοι προσέγγιζαν με αυτήν τη λογική το ζήτημα των υπερωριών κατέληξαν στο συμπέρασμα ότι η υπερωρία επειδή είναι "απαλλαγμένη" απ' αυτά, μη ασφάλιση, μη ο,τιδήποτε απ' αυτά, να αμείβεται κάπως παραπάνω από το κλασικό ωρομίσθιο. Δηλαδή, φθάνει το μάξιμουμ της υπερωριακής απασχόλησης μέχρι 100% προκειμένου περί γιορτών, προκειμένου περί Κυριακών, προκειμένου περί νυκτερινής απασχόλησης κ.λπ.

Αυτό που λέω τώρα -γενικά και δεν μπαίνω σε λεπτομέρειες- προβλέπεται και από την Ελληνική Εργατική Νομοθεσία. 'Ερχεται, λοιπόν, η Κυβέρνηση με αυτόν το νόμο και καταργεί έμμεσα πλην σαφώς -χωρίς να το λέει-την ίδια την Ελληνική Εργατική Νομοθεσία. Εμείς λέμε, επί συγκεκριμένης υπερωριακής απασχόλησης η πρόσθετη αμοιβή της υπερωριακής απασχόλησης θα είναι αυτή που προβλέπει η ελληνική εργατική νομοθεσία. Απορρίπτουμε δηλαδή, όλο το σκεπτικό. Λέει, ίση με το ωρομίσθιο, 15% προσαυξημένη, 25% προσαυξημένη, 30% από τις δέκα το βράδυ μέχρι τις έξι το πρωί... Είναι απαράδεκτα πράγματα αυτά. Δεν πηγαίνουν κάποιοι από τις δέκα το βράδυ μέχρι τις έξι το πρωί για να χαζεύουν. Υπάρχει, δηλαδή, κάποια επιχείρηση συνεχούς πυράς, συνεχούς βάρδιας και θέλει ανθρώπους για να λειτουργήσει. 'Εστω τα καμίνια να μη σβήνουν γιατί θα πάθουν μεγάλη ζημιά. 'Ερχεται, λοιπόν και λέει το νομοσχέδιο 15%, 25%, ενώ έπρεπε να είναι 75%, 100%.

Δεν είναι σωστή λογική αυτή, δεν μπορείς έτσι να μαζέψεις λεφτά γιατί θα γίνει μεγαλύτερη ζημιά. 

Στο άρθρο 20: Κοινοβουλευτικός έλεγχος πρόσθετων αμοιβών, λέει το νομοσχέδιο και υπάρχει μία κοινή αξίωση θα έλεγε κανείς, να έρχονται εδώ στη Βουλή ορισμένα έγγραφα να έχουμε και εμείς μία εικόνα. Σωστό, να έρχονται. Θα μπορούσε κανείς να παρατηρήσει πολλά πράγματα πάνω στο άρθρο και να προσθέσει και άλλα. Ποιο είναι το ζήτημα που τίθεται, όμως;

Φτιάχνεις ένα νόμο. Την ίδια στιγμή μας βεβαιώνεις ότι "οσονούπω" θα ψηφιστεί νόμος ο οποίος θα βάζει μπροστά τη διαδικασία των ελεύθερων συλλογικών διαπραγματεύσεων και τη σύναψη συλλογικών συμβάσεων μεταξύ των δύο μερών, εργαζομένων και εργοδοτών, στη Δημόσια Διοίκηση, μιλάω για την 151 και 154, Διεθνείς Συμβάσεις Εργασίας. Αυτό εδώ τότε τι δουλειά έχει; 'Οταν εγώ σαν συνδικαλιστικό στέλεχος υπογράφω μία σύμβαση με τον Υπουργό ή με τον τάδε διευθυντή -δεν έχει σημασία- αυτή τη σύμβαση δεν τη βάζω στην κρίση της Βουλής γιατί παύει να υπάρχει ελευθερία διαπραγμάτευσης, ελευθερία σύναψης συλλογικών συμβάσεων. Τι το βάζεις αυτό;

Θα πεις, να το διορθώσει ο κύριος Υφυπουργός, να βάλει στο τέλος μία παράγραφο που να λέει από τη στιγμή που θα εφαρμοστεί η 151 και 154 παύει να υφίσταται το παρόν άρθρο. Ούτε αυτό το βάζει. Ούτε αυτή η πρόταση είναι λογική; Ούτε και αυτή η πρόταση είναι λογική. 

'Αρθρο 21. Σας είπα στην Επιτροπή, κύριε Υπουργέ -δεν είναι τίποτα σημαντικό βεβαίως- για τον τίτλο που λέει "υπάλληλοι περιορισμένης διαβάθμισης" και σας εξήγησα, ότι μπορεί να παραπέμπει σε υπαλλήλους περιορισμένης νοημοσύνης. Αλλάξτε το. Θα μας πείτε τώρα "σιγά να μην στάξει η ουρά του γαϊδάρου"! Αυτό είναι το ζήτημα; Είναι και αυτό ένα ζήτημα.

Αλλά η ουσία ποια είναι; Οι αγροφύλακες, όπως λέει το νομοσχέδιο, είναι άλλης κατηγορίας παιδιά του λαού. Γιατί; Σε κάποιο κλιμάκιο των δημοσίων υπαλλήλων θα μπορούσαν να μπουν και αυτοί, λόγου χάρι στο κλιμάκιο Δευτεροβάθμιας Εκπαίδευσης. Γιατί τους διαβαθμίζουμε; Τι είναι αυτοί; Και σήμερα μάλιστα αν θέλετε οι αγροφύλακες που τους έχετε εντάξει και στο Υπουργείο Δημόσιας Τάξης έχουν ένα επίπεδο. 'Ολη η κοινωνία βαδίζει σχεδόν συνολικά προς τα εμπρός, εννοώ σε διάφορα ζητήματα, επομένως σύμφωνα και με τις προτάσεις της Ομοσπονδίας Αγροφυλάκων κ.λπ. θα πρέπει να γίνει διόρθωση και να πάψει να υφίσταται αυτή η απαράδεκτη διάκριση σε βάρος αυτής της κατηγορίας των εργαζομένων.

Στο άρθρο 18, παρέλειψα να σημειώσω, κύριε Υφυπουργέ, ότι με την τροπολογία που μας δώσατε χθές, που λέτε "οι συνολικές ώρες υπερωριακής απασχόλησης θα είναι κατά έτος 400", δημιουργείτε τεράστια προβλήματα σε κρίσιμους τομείς, όπως είναι τα αεροδρόμια, τα νοσοκομεία, χώροι των ΟΤΑ κλπ.

Επομένως, η τροπολογία που δώσατε χθές, θα πρέπει να αποσυρθεί, να μείνει όπως έχει το κείμενο ή αν θέλετε να αναφερθείτε σε κάποιες κατηγορίες που μπορεί να έχουν σχέση με την τροπολογία σας, πρέπει να προσδιορίσετε αυτές τις άλλες, όχι όμως να μπαίνουν όλοι στο ίδιο τσουβάλι.

Στο άρθρο 22: Νομίζω, ότι πήρατε και εσείς μια επιστολή του κ. Κακλαμάνη, σχετικά με τους σχολικούς συμβούλους. Νομίζουμε, ότι έχει βάση αυτή η πρόταση. Αφού έχει βάση, πρέπει να γίνει αποδεκτή -την υποστηρίζουμε- και να περιληφθεί στο νομοσχέδιο. Πιστεύω, να έχετε πάρει τη συγκεκριμένη πρόταση. Αν δεν την έχετε πάρει, να την καταθέσω, για να τη λάβετε υπόψιν σας.

Στο άρθρο 26: Χθές έγινε μια συζήτηση. 'Ενας Βουλευτής από το Κυβερνητικό Κόμμα είπε, ότι πρέπει να συζητηθεί στην ενότητα των άρθρων 8, 10 και 13 και είπα ότι είναι εντελώς 

Σελίδα 4456 

ξεχωριστό. Ποια είναι η διαφορά; Σ' αυτό το άρθρο, γίνεται -ας μου επιτραπεί η έκφραση- η εξής ταχυδακτυλουργία: Πριν λίγο καιρό η Κυβέρνηση, είπε σε κάποιους οργανισμούς: "Για να δώσετε αυξήσεις στους εργαζόμενους, θα βάλετε ένα χαράτσι στο λαό".

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε.

'Οσοι άκουσαν την παρότρυνση, λοιπόν, έβαλαν το χαράτσι και έδωσαν το επίδομα ή κάποια προσαύξηση στους εργαζόμενους. 'Ερχεται η Κυβέρνηση με το άρθρο 26 και λέει: "Δεν μπορείτε να το δώσετε αυτό το επίδομα, αλλά κρατήστε το χαράτσι, για να έχω εγώ περισσότερα εισοδήματα".

Για πείτε μου τώρα, πώς λέγεται αυτό; Να πούμε ότι είναι κόλπο; Σε ποιόν μπορεί να απευθύνεται το κόλπο και ποιον μπορεί να ξεγελάσει; Δεν είμαστε σύμφωνοι να καταργηθεί αυτό που πήραν οι εργαζόμενοι. Αλλά στην περίπτωση που θέλετε να το καταργήσετε, να καταργήσετε και το χαράτσι. Δηλαδή, καταργήσατε το επίδομα του εργαζομένου, το οποίο έδωσα εγώ, αλλά θα το πληρώσω τώρα για κάποιους συμβούλους που παίρνεις εσύ. Δεν είναι σοβαρά πράγματα αυτά.

ΠΡΟΕΔΡΕΥΩΝ (Παναγιώτης Σγουρίδης): Συντομεύετε, κύριε Κωστόπουλε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Τελειώνω.

Στο άρθρο 31 υποστηρίζουμε την πρόταση που μας έφερε ο Δικηγορικός Σύλλογος Αθήνας. Την έχετε την πρόταση.

Το άρθρο 27, πρέπει να αποσυρθεί. Το είπαμε και κατά τη συζήτηση του νομοσχεδίου για το μισθολόγιο των Αξιωματικών. Είναι πέρα για πέρα απαράδεκτο. Να αποσυρθεί. 

Κλείνοντας, κύριοι Βουλευτές, το Κ.Κ.Ε. καταγγέλλει -με κεφαλαία γράμματα- το νομοσχέδιο. Το είπαμε, το επαναλαμβάνουμε. Θα καταψηφίσουμε το νομοσχέδιο. Απαιτήσαμε, να αποσυρθεί. Απευθυνθήκαμε σε ώτα μη ακουόντων. Αυτή τη στιγμή, την κρίσιμη ώρα, που πλησιάζει να ψηφιστεί, εμείς λέμε να μην περάσει το νομοσχέδιο στη συνείδηση των εργαζομένων, να βρεθεί αντιμέτωπο με τους εργαζόμενους και οι εργαζόμενοι να το ανατρέψουν στην πράξη. 'Εχουν καθήκον, έχουν υποχρέωση, αν θέλουν να φέρουν τον τιμητικό τίτλο του 'Ελληνα εργαζομένου.

ΠΡΟΕΔΡΕΥΩΝ (Παναγιώτης Σγουρίδης): Η κα Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, χθές ψηφίστηκαν τρία από τα κυριότερα άρθρα του νομοσχεδίου με περισσότερα "όχι" και λιγότερα "ναι". Ξέρω ότι αυτό δεν έχει καμία σημασία για την Κυβέρνηση, θα έπρεπε, όμως, να είχε σημασία το ότι πολλοί συνάδελφοι από το ΠΑ.ΣΟ.Κ., είχαν αντιρρήσεις σε πολλά σημεία των άρθρων αυτών, όπως αντιρρήσεις είχε και η Αντιπολίτευση.

Σήμερα μας ήρθαν άλλες βελτιώσεις στα άρθρα που συζητάμε. Αυτό σημαίνει πως υπήρχαν περιθώρια, αν γινόταν και πιο ουσιαστική συζήτηση.

Στο άρθρο 17, θεωρούμε ότι πρέπει να ληφθεί υπόψιν και η στρατιωτική θητεία σαν χρόνος πραγματικής υπηρεσίας.

Στο άρθρο 18, είναι απαράδεκτα τα ποσοστά, που δίνετε. Το 40% δεν στέκει. Πρέπει να κρίνει κάθε Υπουργείο και κάθε υπηρεσία ανάλογα με τις ανάγκες τους, πόσα άτομα θα κάνουν υπερωρίες. Γιατί παραδείγματος χάρη τώρα στις ΔΟΥ, με τις φορολογικές δηλώσεις, θα δουλεύει όλο το προσωπικό. Ζητούμε το ωρομίσθιο να υπολογίζεται στο σύνολο των αποδοχών, προσαυξημένο κατά 25% την ημέρα και 75% τη νύχτα, τις αργίες και τις εξαιρέσιμες ημέρες.

Με βάση το άρθρο 19 συνεχίζεται, κύριε Υπουργέ, η απαράδεκτη κατάσταση, που ισχύει και στο Δημόσιο σήμερα, όπου η συμμετοχή σε συμβούλια και επιτροπές αποτελεί ένα κανάλι ευνοϊκής μεταχείρισης ημετέρων. Εδώ θα πρέπει να θεσμοθετηθούν παράλληλα και μηχανισμοί ελέγχου.

Στο άρθρο 26, θέλω να κάνω μία ερώτηση. Στην παράγραφο 2 αναφέρεται ότι δεν επιτρέπεται η καθιέρωση νέων πηγών εσόδων και λογαριασμών. Σε περίπτωση περιορισμού των διαθεσίμων αυτών των λογαριασμών, θα επέλθει αυτόματα μείωση των αποδοχών των υπαλλήλων. Αν ισχύσει αυτό, πώς σκέπτεται να το καλύψει η Κυβέρνηση;

Τελειώνω με το άρθρο 29. Εδώ θα πρέπει να πάρετε μία σαφή θέση. Πιστεύετε ότι πράγματι θα πάρουν αύξηση όλοι οι υπάλληλοι, ναι ή όχι; Αν το πιστεύετε, θα πρέπει το άρθρο 29 να βγει. Αν, όμως, νομίζετε ότι κάποιοι από αυτούς θα έχουν μείωση ή δε θα πάρουν καθόλου αύξηση, τότε να το αφήσετε, να το πείτε καθαρά.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Σας ευχαριστούμε, κυρία Λουλέ.

Η κα Αράπη-Καραγιάννη έχει το λόγο για δέκα λεπτά, σαν Ειδική Αγορήτρια του Δημοκρατικού Κοινωνικού Κινήματος.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, δεν πειράζει που μιλάω από εδώ;

ΠΡΟΕΔΡΕΥΩΝ (Παναγιώτης Σγουρίδης): 'Οχι, δεν υπάρχει κανένα πρόβλημα.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κερδίζουμε και χρόνο.

Κύριε Πρόεδρε, όσον αφορά τη θέση του Δημοκρατικού Κοινωνικού Κινήματος, γνωρίζετε ότι το νομοσχέδιο αυτό το καταψηφίζουμε. Είναι απαράδεκτος ο τρόπος με τον οποίο ήλθε. Μέσα σε τέσσερις ημέρες, πρέπει να συζητηθεί ένα νομοσχέδιο για τόσες χιλιάδες δημόσιους υπαλλήλους. Επειδή είμαι και καινούρια Βουλευτής, μου κάνει εντύπωση ο τρόπος με τον οποίο έρχονται οι εκπρόσωποι των εργαζομένων και μας βρίσκουν. Συζητάμε τα προβλήματά τους, μερικοί δε από αυτούς δεν είχαν ενημερωθεί έγκαιρα, για να μπορέσουν να έχουν την πρέπουσα θέση στο νομοσχέδιο και να διεκδικήσουν αυτά, που κάποιοι άλλοι διεκδίκησαν. Φυσικά, γνωρίζετε ότι το καταψηφίζουμε το νομοσχέδιο.

'Ομως, θα σταθώ στο άρθρο 18, για την υπερωριακή εργασία. Τα είπαν και οι προηγούμενοι ομιλητές των άλλων Κομμάτων. Πρόκειται γι' αυτούς, κύριε Υπουργέ, που δουλεύουν υπερωριακά. Είναι πάρα πολλά επαγγέλματα, που κουράζονται, πάρα πολύ οι εργαζόμενοι στους τομείς που δουλεύουν, στα νοσοκομεία, στα πάντα. Καλείται ο υπάλληλος, ο οποίος κάλυψε ένα ωράριο, να καθίσει υπερωριακά, διότι η υπηρεσία του τον έχει ανάγκη.

Θα σας αναφέρω ένα παράδειγμα. Στα νοσοκομεία, εάν υπάρχει ένα έκτακτο περιστατικό και ο υπάλληλος, που όλη την ημέρα δέχεται τόσες πιέσεις από τους αρρώστους, από τους συγγενείς των αρρώστων, από τους γιατρούς κ.λπ., πρέπει να δουλέψει υπερωριακά, του δίνετε εσείς, με τη διαβάθμιση αυτή που έχετε εδώ πέρα, 25% επί του ωρομισθίου;

Είναι σοβαρά πράγματα, κύριε Υπουργέ, να δουλεύει ένας υπάλληλος πάρα πολύ, πολλές ώρες, να είναι κουρασμένος και να του δίνετε επί του ωρομισθίου την αύξηση, την υπερωριακή ή τη νυχτερινή, που την έχετε με 25%, με 30%, με 45%, με 60% τις Κυριακές και τις αργίες; Νομίζω ότι αυτό είναι απαράδεκτο, κύριε Υπουργέ, και θα πρέπει να το δείτε με μεγαλύτερη ευαισθησία, διότι η υπερωρία πληρώνεται. Και γι'αυτό παρατηρείται το φαινόμενο να μη θέλουν οι εργαζόμενοι να κάνουν υπερωρίες. Τελειώνοντας το ωράριό τους, θέλουν να φεύγουν.

Στο άρθρο 21, κύριε Υπουργέ, έχουμε διαβάθμιση των εργαζομένων στις κοινότητες, είναι οι γραμματείς και οι αγροφύλακες. 'Ηλθαν οι εργαζόμενοι αγροφύλακες και είπαν το εξής, θα σας μεταφέρω τα λόγια του Προέδρου: "Εμείς δε ζητάμε χρονοεπιδόματα, δε ζητάμε τίποτα. Θέλουμε, όμως, αντί τα τέσσερα μισθολογικά κλιμάκια, που εξελισσόμεθα κατά τη διάρκεια της υπηρεσίας μας μέχρι να πάρουμε σύνταξη, να μας αυξήσετε τα κλιμάκια και τέλος πάντων να μας δει περισσότερο σαν δημοσίους υπαλλήλους το κράτος."

Θέλουμε μία ειδική ρύθμιση για τους κοινοτικούς υπαλλήλους και για τους αγροφύλακες.

Το νομοσχέδιο μέσα λέει ότι υπάρχουν αρχιφύλακες και αγροφύλακες. Δεν υπάρχουν σήμερα, κύριε Υπουργέ, αρχιφύλακες και αγροφύλακες. 'Εχουν καταργηθεί.

'Ερχομαι, κύριε Υπουργέ, στα επιδόματα των σχολικών συμβούλων. Οι σχολικοί σύμβουλοι ήταν θέση της Κυβέρνησης 

Σελίδα 4457 

του ΠΑΣΟΚ να μπουν και οι περισσότεροι απ' ό,τι ξέρω, ήταν κυβερνητικοί. Τους δώσατε κάποιο επίδομα και τώρα τους φέρνετε στο προηγούμενο καθεστώς με τους καθηγητές. Και εφόσον τόσα χρόνια τους είχατε αναβαθμισμένους οικονομικά και τους δίνατε τα επιδόματα, φυσικό είναι τώρα να διαμαρτύρονται και να θέλουν να ισχύει μισθολογικά το προηγούμενο καθεστώς με το επίδομα που έπαιρναν σαν επίκουροι καθηγητές.

Επίσης, στο άρθρο 31 ισχύει και για μας η απόφαση των δικηγόρων, ό,τι είπαν και οι προηγούμενοι ομιλητές.

Σας είπα χθες, κύριε Υπουργέ -σας το λέω και σήμερα- για τις καθηγήτριες της Χαροκόπου, τις διαιτολόγους κ.λπ. που είναι στο Υπουργείο Υγείας και Πρόνοιας που υπολείπονται δέκα μισθολογικά κλιμάκια.

Καλό θα είναι να δείτε το θέμα, να γίνει κάποια ρύθμιση, γιατί δεν είναι και πολλά άτομα. Εκατόν πενήντα περίπου άτομα είναι...

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Τους μειώνει δέκα μισθολογικά κλιμάκια.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Ναι, τους μειώνει δέκα μισθολογικά κλιμάκια. 

Καλό θα είναι, κύριε Υπουργέ, να κάνετε κάποια ρύθμιση -αυτοί υπάγονται στο άρθρο 3- για να μπορέσουν να εξομοιωθούν με τους συναδέλφους τους που είναι διορισμένοι στα σχολεία.

Δεν έχω τίποτα άλλο να πω, κύριε Υπουργέ. Θέλω να δείτε όλα αυτά που ανέφερα.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κα Αράπη-Καραγιάννη.

Ο κ. Πεπονής έχει το λόγο.

ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, ζήτησα το λόγο για δύο πολύ ειδικές παρατηρήσεις, με την εισήγηση να υπάρξει μια ερμηνευτική δήλωση εκ μέρους του κυρίου Υφυπουργού.

Πρώτον, δεν αντιλαμβάνομαι εάν η παράγραφος 2 του άρθρου 26 έχει αντικείμενο διότι οι ειδικοί λογαριασμοί, οι περισσότεροι, έχουν συσταθεί με νόμο και, κατά συνέπεια, εάν έτσι είναι -έχω υπόψη μου ορισμένους ειδικούς λογαριασμούς, του Υπουργείου Υγείας Πρόνοιας- δεν μπορεί ο νόμος να δεσμεύσει τη Βουλή αν θα κάνει άλλο νόμο.

Εάν βεβαίως υπάρχουν ειδικοί λογαριασμοί οι οποίοι έχουν γίνει με άλλες νομικές μορφές, όπως με διατάγματα έχει καλώς. Αλλά ίσως θα έπρεπε να το διευκρινίσετε.

Εκεί που ίσως απαιτείται μια ερμηνευτική δήλωση είναι στην παράγραφο 2 του άρθρου 27. Ορίζεται ότι η καταβολή αποδοχών σε υπαλλήλους με βάση διατάξεις άλλων κατηγοριών υπαλλήλων του Δημοσίου στις οποίες δεν ανήκουν οργανικά, δεν επιτρέπεται.

Τι σημαίνει αυτό; Εκείνοι, οι οποίοι αμείβονται με παραπομπή σε αμοιβές άλλων κατηγοριών, τι θα εισπράξουν; Και αν μεν για τους υπαλλήλους νομίζετε ότι δεν υπάρχει θέμα, πάντως ίσως απαιτείται διευκρίνιση σε ό,τι αφορά τα μέλη συλλογικών οργάνων και συγκεκριμένα ανεξάρτητων διοικητικών αρχών.

'Εχω υπόψη μου συγκεκριμένα ότι τα μέλη του ΑΣΕΠ λαμβάνουν τις αποδοχές του προέδρου, των αντιπροέδρων και των μελών του Νομικού Συμβουλίου του Κράτους. Εγώ έχω αμφιβολία, αλλά εάν ισχύει και γι'αυτούς η διάταξη απαιτείται τροποποίηση.

Αν δεν ισχύει, όπως εγώ πιστεύω ότι δεν ισχύει, απαιτείται μία ερμηνευτική δήλωση, διότι και το Ελεγκτικό Συνέδριο, αλλά και το Υπουργείο Οικονομικών έχουν ιδιαίτερη επίδοση σε ερμηνείες, οι οποίες δημιουργούν προβλήματα.

ΠΡΟΕΔΡΕΥΩΝ (Παναγιώτης Σγουρίδης): Κύριε Υφυπουργέ, μήπως θα πρέπει να απαντήσετε άμεσα σ' αυτό ή θα περιμένετε για να απαντήσετε συνολικά;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Θα ακούσω και άλλες παρατηρήσεις και θα απαντήσω συνολικά.

ΠΡΟΕΔΡΕΥΩΝ (Παναγιώτης Σγουρίδης): Καλώς, θα απαντήσετε συνολικά.

Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Κουβέλης έχει ζητήσει το λόγο για μια παρέμβαση, γιατί έχει ένα πρόβλημα και θέλει να φύγει.

ΦΩΤΗΣ ΚΟΥΒΕΛΗΣ: Δεν έχω πρόβλημα. Υποχρέωση έχω, κύριε Πρόεδρε, να πάρω μέρος στη Διάσκεψη των Προέδρων, η οποία έχει ξεκινήσει τις εργασίες της εδώ και δέκα λεπτά.

ΠΡΟΕΔΡΕΥΩΝ (Παναγιώτης Σγουρίδης): Θα μπορούσατε τότε να πάτε και να γυρίσετε να πάρετε μετά το λόγο.

ΦΩΤΗΣ ΚΟΥΒΕΛΗΣ: Δεν ξέρω ο κ. Κακλαμάνης, πόση ώρα θα μας κρατήσει.

ΠΡΟΕΔΡΕΥΩΝ (Παναγιώτης Σγουρίδης): Καλώς.

Ορίστε, κύριε Κουβέλη, έχετε το λόγο.

ΦΩΤΗΣ ΚΟΥΒΕΛΗΣ: Αν παίρνω το λόγο, κύριε Πρόεδρε, είναι μήπως, έστω και την τελευταία στιγμή, μπορέσουμε να εξασφαλίσουμε κάποιες ερμηνευτικές δηλώσεις του κυρίου Υφυπουργού, για να αποφευχθούν περαιτέρω ταλαιπωρίες των δημοσίων υπαλλήλων, οι οποίοι θα αναζητούν την ευνοϊκή και πρόσφορη ερμηνεία, με δεδομένη την ασάφεια που έχουν πάρα πολλές διατάξεις του νομοσχεδίου.

Τι θα κάνετε με τους μηχανικούς του Δημοσίου; Θα διατηρήσετε το σύνολο των αποδοχών, που σήμερα καταβάλλετε σ' αυτούς, με δεδομένη τη σημαντική συμβολή τους στην εκτέλεση των δημοσίων έργων, στα οποία πάρα πολύ έχετε αναφερθεί ως Κυβέρνηση;

Εμείς σας προτείνουμε να δηλώσετε -και αυτό να αποτελεί ερμηνευτική δήλωση- ότι δε θα θιγούν οι αμοιβές των μηχανικών, που απασχολούνται στον ευρύτερο δημόσιο τομέα.

Σε ό,τι αφορά -και μη σπεύσετε να μου αποδώσετε ιδιαίτερη ευαισθησία, γιατί και εδώ συναντάμε ασάφεια, γι' αυτό σας ερωτώ- τους δικηγόρους, θα διατηρήσετε τα μισθολογικά κλιμάκια; Βεβαίως, στη Διαρκή Επιτροπή στο άρθρο 24, μετά τη λέξη "κληρικοί", προσθέσατε "και δικηγόροι". Παρ' όλα αυτά, παραμένει ασαφής η διατύπωση και θα σας παρακαλέσω εδώ, με πολύ συγκεκριμένο και σαφή τρόπο, να αναφερθείτε στα κλιμάκια, τα οποία πρόκειται να ρυθμίσετε με υπουργική απόφαση.

Υπάρχει το ζήτημα των αποφοίτων πτυχιούχων της Χαροκοπείου Ανωτάτης Σχολής Οικιακής Οικονομίας, στους οποίους αναφέρθηκε και ο Ειδικός Αγορητής της Αξιωματικής Αντιπολιτεύσεως.

Είναι ένας κλάδος εξαιρετικά σημαντικός, κύριε Υφυπουργέ, που προσφέρει τις υπηρεσίες του κυρίως στο χώρο της υγείας. Πολλοί από αυτούς είναι διαιτολόγοι. Είναι μία επιστήμη εξελισσόμενη. Αγωνίζονται πραγματικά μέσα στα νοσοκομεία, αλλά και στο γενικότερο δημόσιο τομέα. Δε ρυθμίζετε τίποτα γι' αυτούς τους ανθρώπους στο παρόν σχέδιο νόμου και είναι αναγκαίο να ξεκαθαρίσετε και τη μισθολογική κατάσταση αυτών.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Τέλος, αναφορικά με την τροπολογία, την οποία μας διανείματε, ήθελα να πω το εξής. Γιατί δίνετε σ' αυτούς τους ανθρώπους που απασχολούνται σε εργασίες υπαίθρου, στους εξεταστές ικανότητας οδήγησης Υπουργείου Μεταφορών και Επικοινωνιών, στον Οργανισμό Εργατικής Κατοικίας κ.λπ. -δεν επαναλαμβάνω τις περιπτώσεις, για να μην ταλαιπωρώ το Σώμα- μέχρι τετρακόσιες ώρες συνολικά κατ' έτος για κάθε υπάλληλο; Θα δημιουργήσει προβλήματα το "μέχρι τετρακόσιες". 

Είσθε υποχρεωμένοι, αν θέλετε να εξασφαλίσετε μία ελάχιστη, έστω την τελευταία στιγμή, συνέπεια, να μας πείτε ακριβώς, ποιο είναι αυτό το ποσό των ωρών, που θέλετε να δώσετε στις κατηγορίες αυτών των υπαλλήλων.

Υπάρχει επίσης άλλη μία κατηγορία υπαλλήλων, στους οποίους δεν αναφέρεσθε και σας ζητώ να τους συμπεριλάβετε στη ρύθμιση που φέρνετε, με τη συγκεκριμένη τροπολογία. Είναι οι υπάλληλοι Πολιτικής Σχεδίασης Εκτάκτων Αναγκών. Τους έχετε λησμονήσει.

Είμαι βέβαιος ότι έχετε λησμονήσει και άλλους, όπως κι εγώ τους λησμονώ αυτήν τη στιγμή.

Και ξέρετε γιατί, κύριε Υφυπουργέ; Και θα τελειώσω μ' αυτό, κύριε Πρόεδρε. Διότι αποσπασματικά, ευκαιριακά, θέλετε να 

Σελίδα 4458 

νομοθετείτε και να ρυθμίζετε ένα τόσο σημαντικό ζήτημα, όπως είναι το μισθολόγιο των δημοσίων υπαλλήλων, χωρίς αυτήν τη μισθολογική ρύθμιση να την εντάσσετε σε μια συνολικότερη διοικητική μεταρρύθμιση. Αν είχατε μπροστά σας έναν σχεδιασμό για διοικητική μεταρρύθμιση, τότε είναι βέβαιο ότι και το μισθολόγιο θα το θεωρούσατε στοιχείο αυτής της συνολικότερης διοικητικής μεταρρύθμισης.

Αλλά αυτή η μισθολογική μεταρρύθμιση που κάνετε, δεν είναι τίποτε άλλο, παρά μία διαδικασία που κινείται μακριά και ερήμην κάθε ανάγκης που παρουσιάζει η Δημόσια Διοίκηση. Να είσθε βέβαιοι ότι θα επαληθευθεί -και εμείς ειλικρινά λυπούμαστε που θα συμβεί- αυτό που σας είπαμε από την πρώτη στιγμή. Είναι εύθραυστο το σχέδιο νόμου, θα είναι εύθραυστος και ο νόμος. Και δε θα εξασφαλίζει τη στοιχειώδη αποδοχή των εργαζομένων στη Δημόσια Διοίκηση, δε θα εξασφαλίζει τη στοιχειώδη αποδοχή της ελληνικής κοινωνίας.

ΠΡΟΕΔΡΕΥΩΝ(Παναγιώτης Ν. Κρητικός): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ(Πρόεδρος του ΔΗ.Κ.ΚΙ.): Κύριε Πρόεδρε, βρισκόμαστε στα τελευταία άρθρα του νομοσχεδίου και εγώ θα καταβάλω ύστατη προσπάθεια μήπως προβληματίσω και πείσω τον κύριο Υφυπουργό γι' αυτά που είπα χθες το βράδυ. 'Ηδη οι καμπάνες άρχισαν να κτυπάνε. Είδα πριν έλθω σήμερα στη Βουλή στο γραφείο μου πάνω το πρώτο έγγραφο από τους δασολόγους, δασοπυρόσβεση γενικά που λένε -θα με θυμηθείτε, θα είναι αργά, όμως, τότε-ότι από την πρώτη Μάη δε θα συμμετάσχουν στη δασοπροστασία, στη δασοπυρόσβεση. Είδα επίσης τους υπαλλήλους του Υπουργείου Πολιτισμού, που βρίσκονται σε κινητοποιήσεις, των οποίων κόβεται το επίδομα χωρίς καμία αιτιολογία, χωρίς καμία αρχή που να δικαιολογεί το κόψιμο των άλφα ή των βήτα επιδομάτων, οι οποίοι και αυτοί απ'ό,τι κατάλαβα και μετά την ψήφιση του νομοσχεδίου, θα συνεχίσουν τον απεργιακό αγώνα. Οι γεωτεχνικοί το ίδιο. Οι πολιτικοί υπάλληλοι του Υπουργείου Εθνικής 'Αμυνας, το ίδιο και μια σειρά άλλων υπαλλήλων, γιατί πραγματικά δεν πείθετε πια, κύριε Υπουργέ, ότι διατηρείτε επιδόματα που εντάσσονται σε μια γενική πολιτική που υπηρετεί εργαζόμενους, Δημόσιο κ.λπ. και ότι κόβετε κάποια άλλα, για το λόγο ότι δεν εντάσσονται σ' αυτήν τη λογική.

Σας είπα χθες επίσης για τους δικηγόρους του Δημοσίου, όχι της Νομικής Υπηρεσίας, του Νομικού Συμβουλίου του Κράτους, τους οποίους μεταχειρίζεσθε κατά τρόπο άνισο και μια σειρά άλλες κατηγορίες εργαζομένων στο δημόσιο τομέα. Εσείς επιμένετε. Κακώς. Θα αποδιαλύσετε τη Δημόσια Διοίκηση, αντί να κάνετε βήματα προς τα μπρος, γιατί θα βρίσκεστε μονίμως από τη Δευτέρα, μπροστά στο φαινόμενο και καινούρια σωματεία εργαζομένων του Δημοσίου, των Νομικών Προσώπων Δημοσίου δικαίου και ΟΤΑ, να βρίσκονται στο δρόμο με κινητοποιήσεις. Και έτσι, αυτό θα αποβεί και σε βάρος της εξυπηρέτησης του πολίτη και σε βάρος της όποιας πορείας εκσυγχρονισμού και ανάπτυξης της Δημόσιας Διοίκησης και της οικονομίας. Πέρα από το ότι χιλιάδες, επαναλαμβάνω, θα είναι οι αγωγές που θα γίνουν και θα κερδηθούν στα δικαστήρια.

Σας καλούμε έστω αυτήν την ύστατη στιγμή να δείτε το πρόβλημα και των δασολόγων, δασοπόνων κ.λπ. και των δικηγόρων και όλων των υπόλοιπων κατηγοριών που αναπτύξαμε χθες και προχθές. Και επίσης επισημαίνω κάτι σε σχέση με τα συγκεκριμένα άρθρα. 

Υπερωριακή εργασία. Μπορείτε να μας πείτε γιατί αυτή η διάκριση; Γιατί δεν είναι σωστό που μιλάμε για εκσυγχρονισμό, να ισχύσει για την υπερωριακή εργασία από πλευράς αποζημίωσης, αυτό που ισχύει και στην εργατική νομοθεσία; Εγώ θέλω ένα επιχείρημα και να πω, μπράβο, έχετε δίκιο. Θέλω επίσης να αντιληφθώ, γιατί επιμένετε σχετικά με τους εκπαιδευτικούς. 

Κύριε Υφυπουργέ, οι δηλώσεις που έκανε και προχθές μετά από την τοποθέτηση τη δική μου ο Υπουργός Εθνικής Οικονομίας είναι λαθεμένες. Δεν έχετε αντιληφθεί ως Κυβέρνηση ότι με αυτά που κάνετε και με τους τρόπους που χειρίζεστε τα κοινωνικά ζητήματα, δε λύνετε τα προβλήματα. Τα οξύνετε. Και αυτό που είναι πασίδηλο γεγονός όχι μόνο στην Ελλάδα αλλά διεθνώς, εσείς θέλετε να το αγνοείτε ή κάνετε ότι δεν το καταλαβαίνετε. Για να πετύχει η οποιαδήποτε -και καλά σχεδιασμένη ακόμη- εκσυγχρονιστική και αναπτυξιακή πολιτική, απαραίτητη προϋπόθεση είναι να υπάρχει μέσα από την πολιτική τακτική που χαράσσεις,κοινωνική γαλήνη και κοινωνική συνοχή κατά συνέπεια.Γιατί διαφορετικά, αντί να οδηγείς προς τα εμπρός την οικονομία και την κοινωνία την πας προς τα πίσω.

Από εκει και πέρα το να επιμένετε όπως και στους εκπαιδευτικούς, όπως και με τους υπαλλήλους του Υπουργείου Πολιτισμού, δε λύνετε κανένα πρόβλημα. Πού είναι ο Υπουργός Πολιτισμού που δεσμεύθηκε απέναντι στο σωματείο των υπαλλήλων; Με θεσμούς μιλάτε. Δεν κουβεντιάζατε τόσο καιρό με τη συντονιστική επιτροπή αγροτών Θεσσαλίας γιατί λέγατε ότι δεν πρέπει να παρακαμφθούν οι θεσμοί, δηλαδή η ΠΑΣΕΓΕΣ, ΓΕΣΑΣΕ κ.λπ.

Εδώ υποσχέθηκε ο Υπουργός Πολιτισμού, ότι δε θα κοπεί το επίδομα που παίρνουν. Και το πήραν όπως και πολλά απ' αυτά με Κυβέρνηση ΠΑ.ΣΟ.Κ. Και πιστεύετε ότι αυτό είναι εκσυγχρονισμός; Η αναξιοπιστία βαφτίζεται εκσυγχρονισμός. Πιστεύετε ότι μπορεί να λειτουργήσουν τα Υπουργεία η Δημόσια Διοίκηση και τα ΝΠΔΔ με τέτοιες αναχρονιστικές και αναξιόπιστες πολιτικές αντιλήψεις και πρακτικές; Κάνετε μεγάλο λάθος. Ζημιώνετε κατά τρόπο ανεπανόρθωτο τη Δημόσια Διοίκηση, την οικονομία αλλά και την πολιτική στον Τόπο. Γιατί με την αναξιοπιστία σας, διευρύνετε το χάσμα μεταξύ του λαού και των πολιτικών Κομμάτων και των πολιτικών συνολικά, χωρίς να δίνετε καμιά προοπτική, κανένα όραμα.

Σας καλούμε, λοιπόν, και στο θέμα των εκπαιδευτικών να εγκαταλείψετε αυτήν την αλαζονική και λαθεμένη πολιτική. Να κάνετε ένα βήμα πίσω εσείς για να κάνουν βήμα πίσω και οι εκπαιδευτικοί. Γιατί η ζημιά που γίνεται στο εκπαιδευτικό σύστημα, η ζημιά που γίνεται στη ψυχή των μαθητών του γυμνασίου και του λυκείου αλλά και στους γονείς είναι, πολύ μεγαλύτερη από τους αριθμούς στους οποίους έχετε καθηλωθεί και στους οποίους δεν πρέπει να καθηλώνεστε. Ενώ εκεί που πρέπει να καθηλώνεστε, δηλαδή, στις μεγάλες οικονομικές ομάδες είστε γαλαντόμοι και δίνετε χωρίς να υπολογίζετε ούτε διεύρυνση του ελλείμματος του δημόσιου τομέα ούτε κόστος πολιτικό.

Εγώ πιστεύω ότι πρέπει να γίνει αυτή η υποχώρηση και από την Κυβέρνηση και απ' αυτήν τη στιγμή δηλώνω ότι ως Αρχηγός Κόμματος της Αντιπολίτευσης, αναλαμβάνω να καλέσω την ΟΛΜΕ και να την παρακαλέσω να κάνει το τελικό βήμα προς τα πίσω και την Κυβέρνηση, ζητώντας από τον ίδιο τον Πρωθυπουργό ραντεβού, αν είναι δυνατόν αύριο ή το Σάββατο το πρωί, ώστε να συμβάλω ουσιαστικά και όχι με τρόπους που εσείς ακολουθείτε επί πενήντα ημέρες που είναι η απεργία των εκπαιδευτικών στο να λυθεί αυτή η απεργία, χωρίς να είναι ταπεινωμένοι οι εκπαιδευτικοί και χωρίς να υπάρχουν νικητές και ηττημένοι. Γιατί ηττημένοι σ' αυτήν την ιστορία είναι τα παιδιά, οι ψυχές των παιδιών, είναι το εκπαιδευτικό σύστημα που ήδη βρίσκεται σε κακή κατάσταση.

Εγώ, λοιπόν, αυτήν τη στιγμή, καλώ την Κυβέρνηση να προβληματισθεί πάνω σε πρόταση που έκανα υπεύθυνα και σοβαρά στην προ ημερησίας διάταξη συζήτηση να εγκαταλείψει την αλαζονική πολιτική.

Καλώ επίσης -είμαι βέβαιος ότι θα ανταποκριθούν- και τους εκπαιδευτικούς να κάνουν ένα βήμα πίσω, ώστε τη Δευτέρα το πρωϊ να αρχίσουν να λειτουργούν τα σχολεία και να σταματήσει η αγωνία των γονιών, αλλά και των μαθητών και των ίδιων των καθηγητών που είναι στη Μέση Εκπαίδευση. Περιμένω δε μία απάντηση από την Κυβέρνηση σήμερα, εάν εννοεί να εγκαταλείψει αυτήν την πολιτική της αλαζονείας, αυτήν την πολιτική που είναι λαθεμένη ώστε να βρεθεί λύση.

Κύριε Πρόεδρε, νομίζω ότι αυτή η πρόταση βρίσκει ανταπόκριση στις καρδιές όλων των Πτερύγων της Βουλής.

ΚΥΡΙΑΚΟΣ ΣΠΥΡΙΟΥΝΗΣ: 'Οχι όλης της Βουλής.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Πι-

Σελίδα 4459 

στεύω. 'Αποψή μου. Εσάς ποτέ δεν πρόκειται να σας πείσω, διότι εσείς έχετε παρωπίδες.

ΚΥΡΙΑΚΟΣ ΣΠΥΡΙΟΥΝΗΣ: 'Οχι σαν και εσάς.

ΠΡΟΕΔΡΕΥΩΝ (Παναγιώτης Ν.Κρητικός): Παρακαλώ, όχι διάλογο. Να μην οξύνουμε τη συζήτηση. Συνεχίστε, κύριε Πρόεδρε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, είμαι υποχρεωμένος να επαναλάβω, κλείνοντας την τοποθέτησή μου, ότι αυτήν την διαφορά του μισθού που ζητάνε οι εκπαιδευτικοί, μπορεί να τη δώσει η Κυβέρνηση θεσμοθετώντας την με αυτό το μισθολόγιο -για αυτό τοποθετούμαι σήμερα που είναι η τελευταία ημέρα- σε δυο χρόνια. Το κόστος δεν είναι απαγορευτικό. Το κόστος το χρόνο περίπου είναι είκοσι πέντε δισεκατομμύρια δραχμές. Δεν αξίζει για την παιδεία και την εκτόνωση του προβλήματος αυτή η δαπάνη, όταν συνεχώς φέρνετε εδώ νομοσχέδια με τα οποία χαρίζονται πολύ περισσότερες δεκάδες δισεκατομμυρίων; Είναι λογική αυτή να ταμπουρώνεστε πίσω από πολιτικές λογικές οι οποίες είναι αδιέξοδες και κοινωνικά και οικονομικά και να αφήνετε να καταρρακώνεται και το εκπαιδευτικό κίνημα στην Ελλάδα; Πώς θα πάνε οι εκπαιδευτικοί για μάθημα αν δεν υπάρξει τέτοια υποχώρηση από την Πλευρά της Κυβέρνησης, ώστε να υπάρξει υποχώρηση και από την πλευρά των καθηγητών;

Κάνω έκκληση στην Κυβέρνηση να ακολουθήσει αυτήν την τακτική σήμερα, πριν ψηφιστεί το νομοσχέδιο ή τουλάχιστον να μην ψηφίσει το νομοσχέδιο, να αφήσει στο τέλος ένα άρθρο, ώστε να υπάρξει λύση και τη Δευτέρα να πάνε οι καθηγητές στα σχολεία.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Παπαγεωργόπουλος, Κοινοβουλευτικός Εκπρόσωπος της Νέας Δημοκρατίας, έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, αναφέρομαι αρχικά στον απόηχο της χθεσινής πολύωρης και ζωηρής συζήτησης, θα έλεγε κανείς, για τα ζητήματα τα οποία έχουν αναδειχθεί από το υπό συζήτηση σχέδιο νόμου.

Ζητήσαμε από την Κυβέρνηση να εκμεταλλευθεί τη χθεσινή επίκαιρη διαδικαστική ευκαιρία και αντί να συζητά το θέμα της απεργίας των καθηγητών της Μέσης Εκπαίδευσης λίγα τετράγωνα πιό κάτω, να έρθει να το κουβεντιάσουμε στο Κοινοβούλιο. Να ήταν σίγουρη ότι εδώ με συναίσθηση χρέους, συναίσθηση αποστολής, συναίσθηση καθήκοντος όλοι θα συνεισφέραμε προκειμένου να βρεθεί λύση. Αντ'αυτού ο Υπουργός Εθνικής Οικονομίας κ. Παπαντωνίου, κατά τρόπο αλαζονικό -και ακριβολογώ- είπε ότι η συζήτηση με τους εκπαιδευτικούς έκλεισε αεροστεγώς. Χρησιμοποίησε ακριβώς αυτήν την φράση. 'Εκλεισε αεροστεγώς, λοιπόν, η κουβέντα για τους εκπαιδευτικούς. Και από την μιά μεριά έχουμε -το γράφουν όλες οι σημερινές εφημερίδες-την απειλή του Πρωθυπουργου για την έσχατη λύση. Και υπονοεί την επιστράτευση. Από την άλλη μεριά την απάντηση του Υπουργού της Παιδείας, ότι όσο θα είμαι εγώ Υπουργός της Παιδείας- ο Αρσένης, δηλαδή-, επί των ημερών μας δε θα γίνει πολιτική επιστράτευση.

Καλύτερο στήσιμο αδιεξόδων κανείς δεν μπορούσε να διανοηθεί. Και έχουμε καταλήξει σε ώρα μηδέν που την πληρώνει η κοινωνία, που την πληρώνει το 'Εθνος. Και το τίμημα είναι τόσο, που δεν μπορεί να αναπληρωθεί με τίποτα. Για εμένα μία εκπαιδευτική ώρα είναι μεγαλύτερης αξίας από μία εργατοώρα.

Από εκεί και πέρα, ας πάρετε τις ευθύνες σας, κύριοι της Κυβέρνησης. Δεν μπορούμε να πληρώνουμε την όποια κομματικη σας διελκυστίνδα, τις όποιες δικές σας επιδιώξεις. Πρέπει να βρεθεί μία αδιέξοδος. Και διέξοδος δε δίνεται ούτε με τα κυβερνητικά αδιέξοδα ούτε με την αεροστεγή τοποθέτηση του κυρίου Υπουργού Εθνικής Οικονομίας. Το βέβαιο είναι ότι σίγουρα θα χρειαστείτε να τα αναθεωρήσετε. Και το κακό που έχει γίνει είναι πάρα πολύ μεγάλο. Πριν είναι πάρα πολύ αργά, επιτέλους παρακαλούμε την Κυβέρνηση να σταθεί στο ύψος των περιστάσεων.

'Ενα δεύτερο ζήτημα, που από χθες έρχεται στο σήμερα με το άρθρο 18, είναι ότι χθες φάνηκε μία χαραμάδα ελπίδας για το δίκαιο αίτημα του δασικού συνδικαλιστικού κινήματος. Και δεν κάνουμε χάρη σε κανέναν εδώ να πλειοδοτούμε σε αιτήματα, αλλά ήταν το επίδομα ειδικών συνθηκών, ένα επίδομα που δόθηκε στα πλαίσια μιας ομόφωνα χαραγμένης διακομματικής πολιτικής, για το ζήτημα της δασοπροστασίας. Αντ'αυτού, υπήρξε μιά μικρόψυχη ρύθμιση, που προσπαθεί να καλύψει τη σημαντική απώλεια που έχουν από την κατάργηση του επιδόματος ειδικών συνθηκών με το σύστημα των υπερωριών. Δεν καλύπτονται με τίποτα οι απώλειες από τις τριακόσιες κατ'ανώτατο όριο υπερωρίες, εφόσον γίνουν όλες οι απαραίτητες εγκρίσεις. 'Εχω προσωπική αντίληψη στο νομό μου, στην Εύβοια, που έχει προνόμιο άσχημο όσον αφορά το πρόβλημα των πυρκαγιών το καλοκαίρι, ότι σε ένα μήνα το πολύ, έχουν αναλώσει το σύνολο του ετησίου πλαφόν. Και από κει και πέρα δε θα δουλέψουν, δεν θα γίνει η δουλειά, θα καίγονται τα δάση και εμείς θα τα κοιτάμε από την τηλεόραση.

Πρέπει, λοιπόν, να υπερβούμε αυτές τις μικρόψυχες, τις μικρολογιστικές λογικές και να κάνουμε αυτό που πρέπει. Και οι ίδιοι με υπερηφάνεια λένε σας επιστρέφουμε, δεν το θέλουμε. Είναι μία στάση που πρέπει να αξιολογηθεί. Δε θέλουν να αντιδικήσουν, προσπάθησαν να μας πείσουν.

Αγαπητοί συνάδελφοι, είναι καθολικά εχθρική η υποδοχή αυτού του νομοσχεδίου από το σύνολο του δημοσιοϋπαλληλικού κόσμου. Και ας έχουμε κάνει ολόκληρες καταστάσεις διαμαρτυρομένων και έχουμε θέσει τα αιτήματά τους, φοβάμαι ότι κάποιους αδικούμε γιατί κάποιους τους ξεχνάμε. Δυστυχώς όλος ο δημοσιοϋπαλληλικός κόσμος το αρνείται και το απορρίπτει. Και αυτό αποτελεί ένα σαφές μήνυμα για τη βιωσιμότητα αυτού του νομοσχεδίου. Θα είναι σίγουρα βραχύβιο, είναι δεδομένο αυτό. Γιατί επείγεσθε να τελειώσετε; Θα τελειώσετε σήμερα. Εντάξει, την επομένη το πρώτο αίτημα του δημοσιοϋπαλληλικού κόσμου θα είναι να αποσυρθεί αυτό το νομοσχέδιο. Δε θα τελειώσετε εύκολα μ'αυτήν την κατάσταση, γιατί δεν το αποδέχεται η κοινωνία, γιατί δεν είναι με αίσθηση δικαίου και αρχές δικαίου συντεταγμένο.

Για το άρθρο 17, δεν πρέπει σ'αυτήν την ευκαιρία που δίνετε τώρα, με την εξ αρχής θεσμοθέτηση των μισθολογικών κλιμακίων, να μη λάβετε υπόψη στην εξέλιξη των υπαλλήλων και την προϋπηρεσία που έχουν κάνει, κύριε Υπουργέ, στον ιδιωτικό τομέα. Είναι έξω από αρχές δικαίου, είναι έξω από αρχές της ασφαλιστικής νομοθεσίας. 'Εχει γίνει ήδη το πρώτο βήμα από πολύ καιρό, όταν με τη διαδοχική ασφάλιση, οι του ιδιωτικού στο δημόσιο τομέα και αντίστροφα, μεταφέρουν τα ασφαλιστικά τους δικαιώματα, πληρώνοντας επιπλέον ό,τι αναλογεί στα ασφαλιστικά ταμεία, και μένει το ζήτημα της υπηρεσιακής εξέλιξης.

Πρέπει, λοιπόν, να μην υπάρξει αυτή η δυσμενής μεταχείριση των εκ του ιδιωτικού τομέα εισερχομένων στο Δημόσιο. Και δεν τους κάνετε καμία χάρη. 'Οταν ένας έχει σταθεί στον ιδιωτικό τομέα και έχει προσφέρει τις υπηρεσίες του και έχει αποκτήσει εμπειρία, φέρνει σαν προίκα στο Δημόσιο και καταθέτει τη δική του πείρα. Αυτή η δική του πείρα θα πρέπει να συμπεριληφθεί στην όποια υπηρεσιακή του εξέλιξη. Δε θα πρέπει να υπάρχει μια capitis deminutio, μια δυσμενέστερη θέση, μια μείωση κεφαλική σε όσους προέρχονται από τον ιδιωτικό τομέα. Πρέπει να το δείτε. Είναι κόντρα σε βασικές αρχές της Εργατικής Νομοθεσίας, κόντρα στο αίσθημα δικαίου. Πρέπει, λοιπόν, το άρθρο 17 να επεκταθεί και να συμπεριλάβει και αυτήν την κατηγορία.

'Οσον αφορά το άρθρο 18 για τους δασικούς, αναφέρθηκα, το απορρίπτουν. Θα πρέπει να ληφθούν μέτρα και για άλλες κατηγορίες, για τους συνεργάτες των Βουλευτών. Και αισθάνομαι πολύ άσχημα να μιλάω σαν συνήγορος συνεργατών μου από του Βήματος της Βουλής. Αλλά αυτή η ρύθμιση είναι κόντρα στη ratio της βασικής νομοθετικής διάταξης που προέβλεψε την απόσπαση αυτών των ανθρώπων, με τη βασική σκέψη ότι θα πρέπει, άξια στελέχη της Δημόσιας Διοίκησης να στελεχώσουν -με την κυριολεκτική έννοια του όρου- και να στηρίξουν επιστημονικά τα γραφεία των Βουλευτών.

Προέβλεπε εκείνη η διάταξη και η αιτιολογικη έκθεση ότι 

Σελίδα 4460 

φέρνουν μαζί τους και κατοχυρώνεται η υπηρεσιακή τους εξέλιξη και κατοχυρώνεται το ακέραιο των αποδοχών που θα έπαιρναν αν απασχολούντο με πλήρη απασχόληση στη δουλειά την οποία έκαναν πριν αποσπασθούν σε γραφείο Βουλευτή.

Από εκεί και πέρα αναιρείτε ένα κεκτημένο δικαίωμα αυτών των ανθρώπων, που προβλέπεται ήδη. Υπήρξαν κίνητρα, που αυτήν τη στιγμή τα αναιρείτε. Βλέπω ότι νομοθετείτε στο πόδι, πρόχειρα και δεν έχετε λάβει υπόψη το σύνολο της έννομης τάξης των νομοθετικών διατάξεων, που προβλέπουν κάποια ζητήματα. Παίρνετε και κόβετε και όποιον πάρει ο χάρος!

Αυτήν την ρύθμιση, που είναι αντιφατική, είναι κόντρα στην έννοια της θεσμοθέτησης αυτής της διάταξης, θα πρέπει να την αλλάξετε. Επίσης, θα πρέπει να ληφθεί μια μέριμνα για τους αστυνομικούς, οι οποίοι χωρίς ωράριο, χωρίς στοιχειώδη δικαιώματα υπηρετούν, χωρίς να έχουν δικαίωμα να πάρουν ούτε τις στοιχειώδεις υπερωρίες. Αυτά όσον αφορά το άρθρο 18.

Για το άρθρο 20, κύριε Πρόεδρε, βλέπω ότι φέρνετε μια βελτίωση και μιλάω για τον κοινοβουλευτικό έλεγχο των προσθέτων αμοιβών και είπαμε και στην Επιτροπή, ότι δεν μπορεί η Βουλη να αναδεχθεί την ευθύνη του ελέγχου των αμοιβών, χωρίς να έχει τη δυνατότητα να κάνει τον έλεγχο. Θα πρέπει, λοιπόν, να καθοριστούν. Και βλέπω, ότι εισάγετε ρύθμιση εξουσιοδότησης των αρμοδίων Υπουργών Δημόσιας Διοίκησης, Εθνικής Οικονομίας Οικονομικών κλπ., οι οποίοι με κοινή απόφαση θα καθορίσουν τις λεπτομέρειες.

Θα παρακαλούσαμε να έχουμε στην απάντησή σας, τις προθέσεις σας, όσον αφορά αυτήν τη ρύθμιση.

Τελειώνω με το άρθρο 27, το οποίο λέει στην παρ. 1β': "Μέχρι τη θεσμοθέτηση του νομικού πλαισίου, η χορήγηση άλλων παροχών ή αποζημιώσεων εν γένει, πέραν των προβλεπομένων το νόμο αυτό, επιτρέπεται μόνο με τροποποίηση των διατάξεων του παρόντος".

Βάζετε και εδώ και στο άρθρο 26 κάποιες ρήτρες παρεμπόδισης της τροποποίησης αυτού του νόμου. Ο νόμος αυτός δεν είναι νόμος ηυξημένης ισχύος και δεν μπορούν να ισχύσουν τέτοιες διατάξεις, που δυσκολεύουν την όποια τροποποίηση και δεν πορούν να περιορίσουν το δικαίωμα της Βουλής να τροποποιήσει αύριο το νόμο.

Επομένως, νομίζω, ότι είναι άνευ αξίας και απλώς δημιουργούν νομοθετικό έλλειμμα σ'αυτό το νομοσχέδιο.

ΠΡΟΕΔΡΕΥΩΝ (Παναγιώτης Ν.Κρητικός): Κύριοι Βουλευτές, έχω τη χαρά να ανακοινώσω στο Σώμα, ότι από τα Δυτικά θεωρεία παρακολουθούν τη συνεδρίασή μας σαράντα μαθητές και τρεις υνοδοί δάσκαλοι του Γ' δημοτικού σχολείου Καισαριανής, οι οποίοι προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ".

Τους καλωσορίζουμε στο Κοινοβούλιο.

(Χειροκροτήματα απ'όλες τις Πτέρυγες)

Το λόγο έχει ο κ.Κυριάκος Σπυριούνης.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, συζητάμε τη δεύτερη ομάδα των άρθρων από το 17 μέχρι το 32, το ακροτελεύτιο και παρακολούθησα ανελλιπώς μέχρι το τελευταίο λεπτό τη συζήτηση της Βουλής.

Μπορώ να κάνω τη διαβεβαίωση, πως ούτε ένα από τα αιωρούμενα αιτήματα στο σύνολο της Αντιπολίτευσης δεν ήταν, που να τα υιοθετήσει. Και οδηγούμαι στο συμπέρασμα: Είναι παλαιολιθική η Αντιπολίτευση, που γίνεται ή δεν είναι; 'Οταν ιυοθετείς και τα πλέον ακραία αιτήματα παράλογα, τότε είναι δημαγωγία δημαγωγείς.

Δεύτερον, ο κ. Τσοβόλας είπε, ότι έχω παρωπίδες, γιατί δεν συμφωνώ με τα λεγόμενά του, δηλαδή, την εκτίμηση ότι όλοι συμφωνούμε με τις απόψεις του. Στο στρατόπεδο τριάντα πέντε χρόνια, κύριε Τσοβόλα, δεν είχα παρωπίδες. Δεν ξέρω, να τις απέκτησα εδώ μέσα άραγε; Αρνήθηκα για να ξέρετε μονίμως τις παρωπίδες. 

Δεύτερον, με αναγκάζετε να σας πω, πως εξαρτάται πως βλέπετε τον απέναντί σας και με τι μάτια. Θα πω γενικά ότι μέσα από τα μάτια του λαϊκισμού κάθε υπεύθυνη θέση, είναι παρωπίδες!

Τρίτον, ασφαλώς το συζητούμενο νομοσχέδιο δε λύνει τα προβλήματα της Δημόσιας Διοίκησης. Και ασφαλώς, η οικονομική κατάσταση της Πατρίδας, που υποχρέωσε τις κυβερνήσεις σε μια συντριπτική σε βάρος του λαού λιτότητα αφήνει πολλά προβλήματα ακάλυπτα και κάνει πολλές οικογένειες δημοσίων υπαλλήλων φτωχές. Είδα τη μισθοδοτική κατάσταση μιας υπαλλήλου του "Δημοκρίτου" και δεν πίστευα στα μάτια μου! 'Ομως, το νομοσχέδιο κινείται σε έναν άξονα με αρχές και κανόνες. Κάνει μια προσπάθεια να περιορίσει την επιδοματική πολιτική, τα ασύστολα και ανεύθυνα επιδόματα. Προσπαθεί να συγκροτήσει υψηλούς βασικούς μισθούς που αντανακλούν ύψος των συντάξεων καλύτερο που είναι και αυτό ένα βασικό θέμα. Περιορίζει όλες τις στρεβλώσεις που το παλαιό σύστημα μέχρι τώρα προκάλεσε. Και, κύριε Υπουργέ, σαφώς και δεν μπορεί να ικανοποιήσει όλες τις δικαιολογημένες ανάγκες που υπάρχουν στους δημοσίους υπαλλήλους.

Τώρα στα συγκεκριμένα. Να συμπληρώσω ότι η Δημόσια Διοίκηση αποτελεί ένα από τα μεγάλα προβλήματα της Πατρίδας μας. 'Ισως εξισούται με το δημογραφικό ή ακόμα με τα έντεκα εθνικά προβλήματα που υπάρχουν. Και επειδή η σοβαρότητά του έχει πάρει εθνικές διαστάσεις, πιστεύω ότι προβάλλεται σαν εθνική ανάγκη η υποχρέωση όλων μας να αντικρύσουμε το θέμα "Δημόσια Διοίκηση" έξω από κομματικές σκοπιμότητες, σε ένα συναινετικό πνεύμα και μία υπερκομματική ευθύνη.

- Στα άρθρα τώρα. Στο άρθρο 17, να παρακαλέσω, στην παράγραφο 2, αν όχι ολόκληρη η θητεία, τουλάχιστον το μισό, για να τιμήσουμε εκείνους που υπηρετούν στις 'Ενοπλες Δυνάμεις με τις τραγικές συνθήκες και έναντι του άρθρου 4 του Συντάγματος που αντανακλά την ανάγκη της ισότητας και των φύλων, όχι μόνο των ανθρώπων. Να υπολογίζεται για τη βαθμολογική εξέλιξη, και ο χρόνος θητείας ή τουλάχιστον ο μισός σαν ένδειξη τιμής στη νεολαία που υπηρετεί στις 'Ενοπλες Δυνάμεις και για λόγους ισότητος.

Στο άρθρο 18 γίνονται ορισμένες χαρακτηριστικές βελτιώσεις. Μακάρι να μπορούσαν να γίνουν περισσότερα. Και θα ήμουν από τους πρώτους που θα χειροκροτούσα. Πιστεύω ότι η οικονομική στενότητα δεν το επιτρέπει, γιατί δε λείπει από την Κυβέρνηση η επιβαλλόμενη κοινωνική ευαισθησία. Η στενότητα της οικονομίας δημιουργεί αυτή τη δυστοκία. 'Εγιναν ωστόσο βελτιώσεις. Θα μου επιτρέψετε να σας πω να περιλάβετε, στο άρθρο 18, στο σύνολο των προβλεπομένων για τις υπερωρίες και τα ΠΣΕΑ. Είναι μία κατηγορία η οποία τώρα εντοιχίζεται μέσα στη νομαρχιακή αυτοδιοίκηση, διαδραματίζει ύψιστο ρόλο, όχι μόνο στις έκτακτες ανάγκες εν ειρήνη, αλλά εκείθεν διαμορφώνεται ένα πλαίσιο που συνταυτίζεται και επεκτείνει τα πολεμικά σχέδια στο εσωτερικό της Χώρας, με ύψιστη πρόνοια και αποστολή. Και οι άνθρωποι αυτοί κύριε Υπουργέ, εργάζονται υπερωριακώς πραγματικά.

Στο άρθρο 19 γίνονται βελτιώσεις ακόμη και για τις πανελλήνιες εξετάσεις τους συμμετέχοντες με κοινή απόφαση Υπουργών και εκεί μπορεί να κριθούν ορισμένα θέματα.

Είναι σημαντικό το άρθρο 20 περί ελέγχου της Βουλής, επιτέλους!

Νομίζω ότι ο εκσυγχρονισμός περνά και θα τον κάνουμε πράξη. Η Κυβέρνηση του Σημίτη είναι αποφασισμένη να κάνει πράξη τον εκσυγχρονισμό, αλλά δεν γίνεται ο εκσυγχρονισμός με δημοκοπία της Αντιπολίτευσης. Ο εκσυγχρονισμός απαιτεί πολλή ευθύνη από την πλευρά της Κυβέρνησης και από την πλευρά της Αντιπολίτευσης την καλοπροαίρετη χείρα βοηθείας και στήριξης. Και μπορούμε να τα πετύχουμε αυτά τα πράγματα. Και, επιτέλους, να σταματήσουμε να κοιτάζουμε το μέλλον με τις δυστοκίες του περελθόντος. Ας αναλογισθούμε το παρελθόν, για να προγραμματίσουμε και να συγκροτήσουμε το μέλλον, αν θέλουμε να καλύπτουμε την ευθύνη που έχουμε απέναντι στο λαό μας.

Εδώ, λοιπόν, θα ελέγχει η Βουλή πολλά πράγματα. Η πηγή κάθε εξουσίας, που αποτελεί η ετυμηγορία του λαού για το δημοκρατικό μας πολίτευμα, πρέπει να γίνεται καθημερινά πράξη και δικαίωση με συμβολή όλων μας.

Είναι, λοιπόν, η πρόνοια του άρθρου πολύ χαρακτηριστική. 

Σελίδα 4461 

 

Στο άρθρο 21 η παράγραφος 2 λύνει τα θέματα των αγροφυλάκων και λύνει το θέμα με την έννοια ότι δίνει την ευκαμψία με κοινή απόφαση να οραθεί με αρτιότερη ευαισθησία.'Ηθελα να προσθέσω αυτήν την επισήμανσή μου.

Το άρθρο 29 διασφαλίζει τις αποδοχές και πιστεύω να μη συμβεί ό,τι έγινε στις 'Ενοπλες Δυνάμεις, όπου κατά χιλιάδες οι αποδοχές είναι λιγότερες από εκείνες που θα ήταν αν δεν είχε μεσολαβήσει το μισθολόγιο.

Πιστεύω να μη συμβεί στους δημοσίους υπαλλήλους, αλλά το άρθρο 29 τέμνει και την περίπτωση αυτή με την πρόνοια, κανείς να μην πάρει μισθό σε προσωπική έστω βάση αναγόμενο λιγότερα από αυτά που παίρνει μέχρι τώρα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Λεβογιάννης έχει το λόγο.

ΝΙΚΟΛΑΟΣ ΛΕΒΟΓΙΑΝΝΗΣ: Κύριε Πρόεδρε, θέλω να αναφερθώ στο άρθρο 22 και στη δεύτερη παράγραφο που αναφέρεται στους σχολικούς συμβούλους. Ο θεσμός των σχολικών συμβούλων είναι ιδιαίτερα σημαντικός για την εκπαίδευση. Πρόκειται βέβαια, για έναν μικρό αριθμό εκπαιδευτικών σε σχέση με το σύνολο των εκπαιδευτικών μας, που επιτελούν ένα πολύ υψηλό έργο, έχουν μία ειδική αποστολή και για την επιλογή τους απαιτούνται πολλά τυπικά και ουσιαστικά προσόντα. Δεν είναι κυβερνητικοί, όπως είπε κάποια συνάδελφος. Και σύμφωνα με τις ρυθμίσεις που έχουν γίνει μέχρι τώρα από τους διάφορους νόμους, από τον ιδρυτικό νόμο του θεσμού τον 1304/82, από το 1566/85, τον νόμο που είχε φέρει και είχε ψηφίσει τότε στη Βουλή ο σημερινός Πρόεδρος ο κ. Απόστολος Κακλαμάνης ως Υπουργός Παιδείας, είχαν προβλεφθεί διάφορες ρυθμίσεις που και ηθικά εξύψωναν το θεσμό αυτό, αλλά και μισθολογικά στη διάρκεια της θητείας τους -είναι επί θητεία οι σχολικοί σύμβουλοι- είχαν κάποια επιπλέον οικονομική ενίσχυση. Στο άρθρο 22 και το δεύτερο εδάφιο, προβλέπεται ότι οι σχολικοί σύμβουλοι λαμβάνουν από την έναρξη ισχύος του παρόντος νόμου τις αποδοχές της οργανικής τους θέσης ως εκπαιδευτικών. Αυτό σε σχέση με τα μέχρι τώρα προβλεπόμενα είναι ηθική και βαθμολογική υποβάθμιση. Διότι με τον ισχύοντα νόμο του Υπουργείου Παιδείας για την Πρωτοβάθμια και Δευτεροβάθμια Εκπαίδευση, το 1566/85, στο άρθρο 57 παράγραφος 2, προβλέπεται ότι στους σχολικούς συμβούλους απονέμεται με απόφαση του Υπουργού Εθνικής Παιδείας και Θρησκευμάτων ο βαθμός του Παρέδρου, με θητεία, του Παιδαγωγικού Ινστιτούτου, για τη διάρκεια της θητείας τους και καταβάλλονται οι αντίστοιχες αποδοχές. Σύμφωνα με όσα υποστηρίζουν οι ίδιοι οι σχολικοί σύμβουλοι, παρά τη ρύθμιση που υπάρχει στο άρθρο 14 του παρόντος νομοσχεδίου που συζητάμε, όπου δίδεται επίδομα στους σχολικούς συμβούλους σαράντα χιλιάδες το μήνα...

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών):'Εχει γίνει πενήντα.

ΝΙΚΟΛΑΟΣ ΛΕΒΟΓΙΑΝΝΗΣ: 'Εχει γίνει πενήντα οι σχολικοί σύμβουλοι υποστηρίζουν, ότι και μισθολογικά υποβαθμίζονται. Εκείνο, όμως, το οποίο περισσότερο γι'αυτούς νομίζω ότι έχει σημασία είναι το ηθικό μέρος. Πράγματι, βαθμολογικά υποβαθμίζονται και νομίζω ότι θα πρέπει να το δείτε αυτό, δηλαδή, να μην καταργηθεί η παράγραφος 2 του άρθρου 57 του ν.1566/85. Διότι παρά το γεγονός ότι ο θεσμός αυτός λειτούργησε και παρά τις προσπάθειές στη συνέχεια του τότε Υπουργού Παιδείας του κ. Απόστολου Κακλαμάνη, για να αναβαθμιστεί αυτός ο θεσμός, είναι αλήθεια ότι υπήρξε παραγκωνισμός.'Ομως, αν σταθούμε στις εξαγγελίες της Κυβέρνησης της σημερινής για την καινούρια εκπαιδευτική μεταρρύθμιση και στο ρόλο που όλοι μας αντιλαμβανόμαστε ότι πρέπει να αποκτήσει το σχολείο της Πρωτοβάθμιας και της Δευτεροβάθμιας Εκπαίδευσης, ο σχολικός σύμβουλος είναι εκείνος ο οποίος θα σηκώσει στα χέρια του την προσπάθεια αυτή και ιδιαίτερα το κεφάλαιο που αφορά το περιεχόμενο της εκπαίδευσης, δηλαδή, το εκπαιδευτικό έργο, την αναβάθμιση του ίδιου του εκπαιδευτικού για την οποία όλοι μιλάμε, ιδιαίτερα αυτές τις μέρες που υπάρχει αυτή η ένταση στην εκπαίδευση, όπως και το μεγάλο κεφάλαιο της αξιολόγησης του εκπαιδευτικού και του εκπαιδευτικού έργου.

Επομένως ο Σχολικός Σύμβουλος πρέπει να είναι, ως θεσμός και ως πρόσωπο, ενισχυμένος και ηθικά και υλικά. Εγώ θα έλεγα ότι και το επίδομα των πενήντα χιλιάδων και η ρύθμιση αυτή αν γίνει, δηλαδή τα προβλεπόμενα στο άρθρο 14 του παρόντος νομοσχεδίου, αλλά και αν διατηρηθεί το εδάφιο 2 του άρθρου 57 του ν. 1566/85, είναι μικρός ο αριθμός των σχολικών συμβούλων -νομίζω ότι δεν πρέπει να ξεπερνούν τους πεντακόσιους-και η επιβάρυνση στον προϋπολογισμό θα είναι ασήμαντη. Γι'αυτό πιστεύω, ότι πρέπει να διατηρηθεί και η παράγραφος 2 του άρθρο 57 του ν. 1566/85 και η οικονομική ρύθμιση του άρθρου 14 του παρόντος νομοσχεδίου. Σε κάθε περίπτωση, όμως, κύριε Υπουργέ, νομίζω ότι θα πρέπει να γίνει δεκτό το αίτημα των σχολικών συμβούλων να μην καταργηθεί το σχετικό άρθρο του ν. 1566/85.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπαθεμελής έχει το λόγο.

ΣΤΥΛΙΑΝΟΣ - ΑΓΓΕΛΟΣ ΠΑΠΑΘΕΜΕΛΗΣ: Θέλω να επισημάνω στον κύριο Υπουργό, ότι με την αναδιατύπωση του άρθρου 18 που έχει κάνει και με τις τετρακόσιες συνολικά ώρες υπερωριακής εργασίας που δίνει στους υπαλλήλους του Οργανισμού Υδρεύσεως Θεσσαλονίκης και του Οργανισμού Αποχετεύσεως, επίσης Θεσσαλονίκης, νομίζω ότι δεν τελεί σε γνώση της πραγματικότητας.

Υπενθυμίζω ότι ως αυτήν τη στιγμή οι τεχνικοί υπάλληλοι -και ίσως όχι μόνο αυτοί- είχαν δυνατότητα τριακοσίων ωρών υπερωριακής εργασίας ετησίως. Αυτό κάλυπτε τις ανάγκες τις υπηρεσίες από τις 14.30' έως τις 10' το βράδυ. 'Ηταν εντελώς διαφορετικές οι υπερωρίες με απόφαση του εποπτεύοντος Υπουργού -του Υπουργού Μακεδονίας-Θράκης εν προκειμένω- για τις Κυριακές και εορτές, δηλαδή για τις εξαιρέσιμες, και εντελώς επίσης διαφορετικό κεφάλαιο, πάλι με απόφαση του εποπτεύοντος Υπουργού, των νυκτερινών υπερωριών.

Εάν εσείς, λοιπόν, τις τριακόσιες ώρες τις κάνετε τετρακόσιες με τις εκατό ώρες που προσθέτετε, δεν μπορείτε να καλύψετε ούτε τις Κυριακές ούτε τις εορτές ούτε τη νύχτα. Θα βρεθεί, λοιπόν, η Θεσσαλονίκη μπροστά σε μία οδυνηρή κατάσταση, τουλάχιστον να μην έχει νερό τις εορτές, τις Κυριακές και τις νύχτες.

Το θέτω υπόψη σας με ιδιαίτερη έμφαση και νομίζω ότι πρέπει να βάλετε τη διάταξη, με την οποία ο Υπουργός Μακεδονίας-Θράκης θα αποφασίζει κατά περίπτωση -όπως το έπραττε μέχρι τώρα- πόσες ώρες και για πόσους ή πόσες συνολικά ώρες και ποια θα είναι η κατανομή των ωρών που θα καλύψουν το κενό, το οποίο δεν καλύπτεται με την τροποποίηση, όπως την έχετε θέσει.

Δεύτερον, θέλω να θυμίσω ότι -έχω καταθέσει και μια σχετική τροπολογία- υπάρχει ένα πρόβλημα με τους ιερείς δασκάλους, αλλά, όπως μου έχουν πει, και με τους ιερείς καθηγητές. Η δική μου τροπολογία και των συναδέλφων που τη συνυπογράφουν, ορίζει ότι απαλείφεται η παράγραφος γ' της ΚΥΑ -να μη μνημονεύω τους αριθμούς- η οποία έχει κυρωθεί με το νόμο 1463/86 -είναι στο άρθρο 22 του συζητουμένου νομοσχεδίου- και οι ιερείς διδάσκαλοι και καθηγητές του νομοθετικού διατάγματος 3885/58 λαμβάνουν το βασικό μισθό και το χρονοεπίδομα του παρόντος νομοσχεδίου.

Απ' όσο ξέρω, κύριε Υπουργέ, έχουν προκύψει θέματα και με τους υπαλλήλους των ΠΣΕΑ, των υπηρεσιών Πολιτικής Σχεδίασης Εκτάκτων Αναγκών, οι οποίοι για την ταυτότητα ιστορικής και νομικής αιτίας θα πρέπει και εκείνοι να υπαχθούν στη δυνατότητα λήψεως υπερωριών, λαμβανομένου υπόψη ότι λοιμοί, λιμοί, σεισμοί και καταποντισμοί εξακολουθούν, φευ, να υπάρχουν και κατά τις ημέρες μας.

'Ακουσα μια διαμαρτυρία από τους πτυχιούχους της "Χαροκοπείου Σχολής", "Χαροκοπείου Πανεπιστημίου" ήδη κατά την τρέχουσα διατύπωση. Ισχυρίζονται ότι κατεβαίνουν δέκα κλιμάκια κάτω. Εάν είναι έτσι, τότε νομίζω ότι θα επιληφθείτε

Σελίδα 4462 

και θα δώσετε λύση και σ'αυτό το πρόβλημα.

Δε θέλω να επεκταθώ περισσότερο, αλλά να θυμίσω και την ανάγκη των συνεργατών των Βουλευτών, οι οποίοι κάνουν πολλές, πάρα πολλές υπερωρίες. Και είναι οι μόνες ίσως μη πλασματικές υπερωρίες, που υπάρχουν σ'αυτόν τον Τόπο και μένουν ακάλυπτες, απλήρωτες.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μαγκριώτης έχει το λόγο.

ΙΩΑΝΝΗΣ ΜΑΓΚΡΙΩΤΗΣ: Kύριε Πρόεδρε, κυρίες και κύριοι συνάδελφοι, θα ξεκινήσω με αυτό που έκλεισε και ο κ. Παπαθεμελής. Πιστεύω πως εκ παραδρομής συμπερελήφθει το συγκεκριμένο εδάφιο για τις αποφοίτους της "Χαροκοπείου" και την υποβάθμιση κατά δέκα μισθολογικά κλιμάκια που φαίνεται να έχουν. Απλώς το θίγω και εγώ, πιστεύοντας πως θα υπάρξει σχετική διόρθωση.

Το δεύτερο που θα ήθελα να θίξω είναι η αναφορά στους κοινοτικούς φύλακες, στους αγροφύλακες. Με το παρόν νομοσχέδιο το θέμα απεμπλέκεται, για να υπάρξουν επιτέλους βαθμολογικές εξελίξεις και στο χώρο αυτόν των εργαζομένων που είναι και περιορισμένος αριθμητικά, αλλά και υψηλές υπηρεσίες προσφέρει. Γιατί γνωρίζουμε όλοι ότι απαιτούνται επτάμισι χρόνια υπηρεσίας για να υπάρξει εξέλιξη σε ένα μισθολογικό κλιμάκιο. Ως προτροπή, λοιπόν, το θέτω για την βελτίωση της διάταξης ή την γρήγορη προώθηση του θέματος.

Θα ήθελα επίσης να θίξω τον περιορισμό και την αλλαγή του καθεστώτος παροχής του ειδικού επιδόματος στους μηχανικούς από έσοδα προερχόμενα από εισφορές των κατασκευαστών και από την εκτέλεση του προϋπολογισμού δημοσίων επενδύσεων.

Πιστεύω πως οι μισθολογικές διαφοροποιήσεις, που είναι και αρχή του νομοσχεδίου για να ξεπεράσουμε την ισοπέδωση, ανάλογα με τις γνώσεις, την εμπειρία και την παραγωγικότητα, θα πρέπει να κυριαρχήσουν. Νομίζω πως σε μια τέτοια κατεύθυνση, όπως και για την εξυγίανση του κυκλώματος του παραγόμενου δημόσιου έργου, κατασκευαστικού έργου εδώ ειδικά εστόχευαν τα συγκεκριμένα επιδόματα και βεβαίως και στην αύξηση της παραγωγικότητας. Νομίζω πως πρέπει να το δει η Κυβέρνηση. Πάντοτε βεβαίως στα πλαίσια της καλύτερης διαχείρισης του προϋπολογισμού και την περιστολή των δαπανών.

Τέλος θα ήθελα να θίξω και πάλι -και να επανέλθω, θα έλεγα με έναν πιο έντονο τρόπο- το θέμα του Οργανισμού Αποχέτευσης Θεσσαλονίκης και του Οργανισμού 'Υδρευσης Θεσσαλονίκης και να πω ότι είναι δύο οργανισμοί με υψηλή παραγωγικότητα και με αριθμό εργαζομένων που συνεχώς μειώνεται. Πάνω από δέκα χρόνια έχουν να προσληφθούν νέοι υπάλληλοι και ειδικότερα σε αυτές τις ειδικότητες των τεχνικών των εξωτερικών συνεργείων, των συνεργείων επιφυλακής. Είναι υπηρεσίες και φορείς οι οποίοι λειτουργούν με βάση την ανταπόδοση. Τα λεφτά τους δηλαδή τα φέρνουν και με το παραπάνω στον Κρατικό Προϋπολογισμό. Και βεβαίως έχουν υψηλό φόρτο εργασίας και όσον αφορά τις καθημερινές υπηρεσίες στο πολεοδομικό συγκρότημα της Θεσσαλονίκης και την περιαστική ζώνη και όσον αφορά τα εκτεταμένα έργα που κατασκευάζουν και οι δυο οργανισμοί στα πλαίσια της ολοκλήρωσης του αποχετευτικού δικτύου της Θεσσαλονίκης και της ευρύτερης περιοχής, αλλά και των έργων που κατασκευάζονται για την υδροδότηση της Θεσσαλονίκης από τα νερά του Αλιάκμονα.

Γι' αυτούς τους δυο οργανισμούς, καταργείται το επίδομα αυξημένης επικινδυνότητας και ανθυγιεινότητας. Νομίζω πως όλοι αναγνωρίζουμε ότι είναι εργαζόμενοι σε υπηρεσίες με αυτά τα χαρακτηριστικά, της αυξημένης δηλαδή επικινδυνότητας και ανθυγιεινότητας. Είναι υπηρεσίες που δε συμπεριλαμβάνονται σε εκείνες που αναφέρονται στο νομοσχέδιο της εικοσιτετραώρου βάσεως, ενώ υπάρχει εκοσιτετράωρη λειτουργία τους. 

Βεβαίως, πρέπει να πω, ειδικά για τον Οργανισμό Αποχέτευσης Θεσσαλονίκης ότι την παραμονή της διάλυσης της προηγούμενης Βουλής και της προκήρυξης των εκλογών, ψηφίσαμε ομοφώνως στην Διαρκή Επιτροπή στο νομοσχέδιο για τη συγκρότηση των ομάδων επιφυλακής ένα επίδομα προς τους τεχνικούς εργαζόμενους στον Οργανισμό Αποχέτευσης Θεσσαλονίκης. Δεν ήλθε όμως στην Ολομέλεια, γιατί πήγαμε σε εκλογές και δεν επανήλθε αφού η επιλογή της Κυβέρνησης είναι να μην επαναφέρει ένα τέτοιο σχετικό νομοσχέδιο.

Θα έλεγα, λοιπόν, πως είναι πολλαπλές οι αναιρέσεις και οι αφαιρέσεις που γίνονται σ'αυτούς τους οργανισμούς και είναι υψηλές οι υπηρεσίες τους. Πιστεύω πως η Κυβέρνηση αυτό που θέλει να δώσει, ανεβάζοντας τις ώρες υπερωριακής εργασίας από τριακόσιες ώρες, στο 40% των εργαζομένων σε τετρακόσιες ώρες, δεν καλύπτει σε καμία περίπτωση την εικοσιτετράωρη λειτουργία, τη συνεχή λειτουργία αυτών των οργανισμών, των υπηρεσιών που προσφέρουν και βεβαίως, δεν αντικαθιστά και δεν συμπληρώνει αυτά που αφαιρούμε.

Γι'αυτό, λοιπόν, θα τόνιζα, ότι το ελάχιστο όριο υπερωριών που θα πρέπει να δίνεται στους εργαζόμενους σ'αυτούς τους δύο οργανισμούς, θα πρέπει να είναι οι εξακόσιες ώρες, για να έχουμε στοιχειώδη αντιμετώπιση και του προβλήματος λειτουργίας, αλλά και της μείωσης των εισοδημάτων που θα έχουν αναπόφευκτα με την κατάργηση και τις περικοπές των άλλων επιδομάτων, που περιλαμβάνει το παρόν νομοσχέδιο. Ευχαριστώ.

ΠΡΟΕΔΡΕΥΩΝ(Παναγιώτης Ν.Κρητικός): Η κα 'Αννα Ψαρούδα-Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, παίρνω το λόγο για να επισημάνω το εξής: Ενώ οι δικηγόροι είναι πάντα παρόντες και εδώ τουλάχιστον αποτελούν τη συντριπτική πλειοψηφία του Σώματος, είναι παντελώς απόντες από το νομοσχέδιο ή μάλλον, μετά κόπου, στην Κοινοβουλευτική Επιτροπή όπου επεσημάνθη η έλλειψη πρόνοιας για τους εμμίσθους δικηγόρους, έγινε μια ασαφής κατά τη γνώμη μου και ανεπαρκής προσθήκη.

Αναφέρομαι στους εμμίσθους δικηγόρους, οι οποίοι παρέχουν τις υπηρεσίες τους επί παγία αντιμισθία στο δημόσιο τομέα, σε νομικά πρόσωπα δημοσίου δικαίου, ΟΤΑ κ.λπ. και αμείβονται με πάγια περιοδική αμοιβή. Ο νόμος επί τη βάσει του οποίου λαμβάνουν τις αποδοχές τους, είναι ο 1816/1988. Αυτός βέβαια δεν καταργείται ρητά από τις διατάξεις, αλλά εφ'όσον υπάρχει γενική ρήτρα στην τελευταία διάταξη, ότι κάθε γενική και ειδική διάταξη καταργείται, θα μπορούσε να δημιουργηθεί η υποψία και η παρερμηνεία ότι οι έμμισθοι δικηγόροι μένουν ακάλυπτοι.

Πέραν όμως από αυτό, η μέχρι τώρα μεταχείριση των εμμίσθων δικηγόρων δεν υπήρξε ικανοποιητική και πάντα υπολείπονταν των αποδοχών των τακτικών δημοσίων υπαλλήλων, οι οποίοι με διάφορα νομοθετήματα κατά καιρούς, έπαιρναν και επιδόματα και υπερωρίες.

Είναι, λοιπόν, απολύτως αναγκαίο, κύριε Υπουργέ, να θεσμοθετηθεί και να διευκρινισθεί σαφώς, ποια είναι η τύχη και η μισθολογική μεταχείριση των εμμίσθων δικηγόρων μετά την ψήφιση αυτού του νομοσχεδίου.

Ο Δικηγορικός Σύλλογος σας επεσήμανε αυτήν την έλλειψη και διατύπωσε μάλιστα μια ειδική διάταξη, ώστε να λυθούν πλέον όλες οι εκκρεμότητες και οι απορίες και να είναι βέβαιο, ότι οι έμμισθοι δικηγόροι πλέον θα παίρνουν τις αποδοχές του κλιμακίου στο οποίο εντάσσονται, μαζί με όλα τα έξτρα που παίρνουν οι αντίστοιχοι τακτικοί δημόσιοι υπάλληλοι.

Αυτήν τη διατύπωση, επειδή δεν την είδαμε στο νομοσχέδιο, κύριε Υπουργέ, ορισμένοι Βουλευτές -πρώτη υπογράφω εγώ- την έχουμε καταθέσει και θα σας παρακαλούσαμε να πάρετε θέση.

Βέβαια, στην Κοινοβουλευτική Επιτροπή όπου επεσημάνθη η έλλειψη αυτή, ο κύριος Υφυπουργός ή εσείς -δεν ξέρω, δεν ήμουν εγώ παρούσα- προέβλεψε να περιλάβει τους δικηγόρους στο άρθρο 24, δηλαδή στην έκδοση της κοινής υπουργικής απόφασης, με την οποία θα επεκτείνονται οι διατάξεις του νόμου και σε άλλες κατηγορίες προσωπικού που απασχολείται στο Δημόσιο, στα νομικά πρόσωπα δημοσίου δικαίου κ.λπ. Στους κληρικούς προσέθεσε και τους δικηγόρους.

Αυτό βέβαια, δεν ικανοποιεί, πρώτον γιατί είναι μια απόφαση 

Σελίδα 4463 

η οποία θα εκδοθεί και δεν ξέρουμε το περιεχόμενό της. Εκτός εάν είναι έτοιμη, όπως άκουσα από συναδέλφους να λέγουν, που άκουσαν τον Υπουργό στην Κοινοβουλευτική Επιτροπή, - οπότε πρέπει να την ακούσουμε. 

Εν πάση περιπτώσει, αν εμμείνετε σ'αυτή τη λύση, θέλουμε να μας δώσετε τη διαβεβαίωση και να μας πείτε ότι όντως εξασφαλίζεται η ένταξη των εμμίσθων δικηγόρων στα κλιμάκια, στα οποία είναι ενταγμένοι, και ότι θα είναι εξασφαλισμένη και η ίδια μεταχείρισή τους μαζί με τις συμπληρωματικές υπολαβές που προβλέπονται για τους τακτικούς δημοσίους υπαλλήλους. 

Κύριε Υπουργέ, αντί να περιλάβουμε τους δικηγόρους σε μια ασήμαντη προσθήκη στη διάταξη, η οποία παραπέμπει σε μελλοντική υπουργική απόφαση, το καλύτερο θα ήταν να βάλουμε τη διάταξη, όπως έχει διατυπωθεί και από το Δικηγορικό Σύλλογο, και την οποία έχουμε καταθέσει με τροπολογία, ώστε να λήξει αυτή η ασάφεια.

'Ενα λόγο θα πω, κύριε Πρόεδρε, για το θέμα των συνεργατών των Βουλευτών. Δεν αντιλαμβάνομαι γιατί να λείπουν οι συνεργάτες των Βουλευτών από τη σχετική διάταξη της υπερωριακής απασχόλησης, όταν φτάνουμε να περιλαμβάνουμε μέχρι και τους συνεργάτες ειδικών γραμματέων και γενικών διευθυντών. Είναι, πράγματι, μια μεγάλη αδικία, αυτή η οποία γίνεται.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Στρατάκης έχει το λόγο.

ΕΜΜΑΝΟΥΗΛ ΣΤΡΑΤΑΚΗΣ: Κύριε Πρόεδρε, κυρίες και κύριοι συνάδελφοι, θέλω να πιστεύω ότι ο παριστάμενος Υπουργός, αλλά κυρίως ο αρμόδιος Υφυπουργός, δε θεωρούν τις παρατηρήσεις και παραινέσεις μας για διάφορα επιμέρους σημεία και άρθρα του νομοσχεδίου που συζητάμε σαν μια συνδικαλιστική αντίληψη που μας διακατέχει ή εν πάση περιπτώσει, σαν συνδικαλιστική πρακτική γιατί πραγματικά στοχεύει -τουλάχιστον, αυτήν την πίστη έχω εγώ- στο να διορθωθούν πράγματα, που ενδεχόμενα να δημιουργήσουν προβλήματα στην πορεία.

Επειδή χθες στην τοποθέτησή μου είπα ότι το νομοσχέδιο είναι μια τομή, σε σχέση με το παρελθόν, θα πρέπει να καταβάλουμε όσο γίνεται μεγαλύτερη προσπάθεια, να είναι τομή και σε σχέση με το μέλλον και να μη δημιουργήσει περισσότερα προβλήματα.

Με αυτήν την έννοια, λοιπόν, πιστεύω ότι το μισθολόγιο που αναφέρεται σε ειδικές κατηγορίες εργαζομένων και ιδιαίτερα αυτούς που υπηρετούν τον τομέα της ανάπτυξης, θα πρέπει να έχει μια διαφορετική θεώρηση, μια διαφορετική τακτική.

Το επίδομα ειδικών συνθηκών των γεωτεχνικών νομίζω ότι θα πρέπει να το ξαναδεί η Κυβέρνηση, θα πρέπει να το ξαναδεί ο αρμόδιος Υπουργός, γιατί είναι ένα ζήτημα που θα δημιουργήσει προβλήματα.

Θα μιλήσω με τη σειρά για κάποια ζητήματα που θέλω να θίξω στα επιμέρους άρθρα που συζητάμε. 

'Εγινε λόγος για τις ενενήντα ώρες υπερωρίες και για τους συνεργάτες των Βουλευτών. Νομίζω ότι, αν θέλουμε, μέσα και από τη βοήθεια των ειδικών συνεργατών, να αναβαθμίσουμε το ρόλο του Κοινοβουλίου, θα πρέπει να δώσουμε αυτές τις ενεννήντα ώρες και πρέπει να υπάρξει σχετική δέσμευση του Υπουργού, γιατί διαφορετικά, λυπάμαι, αλλά δε βρίσκουμε αυτούς που πρέπει να βρούμε, για να στελεχώσουμε τα γραφεία μας. Είναι ένα πολύ σημαντικό ζήτημα αυτό και πρέπει να μας απασχολήσει.

Στην παρ. 2, οι τριακόσιες ώρες, με την τροπολογία που κατατέθηκε, έγιναν διακόσιες. Υπάρχει η τροπολογία στο άρθρο 30, με την οποία εξαιρούνται οι τεχνικοί. Πρέπει να υπάρξει δέσμευση του Υπουργού ή ανάλογη διατύπωση γιατί το άρθρο 30 αναφέρεται μόνο στα εθνικά προγράμματα του Υπουργείου Γεωργίας. Επειδή γνωρίζουμε την αντίληψη που υπάρχει στην ελληνική γραφειοκρατία, νομίζω ότι πρέπει να διευκρινιστεί πως, όταν λέμε "προγράμματα του Υπουργείου Γεωργίας", εννοούμε εθνικά και κοινοτικά προγράμματα. 

Στην ίδια περίπτωση, πρέπει να συμπεριλάβουμε και το επίδομα των μηχανικών, που παίρνουν από το ΤΣΜΕΔΕ, που είναι ένα αίτημα του ΕΜΔΥΔΑΣ γιατί αυτό είναι ένα κίνητρο, ώστε να μπορέσουμε να υλοποιήσουμε περισσότερα έργα. Νομίζω ότι είναι λάθος που δε χορηγείται ή δεν προβλέπεται η χορήγησή του από το συγκεκριμένο νομοσχέδιο και αντίθετα, καταργείται.

Στην παρ. 6 ε' του ίδιου άρθρου υπάρχει ένα εδάφιο που αναφέρεται στις αργίες και στα νυχτερινά. Σε διάστημα ενός χρόνου άλλαξε η απόφαση του Υπουργού. Δηλαδή από 1.5.96 προέβλεπε 60% προσαύξηση και με το παρόν νομοσχέδιο κατεβαίνει στο 15%. 

Θέλω να πω, ότι εκεί θα πρέπει να συμπεριληφθούν και τα προνοιακά ιδρύματα, που κάνουν την ίδια δουλειά με άλλα ιδρύματα, που παίρνουν αυτό το επίδομα. Είναι ένα ζήτημα που πρέπει να το δει ο παριστάμενος Υπουργός, γιατί δεν πρέπει να έχουμε αυτήν την ανακολουθία. Δεν μπορούμε τον ένα χρόνο να λέμε 60 και τον άλλο να λέμε 15. Πρέπει τουλάχιστον να δικαιολογηθεί αυτός ο υποτετραπλασιασμός.

Θέλω να κλείσω, λέγοντας, ότι πρέπει να υπάρξει δήλωση του κυρίου Υπουργού, αλλά και δέσμευση για ανάλογη προσθήκη στα άρθρα σε σχέση με το επίδομα ειδικών συνθηκών των γεωτεχνικών, γιατί πιστεύω ότι, αν θέλουμε πράγματι να λέμε ότι υπηρετούμε τον αγροτικό τομέα και ότι θέλουμε να τον αναπτύξουμε για να σταματήσει η ερήμωση της ελληνικής υπαίθρου, θα πρέπει να έχουμε ανθρώπους που θα έχουν την όρεξη και τη διάθεση να πάνε στην ύπαιθρο, να πάνε στα χωριά και να μη λέμε ότι έχουμε γεωτεχνικούς που βρίσκονται μόνο στα γραφεία. Γιατί είναι φυσικό, όταν δεν τους δίνουμε κανένα κίνητρο, να μην πηγαίνει κανένας στην ύπαιθρο.

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του ΠΑ.ΣΟ.Κ., κ. Γεωργακόπουλος έχει το λόγο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, δεν είχα υπόψη μου να πάρω το λόγο. Θέλω, όμως, να κάνω μόνο δύο παρατηρήσεις. Εμείς οι ίδιοι υποβιβάζουμε το ρόλο του Βουλευτή, όταν δεν αναγνωρίζουμε στους συνεργάτες μας το δικαίωμα της υπερωρίας, που δίνουμε και στους γενικούς διευθυντές των Υπουργείων.

Κύριοι Υπουργοί, δεν ξέρω αν έχετε κάνει ποτέ στην επαρχία για να γνωρίζετε πόση δουλειά έχουν οι άνθρωποι που συνεργάζονται με εμάς. Εργάζονται τα Σάββατα, τις Κυριακές, τις εξαιρέσιμες. Είναι συνέχεια κοντά μας, γιατί έχουμε να σηκώσουμε ένα τεράστιο βάρος που έπρεπε να το σηκώνει η Δημόσια Διοίκηση. Επειδή η Δημόσια Διοίκηση δεν μπορεί να το σηκώσει, ακριβώς λόγω της διάρθρωσης που έχει, αναγκάζονται πολλές φορές οι πολίτες να προσφεύγουν σε εμάς και εμείς να γινόμαστε διαμεσολαβητές μεταξύ Κράτους και πολίτη για να λυθούν διάφορα θέματα.

Γι' αυτό σας παρακαλώ, όπως είπε και η κα Μπενάκη, στην παράγραφο 1 του άρθρου 18, εκεί που λέει των "Υφυπουργών, των Γενικών Γραμματέων", να μπει η λέξη "των Βουλευτών", έτσι ώστε να συμπληρωθεί η διάταξη. Περιμένουμε απάντηση σ' αυτό. Δε θα περάσει στο ντούκου. Θέλουμε να ξέρουμε αν θα συμπεριληφθούν και οι συνεργάτες των Βουλευτών στο θέμα των υπερωριών, γιατί τις κάνουν τις υπερωρίες. Εάν δεν τις έκαναν, πρώτος θα έλεγα, "εάν δεν τις κάνουν να κοπούν". Εφόσον όμως τις κάνουν, δεν μπορούμε να μην αμείβουμε τους ανθρώπους που ημέρα-νύκτα είναι μαζί μας.

Δεύτερον, πρέπει να δοθεί διευκρινιστική εξήγηση, ότι οι συνεργάτες μας παίρνουν όλα τα επιδόματα και τις αμοιβές που έχουν σαν να υπηρετούσαν στη θέση από την οποία έχουν αποσπασθεί. Γιατί, αν γίνει κάποιο λάθος και δεν παίρνουν κάποιο επίδομα απ' αυτά που αναγνωρίζουμε εδώ, τότε θα φύγουν όλοι. Δε θα μείνει κανένας.

Τέλος θέλω να κάνω μία επισήμανση στο θέμα των δασικών και των δασοπυροσβεστών. 'Οπως θα διαπιστώσατε, από το σύνολο της Βουλής υπάρχει μία ευαισθησία στο θέμα τους. Τους αναγνωρίζουμε το δικαίωμα να παίρνουν κάτι παραπάνω ακριβώς λόγω της επίπονης και επικίνδυνης εργασίας την οποία κάνουν. Στην Ηλεία πριν από δύο χρόνια είχαμε δύο 

Σελίδα 4464 

νεκρούς και τρεις τραυματίες. Με μία πρόσθετη τροποποίηση που φέρατε, εκτός από το επίδομα που το ενσωματώσατε στο επίδομα απόδοσης των εξήντα χιλιάδων περίπου, απελευθερώσατε τις υπερωρίες. Δηλαδή, αυτό τώρα έρχεται σαν επιπλέον αμοιβή που θα παίρνουν με την απελευθέρωση των υπερωριών κατά τους θερινούς μήνες.

Αυτό είναι ένα θετικό βήμα και είναι προς την κατεύθυνση να ικανοποιηθούν εν μέρει οι δασικοί για να μην πάμε σε κινητοποιήσεις. Δηλαδή, δεν μπαίνει το πλαφόν των διακοσίων ωρών για τους δασικούς και τους δασοπυροσβέστες, ιδιαίτερα κατά το εξάμηνο υπάρχει το θέμα της δασοπυρόσβεσης. Παρακαλώ, να γίνει γνωστό αυτό, κύριε Υπουργέ, για να μην υπάρξουν αντιρρήσεις.

Θα ήθελα ακόμα να πω ότι γενικώς με τα συζητούμενα άρθρα γίνονται πολλά πράγματα. Τα μισθολογικά κλιμάκια, πιστεύω ότι πρέπει να διαμορφωθούν έτσι ώστε να ικανοποιούνται όλοι. Είχα μια παρατήρηση στο άρθρο 18 στην παράγραφο ε. Εκεί μιλάει για κάποιες αμοιβές τις οποίες έπαιρναν, το 15% που είπε ο συνάδελφος προηγουμένως, που είχε δοθεί από την 1-5-96 σε κάποιους και κάποιοι που δεν το έπαιρναν είχαν πάρει υπόσχεση ότι θα το έπαιρναν από την ίδια ημερομηνία.

Εδώ στη συγκεκριμένη παράγραφο, αναφέρεται ότι την παίρνουν από 1.1.97. Το εξάμηνο ή το επτάμηνο, που θα πάρουν αυτήν την επιπλέον αμοιβή, είναι αυτό που μας μάρανε, κύριε Υπουργέ; Αν πρόκειται για τέτοιες μικροδιαφορές, να μη δημιουργούμε οξύνσεις συνδικαλιστικές, γιατί δεν ωφελούν κανέναν.

Αυτές είναι οι παρατηρήσεις μου και περιμένω την απάντησή σας οπωσδήποτε για το θέμα των συνεργατών.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, σας παρακαλώ το λόγο.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μια φράση μόνο κύριε Πρόεδρε. Βρίσκω τόσο αυτονόητο ότι η Κυβέρνηση πρέπει να δεχθεί το γενικό αίτημα σε ό,τι αφορά τους συνεργάτες των Βουλευτών, ώστε θα παρακαλέσω τον κύριο Υπουργό, εφόσον βλέπω ότι συμφωνεί, καλύτερα να το πει από την αρχή να τελειώνουμε.

ΠΡΟΕΔΡΕΥΩΝ (Παναγιώτης Ν.Κρητικός): Ο κύριος Υπουργός έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Η Κυβέρνηση κάνει δεκτό το αίτημα.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Για όλους τους συνεργάτες.

ΠΡΟΕΔΡΕΥΩΝ (Παναγιώτης Ν.Κρητικός): Ο κ.Γκελεστάθης έχει το λόγο.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, θέλω να κάνω τέσσερις επισημάνσεις στα υπό συζήτηση άρθρα του νομοσχεδίου. 

Η πρώτη αφορά την άνιση μεταχείριση που γίνεται σε βάρος των Αγροφυλάκων. Ενώ στο άρθρο τρίτο του υπό συζήτηση νομοσχεδίου προβλέπεται οι υπάλληλοι Υποχρεωτικής Εκπαίδευσης να έχουν εισαγωγικό το τριακοστό έκτο μισθολογικό κλιμάκιο και καταληκτικό το δέκατο ένατο μισθολογικό κλιμάκαιο, στο άρθρο 21ο εξαιρεί τους Αγροφύλακες από αυτήν τη μισθολογική εξέλιξη. Αναφέρεται μάλιστα και σε Αρχιφύλακες, κατηγορία που δεν υπηρετεί σήμερα στην Υπηρεσία Αγροφυλακής.

Για λόγους ίσης μεταχείρισης των πολιτών, πρέπει να αρθεί η σε βάρος τους αδικία που γίνεται από το έτος 1984. Με αγώνες τους χορηγήθηκαν το 1989 τέσσερα μισθολογικά κλιμάκια κάθε επτάμισι χρόνια και περίμεναν σήμερα να δικαιωθούν και να τους χορηγηθούν τα μισθολογικά κλιμάκια, όπως σε όλους τους άλλους δημόσιους υπαλλήλους της κατηγορίας που ανήκουν.

Οι Αγροφύλακες σήμερα δεν παίρνουν κανένα επίδομα, όπως οι περισσότεροι υπάλληλοι των άλλων Υπουργείων, για να καλύψουν την απώλεια της αγοραστικής δύναμης του μισθού τους. Είναι οι λιγότερο αμειβόμενοι υπάλληλοι του Δημόσιου Τομέα, οι δε υπηρετούντες σήμερα Αγροφύλακες είναι συνολικά χίλιοι οκτακόσιοι. Και δε νομίζουμε να επιβαρύνεται ο Προϋπολογισμός με το να τους χορηγηθούν όλα τα μισθολογικά κλιμάκια.

Επομένως, πρέπει να μην ισχύσει το άθρο 21ο για τους Αγροφύλακες και να ισχύσει και σε αυτούς το άρθρο τρίτο του υπό συζήτηση νομοσχεδίου.

Η δεύτερη επισήμανσή μου, κύριε Πρόεδρε, αφορά το υπόμνημα του Δικηγορικού Συλλόγου Αθηνών. 'Εχω καταθέσει και εγώ την τροπολογία με γενικό αριθμό 293 και ειδικό 169 και στην αιτιολογική έκθεση αναφέρεται λεπτομερώς που στηρίζεται το θέμα. Θα πρέπει να υπάρξει ανταπόκριση από τον κύριο Υπουργό Εθνικής Oικονομίας και Οικονομικών.

Από την εφαρμογή των ισχυουσών διατάξεων μέχρι σήμερα, έχει διαπιστωθεί ότι φαλκιδεύτηκαν στην πράξη οι αποδοχές των δικηγόρων που παρέχουν τις νομικές ή δικηγορικές υπηρεσίες τους, με πάγια περιοδική αμοιβή στο Δημόσιο, στον ευρύτερο δημόσιο τομέα, στα Νομικά Πρόσωπα Δημοσίου Δικαίου και στους Οργανισμούς Τοπικής Αυτοδιοίκησης.

Ειδικότερα, ενώ θα έπρεπε να λαμβάνουν αυτοί το σύνολο των αποδοχών των τακτικών υπαλλήλων του εντολέα τους του αντίστοιχου μισθολογικού κλιμακίου που ανήκαν για δικηγόρο στο Πρωτοδικείο το 15ο μισθολογικό κλιμάκιο, για δικηγόρο στο Εφετείο το 8ο μισθολογικό κλιμάκιο και για δικηγόρο στον 'Αρειο Πάγο το 1ο μισθολογικό κλιμάκιο, εντούτοις έναντι των τακτικών υπαλλήλων του εντολέα τους, οι δικηγόροι ελάμβαναν κατώτερα ποσά. 

Θα παρακαλούσαμε, κύριε Υπουργέ, να διαβάσετε αυτήν την τροπολογία που έχει κατατεθεί και από άλλους συναδέλφους και ζητούμε να συμπεριληφθεί στο υπό συζήτηση νομοσχέδιο ως άρθρο 30 η ρύθμιση αυτή η οποία -δεν υπάρχει καμιά αμφιβολία- από κάθε πλευρά ότι είναι δίκαια.

Η τρίτη επισήμανσή μου, κύριε Πρόεδρε, είναι εκείνη η οποία συμπεριλαμβάνεται στην τροπολογία που έχουμε καταθέσει με το συνάδελφο κ. Αδάμ Ρεγκούζα με γενικό αριθμό 302 και ειδικό 178 και ζητούμε να γίνει η δίκαιη ρύθμιση για τους Ιερείς δασκάλους στα παραμεθόρια χωριά και σε οικισμούς της Επικράτειας, οι οποίοι είχαν διορισθεί σύμφωνα με τον ιδρυτικό νόμο 3885/58 της Ανώτερης Εκκλησιαστικής Σχολής Θεσσαλονίκης. 'Εχουμε διατυπώσει πώς πρέπει να διαμορφωθεί το θέμα αυτό.

Κύριε Υπουργέ Εθνικής Οικονομίας και Οικονομικών, ήθελα με την ευκαιρία αυτή να θέσω υπόψη σας ένα αίτημα του Ιερού Συνδέσμου Κληρικών Ελλάδος, να κάνετε ανάλογη πρόβλεψη ρυθμίσεως του αιτήματος αυτού σε συνταξιοδοτικό νομοσχέδιο που προτίθεσθε να φέρετε στην Εθνική Αντιπροσωπεία. Το υπόμνημα αυτό σας έχει υποβληθεί και στοιχειοθετείται το δίκαιο αίτημά τους, ώστε "να δύναται ο έγγαμος Εφημέριος να συνταξιοδοτείται εθελουσίως άμα τη συμπληρώσει τριακονταπενταετίας ή στο εξηκοστό πέμπτο έτος της ηλικίας του, με το κυριαρχικό δικαίωμα του οικείου Επισκόπου, εφ'όσον αποδεδειγμένως δύναται ούτος να επαναδιορίζεται υποχρεωτικώς, αρνούμενος την τελικήν απόλυσίν του". Δηλαδή, να μπορούν οι Ιερείς στην ηλικία των εξήντα πέντε ετών ή μετά από τριακονταπενταετή υπηρεσία, να παίρνουν το εφάπαξ και μάλιστα εκείνοι οι οποίοι είναι και πολύτεκνοι, να μπορούν να αντιμετωπίζουν τις ανάγκες της οικογένειάς τους και βεβαίως εφ'όσον ο οικείος Επίσκοπος κρίνει ότι είναι σε θέση να παρέχουν περαιτέρω τις υπηρεσίες τους στην Εκκλησία, θα μπορεί υποχρεωτικά γι'αυτούς να τους επαναδιορίζει.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τσαφούλιας έχει το λόγο για προτασσόμενη δευτερολογία.

ΓΕΩΡΓΙΟΣ ΤΣΑΦΟΥΛΙΑΣ: Στο άρθρο 17 πρέπει να ληφθεί υπόψη και η στρατιωτική θητεία.

Στο άρθρο 18, πράγματι πρέπει οπωσδήποτε να ισχύσουν οι διατάξεις της εργατικής νομοθεσίας και να μην ισχύσουν αυτά που ισχύουν τώρα, ο περιορισμός των υπερωριών και στους ΟΤΑ και παντού.

Στο άρθρο 20, ο Κοινοβουλευτικός Ελεγχος είναι έλεγχος 

Σελίδα 4465 

λογιστών. Δηλαδή, εμείς θα κάνουμε ένα έργο λογιστών εδώ. Γιατί έρχεται στο Κοινοβούλιο, δεν μπορώ να το καταλάβω.

Στο άρθρο 22 για το επίδομα των σχολικών συμβούλων, να διατηρηθούν τα δικαιώματα των δικηγόρων, όπως το αναγράφουν, στους δικηγόρους των νομικών προσώπων δημοσίου δικαίου, σύμφωνα με το κλιμάκιό τους. Να μη θιγεί τίποτα, όπως και στους μηχανικούς.

Στο άρθρο 26 όπου υπάρχουν νόμοι για ειδικούς λογαριασμούς, ως εκ τούτου πρέπει να τροποποιηθούν. Εφ'όσον δεν τροποποιηθούν, τι θα γίνει εδώ με τους νόμους που ισχύουν για τους ειδικούς λογαριασμούς; Και οι πηγές από τις οποίες προκύπτουν αυτά οπωσδήποτε θα ισχύουν και δε θα τα δίνετε εκεί που πρέπει να τα δίνετε.

Παρ'όλα ταύτα, τελειώνοντας, κύριε Πρόεδρε, θέλω να πω το εξής: Το Κοινοβούλιο αγωνίστηκε για την απόδοση του δικαίου στην περίπτωση αυτή.

Πράγματι, αυτό το νομοσχέδιο βρίθει αδικιών. Υπομιμνήσκω μόνο το άρθρο 16, όπου εξομοιώνει τους δικαστικούς υπαλλήλους με πτυχίο με εκείνους που δεν έχουν πτυχίο. Και δεν δίνετε κάτι σε εκείνους που έχουν πτυχίο για να γίνει κάτι το καλό.

Εμείς εδώ συμβάλλαμε με τον αγώνα ειρηνικά. Εκεί που υπάρχει τεράστιο πρόβλημα είναι ο υποτονικός τρόπος, ο ατροφικός τρόπος, ο άτολμος τρόπος της διοίκησης του συνδικαλισμού της Δημόσιας Διοίκησης. Πάσχει η ίδια η διοίκηση του συνδικαλισμού της Δημόσιας Διοίκησης. Από εκεί ξεκινάει το κακό και από την έλλειψη πρόθεσης των δημοσίων υπαλλήλων να αγωνιστούν και για τους συναδέλφους τους, όταν βλέπουν τους συναδέλφους τους να αδικούνται και εκείνοι που οφελούνται να μην τρέπονται εις φυγήν. 'Εχουμε την πληροφορία ότι καθηγητές υπογράφουν για την απεργία και δεν συμμετέχουν στην απεργία. Είναι κατάντημα και σύμπτωμα πλήρους αποσύνθεσης. Εμείς δίνουμε το μήνυμα να υπάρξει στο άλλο μισθολόγιο ακηδεμόνευτος συνδικαλισμός στη Δημόσια Διοίκηση. 

Τα στελέχη της Δημόσιας Διοίκησης να μην έχουν το μυαλό τους σε θέσεις Βουλευτών, όπως έγινε με το εργατικό κίνημα. Γιατί από το εργατικό κίνημα ξεκίνησε η δουλειά και έγιναν Βουλευτές. Για μένα είναι προδομένο το συνδικαλιστικό κίνημα της Δημόσιας Διοίκησης από στελέχη της που πρόσκεινται στο κυβερνών Κόμμα. Γι'αυτό διδάσκουμε από τη θέση αυτή προς όσους αδικήθηκαν από τους δημοσίους υπαλλήλους ότι δε βολεύτηκαν, γιατί απλούστατα έχουν προδοθεί από τα στελέχη της συνδικαλιστικής διοίκησης του δημοσίου κινήματος και θα αγωνιστούμε γι'αυτούς, οι οποίοι αδικήθηκαν και εξαιρέθηκαν. Τους λέμε, όμως, ότι την άλλη φορά να συμμετέχουν στον αγώνα, να μην προδίδουν τους συναδέλφους τους και σε ένα συνολικό πλαίσιο ρύθμισης αγώνος να τεθούν όλα τα ζητήματα πέρα για πέρα.

ΠΡΟΕΔΡΕΥΩΝ (Παναγιώτης Ν. Κρητικός):Ακούγεσθε και στο Εφετείο Πατρών! Να είναι χαμηλότερος ο τόνος σας.

Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ:Κύριε Πρόεδρε, θα ήθελα να πω ότι είμαστε στις 14.10' και απ' ό,τι άκουσα από το εσωτερικό κανάλι της Βουλής ο κύριος Πρόεδρος πρότεινε να πάμε μέχρι στις 14.30' τη συζήτηση των άρθρων κ.λπ. Μένουν ακόμα μερικοί Βουλευτές να μιλήσουν, μένει να μας απαντήσει ο κύριος Υπουργός, φαντάζομαι, σε όλες αυτές τις προτάσεις που έγιναν. Και μετά έθεσε άλλη μισή ώρα για τις τροπολογίες. Θέλω άλλη μια φορά να διαπιστώσω τα ασφυκτικά όρια αυτής της διαδικασίας και την ουσιαστική αδυναμία να κάνουμε ουσιαστικό νομοθετικό έργο. Επειδή αυτή η συζήτηση είναι από τις λίγες που έχει -ας το πω έτσι, επιτρέψτε μου την έκφραση- ακροατήριο, νομίζω ότι δε δίνουμε καλό παράδειγμα για τον τρόπο που νομοθετούμε και προειδοποιώ ότι φοβάμαι πάρα πολύ ότι θα έλθουμε σε λίγες μέρες, εβδομάδες, μήνες να τροποποιήσουμε τα τροποποιηθέντα, των τροποποιηθέντων σ'αυτήν τη συζήτηση ή σε τέτοιου είδους συζητήσεις με τέτοιες διαδικασίες.

Θα ήθελα, επίσης, να πω ότι για το μισθολόγιο έχουμε ξεκαθαρίσει επανειλημμένα τη θέση μας και θέλω εδώ να σημειώσω άλλη μια φορά την ουσιαστική σύμπτωση όλων των άλλων Κομμάτων πάνω σ'αυτή καθ' εαυτή την ιδέα του μισθολογίου. Μιλάνε για ανθρωπινότερο, καλύτερο κ.λπ. Εμείς πιστεύουμε ότι το μισθολόγιο δεν μπορεί να είναι παρά αποτέλεσμα ελεύθερων συλλογικών διαπραγματεύσεων ανάμεσα στον κάθε χώρο και την Κυβέρνηση ή την εργοδοσία, όπως γίνεται στον ιδιωτικό τομέα ή στον ευρύτερο δημόσιο τομέα.

Επιμένουμε ότι το μισθολόγιο της Κυβέρνησης είναι μισθολόγιο επιδοματικής πολιτικής, φτωχολόγιο, πεινολόγιο -πείτε το, όπως θέλετε- μειώνει ουσιαστικά τις αποδοχές της συντριπτικής πλειοψηφίας των δημοσίων υπαλλήλων. Και επιμένουμε ότι, έστω και σ'αυτήν την αντίληψη, θα έπρεπε τουλάχιστον η Κυβέρνηση να ενσωματώσει στο βασικό μισθό όλα τα επιδόματα που κατακτήθηκαν ή δόθηκαν για δελεασμό, για κατευνασμό κλπ. από τις Κυβερνήσεις και επίσης να εξασφαλιστεί βασικός μισθός που θα δίνει τη δυνατότητα ενός βιοτικού επιπέδου τουλάχιστον ανώτερου από το όριο της φτώχειας και αυτό δε διασφαλίζεται μ'αυτό το πεινολόγιο.

Παρομοίως θέλουμε να υπογραμμίσουμε την ανάγκη, τουλάχιστον έστω και μ'αυτόν τον κάλπικο τιμάριθμο να υπάρχει αυτόματη τιμαριθμοποίηση των αποδοχών και τα επιδόματα που έχουν σχέση με εργασιακές ή κοινωνικές καταστάσεις να είναι επιδόματα, είτε ποσοστιαία πάνω στο βασικό μισθό είτε να διευκρινίζεται ότι ακολουθούν τον τιμάριθμο. Και η τιμαριθμοποίηση, επαναλαμβάνουμε, δεν είναι αυξήσεις, είναι απλώς διατήρηση της ίδιας της αγοραστικής δύναμης, γιατί εσφαλμένα και δολίως πολλές φορές εμφανίζονται ως αυξήσεις.

Σχετικά με τους εκπαιδευτικούς, θέλουμε να επαναλάβουμε ότι κάθε καθυστέρηση στη λύση της απεργίας με ικανοποίηση των αιτημάτων, των δικαίων αιτημάτων, των εργαζομένων σ'αυτόν το στρατηγικής σημασίας χώρο που λέγεται εκπαίδευση, πρωτοβάθμια και δευτεροβάθμια -αυτήν τη στιγμή σε κινητοποιήσεις βρίσκεται μόνο η δευτεροβάθμια εκπαίδευση- είναι απόλυτα σε βάρος της Κυβέρνησης και γίνεται με ευθύνη της Κυβέρνησης.

Επαναλαμβάνουμε ότι, όπου θέλετε να δώσετε, δίνετε απλόχερα. Εκεί που θέλετε να στείλετε πολιτικά μηνύματα, γιατί πολιτική είναι η άκαμπτη στάση σας απέναντι στους εργαζόμενους, τα στέλνετε.

Εμείς θα σας προτείνουμε άλλη μία φορά τα πολιτικά σας μηνύματα να απευθύνονται στους βιομήχανους, στους εφοπλιστές, στους αετονύχηδες και όχι στους βιοπαλαιστές που πασχίζουν, δίνουν το καλύτερο εαυτό τους για το μέλλον της Χώρας μας.

Επίσης, θα θέλαμε να πούμε πως θεωρούμε ότι είναι απόλυτα δικαιολογημένη η διαμαρτυρία των εργαζομένων του Υπουργείου Πολιτισμού. Είναι γεγονός ότι υπάρχουν επαγγέλματα στο Υπουργείο Πολιτισμού που είναι και βαριά και ανθυγιεινά, ή που έχουν νυχτερινή εργασία, όπως οι νυχτοφύλακες καθώς και οι υπάλληλοι που έχουν την ευθύνη ταμειακών καταστάσεων κ.λπ. Δεν καταλαβαίνουμε γιατί εξαιρείται όλους αυτούς τους ανθρώπους από τις ρυθμίσεις που δεν προωθείτε στο σχέδιο νόμου.

Επίσης, θεωρούμε δικαιολογημένη και υποστηρίζουμε απόλυτα την έντονη διαμαρτυρία του δασικού συνδικαλιστικού κινήματος, γιατί είναι πραγματικά απαράδεκτη η εξαίρεσή τους από το επίδομα ειδικών συνθηκών. Αναπτύχθηκε από άλλους συναδέλφους και είναι γνωστό το πρόβλημα που έχουμε με τα δάση μας, είναι γνωστή η προσπάθεια που πρέπει να κάνουμε. Εσείς, μ' αυτήν τη ρύθμιση πάτε στην αντίθετη κατεύθυνση.

Κατανοούμε την καταγγελία που κάνουν οι δασικοί, στην οποία καταλήγοντας λένε: "Δε συμμετέχουμε με οποιοδήποτε τρόπο στον αντιπυρικό αγώνα που αρχίζει την 1η Μάη και η ευθύνη για αυτή μας την απόφαση βαρύνει αποκλειστικά την Κυβέρνηση και την ηγεσία του Υπουργείου Γεωργίας".

Εδώ πάλι θα μιλήσετε για "δάκτυλο", πάλι θα μιλήσετε για "υπονομευτές της οικονομίας", αλλά εσείς θέλετε εργαζόμενους οι οποίοι θα δουλεύουν περισσότερο, θα δίνουν τον 

Σελίδα 4466 

εαυτό τους, την ζωή τους, αλλά θα παίρνουν όλο και λιγότερα και θα έχουν μικρότερη αναγνώριση.

Επιμένουμε, λοιπόν, και για τους δασικούς και για τους εργαζόμενους στο Υπουργείο Πολιτισμού, να πάρουν αυτό που δικαιούνται.

'Οσον αφορά τους συνεργάτες των Βουλευτών, θα ήθελα και εγώ να πω ότι είναι σωστή η ρύθμιση που γίνεται, μόνο που θα πρέπει να συμπεριληφθούν και οι αποσπασμένοι υπάλληλοι στα γραφεία των Βουλευτών, γιατί και αυτοί όπως και οι γραμματείς, πραγματικά όχι υπερωρίες, αλλά υπερ-υπερωρίες πραγματοποιούν.

ΑΔΑΜ ΡΕΓΚΟΥΖΑΣ: Το είπε αυτό.

ΣΤΡΑΤΗΣ ΚΟΡΑΚΑΣ: Θέλω να διευκρινίσετε αν αφορά όλους όσους απασχολούνται στα γραφεία των Βουλευτών.

Επίσης, στην παράγραφο 1, εδάφιο β' γίνεται λόγος για τους εργαζόμενους σε χώρους που έχουν εικοσιτετράωρη απασχόληση. Εδώ πρόκειται για τα αεροδρόμια, την πολιτική αεροπορία κ.λπ., τα νοσοκομεία, τους οδοκαθαριστές, τα λιμάνια και άλλους χώρους που έχουν εικοσιτετράωρη λειτουργία. Υπήρχε μία ξεχωριστή διάταξη που έλεγε ότι καθορίζεται για τους χώρους αυτούς ο αριθμός των υπερωριών και παρά το ότι ήταν αόριστη, εμείς θα συμφωνούσαμε γιατί πράγματι οι υπερωρίες που κάνουν οι εργαζόμενοι σε αυτούς τους χώρους δεν είναι ενενήντα ώρες το μήνα που δίνετε στο προηγούμενο εδάφιο, αλλά πολύ περισσότερες.

(Στο σημείο αυτό την Προεδρική 'Εδρα καταλαμβάνει ο Γ'Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Δεν είναι ούτε καν οι τετρακόσιες που δίνεται με την τροποποίηση για άλλους χώρους, αλλά -επαναλαμβάνω- είναι πολύ περισσότερες.

Εμείς, λοιπόν, προτείνουμε το εδάφιο β' να μείνει ως έχει, κύριε Υπουργέ και την τροποποίηση που κάνετε με το σημείωμα που μας μοιράσατε να την κρατήσετε ως ξεχωριστό εδάφιο, για παράδειγμα εδάφιο γ' -είναι μία σωστή ρύθμιση- γιατί αλλιώς θα υπάρξει πολύ σοβαρό πρόβλημα. Με τετρακόσιες ώρες το χρόνο δε λειτουργεί η Πολιτική Αεροπορία ή άλλοι χώροι.

'Οσον αφορά την παράγραφο 2, θα ήθελα να ρωτήσω γιατί μειώνετε με την τροποποίηση που κάνετε, τις τριακόσιες ώρες σε διακόσιες. Μήπως να αντισταθμίσετε τη ρύθμιση που κάνετε στο προηγούμενο εδάφιο που πάτε από τριακόσιες σε τετρακόσιες; Αυτά -επιτρέψτε μου την έκφραση- είναι μπακαλική λογική, γιατί οι εργαζόμενοι που αναφέρονται σε αυτή την παράγραφο πραγματικά δεν θα ξέρουν τι να κάνουν με διακόσιες μόνο ώρες υπερωρίες το χρόνο.

Επίσης, στην παράγραφο 6, στα εδάφια α', β' και γ' αναφέρεστε στα ποσοστά που δίνετε για νυχτερινή υπερωριακή απασχόληση. Με αυτά, κύριε Υπουργέ, αν πάμε στο Συμβούλιο της Ευρώπης ή σε άλλα διεθνή δικαστήρια, θα γίνουμε ρεζίλι.

Είναι δεκαπέντε τοις εκατό η αύξηση γι' αυτόν που θα κάνει επιπλέον από το ωράριό του νυχτερινές υπερωρίες; Είναι ποτέ δυνατόν; Παρακάτω, όμως υπάρχει μια αντίφαση. Μιλάτε για ημερήσια υπερωριακή απασχόληση και 40% παραπάνω αύξηση. Εμείς, λοιπόν, προτείνουμε για τη μεν ημερήσια υπερωριακή απασχόληση να είναι 75% για τις καθημερινές, 100% για τις αργίες και για τη νυχτερινή εργασία να είναι, επίσης, 75%.

Πολύ γρήγορα, κύριε Πρόεδρε, θα ήθελα να πω ότι στο άρθρο 21 μιλάτε για τους υπαλλήλους περιορισμένης διαβάθμισης. Είναι απαράδεκτος αυτός ο τίτλος. Βγάλτε τον, πραγματικά είναι απαράδεκτος. Τα είπε ο Ειδικός μας Αγορητής, δεν θέλω να τα επαναλάβω. Είναι γεγονός ότι οι αγροφύλακες παίζουν ένα ρόλο σημαντικό. Βεβαίως, είναι ένας κλάδος, που μειώνεται δυστυχώς και έχουμε πάρα πολλά προβλήματα.

Εμείς προτείνουμε να ενταχθούν στην κατηγορία ΥΕ, υποχρεωτικής εκπαίδευσης ή σε όποια άλλη κατηγορία τους δίνουν το δικαίωμα να ενταχθούν οι γραμματικές τους γνώσεις, ας το πω μ' αυτήν την προυπόθεση. Οι περισσότεροι είναι ΔΕ και καλά κάνουν και είναι ΔΕ. Χρειάζεται να έχουν κάποιο επίπεδο, εννοώ γραμματικών γνώσεων, για να μην παρεξηγούμαι.

Στο άρθρο 24, κύριε Πρόεδρε, ως δικηγόρος που είστε θα μου επιτρέψετε, φαντάζομαι, έχουμε αυτήν τη ρύθμιση για τους δικηγόρους. Διάβασα, κύριε Υπουργέ, στο πρακτικό της Επιτροπής ότι δηλώνεται πως στο άρθρο 24, μετά τη λέξη "κληρικούς", 

προστίθεται η φράση "και δικηγόρους με σχέση έμμισθης εντολής". 'Ομως, δεν ξέρω για ποιους λόγους, φαντάζομαι τυπογραφικούς, παραλείφθηκε. Αλλά δεν παραλείφθηκε μόνο από το τυπωμένο πια, μετά τη συζήτηση στην Επιτροπή, νομοσχέδιο. Παραλείφθηκε και από το σημείωμα των τροποποιήσεων, που μας διανείματε. Φαντάζομαι να είναι από αβλεψία.

Γι αυτό εγώ θα ήθελα να σας παρακαλέσω και να κάνετε αυτή την τροποποίηση, αλλά και να δεχθείτε ως ένα ξεχωριστό άρθρο την πρόταση που κάνει ο Δικηγορικός Σύλλογος, που αναφέρει συγκεκριμένα στην πρότασή του να βάλουμε ένα άρθρο 30 στη θέση του 29 και να συνεχιστεί η αρίθμηση, σχετικά με το άρθρο 92Α του νομοθετικού διατάγματος 3026/54 περί του Κώδικα των Δικηγόρων, που προστέθηκε με το άρθρο 2 του νόμου 1093/80, όπως αντικαταστάθηκε με το άρθρο 12 του νόμου 1816 του 1986. Εξακολουθεί να ισχύει και μετά τη δημοσίευση του νόμου αυτού, με την έννοια ότι διατηρούν τα μισθολογικά κλιμάκιά τους οι άνθρωποι αυτοί. Είναι ένα δίκαιο αίτημα και θα ήθελα να ζητήσω να γίνει δεκτό.

Στο άρθρο 27, θα ήθελα να πω ότι εδώ έχουμε να κάνουμε κυριολεκτικά με έναν εμπαιγμό. Η διάταξη που μπαίνει στην παράγραφο 1, θα είχε νόημα αν λέγατε ότι το παρόν μισθολόγιο καταργείται, από τη στιγμή που θεσπίζονται συλλογικές διαπραγματεύσεις και το μισθολόγιο πλέον καθορίζεται ως αποτέλεσμα αυτών των διαπραγματεύσεων, γενικών και κλαδικών. 

Αλλιώς, θα θέλαμε να πούμε ότι για τις παράγραφους που έρχονται στη συνέχεια, από τη φράση "μέχρι τη θεσμοθέτηση του νομικού αυτού πλαισίου...", φαντάζομαι ότι το "μέχρι" που λέτε είναι αόριστο. Μου κάνει εντύπωση, γιατί ενώ -όπως είπαμε- το περασμένο καλοκαίρι, κύριε Πρόεδρε, ο τότε Υφυπουργός Εργασίας, κ. Π.Κανελλόπουλος, επέμενε και ορκιζόταν ότι μέχρι το τέλος του 1996 θα έρθει ο εσωτερικός νόμος για την εφαρμογή των 151 και 154 Διεθνών Συμβάσεων Εργασίας, ακόμη δεν ήρθε και η Κυβέρνηση δε λέει κουβέντα γι αυτό. Πότε σκοπεύετε να το φέρετε, για να έχουμε και μεις υπόψη μας τι γίνεται;

Τελειώνοντας, θα ήθελα να πω ότι το άρθρο 29, που λέει ότι αν υπάρξει διαφορά σε βάρος του εργαζόμενου, αντικαθίσταται, μπορεί να πάρει την έννοιά του, αν λάβουμε υπόψη μας τι γίνεται με τους στρατιωτικούς, αστυνομικούς, πυροσβέστες και λιμενικούς, όπου τώρα που αρχίζουν να έρχονται οι μισθοί, με βάση το καινούριο μισθολόγιό τους διαπιστώνουν πόσο εμπαίχθηκαν, κυρίως με την απόσυρση του άρθρου 4, που κατοχύρωνε αφορολόγητο ποσό ίσο προς τα αφορολόγητα επιδόματα, που είχαν μέχρι την ψήφιση του νομοσχεδίου.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε παρακαλώ, κύριε Κόρακα. ΣΤΡΑΤΗΣ ΚΟΡΑΚΑΣ: Τελείωσα, κύριε Πρόεδρε και ευχαριστώ για την ανοχή.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Κίρκος έχει το λόγο για δύο λεπτά.

ΓΕΩΡΓΙΟΣ ΚΙΡΚΟΣ: Κύριε Πρόεδρε, κυρίες και κύριοι συνάδελφοι, κύριε Υπουργέ, πιστεύω ότι το νομοσχέδιο που συζητάμε έχει θεσμικό χαρακτήρα και όχι βέβαια λογιστικό, όπως κατά κόρον ακούστηκε -εγώ τουλάχιστον έτσι θέλω να πιστεύω- και γι' αυτό το φέρνετε στη Βουλή, για τις θετικές του διατάξεις.

Επίσης, πιστεύω ότι η Δημόσια Διοίκηση και, κατά συνέπεια, αυτοί που λειτουργούν μέσα στη Δημόσια Διοίκηση...

Κύριε Πρόεδρε, κρατήστε το χρόνο μου, γιατί θέλω να με ακούει ο κύριος Υπουργός.

ΠΡΟΕΔΡΕΥΩΝ (Λουκάς Αποστολίδης): Κύριε Σαρρή, αν έχετε την καλοσύνη, μην αποσπάτε την προσοχή του κυρίου Υφυπουργού, για να συνεχίσει ο συνάδελφος.

Σελίδα 4467 

 

ΓΕΩΡΓΙΟΣ ΚΙΡΚΟΣ: Δεν προλάβαμε να γραφτούμε για πεντάλεπτο. 'Εχουμε μόνο ένα δίλεπτο προτασσόμενη δευτερολογία μετά από τόσες ώρες αναμονής.

ΠΡΟΕΔΡΕΥΩΝ (Λουκάς Αποστολίδης): Συνεχίστε, κύριε συνάδελφε.

ΓΕΩΡΓΙΟΣ ΚΙΡΚΟΣ: Κύριε Υπουργέ, πιστεύω ότι θεωρείτε και εσείς τη Δημόσια Διοίκηση μοχλό ανάπτυξης της Χώρας μας. Κατά συνέπεια, προς αυτή την κατεύθυνση κινείται αυτό το νομοσχέδιο.

Θα πρέπει να τονίσω ότι, αν εντάξουμε το όλο νομοσχέδιο μέσα σ' αυτή τη λογική, θα πρέπει να μη δημιουργεί και ανισότητες στους εργαζόμενους, ή τουλάχιστον να αμβλύνει τις ανισότητες, να παίρνει υπόψη παραμέτρους, όπως είναι η παραγωγικότητα κ.λπ.

Και έρχομαι τώρα στους μηχανικούς του Δημοσίου, όπου πραγματικά τους περικόπτονται αμοιβές...

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Δεν είναι σωστό αυτό.

ΓΕΩΡΓΙΟΣ ΚΙΡΚΟΣ: Δεν είναι σωστό. Απαντήστε, κύριε Υπουργέ.

Λοιπόν, πώς θα παραχθεί δημόσιο έργο, δημόσια υποδομή, την οποία τόσο ανάγκη έχουμε και τόσο πολύ την επιδιώκουμε όλοι μας.

Κάτι άλλο σε σχέση με τον ΟΥΘ. 'Εχω καταθέσει -τα λέω γρήγορα, γιατί δε με παίρνει ο χρόνος- και μία τροπολογία με γενικό αριθμό 311, όπου για ελάχιστα χρήματα δημιουργούμε μία αναταραχή μέσα στο χώρο. Επίσης, τους κόβουμε το ανθυγιεινό και τις υπερωρίες που τους δίνουμε με βάση το έργο που έχουν να προσφέρουν, είναι να μην πω ελάχιστες, πάντως είναι λίγες. Γι' αυτό κι εγώ θα προτείνω να αυξηθούν, όπως και στον ΟΑΦ.

Επίσης, για τους δασολόγους ήταν θετικό το βήμα που έγινε από την πλευρά σας. Δε λύνεται το πρόβλημά τους, όμως. Επιτρέψτε μου να το πω, έχω προσωπική εμπειρία. Κοντά στην πυρκαϊά χρειάζονται πολλές ώρες. Η Χώρα μας έχει ανάγκη από αυτά τα δάση που έχουν εναπομείνει και επειδή οι δασολόγοι και οι δασοπυροσβέστες είναι καθ' ύλην αρμόδιοι, γιατί αυτοί θα σβήσουν την πυρκαϊά, χρειάζονται ιδιαίτερη μεταχείριση.'Οπως και οι γεωτεχνικοί γενικότερα.

Ακούστηκαν βέβαια εδώ μέσα και δύο-τρεις άλλες κατηγορίες. 'Oπως οι αγροφύλακες που τους περιφέραμε από τις νομαρχίες στην Τοπική Αυτοδιοίκηση, στο Υπουργείο Δημόσιας Τάξης και αυτήν τη στιγμή κι αυτοί δεν ξέρουν που είναι. Αυτούς τους καθηλώνουμε. Νομίζω ότι λίγοι έμειναν και αξίζει τον κόπο να τους ικανοποιήσουμε.

'Οπως και τους ιεροδάσκαλους, που από το '86 πραγματικά συνθλίφθηκαν.

Επίσης, θέλω να πω για τα ΠΣΕΑ, μία υπηρεσία που πολύ χρειάζεται -βέβαια τώρα έχει μεταφερθεί στις περιφέρειες- και που πρέπει να μπει στις τετρακόσιες ώρες που ρυθμίζετε.

Πιστεύω, κύριε Υπουργέ, ότι σίγουρα είναι δύσκολη η ρύθμιση τόσων ιδιαιτεροτήτων μέσα στους χιλιάδες δημόσιους υπαλλήλους που υπάρχουν. Αλλά βέβαια, για να είμαστε δίκαιοι απέναντί τους πρέπει να αναγνωρίσουμε -και να το αναγνωρίσουμε έμπρακτα- ότι οι δημόσιες υπηρεσίες και οι λειτουργοί της είναι μοχλός ανάπτυξης για τη Χώρα, να αμβλύνουμε τις ανισότητες και να αναγνωρίσουμε τις ιδιαιτερότητές τους.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Δε θα μιλούσα, κύριε Πρόεδρε, αλλά άκουσα πριν από λίγο Βουλευτή της Συμπολίτευσης να μας κατηγορεί όλους ότι υιοθετούμε, για αντιπολιτευτικούς λόγους,όλα τα αιτήματα, άσχετα βέβαια αν ο ίδιος, μετά από λίγο, υιοθέτησε μερικά απ'αυτά και ορθά βέβαια.

Εμείς υιοθετούμε αιτήματα, τα οποία υιοθετούν όλες οι πτέρυγες της Βουλής. Ειδικά θα σταθώ σε ένα αίτημα, το οποίο υιοθετήθηκε απ'όλους τους συναδέλφους που μίλησαν στη Βουλή. Αναφέρομαι στο επίδομα ειδικών συνθηκών των δασικών υπαλλήλων. Είναι ένα επίδομα που όλοι γνωρίζουμε ότι δόθηκε στους δασικούς υπαλλήλους, μετά από ομόφωνη απόφαση όλων των Πτερύγων της Βουλής και με βάση το διακομματικό πόρισμα της Επιτροπής για τη δασοπροστασία του 1993.

'Ερχεστε εσείς σήμερα και περικόπτετε αυτό το επίδομα που δόθηκε σ'αυτούς τους ανθρώπους, για την αναγνώριση των προσπαθειών που καταβάλλουν κάθε καλοκαίρι, για την αντιμετώπιση των δασικών πυρκαϊών.

Αντιμετωπίζεται λέτε το θέμα, με τα ψίχουλα των υπερωριών. 'Οχι,κύριε Υπουργέ. Είδατε ποια ήταν η αντίδραση του συνδικαλιστικού οργάνου των δασικών υπαλλήλων. Θα έχετε την ευθύνη για το μέλλον του φυσικού περιβάλλοντος της Χώρας μας. Και δε θα είστε μόνο εσείς, θα είναι και ο κύριος Υπουργός Γεωργίας, ο οποίος, όταν θα έλθει η ώρα των απεργιών, που σίγουρα θα έλθει, δε θα αντιμετωπίσει το δασικό κλάδο με το δελτίο Τύπου συμπαράστασης που εξέδωσε.

Να είστε σίγουρος, κύριε Υπουργέ, ότι το καλοκαίρι που θα αρχίσει η αντιπυρική περίοδος, θα τα ξαναπούμε.

ΠΡΟΕΔΡΕΥΩΝ(Λουκάς Αποστολίδης): Ο συνάδελφος κ. Χαϊτίδης έχει το λόγο για δύο λεπτά.

ΕΥΓΕΝΙΟΣ ΧΑΪΤΙΔΗΣ: Κύριε Πρόεδρε, είναι γνωστό και αποδεδειγμένο στην πράξη, ότι η πλήρης μισθολογική εξίσωση όλων των δημοσίων υπαλλήλων, ακόμα και ομοειδών ειδικοτήτων, δεν είναι πάντοτε ούτε δίκαιη, ούτε ωφέλιμη για το Κράτος και το κοινωνικό σύνολο. Γιατί υπάρχουν υπάλληλοι, που πέρα από τη συγκεκριμένη ειδικότητά τους, εργάζονται κάτω από ειδικές, δυσμενείς ή και επικίνδυνες πολλές φορές συνθήκες.

Λόγω του γεγονότος αυτού, θα πρέπει για λόγους Δικαιοσύνης, αλλά και για λόγους παροχής κινήτρου στους υπαλλήλους αυτούς, για να ανταποκριθούν στην αποστολή τους, να δίδεται μία πρόσθετη οικονομική αποζημίωση πέραν της καθορισμένης, για τους υπαλλήλους, οι οποίοι δεν εργάζονται κάτω απ'αυτές τις ειδικές συνθήκες.

Δυστυχώς, το παρόν νομοσχέδιο σε πολλά άρθρα, χαρακτηρίζεται από μια ψυχρή, τεχνοκρατική, λογιστική αντιμετώπιση των ως άνω υπαλλήλων ειδικών κατηγοριών και συνθηκών, κάτω από τις οποίες εργάζονται.

Η άρνησή της προσθέτης αμοιβής αποτελεί αντικίνητρο για την απόδοσή τους, αλλά πολλές φορές και για την παραμονή τους στην υπηρεσία.

Αναφέρομαι πολύ σύντομα, γιατί δεν μου το επιτρέπει ο χρόνος, σε ορισμένες κατηγορίες υπαλλήλων, κύριε Υφυπουργέ. Αναφέρομαι στους δασικούς υπαλλήλους που ασχολούνται με τη δασοπυρόσβεση, στους οποίους αναφέρθηκαν πολλοί συνάδελφοι και στους οποίους, κατά ένα τρόπο εντελώς ανεξήγητο, καταργείτε το επίδομα ειδικών συνθηκών.

Αναφέρομαι, κύριε Υπουργέ, στους ιερείς-δασκάλους. Θα μου επιτρέψετε, παρ'ό,τι είναι βαριά η λέξη, να πω ότι είναι ανέντιμο για ένα Κράτος να προσλαμβάνει κάτω από δύσκολες συνθήκες, στη γνωστή μεταπολεμική περίοδο, έναν αριθμό ιερέων-δασκάλων που σήμερα έχει περιοριστεί στους εκατόν πενήντα μόνο, για να παρέξουν τις υπηρεσίες τους στην ακριτική Ελλάδα, εκεί όπου για λόγους γνωστούς κανείς δεν πήγαινε να διδάξει, να μορφώσει τα ελάχιστα παιδιά που είχαν μείνει στην ακριτική Βόρειο Ελλάδα. Και έρχεστε σήμερα και περικόπτετε, όχι μόνο τον δεύτερο μισθό που είχε δεσμευθεί το Κράτος να τους παρέχει ως δασκάλους και ως ιερείς, αλλά και όταν απωλέσουν την ιδιότητα του δασκάλου, ως ιερείς, τους δίνετε τον εξευτελιστικό μισθό των πενήντα χιλιάδων δραχμών. Νομίζω ότι είναι θέμα τιμής για το Κράτος, να κρατήσει το λόγο του και τη δέσμευσή του.

Τελειώνοντας, κύριε Υπουργέ,ήθελα να αναφερθώ σε κάτι, το οποίο είπε προηγουμένως ο κ.Παπαντωνίου και παρακαλώ να διευκρινισθεί, για να μην έχουμε μετά άλλες ερμηνείες. Τι ακριβώς δέχεσθε για τους συνεργάτες των Βουλευτών; Θα διατηρήσουν όλα τα δικαιώματά τους και τις επιπλέον αμοιβές τους που είχαν στην υπηρεσία τους και οι διοριζόμενοι και οι αποσπώμενοι και οι αστυνομικοί;

Τι γίνεται με τους αστυνομικούς, κύριε Υφυπουργέ, οι οποίοι ακολουθώντας το Βουλευτή πολλές φορές εργάζονται 24 ώρες το εικοσιτετράωρο και τους βλέπετε εδώ στη Βουλή να 

Σελίδα 4468 

κάθονται μέχρι τις δυο και τις τρεις το πρωί. Για τους αστυνομικούς, κύριε Υφυπουργέ, δεν ανέφερατε ούτε εσείς ούτε ο κ. Παπαντωνίου τι δεσμεύεστε να κάνετε. Επειδή ως υπάκουοι και ειδικής κατηγορίας δημόσιοι υπάλληλοι δεν αντιδρούν όπως αντιδρούν κάποιοι άλλοι, οι οποίοι απεργούν για πολλούς μήνες, μη νομίζετε ότι οι αστυνομικοί και οι στρατιωτικοί θα μείνουν για πολύ χρόνο ακόμη σ' αυτήν την κατάσταση της φαινομενικής ανοχής. Μην τους εξωθήσουμε εκεί όπου ούτε αυτοί θέλουν ούτε το κοινωνικό σύνολο θα πρέπει να δει να εξωθούνται.

Θα ήθελα λοιπόν να σας παρακαλέσω να δεχθείτε την πρόσθετη αμοιβή υπερωριακής εργασίας και την καταβολή επιδόματος ανθυγιεινής εργασίας και για τους αστυνομικούς και για έναν άλλο κλάδο, θα έλεγα ομοειδών υπαλλήλων, τους αγροφύλακες, που είναι δεδομένο ότι η Κυβέρνηση μεθοδεύει επί τρισήμισι χρόνια τώρα την κατάργηση του. Τουλάχιστον όσο τους διατηρείτε και όσο δεν έχετε την ευθύτητα να πείτε "τους καταργούμε", μην τους εξευτελίζετε μισθολογικά. Και δώστε σ' αυτούς τη δυνατότητα να επιβιώσουν με ένα μισθό ο οποίος είναι ανάλογος με τους μισθούς των υπολοίπων συναδέλφων τους, δημοσίων υπαλλήλων.

ΠΡΟΕΔΡΕΥΩΝ(Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίαση παρακολουθούν από τα δυτικά θεωρεία, αφού προηγουμένως ξεναγήθηκαν στην 'Εκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα τέσσερεις μαθητές και δύο συνοδοί καθηγητές από το Γυμνάσιο Λεονταρίου της πολύπαθης Καρδίτσας.

(Χειροκροτήματα)

Ο κ. Γιαννακόπουλος Ιωάννης έχει το λόγο για δυο λεπτά.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Υπουργέ, στην Επιτροπή σας παρεκάλεσα για τους εμμίσθους δικηγόρους και μόνον για εκείνους που είναι με πάγια περιοδική αμοιβή. Ακουσα με πολύ μεγάλη προσοχή την κα Μπενάκη, τον κ.Κόρακα και άλλους συναδέλφους. Επιτρέψτε μου να είμαι περισσότερο λεπτολόγος και να σας πω ότι το συγκεκριμένο άρθρο έχει δυο παγίδες και μάλιστα πολύ μεγάλες.

Πρώτον, λέει, οι διατάξεις του νόμου αυτού μπορεί να επεκτείνονται εν όλω ή εν μέρει.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ(Υφυπ. Οικονομικών): Θα κάνω διευκρινίσεις.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Ακούστε με, χωρίς να θέλω να είμαι καχύποπτος, κύριε Υπουργέ. Πρώτον, η λέξη "μπορεί" μου είπατε και στην Επιτροπή ότι πρέπει να μπει και να παραμείνει.'Ομως σας λέγω τούτο.'Οταν λέτε εν όλω ή εν μέρει, θεωρητικά αν θέλετε μπορείτε να πείτε αύριο που θα βγει η κοινή υπουργική απόφαση, ότι παίρνουν οι άλλοι δημόσιοι υπάλληλοι έξι, εφτά, οκτώ, δέκα επιδόματα; Ωραία ας δώσουμε και ένα στους δικηγόρους και είμαι και σύμφωνος με το νόμο, γιατί το άρθρο λέγει "εν όλω ή εν μέρει". Αυτό, κύριε Υπουργέ, προσέξτε το γιατί αν θέλετε -που έχετε πρόθεση και το πιστεύω, να το περάσετε- να το περάσετε, όχι κουτσουρεμένο. Γνωρίζουμε όλοι γράμματα και καταλαβαίνουμε που είναι οι παγίδες. Και σας λέω ότι αυτή η περίπτωση μπορεί να είναι πιθανή. Και μην το θεωρήσετε καχυποψία γιατί σας είπα από τα "δέκα", "είκοσι" επιδόματα μπορεί να δώσετε το ένα μόνο στους δικηγόρους και να είστε και εντάξει με το νόμο.

'Εχω την εντύπωση ότι η πρόταση που έχει κατατεθεί ως τροπολογία από πολλούς συναδέλφους Βουλευτές και είναι πρόταση του δικηγορικού συλλόγου, είναι εκείνη που καλύπτει τους δικηγόρους. Αν, λοιπόν, όπως μου υποσχεθήκατε και στην Επιτροπή και τα είπατε σε επήκοον όλων θέλετε να λύσετε οριστικά το ζήτημα, τοποθετηθείτε πάνω σ' αυτά τα ζητήματα έστω με δήλωσή σας που να λέει το εξής: 'Οτι οι δικηγόροι του Δημοσίου, του ευρύτερου δημόσιου τομέα, των ΟΤΑ και των Νομικών Προσώπων Δημοσίου Δικαίου παίρνουν όλα τα επιδόματα και όχι εν όλω ή εν μέρει. Επιτρέψτε αλλά μου είναι ύποπτη η σύνταξη, κύριε Υπουργέ.

ΠΡΟΕΔΡΕΥΩΝ(Λουκάς Αποστολίδης): Ο κ. Κουβέλης έχει το λόγο για δυο λεπτά.

ΦΩΤΗΣ ΚΟΥΒΕΛΗΣ:Κύριε Πρόεδρε, η διάταξη στην οποία αναφέρθηκε ο προλαλήσας συνάδελφος ο κ. Γιαννακόπουλος, πράγματι πάσχει. Το "εν όλω ή εν μέρει" κύριε Υφυπουργέ, δεν επιλέγω ευφυολόγημα, μου θυμίζει τον ορισμό της κλοπής, όταν ιδιοποιείται κάποιος ξένο πράγμα εν όλω ή εν μέρει. Αυτήν την ιδιοποίηση χάριν της κεντρικής διοίκησης επιλέγετε. Οφείλετε μια απάντηση. Τι θα πει εν όλω ή εν μέρει. Και θέλω να σας βεβαιώσω και μας παρακολουθούν εδώ έγκριτοι συνάδελφοι νομικοί, ότι θα πάσχει και η εξουσιοδότηση που ζητάτε με το άρθρο 24. 'Εχει γενικότητα και δεν έχει τον ορισμένο χαρακτήρα που πρέπει να έχει η εξουσιοδότηση, προκειμένου να προχωρήσετε στην έκδοση των συγκεκριμένων αποφάσεων.

'Εχω καταθέσει την τροπολογία για τους δικηγόρους. Δεν παίρνω το λόγο μόνο για τους δικηγόρους, διότι ήδη έχω μιλήσει το πρωί για το θέμα αυτό, αλλά να απαλείψετε το "εν όλω ή εν μέρει", προκειμένου και την ασάφεια να αποφύγετε, αλλά και να μην πάσχει η εξουσιοδότηση με την έκδοση της υπουργικής απόφασης που ζητάτε, με τη διάταξη του άρθρου 24. 

ΠΡΟΕΔΡΕΥΩΝ (Λουκάς Αποστολίδης): Θα ήθελα να ανακοινώσω στο Σώμα, ότι οι Βουλευτές κύριοι Παναγιώτης Σγουρίδης, Στυλιανός Παπαθεμελής, Ανέστης Σααστόγλου, Θεόδωρος Γεωργιάδης, Δημήτριος Τσετινές, Παναγιώτης Κουρουμπλής, Παναγιώτης Φωτιάδης, Μόσχος Γικόνογλου, Κυριάκος Σπυριούνης, Ιωάννης Σουλαδάκης, Νικόλαος Σηφουνάκης, Ιωάννης Τσακλίδης, Νικόλαος Κάκκαλος, Βασίλειος Βύζας, Ιωάννης Κουράκης, Δημήτριος Κατσικόπουλος, Βασίλειος Παπανικόλας, Δημήτριος Πιπεργιάς, Εμμανουήλ Φραγκιαδουλάκης, Χρήστος Κηπουρός, Ελευθέριος Βερυβάκης και Αλέξανδρος Χρυσανθακόπουλος, κατέθεσαν πρόταση νόμου: "Δημόσιες οι συνεδριάσεις των κεντρικών και περιφερειακών οργάνων των Κομμάτων μεταδιδόμενες από τα Κρατικά Μέσα Ενημέρωσης".

Παραπέμπεται στην αρμόδια Διαρκή Επιτροπή.

Ο Υπουργός Δικαιοσύνης διεβίβασε στη Βουλή αιτήσεις της εισαγγελικής αρχής για την άρση της ασυλίας των Βουλευτών κυρίων Παναγιώτη Σγουρίδη και Δημητρίου Ν. Κωστόπουλου.

Παραπέμπονται στην αρμόδια Διαρκή Επιτροπή.

Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Κύριοι Βουλευτές, ετέθησαν στη σημερινή συνεδρίαση πάρα πολλά θέματα και η Κυβέρνηση έχει λάβει υπόψη της αρκετά απ' αυτά, τα οποία θα απαριθμήσω στη συνέχεια.

Επιτρέψτε μου, όμως, πριν μπω στη συζήτηση των επιμέρους θεμάτων, να κάνω ορισμένες παρατηρήσεις σχετικά με τα κυριότερα επιχειρήματα τα οποία ανεπτύχθησαν από τις Πτέρυγες της Βουλής, εναντίον της φιλοσοφίας και του ίδιου του μισθολογίου και να επισημάνω ορισμένες αντιφάσεις, οι οποίες τελικώς αποδεικνύουν ότι τα επιχειρήματα αυτά είναι επιχειρήματα υπέρ του μισθολογίου και όχι εναντίον, όπως παρουσιάστηκαν.

Είναι αντίφαση, κυρίες και κύριοι Βουλευτές, να καλούνται οι εργαζόμενοι να αναιρέσουν το μισθολόγιο, όπως έκανε ο ομιλητής του Κομμουνιστικού Κόμματος Ελλάδος και να αγνοείται το γεγονός, ότι ούτε μία ένωση εργαζομένων ούτε ένας εκπρόσωπός τους ούτε μία ομοσπονδία, δευτεροβάθμια ή τριτοβάθμια, δεν εζήτησε μέχρι σήμερα την απόσυρση του μισθολογίου και την παραμονή της στο προηγούμενο μισθολογικό καθεστώς.

Επιτρέψτε μου να πω ότι οι εργαζόμενοι, οι συνδικαλιστές, έχουν κρίση και μπορούν να ξεχωρίζουν τι είναι βελτίωση. Δεν ισχυρίζομαι εγώ -ούτε κανείς από την Κυβέρνηση- ότι το μισθολόγιο έδωσε απάντηση σε όλα τα αιτήματα, σε όλες τις απαιτήσεις, πολλώ δε μάλλον όταν αυτές θα είχαν και ένα πολύ μεγάλο δημοσιονομικό κόστος. Αλλά το ότι αποτελεί βελτίωση, είναι αναμφισβήτητο. Γι' αυτό άλλωστε, από καμία κατηγορία εργαζομένων δεν έχει ζητηθεί η απόσυρση του μισθολογίου αυτού.

Αναφέρθηκε επίσης, ότι πρόκειται για ένα μισθολόγιο επιδομάτων. Αυτό ανεφέρθη ως αρνητικό. 'Οντως θα ήταν 

Σελίδα 4469 

αρνητικό, εάν ήταν μισθολόγιο επιδομάτων, γιατί η βασική φιλοσοφία του νομοσχεδίου είναι να ενσωματώσει τα επιδόματα, να τα κάνει κοινά και σχετικώς ισοδύναμα γι' αυτούς που έχουν ισοδύναμα προσόντα και να βελτιώσει τη σημερινή ανορθολογική κατάσταση της αλλοπρόσαλλης επιδοματολογίας.

Αλλά οι ίδιοι οι οποίοι ανεφέρθησαν στο νομοσχέδιο ως επιδοματολόγιο, πρότειναν με τη σειρά τους πολλά επιδόματα διαφόρων κατηγοριών. Αυτό δεν είναι αντίφαση; Εάν ήταν επιδοματολόγιο και το θεωρούσαν έτσι, δεν θα έπρεπε να προτείνουν και τη μείωση των επιδομάτων τα οποία περιλαμβάνει;

Η τρίτη αντίφαση αφορά την υπερωριακή απασχόληση, ότι δεν είναι καλή η αμοιβή, ότι δε είναι επαρκείς οι ώρες για όλες τις κατηγορίες του Δημοσίου, κ.λπ. Μα, πώς συμβιβάζεται το επιχείρημα αυτό, με το άλλο επιχείρημα, το οποίο συχνότατα ακούγεται από πολλές Πτέρυγες της Βουλής, ότι υπάρχει πλεονάζον προσωπικό στο Δημόσιο; 'Η υπάρχει πλεονάζον προσωπικό στο Δημόσιο, άρα φτάνει και περισσεύει για να καλύπτει τις εργασίες, ή δεν υπάρχει πλεονάζον προσωπικό και χρειάζονται υπερωρίες. Αλλά, τα δύο μαζί ταυτόχρονα είναι δύσκολο να συμβαίνουν.

Μία άλλη αντίφαση είναι το γεγονός, ότι το νέο μισθολόγιο παρά την πολύ σημαντική ενσωμάτωση που κάνει, πολλών επιδομάτων στο βασικό μισθό, δεν τα ενσωματώνει όλα, δηλαδή τα πάσης φύσεως επιδόματα.

Είναι ένα επιχείρημα, είναι ένα ζήτημα. 'Ομως, γνωρίζουμε τις συνέπειες που θα έχει αυτό. Οπωσδήποτε η ενσωμάτωση των πάσης φύσεως επιδομάτων θα βελτιώσει και τις συντάξεις κατά ένα πολύ πιο σημαντικό τρόπο απ' ό,τι κάνει αυτό το μισθολόγιο, αλλά ταυτόχρονα θα αυξήσει πολύ και τις κρατήσεις. 'Αρα θα οδηγήσει και σε μία μείωση των καθαρών αποδοχών. Τα πράγματα έχουν πολλές όψεις και καθένα θα πρέπει να εξετάζεται συνολικά . Δεν μπορούμε να πάμε από την μία κατάσταση στην άλλη απότομα, διότι θα προκληθούν ενδεχομένως προβλήματα πολύ περισσότερα των βελτιώσεων που προσδοκά κανείς να έχει από μία απότομη μετάβαση.

Πιστεύω, λοιπόν, ότι όλα αυτά τα επιχειρήματα που ακούστηκαν εναντίον της φιλοσοφίας του νομοσχεδίου δεν ευσταθούν. Και πάλι σας λέω ότι το μισθολόγιο δεν αποτελεί την άριστη και την πλήρη απάντηση σε όλα τα αιτήματα όλων των κλάδων, όλων των τομέων. Αυτό είναι βέβαιο. Αποτελεί όμως, την καλύτερη δυνατή απάντηση στις σημερινές συνθήκες, θεμελιώνοντας μία προοπτική περαιτέρω βελτίωσης, με την απλοποίηση, τη διαφάνεια, την κατάργηση, δια της ενσωματώσεως, πολλών επιδομάτων, έτσι ώστε κάθε εργαζόμενος να ξέρει τι πληρώνεται, γιατί το πληρώνεται και να αποτελέσει έτσι μία στέρεη βάση επί της οποίας θα οικοδομηθούν οι συλλογικές διαπραγματεύσεις. 

Εάν πηγαίναμε σε συλλογικές διαπραγματεύσεις, έτσι όπως τέθηκε από την Πλευρά του Κ.Κ.Ε, με την υφιστάμενη κατάσταση, θα αυξανόταν ακόμη περισσότερο ο βαθμός στρέβλωσης ο οποίος υπάρχει σήμερα.

Το νέο μισθολόγιο νοικοκυρεύει τα πράγματα με τον καλύτερο δυνατό τρόπο και διαμορφώνει μία βάση να περάσουμε στη νέα φάση σχέσεων συνδικάτων των δημοσίων υπαλλήλων και Κυβέρνησης, όπου πραγματικά θα διερευνηθούν οι ιδιαίτερες πτυχές ασκήσεως του επαγγέλματος του δημοσίου υπαλλήλου, του λειτουργήματος του δημοσίου υπαλλήλου σε κάθε κλάδο, σε κάθε τομέα, ανάλογα με τις ειδικές συνθήκες.

'Ερχομαι τώρα στα επιμέρους θέματα τα οποία τέθηκαν. Ετέθη κατ' αρχήν το ζήτημα των ιεροδιδασκάλων. Η κατηγορία αυτή είναι ταυτόχρονα και εκπαιδευτικοί και κληρικοί. Ως εκπαιδευτικοί λαμβάνουν το σύνολο των αποδοχών του εκπαιδευτικού που προβλέπονται από το μισθολόγιο αυτό. Από δε την εφημεριακή τους σχέση παίρνουν μόνο το βασικό τους μισθό και το χρονοεπίδομα, όπως προβλέπεται μέχρι σήμερα. 'Αρα ουδείς λόγος ανησυχίας υπάρχει.

ΑΔΑΜ ΡΕΓΚΟΥΖΑΣ: Αυτό δεν το διασφαλίζει, κύριε Υπουργέ.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): 'Οσον αφορά δε τώρα την κατάταξή τους στην εφημεριακή θέση αυτό γίνεται με κοινή υπουργική απόφαση. 'Αρα με το νέο μισθολόγιο δεν αλλάζει το υφιστάμενο μέχρι σήμερα καθεστώς και φυσικά βελτιώνεται αρκετά σημαντικά μισθολογικά.

Για τους αγροφύλακες τώρα. Με τις ισχύουσες διατάξεις έχουν καταταγεί σε ορισμένα μισθολογικά κλιμάκια. Με το άρθρο 21 αναγνωρίζεται αυτή η πραγματικότητα και δίδεται η δυνατότητα με εξουσιοδότηση -είναι διατυπωμένο στο άρθρο 21 αυτό από την αρχή- στους αρμόδιους υπουργούς με αποφάσεις τους να καθορίσουν τον αριθμό των μισθολογικών κλιμακίων στα οποία θα εξελίσσονται οι αγροφύλακες από την ημερομηνία εφαρμογής αυτού του μισθολογίου. Θα υπάρξει συνεννόηση με το Υπουργείο Δημόσιας Τάξης και θα αντιμετωπιστεί αυτό το θέμα. 

Αναφορικά τώρα με τους αποφοίτους της Οικιακής Οικονομίας, της πρώην Χαροκοπείου Σχολής δεν ανακύπτει θέμα ως προς την κατάταξή τους στα μισθολογικά κλιμάκια της κατηγορίας που έχουν ενταχθεί. Αν έχουν ενταχθεί στην κατηγορία ΠΕ, θα πάνε στην ΠΕ, αν έχουν ενταχθεί στην ΤΕ, θα πάνε στην ΤΕ. Δεν υπάρχει κανένα ζήτημα και η κατάταξή τους θα γίνει αναλόγως της εντάξεως που έχουν σήμερα στις βαθμίδες.

ΦΩΤΗΣ ΚΟΥΒΕΛΗΣ: Κύριε Υπουργέ, μου επιτρέπετε μία διακοπή;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Θα έλθω στα ζητήματα που θέσατε. Μην ανησυχείτε, κύριε Κουβέλη.

ΠΡΟΕΔΡΕΥΩΝ (Λουκάς Αποστολίδης): Εάν σας επιτρέπει ο κύριος Υπουργός, να την κάνετε, κύριε Κουβέλη.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Κύριε Κουβέλη, απεδείχθη πολλές φορές, ότι τα αιτήματα που θέτει το Κόμμα σας έχουν εκ των προτέρων ικανοποιηθεί και βιάζεστε καμία φορά να τα διατυπώνετε για να προλάβετε.

ΦΩΤΗΣ ΚΟΥΒΕΛΗΣ: Μία ερώτηση μόνο, κύριε Πρόεδρε, για οικονομία της συζήτησης.

ΠΡΟΕΔΡΕΥΩΝ (Λουκάς Αποστολίδης): Αν σας επιτρέπει ο κύριος Υπουργός, ευχαρίστως. Διαφορετικά θα σας δώσω εγώ το λόγο για ένα λεπτό μετά, για να τον ρωτήσετε.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Να ολοκληρώσω πρώτα.

ΦΩΤΗΣ ΚΟΥΒΕΛΗΣ: 'Ενα λεπτό, κύριε Πρόεδρε. Αναφέρομαι στους αποφοίτους της Οικιακής Οικονομίας, που έχουν αποφοιτήσει από την πρώην Χαροκόπειο Σχολή. Είναι καταταγμένοι στο κλιμάκιο ΠΕ σε διαφόρους οργανισμούς. Διατηρείτε αυτήν την κατάταξη; Αυτό ήθελα να σας ρωτήσω για να μπορούμε να συνεννοούμεθα.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Κύριε Κουβέλη, είναι αυτονόητο νομίζω. Το είπα με πλήρη σαφήνεια ότι στα κλιμάκια στα οποία έχουν ενταχθεί μέχρι σήμερα, αυτομάτως κατατάσσονται στις κατηγορίες που προβλέπει το νέο μισθολόγιο. Γι'αυτό προηγουμένως σας είπα ότι λίγο να περιμένατε, θα είχε διασαφηνιστεί.

'Οσον αφορά το θέμα των δικηγόρων, κατ'αρχήν δεν υπάρχει διάκριση μεταξύ των διαφόρων κατηγοριών, διότι οι έμμισθοι δικηγόροι κατατάσσονται σε μισθολογικά κλιμάκια με βάση τις διατάξεις του 1816/88. Κατά συνέπεια δεν υπάρχει κανένα θέμα. 'Εθιξα το θέμα αυτό κατά τη συζήτηση στην Κοινοβουλευτική Επιτροπή και ισχύει αυτό το οποίο εδήλωσα. Κατά συνέπεια θα υπάρξει η διατύπωση αυτή, η οποία ελέχθη τότε -στο πρακτικό της Επιτροπής υπάρχει ήδη- και θα οριστικοποιηθεί κατά την ψήφιση του νομοσχεδίου στο σύνολό του.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Δεν πάει έτσι.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): 'Εχει γίνει αυτή η διευκρίνιση. 'Οσον αφορά το εν όλω, ή εν μέρει...

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Νομοθετούμε, κύριε Υπουργέ. Αυτό πρέπει να διευκρινιστεί τώρα.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Το έχω διευκρινίσει.

Σελίδα 4470 

 

ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε Τσοβόλα.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Αν είναι εύκολο, κύριε Πρόεδρε, να διανεμηθεί τώρα το Πρακτικό, να επαναληφθεί η διευκρίνιση αυτή, ακριβώς η ίδια και να βεβαιωθούμε όλοι ότι υπάρχει, όταν ψηφιστεί το νομοσχέδιο στο σύνολο.

'Οσον αφορά αυτήν τη φράση, εν όλω ή εν μέρει, κύριε Κουβέλη, αν διαβάζατε μια γραμμή παρακάτω, λέει ότι αναφέρεται σε εκείνο το προσωπικό, το οποίο δεν υπάγεται στις διατάξεις του παρόντος άρθρου. Αυτό αφορά το εν όλω ή εν μέρει. Και θα κρίνει στο πλαίσιο των συλλογικών διαπραγματεύσεων ο κάθε φορέας, τι από τις προβλέψεις του νομοσχεδίου αυτού θα διαπραγματευθεί και ενδεχομένως θα χορηγήσει τους υπαλλήλους αυτούς, που δεν καλύπτεται από την κατηγορία αυτή.

ΦΩΤΗΣ ΚΟΥΒΕΛΗΣ: Γι'αυτούς σας ρώτησα, όχι για τους δικηγόρους.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): 'Εγινε πολύ μεγάλη συζήτηση για τα θέματα των υπερωριών ορισμένων κατηγοριών και ιδιαιτέρως για το γεωτεχνικό προσωπικό, καθώς επίσης και για το προσωπικό το οποίο ασχολείται με τη δασοπυρόσβεση.

Πιστεύω, κυρίες και κύριοι, ότι το πρόβλημα είναι όντως υπαρκτό και η Κυβέρνηση με τη ρύθμιση αυτή το αντιμετωπίζει. Για να μην υπάρξει απολύτως κανένα πρόβλημα στην αντιμετώπιση των δασικών πυρκαϊών, θέτουμε την εξαίρεση του ορίου των υπερωριών καθ'όλη την περίοδο κατά την οποία επιλαμβάνονται του καθήκοντος της δασοπυρόσβεσης. 'Εχει ήδη διανεμηθεί το κείμενο, που και αναφέρει ρητά: "Οι περιορισμοί του ποσοστού και του αριθμού των ωρών αίρονται κατά τη θερινή περίοδο μόνο για το προσωπικό δασοπροστασίας και δασοπυρόσβεσης του Υπουργείου Γεωργίας". Για να μην υπάρξει η παραμικρή αμφισβήτηση για το τι υπερωρίες και το τι ποσοστά αφορά, προτείνω αυτό το εδάφιο το οποίο ανέγνωσα μόλις να μπεί αμέσως μετά το εδάφιο στο οποίο αναφέρεται ο αριθμός των ωρών του προσωπικού δασοπυρόσβεσης και για όλες επίσης τις κατηγορίες οι οποίες ανεφέρθησαν για το προσωπικό του Υπουργείου Πολιτισμού, για την Υπηρεσία Πολιτικής Αεροπορίας, για τον Οργανισμό 'Υδρευσης, Οργανισμό Αποχέτευσης κλπ., για το οποίο η διευκρίνιση προβλέπει τετρακόσιες ώρες. Εγώ θα συμφωνήσω κυρίες και κύριοι, οι ώρες αυτές να γίνουν εξακόσιες συνολικά κατ'έτος για κάθε υπάλληλο.

Κατά συνέπεια αποδέχομαι επίσης, όπως είπε ο Υπουργός Εθνικής Οικονομίας, το θέμα της συμπεριλήψεως των συνεργατών Βουλευτών στη ρύθμιση για τις υπερωρίες.

ΕΥΓΕΝΙΟΣ ΧΑΙΤΙΔΗΣ: Των αστυνομικών;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Δεν προβλέπεται αμοιβή αστυνομικών ή ρύθμιση κανενός είδους θέματος με το μισθολόγιο αυτό. Αυτό αφορά μόνο τους δημοσίους υπαλλήλους.

ΕΥΓΕΝΙΟΣ ΧΑΙΤΙΔΗΣ: Οι αστυνομικοί δεν είναι δημόσιοι υπάλληλοι;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): 'Εχουν άλλο μισθολόγιο, κύριε Χαϊτίδη, και εψηφίσθη προ μηνών, οπότε είναι νωπή και η ενθύμηση.

ΕΥΓΕΝΙΟΣ ΧΑΙΤΙΔΗΣ: Είναι συνεργάτες των Βουλευτών.

(Θόρυβος στην Αίθουσα)

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, σας παρακαλώ.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Στο άρθρο 18, στο τέλος της περίπτωσης β' της παραγράφου 1, εκεί που αναφέρεται "μέχρι τετρακόσιες ώρες συνολικά κατ' έτος, για κάθε υπάλληλο" διορθώνεται και γίνεται "μέχρι εξακόσιες ώρες συνολικά κατ' έτος για κάθε υπάλληλο". Μπαίνει τελεία και συνεχίζει με το εδάφιο "Οι περιορισμοί του ποσοστού και του αριθμού των ωρών, αίρονται κατά τη θερινή περίοδο, μόνο για το προσωπικό δασοπροστασίας και δασοπυρόσβεσης του Υπουργείου Γεωργίας".

Επίσης στο τέλος της περιπτώσεως β', όπως τροποποιήθηκε με το κείμενο, για να εντάξουμε και τους συνεργάτες των Βουλευτών, στον τρίτο από το τέλος στίχο διαγράφεται το "και" τίθεται κόμμα και στο τέλος της παρένθεσης το ακρωνύμιο "Ο.Α.Ε.Δ.", προστίθεται η φράση "και σε δημοσίους υπαλλήλους συνεργάτες Βουλευτών".

Θα ήθελα επίσης να κάνω δύο διευκρινήσεις, εάν η πρόβλεψη αυτή, για τους γεωτεχνικούς υπαλλήλους, αφορά και τους γεωπόνους κ.λπ.

'Ολες αυτές οι κατηγορίες, οι γεωπόνοι, οι δασολόγοι, οι κτηνίατροι, εντάσσονται στο γεωτεχνικό προσωπικό.

Τέλος, για το θέμα της αμοιβής των μηχανικών έχω εξηγήσει και στους ίδιους, που με επισκέφθηκαν, πως ότι, γίνεται για όλες τις κατηγορίες των δημοσίων υπαλλήλων, οι οποίοι λαμβάνουν επιδόματα και παροχές από άλλες πηγές, η ίδια ακριβώς μεταχείριση και ρύθμιση γίνεται και για τους μηχανικούς. Τα εκτός βασικών αποδοχών επιδόματα και αποζημιώσεις ανασυντίθενται, ένα τμήμα αυτών προσαρμόζεται στο κίνητρο απόδοσης και το υπόλοιπο διατηρείται ως προσωπική διαφορά. 'Ο,τι γίνεται για όλες τις κατηγορίες, γίνεται και για την κατηγορία των μηχανικών.

Επειδή ετέθη από τον Πρόεδρο του ΔΗ.Κ.ΚΙ. το θέμα των δικηγόρων, εάν διανεμηθεί το κείμενο και χρειαστεί, θα επανέλθω. 

Επειδή μου ζητούν να αναγνώσω, κύριε Πρόεδρε, πώς θα γίνει η ρύθμιση για τους δασικούς, αυτή έχει ως εξής:

Το τελευταίο εδάφιο της παραγράφου 2, στο κείμενο που διανεμήθηκε με ημερομηνία 27-2-97, μεταφέρεται ως τελευταίο εδάφιο, στην αμέσως προηγούμενη παράγραφο 1 και αναδιατυπώνεται, ως εξής: "Ο περιορισμός του αριθμού των ωρών αίρεται κατά τη θερινή περίοδο, μόνο για το προσωπικό δασοπροστασίας και δασοπυρόσβεσης του Υπουργείου Γεωργίας, ανάλογα με τις εμφανιζόμενες ανάγκες".

ΑΔΑΜ ΡΕΓΓΟΥΖΑΣ: Μια διευκρίνιση. Ποια είναι η θερινή περίοδος; 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Είναι ορισμένη. Από το Μάιο ορίζεται.

ΠΡΟΕΔΡΕΥΩΝ (Λουκάς Αποστολίδης): Είναι γνωστό αυτό, κύριε Ρεγκούζα.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Πιστεύω, κυρίες και κύριοι, πως με τις ρυθμίσεις αυτές αντιμετωπίσαμε πολλά προβλήματα, που ετέθησαν σε όλη τη διάρκεια της συζητήσεως. 'Ηταν γόνιμες και χρήσιμες πάρα πολλές παρατηρήσεις και θέλω να ευχαριστήσω τους κυρίους και τις κυρίες συναδέλφους, που τις έθεσαν. Πιστεύω ότι με τις βελτιώσεις αυτές ενισχύεται ακόμα περισσότερο, η αξιοπιστία του μισθολογίου, το οποίο είναι ένα μισθολόγιο που θα διαρκέσει, θα ωφελήσει και θα χρησιμεύσει και στην κοινωνία, για καλύτερες δημόσιες υπηρεσίες, αλλά και στους δημοσίους υπαλλήλους για μια συστηματική και μακροχρόνια βελτίωση των αποδοχών τους. Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο για πέντε λεπτά.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, θέλω να γίνει μια διευκρίνιση σε σχέση με τους πτυχιούχους της πρώην Χαροκοπείου Σχολής.

Αν κατάλαβα καλά είπατε ότι θεωρούνται ΠΕ, γιατί ξέρουμε και το είχαμε αντιμετωπίσει και εμείς με το ν.1505...

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Αυτό το οποίο είπα, είναι, ότι όπου έχουν ενταχθεί, εκεί θα εξελιχθούν σύμφωνα με το νέο μισθολόγιο. Γιατί αυτά δεν είναι πλήρη.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Θέλω να σας πω τα εξής, τελείως καλόπιστα. 'Οπως ξέρετε, η σχολή αυτή είναι η μετέπειτα Οικιακής Οικονομίας, τετραετούς φοίτησης, πανεπιστημιακού επιπέδου, που χαρακτηρίσθηκε, το ξέρει και ο κ. Τζούμας, ΠΕ κανονικά, όπως και οι άλλες. Είναι η εξέλιξη της Χαροκοπείου Σχολής. 'Αρα δεν πρέπει να αφήνετε κενά και να έχετε μεγαλύτερο "πονοκέφαλο" μετά.

Αφού είναι αυτές οι ελάχιστες, που είχαν τελειώσει τη Χαροκόπειο, που μετεξελίχθηκε σε ΠΕ, κανονική πανεπιστη-

Σελίδα 4471 

μιακή σχολή, τετραετούς φοίτησης, οριστικοποιείστε τη λύση, γιατί θα έχετε διαφορετικές ρυθμίσεις για προσωπικό που είναι ουσιαστικά, όπως είχαμε κάνει, και το ξέρει ο κ. Τζούμας, και εμείς με την Ακαδημία, που ήταν διετούς φοίτησης και με το νόμο του Υπουργείου Παιδείας, εξελίχθηκε σε τετραετούς φοίτησης ανωτάτης εκπαίδευσης.

Και είπαμε ότι γι' αυτές που ήταν διετούς, για να μην υπάρχει διαφοροποίηση μεταξύ ατόμων που προσφέρουν την ίδια υπηρεσία, να τακτοποιηθεί το θέμα. Σας λέω ότι μιλάω καλόπιστα, γιατί θα τα βρείτε μπροστά από τη Δευτέρα. Και δεν αξίζει τον κόπο μετά να ασχολείσθε πάλι με θέματα που μπορούν να λυθούν τώρα, να γίνει η τομή και να τελειώνετε. 'Αρα η άποψη η δική μου είναι ότι αυτές οι λίγες, οι εκατόν πενήντα, να θεωρηθούν και αυτές ότι είναι τετραετούς πανεπιστημιακής, άρα Π.Ε. και κλείνει το θέμα και παύετε και εσείς και τα Κόμματα να έχουν τα συνεχή υπομνήματα. Νομίζω ότι πρέπει να το δεχτείτε αυτό, γιατί θα έχετε συνεχώς ανοιχτό το πρόβλημα. 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Μου επιτρέπετε;

Πιστεύω ότι δε θα υπάρξει κανένα πρόβλημα, κύριε Πρόεδρε. 'Ολη αυτή η τακτοποίηση που λέτε, έχει γίνει, η ένταξή τους έχει γίνει και όπως έχει γίνει στις διάφορες κατηγορίες, έτσι θα εξελιχθούν...

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Αρα θα είναι ΠΕ, με ό,τι έχουν και οι άλλες τετραετούς πανεπιστημιακής φοίτησης. 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Η δήλωσή μου είναι η εξής: 'Οπως έχουν ενταχθεί, με βάση το νόμο ο οποίος ισχύει, έτσι θα εξελιχθούν και στα κλιμάκια αυτά. Και με την ευκαιρία αυτή, επιτρέψτε μου...

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Και θα παίρνουν ό,τι παίρνουν και οι άλλες της τετραετούς της πανεπιστημιακής, ανεξάρτητα από το φορέα του Δημοσίου στον οποίο υπηρετούν.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Και με την ευκαιρία αυτή, κύριε Πρόεδρε, να κάνω μία διευκρίνιση, την οποία λησμόνησα προηγουμένως, σχετικά με τις αμοιβές του προσωπικού που απασχολείται στο Α.Σ.Ε.Π.

Το Α.Σ.Ε.Π. καθορίζεται με διατάξεις, οι οποίες μεταφέρουν ό,τι ισχύει στο Νομικό Συμβούλιο του Κράτους και αυτές θα εξακολουθήσουν να ισχύουν. Κατά συνέπεια το θέμα το οποίο έχει θέσει ο κ. Πεπονής προηγουμένως, δεν ισχύει, σχετικά με το άρθρο 27.

Επίσης όσον αφορά τους ειδικούς λογαριασμούς, δεν επηρεάζονται οι ειδικοί λογαριασμοί των Υπουργείων, οι οποίοι έχουν συσταθεί για την εκτέλεση έργων του Δεύτερου Κοινοτικού Πλαίσιου Στήριξης. Αυτό είναι άλλο ζήτημα. Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Συνεχίστε, κύριε Τσοβόλα. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Ερχομαι να πω κάτι άλλο, για το άρθρο 21 -κύριε Υφυπουργέ, την προσοχή σας παρακαλώ- που είναι οι περιορισμένης διαβάθμισης υπάλληλοι, μεταξύ των οποίων υπάγονται οι αγροφύλακες και κάποιοι υπάλληλοι Οργανισμών Τοπικής Αυτοδιοίκησης. Είναι γνωστό ότι πριν από το ν. 1505 δεν ήταν ενταγμένοι στο μισθολόγιο των υπαλλήλων Δημοσίου, Νομικών Προσώπων κλπ. Είχε γίνει τότε ένα μεγάλο βήμα πράγματι με το ν. 1505. Τώρα, όμως, αλλάζει η δομή του μισθολογίου, τα μισθολογικά κλιμάκια κ.λπ. και θα πρέπει τουλάχιστον -εγώ το θεωρώ σαν μία ερμηνευτική δήλωση -δέσμευση- να γίνουν κάποια βήματα, γιατί αλλάζει και το άνοιγμα του μισθολογίου και συνολικά η δομή με τα πρώτα άρθρα που ψηφίσαμε για το μισθολόγιο. Πρέπει να το δείτε προς αυτήν την κατεύθυνση θετικά, ώστε να γίνει και ένα δεύτερο βήμα, ώστε σταδιακά να υπάρξει κάποια εξομοίωση.

'Ερχομαι τώρα στο θέμα των δικηγόρων, που η περίπτωσή τους περιλαμβάνεται στο άρθρο 24. 'Οπως είναι η διατύπωση, δεν καλύπτει το πνεύμα που εσείς πριν από λίγο δώσατε στη Βουλή. Αν κατάλαβα καλά, κύριε Υπουργέ και κύριε Υφυπουργέ, για να μην υπάρχουν παρερμηνείες, εσείς θεωρείτε με αυτά που μας είπατε τώρα, ότι οι επί παγία αντιμισθία δικηγόροι Δημοσίου, Ν.Π.Δ.Δ. και Ο.Τ.Α. εντάσσονται κανονικά και όπως ο κάθε πτυχιούχος, και στον κλάδο αλλά και σε όλα τα υπόλοιπα. Είναι έτσι, κύριε Υφυπουργέ;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Ναι.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Αυτό κατάλαβα απ' αυτά που είπατε. 'Αρα δεν μπαίνει ζήτημα στο άρθρο 24, που πράγματι το άρθρο αυτό λέει ότι με κοινές αποφάσεις, και άλλες κατηγορίες που δεν εντάσσονται ευθέως, με τα πρώτα άρθρα του νομοσχεδίου, ενώ οι δικηγόροι εντάσσονται, ότι σε εκείνα...

Αν το κατάλαβα καλά. Είναι έτσι, κύριε Υφυπουργέ; Πείτε το για να καταχωρηθεί. Είναι έτσι; Εμείς δε συμμετέχουμε, να το ξέρουμε, λοιπόν.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Μάλιστα.

Τις ρυθμίσεις αυτές τις έκανα, κύριε Πρόεδρε, και στην Κοινοβουλευτική Επιτροπή. Και θα σας διανεμηθεί το πρακτικό, το οποίο ισχύει. Και αν χρειάζεται κάποια άλλη διευκρίνιση, θα την κάνω κατά την ψήφιση του νομοσχεδίου στο σύνολο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Μάλιστα.

Και τελειώνω με κάτι άλλο, κύριε Υπουργέ, για να εξηγούμε τη θέση μας ως ΔΗ.Κ.ΚΙ.

Εγώ είπα ότι το νομοσχέδιο συνολικά δεν έχει κάποιες μίνιμουμ αρχές που να ισχύουν για όλους τους υπαλλήλους του Δημοσίου, Νομικών Προσώπων και Ο.Τ.Α., ώστε από εκεί και πέρα με βάση την πρόταση της ΑΔΕΔΥ, που εγώ πρέπει να πω ότι κάνει σοβαρά τη δουλειά της και δε μαξιμαλίζει, να μπορούν να ενταχθούν στο θεσμικό πλαίσιο των συλλογικών διαπραγματεύσεων οι ιδιαιτερότητες του κάθε κλάδου. Και μάλιστα σας είπα ότι διατηρείτε τόσα επιδόματα, που στην ουσία είναι μισθολόγιο επιδομάτων. Από εκεί και πέρα, όπως εξήγησα και στην πρωτολογία μου αφού αυτή είναι η φιλοσοφία σας, χωρίς να διευκολύνει αρχές της Δημόσιας Διοίκησης, της αναβάθμισης και του λειτουργού, του υπαλλήλου, από εκεί και πέρα δημιουργούνται προβλήματα διότι χωρίς αρχές διατηρείτε επιδόματα, ενώ κόβετε, όπως στους υπηρετούντες του Υπουργείου Πολιτισμού, όπως δασοφύλακες, δασολόγους, δασονόμους και μία σειρά άλλες κατηγορίες, όπως πολιτικό προσωπικό Ενόπλων Δυνάμεων κ.λπ. Από εκεί και πέρα κάναμε προσπάθεια, αφού επιμένετε με τη δική σας πλειοψηφία, να περιορίσουμε τους κραδασμούς, οι οποίοι θα αρχίσουν έντονα από τη Δευτέρα μετά την ψήφιση του μισθολογίου. Κατά συνέπεια αδικείτε τις θέσεις, τουλάχιστον όσον αφορά το ΔΗ.Κ.ΚΙ. και την ομιλία τη δική μου, η οποία είναι νωπή και έχει καταχωρηθεί και στα Πρακτικά.

Εμείς, δηλαδή, θεωρούμε ότι το μισθολόγιο αυτό δεν είναι ούτε ενιαίο ούτε έχει αρχές ούτε στόχους σε σχέση με τον υπάλληλο και την αναβάθμιση της Δημόσιας, Διοίκησης για να γίνει πραγματικός μοχλός ανάπτυξης και εκσυγχρονισμού της οικονομίας και της κοινωνίας. Για να ξεκαθαρίζουμε τις θέσεις, η ρύθμιση που γίνεται για τους δασολόγους, δεν είναι καθόλου το ίδιο, διότι εκεί ήταν πάγιες αποδοχές, επίδομα, ενώ αυτό είναι υπερωρίες, που δεν είναι το ίδιο πράγμα και αυτό είναι βασικός κανόνας που ισχύει για τα μισθολόγια και του δημοσίου και του ιδιωτικού τομέα.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Ρεγκούζας έχει το λόγο για πέντε λεπτά.

ΑΔΑΜ ΡΕΓΚΟΥΖΑΣ: Κύριε Πρόεδρε, κατά την έναρξη της συζήτησης αυτού του νομοσχεδίου, ακόμη από την Επιτροπή, είχαμε επισημάνει, σε μία προσπάθεια να αναταράξουμε τα νερά της Κυβέρνησης, ότι αυτό το νομοσχέδιο είναι πρόχειρο, είναι αναποτελεσματικό, είναι αναχρονιστικό και όλα αυτά. Ουσιαστικά, δηλαδή, συμφωνούσαμε με αυτά που έλεγαν τα συνδικαλιστικά όργανα και ειδικότερα η ΑΔΕΔΥ.

Φθάνουμε στο τέλος της κατ'άρθρον συζήτησης και διαπιστώνουμε ότι αυτές μας οι επιφυλάξεις επιβεβαιώνονται. Παρόλα ταύτα, όμως, πριν την επιβεβαίωση, εμείς μπήκαμε στη διαδικασία του διαλόγου του νομοσχεδίου, σε μία 

Σελίδα 4472 

προσπάθεια να επισημάνουμε, να υποδείξουμε και να βοηθήσουμε την Κυβέρνηση για να κάνει ο,τιδήποτε καλύτερο, γιατί το νομοσχέδιο αφορά όλη την ελληνική κοινωνία και φυσικά ειδικότερα τους εργαζόμενους. 'Ομως, εγώ πραγματικά δεν μπορώ να καταλάβω την ακαμψία που έδειξε η Κυβέρνηση, ανεξάρτητα από τις επιμέρους διορθώσεις που μπορεί να έκανε. Ακούσαμε σήμερα τον κύριο Υφυπουργό να μας λέει, ότι κανένας από το συνδικαλιστικό κίνημα δε ζήτησε την απόσυρση. Θα σας πληροφορήσω, κύριε Υφυπουργέ, ότι το συνδικαλιστικό κίνημα στάθηκε απέναντι στο νομοσχέδιο και ξέχασε, αν θέλετε, κάποιες ανεύθυνες...

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Στάθηκε υπεύθυνα απέναντι στο νομοσχέδιο γι' αυτό δε ζήτησε την απόσυρση.

ΑΔΑΜ ΡΕΓΚΟΥΖΑΣ: Ναι, στάθηκε υπεύθυνα απέναντι στο νομοσχέδιο και δε στάθηκε ανεύθυνα, όπως έπραξε στο παρελθόν, που έλεγε ότι απορρίπτουμε συνολικά ένα νομοσχέδιο. Αυτό σας το επισημαίνω, για να θυμηθείτε και τις εποχές που το έκανε.

Από την άλλη πλευρά σας έκανε ορισμένες επισημάνσεις.

Οι βασικές ενστάσεις που είχε το συνδικαλιστικό κίνημα δεν αίρονται. Παραμένουν και κυρίως η μεγαλύτερη ένσταση, υποθέτω, είναι αυτή των προϋποθέσεων που μπαίνουν με αυτό το νομοσχέδιο για ένα μέρος των τακτικών αποδοχών που υπάρχουν μέχρι σήμερα. Και μάλιστα αυτές οι προϋποθέσεις που έρχονται κόντρα με τον Δημοσιοϋπαλληλικό Κώδικα είναι δηλαδή προσθετικές και που σας επισημάναμε και εμείς, ότι δε χρειαζόντουσαν. Εσείς, όμως, επιμένετε.

Δε θα πω για το οικογενειακό επίδομα, αλλά γι' αυτό θα σας κρίνει η κοινωνία, όπως και για τη στάση σας απέναντι στην πολύτεκνη μητέρα.

Είπατε ότι υπάρχει μια αντίφαση με τις υπερωρίες. Εγώ δε θα κάνω μάθημα στην Κυβέρνηση, αλλά οι υπερωρίες είναι προαιρετική υπόθεση των εργαζομένων. Δεν είναι υποχρεωτική και δεν έχουν καμία σχέση με επιδόματα. Ασφαλώς, εάν μεταφερθούμε στους δασοπυροσβέστες, που είπατε με τη ρύθμιση, δεν αποτελεί τακτική αποδοχή μηνιαία.

Και μάλιστα όταν τη βάζετε και σε καλοκαιρινή περίοδο, αντιλαμβάνεστε ότι αυτός ο περιορισμός γίνεται ακόμα μεγαλύτερος.

Επομένως μη μας λέτε ότι είμαστε ανακόλουθοι εμείς με τις υπερωρίες. Αν ζητήσαμε υπερωρίες και την ένταξη κάποιων ανθρώπων στις υπερωρίες, το κάναμε για να περισώσουμε ό,τι μπορούμε να περισώσουμε για τους εργαζόμενους. Μόνο και μόνο γι'αυτό.'Οχι ότι αποδεχόμαστε πως η υπερωριακή απασχόληση είναι αυτοσκοπός για τον εργαζόμενο. Αυτό δεν το δεχθήκαμε ποτέ.

Μας είπατε επίσης, ότι δεν ενσωματώνει και λοιπά, για τις συνέπειες του μισθολογίου και όλα τα υπόλοιπα. Και μάλιστα φθάσατε στο σημείο να μας πείτε, ότι θα έχουν και μεγαλύτερες κρατήσεις οι εργαζόμενοι. Μα, εάν έχουν μεγαλύτερο εισόδημα, ασφαλώς θα έχουν και μεγαλύτερες κρατήσεις. Σε τελευταία ανάλυση, όμως, διασφαλίστε τους τουλάχιστον το εισόδημα και εν τοιαύτη περιπτώσει βάλτε τους και μεγαλύτερες κρατήσεις ακόμη.

Εγώ θα έλεγα ότι σε μία διαχρονική βάση που θα οριοθετούσαμε, να φτιάξουμε ένα εκσυγχρονιστικό πραγματικά μισθολόγιο, οι εργαζόμενοι θα ήταν διατεθειμένοι να κάνουν και τέτοιου είδους υποχωρήσεις. Δεν τους δώσατε την ευκαιρία, δεν ακούσατε τη φωνή τους, δεν ικανοποιήσατε το όραμά τους.

'Ερχομαι τώρα στα επιμέρους. Τους ιερείς-δασκάλους τους επαναφέρετε ουσιαστικά με τη ρύθμιση που κάνετε στο ν. 754/78. Αυτό κάνετε. Και τι λένε οι άνθρωποι αυτοί; Λένε να εφαρμόσετε την παράγραφο 2 του άρθρου 7 του ν.δ. 3885/58. Να μην τους πάτε πίσω. Αυτές οι διευκρινίσεις που δώσατε, δε διασφαλίζουν απολύτως τίποτε. Και θα το δείτε. Και είναι αμαρτία, γιατί ουσιαστικά ασελγούμε πάνω σε δύο βασικές έννοιες. Μία της εκκλησίας και μία της εκπαίδευσης. Επιτέλους, να σταματήσει αυτή η προκλητική στάση απέναντι σε αυτές τις κατηγορίες και σε αυτές τις έννοιες.

Σε ό,τι αφορά τους αγροφύλακες, με τις εξουσιοδοτήσεις, κύριε Υπουργέ, δε λύνονται τα προβλήματα και εν τοιαύτη περιπτώσει η αποφυγή υπεύθυνης θέσης με εγκυκλίους και με τέτοια, δεν πείθουν κανέναν. Και εμείς σας λέμε το πολύ απλό.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Μισό λεπτό, κύριε Πρόεδρε.

Εμείς σας λέμε το πολύ απλό: Γιατί ξεχωρίζετε αυτούς τους ανθρώπους από τα τυπικά τους προσόντα; Γιατί τους αποσυνδέετε από τους άλλους υπαλλήλους; Εάν είχατε τη διάθεση να λύσετε το πρόβλημα, θα τους εντάσσατε με τις βασικές αρχές, που είναι τα τυπικά προσόντα της κάθε κατηγορίας. Γιατί το αποφεύγετε; Μη μας λέτε ότι το λύνετε το πρόβλημα.

Στο σημείο αυτό δεν μπορώ να καταλάβω, κύριε Πρόεδρε, την κακία που δείχνει η Κυβέρνηση, τη ρατσιστική, αν θέλετε, μεροληπτική διάθεση απέναντι σε μία κατηγορία ανθρώπων, που δεν αξίζουν τέτοια μεταχείριση και σε τελευταία ανάλυση, των ανθρώπων αυτών, που, όπως σας είπαν και άλλοι ομιλητές, ουσιαστικά τους οδηγείτε στην οριστική κατάργηση. Τουλάχιστον μη δείχνετε τέτοια αναλγησία για τους εργαζόμενους, έως ότου υπάρχει αυτός ο κλάδος των εργαζομένων.

Θα αναφερθώ τώρα στους γεωτεχνικούς. Με τη ρύθμιση που κάνετε, κύριε Υπουργέ, ουσιαστικά αφήνετε το 80% των γεωτεχνικών έξω και από αυτήν τη ρύθμιση που κάνατε. Αν θέλετε, λοιπόν, να τους κρατήσετε μέσα, να κάνετε την εξής διατύπωση: Στο τέλος της περίπτωσης β' της παραγράφου 1 του άρθρου 18, να προστεθεί η φράση "του Εθνικού Τυπογραφείου..." -συνεχίζουν τα υπόλοιπα ως έχουν- "του Ταμείου Εθνικής Οδοποιϊας, των γεωτεχνικών υπαλλήλων του Υπουργείου Γεωργίας" και να προσθέσετε και τους υπαλλήλους της Νομαρχιακής Αυτοδιοίκησης -για να τους συμπεριλάβετε- όπως και των οργανισμών που εποπτεύονται από αυτό.

Εάν δεν κάνετε αυτήν τη ρύθμιση, κύριε Υπουργέ, το 80% των γεωτεχνικών τους αφήνετε απέξω.

Θα σας πω και κάτι ακόμη. Με το νομοσχέδιο αυτό αναζωπυρώθηκαν κοινωνικές εντάσεις μέσα στην κοινωνία και ειδικότερα στους εργαζόμενους. Πολύ φοβάμαι ότι με το νομοσχέδιο, που τελικά οριστικοποιείται με την ακαμψία σας, αναζωπυρώνετε νέες κοινωνικές εκρήξεις, που ξεκινούν από τους δασοπυροσβέστες, από τους γεωτεχνικούς, από τους εργαζόμενους στα διόδια, από τους εργαζόμενους στο Υ.Ε.Θ.Α., από τους Ο.Τ.Α. και από ένα σωρό άλλους εργαζόμενους, που ακριβώς ετοιμάζονται για κινητοποιήσεις.

Εμείς -και κλείνω με αυτήν τη φράση- "είπωμεν και αμαρτίαν ουκ έχομεν". Και μην έρθετε να μας πείτε αργότερα, ότι εμείς οδηγούμε ή υποκινούμε αγώνες. Τα Πρακτικά υπάρχουν.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Κωστόπουλος έχει το λόγο.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, κατ' επανάληψη κατά τη διάρκεια της συζήτησης του νομοσχεδίου, ακούστηκε η λέξη "λαϊκισμός" και αρκετοί κατηγορήθηκαν ως λαϊκιστές.

Να το διευκρινίσουμε και εμείς σαν κλείσιμο αυτής της συζήτησης, σαν συμπέρασμα από τη συζήτηση έστω. Δε συμφωνούμε με κάποιες καινοφανείς θεωρίες περί λαϊκισμού. Τον προηγούμενο αιώνα βεβαίως είχε άλλη σημασία. Από τότε, όμως, που τον μαγάρισαν κάποιοι Περόν, κάποιοι Χίτλερ, κάποιοι Μουσουλίνηδες, έχει πάψει να έχει αυτά τα χαρακτηριστικά. Λαϊκισμός στη σημερινή κατάσταση, στη σημερινή Ελλάδα, σημαίνει ψέμα, σημαίνει απάτη. Σημαίνει, δηλαδή, άλλα να λες προεκλογικά, άλλα να σκέφθεσε, άλλα να κάνεις μετεκλογικά. Αυτό είναι λαϊκισμός.

Η αλήθεια, ανεξάρτητα από τα ρητορικά υποστηρίγματα, ανεξάρτητα από τους τόνους της φωνής, είναι αλήθεια. Δεν αλλάζει με τίποτε.

Δεύτερη παρατήρηση: Κατ'επανάληψη έρχεται το ζήτημα, ότι κάποιοι συνδικαλιστές ενεργοποιούνται σήμερα, για να γίνουν Βουλευτές αύριο. Δεν παίρνω υπό την προστασία μου 

Σελίδα 4473 

κανέναν. Δεν το καταλαβαίνω, όμως. Δηλαδή προτείνει, αυτός που έχει αυτή την άποψη, να είναι τριακόσιοι δικηγόροι, για να μην πω οι μισοί εξ αυτών δικολάβοι, που δεν ξέρουν ούτε που είναι τα ειρηνοδικεία της κωμόπολής τους; Γιατί; Ο καθένας από μας εδώ μέσα κρίνεται από τη στάση που παίρνει στα διάφορα ζητήματα. Αν χθες ήταν συνδικαλιστής και έκανε τον επαναστάτη χωρίς αιτία και σήμερα το παίζει υποταγμένος σε λογικές αντεργατικές, ο κόσμος ας βγάλει τα συμπεράσματά του. Πώς αλλιώς; 

Αν πάμε σ' αυτήν την αντίληψη, τελικά, θα χωρίσουμε τον κόσμο σε κουτάκια. Αυτή η αντίληψη συγγενεύει με ακραίες αντιδραστικές απόψεις.

Τρίτον: Ακούστηκε μια άποψη -δεν την κατάλαβα και χρειάζεται μια διευκρίνιση, δεν είναι του παρόντος, έστω ας γίνει διευκρίνιση και αύριο- σχετικά με τους αστυνομικούς: "Μην τους εξωθείτε σε ενέργειες που δε θα ήθελαν να κάνουν." Περίπου έτσι. 

Ξεκαθαρίζουμε τη θέση μας. Και κατά τη διάρκεια της συζήτησης του μισθολογίου των αξιωματικών των Σωμάτων Ασφαλείας και των Ενόπλων Δυνάμεων, υποστηρίξαμε τις θέσεις που υποστηρίξαμε, δηλαδή βελτίωση της μισθολογικής τους θέσης. Δεν τις επαναλαμβάνω. Ούτε θα χαϊδέψουμε κανέναν. Και επιμένουμε ότι δεν ήταν καλό μισθολόγιο, ότι πλήγωνε ανθρώπους, ότι μείωνε την αγοραστική δύναμη των αξιωματικών και των εργαζόμενων στα Σώματα Ασφαλείας.

Απ' αυτό, όμως, μέχρι να φθάσω στη λογική, ότι εξωθούνται σε ενέργειες που δεν ήθελαν να κάνουν...

Αν διευκρινισθεί ότι θα κάνουν συλλαλητήρια, απεργία, αντιστάσεις σ' αυτήν την πολιτική, να συμφωνήσουμε. Τι άλλο υπονοεί, καλό είναι, επαναλαμβάνω, να διευκρινισθεί.

Τέταρτον: Είπε ο κύριος Υπουργός ότι καμία συνδικαλιστική οργάνωση δε ζήτησε την απόσυρση του νομοσχεδίου. Το είπε αυτό τρεις φορές. Και δεν ξέρω γιατί προσφεύγει σε τέτοια επιχειρηματολογία. Δεν μπορώ να το κατανοήσω. Εγώ θα έλεγα, αν πάμε σ' αυτήν τη λογική, ότι αν μου βρει μια συνδικαλιστική οργάνωση που είναι στη δύναμη της ΑΔΕΔΥ, η οποία να είπε "ναι" σ' αυτό το νομοσχέδιο, εγώ δηλώνω προσωπικά, παίρνοντας την ευθύνη, ότι θα ψηφίσω το νομοσχέδιο.'Ομως, γιατί να προσφεύγουμε σ' αυτήν τη λογική;

Το συνδικαλιστικό κίνημα, όπως σας είπα, δεν το παρακολουθείτε. Δεν ξέρω τι κάνετε εκεί στα πανεπιστήμια, τι διαβάζετε, τι μαθαίνετε στα παιδιά. Δεν έχετε σχέση με το συνδικαλιστικό κίνημα.

Υπάρχουν νομοσχέδια για τα οποία παλέψαμε να αποσυρθούν. Υπάρχουν νομοσχέδια τα οποία τα παλέψαμε από τα μέσα. Ανάλογα με τις συγκυρίες. Σας διαβάζω, λοιπόν, τι λέει η ΑΔΕΔΥ. Και γνωρίζω πολύ καλά τη διάταξη των συνδικαλιστικών δυνάμεων στην ΑΔΕΔΥ, κύριε Υφυπουργέ. Λέει η ΑΔΕΔΥ: "Το νομοσχέδιο βρίσκεται σε πλήρη διάσταση, τόσο στο οικονομικό, όσο και στο θεσμικό μέρος, με τις θέσεις μας. Και μάλιστα περιέχει επιπλέον ορισμένες επικίνδυνες και απαράδεκτες διατάξεις, που δεν έχουν αποτελέσει αντικείμενο καμιάς συζήτησης. Είχαν απορριφθεί, όταν διερευνητικά τέθηκαν."

Προσέξτε. "Το νομοσχέδιο είναι ακραίας νεοφιλελεύθερης έμπνευσης". Ακούστε: "Η Κυβέρνηση θα έχει την αποκλειστική ευθύνη για την ψήφιση ενός μισθολογίου επιμέρους τακτοποιήσεων, που δε δημιουργεί στέρεη βάση για την αντιμετώπιση των προβλημάτων, αναπαράγει τα υφιστάμενα προβλήματα και σηματοδοτεί την έλλειψη πολιτικής βούλησης για μια ορθή πολιτική διαχείρισης και αντιμετώπισης του ανθρώπινου δυναμικού".

Επειδή, βλέπω ότι κάνουν πραγματικά προσπάθεια οι άνθρωποι και δίνουν μάχη, σημειώνουν σε κείμενά τους, εάν παρ' όλα αυτά ψηφιστεί η τροπολογία, σας γνωρίζουμε ότι οι εργαζόμενοι δεν έχουν καμία άλλη εναλλακτική λύση παρά να προχωρήσουν από αύριο σε απεργιακές κινητοποιήσεις".

Σας είπα και άλλοτε σε άλλα νομοσχέδια ότι θα πρέπει να προσπαθήσουμε να συνεννοηθούμε. Πείτε ότι αυτή είναι η πολιτική μου και παλεύω να την περάσω. 'Οχι, όμως, με προσφυγή σε τέτοια επιχειρήματα, κύριε Υφυπουργέ. Δε βοηθάτε ούτε τον εαυτό σας ούτε την Κυβέρνηση και αναγκάζετε και μας να απαντάμε, ενώ έχουμε πιο σοβαρά πράγματα να κουβεντιάσουμε.

Δεν είναι σωστή η τροπολογία που κάνατε τις τετρακόσιες εξακόσιες. Αφήστε το όπως σας το είπαμε, γιατί από αύριο θα βρείτε μπροστά σας, λ.χ. τους ελεγκτές στην Υ.Π.Α. Σας το λέμε καθαρά. Σας είπαμε για τους δασολόγους και δεν πήρατε τίποτα υπόψη σας. Σας είπαμε για τις καθηγήτριες, τίποτα. Δώσατε απαντήσεις, σχετικά με τις καθηγήτριες της Χαροκόπειου, όμως δεν ήταν κατηγορηματικές σχετικά με τα κλιμάκια.

Κύριε Υπουργέ, αυτή η επιλογή σας για τέτοια νομοσχέδια, έχει σχέση με δεσμεύσεις σας απέναντι στην Ευρωπαϊκή 'Ενωση, απέναντι στις πολυεθνικές της Ευρωπαϊκής 'Ενωσης απέναντι στον κ. Χέλμουτ τον Μάουερ και όπως είπε κάποιος παλιότερα εδώ, υποταγή "στην μπότα του Γερμανού τραπεζίτη".

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα, ότι τη συνεδρίαση παρακολουθούν από τα δυτικά γενικά θεωρεία, σαράντα εννέα μαθητές και δύο συνοδοί-καθηγητές από το Τέταρτο Γυμνάσιο 'Αργους του Νομού Αργολίδος, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ".

( Χειροκροτήματα στην Αίθουσα )

Κύριοι συνάδελφοι, θα ήθελα να σας θυμίσω, ότι είχε συμφωνηθεί απ' όλες τις πτέρυγες, ότι στις 15.00' θα είχαμε ολοκληρώσει την ψήφιση των άρθρων και τη συζήτηση της συγκεκριμένης τροπολογίας που προτείνεται από τον κύριο Υπουργό.

Παρ'όλα αυτά, η κα Λουλέ έχει ζητήσει για ένα λεπτό το λόγο.

Κυρία Λουλέ, θα σας δώσω δύο λεπτά. 

Ορίστε, κυρία Λουλέ, έχετε το λόγο.

ΑΝΔΡΙΑΝΗ ΛΟΥΛΕ: Θα μιλήσω μόνο για ένα λεπτό, κύριε Πρόεδρε.

Κύριε Πρόεδρε, φθάσαμε στο τέλος της ψήφισης αυτού του νομοσχεδίου, τυπικά, όμως, γιατί ουσιαστικά ανοίγουμε τις πόρτες για νέες κινητοποιήσεις και απεργίες των εργαζομένων.

Το σύνολο των βουλευτών, ακόμα και εκείνων που ανήκουν στο ΠΑ.ΣΟ.Κ., είχε αντιρρήσεις σε πάρα πολλά, δεν ακούστηκε, όμως, ούτε η φωνή αυτών, από τους Υπουργούς των Οικονομικών.

Λυπάμαι που ο κύριος Υφυπουργός επανέρχεται και πάλι, γιατί θέλει άλλοθι και συμμάχους, γιατί η ΑΔΕΔΥ δε ζήτησε την απόσυρση του νομοσχεδίου. Είπαμε και προχθές, ότι δεν είναι δική τους δουλειά η απόσυρση. Είναι δική μας δουλειά, των πολιτικών. Και εμείς σαν Αντιπολίτευση το ζητήσαμε και εσείς δεν το πράξατε, κύριε Υφυπουργέ.

Σαν κόμμα πιστεύουμε ότι κάναμε ό,τι μπορούσαμε, κάναμε το χρέος μας απέναντι στους εργαζόμενους και είμαστε εδώ για να υποστηρίξουμε τις παραπέρα κινητοποιήσεις τους. 

ΠΡΟΕΔΡΕΥΩΝ (Λουκάς Αποστολίδης): Θέλετε να προσθέσετε κάτι, κύριε Υφυπουργέ;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Δεν έχω να προσθέσω τίποτε, κύριε Πρόεδρε.

ΠΡΟΕΔΡΕΥΩΝ(Λουκάς Αποστολίδης): Κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων 17 έως και 31 και τίθενται τα άρθρα σε ψηφοφορία ένα προς ένα.

Ερωτάται το Σώμα: Γίνεται δεκτό το άρθρο 17, όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 17 έγινε δεκτό, όπως τροποποιήθηκε από τον κύριο Υφυπουργό, κατά πλειοψηφία.

Σελίδα 4474 

 

Ερωτάται το Σώμα: Γίνεται δεκτό το άρθρο 18, όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 18 έγινε δεκτό, όπως τροποποιήθηκε από τον κύριο Υφυπουργό, κατά πλειοψηφία.

Ερωτάται το Σώμα: Γίνεται δεκτό το άρθρο 19, όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ(Λουκάς Αποστολίδης): Συνεπώς το άρθρο 19 έγινε δεκτό, όπως τροποποιήθηκε από τον κύριο Υφυπουργό, κατά πλειοψηφία.

Ερωτάται το Σώμα: Γίνεται δεκτό το άρθρο 20, όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς, το άρθρο 20 έγινε δεκτό, όπως τροποποιήθηκε από τον κύριο Υφυπουργό κατά πλειοψηφία.

Ερωτάται το Σώμα: Γίνεται δεκτό το άρθρο 21 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ(Λουκάς Αποστολίδης): Συνεπώς το άρθρο 21 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 22 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 22 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 23 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 23 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 24 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 24 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 25 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 25 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 26 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ(Λουκάς Αποστολίδης): Συνεπώς το άρθρο 26 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 27 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 27 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 28 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 28 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 29 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΙΟΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 29 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 30, όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ(Λουκάς Αποστολίδης): Συνεπώς, το άρθρο 30 έγινε δεκτό όπως τροποποιήθηκε από τον κ.Υφυπουργό κατά πλειοψηφία .

Ερωτάται το Σώμα: Γίνεται δεκτό το άρθρο 31 όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ(Ε' Αντιπρόεδρος της Βουλής): Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΠΡΟΕΔΡΕΥΩΝ(Λουκάς Αποστολίδης): Συνεπώς το άρθρο 31 έγινε δεκτό, όπως τροποποιήθηκε από τον κύριο Υφυπουργό, κατά πλειοψηφία .

Εισερχόμαστε στη συζήτηση των τροπολογιών. Είναι προς συζήτηση μόνο η τροπολογία με γενικό αριθμό 320 και ειδικό 189 που αφορά την ισχύ των διατάξεων των παρ.2 και 3 του άρθρου 39 του ν. 2459/97.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής της Βουλής): Κύριε Πρόεδρε, θέλω να πω μια 

Σελίδα 4475 

κουβέντα, για να δώσει κάποιες διευκρινήσεις ο κύριος Υφυπουργός.

ΠΡΟΕΔΡΕΥΩΝ (Λουκάς Αποστολίδης): Ορίστε, έχετε το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δε θα κουράσω το Σώμα. Δε θέλω να κουράζω αυτήν τη στιγμή, μάλιστα, και ειδικά γι'αυτήν την τροπολογία.

Δεν καταλαβαίνω τι λέει. Δεν έχω μπροστά μου το νόμο που ψηφίστηκε, για να μπορέσω να συγκρίνω. Θα παρακαλέσω τον κύριο Υφυπουργό να μας πει με δυο κουβέντες τη σημασία αυτής της τροπολογίας, γιατί φαίνεται εντελώς απλή. Αυτό καταλαβαίνει κάποιος με πρώτη ματιά.

ΠΡΟΕΔΡΕΥΩΝ(Λουκάς Αποστολίδης): Ορίστε, κύριε Υφυπουργέ, έχετε το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ(Υφυπ. Οικονομικών): Ευχαριστώ, κύριε Πρόεδρε.

Η τροπολογία αφορά το εξής. Εψηφίσθησαν διάφορα δημογραφικά επιδόματα, τα οποία αφορούν τις πολύτεκνες μητέρες. Εκεί επήλθαν αλλαγές σχετικά και με το ύψος και με τα κριτήρια κατανομής των επιδομάτων αυτών. Δεν υπήρχε όμως, για ορισμένα απ' αυτά ημερομηνία ενάρξεως, οπότε υποχρεωτικά άρχισαν να εφαρμόζονται από τη δημοσίευση του νόμου.

Επειδή ο νόμος δημοσιεύθηκε πριν τελειώσει ημερολογιακά ο μήνας, στις 18-2-97, θα έπρεπε ακολουθώντας το γράμμα του νόμου, να γίνει μέχρι 18-2-97 η χορήγηση ορισμένων επιδομάτων τα οποία τροποποιούνται και να άρχιζε τη 19η η χορήγησή τους με τα νέα κριτήρια τα οποία θεσπίστηκαν.

Επειδή, όμως, αυτό θα προκαλούσε ένα τεράστιο διοικητικό κόστος και θα καθυστερούσε την αποστολή των επιδομάτων αυτών στις δικαιούχες οικογένειες και μητέρες, προτείνουμε να συνεχιστεί και να καταβληθούν όλα αυτά που προβλέπονται χωρίς κριτήρια, μέχρι τις 28-2-97 και να αρχίσει η εφαρμογή των νέων διατάξεων και κριτηρίων των παραγράφων 2 και 3 του παρόντος από 1-3-97, έτσι ώστε να συμπέσει ημερολογιακά με την αποστολή και να μην υπάρξει κανένα κώλυμα στην αποστολή.

Αυτή η μετάθεση της ισχύος, αντί της δημοσιεύσεως την 1-3-97, επιβαρύνει τον Τακτικό Προϋπολογισμό με ένα ποσό της τάξεως των 800 εκατομμυρίων περίπου, προς όφελος των δικαιούχων οικογενειών.

Ευχαριστώ.

ΠΡΟΕΔΡΕΥΩΝ(Λουκάς Αποστολίδης): Το λόγο έχει ο κ. Κουβέλης για ένα λεπτό.

ΦΩΤΗΣ ΚΟΥΒΕΛΗΣ: Κύριε Προέδρε, έδωσε την εξήγηση ο κύριος Υπουργός. Δε θα υπάρξει απώλεια για τους δικαιούχους. 'Ετσι δεν είναι, κύριε Υφυπουργέ;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ(Υφυπ. Οικονομικών): Το αντίθετο θα συμβεί.

ΠΡΟΕΔΡΕΥΩΝ(Λουκάς Αποστολίδης): Θα υπάρξει όφελος, κύριε Κουβέλη.

ΦΩΤΗΣ ΚΟΥΒΕΛΗΣ: Κατά συνέπεια δεν υπάρχει ζήτημα, είναι σωστή η τροπολογία. 

ΑΔΑΜ ΡΕΓΚΟΥΖΑΣ: Κύριε Πρόεδρε, παρακαλώ το λόγο. 

ΠΡΟΕΔΡΕΥΩΝ(Λουκάς Αποστολίδης): Ορίστε, έχετε το λόγο.

Πάντως, όταν έχουμε θετική διάταξη, να μην έχουμε πολλές ομιλίες.

ΑΔΑΜ ΡΕΓΚΟΥΖΑΣ: Δεν είναι θετική. Γι' αυτό ακριβώς. 

Εμείς είχαμε τοποθετηθεί πάνω στη ρύθμιση αυτή, που έγινε αρνητικά. Επομένως, δεν είναι δυνατόν...

ΠΡΟΕΔΡΕΥΩΝ(Λουκάς Αποστολίδης): Αν μου επιτρέπετε, κύριε Ρεγκούζα -αν και δε μου επιτρέπεται να παρεμβαίνω επί της ουσίας- θα ήθελα να σας θυμίσω το εξής.

ΑΔΑΜ ΡΕΓΚΟΥΖΑΣ: Παρακαλώ.

ΠΡΟΕΔΡΕΥΩΝ(Λουκάς Αποστολίδης): Θα σας θυμίσω ότι όταν ο Πρόεδρος της Βουλής ο κ. Κακλαμάνης ρώτησε τον κύριο Υφυπουργό, αν είναι επί το θετικότερον η συγκεκριμένη τροπολογία, απήντησε ο κύριος Υφυπουργός ότι είναι επί το θετικότερον. Απλά σας το θυμίζω αυτό.

ΑΔΑΜ ΡΕΓΚΟΥΖΑΣ: Καμιά αντίρρηση. 'Οπως καταλαβαίνετε, κύριε Πρόεδρε, είναι θέμα αρχής να έχουμε μια αρνητική στάση απέναντι σε ένα νομοθέτημα και να ερχόμαστε τώρα να συμφωνούμε να παραταθεί η εφαρμογή του. Είναι σχήμα οξύμωρο και δεν μπορούμε να κάνουμε κάτι τέτοιο. Λυπούμαστε αλλά η τροπολογία θα περάσει, τουλάχιστον από την Πλευρά μας, κατά πλειοψηφία.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ(Λουκάς Αποστολίδης): Ορίστε, κύριε Γιαννακόπουλε, έχετε το λόγο για ένα λεπτό.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, άκουσα καλά ότι δε θα συζητηθεί άλλη τροπολογία; Αν κάνω λάθος, διορθώστε με. Ούτε οι εμπρόθεσμες;

ΠΡΟΕΔΡΕΥΩΝ (Λουκάς Αποστολίδης): Καλώς ακούσατε. 

ΙΩΑΝΝΗΣ ΓΙΑΝΝΑΚΟΠΟΥΛΟΣ: Να ρωτήσω το εξής, όμως, κύριε Πρόεδρε. Εδώ νομοθετούμε με βάση κάποιον Κανονισμό. Οι εμπρόθεσμες τροπολογίες, νομίζω, ότι συζητούνται, ανεξάρτητα αν τις κάνει δεκτές ή όχι η Κυβέρνηση. Επιτρέψτε μου να έχω αυτήν την άποψη. Αν έχετε διαφορετική άποψη, πείτε μου τη σχετική διάταξη.

ΠΡΟΕΔΡΕΥΩΝ (Λουκάς Αποστολίδης): Κύριε Γιαννακόπουλε, είχε συμφωνήσει ομοφώνως το Σώμα, ότι στις 15.00' θα τελειώσουμε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν ήταν ομοφώνως.

ΠΡΟΕΔΡΕΥΩΝ (Λουκάς Αποστολίδης): Εντάξει, κύριε Κωστόπουλε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δε συμφώνησε το ΚΚΕ.

ΠΡΟΕΔΡΕΥΩΝ (Λουκάς Αποστολίδης): Θέλετε να διαβάσω τα Πρακτικά; 

Ο κ. Κόρακας ήταν παρών.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν ήταν παρών ο κ. Κόρακας. Εγώ δεν ξέρω πού ήταν; Παραβιάστηκε ο Κανονισμός. Το "κατάπιαμε" για άλλους λόγους.

ΠΡΟΕΔΡΕΥΩΝ (Λουκάς Αποστολίδης): Κύριε Κωστόπουλε, εγώ δεν έχω κανένα λόγο να υφαρπάσσω τη συναίνεσή σας.

ΑΔΑΜ ΡΕΓΚΟΥΖΑΣ: Υπάρχουν δέκα εμπρόθεσμες τροπολογίες. 

ΠΡΟΕΔΡΕΥΩΝ (Λουκάς Αποστολίδης): Από τους συναδέλφους που υπέβαλαν τις τροπολογίες, κύριε Ρεγκούζα, αν εξαιρέσω έναν, δεν παρευρίσκονται. 'Αρα είναι άνευ αντικειμένου η συγκεκριμένη συζήτηση. Εκτός από τον κ. Γιαννακόπουλο, που προβάλλει αυτόν τον ισχυρισμό, δεν υπάρχει κανείς άλλος.

ΦΩΤΗΣ ΚΟΥΒΕΛΗΣ: Είμαι κι εγώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Κύριε Κουβέλη, για να μην επανερχόμεθα στο ίδιο θέμα, σας λέω ότι ο κύριος Υφυπουργός δεν κάνει δεκτή καμία από τις τροπολογίες. Δεύτερον, όταν έχει συμφωνηθεί από το Σώμα ότι στις 15.00' θα ολοκληρωθεί η συζήτηση, δεν πρέπει τώρα να επανερχόμεθα με διαδικαστικά θέματα.

Ορίστε, κύριε Κουβέλη, έχετε το λόγο, αν θέλετε να προσθέσετε κάτι.

ΦΩΤΗΣ ΚΟΥΒΕΛΗΣ: Πρώτον, κύριε Πρόεδρε, δε συνεφωνήθη αυτό ομοφώνως από το Σώμα. Αυτό είναι καταγεγραμμένο.

ΠΡΟΕΔΡΕΥΩΝ (Λουκάς Αποστολίδης): Αυτό το είπα κι εγώ προηγουμένως. 

ΦΩΤΗΣ ΚΟΥΒΕΛΗΣ: Δεύτερον, είναι δικαίωμα του Υπουργού να βγει και να πει, ότι δε δέχεται καμία τροπολογία. Και από κει και πέρα είναι δικό μας δικαίωμα και δικαίωμα του Ελληνικού Λαού, να βγάζουμε τα δικά μας συμπεράσματα για τον τρόπο με τον οποίο αντιμετωπίζεται η νομοθετική διαδικασία. Θα το πούμε για άλλη μία φορά: Εάν η δυνατότητα του Βουλευτή να καταθέτει τροπολογίες είναι τύπος, ε, επιτέλους, ας αναγνωρίσουμε ότι είναι τύπος και όχι ουσία και ας προτρέψουμε εαυτούς να παραιτηθούμε από του δικαιώματος και τυπικά. Δεν είναι, όμως, έτσι, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κ. Κωστόπουλος 

Σελίδα 4476 

έχει ζητήσει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, δεν προεδρεύατε εσείς. Στην πρωτολογία μας σ' αυτήν την ενότητα των άρθρων, είπαμε ότι και το δικαίωμα της δευτερολογίας, σύμφωνα με τον Κανονισμό θα το ασκήσουμε...

ΠΡΟΕΔΡΕΥΩΝ (Λουκάς Αποστολίδης): Μα, το ασκήσατε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Σας παρακαλώ.

Αλλά και το δικαίωμά μας να συζητηθούν οι τροπολογίες, σύμφωνα με τον Κανονισμό, είπαμε ότι θα το ασκήσουμε. Αυτό σημαίνει ότι αν κάποιοι αποφάσισαν να τελειώσει η συνεδρίαση στις 15.30', δεν μπορεί να αποφάσισαν κατάργηση διατάξεων του Κανονισμού, εφόσον ένα Κόμμα, ένας Βουλευτής, μισός Βουλευτής ήταν αντίθετοι. Μόνο με ομοφωνία του Σώματος. Αυτό πρέπει να είναι καθαρό.

Απ' αυτήν την άποψη θα πρέπει να συζητηθούν οι τροπολογίες. Το έχω εκθέσει αυτό από την αρχή και το έχω κάνει σαφές. Δε θα υποχωρήσουμε σ' αυτό. Εσείς θα πάρετε την ευθύνη για ό,τι ήθελε συμβεί. Εμείς όχι.

ΠΡΟΕΔΡΕΥΩΝ (Λουκάς Αποστολίδης): Κύριε Κωστόπουλε, ζήτησα τα Πρακτικά. Θα σας τα διαβάσω. Είναι ομόφωνα. Εάν τώρα δεν υπήρχε εδώ Βουλευτής του Κομμουνιστικού Κόμματος Ελλάδος...

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): 'Ηταν από την αρχή σαφής η θέση μας.

ΠΡΟΕΔΡΕΥΩΝ (Λουκάς Αποστολίδης): Προσέξτε, κύριε Κωστόπουλε, μην ισοπεδώνουμε τα πράγματα. Εάν δεν υπήρξε συνάδελφός σας, Βουλευτής του Κομμουνιστικού Κόμματος, και το Σώμα αποφάσισε ομόφωνα, αυτό δε σημαίνει ότι αν κάποιος, από κάποια Πτέρυγα, δεν παρευρίσκεται, τότε το Σώμα δεν μπορεί να αποφασίσει ομόφωνα. Θα σας διαβάσω τα Πρακτικά, όπου ο κύριος Πρόεδρος αναφέρει συγκεκριμένα -και εγώ αυτό είχα υπόψη μου- ότι ομόφωνα αποφασίζει το Σώμα, ότι αυτήν τη στιγμή θα διακόψουμε.

Τώρα, αν λείπατε εσείς, αν έλειπε ο κ. Κουβέλης και τώρα εντυπωσιάζοντας δημιουργούμε τέτοια κατάσταση...

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεν εντυπωσιάζουμε. Η θέση μας είναι γνωστή.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ. Είναι γνωστή η θέση σας και δε θα ήθελα να συνεχισθεί αυτή η συζήτηση.

Κηρύσεται περαιωμένη η συζήτηση επί της τροπολογίας με γενικό αριθμό 320 και ειδικό 189. 

Ερωτάται το Σώμα: Γίνεται δεκτή;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΑΔΑΜ ΡΕΓΚΟΥΖΑΣ: Κατά πλειοψηφία.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς, η τροπολογία με γενικό αριθμό 320 και ειδικό 189 έγινε δεκτή κατά πλειοψηφία.

Εισερχόμαστε στο ακροτελεύτιο άρθρο του παρόντος νομοσχεδίου, το άρθρο 32.

Ερωτάται το Σώμα: Γίνεται δεκτό το ακροτελεύτιο άρθρο 32;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία, γιατί στηρίζει τη λογική του νομοσχεδίου.

ΑΔΑΜ ΡΕΓΚΟΥΖΑΣ: Κατά πλειοψηφία.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κατά πλειοψηφία.

ΦΩΤΗΣ ΚΟΥΒΕΛΗΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Το ακροτελεύτιο άρθρο 32 έγινε δεκτό κατά πλειοψηφία.

Συνεπώς το νομοσχέδιο αρμοδιότητος Υπουργείου Οικονομικών "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις" έγινε δεκτό κατ' άρθρο κατά πλειοψηφία. Η ψήφισή του στο σύνολο αναβάλλεται για άλλη συνεδρίαση.

Θα ήθελα να αναγνώσω από τα Πρακτικά, όπου ο Πρόεδρος της Βουλής κ. Απόστολος Κακλαμάνης ανέφερε ότι "Συνεπώς η πρότασή μου έγινε δεκτή ομοφώνως". Και το τονίζω για το "ομοφώνως" για να είναι σε γνώση και των συναδέλφων οι οποίοι διεμαρτυρήθησαν.

Κύριοι συνάδελφοι, έχω την τιμή να ανακοινώσω στο Σώμα, ότι οι Υπουργοί Εσωτερικών Δημόσιας Διοίκησης και Αποκέντρωσης, Εθνικής 'Αμυνας, Εξωτερικών, Εθνικής Οικονομίας και Οικονομικών, Ανάπτυξης, Περιβάλλοντος Χωροταξίας και Δημοσίων 'Εργων, Εθνικής Παιδείας και Θρησκευμάτων, Γεωργίας, Υγείας και Πρόνοιας, Δικαιοσύνης, Πολιτισμού, Εμπορικής Ναυτιλίας, Δημόσιας Τάξης, Μακεδονίας-Θράκης και Αιγαίου κατέθεσαν σχέδιο νόμου: "Οργάνωση, στελέχωση, διοίκηση της Περιφέρειας, ρύθμιση θεμάτων για την Τοπική Αυτοδιοίκηση και άλλες διατάξεις".

Παραπέμπεται στην αρμόδια Διαρκή Επιτροπή. 

Kύριοι συνάδελφοι, δέχεστε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 15.37' λύεται η συνεδρίαση για αύριο Παρασκευή, 28 Φεβρουαρίου 1997 και ώρα 10.00', με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων και στη συνέχεια συζήτηση επερώτησης Βουλευτών της Νέας Δημοκρατίας κατά του Υπουργού Πολιτισμού " Σχετικά με την πολιτική της Κυβέρνησης στον τομέα του Αθλητισμού".

Ο ΠΡΟΕΔΡΟΣ
 ΟΙ ΓΡΑΜΜΑΤΕΙΣ
 
