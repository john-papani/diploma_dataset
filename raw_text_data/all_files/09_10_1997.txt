Σελίδα 83

Π Ρ Α Κ Τ Ι Κ Α    Β Ο Υ Λ Η Σ

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ Δ'

Πέμπτη 9 Οκτωβρίου 1997

 

Αθήνα, σήμερα στις 9 Οκτωβρίου 1997, ημέρα Πέμπτη και ώρα 10.09' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 8/10/1997 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της Γ' συνεδριάσεώς του, της Τετάρτης 8 Οκτωβρίου 1997 σε ό,τι αφορά την ψήφιση στο σύνολο των σχεδίων νόμου:

1. "Υπηρεσιακή κατάσταση και αναμόρφωση μισθολογίου του διδακτικού και ερευνητικού προσωπικού και του Εκπαιδευτικού προσωπικού των Ιδρυμάτων της Τριτοβάθμιας Εκπαίδευσης (Α.Ε.Ι.-Τ.Ε.Ι.) - Μισθολογικές ρυθμίσεις ερευνητών των ερευνητικών ιδρυμάτων και άλλων συναφών κατηγοριών και άλλες διατάξεις".

2. "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της 'Ενωσης Σοβιετικών Σοσιαλιστικών Δημοκρατιών για τη συνεργασία σε τελωνειακά θέματα".).

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ.Βασίλειο Χατζηϊωαννίδη, Βουλευτή Ημαθίας τα ακόλουθα):

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία οι πτυχιούχοι Φυσικής Αγωγής, οι οποίοι προσελήφθησαν με 9ωρη σύμβαση στο Αθλητικό Σχολείο της Χίου διαμαρτύρονται για τη μη πρόσληψή τους ως αναπληρωτές καθηγητές βάσει της απόφασης Γ4/1112.

2) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η κυρία Ελπίδα Φραγκούλη γονέας παιδιού με ειδικά κινητικά προβλήματα ζητεί τη βελτίωση των όρων ασφάλισης του Οίκου Ναύτου.

3) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η 'Ενωση Προσωπικού Ημερησίων Εφημερίδων ζητεί να υπαχθούν τα μέλη της στην ασφάλιση του "Ταμείου Συντάξεων Προσωπικού Εφημερίδων Αθηνών και Θεσ/νίκης".

4) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η 'Ενωση Προσωπικού Ημερησίων Εφημερίδων ζητεί να υπαχθούν τα μέλη της στην ασφάλιση του "Ταμείου Συντάξεων Προσωπικού Εφημερίδων Αθηνών και Θεσ/νίκης".

5) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δημος Λίμνης του Νομού Εύβοιας ζητεί τη χρηματοδότηση της εκτέλεσης εργασιών συντήρησης στις κτιριακές εγκαταστάσεις του Γυμνασίου - Λυκείου Λίμνης Εύβοιας.

6) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Λίμνης του Νομού Εύβοιας ζητεί τη συνέχιση της λειτουργίας του τηλεπικοινωνιακού κέντρου της περιοχής του.

7) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο κ. Ιωάννης Καλτσάς, αιρετό μέλος του Περιφερειακού Υπηρεσιακού Συμβουλίου Πρωτοβάθμιας Εκπαίδευσης Νομού Εύβοιας, ζητεί να ικανοποιηθεί το αίτημα των εκπαιδευτικών για την άμεση κατάργηση του Π.Δ. 398/95, που αφορά στις επιλογές στελεχών της εκπαίδευσης.

8) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Σωματείο Γρι-Γρι Βορείου Ευβοϊκού ζητεί την υλοποίηση έργων για την αποτελεσματική λειτουργία του λιμανιού στα Λουτρά Αιδηψού Εύβοιας.

9) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ωρομισθίων Εκπαιδευτικών ΟΑΕΔ ζητεί την έναρξη λειτουργίας των τμημάτων στο ΚΕΤΕΚ Βασιλικού Χαλκίδας Νομού Εύβοιας.

10) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Συντονιστική Επιτροπή κατά των αναγκαστικών συνενώσεων του Νομού Εύβοιας αντιτίθεται στην κατάργηση της αυτοτέλειας των κοινοτήτων βάσει του προγράμματος "Ι.Καποδίστριας".

11) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η 'Ενωση Αστυνομικών Νομού Εύβοιας προτείνει μέτρα του εκσυγχρονισμού της λειτουργίας του ΕΛ.ΑΣ.

12) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Παραδεισίου του Νομού Εύβοιας ζητεί την επανεκτίμηση των ζημιών που υπέστησαν οι αμπελοκαλλιεργητές από τον παγετό στις 16.4.97.




Σελίδα 84

13) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Καμαρίτσας του Νομού Εύβοιας διαμαρτύρεται για την εγκατάσταση του τριβείου πέτρας στον οικισμό "'Αγιος" της περιοχής της.

14) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Αγροτικός Σύνδεσμος Μαντουδίου Εύβοιας ζητεί την πληρωμή των επιδοτήσεων της καλλιεργητικής περιόδου 1996 στους γεωργούς Μαντουδίου.

15) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Αγροτικός Δασικός Συνεταιρισμός Πηλίου, ζητεί τη χορήγηση αποζημίωσης στους ρητινοκαλλιεργητές Πηλίου, που υπέστησαν ζημιές από την πυρκαγιά στις 6.7.97 στο δάσος Μαρκάτων Πηλίου.

16) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Σωματείο Επαγγελματιών Αλιέων Παράκτιας Αλιείας Λουτρών Αιδηψού Εύβοιας "Ο 'Αγιος Νικόλαος" υποβάλλει προτάσεις για την εκτέλεση έργων διευκόλυνσης της λειτουργίας του Λιμανιού Αιδηψού.

17) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Μαρμαρίου Νομού Εύβοιας ζητεί την επανεκτίμηση των ζημιών που υπέστη η αμπελοκαλλιέργεια της περιοχής της καθώς και τη χορήγηση της ανάλογης αποζημίωσης στους αμπελουργούς.

18) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορές με τις οποίες ο Δήμος Κύμης του Νομού Εύβοιας ζητεί οικονομική ενίσχυση για την εκμετάλλευση του κτιριακού συγκροτήματος του "Τάγματος του Αγίου Παντελεήμονος" στην περιοχή του.

19) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Ιερός Μητροπολιτικός Ναός Αγίου Δημητρίου Χαλκίδος ζητεί οικονομική ενίσχυση για την εκτέλεση εργασιών συντήρησής του.

20) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Μετοχίου Διρφύων Νομού Εύβοιας ζητεί την προμήθεια μεταφορικού μέσου στο Αστυνομικό Τμήμα Στενής Εύβοιας.

21) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Μαρμαρίου του Νομού Εύβοιας ζητεί την πρόσληψη καθηγητών στο Γυμνάσιο Μαρμαρίου.

22) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Νομαρχιακό Γενικό Νοσοκομείο Κύμης Νομού Εύβοιας ζητεί την αναβάθμιση του Χειρουργικού Τομέα του Νοσοκομείου.

23) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο κ. Τσούπρος Νικόλαος, κάτοικος Κεχριών του Νομού Εύβοιας, ζητεί ο Αγροτικός Συνεταιρισμός Κεχριών να ρυθμίσει το χρέος του από οικονομική ενίσχυση της Ευρωπαϊκής 'Ενωσης για την προμήθεια γεωργικών μηχανημάτων.

24) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Καμαρίτσας Νομού Εύβοιας διαμαρτύρεται για την παράνομη εγκατάσταση στην περιοχή της τριβείου παραγωγής αδρανών υλικών.

25) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία οι επιχειρήσεις λατομείων αδρανών υλικών και βιομηχανιών ετοίμου σκυροδέματος των περιφερειών Χαλκίδας, Αλιβερίου και Θηβών διαμαρτύρονται για τη μελετώμενη μετατροπή των λατομείων σε λατομεία ελεύθερης διάθεσης της παραγωγής της "ΑΓΕΤ ΗΡΑΚΛΗΣ" και της "ΤΣΙΜΕΝΤΑ ΧΑΛΚΙΔΑΣ Α.Ε.".

26) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Λουτρών Αιδηψού Νομού Εύβοιας υποβάλλει προτάσεις για τη μελέτη των Περιβαλλοντικών Επιπτώσεων της οδού παράκαμψης Λουτρών Αιδηψού.

27) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 'Ενωση Αγροτικών Συνεταιρισμών Κέρκυρας εκφράζει την αντίθεσή της στην Απόφαση του Υπ. Γεωργίας για την κατάργηση των αεροψεκασμών στο Νομό Κέρκυρας.

28) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η Ομοσπονδία Βιοτεχνικών Σωματείων Αθηνών διαμαρτύρεται για το ύψος των επιτοκίων που αφορούν τα λίγοντα δάνεια στις Τράπεζες, επιταγές κ.λπ.

29) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία Εργαζόμενοι Κεντρικού Εργαστηρίου Ελέγχου Ποιότητας Γάλακτος Ηπείρου, ζητούν πληροφορίες για το μέλλον και τη βιωσιμότητα των Εργαστηρίων Ελέγχου Ποιότητας Γάλακτος.

30) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Εργατικό Κέντρο Αλμυρού Μαγνησίας ζητεί την καταβολή σε απολυθέντες 630 εργαζομένους δεδουλευμένων αποδοχών τους και αποζημιώσεων.

31) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Ζαγοράς Μαγνησίας ζητεί χρηματοδότηση για την εφαρμογή πιλοτικών έργων βελτίωσης περιβαλλοντικής διαχείρισης του νερού στην περιοχή της.

32) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Συνδικάτο Οικοδόμων Ηλείας καταγγέλλει τα πολλά θανατηφόρα εργατικά ατυχήματα στην περιοχή του και ζητεί την επιστροφή των ΚΕΠΕΚ και των Επιθεωρήσεων Εργασίας στο Υπουργείο Εργασίας.

33) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η 'Ενωση Εργαζομένων στην ΑΕΜ Βωξίται Παρνασσού ζητεί τη λήψη μέτρων για την πάταξη της ανεργίας στο Νομό Φωκίδας.

34) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Αγροτικός Συνεταιρισμός 'Αγιος Αθανάσιος Περιβλέπτου Μαγνησίας ζητεί την επανεξέταση της κατανομής βιομηχανικής τομάτας.

35) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Σωματείο Εργαζομένων Γενικού Νομαρχιακού Νοσοκομείου Βέροιας Ημαθίας ζητεί την επέκταση του Νοσοκομείου.

36) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Σύλλογος Νεφροπαθών Νομού Ημαθίας ζητεί την επίλυση των προβλημάτων που αντιμετωπίζουν οι νεφροπαθείς του Νομού Ημαθίας.




Σελίδα 85

37) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Σύλλογος Γεωπόνων Νομού Κέρκυρας ζητεί να μην ισχύσει η καθολική απαγόρευση των αεροψεκασμών.

38) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία Συμβασιούχοι Υπάλληλοι ΤΑΣ Κόνιτσας Νομού Ιωαννίνων καταγγέλλουν την κακή λειτουργία του Γραφείου, που τους εξαναγκάζει να επιστρέψουν στις υπηρεσίες τους.

39) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η Ελληνική Κοινότητα Βρυξελλών διαμαρτύρεται για την επιχειρούμενη κατάργηση των Υπηρεσιών Εξωτερικού του Υπουργείου Εργασίας.

40) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία Κάτοικοι των Δήμων Κερατσινίου - Περάματος - Δραπετσώνας Αττικής ζητούν την επίλυση των προβλημάτων που προκύπτουν από την λειτουργία του έργου λυμμάτων και του αγωγού Ακροκέραμου - Ψυττάλειας.

41) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η 'Ενωση Τεχνιτών ΔΕΗ Σάμου - Ικαρίας ζητεί την επίλυση οικονομικών προβλημάτων που απασχολούν το προσωπικό της ΔΕΗ.

42) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία Εργαζόμενοι στο 1ο Νοσοκομείο ΙΚΑ "Η ΠΕΝΤΕΛΗ" ζητούν την άμεση καταβολή δεδουλευμένων υπερωριών τους.

43) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Σύλλογος Προσωπικού Εθνικού Ιδρύματος Ερευνών αναφέρεται στα οικονομικά προβλήματα που αντιμετωπίζει λόγω ανεπαρκούς χρηματοδότησής του.

44) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία οι Σύλλογοι Πολυτέκνων Θεσσαλίας ζητούν την ικανοποίηση οικονομικών αιτημάτων των μελών τους, όπως την κατάργηση των ορίων εισοδημάτων στις παροχές.

45) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η 'Ενωση Βενζινοπωλών και Εκμεταλλευτών Πλυντηρίων Νομού Λάρισας διαμαρτύρεται για τα εξοντωτικά μέτρα οικονομικού ελέγχου που έχουν επιβληθεί στον κλάδο.

46) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία οι καπνοπαραγωγοί κάτοικοι του Δήμου Κατούνας Ξηρομέρου Νομού Αιτωλ/νίας ζητούν να ληφθούν μέτρα προστασίας του κλάδου τους από τους εκμεταλλευτές καπνέμπορους.

47)Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία ο Προμηθευτικός Συνεταιρισμός Φαρμακοποιών Αιτωλ/νίας διαμαρτύρεται για την καθυστέρηση της πληρωμής των μελών του από τα ασφαλιστικά ταμεία.

48) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Χριστιανική 'Ενωση Αγρινίου διαμαρτύρεται για την αύξηση των ταχυδρομικών τελών στα χριστιανικά περιοδικά.

49) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύνδεσμος Ελληνικών Ελαιουργείων ζητεί οι επιχειρήσεις ελαιοτριβείων να θεωρούνται εμπορικές επιχειρήσεις και να φορολογούνται με συντελεστή καθαρού κέρδους 24%.

50) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την περικοπή της κοινοτικής βοήθειας προς τους ελαιοπαραγωγούς.

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 94/2-7-97 ερώτηση δόθηκε με το υπ' αριθμ. 453/15-7-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 94/2-7-97 των Βουλευτών: Ι. Δραγασάκη και Π. Κουναλάκη σας γνωρίζουμε τα εξής:

Το Υπουργείο Οικονομικών των ΗΠΑ με το χωρίς ημερομηνία έγγραφό του, το οποίο περιήλθε στην Υπηρεσία μας την 28-1-97, μας πληροφόρησε ότι οι ελληνικές θέσεις και προτάσεις που περιέχονται στο προαναφερόμενο έγγραφό μας μελετώντας εκ νέου από Ειδικό Γραφείο.

Η Υπηρεσία μας επανήλθε (έγγραφό μας με ημερομηνία 1-7-97) και ζήτησε από το αλλοδαπό Υπουργείο έγκαιρη απάντηση.

Στο σημείο αυτό αναμένουμε την απάντηση του αλλοδαπού Υπουργείου για να σταθμίσουμε τις περαιτέρω ενέργειές μας μέσα στα πλαίσια της προαναφερόμενης διμερούς Σύμβασης και του Διεθνούς Δικαίου γενικότερα.

Πέραν των ανωτέρω επισημαίνουμε ότι μέχρι του έτους 1995 η Υπηρεσία μας δεν είχε λάβει γνώση του θέματος, διότι κανείς συνταξιούχος δεν είχε υποβάλλει σχετικό αίτημα, και τούτο διότι η πλειονότητα των συνταξιούχων αυτών, αποδεχόμενη τη φορολογία των συντάξεων τους στις ΗΠΑ, δεν υπέβαλε δήλωση φορολογίας εισοδήματος στην Ελλάδα, πιστεύοντας ίσως ότι η απαλλαγή από το φόρο εισοδήματος στην Ελλάδα των συντάξεων προερχόμενων από την αλλοδαπή, η οποία καταργήθηκε από 1/1/92 (Ν. 2065/92), εξακολουθούσε ισχύουσα.

Από το έτος 1995 και εντεύθεν το μόνο στοιχείο το οποίο έχει περιέλθει στην Υπηρεσία μας αφορά στον αριθμό των συνταξιούχων που λαμβάνουν σύνταξη από τον Φορέα Κοινωνικής Ασφάλισης των ΗΠΑ (U.S. Social Security Administration), λόγω εργασίας τους στον ιδιωτικό τομέα, οι οποίοι δεν είναι πολίτες των ΗΠΑ και κατοικούν τώρα στην Ελλάδα, και οι οποίοι ανέρχονται σε 8.500 περίπου.

'Οσον αφορά το συνολικό ποσόν του φόρου που έχει καταβληθεί από τα πρόσωπα αυτά στις ΗΠΑ, ως και το αντίστοιχο συνολικό ποσό της σύνταξής τους, δεν είναι δυνατόν να εκτιμηθεί από την Υπηρεσία μας διότι οι εν λόγω συνταξιούχοι δεν έχουν καταθέσει κανένα σχετικό στοιχείο.

Ο Υφυπουργός

ΓΕΩΡΓΙΟΣ ΔΡΥΣ"

2. Στην με αριθμό 94/97 ερώτηση δόθηκε με το υπ' αριθμ. 98/16-7-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 94/97 ερώτηση των Βουλευτών κ.κ. Γ. Δραγασάκη και Π. Κουναλάκη, σας πληροφορούμε:

Η επιβληθείσα από τον Ιανουάριο του 1995 αύξηση φορολογίας, σε ήδη προϋφισταμένη κλίμακα από 15% σε 25.5% είναι γενικότερο μέτρο των Φορολογικών Αρχών (Υπ. Οικονομικών) των ΗΠΑ και δεν εγένετο μόνον έναντι των Ελλήνων πολιτών, αλλά και έναντι πολιτών άλλων χωρών, με εξαίρεση εκείνες για τις οποίες είχε υπάρξει σχετική πρόνοια σε παλαιότερες υπογραφείσες Συμφωνίες. Αλλά και ως προς τούτο παρατηρείται ήδη διαφοροποίηση, αφού κατά τη διαπραγμάτευση, κατά το παρελθόν έτος, με τον Καναδά γαι ανανέωση της υφισταμένης Συμφωνίας, οι ΗΠΑ κατήγγειλαν την σχετική πρόνοια, που επέτρεπε τη φορολόγηση των εισοδημάτων από τη χώρα καταγωγής του φορολουγουμένου και επιμένουν να φορολογούν τα εισοδήματα στην πηγή τους.

Το Υπουργείο Εξωτερικών με παραστάσεις της Πρεσβείας της Ελλάδος στην Ουάσιγκτων προς τα Υπουργεία Εξωτερικών 



Σελίδα 86

και Οικονομικών έθεσε το θέμα εκφράζοντας και την επιθυμία όπως σε περίπτωση αδυναμίας επίλυσης του προβλήματος βάση της ισχύουσας από το 1953 (Ν.Δ. 2548/53) Σύμβασης αποφυγής διπλής φορολογίας Ελλάδας-ΗΠΑ, προχωρήσουμε είτε σε αναθεώρηση της υφισταμένης, είτε σε σύναψη νέας διμερούς σχετικής Σύμβασης.

Το ζήτημα, όπως ήταν φυσικό, παραπέμφθηκε και από τις δύο πλευρές προς τα αρμόδια Υπουργεία Οικονομικών. Δυστυχώς η δι' αλληλογραφίας, απ' ευθείας, ανταλλαγή απόψεων των καθ' ύλην αρμοδίων Τμημάτων των Υπουργείων Οικονομικών των δύο χωρών δεν φαίνεται να απέδωσε καρπούς και για το λόγο αυτό, σύμφωνα με υπάρχουσα πρόνοια του άρθρου XVI της ισχύουσας Σύμβασης, έχει δρομολογηθεί σειρά συναντήσεων Αντιπροσωπειών σε επίπεδο εμπειρογνωμόνων, οι οποίες θα επιχειρήσουν την προσέγγιση του θέματος λυσιτελώς.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

3. Στην με αριθμό 100/2-7-97 ερώτηση δόθηκε με το υπ' αριθμ. 21665/14-7-97 έγγραφο από τον Υπουργό Υγείας η ακόλουθη απάντηση:

"Σε απάντηση της ερώτησης 100/2-7-97 που κατέθεσε στη Βουλή των Ελλήνων η Βουλευτής κ. Ανδριανή (Νίτσα) Λουλέ σας γνωρίζουμε:

'Οτι για το ίδιο θεμα σας έχουμε απαντήσει στη με αριθμ. πρωτ. 3689/12-5-97 ερώτησή σας, με την υπ' αριθμ. πρωτ. ΔΥ 13α/15377/28-5-97 απάντησή μας αντίγραφο της οποίας σας επισυνάπτουμε.

Ο Υπουργός

ΚΩΝΣΤΑΝΤΙΝΟΣ ΓΕΙΤΟΝΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

4. Στην με αριθμό 115/2-7-97 ερώτηση δόθηκε με το υπ' αριθμ. 313/15-7-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 115/02.07.97 ερώτηση του Βουλευτή κ. Σπύρου Δανέλλη, σας γνωρίζουμε τα εξής:

Για τα ζητήματα που θέτει με την ερώτησή του ο κ. Βουλευτής, επισυνάπτεται ενημερωτικό σημείωμα της αρμόδιας Υπηρεσίας του ΥΠ.ΠΟ., και σχετικές απαντήσεις μου στην 1706/17.12.96 Αναφορά του Βουλευτή κ. Νικολάου Νικολόπουλου και στην 4047/399/30.5.97 Ερώτηση και Αίτηση Κατάθεσης Εγγράφων του Ερωτώντος κ. Βουλευτή.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

5. Στην με αριθμό 117/2-7-97 ερώτηση δόθηκε με το υπ' αριθμ. 187/17-7-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 117/2-7-97 του Βουλευτή κ. Φώτη Κουβέλη σχετικά με το ενδεχόμενο κατάργησης του Ειδικού για τα οινοπνευματώδη ποτά, φορολογικού καθεστώτος που εφαρμόζεται στην περιοχή Δωδεκανήσου, σας γνωρίζουμε τα εξής:

1. Με τις διατάξεις του Ν. 2127/93 όπως ισχύει, στα πλαίσια της δυνατότητας που παρέχει η σχετική Κοινοτική Νομοθεσία (Οδηγία 92/84 ΕΟΚ), καθιερώθηκε μειωμένος κατά 50% συντελεστής Ε.Φ.Κ. στην αιθυλική αλκοόλη για τα προϊόντα που παράγονται στη περιοχή Δωδεκανήσου, προέρχονται από άλλα Κράτη-Μέλη της Ευρωπαϊκής 'Ενωσης ή εισάγονται από Τρίτες προς την Κοινότητα Χώρες, για να καταναλωθούν στην περιοχή αυτή. Ο μειωμένος αυτός συντελεστής δεν μπορεί να είναι κατώτερος από το 50% του κανονικού Εθνικού συντελεστή που ισχύει για την αιθυλική αλκοόλη.

2. Ο κυριότερος δικαιολογητικός λόγος για την καθιέρωση του ευνοϊκού αυτού καθεστώτος, ήταν η αναγνώριση της ιδιαιτερότητας της περιοχής αυτής και η ανάγκη ενίσχυσης της, λόγω και τον πρόσθετου μεταφορικού κόστους με το οποίο επιβαρύνονται τα προϊόντα στην περιοχή αυτή.

3. Στην πράξη, η ευνοϊκή αυτή μεταχείριση καταλήγει προς όφελος των εισαγομένων αλκοολούχων ποτών (Ουίσκυ-Τζιν-Βότκα κ.λπ.) και κυρίως του ουίσκυ που παρουσιάζει τη μεγαλύτερη κατανάλωση, αφού η φορογική του επιβάρυνση στην περιοχή αυτή, εξομοιώνεται με αυτή του Ελληνικού παραδοσιακού ποτού δηλ. του Ούζου. Επί πλέον, λόγω της γεωγραφικής ιδιαιτερότητας της περιοχής αυτής και της αδυναμίας ασκήσεως αποτελεσματικού ελέγχου της διακίνησης των ποτών, παρατηρείται καταστρατήγηση του καθεστώτος με την παράνομη μεταφορά και κατανάλωση των προϊόντων αυτών στις λοιπές περιοχές της Χώρας. Αυτό έχει ως αποτέλεσμα, εκτός από την απώλεια Δημοσιονομικών εσόδων, τη στρέβλωση των κανόνων του υγιούς ανταγωνισμού και την υποβολή διαμαρτυριών και παραπόνων από μέρους των παραγωγών και εισαγωγέων της λοιπής Ελλάδος.

4. Στα πλαίσια αυτά και λόγω της ανάγκης, γενικότερα, εξυγίανσης του τομέα "αλκοόλης-αλκοολούχα ποτά" όπυο διενεργούνται σε ευρεία έκταση λαθρεμπορικές πράξεις με αποτέλεσμα την απώλεια σημαντικών δημοσίων εσόδων, οι αρμόδιες υπηρεσίες με τη συγκρότηση ειδικών επιτροπών μελετούν τα διάφορα προβλήματα μεταξύ των οποίων και το ειδικό καθεστώς της Δωδεκανήσου και μετά την υποβολή των σχετικών εισηγήσεων, θα ληφθούν οριστικές αποφάσεις.

Ο Υφυπουργός

ΓΕΩΡΓΙΟΣ ΔΡΥΣ"

6. Στην με αριθμό 122/2-7-97 ερώτηση δόθηκε με το υπ' αριθμ. 932/18-7-97 έγγραφο από τον Υπουργό Εθνικής Οικονομίας η ακόλουθη απάντηση:

"Απαντώντας στην ερώτηση 122/2.7.97 που κατατέθηκε στη Βουλή από το Βουλευτή κ. Α. Χειμάρα σχετικά με την υπ' αριθμ. 16552/Β.517/22.5.97 Κοινή Απόφαση του Υπουργού Εθνικής Οικονομίας και Οικονομικών με την οποία ρυθμίζονται οι οφειλές από δάνεια των εξαγωγικών επιχειρήσεων επιτραπέζιων ελαιών των Νομών Αιτωλοακαρνανίας, Φθιώτιδας και Φωκίδας, σας γνωρίζουμε ότι η ανωτέρω Κ.Υ.Α. έχει ανακληθεί αφ' ότου ίσχυσε με την υπ' αριθμ. 21908/Β.893/3.7.97 Κοινή Απόφαση του Υπουργού Εθνικής Οικονομίας και Οικονομικών.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

7. Στην με αριθμό 123/2-7-97 ερώτηση δόθηκε με το υπ' αριθμ. 314/15-7-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 123/02.07.97 ερώτηση του Βουλευτή κ. Ευάγγελου Μπασιάκου, σας γνωρίζουμε τα εξής:

Ως προς τις απαιτούμενες μελέτες περιβαλλοντικών επιπτώσεων των έργων του Υπουργείου Πολιτισμού που χρηματοδοτούνται από το Β' ΚΠΣ, δεν υπάρχει καμία εκκρεμότητα από αυτές που καταγράφει στην ερώτησή του ο κ. Βουλευτής.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

8. Στην με αριθμό 128/2-7-97 ερώτηση δόθηκε με το υπ' αριθμ. 191/23-7-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του εγγράφου σας με το οποίο μας διαβιβάσατε την ερώτηση (αύξων αριθμ. βιβλίου ερωτήσεων 128/2.7.1997) του Βουλευτή κ. Α. Παπαληγούρα προς τον Υπουργό Οικονομικών, σας γνωρίζουμε τα επόμενα:

Α. Οι έλεγχοι που διενεργεί το ΣΔΟΕ πανελλαδικά προγραμματίζονται από την Κεντρική του Υπηρεσία και καλύπτουν όλους τους κλάδους της οικονομικής του δραστηριότητας, με αξιολόγηση του βαθμού επικινδυνότητας του κάθε κλάδου. 'Εχει δοθεί εντολή σε όλες τις Περιφερειακές Διευθύνσεις του ΣΔΟΕ για διενέργεια ελέγχων, σε κάθε Νομό, σε τρεις 




Σελίδα 87

από τις μεγαλύτερες επιχειρήσεις που ο τζίρος τους υπερβαίνει τα 2 δισ. δρχ. 'Εχουν ελεγχθεί τουλάχιστον 500 τέτοιες επιχειρήσεις και έχουν διαπιστωθεί σοβαρές παραβάσεις. Πέραν των μεγάλων επιχειρήσεων που ελέγχονται σε όλη την επικράτεια, διενεργούνται καθημερινοί έλεγχοι σε κάθε είδους επιχειρήσεις για την καταβολή του ΦΠΑ βάσει ειδικού μηχανογραφημένου προγράμματος που εκπονήθηκε για το σκοπό αυτό από την Κεντρική Υπηρεσία του ΣΔΟΕ. Οι έλεγχοι στις επιχειρήσεεις όχι μόνο δεν σταμάτησαν αλλά αντίθετα έχουν αυξηθεί και εντατικοποιηθεί.

Τα στελέχη του ΣΔΟΕ προέρχονται κατά βάση από Εφοριακούς και Τελωνειακούς υπαλλήλους με εμπειρία στη δίωξη και στους ελέγχους. Επειδή, ωστόσο, η γνώση στον τομέα των ελέγχων δεν είναι στατική αλλά διαρκής, το Υπουργείο Οικονομικών έχει καταρτίσει ειδικό πρόγραμμα επιμόρφωσης όλου του προσωπικού του ΣΔΟΕ, το οποίο αυτήν τη στιγμή βρίσκεται σε εξέλιξη. Ανεξάρτητα, πάντως, από την ανάγκη διαρκούς επιμόρφωσης, το ΣΔΟΕ διαθέτει αξιόλογα και ιδιαίτερα ικανά στελέχη για τη διενέργεια κάθε είδους ελέγχου, γεγονός το οποίο καταδεικνύεται καθημερινά από τα αποτελέσματα των δραστηριοτήτων του.

Β. Οι ΔΟΥ έχουν εντείνει τις προσπάθειές τους, σύμφωνα με τις οδηγίες της πολιτικής ηγεσίας του Υπουργείου Οικονομικών, τόσο στον τομέα των φορολογικών ελέγχων με στόχο την αύξηση των εσόδων όσο και στην αποστολή φορολογικών δηλώσεων προς το ΚΕΠΥΟ. Παρά την αρχική χρονική υστέρηση στην αποστολή φορολογικών δηλώσεων από τις ΔΟΥ και στην εκκαθάριση αυτών από το ΚΕΠΥΟ, έχει ήδη ολοκληρωθεί η επεξεργασία περίπου 2.550.000 δηλώσεων και μέχρι το τέλος Ιουλίου προγραμματίζεται η εκκαθάριση ακόμη 500.000. Επομένως, θα έχουν εκκαθαριστεί πλέον των 3 εκατ. φορολογικών δηλώσεων, ήτοι ποσοστό 80% περίπου του συνολικού αριθμού δηλώσεων που έχουν υποβληθεί. Το αποτέλεσμα αυτό είναι σύμφωνο με τον προγραμματισμό του ΚΕΠΥΟ.

Γ. Η φορολόγηση της μεγάλης ακίνητης περιουσίας αποτελεί πρωτεύοντα στόχο της Κυβέρνησης. Η επεξεργασία των εντύπων Ε9 δεν συσχετίζεται με μικρές καθυστερήσεις που έχουν παρατηρηθεί στην εκκαθάριση των φορολογικών δηλώσεων για αντικειμενικούς λόγους. Το μέγεθος και η πολυπλοκότητα του έργου αυτού απαιτεί τη συνεργασία ΚΕΠΥΟ και ιδιωτικού τομέα. Ο κάθε ένας έχει συγκεκριμένο ρόλο και έργο να επιτελέσει σύμφωνα με τις προδιαγραφές του διαγωνισμού, ο οποίος βρίσκεται σε εξέλιξη.

Στο διαγωνισμό αυτό συμμετέχουν τρεις εταιρείες και αναμένεται έως το τέλος Ιουλίου η ανάδειξη του αναδόχου ο οποίος θα συμβάλει στην ολοκλήρωση του έργου. Ο προϋπολογισμός του έργου διαμορφώθηκε με κριτήρια που λαμβάνουν υπόψη τα κέντρα κόστους, και όχι με υποκειμενικές εκτιμήσεις συνδικαλιστικών εκπροσώπων.

Ο Υφυπουργός

ΓΕΩΡΓΙΟΣ ΔΡΥΣ"

9. Στην με αριθμό 132/2-7-1997 ερώτηση δόθηκε με το υπ' αριθμ. 21660/14-7-97 έγγραφο από τον Υπουργό Υγείας η ακόλουθη απάντηση:

"Απαντώντας στην υπ' αριθμ. 132/2.7.97 ερώτηση των Βουλευτών κ.κ. Α. Κανταρτζή, Β. Μπούτα σας γνωρίζουμε τα εξής:

1. Η Υπηρεσία μας έχει προβεί στην έγκριση για προκήρυξη 14 θέσεων γιατρών του κλάδου Ε.Σ.Υ., διαφόρων ειδικοτήτων. Συγκεκριμένα 1 Επιμελ. Β' Νεφρολογίας, 1 Επιμελ. Β' Ω.Ρ.Λ/γίας, 1 Επιμ. Α' Αναισθησιολογίας, 1 Επιμελ. Α' Παιδιαρικής, 1 Επιμελ. Α' Ορθοπεδικής, 1 Επιμελ. Α' Ουρολογίας, 2 Επιμελ. Β' Παθολογίας, 1 Επιμελ. Β' Χειρουργικής, 1 Δ/ντή Παιδιατρικής, 1 Επιμελ. Β' Αναισθησιολογίας, 1 Επιμελ. Α' και Β' Παθολογοανατομίας, 1 Επιμελ. Β' Παιδιατρικής και 1 Επιμ. Α' Ακτινοδιαγνωστικής.

2. Στο ΦΕΚ 9/31.12.96 και 5/24.1.97 τ. Α.Σ.Ε.Π. δημοσιεύθηκαν οι οριστικοί πίνακες διοριζομένων στο ΝΓΝ Τρικάλων 17 θέσεις Νοσηλευτικού και Παραϊατρικού προσωπικού και για το Κ.Υ. Φαρκαδώνας 1 θέση Τ.Ε. Διοικητ. Μονάδων Υγείας. Το Νοσοκομείο τηρώντας την προβλεπόμενη διαδικασία θα προχωρήσει άμεσα στις προσλήψεις των διορισθέντων.

Στο υπ' αριθμ. 21/6-5-97 τ. Α.Σ.Ε.Π. έχουν δοθεί για προκήρυξη 2 θέσεις Τ.Ε. Νοσηλευτικής.

Με το υπ' αριθμ. ΔΥ13β/οικ. 15662/15-5-97 έγγραφό μας έχουμε ζητήσει από το Α.Σ.Ε.Π. την προκήρυξη 1 θέσης Τ.Ε. Τεχνολ. Ιατρικών Εργαστηρίων, 1 θέση Τ.Ε. Ραδιολόγων - Ακτινολόγων, 2 θέσεις Δ.Ε. Τεχνικού, 1 θέση Δ.Ε. Προσ/κού Η/Υ, 1 θέση Τ.Ε. Μαιών.

Ο Υπουργός

Κ. ΓΕΙΤΟΝΑΣ"

10. Στην με αριθμό 133/2-7-97 ερώτηση δόθηκε με το υπ' αριθμ. 29613/17-7-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 133/2-7-97 αναφορικά με αίτημα χρηματοδότησης για την αντιμετώπιση προβλήματος ύδρευσης της Κοινότητας Περτουλίου Ν. Τρικάλων, που κατατέθηκε στη Βουλή των Ελλήνων από τον Βουλευτή κ. Α. Κανταρτζή και αναφέρεται στο πιο πάνω θέμα, σας πληροφορούμε ότι το εν λόγω αίτημα θα αντιμετωπισθεί από τη Νομ. Αυτ/ση Τρικάλων στα πλαίσια των χρηματοοικονομικών δυνατοτήτων της.

Ο Υφυπουργός

Λ. ΠΑΠΑΔΗΜΑΣ"

11. Στην με αριθμό 137/2-7-97 ερώτηση δόθηκε με το υπ' αριθμ. 21659/14-7-97 έγγραφο από τον Υπουργό Υγείας η ακόλουθη απάντηση:

"Σε απάντηση της ερώτησης 137/2-7-97 που κατέθεσαν στη Βουλή των Ελλήνων οι Βουλευτές κ.κ. Σ. Κόρακας και Απ. Τασούλας, σας γνωρίζουμε ότι:

1. Για το Κ.Υ 'Αντισσας προβλέπονται τέσσερις (4) θέσεις αγροτικών γιατρών.

Εκ των οποίων οι τρεις (3) είναι κενές και ο τοποθετημένος στην τέταρτη θέση Φωτίου Αναστάσιος σύμφωνα με την ισχύουσα Νομοθεσία (Ν. 1963/91) αποσπάσθηκε στο Νομ. Γεν. Νοσοκ. Μελισσίων "Αμαλία Φλέμιγκ" στην Αθήνα σύμφωνα με την υπ' αριθμ. ΔΥ 13α/1420/16-1-97 Απόφασή μας για κάλυψη άμεσων, επειγουσών και επιτακτικών αναγκών στο Τμήμα Αιμοδοσίας.

2. Η Δ/νσή μας προκήρυξε έγκαιρα και τις τρεις (3) ανωτέρω θέσεις στο Κ.Υ. 'Αντισσας, αλλά μέχρι στιγμής δεν προτιμήθηκαν από υποψηφίους αγροτικούς γιατρούς, θα προκηρύσσονται δε συνεχώς μέχρι κάλυψής των.

3. Σχετικά με τις εφημερίες στα Π.Ι. το Νέο Νομοσχέδιο προβλέπει ότι: Π.Ι. των Κ.Υ. δύνανται να εφημερεύουν καθ' ομάδας με σταθερό ή μεταβλητό κέντρο εφημερίας, κατά τα Σάββατα, Κυριακές και λοιπές αργίες εφόσον δεν είναι δυνατή η εξυπηρέτηση των περιοχών τους τις ημέρες αυτές, από το Κ.Υ. στο οποίο υπάγονται.

Ο Υπουργός

ΚΩΝ. ΓΕΙΤΟΝΑΣ"

12. Στην με αριθμό 139/2-7-97 ερώτηση δόθηκε με το υπ' αριθμ. 29611/17-7-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 139/2-7-97 που κατατέθηκε στη Βουλή των Ελλήνων από τους Βουλευτές κ.κ. Α. Κανταρτζή και Στ. Παναγιώτου και αναφέρεται στο πιο πάνω θέμα, σας πληροφορούμε τα εξής:

'Οπως είναι γνωστό, η Κυβέρνησή μας για κάθε προετοιμαζόμενο πρόγραμμα ή μέτρο πολιτικής επιδιώκει τη συστηματική ενημέρωση των κοινωνικών ομάδων, που αφορά το πρόγραμμα ή μέτρο και μετά από σχετικό διάλογο την εξασφάλιση της αναγκαίας κοινωνικής συναίνεσης. Για το λόγο αυτό και το Πρόγραμμα "Ι. ΚΑΠΟΔΙΣΤΡΙΑΣ" από την αρχή που




Σελίδα 88

σχεδιάστηκε περιλαμβάνει το Υποπρόγραμμα 7: "Ενημέρωση - Δημοσιότητα".

Στο πλαίσιο αυτού του Υποπρογράμματος έγινε μέχρι σήμερα συστηματική ενημέρωση των αιρετών και των κοινωνικών φορέων σε νομαρχιακό επίπεδο:

- Η πολιτική ηγεσία του ΥΠΕΣΔΔΑ επισκέφθηκε και τους 54 Νομούς της χώρας και συμμετείχε σε ανοιχτές ενημερωτικές συναντήσεις που οργάνωσαν οι ΤΕΔΚ.

- Το ΥΠΕΣΔΔΑ οργάνωσε ημερίδα και πρόγραμμα κατάρτισης των μελών των Επιτροπών Νομών που ανέλαβαν τη διατύπωση προτάσεων για τη χωροθέτηση των ορίων των νέων Δήμων.

- Αξιοποιήθηκαν τα Μ.Μ.Ε. για την παρουσίαση του περιεχομένου του προγράμματος "Ι. ΚΑΠΟΔΙΣΤΡΙΑΣ" (με δελτία τύπου, συνεντεύξεις, συζητήσεις κ.λπ.).

Η παραπάνω ενημέρωση ήταν επαρκής στην Α' φάση του προγράμματος, που ολοκληρώνεται με την εκπόνηση του Νομοσχεδίου για την ανασυκγρότηση της Πρωτοβάθμιας Τοπικής Αυτοδ/σης. Τα αποτελέσματα από την ενημέρωση που έγινε και τον διάλογο που αναπτύχθηκε είναι ορατά, δεδομένου ότι οι αιρετοί, οι κοινωνικοί φορείς και οι πολίτες κατανόησαν και στηρίζουν στην πλειοψηφία τους αυτή τη μεταρρύθμιση που προωθεί η Κυβέρνηση.

Στη Β' Φάση του προγράμματος, που αρχίζει τον Σεπτέμβριο, θα χρειαστεί η ευρύτερη δυνατή ενημέρωση των πολιτών, όχι πλέον για να πεισθούν για την αναγκαιότητά του, αλλά διότι θα αρχίσει η προετοιμασία εφαρμογής του νέου θεσμού. Θα διατυπωθούν από του Ο.Τ.Α. προτάσεις για τις αναγκαίες τοπικές δημόσιες επενδύσεις, την οργάνωση των νέων Δήμων κ.λπ..

Επομένως, στη Φάση αυτή δεν χρειάζεται οποιαδήποτε "προπαγάνδα" για το πρόγραμμα, αλλά η ενημέρωση και κινητοποίηση των πολιτών για να αξιοποιήσουν για τον τόπο τους, τις δυνατότητες που προσφέρει το πρόγραμμα "Ι. ΚΑΠΟΔΙΣΤΡΙΑΣ", προκειμένου να εξασφαλισθεί ο αναγκαίος κοινωνικός εξοπλισμός, οι τεχνικές υποδομές και τελικά να διαμορφωθούν οι προϋποθέσεις για τη συγκροτημένη τοπική διοικητική και κοινωνική υποδομή και την ολοκληρωμένη Τοπική Ανάπτυξη.

Αυτήν ακριβώς την ανάγκη έρχεται να καλύψει το επικοινωνιακό πρόγραμμα που προκήρυξε η ΕΕΤΑΑ για λογαριασμό του ΥΠΕΣΔΔΑ: την πλήρη ενημέρωση και την ενεργοποίηση των πολιτών. Διότι ο νέος θεσμός θα πετύχει εφόσον οι ίδιοι οι πολίτες διεκδικήσουν την απαρέγκλιτη εφαρμογή της μεταρρύθμισης που πρότεινε η Κυβέρνηση και των δεσμεύσεων που ανέλαβε η Πολιτεία για την επιτυχία της.

Ο Υφυπουργός

Λ. ΠΑΠΑΔΗΜΑΣ"

13. Στην με αριθμό 146/2.7.97 ερώτηση δόθηκε με το υπ' αριθμ. 814/18.7.97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 146/2.7.97 που κατέθεσε η Βουλευτής κ. Φάνη Πάλλη-Πετραλιά, σας γνωρίζουμε τα ακόλουθα:

Πράγματι το Υπουργείο Παιδείας στο πλαίσιο της προσπάθειάς του για βελτίωση των υπηρεσιών του προς το κοινωνικό σύνολο εκπόνησε σχέδιο νόμου για την Εθνική Βιβλιοθήκη.

Εν τω μεταξύ όμως προέκυψε το ιδιαίτερης σημασίας εθνικό θέμα της ανέγερσης νέου κτιρίου Εθνικής Βιβλιοθήκης με παραχώρηση οικοπέδου από το Ε.Μ. Πολυτεχνείο. Με βάση αυτή πλέον την προοπτική, αλλά και τα νέα δεδομένα της πληροφορικής καθώς και των αναγκών οργάνωσης των Εθνικών Βιβλιοθηκών προβαίνουμε στην αναθεώρηση των όρων οργάνωσης και λειτουργίας της Εθνικής Βιβλιοθήκης.

Ελπίζουμε ότι σύντομα με εισηγήσεις των υπηρεσιών μας αλλά και εμπειρογνωμόνων ημεδαπών ή αλλοδαπών το θέμα θα αντιμετωπισθεί ορθολογικά λυσιτελώς και με ευρεία προοπτική χρονική και λημματική.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

14. Στην με αριθμό 151/3.7.97 ερώτηση δόθηκε με το υπ' αριθμ. 176/16.7.97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση του εγγράφου σας με το οποίο μας διαβιβάσατε την ερώτηση (αύξων αριθμός βιβλίου ερωτήσεων 151/3.7.97) των κ.κ. Βουλευτών Ε.Μεϊμαράκη, Χ.Βυζοβίτη, Θ. Σκρέκα, Γ.Βουλγαράκη προς τον Υπουργό Οικονομικών, σας γνωρίζουμε τα επόμενα.

Α. Τα ολοκληρωμένα έργα πληροφορικής του Υπουργείου Οικονοικών θα επιφέρουν σημαντικές αλλαγές στην υφιστάμενη και εν μέρει αναποτελεσματική κατάσταση, βελτιώνοντας το επίπεδο εσωτερικής λειτουργίας του Υπουργείου, καθώς και την ποιότητα των παρεχόμενων προς το κοινωνικό σύνολο υπηρεσιών. Αποτελεί βασική επιστημονική αρχή ότι κάθε ριζικός μετασχηματισμός σε δομές και λειτουργίες της Δημόσιας Διοίκησης προϋποθέτει, προκειμένου να επιτύχει τους στόχους του, την καλλιέργεια θετικού κλίματος τόσο στο προσωπικό όσο και στους εξυπηρετούμενους πολίτες. Επομένως, τα ολοκληρωμένα πληροφοριακά συστήματα του Υπουργείου Οικονομικών πρέπει να υποστηριχθούν σε επικοινωνιακό επίπεδο ώστε να διευκολυνθεί η αποδοχή τους από το κοινωνικό σύνολο, αλλά και από τους εργαζόμενους του Υπουργείου.

Τα παραπάνω καθιστούν απαραίτητο το σχεδιασμό προγράμματος επικοινωνίας το οποίο διαρθρώνεται σε δύο σκέλη:

Πρόγραμμα Εσωτερικής Επικοινωνίας που απευθύνεται στο άμεσα εμπλεκόμενο με τα 'Εργα Πληροφορικής προσωπικό του Υπουργείου Οικονομικών (εργαζόμενοι σε ΔΟΥ, Τελωνεία, Γενικό Λογιστήριο του Κράτους, ΣΔΟΕ, ΚΕΠΥΟ και άλλες Υπηρεσίες) και

Πρόγραμμα Εξωτερικής Επικοινωνίας που απευθύνεται σε όλα τα φυσικά και νομικά πρόσωπα που εξυπηρετούνται από τις Υπηρεσίες του Υπουργείου Οικονομικών.

Η Γενική Γραμματεία Πληροφορικών Συστημάτων (ΓΓΠΣ), στα πλαίσια της ενημέρωσης αφενός του προσωπικού του Υπουργείου Οικονομικών και αφετέρου των συναλλασσόμενων με τις Υπηρεσίες του Υπουργείου, έχει ήδη προβεί στις παρακάτω ενέργειες:

1. Παραγωγή από την Εκτυπωτική Μονάδα του Υπουργείου Οικονομικών δύο αφισών με σκοπό την ενημέρωση κυρίως όσων εργάζονται στις ΔΟΥ.

2. Δημιουργία σελίδων WWW στο Internet όπου προβάλλονται τρέχουσες δραστηριότητες και προγραμματιζόμενες δράσεις (ηλεκτρονική διεύθυνση http://www.di.uoa.gr/GSIS).

3. Διοργάνωση εκδήλωσης για το 'Εργο ΤΑΧΙS η οποία απευθυνόταν στους εργαζόμενους του ΚΕΠΥΟ. Τις εργασίες της εκδήλωσης παρακολούθησαν 150 περίπου άτομα.

Επίσης η Γενική Γραμματεία Πληροφορικών Συστημάτων έχει εκπονήσει Πρόγραμμα Εκπαίδευσης Χρηστών στο οποίο περιλαμβάνονται οι εξής δραστηριότητες:

1. Ενημέρωση των Προϊσταμένων των ΔΟΥ για το 'Εργο TAXIS με στόχο την ενθάρρυνση της συμβολής τους.

2. Ενημέρωση των Υπευθύνων Παρακολούθησης 'Εργου Εξοπλισμού (ΥΠΕΕ) στις ΔΟΥ για τις εργασίες εγκατάστασης εξοπλισμού.

3. Διεξαγωγή εκπαιδευτικού κύκλου Εισαγωγής στην Πληροφορική για τους χρήστες το Εργου ΤΑΧΙS. Η πρώτη ομάδα 32 χρηστών ήδη εκπαιδεύτηκε κατά το πρώτο δεκαήμερο του Ιουλίου 1997.

Στους μεσοπρόθεσμους στόχους της ΓΓΠΣ ως προς την προσβολή των 'Εργων Πληροφορικής στο ευρύ κοινό, εμπίπτει ο σχεδιασμός των παρακάτω ενεργειών:

1. Προβολή των 'Εργων με ειδικές καταχωρήσεις στον ημερήσιο τύπο, όπου θα τονίζεται η συνεισφορά των 'Εργων στην εγκαθίδρυση τεχνολογικών υποδομών, την εύρυθμη λειτουργία των Υπηρεσιών και τη διασφάλιση φορολογικής δικαιοσύνης ως απόρροια του αδιάβλητου τρόπου λειτουργίας του νέου πληροφοριακού συστήματος.

2. Προβολή των 'Εργων μέσω ραδιοφωνικών και τηλεοπτικών μηνυμάτων.

3. Ενημερωτικές εκδηλώσεις (ημερίδες, συζητήσεις στα 




Σελίδα 89

πλαίσια Συνεδρίων κ.λπ.) για την παρουσίαση των 'Εργων Πληροφορικής. Ειδικότερα στο διεθνές συνέδριο εγνωσμένου κύρους VLDB'97 (Very Large Data Bases 1997) τον οποίο θα διεξαχθεί για πρώτη φορά στη χώρα μας κατά τον προσεχή Αύγουστο με τη συμμετοχή 400 και πλέον συνέδρων από όλο τον κόσμο, και το οποίο θα παρακολουθήσουν και στελέχη του Υπουργείου Οικονομικών, προγραμματίζεται ειδική συνεδρία (special session) για το 'Εργο TAXIS.

4. Εκπαιδευτικά προγράμματα μέσω της Σχολής Επιμόρφωσης Υπαλλήλων Υπουργείου Οικονομικών (ΣΕΥΥΟ) για όλους τους χρήστες των πληροφοριακών συστημάτων.

Β. Το Επιχειρησιακό Πρόγραμμα (Κλεισθένης" στο οποίο είναι ενταγμένα τα 'Εργα Πληροφορικής του Υπουργείου Οικονομικών προβλέπει ειδική οριζόντια δράση η οποία συμπεριλαμβάνει την προβολή των 'Εργων, σύμφωνα άλλωστε και με τις σχετικές κοινοτικές κατευθύνσεις. Για τη δράση αυτή θα διατεθεί με απόφαση της Επιτροπής Παρακολούθησης του Ε/Π "Κλεισθένης" το ποσό των 50 εκατ. δρχ. από πόρους του Επιχειρησιακού Προγράμματος.

Γ. Το Υπουργείο Οικονομικών έχει ήδη δώσει ιδιαίτερη ώθηση στα 'Εργα Πληροφορικής, επιλύοντας ένα πλήθος συσσωρευμένων εκκρεμοτήτων. Ειδικά το 'Εργο TAXIS πρόκειται σύντομα να τεθεί σε παραγωγική λειτουργία.

Ο Υφυπουργός

ΓΕΩΡΓΙΟΣ ΔΡΥΣ"

15. Στην με αριθμό 160/3.7.97 ερώτηση δόθηκε με το υπ' αριθμ. 315/15.7.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.160/3.7.97 ερώτηση του Βουλευτή κ. Παναγιώτη Ψωμιάδη, σας γνωρίζουμε τα εξής:

Το ζήτημα της μετατροπής σε τζαμί της Αγίας Σοφίας Τραπεζούντος, προέχοντος βυζαντινού μνημείου, το οποίο ωστόσο δεν έχει κηρυχθεί μνημείο παγκόσμιας κληρονομιάς από την UNESCO, θα αντιμετωπιστεί σε συνεργασία με το Υπουργείο Εξωτερικών.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

16. Στην με αριθμό 160/97 ερώτηση δόθηκε με το υπ' αριθμ. 96/14.7.97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ'αριθμ. 160/97 ερώτηση του Βουλευτή κ. Π.Ψωμιάδη, σας πληροφορούμε:

Η Αγία Σοφία που λειτουργεί από το 1935 ως μουσείο, έχει ανακηρυχθεί από την UNESCO, μαζί με τμήμα του ιστορικού κέντρου της Κωνσταντινούπολης, σε μνημείο της παγκόσμιας πολιτιστικής κληρονομιάς και η διεθνής Κοινότητα επιθυμεί να διατηρηθεί το καθεστώς αυτό.

Η Ελλάδα εύλογα μεν ανησυχεί για την τύχη ενός μνημείου παγκόσμιας σημασίας και ενδιαφέροντος, το οποίο συνδέεται άμεσα με την ελληνική πολιτιστική παράδοση και δημιουργία, αλλά δεν διαθέτει νόμιμο λόγο παρέμβασης σε θέμα, που τυπικά είναι αποκλειστικά εσωτερικής έννομης τάξης και αρμοδιότητας της Τουρκίας.

Ο Υπουργός

Θ. ΠΑΓΚΑΛΟΣ"

17. Στην με αριθμό 161/3.7.97 ερώτηση δόθηκε με το υπ' αριθμ. 61/18.7.97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντησης της ερώτησης 161/3.7.1997 που κατέθεσε ο Βουλευτής κ. Π.Τατούλης, σας γνωρίζουμε ότι μετά τις ρυθμίσεις του ν.2218/1994, όπως τροποποιήθηκε με το ν.2240/1994, το προσωπικό της Αγροφυλακής που υπηρετούσε στις περιφερειακές Υπηρεσίες, θεωρείται αποσπασμένο στις Νομαρχιακές Αυτοδιοικήσεις, οι οποίες είναι πλέον αρμόδιες για την αγροτική ασφάλεια της περιοχής τους και την πλήρωση 

των κενών οργανικών θέσεων προσωπικού.

Ο Υπουργός

ΓΕΩΡΓΙΟΣ ΡΩΜΑΙΟΣ"

18. Στην με αριθμό 170/3-7-97 ερώτηση δόθηκε με το υπ'αριθμ. 1/21-7-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 170/3-7-97 που κατέθεσαν οι Βουλευτές κ.κ. Σ. ΚΟΡΑΚΑΣ και Μ. ΑΓΓΟΥΡΑΚΗΣ σας γνωρίζουμε τα εξής:

Το Υπουργείο Δημόσιας Τάξης γνωρίζει τα προβλήματα που απασχολούν το προσωπικό της Ελληνικής Αστυνομίας και καταβάλλει συνεχείς προσπάθειες για την επίλυσή τους.

Για τη βελτίωση της οικονομικής θέσης του προσωπικού και την αναπροσαρμογή των καταβαλλομένων επιδομάτων και της αποζημίωσης για εργασία πέραν του πενθημέρου συνεχίζουμε τις προσπάθειες, μέσα από τις δημοσιονομικές δυνατότητες της Χώρας και μετά την εφαρμογή του ενιαίου μισθολογίου, που έγινε με τον ν. 2448/1996.

Ο χρόνος εργασίας του αστυνομικού προσωπικού ρυθμίζεται με τις διατάξεις του π.δ. 28/1986 με βάση την πενθήμερη εβδομαδιαία εργασία. Για την πέραν του πενθημέρου υποχρεωτική παροχή εργασίας καταβάλλεται στους αστυνομικούς αποζημίωση, για την απρόσκοπτη καταβολή της οποίας έχει γίνει νομοθετική ρύθμιση. Επίσης, μπορεί το προσωπικό, εφόσον οι συνθήκες το επιβάλλουν, να διατίθεται σε υπηρεσία και την Κυριακή καθώς και σε άλλη μέρα αργίας. Για την εκτέλεση της υπηρεσίας αυτής χορηγείται ημερήσια ανάπαυση άλλη ημέρα της εβδομάδας.

Στο αστυνομικό προσωπικό που θα μετακινηθεί εκτός έδρας για εκτέλεση υπηρεσίας στο αναφερόμενο Πρωτάθλημα Στίβου θα καταβληθούν σύμφωνα με την ισχύουσα νομοθεσία τα προβλεπόμενα οδοιπορικά έξοδα.

Με τον ανωτέρω νόμο (2448/96) προσαυξήσεις για υπερωριακή εργασία δεν χορηγούνται.

Ευχέρεια καταβολής άλλης αποζημίωσης στο προσωπικό για προσφορά υπηρεσίας κατά τη διεξαγωγή του Παγκόσμιου Πρωταθλήματος Στίβου δεν παρέχεται από τις ισχύουσες διατάξεις.

Πάντως, επιδιώκεται η εξασφάλιση κάποιου ποσού από τα κονδύλια που διαχειρίζεται η Κεντρική Οργανωτική Επιτροπή του 6ου Παγκοσμίου Πρωταθλήματος, προκειμένου τούτο να διατεθεί ως αποζημίωση στο αστυνομικό προσωπικό για την υπερωριακή του απασχόληση κατά τη διεξαγωγή του ανωτέρω Πρωταθλήματος.

Επισημαίνεται ότι για το προσωπικό το οποίο θα προέρχεται από Υπηρεσίες εκτός του λεκανοπεδίου Αττικής έχουν ληφθεί όλα τα απαραίτητα μέτρα διοικητικής μέριμνας (στέγαση, σίτιση, ιατροφαρμακευτική περίθαλψη, μετακίνηση, καθαριότητα κ.λπ.).

Ο Υπουργός

ΓΕΩΡΓΙΟΣ ΡΩΜΑΙΟΣ"

19. Στην με αριθμό 175/3-7-97 ερώτηση δόθηκε με το υπ' αριθμ. 294/24-7-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση του ανωτέρω σχετικού, με το οποίο μας διαβιβάσατε την αριθ. 175/3-7-97 ερώτησης της Βουλευτού κας Ελένης Ανουσάκη σας γνωρίζουμε τα ακόλουθα:

Για την αντιμετώπιση των θεμάτων που αναφέρονται στην κίνηση και λειτουργία των πάσης φύσεως θαλασσίων μέσων αναψυχής εκπονήθηκε από το ΥΕΝ και τέθηκε σε εφαρμογή ο Γενικός Κανονισμός Λιμένα με αριθμό 4 (ΦΕΚ 579Β/26-7-94).

Οι Λιμενικές Αρχές της χώρας πραγματοποιούν συνεχείς ελέγχους και έχει βεβαιωθεί σημαντικός αριθμός παραβάσεων σε άτομα που καταλήφθηκαν να χειρίζονται ταχύπλοα σκάφη ή θαλάσσια μοτοποδήλατα (JET SKI κ.λπ.) χωρίς να διαθέτουν την προβλεπόμενη άδεια χειριστή.






Σελίδα 90

Οι επιχειρήσεις εκμίσθωσης θαλάσσιων μέσων αναψυχής ελέγχονται τακτικά από τις Λιμενικές Αρχές για το αν τηρούν τους όρους ασφαλείας και σε κάθε περίπτωση πριν τη χορήγηση των αδειών λειτουργίας τους επιθεωρούνται από τις Λιμενικές Αρχές.

Η οριοθέτηση με σειρά ευδιάκριτων σημαντήρων των ορίων μέσα από τα οποία απαγορεύεται η κυκλοφορία κάθε ταχύπλοου ή μη σκάφους είναι υποχρέωση των λουτρικών εγκαταστάσεων. Η λήψη των μέτρων αυτών κρίθηκε αναγκαία για την αποφυγή ατυχημάτων και την προάσπιση του δικαιώματος των λουομένων για άνετη, ανεμπόδιστη και ασφαλή λήψη θαλασσίων λουτρών.

Με σχετικές εγκυκλίους μας έχουμε επισημάνει στις Λιμενικές Αρχές τη σημασία λήψης των αναγκαίων προληπτικών μέτρων για την αποφυγή καταστρατήγισης των διατάξεων Κανονισμού Λιμένα αναφορικά με την τήρηση των προϋποθέσεων - απαγορεύσεων κίνησης ταχυπλόων σκαφών και λοιπών θαλάσσιων μέσων αναψυχής.

Προς την κατεύθυνση αυτή το ΥΕΝ επιδεικνύει ιδιαίτερη ευαισθησία και θα παρακολουθεί διαρκώς καθ' όλη την θερινή περίοδο την δραστηριότητα των Λιμενικών Αρχών.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

20. Στην με αριθμό 187/4-7-97 ερώτηση δόθηκε με το υπ' αριθμ. 26/18-7-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 187/4-7-97 που κατέθεσε ο Βουλευτής κ. Μ. ΚΕΦΑΛΟΓΙΑΝΝΗΣ, σας γνωρίζουμε ότι για την 3978/28-5-97 ερώτηση, από το Υπουργείο μας, δόθηκε η υπ' αριθμ. 1008/20/26 από 25-6-97 απάντηση η οποία παραδόθηκε την 27-6-97 στο αρμόδιο Τμήμα Ερωτήσεων της Διεύθυνσης Κοινοβουλευτικού Ελέγχου της Βουλής.

Συνημμένα σας διαβιβάζουμε σε Φ/Α την ανωτέρω απάντηση και τη σχετική απόδειξη παραλαβής.

Ο Υπουργός

ΓΕΩΡΓΙΟΣ ΡΩΜΑΙΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

21. Στην με αριθμό 194/4-7-97 ερώτηση δόθηκε με το υπ' αριθμ. 295/22-7-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της ερώτησης 194/4-7-97 που κατέθεσε ο Βουλευτής Ν. ΕΒΡΟΥ κ. ΔΗΜΟΣΧΑΚΗΣ Θ., σας γνωρίζουμε τα ακόλουθα, σε ό,τι αφορά θέμα αρμοδιότητας του Υπ. Εμπορικής Ναυτιλίας.

1. Η οριοθέτηση - επέκταση της Ζώνης Λιμένα Αλεξ/πολης ανατολικά των υφισταμένων ορίων της χερσαίας ζώνης και κατ' επέκταση η απαλλοτρίωση των ζωτικών χώρων για την ομαλή και απρόσκοπτη δημιουργία - λειτουργία της, συνδέεται με την ουσιαστική αξιοποίηση των προβλεπομένων έργων του λιμένα τα οποία ήδη εκτελούνται.

2. Στα πλαίσια αυτά, το ΥΕΝ εξετάζει, σε συνεργασία με τον φορέα κατασκευής των λιμενικών έργων (ΥΠΕΧΩΔΕ), τη δυνατότητα κάλυψης της δαπάνης αναγκαστικής απαλλοτρίωσης των ιδιωτικών κτημάτων (έκτασης επιφάνειας 204.000 τ.μ.) περίπου και με συνολικό εκτιμώμενο ποσό 1.632 εκατ. δρχ.), που έχουν ενταχθεί στην χερσαία ζώνη, από τη χρηματοδότηση των εκτελουμένων έργων του λιμένα Αλεξ/πολης, δεδομένου ότι το Λιμ. Ταμείο Εβρου αδυνατεί να καλύψει την εν λόγω δαπάνη.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

22. Στην με αριθμό 203/4-7-97 ερώτηση δόθηκε με το υπ' αριθμ. 2/18-7-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 203/4-7-97 που κατέθεσαν οι Βουλευτές κ.κ. Σ. ΠΑΝΑΓΙΩΤΟΥ και Σ. ΚΟΡΑΚΑΣ, σε ό,τι μας αφορά, σας γνωρίζουμε ότι οι εν λόγω επιχειρήσεις λειτουργούν σύμφωνα με τις διατάξεις του Αστικού και Εμπορικού Δικαίου.

Για την λειτουργία των επιχειρήσεων αυτών καθώς και για τα προσόντα και τις υποχρεώσεις του προσωπικού τους προωθείται προς ψήφιση στη Βουλή σχέδιο νόμου, με διατάξεις του οποίου προβλέπεται ειδική άδεια λειτουργίας αυτών και άδεια εργασίας για το προσωπικό ασφαλείας.

Ο Υπουργός

ΓΕΩΡΓΙΟΣ ΡΩΜΑΙΟΣ"

23. Στην με αριθμό 208/7-7-97 ερώτηση δόθηκε με το υπ' αριθμ. 30070/22-7-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 208/7-7-97 που κατατέθηκε στη Βουλή των Ελλήνων από το Βουλευτή κ. θ. ΔΗΜΟΣΧΑΚΗ και αναφέρεται στο πιο πάνω θέμα, σας στέλνουμε συνημμένα πίνακες έργων ύδρευσης που εκτελούνται στο Νομό Εβρου και είναι ενταγμένα στα Προγράμματα ΕΑΠΤΑ, ΠΕΠ, ΣΑΝΑ/1.

Η ένταξη νέων έργων θα εξετασθεί στα πλαίσια των χρηματοδοτικών δυνατοτήτων των προγραμμάτων που εφαρμόζονται στο Νομό και σε συσχετισμό με τις ανάγκες των λοιπών ΟΤΑ.

Συνημμένα: πίνακες (σελ.4).

Ο Υφυπουργός

Λ. ΠΑΠΑΔΗΜΑΣ"

24. Στην με αριθμό 221/97 ερώτηση δόθηκε με το υπ'αριθμ. 92/14-7-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ'αριθμ. 221/97 ερώτηση του Βουλευτή κ.Ν. Τσιαρτσιώνη, σας πληροφορούμε:

Με αφορμή καταγγελίες περί ατελούς εισαγωγής μεγάλων ποσοτήτων οινοπνευματωδών ποτών και παράνομης διάθεσής των από υπαλλήλους του Γενικού Προξενείου Τζέντας, δόθηκε εντολή στις 23.3.1993 για διενέργεια προανάκρισης (ΕΔΕ) στον τότε Γενικό Επιθεωρητή.

Βάσει του υποβληθέντος Πορίσματος της προανάκρισης και επειδή προέκυψαν σοβαρές ενδείξεις για την τέλεση σοβαρών πειθαρχικών αδικημάτων από εκεί υπηρετούντες υπαλλήλους, μεταξύ των οποίων και τρεις υπάλληλοι του ΥΠΕΞ (δύο Δ/ντές Α'και ένας Διερμηνέας - Μεταφραστής επί συμβάσει), δόθηκε εντολή (19.11.1993) σε Σύμβουλο Επικρατείας να διενεργήσει 'Ενορκη Διοικητική Ανάκριση. Ο Ανακριτής δεν έχει υποβάλει, μέχρι σήμερα, σχετικό Πόρισμα.

Επισημαίνουμε ότι το Πόρισμα της προανάκρισης, διαβιβάσθηκε στο Πταισματοδικείο Αθηνών (19ος Πταισματοδίκης) κατόπιν υποβολής σχετικού αιτήματος, στο πλαίσιο εκτέλεσης σχετικής εισαγγελικής παραγγελίας (5.10.1994), ενώ ο ένας εκ των εμπλεκομένων στην υπόθεση Διερμηνέας - Μεταφραστής, ο οποίος είχε προσληφθεί με σύμβαση Ιδιωτικού Δικαίου, απολύθηκε από τη θέση του μετά από καταγγελία της σχετικής σύμβασης εργασίας (24.9.1994).

Εξάλλου αποτελεί πάγια πρακτική του Υπουργείου Εξωτερικών να εφιστάται, από πλευράς προϊσταμένων των Αρχών της Εξωτερικής Υπηρεσίας, ιδιαιτέρως η προσοχή των υπηρετούντων υπαλλήλων για αυστηρά προσωπική χρήση των οινοπνευματωδών ποτών, που τους χορηγούνται βάσει ατέλειας σε συγκεκριμένες ποσότητες, οι οποίες καθορίζονται με γνώμονα τις ανάγκες κάθε δικαιούχου υπαλλήλου (κοινωνική παράσταση, οικογενειακή κατάσταση) και εντός του πλαισίου (συγκεκριμένη ποσότητα εισαγωγής) που επιτρέπει η χώρα διαπίστευσης για την κάθε ξένη αποστολή.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

25. Στην με αριθμό 236/8-7-97 ερώτηση δόθηκε με το 




Σελίδα 91

υπ'αριθμ. 698/22-7-97 έγγραφο από τoν Υφυπουργό Oικονομικών η ακόλουθη απάντηση:

"Σε απάντηση της ερώτησης με αρ. 236/8.7.97 που κατετέθη στην Εθνική Αντιπροσωπεία από το Βουλευτή κ. Μ. Κεφαλογιάννη η οποία απευθύνεται στους Υπουργούς Εσωτερικών, Οικονομικών και Γεωργίας, από πλευράς δικής μας αρμοδιότητας σας πληροφορούμε ότι οι σχετικές πιστώσεις που διατέθηκαν για την αντιπυρική προστασία της χώρας στο χρονικό διάστημα 1994-1997, πλέον των αποδοχών των τακτικών υπαλλήλων που υπηρετούν στις Δ/νσεις Δασών-Δασαρχεία, ανέρχονται κατ'έτος σε:

Πληρωμές έτους 1994:8.929,6 εκατ. δρχ.

Πληρωμές έτους 1995:8.383,0 εκατ. δρχ.

Εγκριθείσες πιστώσεις έτους 1996:11.000,0 εκατ. δρχ.

Εγκριθείσες πιστώσεις έτους 1997:11.345,0 εκατ. δρχ.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

26. Στην με αριθμό 260/8-7-97 ερώτηση δόθηκε με το υπ'αριθμ. 297/22-7-97 έγγραφο από τoν Υπουργό Ναυτιλίας η ακόλουθη απάντηση:

"Αναφερόμενοι στην 260/8-7-97 ερώτηση της Βουλευτού κας Στέλλας ΑΛΦΙΕΡΗ σας γνωρίζουμε για ενημέρωσή σας και ενημέρωση της ανωτέρω τα ακόλουθα:

α) Στις παραγωγικές Σχολές προσωπικού Λιμενικού Σώματος (ΛΣ), έχει καθιερωθεί να γίνονται επιμορφωτικού περιεχομένου διαλέξεις για κατάλληλη ενημέρωση των σπουδαστών και πρόληψη του AIDS.

β) Τα άτομα υψηλού κινδύνου εμβολιάζονται περιστασιακά κατά της λοιμώδους ηπατίτιδας και το προσωπικό που υπηρετεί στην Επισκευαστική Βάση του Λ.Σ. με τριπλούν αντιτετανικό εμβόλιο.

γ) 'Ολο το προσωπικό του Λ.Σ. πραγματοποιεί υποχρεωτικά ετήσιο προληπτικό υγειονομικό έλεγχο (CHECK UP) σε Στρατιωτικά Νοσοκομεία.

δ) Ανεξάρτητα των ανωτέρω, μέρχι σήμερα δεν έχουν αναφερθεί περιστατικά φορέα του AIDS και λοιμώδους ηπατίτιδας στο προσωπικό ΛΣ.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

27. Στην με αριθμό 273/9-7-97 ερώτηση δόθηκε με το υπ'αριθμ. 2/21-7-97 έγγραφο από τoν Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 273/9-7-1997, που κατέθεσε ο Βουλευτής κ. Γ.Καλαντζής, σας γνωρίζουμε τα εξής:

Το Υπουργείο Δημόσιας Τάξης γνωρίζει τα προβλήματα που απασχολούν το προσωπικό της Ελληνικής Αστυνομίας και καταβάλλει συνεχείς προσπάθειες για την επίλησή τους.

Για τη βελτίωση της οικονομικής θέσης του προσωπικού και την αναπροσαρμογή των καταβαλλομένων επιδομάτων και της αποζημίωσης για εργασία πέραν του πενθημέρου συνεχίζουμε τις προσπάθειες, μέσα από τις δημοσιονομικές δυνατότητες της Χώρας και μετά την εφαρμογή του ενιαίου μισθολογίου, που έγινε με τον ν.2448/1996.

Ο χρόνος εργασίας του αστυνομικού προσωπικού ρυθμίζεται με τις διατάξεις του π.δ. 28/1989 με βάση την πενθήμερη εβδομαδιαία εργασία. Για την πέραν του πενθημέρου υποχρεωτική παροχή εργασίας καταβάλλεται στους αστυνομικούς αποζημίωση, για την απρόσκοπτη καταβολή της οποίας έχει γίνει νομοθετική ρύθμιση. Επίσης, μπορεί το προσωπικό, εφόσον οι συνθήκες το επιβάλλουν, να διατίθεται σε υπηρεσία και την Κυριακή καθώς και σε άλλη ημέρα αργίας. Για την εκτέλεση της υπηρεσίας αυτής χορηγείται ημερήσια ανάπαυση άλλη ημέρα της εβδομάδας.

Στο αστυνομικό προσωπικό που θα μετακινηθεί εκτός έδρας για εκτέλεση υπηρεσίας στο αναφερόμενο Πρωτάθλημα Στίβου θα καταβληθούν σύμφωνα με την ισχύουσα νομοθεσία τα προβλεπόμενα οδοιπορικά έξοδα.

Ευχέρεια καταβολής άλλης αποζημίωσης στο προσωπικό για προσφορά υπηρεσίας κατά τη διεξαγωγή του Παγκόσμιου Πρωταθλήματος Στίβου δεν παρέχεται από τις ισχύουσες διατάξεις.

Πάντως, επιδιώκεται η εξασφάλιση κάποιου ποσού από τα κονδύλια που διαχειρίζεται η Κεντρική Οργανωτική Επιτροπή του 6ου Παγκοσμίου Πρωταθλήματος, προκειμένου τούτο να διατεθεί ως αποζημίωση στο αστυνομικό προσωπικό για την υπερωριακή του απασχόληση κατά τη διεξαγωγή του ανωτέρω Πρωταθλήματος.

Ο Υπουργός

ΓΕΩΡΓΙΟΣ ΡΩΜΑΙΟΣ"

28. Στην με αριθμό 307/10-7-97 ερώτηση δόθηκε με το υπ'αριθμ. 109/21-7-97 έγγραφο από τoν Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 307/10-7-1997, που κατέθεσε ο Βουλευτής κ. Γ. Γαρουφαλιάς, σας γνωρίζουμε τα εξής:

Το Αργηγείο του Πυροσβεστικού Σώματος, στα πλαίσια του ευρύτερου σχεδιασμού για ίδρυση νέως Υπηρεσιών, κατάρτισε πρόγραμμα πυροπροστασίας όλης της χώρας το οποίο υλοποείται σταδιακά και κατά σειρά προτεραιότητας που υπαγορεύει η ουσιαστική αξιολόγηση των συγκεκριμένων προβλημάτων κάθε περιοχής, σε σχέση με τη συχνότητα, το μέγεθος και την ένταση που παρουσιάζονται αυτά.

Σύμφωνα με το πρόγραμμα αυτό για την αναβάθμιση της πυροπροστασίας του νομού Λαρίσης έχει αξιολογηθεί η αναγκαιότητα και έχει αποφασισθεί η ίδρυση 2ου Πυροσβεστικού Σταθμού Γ' τάξης (35 ατόμων) στο ανατολικό μέρος της Λαρίσης, ο οποίος θα καλύπτει επιχειρησιακά τις ανατολικές συνοικίες, τη βιομηχανική περιοχή και την εθνική οδό.

Επίσης έχει προγραμματισθεί η ίδρυση Πυροσβεστικού Σταθμού Δ' τάξης στα Φάρσαλα και Εθελοντικού Σταθμού στην κοινότητα Αγιάς και έχει ιδρυθεί Πυροσβεστικός Σταθμός Δ' τάξης στο Δήμο Ελασσόνας, ο οποίος όμως δεν άρχισε να λειτουργεί γιατί δεν έχουν αξασφαλισθεί οι απαραίτητες για τη στέγασή του εγκαταστάσεις και το προσωπικό που απαιτείται για τη στελέχωσή του. 'Ηδη από την αρμόδια Υπηρεσία του Αρχηγείου Πυροσβεστικού Σώματος εγκρίθηκε η προμελέτη που υποβλήθηκε από το Δήμο Ελασσόνας για την ανέγερση του κτιρίου που θα στεγάσει τον αναφερόμενο Πυροσβεστικό Σταθμό.

Σημειώνεται ότι η ίδρυση και λειτουργία των Πυροσβεστικών Σταθμών κατά ανάγκη κινείται στα πλαίσια των δυνατοτήτων που παρέχουν κάθε χρόνο οι διατιθέμενες πιστώσεις του κρατικού προϋπολογισμού, για την εξασφάλιση των οποίων καταβάλλονται συνεχείς προσπάθειες.

Για τις ανάγκες του Πυροσβεστικού Σταθμού Λάρισας έχει διατεθεί σε αυτόν ειδικός διασωστικός εξοπλισμός και με την εξέλιξη των προγραμμάτων προμηθειών θα εξετασθεί και η διάθεση ειδικού διασωστικού οχήματος.

Σε ό,τι αφορά τις αναφερόμενες πυρκαγιές σε αγροτικές και δασικές εκτάσεις, στις περιοχές Φαρσάλων και Τυρνάβου, σας πληροφορούμε ότι υπήρξε ταχύτατη κινητοποίηση της Πυροσβεστικής Υπηρεσίας και διατέθηκαν στην πρώτη 14 πυροσβεστικοί υπάλληλοι με 6 πυροσβεστικά οχήματα από τις Π.Υ. Λάρισας, Παλαμά, Σοφάδων και Καρδίτσας και 6 άνδρες με δύο οχήματα της Π.Υ. Λάρισας, στη δεύτερη πυρκαγιά.

Ο Υπουργός

ΓΕΩΡΓΙΟΣ ΡΩΜΑΙΟΣ"

29. Στις με αριθμό 89/97, 92/97 ερώτησεις δόθηκε με το υπ'αριθμ. 93/14-7-97 έγγραφο από τoν Υπουργό Εξωτερικών η ακόλουθη απάντηση:

"Απαντώντας στις υπ'αριθμ. 89/97 και 92/97 ερωτήσεις των Βουλευτών κ.κ. Παν. Ψωμιάδη και Π. Κουναλάκη, σας πληροφορούμε:

Τα πιστοποιητικά ιθαγένειας και διαμονητηρίων προβλέπονται από την ισχύουσα Προξενική Νομοθεσία (Κ.Ν. 4952/31 άρθρο 199 έως 208) και ανέρχονται, ανάλογα με την κατηγορία στην οποία υπάγονται οι ομογενείς μας, από ατελώς (σε 





Σελίδα 92

ιερείς, απόρους, σπουδαστές, ναύτες κλπ) μέχρι 33,20 Μετ. Δρχ. (ήτοι 49,80 Δολλ. ΗΠΑ) σε Τραπεζίτες, μεγαλέμπορους κλπ.

Σαν συνέπεια της αλλαγής των δεδομένων από το 1931 μέχρι σήμερα, η εφαρμογή της σχετικής διάταξης του Κ.Ν. 4952/31, έχει τύχει τα τελευταία χρόνια, μιας ευέλικτης ερμηνείας της από Προξενικές Αρχές και μιας προσπάθειας για μείωση των τελών αυτών, με υπαγωγή των ομογενών μας σε χαμηλότερες κατηγορίες, οι οποίοι καταβάλλουν χαμηλότερα τέλη.

Το Υπουργείο Εξωτερικών έχει προχωρήσει στο παρελθόν σε μελέτη του θέματος αυτού, λαμβάνοντας υπόψη τις απόψεις της ομογένειας.

'Ηδη, στο πλαίσιο της κατάρτισης του νέου Οργανισμού του Υπουργείου Εξωτερικών, έχει δρομολογηθεί η διαδικασία για αναθεώρηση της διάταξης αυτής, λαμβάνοντας υπόψη ότι λόγον επ'αυτού έχει και το Υπουργείο Οικονομικών.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

30. Στις με αριθμό 91/2-7-97, 163/3-7-97 ερωτήσεις δόθηκε με το υπ'αριθμ. 21666/14-7-97 έγγραφο από τoν Υπουργό Υγείας η ακόλουθη απάντηση:

"Σε απάντηση των ερωτήσεων 91/2-7-97, 163/3-7-97 που κατέθεσαν στη Βουλή των Ελλήνων οι Βουλευτές κ.κ. Πέτρος Κουναλάκης και Θεοφάνης Δημοσχάκης, σας γνωρίζουμε ότι:

Σύμφωνα με την υπ'αριθμ. Α3α/οικ. 15230/2-10-89 (ΦΕΚ 732 τ. Β') κοινή Υπουργική Απόφαση που κυρώθηκε με τον ν. 1881/90, στους γιατρούς που υπηρετούν σε άγονα Π.Ι. χορηγείται προσαύξηση επί των βασικών αποδοχών τους (βασικός μισθός, επισ. εξομάλυνσης, Α.Τ.Α.) κατά 75%.

Σήμερα με την εφαρμογή του Νέου Μισθολογίου ν. 2470/97 από 1-1-97, στο άρθρο 10 παρ. 4 αναφέρει: "κίνητρα προσέλκυσης και παραμονής καταργούνται εφόσον δεν αναφέρονται ρητά ως διατηρούμενα από τις διατάξεις των ανωτέρω Νόμου".

Πολλοί Επίτροποι ερμηνεύοντας το ανωτέρω άρθρο θεώρησαν μη νόμιμη την προσαύξηση επί των βασικών αποδοχών κατά 75% και περιέκοψαν το σχετικό ευεργέτημα. Το πρόβλημα εξετάζεται από τις αρμόδιες υπηρεσίες του Υπουργείου μας και του Υπουργείου Οικονομικών.

Ο Υπουργός

ΚΩΝ. ΓΕΙΤΟΝΑΣ"

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 10ης Οκτωβρίου 1997.

Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ.2 &3 Καν. Βουλής)

1. Η με αριθμό 24/6-10-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Φραγκλίνου Παπαδέλλη προς τον Υπουργό Υγείας και Πρόνοιας, σχετικά με δημοσιεύματα του Τύπου αναφερόμενα στην ανησυχητική αύξηση των παιδικών κακοηθειών, τη λήψη των αναγκαίων μέτρων κλπ.

2. Η με αριθμό 30/7-10-97 επίκαιρη ερώτηση της Βουλευτού της Νέας Δημοκρατίας κ. Μαριέτας Γιαννάκου-Κουτσίκου προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τις ζημιές που υπέστησαν οι καταστηματάρχες της περιοχής της οδού Πανεπιστημίου από τις εργασίες διάνοιξης της γραμμής του ΜΕΤΡΟ, την αποζημίωσή των κλπ.

3. Η με αριθμό 28/6-10-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τους Υπουργούς Περιβάλλοντος-Χωροταξίας και Δημοσίων 'Εργων, Εθνικής Οικονομίας και Οικονομικών, σχετικά με τις ζημιές που υπέστησαν οι καταστηματάρχες της περιοχής της οδού Πανεπιστημίου από τις εργασίες διάνοιξης της γραμμής του ΜΕΤΡΟ, την αποζημίωσή των κλπ.

4. Η με αριθμό 37/7-10-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Γεωργίας, σχετικά με τη λήψη των αναγκαίων μέτρων προστασίας του εισοδήματος των παραγωγών οινοποιήσιμων σταφυλιών κλπ.

5. Η με αριθμό 31/7-10-97 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τις ζημιές που υπέστησαν οι καταστηματάρχες της περιοχής της οδού Πανεπιστημίου από τις εργασίες διάνοιξης της γραμμής του ΜΕΤΡΟ, την αποζημίωσή των κλπ.

Β. ΕΠΙΚΑΙΡΕΣ ΕΡΩΤΗΣΕΙΣ δευτέρου κύκλου ('Αρθρο 130 παρ. 2 &3 Καν. Βουλής)

1. Η με αριθμό 35/7-10-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παναγιώτη Κουρουμπλή προς τον Υπουργό Γεωργίας, σχετικά με τη λήψη μέτρων εξόφλησης των καπνοπαραγωγών του Νομού Αιτωλοακαρνανίας για τα καπνά εσοδείας 1996 κλπ.

2. Η με αριθμό 34/7-10-97 επίκαιρη ερώτηση του Βουλευτή της Νέας Δημοκρατίας κ. 'Αγγελου Μπρατάκου προς τον Υπουργό Εθνικής Παιδείας και Θρησκευμάτων, σχετικά με τις αλλαγές στη Δευτεροβάθμια Εκπαίδευση κλπ.

3. Η με αριθμό 47/8-10-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τον Υπουργό Γεωργίας, σχετικά με την επίλυση των οικονομικών προβλημάτων της 'Ενωσης Αγροτικών Συνεταιρισμών Καρδίτσας κλπ.

4. Η με αριθμό 32/7-10-97 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Μαρίας Δαμανάκη προς τους Υπουργούς Περιβάλλοντος-Χωροταξίας και Δημοσίων 'Εργων, Πολιτισμού, σχετικά με την προστασία του αρχαιολογικού χώρου του Κεραμεικού από τη διάνοιξη της γραμμής του ΜΕΤΡΟ κλπ.

5. Η με αριθμό 46/8-10-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τους Υπουργούς Εργασίας και Κοινωνικών Ασφαλίσεων, Γεωργίας, σχετικά με τις συνθήκες εργασίας στο εργοστάσιο Ζαχάρεως στη Λάρισα κλπ.





Σελίδα 93

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου.

Πρώτη είναι η με αριθμό 8/6-10-97 επίκαιρη ερώτηση του Βουλευτή της Νέας Δημοκρατίας κ. Εμμανουήλ Κεφαλογιάννη προς τον Υπουργό Μεταφορών και Επικοινωνιών, σχετικά με την πορεία της εξυγίανσης της Ολυμπιακής Αεροπορίας, την πρόσληψη των επιλαχόντων δοκίμων, χειριστών κλπ., η οποία έχει ως εξής:

"Η άρνηση του κυρίου Υπουργού Μεταφορών και Επικοινωνιών να απαντήσει επί τρεις μήνες στην υπ'αριθμ. 183/18/4-7-97 ερώτησή μου για την πορεία της εξυγίανσης της Ολυμπιακής Αεροπορίας και την άρνηση της Κυβέρνησης να προσλάβει τους τριάντα εννέα επιλαχόντες δοκίμους χειριστές αεροσκαφών της Ολυμπιακής Αεροπορίας, αποδεικνύει ότι η Κυβέρνηση έχει αποτύχει στο πρόγραμμα εξυγίανσης της Ολυμπιακής Αεροπορίας και ότι συγκαλύπτει τις παράνομες και διαβλητές πράξεις της διοίκησης της Ολυμπιακής Αεροπορίας, θέτοντας σε άμεσο κίνδυνο την ασφάλεια των πτήσεων λόγω φυσικής καταπόνησης των χειριστών εξαιτίας της ελλείψεως προσωπικού, όπως σαφώς έχει καταγγείλει εγγράφως η 'Ενωση Χειριστών Πολιτικής Αεροπορίας.

Ερωτάται ο κύριος Υπουργός Μεταφορών:

1. Εγγυάται η Κυβέρνηση την ασφάλεια των πτήσεων της Ολυμπιακής Αεροπορίας; 

2. Για ποιους λόγους αρνείται η Κυβέρνηση την πρόσληψη των τριάντα εννέα επιλαχόντων δοκίμων χειριστών της Ολυμπιακής Αεροπορίας, ζημιώνοντας τους φορολογούμενους με ποσό άνω των 2,8 δισεκατομμυρίων δραχμών ετησίως για την καταβολή των υπερωριών στους χειριστές της Ολυμπιακής Αεροπορίας λόγω ελλείψεως προσωπικού και πεντακοσίων εκατομμυρίων (500.000.000) δραχμών που στοίχισε η εκπαίδευση των επιλαχόντων χειριστών το 1996;"

Ο Υφυπουργός Μεταφορών και Επικοινωνιών κ. Λουκάκης έχει το λόγο.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριε Πρόεδρε, θα ήθελα ξεκινώντας, επειδή τα διαβάσατε εν περιλήψει, να κάνω δύο παρατηρήσεις πάνω στην ερώτηση του κυρίου συναδέλφου.

Η πρώτη αφορά αυτό που λέει ότι η Κυβέρνηση περιφρονεί το Κοινοβούλιο γιατί δεν έχει απαντήσει ή αρνείται να απαντήσει. Θέλω να θυμίσω στο συνάδελφο ότι σύμφωνα με τον Κανονισμό της Βουλής το άρθρο 133 σε συνδυασμό με το άρθρο 124 παρ.7, η προθεσμία για απάντηση, όταν η κατάθεση γίνεται κατά το χρονικό διάστημα που μεσολαβεί μεταξύ των δύο τακτικών Συνόδων, αρχίζει από την επομένη της ενάρξεως των εργασιών νέας Συνόδου της Ολομέλειας της Βουλής.

Συνεπώς, δεν περιφρονεί το Κοινοβούλιο η Κυβέρνηση και εν πάση περιπτώσει η απάντηση έχει φύγει από το Υπουργείο, έχει υπογράψει ο Υπουργός με ημερομηνία 7/10/97.

Η δεύτερη παρατήρηση αφορά το σημείο που αναφέρεται στην παράνομη πρόσληψη του ανηψιού του Γραμματέα του Υπουργικού Συμβουλίου ως ισοβαθμίσαντα στην τελευταία θέση των χειριστών της Ολυμπιακής Αεροπορίας. Δεν ξέρω από πού έχει αντλήσει αυτό το στοιχείο ο κύριος συνάδελφος και θα ήθελα να δω πώς το συνδυάζει με την απόφαση 2120/97 του Μονομελούς Πρωτοδικείου, διότι γνωρίζω πολύ καλά και το έχω διασταυρώσει, ότι ο Γραμματέας του Υπουργικού Συμβουλίου δεν έχει κανέναν ανηψιό που να είναι χειριστής ή που να έχει προσληφθεί ως χειριστής. Ούτε καν γνωστό δεν έχει ο οποίος να έχει προσληφθεί ως χειριστής.

Σ' αυτό το σημείο, επειδή νομίζω ότι είναι σοβαρό θέμα, αφορά την υπόληψη κάποιου θεσμικού προσώπου, νομίζω κύριε συνάδελφε, ότι έχετε χρέος να μας πείτε από πού πήρατε αυτήν την πληροφορία.

Σε ό,τι αφορά το πρόγραμμα της εξυγίανσης, το 1966 ήταν το πρώτο έτος για την εφαρμογή του σχεδίου, το οποίο εγκρίθηκε από την Ευρωπαϊκή Επιτροπή. Στα πλαίσια του άρθρου 1 του ν. 2271/94 αυξάνεται το μετοχικό κεφάλαιο της Ολυμπιακής Αεροπορίας κατά εξήντα τέσσερα δισεκατομμύρια, πεντακόσια εκατομμύρια (64.500.000.000) δραχμές από αντίστοιχη ισόποση μείωση δανείων των οποίων την εξόφληση αναλαμβάνει το ελληνικό δημόσιο. 

Αποφασίστηκε επίσης, από τη γενική συνέλευση των μετόχων η κατά πενήντα τέσσερα δισεκατομμύρια (54.000.000.000) δραχμές αύξηση του μετοχικού κεφαλαίου της εταιρείας και η καταβολή αυτού σε τρεις δόσεις. Η πρώτη δόση ύψους δεκαεννέα δισεκατομμυρίων (19.000.000.000) δραχμών έχει καταβληθεί από το ελληνικό δημόσιο στις 31/5/95. Η δεύτερη δόση ύψους είκοσι τριών δισεκατομμυρίων (23.000.000.000) δραχμών καθώς και η τρίτη δόση ύψους δώδεκα δισεκατομμυρίων (12.000.000.000) δραχμών δεν έχουν ακόμη καταβληθεί, συνέπεια της αποφάσεως της Ευρωπαϊκής Επιτροπής να κινηθεί εκ νέου η διαδικασία που εγκρίθηκε από την επιτροπή στις 30/4/96.

Οι δύο ανωτέρω δόσεις συνολικού ύψους τριάντα πέντε δισεκατομμυρίων (35.000.000.000) δραχμών πρόκειται να καταβληθούν εφόσον η Ευρωπαϊκή 'Ενωση βεβαιωθεί ότι πραγματοποιείται το πρόγραμμα εξυγίανσης. 'Ηδη έχει υποβληθεί πλήρης έκθεση για το δεύτερο και τρίτο έτος εφαρμογής του.

Το μετοχικό κεφάλαιο της εταιρείας, μετά την τακτική γενική συνέλευση της 9/10/95 και την απόφαση της παγίας μετατροπής σε δραχμές, ανέρχεται σε εκατόν τριάντα τέσσερα δισεκατομμύρια εκατόν σαράντα επτά εκατομμύρια εννιακόσιες εβδομήντα χιλιάδες (134.147.970.000) δραχμές και διαβίβασε δέκα τρία εκατομμύρια τετρακόσιες δεκατέσσερις εννιακόσιες ενενήντα επτά (13.414.997) μετοχές.

Μετά την εφαρμογή των διατάξεων του ν.2271/94 περί εξυγίανσης της Ολυμπιακής Αεροπορίας και στα πλαίσια του εν γένει προγραμματισμού των δραστηριοτήτων της εταιρείας, βρίσκονται υπό εξέλιξη οι κατωτέρω εκτιθέμενες διαδικασίες, ενέργειες και προγράμματα.

'Εχουν αποχωρήσει από την εταιρεία με εθελουσία έξοδο έως 31/12/96 χίλια τετρακόσια ενενήντα ένα (1.491) άτομα. 'Εχει ήδη εκπονηθεί νέο οργανόγραμμα όπως προβλέπει ο ν. 2275, άρθρο 4, από την εταιρεία ΜΑΚΕΝΖΙ, η οποία είχε αναλάβει τη σχετική μελέτη.

Η Επιτροπή Σύνταξης Κανονισμού Εργασίας άρθρο 4, ν.2271/94 που συγκροτήθηκε με απόφαση του διοικητικού συμβουλίου, έχει επεξεργαστεί κείμενο γενικών διατάξεων...

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)

ΠΡΟΕΔΡΕΥΩΝ (Παναγιώτης Ν. Κρητικός): Θα σας παρακαλέσω να συντομεύσετε, κύριε Υπουργέ. Βεβαίως, είναι πολλά τα ερωτήματα, αλλά θα πρέπει να απαντήσετε τηλεγραφικά και θα πρέπει να ξέρουν και οι κύριοι συνάδελφοι, ότι μέσα σε τρία (3) λεπτά δεν μπορεί να υπάρξει πλήρης απάντηση, όταν θέτουν τόσο πολλά ερωτήματα.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Είναι δύο σελίδες η ερώτηση.

ΠΡΟΕΔΡΕΥΩΝ (Παναγιώτης Ν. Κρητικός): Το αντιλαμβάνομαι και αυτό αφορά τους κυρίους συναδέλφους, οι οποίοι ξέρουν ότι η διαδικασία των επικαίρων ερωτήσεων δεν επιτρέπει διατύπωση και υποβολή πολλών αιτημάτων, γιατί δεν υπάρχει χρόνος να απαντηθούν. Πρέπει επομένως η ερώτηση να είναι συγκεκριμένη -το λέει ο Κανονισμός άλλωστε- σύντομη και σαφής η καταγραφή του αιτήματος με μία μόνο ερώτηση και η απάντηση, επίσης, πρέπει να είναι σύντομη.

Ορίστε, κύριε Κεφαλογιάννη, έχετε το λόγο.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, είναι η πρώτη επίκαιρη ερώτηση της νέας Συνόδου και θα ήθελα πραγματικά να ξεκινήσω συναινετικά. Επιθυμία μου είναι να βρούμε έναν τρόπο να συνεννοηθούμε, τουλάχιστον σε ένα από τα δύο θέματα που τίθενται στην επίκαιρη ερώτηση.

Η ερώτηση δικαιολογείται, διότι η Κυβέρνηση αρνήθηκε όντως για τρεις μήνες να απαντήσει στη Βουλή και να καταθέσει τα σχετικά έγγραφα. Δεν κατανοώ τις αναφορές 





Σελίδα 94

του κυρίου Υπουργού σε σχέση με τον Κανονισμό της Βουλής. Οι Υπουργοί πρέπει να συνεννοηθούν μεταξύ τους ή να μην απαντά κανείς στη διάρκεια των Θερινών Τμημάτων ή άλλως κάποιοι είναι επιμελέστεροι των υπολοίπων. Αυτό το αναφέρω σαν εισαγωγική παρατήρηση.

Δύο είναι τα θέματα, κύριε Υπουργέ, που δεν απαντήθηκαν και γι' αυτό δικαιολογείται η επίκαιρη ερώτηση. Θα περιοριστώ στο πρώτο που αναφέρεται στους ιπτάμενους χειριστές της Ο.Α. και ίσως αργότερα αναφερθώ και στο δεύτερο, που είναι η εξυγίανση της Ολυμπιακής Αεροπορίας, όπου υπάρχουν πολλά θέματα.

Στο θέμα των χειριστών. Με βάση τον πίνακα των αποτελεσμάτων των επιτυχόντων των ιπταμένων χειριστών της Ολυμπιακής Αεροπορίας, επελέγησαν εβδομήντα οκτώ άτομα, από τους οποίους προσελήφθησαν τριάντα επτά. Είκοσι έξι απ' αυτούς είναι παιδιά πιλότων, κατά τύχη!!!

'Οσον αφορά τη συνωνυμία του ισοψηφίσαντος χειριστή, που τελικά προσελήφθει, με το Γραμματέα του Υπουργικού Συμβουλίου, εσείς πρέπει να την εξετάσετε. Μπήκε την τελευταία στιγμή το όνομα αυτό. Δεν είχε ανακοινωθεί στην αρχή. Εσείς, λοιπόν, θα πρέπει να εξετάσετε γιατί μπήκε σαν επιλαχών το συγκεκριμένο πρόσωπο. Δεν γνωρίζω τι βαθμό συγγένειας έχει με τον Γραμματέα του Υπουργικού Συμβουλίου. Δικό σας θέμα είναι και πρέπει να το δείτε.

Η εκπαίδευση των χειριστών στοίχισε δεκαπέντε εκατομμύρια (15.000.000) για τον κάθε έναν απ' αυτούς στο ελληνικό δημόσιο. Συνολικά εξακόσια εκατομμύρια (600.000.000) στον 'Ελληνα φορολογούμενο. Τελικά δε δεν προσελήφθησαν, ενώ υπάρχει από τη Διεύθυνση Πτητικής Εκμετάλλευσης της Ολυμπιακής Αεροπορίας έγγραφο που σας ζητά να προσληφθούν όλοι για τις ανάγκες της Ολυμπιακής Αεροπορίας για το έτος 1996 - 1997. Αντίθετα εσείς προκηρύσσετε αυτές τις μέρες, ίσως τον ερχόμενο μήνα, νέο διαγωνισμό. Το κόστος από την πρόσληψη των είκοσι τριών ιπταμένων στην Ολυμπιακή Αεροπορία από τον προηγούμενο διαγωνισμό θα ήταν εκατόν εβδομήνα έξι εκατομμύρια δρχ. (176.000.000), ενώ οι υπερωρίες που πληρώνετε στους ήδη υπηρετούντες ξεπερνούν τα δύο δισεκατομμύρια οκτακόσια εκατομμύρια δρχ. (2.800.000.000).

Σας πληροφορώ, λοιπόν, ότι πολλές από τις υπερωρίες αυτές πληρώνονται και επί των δώρων και θα πρέπει να το εξετάσετε και αυτό. Αυτά αφορά τους χειριστές. Μπορείτε να τους πάρετε, τους έχει πληρώσει το ελληνικό δημόσιο, θεωρούνται επαρκείς από την υπηρεσία της Ολυμπιακής Αεροπορίας, έχουν βαθμολογηθεί και αξιολογηθεί και στο εξωτερικό που τους στείλατε και σεις κάνετε νέο διαγωνισμό!!!

Να γιατί η Ολυμπιακή Αεροπορία βουλιάζει, κύριε Υπουργέ, να γιατί η Ευρωπαϊκή 'Ενωση δεν σας δίνει την άδεια να χρηματοδοτήσετε εκ νέου τη δεύτερη και την τρίτη δόση για την εξυγίανση του εθνικού μας αερομεταφορέα.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριε Πρόεδρε, θα ήθελα να πω ότι το επίθετο του Γραμματέα του Υπουργικού Συμβουλίου είναι πάρα πολύ σύνηθες και επειδή ένας με παρόμοιο επίθετο προσελήφθη, αυτό δεν σημαίνει ότι είναι ανηψιός του. Και αυτό, κύριε συνάδελφε, θα έπρεπε να το έχετε διασταυρώσει.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Γιατί μπήκε την τελευταία στιγμή να μας πείτε.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): 'Oσον αφορά την πρόσληψη των χειριστών, η διαδικασία εκπαίδευσης και αξιολόγησης των ιπταμένων χειριστών στις Ηνωμένες Πολιτείες υπαγορεύθηκε από την αναγκαιότητα διασφάλισης με κάθε τρόπο της αξιοκρατικής αξιολόγησης των ιπταμένων χειριστών και από την άμεση κατ' ουσία εκπαίδευση των υποψηφίων, λόγω αδυναμίας εκπαίδευσής τους από τις υπηρεσίες της Ολυμπιακής Αεροπορίας, λαμβανομένου υπόψη του βεβαρημένου θερινού προγράμματος. 

Σημειωτέον ότι η αξιολόγηση στις Η.Π.Α., επιβεβαίωσε κατά 98% την κρίση της Επιτροπής Προσλήψεων της Ολυμπιακής Αεροπορίας, τουλάχιστον σε ό,τι αφορούσε τη βαθμολογία των ήδη προσληφθέντων, σύμφωνα με τον πίνακα επιτυχίας της Ολυμπιακής Αεροπορίας. Η πρόσληψη των ιπταμένων χειριστών έγινε με βάση την 21/16.2.96 πράξη του Υπουργικού Συμβουλίου για την έγκριση της πρόσληψης τριάντα πέντε ιπταμένων χειριστών.

Προσελήφθη, πράγματι, ένας ισοψηφίσας, όπως επίσης και δύο με αποφάσεις του Μονομελούς Πρωτοδικείου. Το συνολικό κόστος ανά εκπαιδευόμενο, δεν υπερέβη τις δέκα πέντε χιλιάδες δολάρια (15.000) και όχι τις πενήντα χιλιάδες (50.000), όπως γράφεται.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Θα καταθέσετε τα έγγραφα στη Βουλή, κύριε Υπουργέ; 

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Ζητήθηκε από τη Γραμματεία του Υπουργικού Συμβουλίου η συμπλήρωση του αριθμού...

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Θα τα καταθέσετε τα έγγραφα στη Βουλή;

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ πολύ, μη διακόπτετε.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Τα έγγραφα, έχετε δικαίωμα να πάτε να τα πάρετε από τη διοίκηση...

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Ο Βουλευτής θα πάει στην υπηρεσία να τα πάρει;

ΠΡΟΕΔΡΕΥΩΝ (Παναγιώτης Ν. Κρητικός): Μη διακόπτετε, κύριε συνάδελφε, σας παρακαλώ. Αφήστε τον Υπουργό να ολοκληρώσει την απάντησή του.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Είναι στη διάθεσή σας να τα πάρετε από την Ολυμπιακή Αεροπορία.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Να τα καταθέσετε στη Βουλή, για να ενημερωθούμε, κύριε Yπουργέ.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κεφαλογιάννη.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Είναι φάκελοι ατομικοί και διοικητικοί και θεωρούνται εμπιστευτικού χαρακτήρα. Eίναι στη διάθεσή σας να πάτε να τους πάρετε από την Ολυμπιακή Αεροπορία.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 20/6.10.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Β.Κωστόπουλου, προς τον Υπουργό Εθνικής 'Αμυνας, σχετικά με την οικονομική εξυγίανση της ΠΥΡΚΑΛ, τον εκσυχρονισμό της, κλπ.

Η επίκαιρη ερώτηση του κυρίου συναδέλφου έχει ως εξής:

"Η πολιτική που εφαρμόζει η Κυβέρνηση οδηγεί σε συνεχή συρρίκνωση την αμυντική βιομηχανία της χώρας.

Ερωτάται ο κύριος Υπουργός:

1. Ποιοι λόγοι επιβάλλουν την παραγωγική και αριθμητική συρρίκνωση (κατά εξακόσια άτομα) της ΠΥΡΚΑΛ και των άλλων αμυντικών βιομηχανιών, όταν στην Ελλάδα μόνο το 3% των στρατιωτικών αναγκών, ενώ η κάλυψη κάθε εκατοστιαίας μονάδας των στρατιωτικών αναγκών από την εγχώρια αμυντική βιομηχανία θα σήμαινε τη δημιουργία εκατοντάδων και χιλιάδων νέων θέσεων εργασίας;

2. Γιατί καθυστερεί η οικονομική εξυγίανση ή η ρύθμιση χρεών της ΠΥΡΚΑΛ, όταν σε άλλες ανάλογες περιπτώσεις χαρίστηκαν και ρυθμίστηκαν σε μία νύκτα σκανδαλωδώς δεκάδες δισεκατομμύρια (χρέη ΟΛΥΜΠΙΑΚΟΥ, Λάτση, Βαρδινογιάννη κλπ.);

3. Γιατί αγνοούνται συστηματικά οι προτάσεις των εργαζομένων για την εξυγίανση και οι όποιες επιτροπές συστήνει η Κυβέρνηση λειτουργούν με αδιαφάνεια, μακριά από τη συμμετοχή, την ενημέρωση των εργαζομένων και τελικά ανακοινώνονται ειλημμένες αποφάσεις;

4. Με πόσα κονδύλια, πόσες νέες συμβάσεις, σε ποια νέα πυρομαχικά, με ποιες οργανωτικές και άλλες παρεμβάσεις θα εκφραστεί η υποτιθέμενη βούληση της Κυβέρνησης για στήριξη 



Σελίδα 95

της ΠΥΡΚΑΛ;

5. Γιατί αντί να δημιουργηθεί δημόσιος φορέας, ο οποίος θα καλύπτει τις ανάγκες διεύθυνσης, σχεδιασμού και ανάπτυξης των αμυντικών βιομηχανιών, ανοίγει ο δρόμος της επιστροφής αυτών των επιχειρήσεων στους ιδιώτες, μέσω του Χρηματιστηρίου;"

Ο Υφυπουργός Εθνικής 'Αμυνας, κ.Δημήτριος Αποστολάκης, έχει το λόγο.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κύριοι συνάδελφοι, χαίρομαι ιδιαίτερα για την ερώτηση του κυρίου συναδέλφου που θίγει το θέμα των αμυντικών βιομηχανιών και ιδιαίτερα της ΠΥΡΚΑΛ. 'Ετσι, μου δίνεται η ευκαιρία να αναπτύξω τους βασικούς άξονες της πολιτικής του Υπουργείου της Εθνικής 'Αμυνας, που αφορούν το συγκεκριμένο θέμα.

Σύμφωνα με τα όσα υποστηρίζει ο κύριος συνάδελφος, η Κυβέρνηση οδηγεί την αμυντική βιομηχανία σε συνεχή συρρίκνωση και μεθοδεύει την επιστροφή στους ιδιώτες, ενώ αγνοεί τις προτάσεις των εργαζομένων. Παράλληλα προτείνει ως ενδεδειγμένη λύση τη διαγραφή των χρεών κλπ.

Κατ'αρχήν, θα πρέπει να καταστεί σαφές, ότι η εξυγίανση, αναδιοργάνωση και αναβάθμιση της ανταγωνιστικότητας της εν λόγω εταιρείας, αλλά και της εγχώριας αμυντικής βιομηχανίας γενικότερα, αποτελούν βασικές προτεραιότητες της Κυβέρνησης. 'Εχουμε πει, ακόμα και στις προγραμματικές δηλώσεις, ότι στόχος μας είναι να υπερτετραπλασιάσουμε τη συμμετοχή της εγχώριας βιομηχανίας στις προμήθειες των Ενόπλων Δυνάμεων. Για του λόγου το αληθές, σας πληροφορώ, ότι τα τρία τελευταία έτη η ΠΥΡΚΑΛ βελτίωσε σημαντικά την οικονομική της κατάσταση και την παραγωγική της ικανότητα, συμμετείχε σε διεθνή προγράμματα συμπαραγωγών παραδίδοντας αμυντικά υλικά ύψους δεκαέξι δισεκατομμυρίων (16.000.000.000) στις ελληνικές 'Ενοπλες Δυνάμεις και επιτυγχάνοντας διείσδυση στο εξωτερικό με παραγγελίες πάνω από εννέα δισεκατομμύρια (9.000.000.000). 'Οπως έχουμε πεί πολλές φορές, οι προθέσεις της Κυβέρνησης για τα εργοστάσια της Ελευσίνας και του Λαυρίου, είναι να εκσυγχρονιστούν και να αναπτυχθούν, κατά τρόπο που να επιφέρουν θετικά αποτελέσματα στη συνολική πορεία της εταιρείας. Απτό παράδειγμα των προθέσεων αποτελεί και ο εκσυχρονισμός των εγκαταστάσεων του Λαυρίου, που γίνεται αυτήν τη στιγμή.

Επιπροσθέτως σας γνωρίζω, ότι στο σχεδιασμό για την απρόσκοπτη και αποδοτική λειτουργία της ΠΥΡΚΑΛ δεν υπάρχει καμία πρόθεση για παραγωγική και αριθμητική συρρίκνωση του προσωπικού.

Τώρα, για τα χρέη της ΠΥΡΚΑΛ, θέλω να σας δηλώσω ότι κατά το 1996, λογιστικοποιήθηκαν, (μετοχοποιήθηκαν) πάνω από τριάντα έξι δισεκατομμύρια (36.000.000.000) πράγμα που βοήθησε να εξυγιανθεί το οικονομικό πρόβλημα της εταιρείας.

Η λογιστικοποίηση των προστίμων και προσαυξήσεων ήταν απαραίτητη, προκειμένου να εφαρμοσθεί η διάταξη του νόμου 2303/95, ο οποίος ομόφωνα εγκρίθηκε από τη Βουλή και να κεφαλαιοποιηθούν οι συσσωρευμένες υποχρεώσεις της εταιρείας προς το δημόσιο. 'Ετσι αυξήθηκε και το μετοχικό της κεφάλαιο.

Ακόμη πρέπει να σας πω ότι μόλις πρόσφατα, στις 17.9.1997 υπεγράφη κοινή απόφαση των Υπουργών 'Αμυνας, Οικονομικών, Εργασίας και Κοινωνικών Ασφαλίσεων, για την ανάληψη από το δημόσιο των ληξιπρόθεσμων υποχρεώσεων της ΠΥΡΚΑΛ προς το ΙΚΑ και τους λοιπούς ασφαλιστικούς οργανισμούς, ύψους 4,2 δισεκατομμυρίων (4.200.000.000).

Τέλος, πρέπει να σας πω για την αύξηση των παραγγελιών προς την ΠΥΡΚΑΛ, ότι ήδη για το τρέχον έτος έχουν υπογραφεί πέντε συμβάσεις συνολικής αξίας 4,7 δισεκατομμυρίων (4.700.000.000). Δεν θα αναφερθώ αναλυτικά. Θα πω μόνο ότι αφορούν διάφορα είδη της αρμοδιότητας της ΠΥΡΚΑΛ και διάφορα ποσά. Το σύνολο είναι πάντως κοντά στα πέντε δισεκατομμύρια (5.000.000.000).

Ακόμη εντός των ημερών θα υπογραφούν τέσσερις συμβάσεις ύψους τριών δισεκατομμυρίων (3.000.000.000) δραχμών.

Τέλος -και είναι πολύ σημαντικό- αρχίσαμε να υπογράφουμε συμβάσεις πλαίσια πενταετούς διάρκειας, ούτως ώστε και η εταιρεία να μπορεί να προγραμματίσει το δυναμικό της και να μπορεί να ανταποκριθεί στις υποχρεώσεις.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού).

Κύριε Πρόεδρε, τελειώνω αμέσως.

Πράγματι έχουμε περιστατικά ή προηγούμενα που στην εταιρεία επεβλήθησαν πρόστιμα, γιατί δεν μπόρεσε έγκαιρα να ανταποκριθεί στις υποχρεώσεις της.

'Εχω και κάποια άλλα στοιχεία...

ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε χρόνο, κύριε Υπουργέ, παρακαλώ. Λυπάμαι, αλλά ήδη υπερέβητε το χρόνο. Βεβαίως τα ερωτήματα ήταν πολλά.

Παρακαλώ και πάλι τους κυρίους συναδέλφους να διατυπώνουν τις ερωτήσεις τους μέσα στα πλαίσια του Κανονισμού.

Ο κ. Κωστόπουλος, έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Δεκαεννέα σειρές είναι η ερώτηση, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Δεν έχει σημασία. Τα ερωτήματα είναι ερωτήματα επερώτησης. Για να απαντηθούν θέλουν χρόνο, όπως αντιλαμβάνεσθε και εσείς.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Υπουργέ, δεν έχουμε ούτε την πρόθεση, αλλά ούτε και τη δυνατότητα να αμφισβητήσουμε ορισμένα από τα οικονομικά στοιχεία που καταθέσατε.

Απλώς θέλουμε να σας θυμίσουμε ότι οι εργαζόμενοι στην ΠΥΡΚΑΛ αυτήν την περίοδο βρίσκονται σε κινητοποιήσεις. Κάνουν κάποιες ενέργειες, είναι ανήσυχοι. Επισκέφθηκαν τα κόμματα της Βουλής και τους έδωσαν ένα κείμενο. 'Ολα αυτά δεν μπορεί να γίνονται χωρίς λόγο. Δεν παλαβώνει ο κόσμος να βγαίνει στο δρόμο ή να αντιδρά. Εκτός αν υπάρχουν κάποιες σκοπιμότητες. Εμείς δεν διαβλέπουμε τέτοιες σκοπιμότητες. Πιστεύουμε απόλυτα ότι οι άνθρωποι έχουν δίκιο.

'Εχετε στα χέρια σας ένα κείμενο του σωματείου που αναφέρεται σε πέντε κρίσιμα σημεία για τη λειτουργία και το μέλλον της ΠΥΡΚΑΛ.

Θέλω να σας θυμίσω επίσης ότι πριν από λίγους μήνες στην Επιτροπή Εξωτερικών και 'Αμυνας -έχω την εντύπωση ότι ήσασταν και εσείς- ο αρμόδιος Υπουργός μας ενημέρωσε και διαπιστώσαμε όλοι από εκείνη την ενημέρωση ότι τα πράγματα πάνε καλά. Πριν αλέκτωρ φωνήσει τρεις αποδείχθηκε ότι τα πράγματα δεν πάνε καλά και ως προς την ένταξη αυτών των μονάδων στο Χρηματιστήριο και πολύ περισσότερο, όταν πρόσφατα ο κ. Τσοχατζόπουλος μίλησε για τις εταιρείες Holding Company, όταν αντιμετωπίζουν άλλα προβλήματα, όταν είναι ιδιαίτεροι χώροι και όταν δεν πρέπει να μπαίνουν τέτοιες απόψεις για τέτοιους χώρους.

Επανέρχομαι στις απόψεις μας με δυο λόγια. Δεν μπορεί να παίζουμε μ' αυτούς τους κρίσιμους τομείς. Πρέπει να υπάρξει ενιαίος φορέας αμυντικής βιομηχανίας, μια ενιαία διεύθυνση, για να μη φθάσουμε στη λογική, να μην ξέρει η δεξιά τι ποιεί η αριστερά.

Επομένως, δεν συμφωνούμε με την ένταξη στο Χρηματιστήριο, δεν συμφωνούμε με την άποψη για Holding Company που σημαίνει ιδιωτικοποίηση. Πρέπει να υπάρξει ένα ενιαίο σχέδιο από το Υπουργείο 'Αμυνας, από την Κυβέρνηση σε συνεργασία με τους ειδικούς του Υπουργείου 'Αμυνας και με τις διοικήσεις των επιχειρήσεων, με τους εργαζομένους και σωματεία τους, ένα σχέδιο ανάκαμψης και όχι συρρίκνωσης, ώστε και οι ανησυχίες να μην υπάρχουν στους εργαζόμενους και απολύσεις να μην υπάρξουν.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή).

Επαναλαμβάνω, θέλουμε -κύριε Πρόεδρε, συγχωρήστε με, ελάχιστο χρόνο χρειάζομαι ακόμη- να μας πείτε στη δευτερολογία σας, σχετικά με τα ποσοστά συμμετοχής στην άμυνα των προμηθειών, πόσο είναι από το εξωτερικό, πόσο από το εσωτερικό.

Το ποσοστό σήμερα είναι 3% με 4% από εσωτερικές προμήθειες. Είπατε ότι αυξήθηκε το ποσοστό της συμμετοχής από εσωτερικές πηγές. Θα παρακαλούσαμε να μας δώσετε 




Σελίδα 96

το πραγματικό ποσοστό. Αν ήταν χθες 3% με 4%, πόσο είναι σήμερα;

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Eπαναλαμβάνετε, για να καταλάβω ακριβώς την ερώτησή σας;

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής) : Η συμμετοχή στην άμυνα από τις επιχειρήσεις μας είναι 3% με 4%, όπως λέει το χαρτί που έχουμε. Πόσο λέτε σαν Κυβέρνηση υπεύθυνα ότι είναι η συμμετοχή.

ΠΡΟΕΔΡΕΥΩΝ (Παναγιώτης Ν. Κρητικός): Η συμμετοχή στην παραγωγή για την κάλυψη των αμυντικών αναγκών.

Ορίστε κύριε Υπουργέ, έχετε το λόγο.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κατ' αρχήν, κύριε Πρόεδρε, πιστεύω ότι τα στοιχεία που έδωσα στην πρώτη ομιλία, είναι διαφορετικά απ' αυτά που είχε ο κύριος συνάδελφος μέχρι τώρα. Συνολικά θα σας πω, ότι υπογράψαμε μέχρι τώρα συμβάσεις συνόλου πενήντα δύο δισεκατομμυρίων (52.000.000.000) και μέχρι τέλος του 1997 άλλα είκοσι δισεκατομμύρια (20.000.000.000) και κάποια άλλα μέχρι τις αρχές του 1998. 

Επίσης θέλω να σας πω ότι σ' αυτήν την προσπάθεια της αναδιοργάνωσης των προμηθειών οργανώθηκε η Γενική Διεύθυνση Εξοπλισμών, η οποία όχι μόνο έχει σκοπό την προμήθεια, αλλά κυρίως να οργανώσει, να συμπτύξει και να αναπτύξει τις ελληνικές αμυντικές βιομηχανίες, όχι μόνο τις δημόσιες, αλλά και τις μικρές ιδιωτικές που υπάρχουν, διότι αυτό συμβαίνει σε όλο τον κόσμο σε όλα τα καθεστώτα. Παράλληλα και δορυφορικά από τις σχετικές βιομηχανίες υπάρχει και ένας αριθμός αυτών που λέμε υποκατασκευαστών sub constructors και όλα αυτά προσπαθούμε να τα αναβαθμίσουμε.

Μέχρι τώρα η συνδρομή, όπως είπα ήταν 4%. Σκοπεύουμε και προσπαθούμε να το αναπτύξουμε μέχρι 15%.

Επίσης θέλω να σας πω ότι για το θέμα της ανησυχίας του προσωπικού υπήρχε -η αλήθεια είναι αυτή- μια δυσαναλογία, μεταξύ άμεσου και έμμεσου παραγωγικού δυναμικού. Η συνήθης αναλογία είναι εξήντα προς σαράντα, του προσωπικού που ασχολείται με την παραγωγή και 40% του περιφερειακού, του δορυφορικού. Η αναλογία σε μας ήταν αντίστροφα, ήταν σαράντα προς εξήντα. Κάνουμε ανακατατάξεις, μεταφορές προσωπικού και κάθε διατάραξη της ισορροπίας ασφαλώς ενοχλεί ή ανησυχεί τους εργαζόμενους και πιθανόν εκεί να οφείλεται η ανησυχία τους.

Τέλος κλείνοντας, αυτό φαίνεται και από την αύξηση των συμβάσεων και από την ύπαρξη και τη λειτουργία της Γενικής Διεύθυνσης Εξοπλισμών, αλλά και από τις διακηρυγμένες προθέσεις που πραγματικά είναι ειλικρινείς, να αυξήσουμε τη συμμετοχή της ελληνικής βιομηχανίας στις προμήθειες. 'Οσον αφορά δε την Holding Company αυτό είναι ένα είδος οργανωτικού μέτρου, δεν έχει σκοπό ούτε να μεταφέρει την αμυντική βιομηχανία στα χέρια των ιδιωτών ούτε τίποτα άλλο. Να μην ανησυχεί κανένας πάνω σ' αυτό το θέμα τουλάχιστον μέχρι αυτήν τη στιγμή. Στις δικές μου προθέσεις και γνώσεις είναι ότι δεν υπάρχει τέτοιο πρόβλημα. Σας ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Τρίτη είναι η με αριθμό 12/6.10.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τους Υπουργούς Περιβάλλοντος, Χωροταξίας και Δημοσίων 'Εργων, Εθνικής Παιδείας και Θρησκευμάτων, σχετικά με την πλημμελή εκτέλεση των εργασιών ανέγερσης του Γυμνασίου-Λυκείου Λίμνης Ευβοίας, την απόδοση ευθυνών κλπ.

Η επίκαιρη ερώτηση του κ. Αποστόλου σε περίληψη έχει ως εξής:

"Το κτίριο του Γυμνασίου-Λυκείου Λίμνης Ευβοίας, του οποίου η κατασκευή ολοκληρώθηκε το Νοέμβριο του 1995 άρχισε τη λειτουργία του χωρίς μέχρι σήμερα να έχει παραλειφθεί από την Επιτροπή Παιδείας του Δήμου Λίμνης. Και τούτο γιατί εκτός των ελλείψεων και κακοτεχνιών που παρουσιάζει, σύμφωνα με έκθεση των επιθεωρητών Δημοσίων 'Εργων του ΥΠΕΧΩΔΕ που το επιθεώρησαν τον Ιούνιο του 1996 δεν είναι σωστά κατασκευασμένο και σύμφωνα με τις προδιαγραφές. Αυτό που ειδικά αναφέρεται ότι δεν έχει γίνει, είναι οι απαραίτητες γεωτεχνικές διερευνήσεις των συνθηκών της περιοχής, κάτι που έπρεπε να συμπεριληφθεί στη μελέτη του έργου λόγω της θέσης του χώρου κατασκευής και της μορφολογίας του εδάφους.

Επειδή όλοι οι κάτοικοι της περιοχής και ειδικά οι γονείς των μαθητών είναι ανάστατοι και φοβούνται για την ασφάλεια των παιδιών τους ερωτώνται οι κύριοι Υπουργοί: 

Γιατί δεν έχουν μέχρι σήμερα προβεί στην εκτέλεση των εργασιών τακτοποίησης των ελλείψεων, κακοτεχνιών και ατελειών που παρουσιάζει το κτίριο;

Πότε θα δοθεί μια οριστική απάντηση για τη στερεότητα ή μη του εδάφους θεμελίωσης του κτιρίου;

Αν και πότε θα αποδοθούν ευθύνες για την πλημμελή εκτέλεση των εργασιών ανέγερσης του κτίσματος";

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριοι συνάδελφοι, κατ' αρχήν θα ήθελα να υπενθυμίσω ότι ύστερα από την αποκέντρωση του προγράμματος δημοσίων επενδύσεων, την ευθύνη για τη σύνταξη του προγράμματος σχολικής στέγης την έχει αποκλειστικά η Νομαρχιακή Αυτοδιοίκηση. Το νομαρχιακό συμβούλιο επομένως κάθε νομού, στα πλαίσια του δημοκρατικού προγραμματισμού, συντάσσει, ιεραρχώντας και αξιολογώντας τις ανάγκες της σχολικής στέγης του νομού, το πρόγραμμα και ζητά τα αντίστοιχα κονδύλια για την κατασκευή σχολικών κτιρίων και για τη συντήρηση και επισκευή σχολικών κτιρίων.

Η Τεχνική Υπηρεσία της Νομαρχιακής Αυτοδιοίκησης έχει την αποκλειστική ευθύνη για την καλή εκτέλεση τόσο των κατασκευαστικών, όσο και των επισκευαστικών εργασιών. 

Σύντομο ιστορικό για το συγκεκριμένο σχολικό κτίριο. Αυτό με βάση τη μελέτη του ΟΣΚ δημοπρατήθηκε το 1990 και το 1993 σύμφωνα με στοιχεία της Νομαρχιακής Αυτοδιοίκησης αποπερατώθηκαν οι εργασίες. Πλην όμως παρουσίαζε και ελλείψεις κατασκευαστικές- δεν είχε αποπερατωθεί βάσει της μελέτης όλο το συγκρότημα- αλλά παρουσίασε και κακοτεχνίες, οι οποίες ανεφανίσθησαν εκ των υστέρων. Δικαίως, επομένως, ο Δήμος Λίμνης δεν το παρέλαβε. Αυτό όμως δεν σήμαινε ότι δεν θα έπρεπε και να λειτουργήσει με παρέμβαση των τεχνικών υπηρεσιών της Νομαρχιακής Αυτοδιοίκησης. 'Οπως, λοιπόν, μας πληροφορούν εδώ, η διεύθυνση τεχνικών υπηρεσιών της Νομαρχιακής Αυτοδιοίκησης αποκατέστησε σε βάρος και για λογαριασμό του αναδόχου της κοινοπραξίας "Πασάς -Σιδέρης και Σκουλάς" που ανέλαβε αρχικά την εργολαβία του συγκεκριμένου σχολικού κτιρίου, την υδρομόνωση των δωμάτων από τα οποία γινόταν εισροή βρόχινου ύδατος. Στη συνέχεια δόθηκαν συμπληρωματικά κονδύλια από την ΣΑΕ 047 προκειμένου οι τεχνικές υπηρεσίες της Νομαρχιακής Αυτοδιοίκησης να αποκαταστήσουν αυτές τις ελλείψεις και να κάνουν στοιχειωδώς λειτουργικό αυτό το οικοδόμημα.

'Οσον αφορά το στατικό του οργανισμού και την ασφάλεια, όπως μας πληροφορεί η αρμόδια διεύθυνση του Υπουργείου Χωροταξίας και Δημοσίων 'Εργων, δεν υπάρχει άμεσος κίνδυνος για την ασφάλεια του κτιρίου, δεδομένου ότι ο σκελετός δεν παρουσιάζει αστοχία και οι όποιες ρωγμές είναι στην τοιχοποιία του κτιρίου και είναι επισκευάσιμες και γι' αυτό ακριβώς δεν κρίνεται και σκόπιμη η περαιτέρω γεωτεχνική έρευνα του κτιρίου.

'Οσον αφορά τις σχετικές ευθύνες, αστικές είναι δεν είναι ποινικές δυστυχώς για τους εργολάβους. 'Eχει κινηθεί η διαδικασία έκπτωσης της συγκεκριμένης κοινοπραξίας και οι τεχνικές υπηρεσίες της Νομαρχιακής Αυτοδιοίκησης, ανέθεσαν την ολοκλήρωση των ελλείψεων και την αποκατάσταση των τεχνικών υπηρεσιών σε άλλο εργολάβο.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, έχω στα χέρια 





Σελίδα 97

μου ένα αντίγραφο πρόσφατης απόφασης-ψηφίσματος του Δήμου Λίμνης, των διευθυντών λυκείου και γυμνασίου Λίμνης, των προέδρων των συλλόγων γονέων και κηδεμόνων, οι οποίοι εκφράζουν την αγωνία τους και το φόβο τους για τη στέγαση των παιδιών τους στο συγκεκριμένο σχολείο. Και η αγωνία και ο φόβος έχει σχέση και με τις ρωγμές που υπάρχουν στο κτίριο, αλλά κυρίως και με το επεισόδιο που συνέβη στις 3 Μαρτίου του 1997 όταν λίγη ώρα πριν μπουν οι μαθητές μέσα έπεσε η οροφή κάποιας αίθουσας. Και θα καταθέσω χαρακτηριστικά ένα αντίγραφο από τίτλους των τοπικών εφημερίδων που εκφράζουν αυτήν την αγωνία. Επιπλέον όμως η αγωνία έχει σχέση με το ότι δεν δίνεται η οριστική απάντηση από τους ελεκτές του ΥΠΕΧΩΔΕ για την ασφάλεια για τη στατικότητα του κτιρίου.

'Εχω μπροστά μου την τελευταία αυτοψία στην οποία περιγράφονται οι αστοχίες που σχετίζονται με τη θεμελίωση. Αναφέρεται μάλιστα ότι οι ρωγμές στην τοιχοποιία του α' ορόφου πιθανολογείται ότι συνδέονται με ασήμαντες ερπιστικές κινήσεις του πρανούς ή με συνολική καθίζηση του κτιρίου, λόγω έδρασης σε μανδύα αποσάθρωσης. Αλλά τα ανωτέρω δεν είναι δυνατόν να τεκμηριωθούν μόνο από μακροσκοπική εξέταση. Και ενώ τελειώνει, λέγοντας ότι δεν υπάρχει άμεσος κίνδυνος, αναφέρει ότι "κατά τη γνώμη μας είναι απαραίτητος ο τακτικός έλεγχος του σκελετού του κτιρίου και ότι απαιτείται η εκτέλεση εκτεταμένης γεωτεχνικής έρευνας. 'Οπως καταλαβαίνετε, υπάρχει μία αγωνία και ένας φόβος δικαιολογημένος από τους γονείς. Αυτή η έρευνα, κύριε Υπουργέ, πρέπει να ολοκληρωθεί ώστε να ξέρουν οι άνθρωποι ότι τα παιδιά τους στεγάζονται σε ένα ασφαλές κτίριο.

(Στο σημείο αυτό ο Βουλευτής κ. Αποστόλου καταθέτει για τα Πρακτικά το προαναφερθέν αντίγραφο εφημερίδων, το οποίο βρίσκεται στο Αρχείο του Τμήματος Γραμματείας της Διευθύνσεως Στενογραφίας και Πρακτικών της Βουλής.)

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε συνάδελφε, όταν γίνεται μία αποκέντρωση αρμοδιοτήτων, γίνεται αποκέντρωση και ευθυνών. Αποκεντρώθηκε η διαδικασία της κατασκευής στη Νομαρχιακή Αυτοδιοίκηση. Αποκεντρώθηκε η ιδιοκτησία των σχολείων στους ΟΤΑ, την ευθύνη της κατασκευής την έχουν οι τεχνικές υπηρεσίες Νομαρχιακών Αυτοδιοικήσεων και η δημοπράτηση γίνεται με ευθύνη της Νομαρχιακής Αυτοδιοίκησης. Βεβαίως, δεν είναι όλοι άγγελοι, οι κατασκευαστές, υπάρχουν και τέτοιες περιπτώσεις κακών εργολάβων που δεν αποπερατώνουν και κακώς ανεγείρουν τέτοια σχολικά κτίρια. Αλλά δεν είναι αρμόδιο για την αναζήτηση των ευθυνών και την αποκατάσταση των κακοτεχνιών και των ελλείψεων το Υπουργείο Παιδείας.

Βλέπω ότι απευθύνετε, ρητορικώ τω τρόπω, το ερώτημά σας προς το ΥΠΕΧΩΔΕ, αλλά την ερώτησή σας την απευθύνετε στο Υπουργείο Παιδείας. Είναι επιτελικό όργανο για την εκπαίδευση και όχι για τα κτίρια.

Ο ΟΣΚ, όπως σας είπα, έχει την ευθύνη της μελέτης. Απο κει και πέρα, όλη η διαδικασία, όλη η ευθύνη, όλο το πλέγμα αρμοδιοτήτων ανάγεται στην Τοπική Αυτοδιοίκηση. Αν τα είχαμε εμείς, καλώς θα απευθυνόσαστε σε μας. Αλλά εμείς σας μεταφέρουμε τις πληροφορίες που αντλούμε με σειρά δικών μας ερωτημάτων στις αρμόδιες υπηρεσίες. Και σας είπα ότι η αρμόδια υπηρεσία του ΥΠΕΧΩΔΕ μας πληροφορεί ότι δεν απαιτείται περαιτέρω γεωτεχνική εδαφολογική έρευνα, γιατί δεν υφίσταται πρόβλημα στο στατικό οργανισμό του σχολικού κτιρίου. Οι όποιες ρωγματώσεις που έχουν εντοπισθεί στην τοιχοποιία δεν αφορούν στην ασφάλεια του κτιρίου. Από κει και πέρα, το Υπουργείο Παιδείας έχει απευθύνει τα σχετικά του έγγραφα, έτσι ώστε να επιστήσει στους αρμόδιους και υπεύθυνους την προσοχή για την ταχεία επισκευή όλων αυτών των ελλείψεων και κακοτεχνιών, έχοντας διαθέσει εβδομήντα πέντε εκατομμύρια (75.000.000) δραχμές επιπλέον.

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η με αριθμό 3/6.10.97 επίκαιρη ερώτηση του Βουλευτή του Δημοκρατικού Κοινωνικού Κινήματος, κ. Γεωργίου Ρόκου προς τους Υπουργούς Ανάπτυξης και Γεωργίας σχετικά με τα μέτρα στήριξης των Τοπικών Οργανισμών Εγγείων Βελτιώσεων του Νομού Λάρισας κλπ.

Η ερώτηση του κυρίου συναδέλφου έχει ως εξής: 

"Θεομηνία (χαλαζόπτωση) στο Νομό Λάρισας, όπως είναι γνωστό, προκάλεσε ολοκληρωτικές καταστροφές δεκάδων χιλιάδων στρεμμάτων σε πολλές Κοινότητες του Νομού. Μεγάλο μέρος των εκτάσεων αυτών (20.000 στρέμματα) ποτίζονταν από εγγειοβελτιωτικά έργα -κρατικές γεωτρήσεις- που διαχειρίζονται οι Τοπικοί Οργανισμοί Εγγείων Βελτιώσεων (ΤΟΕΒ) Δαμασίου και Ταουσάνης.

Η καταστροφή των καλλιεργειών αυτών δημιουργεί στους παραπάνω Οργανισμούς σοβαρά λειτουργικά προβλήματα, αφού δεν θα μπορέσουν να εισπράξουν τα αντίστοιχα αρδευτικά τέλη από τις εκτάσεις που καταστράφηκαν και όπως είναι γνωστό είναι αυτοχρηματοδοτούμενοι και όχι επιδοτούμενοι.

Ερωτώνται οι κύριοι Υπουργοί:

1. Τι μέτρα πρόκειται να λάβουν για τη στήριξη των παραπάνω οργανισμών, ώστε να συνεχίσουν τα επόμενα χρόνια την κοινωφελή προσφορά τους;

2. Θα υπάρξει από τη ΔΕΗ απαλλαγή των οφειλών τους από την κατανάλωση ηλεκτρικής ενέργειας για τη φετινή αρδευτική περίοδο;

3. Θα υπάρξει από το Υπουργείο Γεωργίας χρηματοδότηση, ώστε να γίνουν τα αναγκαία έργα που είχαν προγραμματισθεί να κάνουν οι οργανισμοί αυτοί με δική τους χρηματοδότηση και σήμερα αδυνατούν γιατί δεν θα εισπράξουν από τις χαλαζόπληκτες καλλιέργειες;"

Ο Υπουργός Γεωργίας κ. Στέφανος Τζουμάκας έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, όντως υπάρχει αυτό το πρόβληματα με τους ΤΟΕΒ και τους ΓΟΕΒ. Υπάρχουν πάρα πολλοί οργανισμοί σε πρωτοβάθμιο και δευτεροβάθμιο επίπεδο που λειτουργούν σωστά, αλλά και άλλοι που αντιμετωπίζουν οικονομικά προβλήματα. Υπάρχουν σκέψεις για θεσμική αλλαγή σε όλο το σύστημα των ΤΟΕΒ και των ΓΟΕΒ και υπάρχει μια βασική σκέψη να γίνουν επιχειρήσεις στα πλαίσια των Νομαρχιακών Αυτοδιοικήσεων. Μέχρι τότε, όμως, πρέπει να υποστηρίξουμε τους ΤΟΕΒ και τους ΓΟΕΒ, αλλά με βάση ορισμένες δυνατότητες. Δηλαδή η ΔΕΗ κάθε φορά που παρουσιαζόνταν προβλήματα θεομηνιών ή άλλων δυσκολιών πάντα έδιδε τη δυνατότητα και διαμορφωνόταν ένα πλαίσιο αναστολής των πληρωμών για ένα διάστημα μέχρι να υπάρχει η δυνατότητα συγκέντρωσης των εισφορών από τους χρήστες, δηλαδή τους αγρότες. Και έχουμε τέτοια παραδείγματα, όπου η ΔΕΗ έχει αναστείλει πληρωμές από τους πληγέντες καταναλωτές των κοινοτήτων των Νομών Λαρίσης και Τρικάλων μέχρι 31.12.1997 με βάση ορισμένες αρνητικές καιρικές συνθήκες που επικράτησαν στην περιοχή. Και αυτό θα συνεχίσει να το πράττει η ΔΕΗ. 'Εχουμε μια συνεργασία. Δηλαδή μπορεί ένας τοπικός ΤΟΕΒ ή ένας κύκλος από τοπικούς ΤΟΕΒ, μια ένωση τοπικών ΤΟΕΒ να συννενοηθεί με τις τοπικές αρχές της ΔΕΗ για να υπάρχει μία αναστολή των χρεών. 'Ομως δεν μπορεί να υπάρξει απαλλαγή. Η ΔΕΗ, δηλαδή, δεν μπορεί να χαρίσει οφειλές των ΤΟΕΒ ως προς αυτήν. Τέτοια δυνατότητα δεν υπάρχει. 'Αρα, δηλαδή, αναστολή πληρωμών ναι, να κάνουμε ρυθμίσεις για ένα χρονικό διάστημα και να υπάρχει αναμονή. Και το δεύτερο είναι ότι το Υπουργείο Γεωργίας ήδη έχει προβεί σε ενέργειες, έχει στείλει στελέχη της Γενικής Διεύθυνσης Εγγειοβελτιωτικών 'Εργων του Υπουργείου Γεωργίας, έχουν κάνει τοπικό έλεγχο και έχουν συνεννοηθεί με τις τοπικές αρχές για τα έργα αποκατάστασης που χρειάζονται για τις ζημιές που έπαθαν οι τοπικοί ΤΟΕΒ και ΓΟΕΒ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Υπουργέ, πράγματι τα πράγματα είναι έτσι όπως τα βάλατε. 'Ομως δεν απαντάμε σε αυτούς που αγωνιούν, διότι βεβαίως και δεν ζητήσαμε καμία απαλλαγή χρεών. Ζήτησαν με υπόμνημα που έστειλαν και σε σας και 




Σελίδα 98

στο Υπουργείο Ανάπτυξης ρύθμιση χρεών για δώδεκα μήνες, πάλι, δηλαδή, για μικρό χρονικό διάστημα και δεν υπάρχει απάντηση σ'αυτό το εύλογο ερώτημα, μάλιστα όταν είναι γνωστό σε σας ότι εκεί δεν υπήρχε θέμα απλώς αναστολής των πληρωμών, αλλά υπήρχε και υπάρχει ολοσχερής αδυναμία πληρωμής, διότι υπήρξαν και περιοχές, όπως οι δύο τις οποίες σας αναφέραμε, που υπήρχε καταστροφή 100% στις καλλιέργειες.

Επίσης θα ήθελα να επισημάνω, μια και θίξατε ολοκληρωτικά το ζήτημα, μια άλλη πτυχή των πραγμάτων. Πέραν του ότι είναι αυτοχρηματοδοτούμενοι, ότι μέχρι σήμερα έχουν προσφέρει έργο και συνεχίζουν να προσφέρουν, κάνουν και συμπληρωματικά έργα. Διότι πολλές φορές όταν πάει το Υπουργείο και κάνει μία γεώτρηση μένει το έργο ημιτελές, διότι γίνεται η μελέτη, η γεώτρηση και η ανόρυξη, πλην όμως υπάρχει και η διανομή την οποία κάνουν πάντα οι τοπικοί ΤΟΕΒ. Κυρίως ο ΤΟΕΒ στον οποίο αναφερόμαστε τώρα είναι παράδειγμα προς μίμηση και άλλων τοπικών οργανισμών που έχουν μια αποτελεσματική δράση και έχουν βοηθήσει τα μέγιστα.

Βέβαια δεν ξέρω πώς ακριβώς θα διαμορφωθεί αυτό που σκέπτεσθε, δηλαδή, η ουσιαστική παρέμβαση με το νομοθετικό πλαίσιο και λοιπά το οποίο πρέπει να αλλάξει και μάλιστα προς τη σωστή κατεύθυνση. 'Ετσι αυτά που ζητάνε τώρα θα πρέπει να ενταχθούν σε ένα πρόγραμμα αντιμετώπισης εκτάκτων αναγκών, πράγμα το οποίο δεν γίνεται στην προκειμένη περίπτωση, γιατί η έκτακτη ανάγκη δεν είναι η αναπλήρωση ή ανακατασκευή ενός έργου. Είναι και η ίδια η παύση δράσης, η μη δυνατότητα ουσιαστικά να τελειώσουν πρόγραμμα χρονιάς. Πρόκειται για μια μελέτη και για μια δαπάνη περίπου πενήντα εκατομμυρίων (50.000.000), που θα έπρεπε οπωσδήποτε να ρυθμιστεί. Δεν μπορεί να πάει άλλο έτσι. Είναι μία σημαντική αδυναμία και μάλιστα σε μία εποχή που ξέρετε πολύ καλά και εσείς πόσα προβλήματα έχει η αγροτική οικονομία. Γι'αυτόν το λόγο σήμερα υποβάλλουμε αυτό το αίτημα αυτής της διευκόλυνσης, πράγμα που θα ζητήσουμε και στις επόμενες ημέρες. Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, αντιλαμβάνομαι αυτό που είπε ο συνάδελφος κ. Ρόκος, αλλά δεν υπάρχει δυνατότητα η Δ.Ε.Η. να απαλλάξει τους οφειλέτες αυτούς από τις υποχρεώσεις που έχουν. Υπάρχει δυσκολία σ' αυτό. Δεν το δέχεται. 'Εχουμε κάνει συνεννοήσεις, έχουμε συνομιλήσει και μπορεί να υπάρξει ρύθμιση για μία ορισμένη περίοδο.

ΓΕΩΡΓΙΟΣ ΡΟΚΟΣ: Ρύθμιση ζήτησαν, κύριε Υπουργέ.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Για μία ορισμένη περίοδο, ναι, κύριε Ρόκο, μπορεί να γίνει. Το βεβαιώνω. Και μπορούμε να συνδέσουμε τους τοπικούς Τ.Ο.Ε.Β. με τις τοπικές αρχές της Δ.Ε.Η., για να αντιμετωπιστεί το πρόβλημα.

'Οσον αφορά τώρα το ότι πρέπει να ενταχθούν σε ένα σχέδιο, που αφορά τις καταστροφές και τις θεομηνίες, ως προς αυτό υπάρχει η Γενική Γραμματεία της πολιτικής άμυνας του Υπουργείου Εσωτερικών, που ασχολείται με αυτά τα θέματα. Δεν είναι αρμοδιότητας του Υπουργείου Γεωργίας, αλλά εμείς λόγω του ότι είναι έγγειο κεφάλαιο έχουμε τη δυνατότητα όταν αυτό υφίσταται φθορές ή και ανεπανόρθωτες ζημίες από καιρικές συνθήκες, να το υποστηρίζουμε και μέσα από προγράμματα της Ευρωπαϊκής 'Ενωσης.

ΠΡΟΕΔΡΕΥΩΝ (Παναγιώτης Ν. Κρητικός): Επίκαιρες ερωτήσεις δεύτερου κύκλου:

Πρώτη είναι η με αριθμό 14/6.10.97 επίκαιρη ερώτηση του Βουλευτού της Νέας Δημοκρατίας κ. Αθανασίου Γιαννόπουλου προς τον Υπουργό Υγείας και Πρόνοιας, σχετικά με την καθυστέρηση καταβολής της επιχορήγησης στα νοσηλευτικά ιδρύματα, για τη μισθοδοσία των εργαζομένων κλπ., η οποία έχει ως εξής:

"Παρά τις εξαγγελίες της πρόσφατης ρύθμισης του θέματος της μισθοδοσίας των νοσηλευτικών ιδρυμάτων δι' επιχορηγήσεώς των από τις οικείες νομαρχίες με το 100% των απαιτήσεών τους για τη μισθοδοσία, παρατηρήθηκε το φαινόμενο αφ' ενός μεν της μη έγκαιρης καταβολής του μισθού των εργαζομένων των νοσοκομείων, όπως παραδείγματος χάρη Λαϊκό, Κρατικό κλπ. και αφ' ετέρου δεν εδόθη η επιχορήγηση στο προβλεπόμενο ποσοστό της υπουργικής αποφάσεως.

Ερωτάται ο κύριος Υπουργός: 

1. Θα συνεχιστεί η ίδια καθυστέρηση στην καταβολή της επιχορήγησης της μισθοδοσίας;

2. Θα συνεχιστεί να προσπαθούν τα νοσηλευτικά ιδρύματα να καλύπτουν τη μισθοδοσία από τα λειτουργικά τους έξοδα, με αποτέλεσμα να διαταράσσεται η εύρυθμη λειτουργία τους;

3. Τι προβλέπεται για τα μεγάλα οικονομικά ανοίγματα, που ήδη έχουν δημιουργηθεί μετά τις ρυθμίσεις των προηγουμένων χρεών τους και που ακόμα δεν έχει ολοκληρωθεί η διαδικασία;".

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε.

Θα ήθελα να σας ευχαριστήσω, αγαπητέ συνάδελφε, για την επίκαιρη ερώτηση, που υποβάλατε, γιατί έτσι δίδεται η ευκαιρία στην πολιτική ηγεσία του Υπουργείου Υγείας και Πρόνοιας, αλλά και στην Κυβέρνηση συνολικά, να γνωστοποιήσει μια γενναία παρέμβαση, που έκανε στα νοσηλευτικά ιδρύματα της χώρας και η οποία πέρασε σχεδόν απαρατήρητη.

Η Κυβέρνηση πήρε δύο γενναίες αποφάσεις:

Πρώτον, ρύθμισε τις συσσωρευμένες υποχρεώσεις όλων των νοσηλευτικών ιδρυμάτων της χώρας ύψους διακοσίων δισεκατομμυρίων (200.000.000.000) περίπου, με τετραετή ομόλογα του δημοσίου έξω από τον προϋπολογισμό.

Δεύτερον, πήρε απόφαση η μισθοδοσία όλων των εργαζομένων στα νοσηλευτικά ιδρύματα της χώρας, να εξασφαλίζεται μέσα από τον προϋπολογισμό, δηλαδή μέσα από το Γενικό Λογιστήριο του Κράτους με χρηματοδοτήσεις των Νομαρχιακών Αυτοδιοικήσεων και στη συνέχεια μεταφορά των πιστώσεων στα νοσηλευτικά ιδρύματα της χώρας.

Αυτές νομίζω ότι είναι γενναίες παρεμβάσεις, οι οποίες -επαναλαμβάνω- πέρασαν απαρατήρητες. Πιστεύω πως ήταν η μόνη λύση, για να ξεκινήσουμε από μηδενική βάση και να πάμε σε μια εξυγίανση του όλου συστήματος, όσον αφορά τα οικονομικά.

Μέχρι αυτήν τη στιγμή δεν έχει υπάρξει ουδεμία καθυστέρηση σε κανένα νοσηλευτικό ίδρυμα. Εάν υπήρξε σε ελάχιστα νοσοκομεία, αυτό οφείλεται σε καθυστέρηση μεταφοράς πιστώσεων από τις Νομαρχιακές Αυτοδιοικήσεις.

'Οσον αφορά τα δύο νοσοκομεία, στα οποία αναφέρεσθε, στο μεν Λαϊκό δεν υπήρξε ουδεμία καθυστέρηση, στο δε Γενικό Κρατικό με σημερινή μου επικοινωνία πληροφορήθηκα ότι υπήρξε καθυστέρηση μιας μέρας.

Νομίζω ότι δεν θα υπάρξει κανένα πρόβλημα μέχρι το τέλος του έτους. Δεν υπήρχε άλλη λύση έτσι ώστε σήμερα να μην υπεισέρχονται τα νοσήλεια καθόλου στην πληρωμή της μισθοδοσίας, αλλά να αντιμετωπίζουν άλλες δαπάνες, τις λειτουργικές δαπάνες και άλλες δαπάνες των νοσοκομείων.

Δεν έχω να σας απαντήσω, κύριε συνάδελφε, τίποτε άλλο, παρά να σας διαβεβαιώσω ότι η απόφαση του Υπουργού των Οικονομικών στις 13-3-97 λέει ότι: "Ορίζουμε τη διάθεση των πιστώσεων του ΚΑΕ 2275 επιχορήγηση σε Νομαρχιακές Αυτοδιοικήσεις για δαπάνες μισθοδοσίας του προσωπικού των νοσηλευτικών ιδρυμάτων και των σχολών τους, του προϋπολογισμού οικονομικού έτους 1997 από τους αναπληρωτές περιφερειακών διευθυντών μέχρι ποσοστού 100% για την κάλυψη των αντιστοίχων δαπανών από 1-1-97 έως 31-12-97 χρονικού διαστήματος".

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Γιαννόπουλος έχει το λόγο.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, θα ήθελα να αναφερθώ προς τον κύριο Υπουργό, ότι παρά τις εξαγγελίες σας και τη κομπορρημοσύνη που σας διακρίνει πάντοτε ότι όλα τα έχετε λύσει, θα σας πω όμως ότι δεν 




Σελίδα 99

έχετε λύσει ακόμα τίποτα.

Ακόμα αυτήν την απόφαση την οποία πήρατε -να τη χαρακτηρίσω και εγώ, αν θέλετε, γενναία- ακόμη δεν έχει ρυθμισθεί τίποτε και ακόμα είναι σε εκκρεμότητα όλα αυτά τα διακόσια δισεκατομμύρια (200.000.000.000) που αναφέρατε.

'Οσον αφορά τώρα τα χρέη τα οποία έχουν ξανά δημιουργηθεί στα νοσοκομεία, θα σας πω εγώ ότι και μόνο στο Λαϊκό αυτήν τη στιγμή το χρέος είναι ένα δισεκατομμύριο.

'Οσον αφορά αυτό το οποίο μας θίξατε για την υπουργική απόφαση του κ. Χριστοδουλάκη, την οποία και την έχω, είναι συγκεκριμένη, αλλά υπήρξε η δυστοκία όσον αφορά την εκταμίευση χρημάτων στο μήνα Οκτώβριο. 'Εχετε το έγγραφο από το Κρατικό, σας έχει κοινοποιηθεί, ότι ο Πρόεδρος είπε "αδυνατώ να πληρώσω" και το έχει κοινοποιήσει και στους εργαζόμενους. Και υπήρξε καθυστέρηση μίας ημέρας.

Στο δε Λαϊκό Νοσοκομείο η επιχορήγηση ήταν το ένα τρίτο της προβλεπομένης μισθοδοσίας. Και ξέρετε πολύ καλά ότι η μισθοδοσία στο Λαϊκό Νοσοκομείο είναι της τάξεως των τετρακοσίων πενήντα εκατομμυρίων (450.0000.000), με αποτέλεσμα όλες οι λειτουργικές δαπάνες να πάνε πίσω. Και ρωτήστε σήμερα να πληροφορηθείτε ότι το νοσοκομείο σήμερα που το συζητάμε, στερείται ουσιωδών φαρμάκων και ήδη υπάρχει πρόβλημα στα χημειοθεραπευτικά, στα ογκολογικά. Σήμερα πάρτε το φαρμακείο και ρωτήστε. Διότι δεν πιστώνονται από τις φαρμακοβιομηχανίες. Ρωτήστε το και θα το διαπιστώσετε.

Αυτά, λοιπόν, τα θέλουμε όχι μόνο να τα διαβεβαιώνετε εσείς ότι θα ρυθμιστούν, αλλά εμείς θέλουμε το Υπουργείο Οικονομικών να είναι συνεπές -ο κ.Χριστοδουλάκης- προς αυτά τα οποία υπογράφει. Διότι ναι μεν τα υπογράφει, αλλά δεν τα τηρεί το Γενικό Λογιστήριο του Κράτους και εσείς βέβαια εμφανίζεστε ευτυχής να μας λέτε ότι όλα τα έχετε τακτοποιήσει.

Κάντε, λοιπόν, αυτήν την παρατήρηση προς το Υπουργείο Οικονομικών για να δείτε ακριβώς την ασυνέπεια όσον αφορά τη μισθοδοσία και στα λειτουργικά έξοδα που έχουν τα νοσοκομεία μας. Διότι θα δείτε ότι το συσσωρευμένο πλέον χρέος των νοσοκομείων έχει ξεπεράσει σε όλα τα νοσοκομεία τα τριάντα δισεκατομμύρια (30.000.000.000). 'Αρα, λοιπόν, μη μας λέτε ότι ρυθμίσατε τα διακόσια δισεκατομμύρια (200.000.000.000) που ακόμα δεν τα έχετε ρυθμίσει.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, πέραν του ότι διαφωνώ σε όλους τους χαρακτηρισμούς του συναδέλφου κ. Γιαννόπουλου, θέλω να σας πω τα εξής: Η ρύθμιση των χρεών των διακοσίων δισεκατομμυρίων (200.000.000.000) ήταν ένα γιγάντιο έργο. Ανετέθη στην Εθνική Τράπεζα με τη σύμφωνη γνώμη όλων των προμηθευτών. Υπάρχει συνεργασία του Υπουργείου Υγείας, της Εθνικής Τράπεζας και του Συνδέσμου Προμηθευτών, των τεσσάρων συλλόγων που έχουν. Και απ'ό,τι με διαβεβαιώνουν τις πρώτες μέρες του Νοεμβρίου λήγει το θέμα και ρυθμίζονται οριστικά αυτές οι εκκρεμότητες.

'Οσον αφορά αυτό που είπατε για τη μισθοδοσία, επιμένω ότι θα εξασφαλίζεται κάθε μήνα με επιχορηγήσεις από τη Νομαρχιακή Αυτοδιοίκηση. Υπήρξε μία μέρα καθυστέρηση στο Κρατικό. Εάν αυτό το θεωρείτε εσείς τόσο σημαντικό γεγονός ώστε να το φέρετε δι'επικαίρου ερωτήσεως στη Βουλή, αυτό είναι θέμα δικό σας.

Πράγματι στο Λαϊκό έχουν μεταφερθεί διακόσια πενήντα εκατομμύρια (250.000.000) αλλά σας διαβεβαιώνω ότι σήμερα υπογράφηκε η απόφαση για τα υπόλοιπα τετρακόσια πενήντα (450) έτσι ώστε να μην υπάρχει κανένα πρόβλημα.

'Οσον αφορά τις συσσωρευμένες υποχρεώσεις των νοσοκομείων αυτήν τη στιγμή, είναι τόσες περίπου όσες είναι οι οφειλές των ασφαλιστικών οργανισμών.

Μην ανησυχείτε. Πιστεύουμε ότι με αυτές τις δύο γενναίες ρυθμίσεις θα σπάσει ο φαύλος κύκλος των συσσωρευμένων χρεών και της αδυναμίας των νοσηλευτικών ιδρυμάτων να ανταποκριθούν στις υποχρεώσεις τους έγκαιρα.

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η υπ'αριθμόν 19/6.10.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς την Υπουργό Ανάπτυξης, σχετικά με την τροποποίηση του προεδρικού διατάγματος 193/97 που ρυθμίζει τις εκλογές στα Εμπορικά Βιομηχανικά Επιμελητήρια (ΕΒΕ).

Η ερώτηση του κυρίου συναδέλφου έχει ως εξής:

"Η σχετική ρύθμιση του π.δ. 193/97 για τις εκλογές στα Επιμελητήρια και ο τρόπος που αυτή ερμηνεύεται από την αρμόδια διεύθυνση του Υπουργείου δημιουργεί τεράστιο πολιτικό πρόβλημα. Στην πράξη περιορίζεται ασφυκτικά η δυνατότητα συγκρότησης ψηφοδελτίων, αποκλείονται σε πάρα πολλές περιπτώσεις σ' όλη τη χώρα ψηφοδέλτια ή και παρατάξεις πανελλαδικής εμβέλειας και παρουσίας μέσα στο κίνημα των επαγγελματοβιοτεχνών και εμπόρων (ΕΒΕ), εμποδίζεται ασφυκτικά η δυνατότητα της δημοκρατικής έκφρασης της βούλησης των ΕΒΕ για τις διοικήσεις των επιμελητηρίων τους.

Καταργείται η ίδια η ουσία της απλής αναλογικής που προβλέπει ο ν.2081/92 και που είναι η δυνατότητα έκφρασης και εκπροσώπησης των διαφόρων παρατάξεων-ψηφοδελτίων με βάση την επιρροή τους στο Εκλογικό Σώμα. Με τη ρύθμιση, όμως, του π.δ. 193/97, έτσι όπως αυτή ερμηνεύεται, απαγορεύεται σε μία παράταξη-ψηφοδέλτιο να πάρει μέρος στις εκλογές σ' ένα επιμελητήριο, που ενώ μπορεί να έχει μία σημαντική επιρροή στο εμπορικό ή βιοτεχνικό ή επαγγελματικό τμήμα που εκπροσωπούν τη συντριπτική πλειοψηφία των μελών του επιμελητηρίου, δεν μπορεί ή δεν θέλει να έχει υποψηφίους στο ολιγομελές βιομηχανικό τμήμα.

Ερωτάται η κυρία Υπουργός: Ποια μέτρα πρόκειται να πάρει η Κυβέρνηση και πότε, ώστε να τροποποιθούν άμεσα αυτές οι απαράδεκτες ρυθμίσεις του π.δ. 193/97 προκειμένου να εξασφαλίζεται η ελεύθερη έκφραση της βούλησης των ΕΒΕ;"

Ο Υφυπουργός Ανάπτυξης κ. Χρυσοχοϊδης, έχει το λόγο.

ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Ευχαριστώ, κύριε Πρόεδρε.

Δεν αποτελούν νέο ζήτημα όλες αυτές οι σχετικές ρυθμίσεις με την εκλογική νομοθεσία. 'Οπως γνωρίζετε, αυτά τα ζητήματα ρυθμίζονται από το ν.2081/92 και εκεί καθορίζεται με ποιο τρόπο γίνονται οι εκλογές στα επιμελητήρια. Κάθε φορά λίγο πριν τις εκλογές εκδίδεται ένα προεδρικό διάταγμα που ρυθμίζει τις λεπτομέρειες.

Θα έλεγα ότι πρέπει να συμφωνήσει το Σώμα να επανεξετάσουμε συνολικότερα το ζήτημα της επιμελητηριακής νομοθεσίας, μιας και τα επιμελητήρια τα τελευταία χρόνια καλούνται να παίξουν ένα πολύ σημαντικό ρόλο στην εθνική οικονομία και την ανάπτυξη των περιοχών για τις οποίες είναι υπεύθυνα.

Σε ό,τι αφορά την ουσία της ερώτησής σας, εγώ συμμερίζομαι τις ανησυχίες σας, κύριε συνάδελφε. Πράγματι είναι ένα ζήτημα η εκπροσώπηση στο βιομηχανικό τμήμα του επιμελητηρίου, ιδιαίτερα στις μικρές περιοχές, όπου ενδεχόμενα να μην υπάρχει ο απαιτούμενος αριθμός πέντε για να εκπροσωπηθούν οι υποψήφιοι σε αυτό το τμήμα, τη στιγμή που ένας συνδυασμός ή μία παράταξη ή ένα ψηφοδέλτιο μπορεί να έχει πολύ σημαντική επιρροή στα υπόλοιπα τμήματα, το επαγγελματικό, το βιοτεχνικό, το εμπορικό. Επειδή ακριβώς συμμεριζόμαστε αυτήν την ανησυχία και θέλουμε και εμείς να υπάρχει η δυνατότητα δημοκρατικής έκφρασης όλων των απόψεων, όλων των φωνών μέσα στα επιμελητήρια -ιδιαίτερα αυτήν την κρίσιμη περίοδο, επαναλαμβάνω, που τα επιμελητήρια έχουν αναλάβει ένα ιδιαίτερα βαρύ φορτίο και έναν πολύ σημαντικό ρόλο στην ανάπτυξη της περιοχής για την οποία είναι υπεύθυνο το καθένα, αλλά και μία σειρά σημαντικών προγραμμάτων που διαχειρίζονται- θεωρούμε ότι υπάρχει αναγκαιότητα να προχωρήσουμε στην τροποποίηση του προεδρικού διατάγματος ούτως ώστε να απαλειφθεί αυτή η συγκεκριμένη διάταξη και να μπορεί πράγματι και ο μεμονωμένος υποψήφιος, έστω και ένας υποψήφιος να αποτελεί νόμιμη προϋπόθεση για την εκλογή του στο βιομηχανικό τμήμα.

Νομίζω ότι με αυτήν τη διάταξη ελάχιστα θα συμβάλουμε στη δημοκρατική έκφραση και εκπροσώπηση όλων των 





Σελίδα 100

απόψεων που τόσο είναι αναγκαίες αυτήν την περίοδο να υπάρχουν στα επιμελητήρια.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Είναι θετικό που συμμερίζεστε την άποψή μας και σκέφτεστε να προχωρήσετε στην τροποποίηση της σχετικής διάταξης σύμφωνα με την οποία δεν θα αποκλείονται εκπρόσωποι μικρών παρατάξεων που έχουν σημαντική δύναμη και επιρροή στα άλλα τμήματα των επαγγελματοβιοτεχνών. Θέλω να πιστεύω ότι σε αυτήν τη ρύθμιση θα προχωρήσετε το ταχύτερο δυνατό γιατί γνωρίζετε πως με το προεδρικό διάταγμα 193/97 που εκδόθηκε καθ' υπέρβαση κατά τους νομικούς της νομοθετικής εξουσίας, αλλάζει η ουσία του νόμου 2081/92 όπου η απλή αναλογική καθιερώνονταν ως σύστημα της εκλογικής διαδικασίας στα επιμελητήρια. 

Το προεδρικό διάταγμα 193/97 αντί να περιοριστεί στις διαδικασίες των εκλογών που πρέπει να διεξαχθούν στα επιμελητήρια, προχώρησε παραπέρα και άλλαξε την ίδια την ουσία του νόμου 2081/92. Αφού μας διαβεβαιώνετε ότι θα προχωρήσετε στις σχετικές ρυθμίσεις, μένουμε σύμφωνοι. Μόνο που θέλουμε αυτό να γίνει το ταχύτερο δυνατό πριν τις εκλογές έτσι που να μην αποκλειστούν δυνάμεις που έχουν σημαντική επιρροή στη μεγάλη πλειοψηφία του επαγγελματικού κόσμου, γιατί η συντριπτική πλειοψηφία του επαγγελματικού κόσμου είναι οι επαγγελματίες, οι βιοτέχνες, οι έμποροι. Οι βιομήχανοι αποτελούν τη μειοψηφία.

Επίσης συμφωνώ με την άποψή σας ότι σε μια σειρά νομούς της χώρας όπου δεν υπάρχει αναπτυγμένη βιομηχανία, ο αριθμός των βιομηχάνων είναι πάρα πολύ μικρός. Στην 'Αρτα είναι δώδεκα και στο Νομό Χαλκιδικής μόνο δύο. Υπάρχει και αντικειμενική ανάγκη για την τροποποίηση της σχετικής διάταξης. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Δεν έχω να προσθέσω κάτι κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στην τελευταία επίκαιρη ερώτηση, στην με αριθμό 13/6.10.1997 της Βουλευτού του Συναπισμού της Αριστεράς και της Προόδου κ. Στέλλας Αλφιέρη προς τον Υπουργό Εθνικής Παιδείας και Θρησκευμάτων σχετικά με την αντιμετώπιση των ελλείψεων στα δημοτικά και γυμνάσια του Πειραιά κλπ.

Η ερώτηση της κ. Αλφιέρη έχει ως εξής:

"Μία ακόμη δύσκολη χρονιά ξεκινά για πολλούς μαθητές των δημοτικών σχολείων και γυμνασίων και των λυκείων του Πειραιά, εξαιτίας της έλλειψης βιβλίων, εκπαιδευτικών αλλά και κτιριακών υποδομών και συντηρήσεων.

Kαταγγελίες του Συλλόγου Γονέων και Κηδεμόνων του 56ου Δημοτικού Σχολείου Πειραιά αναφέρουν ότι έπεσαν σοβάδες από τοίχο σχολικής αίθουσας με αποτέλεσμα να τραυματισθούν ελαφρά 2 μικροί μαθητές. Παρ' όλα αυτά το Υπουργείο σας στην υπ'αριθμόν 06/2.7.97 ερώτησή μου απάντησε ότι τα απολογιστικά στοιχεία του έτους 1996 που συνυπογράφονται από το δήμαρχο, τον προϊστάμενο τεχνικών υπηρεσιών, τους διευθυντές των σχολείων και τους προέδρους των σχολικών επιτροπών αποδεικνύουν ότι οι συντηρήσεις έγιναν. Η πραγματικότητα όμως φαίνεται διαφορετική.

Επειδή ο τραυματισμός των δύο μικρών μαθητών συνδέεται και με την απουσία διαδικασιών ελέγχου ως προς την εκτέλεση εργασιών και τη διάθεση των κονδυλίων.

Ερωτάται ο κύριος Υπουργός:

1. Προτίθεται και πότε να διαθέσει στα σχολεία τα αναγκαία βιβλία και να καλύψει τα οργανικά κενά με προσλήψεις αναπληρωτών.

2. Προτίθεται να προβεί σε επιτόπιο έλεγχο των έργων συντηρήσεων στα σχολεία του Πειραιά.

3. Προτίθεται να θεσμοθετήσει διαδικασίες και όργανα ελέγχου των εργασιών και των κονδυλίων που διατίθενται για τη συντήρηση των σχολικών κτιρίων."

Ο Υφυπουργός Εθνικής Παιδείας και Θρησκευμάτων, κ. Ανθόπουλος, έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κατ' αρχήν θα ήθελα να κάνω μία παρατήρηση στην επίκαιρη ερώτηση της αγαπητής συναδέλφου. Το "επειδή" με το "δια ταύτα" δεν ταυτίζεται απολύτως, γι' αυτό εγώ θα τηρήσω την αρχή της λογικής συνάφειας και γι αυτό θα ξεκινήσω απαντώντας όχι για τα βιβλία και για τα οργανικά κενά αλλά για τις κατασκευαστικές ή επισκευαστικές ατέλειες που επισημαίνονται.

Ευχαριστώ βέβαια γι'αυτές τις ερωτήσεις, γιατί πραγματικά προβληματίζουν το Υπουργείο Παιδείας. Ο ΟΣΚ ετησίως επιχορηγεί περίπου με πέντε δισεκατομμύρια (5.000.000.000) δραχμές και πλέον τους ΟΤΑ του λεκανοπεδίου Αττικής για έργα συντήρησης και επισκευής των σχολικών κτιρίων. Είναι γεγονός ότι οι ΟΤΑ έχουν από το 1994 και την κυριότητα αλλά και την ευθύνη της συντήρησης των σχολικών κτιρίων.

'Οπως και η ίδια λέτε μέσα στην ερώτησή σας, είπαν ότι οι συντηρήσεις έγιναν. Ωστόσο, οι σοβάδες έπεσαν. Γι'αυτό ακριβώς το Υπουργείο Παιδείας σε συνεργασία με τον πρόεδρο και το διευθυντή του ΟΣΚ εξετάζει τους τρόπους αποτελεσματικού ελέγχου. Αν χρειαστεί να γίνουν οι επιτόπιοι έλεγχοι τους οποίους ζητάτε, θα γίνουν. Αν χρειαστεί να ετοιμάσουμε ένα πλαίσιο ελέγχου μετά τη δήλωση αποπεράτωσης των επισκευών για να δούμε, αν πράγματι έγιναν και αυτό θα γίνει.

Τώρα, όσον αφορά το πρώτο σκέλος του ερωτήματός σας σχετικά με την έλλειψη βιβλίων, σας ενημερώνω και καταθέτω στα Πρακτικά το σχετικό έγγραφο, ότι ο Οργανισμός Εκδόσεως Διδακτικών Βιβλίων μας πληροφορεί ότι καμία έλλειψη βιβλίων στα σχολεία -δημοτικά στα οποία αναφέρεσθε αλλά και στα γυμνάσια και στα λύκεια- του Πειραιά δεν υπάρχει και ότι έχουν αποσταλεί έγκαιρα όλα τα απαιτούμενα βιβλία.

( Στο σημείο αυτό, ο Υφυπουργός κ. Ιωάννης Ανθόπουλος καταθέτει για τα Πρακτικά το προαναφερθέν έγγραφο το οποίο βρίσκεται στο Αρχείο του Τμήματος Γραμματείας της Διευθύνσης Στενογραφίας και Πρακτικών της Βουλής)

Σχετικά με τα κενά της πρωτοβάθμιας εκπαίδευσης, σας ενημερώνω ότι το Υπουργείο διόρισε τριακόσιους πενήντα δύο εκπαιδευτικούς στον Πειραιά, τριακόσιους σαράντα τέσσερις, μια νηπιαγωγό, έξι καθηγητές Φυσικής Αγωγής και έναν καθηγητή Αγγλικής γλώσσας για το τρέχον σχολικό έτος 1997-1998. Κάλυψε όλα τα κενά που δημιουργήθηκαν και δηλώθηκαν για αυτό το σχολικό έτος.

Για την αντιμετώπιση των άλλων κενών που προέκυψαν από άδειες εγκυμοσύνης, από αναρρωτικές άδειες και από εκπαιδευτικές άδειες έστω και μέσα σ'αυτό το σύντομο χρονικό διάστημα του ενός μηνός, έχουμε στείλει άλλες τριακόσιες μία πιστώσεις για προσλήψεις προσωρινών αναπληρωτών.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Με την ευκαιρία αυτή, ενημερώνω το Σώμα ότι ήδη το Υπουργείο Παιδείας έχει στείλει δώδεκα χιλιάδες πιστώσεις παρά το γεγονός ότι έκανε έξι χιλιάδες είκοσι νέους διορισμούς, προκειμένου να καλύψει λειτουργικά κενά τα οποία δυστυχώς προκύπτουν από αδικαιολόγητες αναρρωτικές άδειες και από αποσπάσεις τις οποίες θέλουμε να ελέγξουμε,όσον αφορά τη λογική και τη σκοπιμότητά τους.

ΠΡΟΕΔΡΟΣ (Απόστολος Κακλαμάνης): Η κ.Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Υφυπουργέ, πραγματικά η πολιτική χρειάζεται το "δια ταύτα" και όχι το "επειδή". Οι ερωτήσεις που γίνονται, σκοπό έχουν να ελέγξουν την πορεία των έργων και να φέρουν εδώ το πρόβλημα.

Πέρυσι, όλο το χρόνο μας λέγατε ότι υπήρξαν αυτοί οι αριθμοί. Δεν τους αμφισβητούμε και αυτοί οι αριθμοί ήταν γεγονός. 'Ομως, αυτοί οι αριθμοί θα πρέπει να έχουν απήχηση και στην καθημερινή μας ζωή. Εμείς οι Βουλευτές της Αντιπολίτευσης, πρέπει να ελέγχουμε αυτά που εσείς λέτε. 'Ετσι, λοιπόν, ελέγχοντας το θέμα της συντήρησης των σχολικών κτιρίων, που δεν είναι μόνο Πειραιώτικο θέμα αλλά Πανελλαδικό, βλέπουμε ότι η κατάσταση και η υποδομή των 






Σελίδα 101

σχολικών κτιρίων δεν είναι καθόλου καλή.

'Αρα, θέλουμε να δείτε σωστά το θέμα και να δημιουργηθεί ένας οργανισμός ελέγχου για το πού επιτέλους πάνε τα χρήματα. Ξέρετε ότι στη χώρα μας υπάρχει σοβαρό θέμα διαφανούς διαχείρισης των χρημάτων. Αυτή η διαφανής διαχείριση θα έχει αντίκτυπο στην καθημερινή μας ζωή. 

Θέλω να σας πω ότι πριν δεκαπέντε μέρες που έκανα μια περιοδεία στα σχολεία, δεν είχαν καλυφθεί οι κενές θέσεις. Δεν έχω λόγο να μη σας πιστέψω, αλλά στη συνέχεια θα επισκεφθώ πάλι τα σχολεία. Θα είναι πολύ σημαντικό αν το Υπουργείο σας έχει καλύψει αυτές τις θέσεις. Αν έχουν καλυφθεί, θα ευχηθώ να προχωρήσουν τα μαθήματα στον Πειραιά και να σταματήσουν οι μαθητές να βγαίνουν στο δρόμο. Γιατί και χθες και σήμερα, οι μαθητές τόσο στο πολυκλαδικό όσο και στο όγδοο λύκειο του Πειραιά, ήταν στο δρόμο και έλεγαν ότι δεν έχει ληφθεί κανένα μέτρο, ούτε όσον αφορά τη στέγη ούτε όσον αφορά τη συντήρηση.

Κύριε Υφυπουργέ, εγώ θα είμαι εδώ για να ελέγχω και να σας μεταφέρω την εικόνα του Πειραιά. 

Ο Συνασπισμός δίνει μεγάλη βαρύτητα σ' αυτό που λέμε μεταρρύθμιση στη Παιδεία. Εσείς εξαγγείλατε μέτρα, αλλά δυστυχώς δεν έχουν καμία σχέση με τη μεταρρύθμιση στην Παιδεία. Θα θέλαμε να δούμε τα πρώτα βήματα τουλάχιστον να ξεκινήσουν από τον Πειραιά, για το θεσμικό πλαίσιο που αφορά τον έλεγχο των δαπανών στη συντήρηση των σχολικών κτιρίων.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει να προσθέσει τίποτα;

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Καλώς.

Ολοκληρώθηκε η συζήτηση των επικαίρων ερωτήσεων.




Σελίδα 102

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του σχεδίου νόμου του Υπουργείου Γεωργίας "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις".

Κύριοι συνάδελφοι, χθες ψηφίσθηκε το νομοσχέδιο επί της αρχής και απεφασίσθη οι συνάδελφοι κύριοι Κοντογιαννόπουλος, Σωτηρόπουλος, Σταύρου, Γεωργόπουλος, Αρσένη Μαρία, Αργύρης, Κίρκος, Βεζδρεβάνης, Ανδρεουλάκος, Παπαδόπουλος Σταύρος και Στρατής Κόρακας να μιλήσουν στην πρώτη ενότητα των άρθρων με επιπλέον πέντε λεπτά, για να κάνουν, αν θέλουν κάποια αναφορά επί της αρχής του νομοσχεδίου.

ΑΠΟΣΤΟΛΟΣ ΣΤΑΥΡΟΥ: Είπαμε δεκάλεπτο, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Η παράκλησή μου είναι, κύριε Σταύρου -και απευθύνεται προς όλους- να μη διακόπτουμε, εάν δεν μας δίδεται ο λόγος, για να μη δίδεται αυτή η αρνητική εικόνα του Σώματος, που συχνά δίδεται χωρίς να έχει κανείς πρόθεση. Δεν είναι σωστό να διακόπτουμε τον Πρόεδρο, όταν διατυπώνει μία άποψη. Εν συνεχεία, αν υπάρξει κάποιο θέμα, οι κοινοβουλευτικοί εκπρόσωποι εδώ είναι, οι Βουλευτές των κομμάτων ενημερώνουν τους κοινοβουλευτικούς εκπροσώπους και λύνονται τα ζητήματα ομαλά.

Αυτό το οποίο βλέπω εγώ είναι ότι θα μιλήσουν στην πρώτη ενότητα των άρθρων, αλλά και επί της αρχής του νομοσχεδίου, επί δεκάλεπτο συνολικώς. Αυτό εννοούσα, διότι τα πέντε λεπτά τα δικαιούσθε ούτως ή άλλως.

Ο κ. Σούρλας έχει το λόγο.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, χθες βράδυ, μεταξύ 11.30' και 12.00' ώρας ήταν καθολικό το αίτημα όλων των Βουλευτών όλων των πτερύγων ότι θα πρέπει να διακόψουμε. Ωστόσο το Προεδρείο επέμενε. Υποβάλαμε αυτό το αίτημα, λόγω της κόπωσης που υπήρχε. Θα παρακαλούσαμε, λοιπόν, να έχουμε την κατανόηση του Προεδρείου σε άλλες περιπτώσεις, όταν υπάρχει αυτή η καθολική παράκληση.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, το Προεδρείο δυστυχώς είναι υποχρεωμένο να βρίσκεται και στη ζέστη και στο κρύο, προκειμένου να ανταποκρίνεται στο γεγονός ότι όλοι, ανάλογα με το πώς αισθάνονται, αν ζεσταίνονται να ζεσταινόμαστε και άλλοι αν κρυώνουν να κρυώνουμε. Το Προεδρείο πρέπει, λοιπόν, να παρακολουθεί τους πάντες, ανάλογα με το πώς αυτοί αισθάνονται.

Αγαπητοί συνάδελφοι, πολλές φορές ξεκινάμε μία διαδικασία επικαίρων ερωτήσεων -και είναι ένα θέμα που θα το συζητήσουμε στη Διάσκεψη των Προέδρων σε λίγο - και είναι σαφής ο Κανονισμός τι σημαίνει επίκαιρη ερώτηση, σημαίνει ερώτηση για ένα συγκεκριμένο θέμα και ξεκινάμε με δέκα ερωτήματα. Παρακολούθησα χθες ότι η επίκαιρη ερώτηση περιελάμβανε τις συντάξεις των στρατιωτικών, τα προβλήματα προαγωγών τους στις 'Ενοπλες Δυνάμεις, μία σειρά θεμάτων για να ερωτηθεί τελικά ο Υπουργός σχετικά με τα ατυχήματα στην Αεροπορία. Σήμερα που παρακολούθησα τη διαδικασία των επικαίρων ερωτήσεων, που παρακολουθήσατε κι εσείς, για μία ερώτηση ουσιαστικά αναπτύχθηκε επερώτηση. Φθάνουμε, λοιπόν, να αρχίζουμε το νομοθετικό έργο όχι μετά μία ώρα που προβλέπει ο Κανονισμός ως χρόνο διατιθέμενο για τις ερωτήσεις, αλλά μετά δύο ώρες. Αυτό πρέπει να το λαμβάνουμε υπόψη. Δεν μπορούμε να τα θέλουμε όλα "και την πίτα σωστή και το σκύλο χορτάτο".

Πρέπει όλοι να συμβάλουμε ώστε ο έλεγχος να γίνεται όσο το δυνατόν καλύτερα και το νομοθετικό έργο επίσης, διότι, αν μένουμε μόνο σε ένα από τα θέματα που είναι η αρμοδιότητα αυτού του Σώματος τότε δεν κάνουμε καλά τη δουλειά μας. 

Εν πάση περιπτώσει, οι συνάδελφοι αυτοί που τους ανέφερα ήδη και συμφωνήθηκε χθες να μιλήσουν, θα λάβουν το λόγο στην πρώτη ενότητα.

'Εχετε καταθέσει, κύριε Υπουργέ, μια τροπολογία. 'Ετσι δεν είναι;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μάλιστα.

ΠΡΟΕΔΡΟΣ (Απόστολος Κακλαμάνης): 'Εχετε άλλη τροπολογία να καταθέσετε;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τη Δευτέρα θα την καταθέσω.

ΠΡΟΕΔΡΟΣ (Απόστολος Κακλαμάνης): 'Εχετε δηλαδή, άλλη μία;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Ισως είναι περισσότερες από μια.

ΠΡΟΕΔΡΟΣ (Απόστολος Κακλαμάνης): Αυτό πρέπει να μας το πείτε για να κανονίσω εγώ, πέραν των δύο ημερών που έχουμε αποφασίσει ότι θα συζητήσουμε τα άρθρα, να προτείνω στο Σώμα κάποιο χρόνο για τις τροπολογίες σας.

Να μας πείτε τουλάχιστον τώρα τι θέματα πρόκειται να ρυθμίσετε. Σήμερα είναι Πέμπτη, άρα έχουμε μία συνεδρίαση την Τρίτη. Η παράκλησή μου όμως είναι να μας πείτε τι αντικείμενο θα έχουν οι τροπολογίες αυτές και να κατατεθούν εγκαίρως, ώστε οι συνάδελφοι να είναι ενήμεροι. Πείτε μου σας παρακαλώ, κύριε Υπουργέ.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, θα κατατεθούν τη Δευτέρα οι τροπολογίες.

Η μία τροπολογία θα είναι αυτή στην οποία έχετε αναφερθεί και η οποία αναφέρεται συμπληρωματικά σε ορισμένες άλλες συνεταιριστικές οργανώσεις που γίνεται η ρύθμιση χρεών. Αυτή είναι η μία τροπολογία. 

ΠΡΟΕΔΡΟΣ (Απόστολος Κακλαμάνης): Θα προσθέτει και άλλες συνεταιριστικές οργανώσεις των οποίων θα ρυθμίζονται τα χρέη.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μάλιστα.

ΠΡΟΕΔΡΟΣ (Απόστολος Κακλαμάνης): Αυτό είναι το ένα θέμα.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεύτερον, θα κατατεθεί μία δεύτερη τροπολογία που αφορά τη ρύθμιση χρεών συνεταιριστικών οργανώσεων και αυτών που περιλαμβάνονται ήδη στο νομοσχέδιο, αλλά και αυτών της τροπολογίας.

Πρόκειται για οφειλές των οργανώσεων αυτών στο ΤΑΥΣΟ, στο Ταμείο των Υπαλλήλων των Συνεταιριστικών Οργανώσεων, των υπαλλήλων, δηλαδή, που δουλεύουν στις συνεταιριστικές οργανώσεις, οι οποίοι έχουν ένα ταμείο και υπάρχουν οργανώσεις οι οποίες αδυνατούν να καταβάλουν στο Ταμείο αυτό όσα θα όφειλαν. Εκ του λόγου αυτού δεν έχουν τη δυνατότητα να έχουν ασφαλιστική ενημερότητα και έτσι, δεν μπορούν να πάρουν δάνεια και δεν μπορούν να προβούν σε επιχειρηματικές δραστηριότητες.

ΠΡΟΕΔΡΟΣ (Απόστολος Κακλαμάνης): Αφορά, δηλαδή, πρόβλημα των υπαλλήλων των συνεταιριστικών οργανώσεων, οι οποίες δεν είναι σε θέση να καταβάλουν τα ασφάλιστρα.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τρίτον, στην ίδια αυτή τροπολογία θα περιλαμβάνεται και ρύθμιση χρεών προς το ΙΚΑ, γιατί υπάρχουν και υπάλληλοι που είναι ασφαλισμένοι στο ΙΚΑ και δεν μπορούν για τον ίδιο λόγο να έχουν ασφαλιστική ενημερότητα.

Επίσης, υπάρχει άλλη τροπολογία που αφορά το θέμα των γεωπόνων ως προς την άσκησή του επαγγέλματός τους. 'Οπως υιοθετήσαμε ύστερα από πρόταση των συναδέλφων στο παρόν νομοσχέδιο ότι οι κτηνίατροι με τη λήψη του πτυχίου τους για να λάβουν άδεια ασκήσεως επαγγέλματος θα πρέπει να ασκήσουν το επάγγελμα σε μία αγροτική περιοχή για ένα έτος, όπως και οι αγροτικοί γιατροί υποχρεωτικά, το ίδιο περιλαμβάνουμε στη διάταξη και για τους γεωπόνους και για τους ιχθυολόγους, για ένα έτος στο 50% των οργανικών θέσεων...

ΠΡΟΕΔΡΟΣ (Απόστολος Κακλαμάνης): Δεν χρειάζεται να μπείτε σε λεπτομέρειες. Καταλάβαμε ότι είναι τρία τα θέματα. 'Εχετε κάτι άλλο;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Ισως υπάρχει και ένα τέταρτο, δεν είμαι όμως πρόχειρος αυτήν τη στιγμή να σας πω. Θα μπορέσω στη διάρκεια της συζήτησης 




Σελίδα 103

να σας ενημερώσω.

ΠΡΟΕΔΡΟΣ (Απόστολος Κακλαμάνης): Να ενημερώσετε τουλάχιστον τα κόμματα. 

Θα παρακαλέσω όμως το εξής: Προφανώς οι τροπολογίες αυτές θα είναι μεταξύ Υπουργείου Οικονομικών και Γενικού Λογιστηρίου.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μάλιστα.

ΠΡΟΕΔΡΟΣ (Απόστολος Κακλαμάνης): Ναι, αλλά δεν μπορεί η Βουλή μονίμως να εξαρτάται από τους διάφορους μανδαρίνους του Υπουργείου Οικονομικών και του Γενικού Λογιστηρίου, πότε θα κάνουν τις εκθέσεις τους κλπ. 

Δεν νομίζω ότι είναι αρκετός ο χρόνος από τη Δευτέρα που θα κατατεθούν μέχρι την Τρίτη, την παραμονή, δηλαδή, οι Βουλευτές να προλάβουν να ενημερωθούν. Τη Δευτέρα, όπως ξέρετε, οι συνάδελφοι έρχονται το απόγευμα και το δικαιούνται. Θα σας παρακαλέσω, λοιπόν, να συνεννοηθείτε, ώστε να κατατεθούν τουλάχιστον αύριο το απόγευμα, την Παρασκευή δηλαδή και να μοιρασθούν, ώστε να γνωρίζουν οι Βουλευτές και τα κόμματα, οι εισηγητές και οι κοινοβουλευτικοί εκπρόσωποι, τι θα λένε αυτές οι τροπολογίες.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Kύριε Πρόεδρε, να σας ενημερώσω και για την τροπολογία που ανέφερα πριν, γιατί έχω τώρα μπροστά μου το κείμενο.

'Οπως γνωρίζετε έχουμε ψηφίσει το νόμο για τους νέους αγρότες. 'Ενα μεγάλο μέρος του νόμου αυτού σχετίζεται με το Υπουργείο Οικονομικών. Στην ουσία, δηλαδή, είναι ρυθμίσεις που αφορούν φορολογικές απαλλαγές, απαλλαγές για μεταβιβάσεις ακινήτων κ.ο.κ.

Το Γενικό Λογιστήριο, τότε που προϊστατο ο κ. Λαγός, δεν μας είχε κάνει τις παρατηρήσεις ως θα όφειλε, για να μπορέσουν να εφαρμοστούν αυτά τα μέτρα. Είχαμε και κάποιες διαφωνίες και μάλιστα...

ΠΡΟΕΔΡΟΣ (Απόστολος Κακλαμάνης): Το θέμα είναι τώρα η τροπολογία αυτή πού βρίσκεται.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Ηδη, έχω δώσει στους συναδέλφους το κείμενο που τώρα το Υπουργείο Οικονομικών μας προτείνει. Είναι, δηλαδή, θέμα νομοτεχνικής επεξεργασίας. Μπορούμε και αυτήν αύριο να την καταθέσουμε.

ΠΡΟΕΔΡΟΣ (Απόστολος Κακλαμάνης): Επομένως, οι τέσσερις αυτές τροπολογίες μπορούν, κύριε Υπουργέ, να είναι κατατεθειμένες αύριο το απόγευμα το αργότερο, με εξαίρεση αυτήν που έχετε δώσει ήδη το κείμενό της και ίσως το Γενικό Λογιστήριο κάπου να κόψει κάτι απ'αυτά τα μέτρα; Αυτή μπορείτε να τη δώσετε τη Δευτέρα.

Μπορείτε αύριο, κύριε Υπουργέ;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μάλιστα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος της Νέας Δημοκρατίας, κ.Τσιτουρίδης, έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, κατανοούμε πλήρως τα δικά σας προβλήματα ως Προεδρείου και το φόρτο του νομοθετικού έργου τον οποίο έχετε.

Θα επισημάνω όμως ότι όταν η απόφαση της Διασκέψεως των Προέδρων ήταν απόφαση για συζήτηση επί τρείς ημέρες, τότε ο κοινοβουλευτικός μας εκπρόσωπος ο κ.Σιούφας είχε θέσει ένα θέμα και είχε επιφυλαχθεί λέγοντας ότι βεβαίως για τη διαρκή επιτροπή οι τρεις μέρες ίσως να ήταν αρκετές, αλλά ανέφερε από τότε ότι εάν το νομοσχέδιο αυτό θα αύξανε σε ύλη, ενδεχομένως να μη φθάσει ο χρόνος αυτός στην Ολομέλεια. Το νομοσχέδιο αυξήθηκε σε ύλη.

Εκείνο το οποίο ζητήσαμε και από χθες και επανερχόμεθα σήμερα είναι το εξής: Είναι ένα νομοσχέδιο μείζονος σημασίας. Η μια μόνο τροπολογία στην οποία αναφέρεται ο κ.Τζουμάκας αφορά ρυθμίσεις χρεών πάνω από είκοσι πέντε δισεκατομμύρια (25.000.000.000) δραχμές, συνεταιριστικών οργανώσεων και ιδιωτών. Δεν είναι μόνο να προλάβουμε να διαβάσουμε τις δέκα ή δεκαπέντε σελίδες της τροπολογίας. Η άλλη τροπολογία την οποία θα καταθέσει ο κ.Τζουμάκας, για το νομοσχέδιο, των νέων αγροτών, έχει δεκαέξι διαφορετικά σημεία και πρέπει να μελετηθούν όλα αυτά τα πράγματα. Αύριο είναι Παρασκευή απόγευμα και οι συνάδελφοι δεν βρίσκονται στην Αθήνα.

Εμείς, θα σας παρακαλούσαμε από τώρα -το ζητάμε από χθες- να διατεθεί άλλη μια μέρα για τη συζήτηση επί των άρθρων διότι πραγματικά χρειάζεται να μελετήσουμε πάρα πολύ σοβαρά όλα αυτά τα πράγματα.

ΠΡΟΕΔΡΟΣ (Απόστολος Κακλαμάνης): Κύριε Τσιτουρίδη, έχετε δίκιο.

Κύριε Παναγιώτου, κύριε Ιντζέ, νομίζω ότι θα συμφωνείτε.

ΑΝΑΣΤΑΣΙΟΣ ΙΝΤΖΕΣ: Μάλιστα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Οι τροπολογίες αυτές πιστεύω ότι πράγματι έχουν θέματα για τα οποία θα χρειαστεί περισσότερος χρόνος.

Γι'αυτό η πρότασή μου προς το Σώμα είναι για το νομοσχέδιο αυτό να διατεθεί και η συνεδρίαση της προσεχούς Τετάρτης.

Κύριε Υπουργέ, σας παρακαλώ πάρα πολύ, να καταθέσετε τις τροπολογίες.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αύριο, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Και εν πάση περιπτώσει, αυτήν την τροπολογία που είπατε τώρα, εάν έχετε κάποιο πρόβλημα με το Γενικό Λογιστήριο, Δευτέρα πρωί-πρωί να κατατεθεί, ώστε να λάβουν γνώση οι συνάδελφοι.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μάλιστα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι -παρακαλώ τους εισηγητές να μου πουν- από τα άρθρα αυτά τα οποία έχουμε μπροστά μας-διότι έχει εβδομήντα άρθρα αυτό το νομοσχέδιο όπως το κοίταξα, όμως τα περισσότερα απ'αυτά δεν είναι για συζήτηση- είναι όμως ορισμένα άρθρα που θέλουν σοβαρή μάλιστα συζήτηση.

ΜΟΣΧΟΣ ΓΙΚΟΝΟΓΛΟΥ: Να πάμε κατά κεφάλαια. Κάθε μέρα και ένα κεφάλαιο και το τελευταίο κεφάλαιο που δεν έχει σημαντικά άρθρα, να πάει με τις τροπολογίες. 

ΠΡΟΕΔΡΟΣ (Απόστολος Κακλαμάνης): Αλλά το τελευταίο κεφάλαιο βλέπω ότι έχει πολλά άρθρα. 

ΜΟΣΧΟΣ ΓΙΚΟΝΟΓΛΟΥ: 'Εχει, αλλά δεν είναι σοβαρά.

ΠΡΟΕΔΡΟΣ (Απόστολος Κακλαμάνης): Ορίστε, κύριε Χρυσανθακόπουλε, έχετε το λόγο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Επειδή απάντησε εκ μέρους μου ο κ.Γικόνογλου ως εισηγητής, θα ήθελα να πω το εξής: Η συγκεκριμένη διάταξη των άρθρων του νομοσχεδίου, οι ενότητες, δεν προσδιορίζονται μόνο από τα κεφάλαια, προσδιορίζονται και από τις ιδιαιτερότητες που χαρακτηρίζουν τη βαρύτητα του άρθρου και πόσος χρόνος θα χρειαστεί. Εάν πούμε ότι η μια μέρα διατίθεται για μια ενότητα, η δεύτερη για την άλλη και η τρίτη για πάρα πολλές τροπολογίες οι οποίες υπάρχουν σαράντα πέντε τον αριθμό εμπρόθεσμες, σύν αυτές που καταθέτει ο Υπουργός, θα έλεγα ότι μπορούμε να πάμε στην ενότητα των άρθρων μέχρι το άρθρο 27 στην πρώτη συνεδρίαση, να τα εξαντλήσουμε αυτά, ακόμα και αν χρειαστεί λίγος χρόνος παραπάνω για να είμαστε συνεπείς και να έχουμε χρόνο την τελευταία ημέρα.

ΠΡΟΕΔΡΟΣ (Απόστολος Κακλαμάνης): 'Εχουμε χρόνο και για τροπολογίες Βουλευτών την τελευταία ημέρα.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Δηλαδή, θα συνιστούσα μέχρι το άρθρο 27.

ΠΡΟΕΔΡΟΣ (Απόστολος Κακλαμάνης): Τι λένε εδώ τα κόμματα της Αριστεράς, ή "της άλλης" Αριστεράς;

Ορίστε, κύριε Παναγιώτου, έχετε το λόγο.

ΣΤΑΥΡΟΣ ΠΑΝΑΓΙΩΤΟΥ: Εμείς είμαστε της άποψης η συζήτηση να γίνει κατ'άρθρον και όχι να ομαδοποιηθούν τα άρθρα.

ΠΡΟΕΔΡΟΣ (Απόστολος Κακλαμάνης): Δεν γίνεται κατ'άρθρον. Διότι, εβδομήντα δύο άρθρα, σημαίνει εβδομήντα δύο ημέρες. 

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, θέλω να σας πω -το είπα και χθες στην ομιλία μου- ότι στη διαρκή επιτροπή δεν μπόρεσα να ολοκληρώσω.





Σελίδα 104

ΠΡΟΕΔΡΟΣ (Απόστολος Κακλαμάνης): Κύριε συνάδελφε, έχετε ...

ΣΤΑΥΡΟΣ ΠΑΝΑΓΙΩΤΟΥ: ... μας δίνονται δέκα με είκοσι δευτερόλεπτα.

ΠΡΟΕΔΡΟΣ (Απόστολος Κακλαμάνης): Εγώ σας λέω το εξής. Αν εσείς, ένα κόμμα που έχει έντεκα Βουλευτές, το οποίο φημίζεται για την καλή του οργάνωση της δουλειάς του στο Κοινοβούλιο, ...

ΣΤΑΥΡΟΣ ΠΑΝΑΓΙΩΤΟΥ: Προσπαθούμε όλοι.

ΠΡΟΕΔΡΟΣ (Απόστολος Κακλαμάνης):... δεν μπορέσετε να ανταποκριθείτε στο χρόνο αυτό, τότε για τα άλλα κόμματα, η Νέα Δημοκρατία και το ΠΑ.ΣΟ.Κ. τα οποία συγκεντρώνουν μαζί διακόσιους εβδομήντα Βουλευτές και δεν έχουν και τη δική σας οργάνωση δουλειάς, πώς πρέπει εγώ να ανταποκριθώ στα αιτήματα των κομμάτων και καθενός των συναδέλφων; Γι' αυτό σας παρακαλώ μη λέμε πάντοτε τα ίδια πράγματα, για τα οποία υπάρχει μεν κατανόηση, αλλά και αδυναμία ανταπόκρισης.

Τώρα θα μας πουν οι κύριοι Τσιτουρίδης και Ευμοιρίδης αν μπορούμε να βάλουμε τα περισσότερα άρθρα στη σημερινή συνεδρίαση, ώστε την Τετάρτη να μπορέσουμε, πέραν των τροπολογιών του κυρίου Υπουργού, να συζητήσουμε και τροπολογίες Βουλευτών.

Ορίστε, κύριε Τσιτουρίδη.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, εγώ θα δεχθώ ότι πρέπει να προχωρήσουμε γρήγορα. Δεν μπορώ να δεχθώ, όμως την πρόταση του κ. Χρυσανθακόπουλου, διότι ακριβώς στα άρθρα 14 έως και 17 αναμένονται τροπολογίες του κυρίου Υπουργού Γεωργίας. Εκεί είναι τα φιλέτα.

ΠΡΟΕΔΡΟΣ (Απόστολος Κακλαμάνης): Τροπολογίες που θα καταθέσει;

ΣΑΒΒΑΣ ΤΣΙΤΟΥΡΙΔΗΣ: Μάλιστα. Οι τροπολογίες που θα καταθέσει αφορούν τις διατάξεις, γιατί θα προστεθούν συνεταιριστικές οργανώσεις.

ΠΡΟΕΔΡΟΣ (Απόστολος Κακλαμάνης): Σ' αυτήν την περίπτωση, θα κρατηθεί το άρθρο στο οποίο θα προστεθούν συνεταιριστικές οργανώσεις.

ΣΑΒΒΑΣ ΤΣΙΤΟΥΡΙΔΗΣ: Είναι ακριβώς όλο το δεύτερο κεφάλαιο.

ΠΡΟΕΔΡΟΣ (Απόστολος Κακλαμάνης): Αν δεν είναι αυτοτελείς τροπολογίες που θα γίνουν αυτοτελή άρθρα στο τέλος του νομοσχεδίου, αλλά είναι τροπολογίες που πηγαίνουν ως πρόσθετοι παράγραφοι σε άρθρα που συζητούνται, τα συγκεκριμένα άρθρα θα κρατηθούν.

ΣΑΒΒΑΣ ΤΣΙΤΟΥΡΙΔΗΣ: Αυτό είναι.

ΠΡΟΕΔΡΟΣ (Απόστολος Κακλαμάνης): Ποιο άρθρο είναι αυτό, κύριε Τσιτουρίδη;

ΣΑΒΒΑΣ ΤΣΙΤΟΥΡΙΔΗΣ: Από ό,τι κατάλαβα, γιατί δεν υπάρχει επίσημη τροπολογία, είναι τα άρθρα 14, 15, 16 και 17.

ΠΡΟΕΔΡΟΣ (Απόστολος Κακλαμάνης): Πείτε μας, κύριε Υπουργέ, σε ποιο άρθρο πρόκειται να προσθέσετε αυτήν την τροπολογία για τα χρέη των οργανώσεων.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Στα άρθρα 14, 15, 16 και 17.

ΣΑΒΒΑΣ ΤΣΙΤΟΥΡΙΔΗΣ: Δηλαδή όλο το δεύτερο κεφάλαιο.

ΠΡΟΕΔΡΟΣ (Απόστολος Κακλαμάνης): Το κατάλαβα τώρα. Θα σας δώσω τη λύση και αν συμφωνήσετε, έχει καλώς.

Ορίστε, κύριε Ευμοιρίδη, έχετε το λόγο.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Να συζητήσουμε το πρώτο κεφάλαιο σήμερα, να αφήσουμε το δεύτερο κεφάλαιο που έχει τρία-τέσσερα άρθρα, αλλά είναι το θέμα αυτών των ρυθμίσεων, που σε όλες τις κατηγορίες των ρυθμίσεων θα έχει τροπολογία-στοιχεία και να πάρουμε μετά από το τρίτο κεφάλαιο πέντε-έξι άρθρα, που μπορούμε να τα πάρουμε, να τα συζητήσουμε. Οπότε την Τρίτη να συζητήσουμε το δεύτερο κεφάλαιο και όσα μπορούμε από τις λοιπές διατάξεις -και μπορούμε πολλά- και την Τετάρτη να μείνουν κάτι λίγα άρθρα ενδεχομένως με τις τροπολογίες.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, αν συζητήσουμε σήμερα το πρώτο και δεύτερο κεφάλαιο, πλην των άρθρων 14, 15, 16 και 17, στα οποία θα κάνει τροπολογία ο κύριος Υπουργός ...

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Δεν έχει άλλα άρθρα. Το δεύτερο κεφάλαιο αυτά τα άρθρα έχει.

ΠΡΟΕΔΡΟΣ (Απόστολος Κακλαμάνης): 'Οχι, έχει άλλα.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: 'Οχι, κύριε Πρόεδρε, αυτά είναι μόνο.

ΠΡΟΕΔΡΟΣ (Απόστολος Κακλαμάνης): Αυτά είναι; Εντάξει.

'Αρα, λοιπόν, θα συζητήσουμε το πρώτο κεφάλαιο, το δεύτερο κεφάλαιο να το αφήσουμε ολόκληρο και να πάρουμε από το τρίτο κεφάλαιο κάποια άρθρα. Πείτε μου πόσα άρθρα θέλετε να πάρουμε. Να πάρουμε, λοιπόν, το πρώτο και τρίτο κεφάλαιο σήμερα, το δεύτερο κεφάλαιο να το συζητήσουμε την Τρίτη που θα φέρει τις τροπολογίες ο κύριος Υπουργός και την Τετάρτη τις υπόλοιπες τροπολογίες και των Βουλευτών.

Ορίστε, κύριε Τσιτουρίδη.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, το τρίτο κεφάλαιο δεν είναι δυνατόν να το τελειώσουμε σήμερα, γιατί έχει σαράντα άρθρα.

ΠΡΟΕΔΡΟΣ (Απόστολος Κακλαμάνης): Ναι, αλλά μου λένε ότι δεν θέλουν πολλή συζήτηση.

ΣΑΒΒΑΣ ΤΣΙΤΟΥΡΙΔΗΣ: Θέλουν. Υπάρχουν σαράντα άρθρα, που ρυθμίζουνε τριάντα πέντε διαφορετικά πράγματα. Πολλά απ' αυτά έχουν σημασία. Θα προτείναμε, λοιπόν, να συζητήσουμε το πρώτο κεφάλαιο και ορισμένα από τα άρθρα του τρίτου κεφαλαίου και να συνεχίσουμε με τα υπόλοιπα.

ΠΡΟΕΔΡΟΣ (Απόστολος Κακλαμάνης): Πείτε μου πόσα, για να κλείσουμε το θέμα.

ΣΑΒΒΑΣ ΤΣΙΤΟΥΡΙΔΗΣ: Ενδεχομένως να φθάσουμε μέχρι το άρθρο που φθάνει στο ΕΘ.Ι.Α.Γ.Ε., στα θέματα της έρευνας, κύριε Πρόεδρε, που είναι το άρθρο 28. Να φθάσουμε μέχρι και το άρθρο 28.

ΠΡΟΕΔΡΟΣ (Απόστολος Κακλαμάνης): Ορίστε, κύριε Αποστόλου.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, δεδομένου ότι υπάρχουν συνάδελφοι οι οποίοι δεν έχουν μιλήσει ακόμη επί της αρχής, θα απαιτηθεί πολύς χρόνος. Θα έλεγα να συζητήσουμε σήμερα το πρώτο κεφάλαιο, το δεύτερο κεφάλαιο επειδή έχει σχέση όλο με τις τροπολογίες να το αφήσουμε για την Τρίτη, να μπούμε στο τρίτο κεφάλαιο, στο υπόλοιπο κομμάτι του νομοσχεδίου, αλλά να δεσμευθούμε από τώρα όσον αφορά το χρόνο. Επειδή όμως, υπάρχουν πάρα πολλά θέματα και διαφόρων αρμοδιοτήτων, να συνεχίσουμε στο τρίτο κεφάλαιο την Τρίτη.

ΠΡΟΕΔΡΟΣ (Απόστολος Κακλαμάνης): Μάλιστα.

Για να κλείσουμε τώρα, κύριοι συνάδελφοι, θα δώσω το λόγο κατά σειρά σε αυτούς που δεν μίλησαν χθες το βράδυ, οι οποίοι θα μιλούν και επί της πρώτης ενότητος, που είναι το πρώτο κεφάλαιο. Αφού τελειώσουμε, λοιπόν, το πρώτο κεφάλαιο θα προχωρήσουμε σήμερα στο τρίτο κεφάλαιο μέχρι και το άρθρο 28. Συμφωνείτε;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Το Σώμα συμφώνησε ομοφώνως.

Η παράκλησή μου είναι, επειδή είναι 11.40' και είναι Πέμπτη, στις 14.00' ή 14.30' να αρχίσουμε τα άρθρα του τρίτου κεφαλαίου.

Το λόγο έχει ο κ. Κοντογιαννόπουλος.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, νομίζω ότι όλοι στην Αίθουσα σας έχει αναγνωρίσει σημαντικές προσπάθειες για να βελτιωθούν οι συνθήκες άσκησης του κοινοβουλευτικού έργου. Θα σας πω ότι συμμερίζομαι αρκετές από τις παρατηρήσεις που κάνατε για κάποιες παρεκκλίσεις που συνοδεύουν την άσκηση του κοινοβουλευτικού έργου.

Θα σας ρωτήσω, όμως, με ειλικρίνεια: Πιστεύετε ότι αυτή είναι η αιτία του απαράδεκτου τρόπου με τον οποίο νομοθετούμε; Η παράταση του Κοινοβουλευτικού Ελέγχου είναι η αιτία που εμποδίζει την Κυβέρνηση να φέρνει νομοσχέδια άρτια επεξεργασμένα; Είναι ο τρόπος άσκησης του έργου της Αντιπολίτευσης, που μας υποχρεώνει να συζητάμε ολόκληρα 





Σελίδα 105

νομοσχέδια ως άρθρα εντεταγμένα σε μία ενότητα;

Εάν θέλουμε να είμαστε σοβαροί και αν πράγματι μας ενδιαφέρει να αποκαταστήσουμε την αξιοπιστία αυτού του Σώματος, πρέπει να γίνουν ριζικές αλλαγές στον τρόπο που νομοθετούμε. Διότι η αίσθηση την οποία έχω προσωπικά είναι ότι το Σώμα έχει μεταβληθεί σε μία διαδικασία τυπικής επικύρωσης των κυβερνητικών αποφάσεων, που όχι μόνο δεν έχουν τη στοιχειώδη σωστή προετοιμασία, αλλά -το διαπιστώσατε και τώρα με τις τροπολογίες- θα έλθουν τροπολογίες που θα διορθώνουν βασικές αδυναμίες νόμου που ψηφίστηκε πριν από λίγες εβδομάδες στη Βουλή, με το επιχείρημα ότι δεν πρόσεξαν οι υπηρεσίες του Γενικού Λογιστηρίου κλπ.

Τι αποδεικνύεται; 'Οτι πολλές διατάξεις που ψηφίστηκαν είναι ανεφάρμοστες και δεν μπορεί ουσιαστικά ο Βουλευτής, η Αίθουσα, να συμβάλει στην αρτιότερη επεξεργασία των νομοσχεδίων. Απευθύνω πραγματικά έκκληση στο Προεδρείο να δει, με συνεννόηση και με όλα τα κόμματα, αυτό το πελώριο πρόβλημα.

'Ερχομαι επί του νομοσχεδίου. 'Οταν ακούω, κύριοι συνάδελφοι, τη λέξη μεταρρύθμιση να χρησιμοποιείται με τέτοια άνεση από όλους σχεδόν τους κυβερνητικούς παράγοντες κουμπώνομαι. Κουμπώνομαι γιατί συνήθως πίσω από τους βαρύγδουπους τίτλους κρύβεται μία πενία. Nομίζω ότι τη μεγαλύτερη απόδειξη τη δίνει το νομοσχέδιο που συζητάμε, το οποίο όχι μόνο δεν κάνει καμία μεταρρύθμιση, όχι μόνο δεν κάνει καμία σημαντική τομή σε ένα πραγματικά κρίσιμο και ευαίσθητο τομέα, αλλά κατά την άποψή μου και στα θέματα, τα οποία τυπικά τουλάχιστον εμφανίζεται να ρυθμίζει, δηλαδή τον έλεγχο των φυτοφαρμάκων και τη ρύθμιση των συνεταιριστικών χρεών, δεν κάνει τίποτα άλλο παρά να διαιωνίζει τη σημερινή κατάσταση.

Σας ερωτώ: Τι πιστεύετε ότι θα αλλάξει σ'αυτούς τους κρίσιμους τομείς, μετά την ψήφιση του νομοσχεδίου; Απολύτως τίποτε. Πιστεύετε ότι ο μεγάλος κίνδυνος, το μεγάλο πρόβλημα σήμερα για την υγεία των καταναλωτών, από τα αγροτικά προϊόντα, αλλά και για τους ίδιους τους παραγωγούς αντιμετωπίζεται με αυτές τις ρυθμίσεις;

Εναρμονίζεται η νομοθεσία μας με κάποιες κοινοτικές διατάξεις, αυτό είναι βέβαιο, αναγκαίο, προβλέπονται κάποιες διοικητικές κυρώσεις, αλλά σας ρωτώ: Ποιος προστατεύει τον 'Ελληνα πολίτη, που πάει να αγοράσει αγροτικά προϊόντα από το μανάβικο, από τη λαϊκή; Ο ίδιος ο Υπουργός είπε ότι έχουμε πρόβλημα στις εξαγωγές, διότι διαπιστώνονται σε πολλά προϊόντα, στα εσπεριδοειδή, κατάλοιπα φυτοφαρμάκων.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ.)

Ποιος προστατεύει τον 'Ελληνα καταναλωτή από αυτά τα κατάλοιπα; Ποιος προστατεύει όλους μας, όταν ξέρουμε ότι στην πράξη επαφιέμεθα στη συνείδηση ανθρώπων, που πιέζονται από οικονομικές ανάγκες; 'Οταν πρόκειται για ένα φάρμακο, που η ετικέτα του προβλέπει ότι πρέπει, όταν θα χρησιμοποιηθεί, να καταναλωθεί το προϊόν μετά από δεκαπέντε ημέρες και αν η αγορά έχει έλλειψη εκείνη την ημέρα, ποιος θα εμποδίσει τον παραγωγό να το διαθέσει στην κατανάλωση και ποιος θα προστατεύσει τον πολίτη;

Σε αυτό το πελώριο και κρίσιμο ερώτημα, δεν δίνουμε απάντηση, όπως ασφαλώς και δεν δίνουμε απάντηση στο πρόβλημα της αγροτικής πίστης, στο πρόβλημα της διαφανούς διαχείρισης των συνεταιρισμών.

Η ρύθμιση, την οποία εισηγείται σήμερα η Κυβέρνηση, διαιωνίζει μία απαράδεκτη κατάσταση, που κατά την άποψή μου αποτελεί διαρκές έγκλημα κατά των φορολογουμένων και διαρκές έγκλημα κατά των ιδίων των αγροτών. Διότι ερχόμαστε με μία εκπληκτική άνεση, λες και "μοιράζουμε στραγάλια", ενώ μοιράζουμε δισεκατομμύρια σε συνεταιριστικές οργανώσεις, για τις οποίες υπάρχει όχι απλώς η εντύπωση, αλλά η διακομματική βεβαιότητα ότι τα χρήματα αυτά πήγαν στις τσέπες κάποιων επιτηδείων.

Σε αυτό το σημείο, δεν υπάρχει θέμα κομματικής ευθύνης, ούτε μονομερούς ευθύνης. 'Ολοι έχουμε συμπράξει σε αυτήν την αθλιότητα, που όχι μόνο δεν δημιουργεί στο φορολογούμενο πολίτη τη βεβαιότητα ότι τον ιδρώτα του τον διαχειριζόμαστε σωστά, αλλά όπως σας είπα, τα πρώτα του θύματα είναι οι ίδιοι οι αγρότες. Διότι αυτήν τη στιγμή που μιλάμε -και δεν άκουσα να τίθεται αυτό το θέμα- η Αγροτική Τράπεζα είναι στα πρόθυρα χρεωκοπίας. Ο διοικητής έχει παραιτηθεί. Και έχει παραιτηθεί λόγω διαφωνιών με τους συνεργάτες του και λόγω διαφωνιών με το πρόγραμμα εξυγίανσης, που θέλει να επιβάλλει η Τράπεζα της Ελλάδος.

Η πίστη πλέον είναι ένα από τα εργαλεία για την άσκηση αγροτικής πολιτικής και το εργαλείο αυτό το έχουμε καταστήσει όχι απλώς ανενεργό, αλλά έχουμε παραδώσει τον αγροτικό κόσμο, το μεμονωμένο αγρότη, βορά στις απαιτήσεις, στις συμπεριφορές μιας τράπεζας που δεν έχει καμία σχέση με το ρόλο, τον οποίο οφείλει να επιτελεί.

Δεν περιοριζόμαστε μόνο σε αυτήν την αδράνεια, σε αυτήν την αδυναμία, δηλαδή να δώσουμε απαντήσεις στα μεγάλα αγροτικά προβλήματα, τα οποία είναι ανοικτά και πράγματι έχουν δίκιο όλοι οι συνάδελφοι, όταν τονίζουν ότι ο αγροτικός κόσμος είναι ένα καζάνι που βράζει, αλλά επιλέγουμε τον εύκολο δρόμο μετάθεσης των ευθυνών στην Ευρωπαϊκή 'Ενωση.

Τη δική μας αδράνεια και τη δική μας ευθύνη τη μεταφέρουμε στην Ευρωπαϊκή 'Ενωση. Τι θέλετε να κάνουμε; Κόβονται οι επιδοτήσεις, περιορίζονται. Oρισμένα κόμματα, αφού έλυσαν τα προβλήματα των εργατών, ανακάλυψαν τώρα και τα προβλήματα των αγροτών και θέλουν να τα λύσουν κι αυτά, όπως έλυσαν και τα προβλήματα των εργατών. 

Τι να κάνουμε; Η Ευρώπη επιτάσσει τη μείωση του αγροτικού πληθυσμού. Και άκουσα με έκπληξη τον παριστάμενο Υπουργό να λέει ότι δεν μπορεί το 22% να παράγει το 11% του εθνικού εισοδήματος.

Η απάντησή μου, κύριοι συνάδελφοι, είναι ότι αυτή η άποψη -η λαθεμένη άποψη- ότι ο αγροτικός πληθυσμός πλεονάζει, είναι εκτός πραγματικότητας. Με τη συμβολή του στο 12% του Ακαθαρίστου Εθνικού Προϊόντος με τα κριτήρια των Ηνωμένων Πολιτειών θα μπορούσε να αντιπροσωπεύει το 28% του αγροτικού πληθυσμού και με τα κριτήρια της Γερμανίας το 22% του πληθυσμού. 

Είναι μύθος, λοιπόν, αυτό και προσπαθούμε ακριβώς να καλύψουμε τη δική μας αδράνεια, που δεν στηρίζουμε σωστά τον αγροτικό κόσμο, που δεν δίνουμε στους αγρότες λύσεις απασχόλησης και φορτώνουμε αυτές τις ευθύνες στην Ευρωπαϊκή 'Ενωση αγνοώντας τις ριζικές αλλαγές που έχουν επέλθει όλο αυτό το διάστημα στην Κοινή Αγροτική Πολιτική.

Και η Κοινή Αγροτική Πολιτική δεν έχει οδηγήσει σε μείωση των κοινοτικών πόρων, σε αύξηση έχει οδηγήσει. Αλλά έχει οδηγήσει σε μία εντελώς διαφορετική πολιτική. Παύει πλέον να στηρίζει τον επιχειρηματία αγρότη και προσπαθεί να διατηρήσει τον κοινωνικό ιστό παίρνοντας μέτρα υπέρ του συνόλου των αγροτών.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Επειδή ο χρόνος, δυστυχώς, δεν μου επιτρέπει να πω περισσότερα θα ήθελα, ζητώντας και την ανοχή σας για ένα λεπτό, κύριε Πρόεδρε, να αναφερθώ σ' ένα ειδικό πρόβλημα, με το οποίο -θα μου επιτρέψετε να πω- έχω συναισθηματική φόρτιση. Είναι το πρόβλημα της σταφίδας.

Κυρίες και κύριοι συνάδελφοι, δεν θα επαναλάβω την ιστορική διαδρομή αυτού του προϊόντος και τι ρόλο έπαιξε στο παρελθόν για την ελληνική οικονομία και για τον αγροτικό κόσμο. Θα πω ότι αυτό το αγροτικό προϊόν αυτή τη στιγμή που θεωρείται καταδικασμένο και προβληματικό, μπορεί πραγματικά να αλλάξει τη μοίρα και των σταφιδοπαραγωγών, αλλά και της αγροτικής μας οικονομίας.

'Οπως έγινε στο παρελθόν με το ελαιόλαδο, όταν οι διαφημίσεις άλλων χωρών για τα δικά τους λάδια, σογιέλαια, αραβοσιτέλαια, κλπ. είχαν οδηγήσει σε μία υποβάθμιση της σημασίας του λαδιού ήρθαν στη συνέχεια οι σημερινές απαιτήσεις υγιεινής διατροφής όλων των λαών να προβάλουν τα πλεονεκτήματα του λαδιού και ιδιαίτερα την ποιότητα του ελληνικού λαδιού, το ίδιο ακριβώς μπορεί και πρέπει να συμβεί 





Σελίδα 106

με τη σταφίδα. Είναι το ευγενέστερο και το σημαντικότερο από οικολογικής πλευράς αγροτικό προϊόν. Αποτελεί τη βάση για μία σειρά από βιομηχανικά προϊόντα, για κρασιά, για μπράντυ, για ξύδι κι ένα σωρό ιδιότητες πέρα από αυτές οι οποίες παραδοσιακά χρησιμοποιείται.

Τι έγινε όλο αυτό το διάστημα; Χωρίς καμία προβολή, με απώλεια των ξένων αγορών, το προϊόν αυτό έχει γίνει προβληματικό. Προσφέρεται σήμερα μία ευκαιρία με τη μετεξέλιξη του Α.Σ.Ο. -ο οποίος ασφαλώς ως κρατικός μηχανισμός δεν μπορεί να συνεχίσει να λειτουργεί- σε ένα φορέα που, είτε τον ονομάσετε συνεταιριστική τριτοβάθμια οργάνωση είτε ανώνυμη συνεταιριστική εταιρεία, δεν με ενδιαφέρει ο τύπος, με ενδιαφέρει η ουσία. Και η ουσία είναι μία: Το σύνολο των οικονομικών στοιχείων του ΑΣΟ να μεταβιβαστεί σε ένα φορέα που θα ανήκει αποκλειστικά στους σταφιδοπαραγωγούς και σε κανέναν άλλον.

Σας προσφέρεται μία ευκαιρία, κύριε Υπουργέ, και θα μου επιτρέψετε να επιμείνω και επικαλούμενος την ευαισθησία σας. Σας προσφέρεται μία ευκαιρία να δημιουργήσετε ένα φορέα πιλοτικό, για να ζωντανέψει ένα προϊόν, που είναι κατεξοχήν εξαγωγικό και από το οποίο πολλαπλά θα ωφεληθεί και η αγροτική και η ελληνική οικονομία.

ΠΡΟΕΔΡΕΥΩΝ (Παναγιώτης Σγουρίδης): Κύριε Κοντογιαννόπουλε, παρακαλώ τελειώνετε.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Τελειώνω αμέσως, κύριε Πρόεδρε.

Κάνω έκκληση να μη μετατρέψετε το φορέα αυτό σε ένα φορέα που θα λειτουργεί για τους υπαλλήλους και που θα ξοδέψει, χωρίς στόχο, αυτά τα τριάντα πέντε δισεκατομμύρια (35.000.000.000) που υπολογίζονται, τα περιουσιακά του στοιχεία.

Μπορεί να γίνει ένας φορέας που θα διαφημίζει το προϊόν στο εξωτερικό και θα παρεμβαίνει στην αγορά για να εξασφαλίζει στους παραγωγούς αυτό το οποίο δικαιούνται. 

Θέλω να επιστήσω την προσοχή σας για μια ακόμη φορά και να σας ζητήσω αυτό που όλοι έχουμε ζητήσει. Να γίνει ένας φορέας με το σύνολο των περιουσιακών στοιχείων, που θα ανήκει αποκλειστικά στους ίδιους τους παραγωγούς και θα προωθεί την αγορά και τη ζήτηση της κορινθιακής σταφίδας.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Τα τρία λεπτά που σας δόθηκαν, κύριε Κοντογιαννόπουλε, ήταν αμοιβή για χθες που καθήσατε μέχρι τη μία η ώρα το βράδυ.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Ευχαριστώ πολύ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σωτηρόπουλος έχει το λόγο.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κυρίες και κύριοι συνάδελφοι, το ότι ο αγροτικός κόσμος έχει περιέλθει σε πολύ δυσχερή θέση αποδεικνύεται από το γεγονός ότι το ποσοστό του αγροτικού πληθυσμού της χώρας μας διαρκώς μειώνεται.

Αρκεί να σκεφθούμε ότι από αυτήν τη γη το 1960 ζούσε το 55% του συνόλου του ελληνικού πληθυσμού και σήμερα το ποσοστό αυτό έχει πέσει στο 20% με 22% και αμφιβάλλω αν και αυτό μπορεί να ζήσει ικανοποιητικά. Πρέπει να σταματήσουν αυτές οι περσινές ειρωνείες, όσον αφορά τις αγροτικές κινητοποιήσεις στη Θεσσαλία, ότι δήθεν κατεβαίνουν οι τσιφλικάδες με δύο-τρία ιδιωτικά αυτοκίνητα κλπ., ότι οι ταβέρνες και τα μαγαζιά των επαρχιών είναι γεμάτα αγρότες. Αυτά μπορεί να είναι σε ορισμένα αρρωστημένα μυαλά και δεν ανταποκρίνονται στην πραγματικότητα. Η πραγματικότητα είναι δεινή.

Πώς έφθασε, όμως, ο αγροτικός κόσμος, κυρίες και κύριοι συνάδελφοι, σ' αυτήν τη δυσχερή θέση; 'Ηταν σωστή η πολιτική που ακολουθήσατε τα τελευταία χρόνια και κυρίως την πρώτη δεκαετία, όπου το 70% περίπου των κοινοτικών εισπράξεων πήγαιναν στον αγροτικό τομέα.

Δεν έγινε η αναδιάρθρωση της αγροτικής καλλιέργειας και σήμερα έχουμε φθάσει σ' αυτήν την τραγική θέση. Δεν υποστηρίξατε με ζέση, όπως θα έπρεπε, τις αγροτικές θέσεις στις Βρυξέλλες και στα άλλα αρμόδια γραφεία.

Θα αναφερθώ στο ελαιόλαδο, που είναι ένα από τα βασικά προϊόντα της ελληνικής γης. Η Ε.Ο.Κ. καλύπτει ένα εκατομμύριο τριακόσιους πενήντα περίπου χιλιάδες τόνους σε όλες τις χώρες της Κοινότητας. Η χώρα μας είναι μία από τις μεγαλύτερες ελαιοπαραγωγικές χώρες. Πάνω από το ποσοστό αυτό πληρώνουμε πρόστιμα, όπως πληρώνουν όλες οι χώρες. 'Οταν ο παραγωγός παράγει πάνω από πεντακόσια κιλά θεωρείται μεγαλοπαραγωγός και πληρώνει πρόστιμο. Το 70% του συνόλου της παραγωγής των Ελλήνων είναι στην κατηγορία αυτή. Φέτος η τιμή με το πρόστιμο που θα πληρώσει ο 'Ελληνας ελαιοπαραγωγός θα είναι μειωμένη περίπου κατά εκατόν είκοσι δραχμές το κιλό.

Πέρσι είχαμε τα γνωστά επεισόδια με το γάλα που το έχυναν οι κτηνοτρόφοι και έσφαζαν τα αρνιά στις πλατείες. Το πλαφόν που καλύπτει σήμερα η Ε.Ο.Κ. -και ευθύνεσθε πάρα πολύ- είναι μόλις εξακόσιοι πενήντα χιλιάδες τόνοι. Είναι ένα πλαφόν πολύ ανεπαρκές που δεν καλύπτει, ούτε τις δικές μας ανάγκες.

Πάνω, λοιπόν, απ' αυτό το πλαφόν, πάλι ο 'Ελλην κτηνοτρόφος θα πληρώνει πρόστιμο που θα φθάνει γύρω στις εκατό χιλιάδες (100.000) δραχμές τον τόνο, δηλαδή περίπου εκατό (100) δραχμές το κιλό.

'Ετσι, αντιλαμβάνεσθε τι προβλήματα δημιουργούνται στον αγροτικό πληθυσμό.

Δεν μπορώ, όμως, να μην αναφερθώ σε μια κοινοτική απόφαση του 1994, που προέβλεπε την κατάρτιση των τεκμηρίων για χρηματοδότηση γεωργικών επιχειρήσεων μεταποίησης και εμπορίας των αγροτικών προϊόντων.

Μετά από δύο χρόνια οι Υπουργοί κ. Παπαντωνίου και κ. Παπανδρέου υπέγραψαν ότι πρέπει όλες αυτές οι επιχειρήσεις να προσαρμοστούν προς την κοινοτική απόφαση του 1994.

Αποτέλεσμα ήταν και όσες επιχειρήσεις στον τομέα τον αγροτικό είχαν προλάβει να χρηματοδοτηθούν, αναγκάζονται σήμερα να επιστρέψουν τις επιδοτήσεις αυτές που πήραν. Αυτό σημαίνει ότι επενδύσεις δεν γίνονται στον αγροτικό τομέα, επιχειρηματίες καταστρέφονται και η τύχη των αγροτικών προϊόντων, όχι είναι αβέβαιη, είναι βεβαία προς τα πού πηγαίνει, προς την καταστροφή.

Λέγατε ότι θα καλύψετε, ότι θα στηρίξετε το εισόδημα των Ελλήνων αγροτών, ότι η τιμή θα καλύπτει το κόστος, ότι θα αφήνει ένα λογικό κέρδος και ότι αν οι τιμές των Βρυξελλών δεν είναι ικανοποιητικές για τους αγρότες, έχουμε και τις τιμές των Αθηνών. 'Ολα αυτά τα ξεχάσατε, αγαπητοί φίλοι, σήμερα και ο αγρότης βρίσκεται σ'αυτή την τραγική μοίρα. Λιπάσματα, φυτοφάρμακα, τα πάντα ακριβαίνουν, τα πάντα δεν ελέγχονται πως ακριβαίνουν σ'αυτές τις τιμές. Το λίπασμα από το 1980, οι θεϊκές, οι νιτρικές, οι φωσφορικές αμμωνίες που είχαν περίπου έξι χιλιάδες (6.000) ο τόνος, σήμερα έχουν φθάσει τριάντα πέντε χιλιάδες (35.000), σαράντα χιλιάδες (40.000) επτά φορές επάνω. Οι τιμές των αγροτικών προϊόντων, όχι μόνο δεν έχουν ανέβει, αλλά έχουν μείνει σταθερές και έχουν πέσει από το 1985 σε χαμηλότερα επίπεδα.

Ενθυμούμαι στην περιφέρειά μου, στο Νομό Αργολίδος, ο σύλλογος γεωπόνων της εποχής εκείνης, που ήταν ελεγχόμενος από το δικό σας κόμμα, είχε βγάλει ένα κοστολόγιο για τα πορτοκάλια που έλεγε, ότι οι τιμές πρέπει να ξεπερνούν τις πενήντα πέντε (55) δραχμές το κιλό το 1981 και σήμερα πουλάμε τριάντα (30) δραχμές μόλις το κιλό, μετά από δεκαεπτά χρόνια.

Αντιλαμβάνεσθε, λοιπόν, τι προβλήματα αντιμετωπίζουν οι 'Ελληνες αγρότες. 

Καλά έρχονται όλα αυτά τα άρθρα για τη ρύθμιση των φυτοφαρμάκων-λιπασμάτων για την προστασία του υπεδάφους και για την προστασία του καταναλωτού, αλλά είναι πολύ αργά. 'Ηδη σήμερα ασχολούμεθα και προβληματιζόμαστε με θέματα γενετικής. Η εταιρεία "ΖΕΝΕΚΑ" στο Νομό Ηλείας νοίκιασε κάπου πέντε χιλιάδες στρέματα για παραγωγή ντομάτας, η οποία έχει υποστεί γονιδιακή μετάλλαξη.

Αντιλαμβάνεσθε ότι κανείς δεν γνωρίζει σήμερα ποιες είναι οι συνέπειες, ποιες είναι οι επιπτώσεις από αυτήν την ιστορία και πόσα προϊόντα μεταλλαγμένα παράγονται σήμερα. Σόγια, 



Σελίδα 107

ντομάτα, πατάτα και ένα σωρό άλλα προϊόντα. Σήμερα οι πρωϊνές εφημερίδες αναφέρουν την παραγωγή ανθρώπινης λευκομαρτίνης μετά από γονιδιακή επέμβαση σε αγελάδες.

Λοιπόν, αυτά τα πράγματα σήμερα δεν αντιμετωπίζονται καν στο υπό συζήτηση νομοσχέδιο. 'Εχουν προχωρήσει τόσο πολύ που θα βρεθείτε πολύ γρήγορα σε δύσκολη θέση να τροποποιήσετε ή να προσθέσετε σ'αυτόν το νόμο. 'Ηδη στις Βρυξέλλες, έχουν ληφθεί αποφάσεις, όλα τα τρόφιμα να αναγράφουν επάνω ότι δεν προέρχονται από κλωνοποίηση, ότι δεν προέρχονται από τέτοιες γονιδιακές επεμβάσεις, διότι όπως είπα προηγουμένως ουδείς σήμερα γνωρίζει τα απώτερα αποτελέσματα αυτών των προϊόντων.

Και έρχομαι στο κεφαλαιώδες θέμα της ρύθμισης των αγροτικών χρεών. Εάν αυτά τα ελλείμματα οφείλονται σε παρεμβατική πολιτική καλώς να γίνει η ρύθμιση. Αλλά απ' ό,τι ακούσθηκε χθες εδώ, από όλες τις πτέρυγες της Βουλής, το 90% αυτών των χρεών δεν προέρχονται από παρεμβατική πολιτική, αλλά από κακοδιοίκηση των συνεταιρισμών. Και ερχόμαστε σήμερα εμείς, ως πολιτεία, να ανταμείψουμε αυτούς, οι οποίοι κακοδιοίκησαν και χρεωκόπησαν συνεταιρισμούς, έναντι των άλλων που προσπάθησαν να είναι συνεπείς στις συναλλαγές τους.

Ακόμη και σήμερα υπάρχουν τέτοιες περιπτώσεις. Γνωρίζετε πολύ καλά ότι η ΔΙΔΑΓΕΠ καθυστερεί τις επιδοτήσεις σε συνεταιρισμούς για πολλούς και διαφόρους λόγους. Μπορεί να υπάρχουν δικαιολογίες σε ορισμένες περιπτώσεις, αλλά στις πιο πολλές, με την εξυγίανση που επιχειρήσατε να κάνετε στο κύκλωμα αυτό, καθυστερούν και δύο χρόνια οι επιδοτήσεις. Ο απλός αγρότης που οφείλει στην Αγροτική Τράπεζα τα δάνειά του, η Τράπεζα δεν περιμένει τους τόκους υπερημερίας και του ζητάει να πληρώσει και βγάζει σε πλειστηριασμό τα κτήματά του και όλα τα υπάρχοντά του. Δεν θα έπρεπε και αυτός ο ιδιώτης, που υπαιτιότητι του κράτους δεν πληρώθηκαν οι επιδοτήσεις του και έχει ταλαιπωρίες με την Αγροτική Τράπεζα, να τύχει μιας ευνοϊκής μεταχείρισης εκ μέρους της Αγροτικής Τραπέζης;

Είναι σπουδαία τα θέματα, πολλά τα κεφάλαια, πιστεύουμε και στα άρθρα να μας δοθεί η ευκαιρία να επισημάνουμε ορισμένα σημεία, θέλω όμως να σας παρακαλέσω, κύριε Υπουργέ, για ένα θέμα που έχει προκύψει από πολλά χρόνια στο Νομό Αργολίδος. Από το 1976 δώδεκα κοινότητες του νομού μας έκαναν τους ΤΟΕΒ και γλίτωσαν σαράντα χιλιάδες στρέματα και τρεις χιλιάδες αγροτικές οικογένειες με δάνειο που πήραν από την Αγροτική Τράπεζα εκατόν πενήντα εκατομμύρια (150.000.000) δραχμές. Διότι δεν περίμεναν να σωθούν από το έργο του Αναβάλου, δεν πίστευαν ότι θα γίνει όπως και σήμερα δεν το πιστεύουν, καίτοι έχουν περάσει είκοσι χρόνια και έχουν δοθεί μέχρι τώρα δέκα δισεκατομμύρια (10.000.000.000) δραχμές, τα οποία είναι πεταμένα, εφόσον δεν λειτουργεί το έργο.

Αυτοί, λοιπόν, οι άνθρωποι με τα εκατόν πενήντα εκατομμύρια (150.000.000) δραχμές που πήραν από την τράπεζα έκαναν ένα αρδευτικό έργο και γλίτωσαν σαράντα χιλιάδες στρέμματα. Δεν ήταν μόνο αυτό, αλλά αρδεύονται και άλλες εκτάσεις που δεν ήταν μέσα στα αρχικά στρέμματα που είχαν εντάξει στους ΤΟΕΒ.

Πρέπει, κύριε Υπουργέ, να γίνει μία ρύθμιση -και σας παρακαλώ πολύ εκ μέρους αυτών των έντεκα κοινοτήτων- για το ποσό αυτό που σήμερα ξεπερνά με τους τόκους τα πεντακόσια εκατομμύρια (500.000.000) δραχμές. Είναι ένα δίκαιο αίτημα που πρέπει να ικανοποιηθεί. Στο κάτω-κάτω, όλα τα αρδευτικά έργα που γίνονται, γίνονται με δαπάνες του δημοσίου. Δεν υπάρχει αρδευτικό έργο στην Ελλάδα που να έχει γίνει με δαπάνες των ιδίων των αγροτών. Θα πρέπει, λοιπόν, εδώ το δημόσιο τουλάχιστον να φανεί συνεπές και να αναλάβει τα έξοδα αυτού του προσωρινού έργου του Αναβάλου.

Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σωτηρόπουλο.

Ο κ. Σταύρου έχει το λόγο.

ΑΠΟΣΤΟΛΟΣ ΣΤΑΥΡΟΥ: Κύριοι συνάδελφοι, παρά τις όποιες θετικές διατάξεις του υπό κρίση νομοσχεδίου, το μεγάλο ερώτημα όλων μας και κυρίως των αγροτών, είναι πού οδηγείται η ελληνική γεωργία και ποιο είναι το μέλλον της.

Η ελληνική γεωργία βρίσκεται αναμφισβήτητα σε κρίσιμο σταυροδρόμι, αφού κοσμογονικές αλλαγές έχουν επέλθει συνεπεία της GATT και της υπό αναθεώρηση κοινής αγροτικής πολιτικής. Η συμβολή του αγροτικού τομέα στην οικονομία της χώρας, αλλά και η κοινωνική και στρατηγική του σημασία είναι σε όλους γνωστή.

Δυστυχώς, όμως, την κρίσιμη αυτή χρονική περίοδο την ευθύνη της για τις προοπτικές και το μέλλον της ελληνικής γεωργίας την έχει μια κυβέρνηση η οποία στον τομέα της γεωργίας έχει στην κυριολεξία αποτύχει με την αλλοπρόσαλλη και κυριότατα αντιαγροτική πολιτική που εφαρμόζει.

Αντί η Κυβέρνηση να καταθέτει στην Εθνική Αντιπροσωπεία θεσμικά νομοσχέδια με στόχο την ουσιαστική στήριξη του αγροτικού τομέα με τις επιβεβλημένες διαρθρωτικές αλλαγές και να υπερασπίζεται με αποτελεσματικότητα στην Ευρωπαϊκή 'Ενωση τα συμφέροντα των Ελλήνων αγροτών, φέρνει προς ψήφιση το συγκεκριμένο νομοσχέδιο, το οποίο, όπως όλοι γνωρίζουμε και από όλες τις πλευρές ομολογείται, δεν έχει ούτε αρχή ούτε τέλος. 'Ενα νομοσχέδιο περιβόλι με διάσπαρτες και άσχετες μεταξύ τους διατάξεις που καθιστούν αδύνατη τη συζήτηση επί της αρχής του, αφού στερείται συγκεκριμένης φιλοσοφίας, δεν έχει ουσιαστική και τυπική ενότητα και ρυθμίζει αποσπασματικά διάφορα θέματα.

'Οσον αφορά τις τροποποιήσεις της κείμενης νομοθεσίας για τα γεωργικά και κτηνοτροφικά φάρμακα, το ζητούμενο δεν είναι μόνο η θεσμοθέτησή τους, αλλά ο αποτελεσματικός έλεγχος, η ποιότητα και το κόστος παραγωγής και κυριότατα η τιμή πώλησής τους. Δεν έχετε πράξει τίποτε για την ουσιαστική ενημέρωση των αγροτών μας, κύριε Υπουργέ, για την αλόγιστη χρήση και τους κινδύνους που ενέχουν τα φυτοφάρμακα ως χημικές ουσίες, για τον άνθρωπο, το ζωϊκό κεφάλαιο και το φυσικό περιβάλλον.

Δεν έχετε λάβει, όμως, στοιχειωδώς πρόνοια για τη μείωση της τιμής των φυτοφαρμάκων, με συνέπεια να επιβαρύνεται απελπιστικά το κόστος της αγροτικής μας παραγωγής. Αν υπήρχε αποτελεσματικός έλεγχος δεν θα εδέχοντο ισχυρό πλήγμα οι εξαγωγές των ελληνικών επιτραπέζιων σταφυλιών συνεπεία του θορύβου που ξέσπασε στη Γερμανία, όπου παρτίδα του προϊόντος απεσύρθη από την αγορά ως επικίνδυνη λόγω υπολειμμάτων φυτοφαρμάκων. Τέτοιο επίτευγμα μόνο η αδιάφορη Κυβέρνησή σας μπορούσε να πετύχει.

Αλλά δεν είναι μόνο οι έλεγχοι για τις εξαγωγές σταφυλιών. Τεράστιο πρόβλημα έχει δημιουργήσει η παντελής έλλειψη κυβερνητικού ενδιαφέροντος και για τους αμπελουργούς μας για τη φετεινή συγκεκριμένα γλευκοπαραγωγή. Δεν εντείνατε τους ελέγχους, ώστε να αποτραπεί η εισαγωγή υποβαθμισμένου μούστου από τρίτες χώρες, αλλά και η παράνομη διακίνηση σταφυλιών και δεν υπήρξε παρέμβαση της πολιτείας για ειδική απόσταξη.

Σε πολλές περιοχές τα αμπέλια, κύριε Υπουργέ, κινδυνεύουν να μείνουν ατρύγητα, όπως στην περιοχή της βόρειας Αττικής. Σας έχει μάλιστα επισκεφθεί η Διοίκηση του Αγροτικού Αμπελουργικού Συνεταιρισμού Αφιδνών, τα γνωστά σε όλους Κιούρκα. Αλλά και οι υπόλοιποι αμπελουργοί των Μεσογείων και ολόκληρης της υπαίθρου Αττικής επί ματαίω περιμένουν παρέμβαση του Υπουργείου σας.

'Εχετε αφήσει, κύριε Υπουργέ, ασύδοτο το εμπόριο να λεηλατεί το εισόδημα των αμπελουργών μας με τις φετεινές εξευτελιστικές τιμές του μούστου. Πού ακούστηκε ένα κιλό σταφύλια να πωλούνται ογδόντα (80) με ενενήντα (90) δραχμές; Και η Κυβέρνησή σας, κύριε Υπουργέ, είναι εκτεθειμένη αλλά και εσείς προσωπικά, όχι μόνο σε ολόκληρο τον αγροτικό κόσμο, αλλά κυρίως στους κατοίκους της υπαίθρου Αττικής. Περίμεναν πολλά από εσάς, παρά τις υποσχέσεις σας -και αφήνω την παντελή αδιαφορία για την προστασία της φετινής γλευκοπαραγωγής- περίμεναν θεσμικά νομοσχέδια που θα έλυναν οριστικά και αμετάκλητα ιδιοκτησιακά και 





Σελίδα 108

δασικά προβλήματα. Και αυτό το περιβόητο νομοσχέδιο, που το αφήσαμε εμείς έτοιμο από το 1993 στο Υπουργείο Γεωργίας, περιφέρεται από Υπουργό σε Υπουργό και ποτέ δεν έρχεται να τεθεί υπό τη βάσανο και την κρίση της Εθνικής Αντιπροσωπείας.

ΧΡΗΣΤΟΣ ΡΟΚΟΦΥΛΛΟΣ: Ο κύριος Υπουργός είναι εναντίον των βασανιστηρίων.

ΑΠΟΣΤΟΛΟΣ ΣΤΑΥΡΟΥ: Ο κύριος Υπουργός τα ξέρει πολύ καλά και νοιώθει πιστεύω κάποιες τύψεις. Είναι απόλυτα εκτεθειμένος και στους αμπελουργούς της Παιανίας που το ελληνικό δημόσιο τους οφείλει από το 1993 -και χαίρομαι που με την παρέμβασή σας μου το θυμίσατε- εβδομήντα εκατομμύρια (70.000.000) δραχμές για εξαγωγικές επιδοτήσεις. Τόσα δισεκατομμύρια σπαταλώνται και χαρίζονται με το συγκεκριμένο νομοσχέδιο και παρά τις υποσχέσεις του κυρίου Υπουργού δεν δίνετε το ποσό αυτό, κόποι και μόχθοι μιας ολόκληρης χρονιάς, για τους αμπελουργούς της Παιανίας.

'Εχετε οδηγήσει, κύριε Υπουργέ, σε αδιέξοδο και κατάρρευση τον ελληνοαμπελουργικό τομέα με την αδιαφορία και την αστοργία σας. Αποδεδειγμένα η σημερινή Κυβέρνηση δεν έχει στοιχειώδη κοινωνική ευαισθησία και έχει μεταβληθεί σε υπηρέτη δυστυχώς ολίγων ισχυρών. Από Κυβέρνηση, που φραστικά τουλάχιστον όλων των Ελλήνων που ήταν κάποτε, έχει μεταβληθεί σήμερα σε Κυβέρνηση ολίγων.

Κύριε Υπουργέ, το καζάνι βράζει. 'Ερχονται κοινωνικές εκρήξεις. Ξυπνήστε και προλάβετε, αλλάξτε πορεία και κατεύθυνση και ενδιαφερθείτε για τα προβλήματα του αγροτικού κόσμου και ολόκληρου του ελληνικού λαού που θα κληθεί να πληρώσει, όταν ψηφισθεί αυτό το νομοσχέδιο, περίπου διακόσια δισεκατομμύρια (200.000.000.000) δραχμές, με τις ρυθμίσεις που γίνονται με τα συνεταιριστικά χρέη. Η ρύθμιση των συνεταιριστικών χρεών είναι ελλειπής και όχι ολοκληρωμένη και σε πολλές περιπτώσεις έχει γίνει με αυστηρά κομματικά κριτήρια. Επιβραβεύει σε ορισμένες περιπτώσεις την κακοδιαχείριση και τη σπατάλη και προσπαθεί να εξασφαλίσει πόρους στην πάλαι ποτέ Αγροτική Τράπεζα, η οποία βρίσκεται υπό χρεωκοπία, αφού η ευθύνη της Α.Τ.Ε. στη δημιουργία των συνεταιριστικών χρεών είναι μεγάλη και κυρίως στενάζουν οι αγρότες από τη ληστρική στην κυριολεξία τοκογλυφική δανειοδότηση των αγροτών μας, των κτηνοτρόφων και αλιέων.

Απαραίτητη προϋπόθεση της ρύθμισης είναι η ύπαρξη ορισμένων βασικών κανόνων, όπως η οικονομική βιωσιμότητα, η οποία δεν τίθεται στο υπό συζήτηση νομοσχέδιο.

'Επρεπε, κύριε Υπουργέ, να θέσετε γενικά κριτήρια για τις ρυθμίσεις που να καλύπτουν όλες τις συνεταιριστικές οργανώσεις, αλλά κυρίως και τους αγρότες που τους έχετε ξεχάσει στην κυριολεξία, οι αγρότες αυτοί που βρίσκονται σε απόγνωση από την τοκογλυφική συμπεριφορά της Α.Τ.Ε.. Με μπαλώματα δεν λύνονται τα προβλήματα, κύριε Υπουργέ. Δυστυχώς επιδεινώνονται.

Αν έχετε τη θέληση, τη δύναμη και τα κότσια προχωρείστε επιτέλους στη διαγραφή των τόκων υπερημερίας σε όλες ανεξαίρετα τις συνεταιριστικές οργανώσεις, αλλά και σε όλους τους αγρότες δανειολήπτες για να προχωρήσει η ελληνική γεωργία σε μια διαρθρωτική και εκσυγχρονιστική πορεία προόδου και ανάπτυξης. Και μειώστε επιτέλους τα επιτόκια χορηγήσεως των δανείων. 'Ετσι μόνο θα βγάλετε τη θηλιά από το λαιμό του 'Ελληνα αγρότη και θα τον κάνετε πραγματικό νοικοκύρη στην αγροτική του περιουσία.

'Οσον αφορά τον Α.Σ.Ο., γιατί βαλθήκατε να τον διαλύσετε, κύριε Υπουργέ; Πολλά ακούστηκαν. Θα επαναλάβω και εγώ ορισμένα, μήπως και συνειδητοποιήσετε το μέγεθος μιας πράξης, για την οποία πολύ σύντομα θα μεταμεληθείτε, αν ψηφιστεί από την Εθνική Αντιπροσωπεία.

Ο Α.Σ.Ο. είναι η μόνη συνεταιριστική οργάνωση που δεν έχει χρέη. 'Εχει σήμερα στο ταμείο του πάνω από δύο δισεκατομμύρια τριακόσια εκατομμύρια (2.300.000.000) δραχμές και περιουσιακά στοιχεία τριάντα πέντε δισεκατομμυρίων (35.000.000.000) δραχμών. Και είναι γνωστό ότι όλα αυτά αποκτήθηκαν με τους κόπους, το μόχθο και τον ιδρώτα των σταφιδοπαραγωγών. 'Εστησαν τον Α.Σ.Ο. με κόπους και θυσίες. Εδώ, κύριε Υπουργέ, στην ουσία συμβαίνουν τρελά πράγματα. Αντί να έλθετε να επιβραβεύσετε τον Α.Σ.Ο., που έχει αυτήν την επιτυχία διαχρονικά, να τιμήσετε τους σταφιδοπαραγωγούς και τις διαχρονικές διοικήσεις γι' αυτό τους το επίτευγμα, έρχεσθε να τον διαλύσετε. Και συγχρόνως σε χρεωκοπημένες και καταχρεωμένες συνεταιριστικές οργανώσεις χαρίζετε δισεκατομμύρια. Τι να πούμε; Αυτή η λογική μόνο στη δική σας την Κυβέρνηση και σε σας προφανώς είναι κατανοητή και έχει εξήγηση.

Είναι γνωστό ότι ο Α.Σ.Ο. μπορεί να επιβιώσει και να εναρμονιστεί στη σημερινή ευρωπαϊκή πραγματικότητα. Εάν επιμένετε παράδοξα και παράλογα, μετατρέψτε επιτέλους τον Α.Σ.Ο. σε τριτοβάθμια οργάνωση και μην προσπαθείτε να του πάρετε τα περιουσιακά του στοιχεία και να τα μοιράσετε όπου θέλετε. 

Κύριε Υπουργέ, αν θέλετε, σας παρακαλώ παρακολουθείστε. Αν ερχόμαστε εδώ για να σας καμαρώνουμε από κάτω ή να καμαρώνετε εσείς, νομίζω ότι δεν έχει νόημα. Μάλιστα, κύριε Πρόεδρε, έχετε και σεις την υποχρέωση να επισημάνετε την κοινοβουλευτική υποχρέωση του κυρίου Υπουργού να παρακολουθεί τους ομιλητές.

ΠΡΟΕΔΡΕΥΩΝ (Παναγιώτης Σγουρίδης): Θα πρέπει, όμως, και οι κύριοι συνάδελφοι να μην απασχολούν τους Υπουργούς.

Συνεχίστε, κύριε συνάδελφε και παρακαλώ να τελειώσετε, διότι υπάρχουν και πολλοί άλλοι συνάδελφοι που θέλουν να μιλήσουν.

ΑΠΟΣΤΟΛΟΣ ΣΤΑΥΡΟΥ: Κάτι ακόμα και τελειώνω, κύριε Πρόεδρε.

Συνεπεία της αντιαγροτικής πολιτικής οι αγρότες βγήκαν πέρυσι στους δρόμους για να υπερασπιστούν τα νόμιμα δικαιώματά τους. Τους χλευάσατε, τους βρίσατε, τους λοιδορήσατε, τους σκάσατε τα λάστιχα των τρακτέρ τους, τους οδηγήσατε ομαδικά στα δικαστήρια. Δεν καταλαβαίνω αυτήν τη λογική σας, ότι σεις ως Υπουργός Γεωργίας και ο άλλος καθ' ύλην Υπουργός Δικαιοσύνης, κατανοείτε το πρόβλημα και θέλετε να δώσουμε λύση, όπως δηλώνετε, αλλά η Κυβέρνηση αποφασίζει διαφορετικά.

Δεν καταλαβαίνω, είναι θέματα της δικής σας αποκλειστικής δοσιδικίας και αρμοδιότητας, όπως και του Υπουργού Δικαιοσύνης. Αν εσείς το εισηγηθείτε, γιατί θα σας αρνηθεί ο Πρωθυπουργός; Αν δεν έχετε αυτήν τη θέληση και τη δύναμη, βεβαίως, είναι θέμα δικό σας. Η Νέα Δημοκρατία, σαν υπεύθυνη και φιλοαγροτική παράταξη, κατέθεσε τη γνωστή τροπολογία, για να αντιμετωπιστεί το σοβαρό αυτό κοινωνικό πρόβλημα, αφού περίπου έξι χιλιάδες αγρότες σε όλη τη χώρα δικάστηκαν ή θα δικαστούν. Και προκειμένου να επέλθει χαλάρωση και αποκατάσταση του πνεύματος ηρεμίας και συνεννόησης πολιτείας και πολιτών αγροτών, πρέπει να την κάνετε δεκτή.

Και τελειώνω, κύριε Πρόεδρε, με μια επισήμανση στο άρθρο 5 της πρώτης ενότητας, παράγραφος 5, για τη χορήγηση αδειών λειτουργίας καταστημάτων πώλησης φυτοφαρμάκων. Λέτε στην παράγραφο αυτή τις προϋποθέσεις να μην κατέχει έμμισθη θέση στο δημόσιο, σωστό, ή σε Νομικό Πρόσωπο Δημοσίου ή Ιδιωτικού Δικαίου, σωστό. Αλλά προσθέτετε: Ούτε να έχει άλλη απασχόληση σχετική με το αντικείμενο του επαγγέλματός του. Δηλαδή ένας που εμόχθησε, κοπίασε και απέκτησε το πτυχίο του κτηνιάτρου, του στερούν τη δυνατότητα να ασκήσει το επάγγελμά του.

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Σταύρου. Προς Θεού! Οι υπόλοιποι συνάδελφοι, τι είναι; Σας παρακαλώ!

ΑΠΟΣΤΟΛΟΣ ΣΤΑΥΡΟΥ: Σας ευχαριστώ πάρα πολύ.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, τη συνεδρίασή μας παρακολουθούν από τα δυτικά γενικά θεωρεία και αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εξήντα τέσσερις μαθητές και δύο συνοδοί δάσκαλοι από το Δημοτικό Σχολείο της Ελληνογαλλικής Σχολής Ζαν ντ Αρκ του Πειραιά, όπου μαθητεύει και κόρη συναδέλφου Βουλευτή.

Η Βουλή τους καλωσορίζει.





Σελίδα 109

(Χειροκροτήματα από όλες τις πτέρυγες)

Ο κ. Γεωργόπουλος έχει το λόγο.

ΔΗΜΗΤΡΙΟΣ ΓΕΩΡΓΟΠΟΥΛΟΣ: Κυρίες και κύριοι συνάδελφοι, με κάθε δυνατή συντομία θεωρώ αναγκαίο να τονίσω και να υπογραμμίσω ότι το συζητούμενο σχέδιο νόμου αποτελεί αναμφίβολα ένα σημαντικό σχέδιο νόμου, διότι αντιμετωπίζει μια σειρά σοβαρών και πολυεπίπεδων ζητημάτων της σημερινής πραγματικότητας κατά τρόπο ουσιαστικό, ολοκληρωμένο και αποτελεσματικό.

Ειδικότερα με τις ρυθμίσεις, που προβλέπονται και αναφέρονται στο σχέδιο νόμου, καταβάλλεται προσπάθεια και επιτυγχάνεται σε σημαντικό βαθμό η ενίσχυση των κανόνων των επιβαλλόμενων στα γεωργικά φάρμακα ελέγχων. Επιτυγχάνεται επίσης ο εκσυγχρονισμός της νομοθεσίας και των γεωργικών φαρμάκων με τη θέσπιση νέων διατάξεων και την επιβολή για πρώτη φορά αποτελεσματικών κυρώσεων στους παραβάτες του ν. 271/1977 και του ν. δ. 220/1973.

Επίσης, διασφαλίζεται η προστασία της υγείας του χρήστη των γεωργικών φαρμάκων και του καταναλωτή. Στόχοι μεγάλοι, οι οποίοι προσεγγίζονται με το συζητούμενο σχέδιο νόμου.

Γνωρίζουμε οι πάντες -και δεν είναι σημερινό το θέμα τούτο- ότι η χρήση των γεωργικών φαρμάκων τις τελευταίες δεκαετίες γίνεται κατά τρόπο αλόγιστο, με συνέπεια να έχουμε αρνητικές παρενέργειες και στον καταναλωτή και στο χρήστη και στο περιβάλλον. Συνεπώς είναι αναγκαίο να θεσπιστεί και θεσπίζεται, η επιβαλλόμενη χρήση των φαρμάκων στον αναγκαίο βαθμό και επίσης προβλέπεται και ρυθμίζεται ο τρόπος διασφάλισης και επίτευξης τούτου.

Κυρίες και κύριοι συνάδελφοι, οι παρατηρήσεις, τις οποίες θέλω να διατυπώσω, οι ειδικότερες στο συζητούμενο σχέδιο νόμου, αναφέρονται σε δύο ζητήματα. Το πρώτο σε ό,τι αφορά τη ρύθμιση των χρεών των συνεταιριστικών οργανώσεων στο άρθρο 13 του συζητούμενου σχεδίου νόμου, όπου κατά τρόπο ορθό περιλαμβάνεται η ρύθμιση σε μία σειρά συνεταιριστικών οργανώσεων και συνεταιρισμών και αναφέρονται και τα συγκεκριμένα ποσά.

Η παρατήρησή μου εξειδικεύεται στο σημείο τούτο: Πέρα από τα υφιστάμενα χρέη, είναι βέβαιο ότι υπάρχουν και εξωλογιστικές καρτέλες της Α.Τ.Ε., στις οποίες συμπεριλαμβάνονται και συμβατικοί τόκοι και τόκοι ποινών και οποιεσδήποτε άλλες οφειλές. Σωστή ρύθμιση και συμφωνώ απόλυτα.

Θα ήθελα να κάνω μία παράκληση, εάν βέβαια είναι εφικτό: Να συμπεριληφθούν και αυτές οι αφανείς οφειλές εις τρόπο, ώστε να υπάρξει ολοκληρωμένη ρύθμιση στο συγκεκριμένο μεγάλο θέμα.

Το δεύτερο ζήτημα, το οποίο θέλω να θίξω, αφορά το θέμα του Α.Σ.Ο.. Είναι γνωστή η ιστορία του Αυτόνομου Σταφιδικού Οργανισμού. Δεν πρόκειται να κάνω καμιά απολύτως αναφορά. Τονίστηκε από αρκετούς συναδέλφους η ύπαρξη του ζητήματος και του προβλήματος. Πέρα, όμως, από τη λογική προσέγγιση, η οποία είναι καθ'όλα σεβαστή, νομίζω ότι είναι αναγκαία και η συγκεκριμένη, η τεκμηριωμένη νομική προσέγγιση.

Ο ΑΣΟ, όπως είναι γνωστό, διέπεται από το ν. 2490/1955. Με το άρθρο 13 την ανώτατη εποπτεία μέχρι το 1985 την ασκούσε το Υπουργείο Εμπορίου και έκτοτε το Υπουργείο Γεωργίας.

Με το άρθρο 8 του π.δ. 437/1985, εκδόθηκε κατ' εξουσιοδότηση του άρθρου 24 του ν. 1558/1985 και ανατέθηκε η εποπτεία του Α.Σ.Ο. στο Υπουργείο Γεωργίας.

Το ζήτημα που υπάρχει, κατά την άποψή μου, σε αυτό το σημείο από καθαρά νομικής πλευράς, είναι το εξής: 'Αλλη νομοθετική εξουσιοδότηση δεν έχει παρασχεθεί. Συνεπώς ανακύπτει ζήτημα -το οποίο πρέπει να αντιμετωπισθεί- με ποια περαιτέρω νομοθετική εξουσιοδότηση ο Υπουργός Γεωργίας θα εκδόσει τις αποφάσεις που αναγράφονται στο άρθρο 19 του συζητούμενου σχεδίου νόμου -και συγκεκριμένα- προκειμένου να συγκροτηθεί πενταμελής επιτροπή απογραφής, να διοριστεί διαχειριστικό συμβούλιο, να παραχωρηθεί κατά χρήση η κυριότητα γηπέδων κλπ. Αυτό είναι ένα ζήτημα και αισθάνομαι υποχρεωμένος κατά τρόπο ειλικρινή και αντικειμενικό να το διατυπώσω.

Το δεύτερο ζήτημα που ανακύπτει αυτόματα -και εάν ακόμα υποτεθεί ότι το προηγούμενο που ανέφερα είναι ανύπαρκτο- σε σχέση με την περιουσία του Α.Σ.Ο. -και βέβαια, μετά την τροποποίηση αντιμετωπίζεται σε σημαντικό βαθμό, όπως τόνισε ο αξιότιμος κύριος Υπουργός- είναι ότι απομένει το 20% περίπου της περιουσίας του Α.Σ.Ο. που προβλέπεται να αναληφθεί από το Υπουργείο Γεωργίας και στη συνέχεια να διατεθεί στη Νομαρχιακή και Τοπική Αυτοδιοίκηση. Σε αυτό το σημείο, κατά την ταπεινή μου άποψη, υπάρχει ένα ζήτημα. Εάν είναι σύννομη ή όχι η μεταβίβαση αυτού του τμήματος της περιουσίας, διότι πέρα από τη λογική προσέγγιση, είμαστε υποχρεωμένοι να τονίσουμε και να υπογραμμίσουμε -και αυτό πράττουμε- ότι η όλη ρύθμιση αντιμετωπίζεται από ένα νομοθετικό πλαίσιο.

Είναι, επίσης, γεγονός ότι η αρχική νομοθεσία έχει συμπληρωθεί με το ν. 1256/1982 και βεβαίως, περιλαμβάνεται κατά τρόπο απόλυτο και σαφή ότι ο Α.Σ.Ο. είναι Νομικό Πρόσωπο Ιδιωτικού Δικαίου με κρατική εποπτεία. Και βεβαίως, αυτός ο χαρακτηρισμός έχει αφήσει στο παρελθόν -μέχρι και σήμερα θα έλεγα- κάποια σημεία νεφελώδη. Πέρα, όμως, από αυτό, υπάρχει και η Δικαιοσύνη η οποία έχει αποφανθεί σε πάρα πολλά από αυτά τα θέματα και έχει αποσαφηνίσει πλήρως -κατά την άποψή μου- το πεδίο.

Αναφέρω κύριε Υπουργέ -και το τονίζω για να το συνεκτιμήσετε- ότι όταν έγιναν οι σεισμοί της Θεσσαλονίκης, επεβλήθη εισφορά για την αντιμετώπιση εκτάκτων δαπανών, στο Νομό Θεσσαλονίκης, σε ανώνυμες εταιρείες, σε δημόσιες, δημοτικές κλπ. και μεταξύ αυτών και στον Α.Σ.Ο.. Ο Α.Σ.Ο. δεν κατέβαλε. Το θέμα ήλθε ενώπιον του Συμβουλίου της Επικρατείας, το οποίο με την υπ' αριθμόν 815/1986 απόφασή του, δέχεται ότι ο Α.Σ.Ο. δεν πρέπει να καταβάλει. Συγκεκριμένα δε, αναφέρει ότι: "Ο Α.Σ.Ο. αποτελεί Νομικό Πρόσωπο Ιδιωτικού Δικαίου με κοινωφελή χαρακτήρα και συνεπώς δεν υπόκειται στην εισφορά του ν. 816/1978".

Πέρα, όμως, από αυτήν την απόφαση, σε ό,τι αφορά το θέμα των συλλογικών συμβάσεων, υπάρχει και άλλη πρόσφατη απόφαση. Είναι η 431/1997 του Εφετείου Πατρών, η οποία ακριβώς χρησιμοποιεί το ίδιο επιχείρημα και ταυτίζεται -δένεται στην κυριολεξία- με το σκεπτικό και το περιεχόμενο της παρατήρησης που υιοθετεί η πρώτη απόφαση την οποία σας ανέφερα.

Δεν θα ήθελα να επεκταθώ περισσότερο. Θα ήθελα μόνο να πω οτι πραγματικά είναι αναγκαία και ορθή η μετεξέλιξη του Α.Σ.Ο. υπό οποιαδήποτε μορφή.

Παράκληση: Μέτοχοι, με οποιαδήποτε μορφή, να είναι μόνο οι σταφιδοπαραγωγοί. Γιατί η περιουσία του Α.Σ.Ο. από αυτούς προέρχεται.

Νομίζω, κύριε Υπουργέ, ότι είναι δυνατόν να δώσετε λύση, όπως σε σημαντικό βαθμό δώσατε με την τροπολογία την οποία καταθέσατε.

Και τελειώνοντας, θα ήθελα να διατυπώσω μόνο δύο παρατηρήσεις.

Ούτε λίγο ούτε πολύ και κατά τη χθεσινή, αλλά και κατά την σημερινή συνεδρίαση ταυτίστηκαν ανόμοια μεγέθη. Είναι σεβαστό και είναι δικαίωμα του καθενός να εκφράσει την άποψή του. Γιατί μόνον και εκείνος είναι εκφραστής των δικών του απόψεων. Παρατήρησα, όμως, όπως είπα ταύτιση ανομοίων μεγεθών. Τονίστηκε ότι δήθεν το συνεταιριστικό κίνημα είναι διαβεβλημένο από τόσα και τόσα σκάνδαλα που έχουν συμβεί. Προσφέρομαι να δεχθώ ότι είναι δυνατόν να έχει συμβεί σε μία, δύο, τρείς περιπτώσεις. Σε καμία περίπτωση, όμως, δεν ευθύνεται ολόκληρο το συνεταιριστικό κίνημα, όπως καταβάλλεται προσπάθεια να καταλογιστεί. Γιατί, δεν σας κρύβω, αγαπητοί συνάδελφοι, πως όταν το άκουσα μου ήρθε στο μυαλό η φράση του Λασκαράτου του Ληξουριώτη ότι: "Μερικές φορές η κοινή γνώμη είναι κοινή σαν όλες τις άλλες." Για να στηρίξει κανείς την άποψή του, πρέπει να προσκομίσει τα στοιχεία εκείνα που θεμελιώνουν και τεκμηριώνουν την άποψή του. Γενικόλογες αναφορές, που ακούγονται απλά ευχάριστα, δημιουργούν εντυπώσεις και προκαλούν τη φαντασία 




Σελίδα 110

του μέσου ανθρώπου, ασφαλώς δεν είναι δυνατόν να υιοθετηθούν και δεν είναι δυνατόν να αποτελέσουν ασφαλές στοιχείο, προκειμένου να υπάρχει μία ολοκληρωμένη εικόνα γύρω από ένα μεγάλο ζήτημα, όπως είναι το μεγάλο αγροτικό ζήτημα, το οποίο συζητείται ενώπιον της Εθνικής Αντιπροσωπείας σήμερα, με τη μορφή του ορθού και ρεαλιστικού, επαναλαμβάνω, νομοσχεδίου το οποίο καλούμαστε να ψηφίσουμε.

Σας ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Σας ευχαριστούμε και εμείς, κύριε Γεωργόπουλε.

Ο κ. Αργύρης έχει το λόγο.

ΕΥΑΓΓΕΛΟΣ ΑΡΓΥΡΗΣ: Κύριε Πρόεδρε, κυρίες και κύριοι συνάδελφοι, στην αρχή της ομιλίας του ο κύριος Υπουργός προσπάθησε να περιγράψει το περιβάλλον, το οποίο κινούμαστε σήμερα, για έναν πολύ ευαίσθητο τομέα, όπως είναι ο αγροτικός τομέας.

Και θα έπρεπε σήμερα στο Κοινοβούλιο να αναλύουμε τις πρώτες σκέψεις και εκτιμήσεις, που συγκαλυμμένα, θα έλεγα, αρχίζει να βάζει η αντζέντα 2000. Θα έπρεπε να κάνουμε τις διευκρινίσεις, για το τι ακριβώς θα συμβεί από εδώ και πέρα για τη χώρα μας:

Ποιες θα είναι οι κατευθύνσεις μετά το 2000.

Αν θα υπάρξει συνέχιση για τη χώρα μας ή εάν θα εξαιρεθούμε από το στόχο ένα.

Αν η Ελλάδα θα καλύπτεται από το Ταμείο Συνοχής.

Ποιες θα είναι οι μελλοντικές προτάσεις της επιτροπής για σοβαρά προϊόντα, όπως είναι ο καπνός, το ελαιόλαδο, το κρασί.

Πρέπει, επίσης, να έχουμε διευκρινίσει, για να είναι ξεκάθαρες και οι ελληνικές θέσεις και οι απόψεις μας που θα διαπραγματευθούμε στη συνέχεια αυτής της συζήτησης:

Ποιες θα είναι οι δράσεις, που θα χρηματοδοτούνται από το Ταμείο FEOGA, έναντι εκείνων των δράσεων που είχαν FEOGA κατά το παρελθόν.

Επίσης, θα πρέπει να διευκρινίσουμε, εάν θα λάβουμε υπόψη μας εθνικές, περιφερειακές ή κοινοτικές αποδόσεις των γαλακτοφόρων αγελάδων στον τομέα της κτηνοτροφίας.

Επίσης, τι θα γίνει με τα μεγάλα ανοικτά θέματα που έχουμε, που θα τα συζητήσει το Συμβούλιο, όπως είναι το βαμβάκι, η βιομηχανική ντομάτα και το ρύζι. 

Αυτά ο κύριος Υπουργός προσπάθησε με συντομία να τα περιγράψει στην αρχική του ομιλία.

Επίσης, θα πρέπει να ξέρουμε ότι, όποια και αν είναι η δική μας θέση, όποια αν είναι, αν θέλετε, η εκτίμηση για την ελληνική γεωργία, δεν μπορεί κανένας να αμφισβητήσει την αναγκαιότητα των δράσεων για ανάπτυξη στον αγροτικό χώρο, που θα εξασφαλίσει μία καλύτερη οργάνωση και θα δώσει τη δυνατότητα στη χρηματοδότηση μιας διαρθρωτικής πολιτικής.

Κανείς, βέβαια, δεν μπορεί να αμφισβητήσει την αναγκαιότητα της σύγκλισης, της συνοχής, αλλά και της διεύρυνσης της Ευρωπαϊκής 'Ενωσης.

Επίσης, σε καμία περίπτωση, εν ονόματι, εάν θέλετε των οποιωνδήποτε προοπτικών, δεν πρέπει να συρρικνωθεί ο αγροτικός τομέας. Εδώ δεν πρέπει να πάμε στην άλλη άκρη. Δεν πρέπει σε καμία περίπτωση να συρρικνωθεί ο αγροτικός τομέας και με αυτόν τον τρόπο να εγκαταλειφθούν οι πολιτικές στήριξης που υπάρχουν στη γεωργία και στα αγροτικά προϊόντα. Και βέβαια, δεν θα πρέπει να νιώσουμε ισχυροί, έναντι των άλλων χωρών και εν ονόματι της διεύρυνσης να μεταφέρουμε το κόστος αυτής της πολιτικής στα άλλα κράτη-μέλη που είναι υπό διεύρυνση, δηλαδή, των πρώην χωρών της ΚΑΕ. Για μας ιδιαίτερα, κάτι τέτοιο θα είχε πολύ μεγάλες επιπτώσεις και πρέπει να το λάβουμε σοβαρά υπόψη.

Επίσης, πρέπει να λάβουμε υπόψη μας ένα άλλο ζήτημα ότι το μοντέλο της γεωργίας στην Ευρωπαϊκή 'Ενωση είναι και πρέπει να παραμείνει και μελλοντικά ευρωπαϊκό. Αυτό τι σημαίνει; Σημαίνει ότι -το είπε και ο κύριος Υπουργός στην αρχή- πρέπει να βάλουμε υψηλά στάνταρς, δηλαδή, θα πρέπει να έχουμε μια ποιοτική γεωργία. Βέβαια, αυτά τα περιβαντολογικά στάνταρς της ποιότητας, είναι σίγουρο ότι έχουν και μεγαλύτερο κόστος. 'Αρα, θα πρέπει να δούμε ότι συνέπεια αυτών θα είναι και οι υψηλότερες τιμές. Και δεν μπορούμε σε καμία περίπτωση να πάμε στη λογική της σύγκρισης με τις διεθνείς τιμές.

Θα πρέπει να ξαναδούμε αυτό που λέμε πολλές φορές, ότι άλλο το κόστος παραγωγής των ευρωπαϊκών προϊόντων και άλλο το κόστος παραγωγής των αμερικάνικων προϊόντων και των άλλων πλούσιων αγροτικών χωρών. Γι' αυτό εμείς πρέπει να βάλουμε δικά μας στάνταρς, ευρωπαϊκά στάνταρς ποιότητος των προϊόντων μας, για να μπορέσουμε να εξασφαλίσουμε κάτι τέτοιο.

Πρέπει, λοιπόν, να διατηρήσουμε τον πολυδιάστατο ρόλο στη γεωργία, γιατί εδώ πολλές φορές μιλάμε για τα αυτονόητα. Ο πολυδιάστατος ρόλος της γεωργίας δεν είναι μόνο ότι αυτήν τη στιγμή έχει την απασχόληση. 'Εχουμε και αυτούς που είναι στην περιφέρεια, που παραμένουν στην περιφέρεια, που διατηρούν το περιβάλλον. 'Αρα, λοιπόν, είναι ένα ζήτημα που πρέπει να πληρώνεται και από άλλες πολιτικές, όχι μόνο από τα ταμεία που αφορούν την ΚΑΠ, δηλαδή από το FEOGA.

Πρέπει επίσης, να ξεκαθαρίσουμε και ένα άλλο ζήτημα με τους συναδέλφους Ευρωπαίους εταίρους ότι η κοινοτική προσέγγιση για τη γεωργία πρέπει να είναι ενιαία. Δεν μπορεί σε καμία περίπτωση να απορριφθεί και να εγκαταλειφθεί κάθε ιδέα, κάθε σκέψη για επανεθνικοποίηση της Κοινής Αγροτικής Πολιτικής. Γιατί εάν δεν δούμε τη γεωργία ενιαία στην Ευρωπαϊκή 'Ενωση, θα έχουμε τις ισχυρές χώρες, οι οποίες με τον ένα ή με τον άλλο τρόπο θα επανεθνικοποιούν την Κοινή Αγροτική Πολιτική και θα έχουμε τεράστιο πρόβλημα.

Επίσης, θα πρέπει να λάβουμε υπόψη μας ότι στα Μεσογειακά Προγράμματα θα πρέπει να εισαχθεί η αρχή της αντιστάθμισης της απώλειας, της στήριξής τους για κάθε νέα παραχώρηση της Ευρωπαϊκής 'Ενωσης, που το κάνει πολλές φορές, ενόψει της εξωτερικής της πολιτικής, δηλαδή της πολιτικής των προτιμησιακών τους συμφωνιών. Θα πρέπει να υπάρξει δηλαδή σ' αυτά τα προϊόντα αντιστάθμισμα.

Για να γίνει κάτι τέτοιο πρέπει να υπάρξει ενίσχυση της ανταγωνιστικότητας των αγροτικών προϊόντων της Ευρωπαϊκής 'Ενωσης.

Πρέπει επίσης, να δούμε ότι η ανταγωνιστικότητα των αγροτικών προϊόντων δεν μπορεί να μη συνοδεύεται με ενίσχυση στα έργα υποδομής, δεν μπορεί να μη συνοδεύεται με ενίσχυση των μηχανισμών.

Σ'αυτά τα πλαίσια, λοιπόν, βλέπουμε ότι θα πρέπει να υπάρξουν ενισχύσεις, ύστερα από την πρόταση της επιτροπής σήμερα να γίνει μείωση των τιμών σταδιακά για να βελτιωθεί η ανταγωνιστικότητα των προϊόντων. Οι ενισχύσεις αυτές θα πρέπει να δίνουν τη δυνατότητα να αντισταθμισθούν, να καλυφθούν οι απώλειες που υπάρχουν στο εισόδημα.

'Ενα άλλο μεγάλο ζήτημα, που πρέπει να λάβουμε υπόψη μας -ο χρόνος δεν μου επιτρέπει να κάνω μεγάλη ανάλυση- είναι ότι σε καμία περίπτωση δεν πρέπει να δούμε αποσπασματικά την αναθεώρηση της Κοινής Αγροτικής Πολιτικής. Πρέπει να δούμε την αναθεώρηση με ενιαία λογική σε όλα τα προϊόντα και όχι με τη λογική του διευθυντηρίου. 'Αλλωστε, ο κύριος Υπουργός περιέγραψε προηγούμενα αυτό το θέμα.

Επίσης, ένα πολύ μεγάλο ζήτημα είναι -αναφέρθηκα και στην αρχή- το ζήτημα της διεύρυνσης. Πιστεύω ότι η σωστή επιλογή είναι ότι πρέπει να υπάρξει ενιαία ένταξη των υποψηφίων χωρών, ώστε όλες να έχουν τις ίδιες ευκαιρίες. Σε κάθε περίπτωση, όμως, θα πρέπει να επιφυλαχθεί η ίδια μεταχείριση, τουλάχιστον σε χώρες που ανήκουν σε ένα ενιαίο χώρο, όπως είναι ο χώρος της Βαλκανικής.

Κλείνω το κεφάλαιο αυτό του περιβάλλοντος με τις μεγάλες συμφωνίες, οι οποίες παρεμβαίνουν στη γεωργία, εν συντομία και είναι ο Παγκόσμιος Οργανισμός Εμπορίου (Π.Ο.Ε.), πρώην GATT. 'Εχει πολύ μεγάλη σημασία να δούμε ότι σ' αυτόν τον επόμενο γύρο η στάση μας δεν θα πρέπει να είναι αμυντική, πράγμα που έγινε στον προηγούμενο γύρο, όπου αφήσαμε ουσιαστικά τους Αμερικανούς να μας υπαγορεύουν τη συμφωνία, χωρίς να γνωρίζουμε τελικά τις επιπτώσεις όσων είχαμε συμφωνήσει και τις βλέπουμε τώρα να έρχονται μία μία.





Σελίδα 111

Σχετικά με τις νέες διαπραγματεύσεις εκτιμούμε ότι θα πρέπει να υπάρξει απόφαση του συμβουλίου και βέβαια της επιτροπής, ώστε οι άμεσες εισοδηματικές ενισχύσεις να μη γίνονται αντικείμενο διαπραγματεύσεων. Θα πρέπει να ληφθεί μέριμνα για την ενιαία και όχι επιλεκτική προστασία των προϊόντων. Θα πρέπει να δείξουμε αποφασιστικότητα, όσον αφορά την εναρμόνιση της κτηνιατρικής και φυτοϋγειονομικής προστασίας, πράγμα που κάνει σήμερα και το υπό συζήτηση σχέδιο νόμου.

Θα πρέπει, επιτέλους, η στάση γενικά της Ευρωπαϊκής 'Ενωσης να είναι ανάλογη της οντότητάς της. Δεν μπορούμε, δηλαδή, να μην καταλάβουμε ότι υπάρχει μία ευρωπαϊκή οντότητα και πρέπει να σταθεί στο ύψος των περιστάσεων κάθε φορά η ίδια η Ευρωπαϊκή 'Ενωση, όταν διαπραγματεύεται τέτοια μεγάλα θέματα.

'Οσον αφορά το δεύτερο κεφάλαιο, που αναφέρεται στα γεωργικά φάρμακα, θέλω να πω, κύριε Υπουργέ, ότι υπάρχει μία πρόταση να δίνεται η δυνατότητα στις συνεταιριστικές οργανώσεις, οι οποίες έχουν και τεχνική υπηρεσία, να μην υπάρχει περιορισμός, όσον αφορά τη ρύθμιση για τα πρατήρια πώλησης γεωργικών φαρμάκων. Νομίζω ότι είναι πολύ απλό και δεν χρειάζεται να αναφερθώ περαιτέρω. Δεν μου το επιτρέπει άλλωστε και ο χρόνος.

Πρέπει, όμως, να πω κάτι γενικά για τις ρυθμίσεις. 'Ολοι λένε ότι είμαστε υπέρ των ρυθμίσεων. Ο κύριος Υπουργός είχε μία ειλικρίνεια στην τοποθέτησή του ότι η ρύθμιση είναι για να λύσει το πρόβλημα της Αγροτικής Τράπεζας και αυτή είναι μία πολύ μεγάλη αλήθεια. 'Εχουμε έναν πιστωτικό Οργανισμό που λέγεται Αγροτική Τράπεζα, τα προβλήματά της είναι πολύ μεγάλα, το κόστος λειτουργίας της είναι υπέρογκο και αυτό έχει σαν αποτέλεσμα να μην έχουμε ανταγωνιστικότητα στα επιτόκια. Είναι, όμως, ένα θέμα που πρέπει να λυθεί άπαξ δια παντός.

Δεν πρέπει, όμως, να γίνονται αποσπασματικές ρυθμίσεις και έχουν πολύ δίκιο όσοι σήμερα λένε ότι γίνονται ρυθμίσεις φυσικών προσώπων, χωρίς να περιλαμβάνεται ενιαία ο κλάδος. Δεν μπορείς δηλαδή να ρυθμίσεις επιμέρους κλάδο...

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Κύριε Πρόεδρε, αν μου επιτρέπετε, για δύο λεπτά ακόμα να μιλήσω.

ΠΡΟΕΔΡΕΥΩΝ (Παναγιώτης Σγουρίδης): 'Οχι δύο λεπτά. 'Ενα λεπτό, κύριε Αργύρη, πλουσιοπάροχα, θα σας το δώσω.

ΕΥΑΓΓΕΛΟΣ ΑΡΓΥΡΗΣ: Στα πλαίσια της ίσης μεταχείρισης.

Θα πρέπει εδώ να πούμε ότι, όταν κάνεις επιμέρους ρύθμιση, ιδιαίτερα σε φυσικό ή σε νομικό πρόσωπο, που μονίμως δεν πληρώνει, αυτό δεν κάνει τίποτε άλλο παρά να στρεβλώνει την αγορά και τον ανταγωνισμό. 'Εχουμε πολλά τέτοια παραδείγματα.

Πρώτον, υπάρχουν αυτήν τη στιγμή επιχειρήσεις, όπως στον κλάδο της πτηνοτροφίας και έχουμε τη ρύθμιση που είχαμε προηγούμενα με τη ρύθμιση της Εύβοιας. Ρύθμισε στο "Μιμίκο" πάνω από επτακόσια εκατομμύρια. Σήμερα ο "Μιμίκος" έχει "ανοίγματα" πάνω από είκοσι δισεκατομμύρια. Ενώ παντού ιδιωτικοποιούμε το δημόσιο τομέα, εδώ έχουμε έναν εναγκαλισμό του δημόσιου τομέα, μέσα από την Αγροτική Τράπεζα, που έρχεται στην ουσία να κρατικοποιήσει τη συγκεκριμένη επιχείρηση.

Τι θα γίνει όταν στρεβλώνεται η αγορά στον ανταγωνισμό και δεν λαμβάνει υπόψη του το κόστος που διαμορφώνεται στις άλλες πτηνοτροφικές επιχειρήσεις; Καταλαβαίνουμε ότι αυτό είναι ανεπίτρεπτο και δεν πρέπει να γίνει.

Πιστεύω, κύριε Υπουργέ, ότι υπάρχει ένα πολύ μεγάλο θέμα για τη μεταβίβαση των σιταποθηκών και των άλλων αποθηκών της ΚΥΔΕΠ. Γίνεται μία ρύθμιση που είναι πάρα πολύ δίκαια και αποδίδει στον αγροτικό τομέα τις αποθήκες της και τα σιλό, όμως σε έξι ή επτά περιοχές, που είναι περιοχές καταναλωτικές, αυτό δεν γίνεται, λόγω της αδυναμίας που είχε να μείνουν τα οικόπεδα στην κυριότητα των ενώσεων. Και δεν είναι στην κυριότητα των ενώσεων, γιατί οι ίδιες οι ενώσεις τότε μεταβίβασαν απ' ευθείας στην ΚΥΔΕΠ τα οικόπεδα, για να μη φρακάρουν το τομεακό πρόγραμμα. Πιστεύω ότι πρέπει να υπάρξει μία δίκαιη μεταβίβαση.

'Ενα μεγάλο θέμα που ταλανίζει αυτήν την περίοδο τους αγρότες είναι οι διώξεις αυτών από τις κινητοποιήσεις. Ούτε από τη μία μεριά ούτε από την άλλη πρέπει να γίνεται εκμετάλλευση ενός τέτοιου θέματος. 'Ηταν μία κινητοποίηση που ο καθένας μπορεί να διαφωνήσει ή να συμφωνήσει με την τακτική της.

'Εχει πολύ μεγάλη σημασία, όμως, ότι αυτήν τη στιγμή υπάρχουν διώξεις και δημεύονται περιουσίες και μέσα παραγωγής των αγροτών που δημιουργούν επιμέρους προβλήματα σε ορισμένους και στη συνέχιση του ίδιου του επαγγέλματός τους.

Πρέπει να υπάρξει μία ρύθμιση και αυτή η ρύθμιση δεν πρέπει να είναι απαλλαγή, αν θέλετε, των όποιων και παρέμβαση στη δικαιοσύνη. Αλλά πρέπει να είναι μία ρύθμιση, η οποία σε καμία περίπτωση δεν θα διώκει τις όποιες κινητοποιήσεις. Θα πρέπει, επιτέλους, να υπάρξει και να γίνει μία συμφωνία ότι παντού γίνονται κινητοποιήσεις. Θα πρέπει το κράτος να παρεμβαίνει και να οριοθετεί, όταν θέλει τις κινητοποιήσεις, πράγμα που γίνεται και στην Ευρώπη και να μη βάζει μετά ποινές για να μπορεί να καταστέλλει τέτοιες κινητοποιήσεις.

Θεωρώ ότι είναι ένα ζήτημα που ταλανίζει σήμερα τον αγροτικό κόσμο. Με τη συμφωνία όλων των πτερύγων της Βουλής μπορεί να βρεθεί μία λύση, όχι για να κάνουμε τον καλό σ'αυτούς που διώκονται, αλλά για να δώσουμε τέρμα σε μία υπόθεση που έχει, αν θέλετε, καταγραφεί στη συνείδηση του ελληνικού λαού, έχει καταγραφεί στη συνείδηση των επαγγελματικών τάξεων ότι δεν διαμορφώνει πλαίσιο συνεννόησης και εθνικής πολιτικής στον αγροτικό τομέα, αλλά αποσπασματικά λύνονται κάποιες τέτοιες περιπτώσεις. Δεν πρέπει να φθάνουμε στις ακραίες περιπτώσεις, όπως είναι η δήμευση της περιουσίας και των εργαλείων της παραγωγής των αγροτών.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κυρία και κύριοι συνάδελφοι, προεισαγωγικά ήθελα να πω δύο πράγματα. Πρώτον, ο εκλεκτός εισηγητής της Νέας Δημοκρατίας κ. Ευμοιρίδης κατά τρόπο επαναληπτικό, εμφαντικό, αναφέρθηκε δεκάδες φορές στη φράση "όταν ο αγρότης υφίσταται αυτό, όταν ο αγρότης υποφέρει από εκείνο", το επανέλαβε δεκάδες φορές. Αυτά, κύριε Υπουργέ, είναι τα θέματα που απασχολούν τον 'Ελληνα αγρότη και επεσημάνθηκαν από τον εκλεκτό εισηγητή μας.

Επίσης, ο άρτι κατελθών του Βήματος αγαπητός συνάδελφος εξ Ιωαννίνων κ. Αργύρης αναφέρθηκε σε δεκάδες "πρέπει". "Πρέπει, πρέπει, πρέπει" είπε ο κ. Αργύρης. Αυτά, κύριε Υπουργέ, πρέπει να κάνετε νομοσχέδιο και να το φέρετε στη Βουλή διότι αυτά είναι τα προβλήματα του 'Ελληνα γεωργού και κτηνοτρόφου.

Και ένα δεύτερο προεισαγωγικά. Κύριε Υπουργέ, ένας εκλεκτός και παλαιός συνάδελφος ο κ. Γικόνογλου χθες από αυτό το Βήμα είπε πάρα πολλά. Οφείλετε να πάρετε τα Πρακτικά και να τα παραδώσετε στον εισαγγελέα, γιατί δεν μπορεί ένας υπεύθυνος άνθρωπος να είπε από αυτό το Βήμα τόσα πολλά -χωρίς στοιχεία- τα οποία έχουν τόση μεγάλη σημασία για την ηθική τάξη.

ΦΟΙΒΟΣ ΙΩΑΝΝΙΔΗΣ: Γιατί δεν τα παραδίδει ο ίδιος;

ΗΛΙΑΣ ΒΕΖΔΡΕΒΑΝΗΣ: Κύριε συνάδελφε, εγώ έκανα αυτή την έκκληση προς τον κύριο Υπουργό, διότι ο κύριος Υπουργός είναι πολιτικά υπεύθυνος για όλα όσα συμβαίνουν στον τομέα που ανεφέρθη ο συνάδελφος κ. Γικόνογλου.

Συζητούμε, κύριοι συνάδελφοι, ένα ακόμη νομοσχέδιο του Υπουργείου Γεωργίας. Και κατ' ανάγκη για μία ακόμη φορά το 22% του ελληνικού λαού στρέφει τα βλέματά του στην Αίθουσα αυτή. Μας κοιτάζουν οι 'Ελληνες γεωργοί και κτηνοτρόφοι. Αλλά δυστυχώς, κύριε Υπουργέ, μας παρακολουθούν χωρίς ελπίδα. Κάνουν με θλίψη τον απολογισμό των άλλων νομοσχεδίων 




Σελίδα 112

που ψηφίστηκαν από τη Βουλή και διαπιστώνουν ότι σε τίποτα δεν βελτιώθηκε η άθλια κατάστασή τους. Απεναντίας βλέπουν το εισόδημά τους καθημερινά να συρρικνώνεται και οι νεότεροι γεωργοί και κτηνοτρόφοι να συνωστίζονται στα γραφείο ευρέσεως εργασίας μακριά από τα χωριά τους.

Υπολογίστε, κύριοι συνάδελφοι, και κρατήστε το νούμερο, ότι μόνο κατά το προηγούμενο έτος εγκατέλειψαν την ύπαιθρο τριάντα έξι χιλιάδες αγρότες. Κύριε Υπουργέ, προφανώς ομιλώ κυρίως για σας.

Αν αυτός, κύριοι συνάδελφοι, ο ρυθμός εγκαταλείψεως της υπαίθρου συνεχιστεί, σε λίγα χρόνια δεν θα υπάρχουν αγρότες για να μας απασχολούν τα προβλήματά τους σε αυτήν την Αίθουσα.

Θα παραμείνουν στην ύπαιθρο μόνο όσοι δεν θα μπορούν να μετακινηθούν στα αστικά κέντρα. Από αυτό το Βήμα έχω τονίσει κατ' επανάληψη στην μακρόχρονη παραμονή μου σ' αυτήν την Αίθουσα ότι το πρόβλημα του αγροτικού κόσμου δεν είναι μόνο πρόβλημα μίας κοινωνικής τάξεως, αλλά είναι πρόβλημα εθνικό. Και ως εθνικό, πρέπει να το αντιμετωπίσει η Ελληνική Βουλή. Δεν αφορά το σήμερα της ελληνικής αγροτιάς. Δεν αφορά μόνο το σήμερα, αφορά και το αύριο και κυρίως στην προκειμένη περίπτωση δεν αφορά το σήμερα του έθνους, αλλά το αύριο του έθνους.

Φαίνεται ότι η Κυβέρνηση δεν θέλει ν' αντιληφθεί αυτήν τη λογική και αντιμετωπίζει τους αγρότες κατά τέτοιον τρόπο, που κανένα πρόβλημά του δεν ελπίζει ότι θα λυθεί.

Εξισώνει σήμερα η ελληνική Κυβέρνηση τα προβλήματα του αγροτικού κόσμου με τα προβλήματα των άλλων κοινωνικών τάξεων. Και τα παραδίδει στον κρατικό λογιστή, που φυσικό είναι να μην έχει τις ευαισθησίες που χρειάζεται αυτό το κομμάτι του ελληνικού λαού, που λέγεται "ελληνική αγροτιά". Μεγαλόστομες κυβερνητικές υποσχέσεις που δεν τηρήθησαν, ακόμη και νενομοθετημένες, θεσπισμένες υποχρεώσεις της Πολιτείας δεν υλοποιήθηκαν. Η κατάσταση της ελληνικής αγροτιάς καθημερινά γίνεται χειρότερη. Και ενώ σίγουρα η Κυβέρνηση το βλέπει, αφήνει τα πράγματα να κυλούν "στου κακού τη σκάλα", σαν να επιδιώκει τον αφανισμό του γεωργού και του κτηνοτρόφου της πατρίδας μας, σαν να μη θέλει να υπάρξει ελληνική ύπαιθρος.

Ζώντας καθημερινά το δράμα του 'Ελληνα γεωργού και κτηνοτρόφου, ήλπιζα ότι η νέα νομοθετική πρωτοβουλία της Κυβερνήσεως κάτι καλό θα έκανε για τον 'Ελληνα γεωργό και κτηνοτρόφο. Δυστυχώς, διαψεύστηκα παταγωδώς.

Θα συνεχίσω επί του θέματος, κύριε Υπουργέ, αφού προηγουμένως ανοίξω μία μικρή παρένθεση. Το συζητούμενο νομοσχέδιο κυριολεκτικά σέρνεται στη Βουλή επί μήνες. 'Ηταν γραμμένο στις ημερησίες διατάξεις όλων των Θερινών Τμημάτων και το φέρνετε σήμερα. Είναι και αυτό μία μικρή απόδειξη ότι η Κυβέρνηση θεωρεί τον 'Ελληνα γεωργό και κτηνοτρόφο δευτέρας κατηγορίας πολίτη και τα προβλήματά του ελλάσσονος ενδιαφέροντος για τη σημερινή Κυβέρνηση.

Κλείνω εδώ την παρένθεση, κύριε Υπουργέ, και επανέρχομαι στην παταγώδη διάψευση των ελπίδων μου ότι κάτι καλό θα είχε να φέρει η Κυβέρνηση για τον αγροτικό κόσμο της χώρας με τη νέα νομοθετική πρωτοβουλία.

Τι διαπιστώνω στο συζητούμενο νομοσχέδιο; Πρώτον, το νομοσχέδιο δεν έχει αρχή, δεν έχει φιλοσοφία, κυρίως δεν έχει στόχους. Το νομοσχέδιο με τα εβδομήντα δύο του άρθρα προσπαθεί με αποσπασματικές διατάξεις να δράσει εμβαλωματικά στον αγροτικό χώρο, χωρίς σχεδιασμό και χωρίς να αγγίζει τα τεράστια προβλήματα του αγροτικού κόσμου.

Το νομοσχέδιο αποτελεί συρραφή διατάξεων κατά το γνωστό, "πλίνθοι, λίθοι και κέραμοι ατάκτως ερριμμένα". Για το λόγο αυτό η συζήτηση επί της ανυπάρκτου αρχής είναι παντελώς άχρηστη. Η σοβαρή συζήτηση θα πρέπει να γίνει επί των άρθρων και εκεί καλείται η Κυβέρνηση να ακούσει τις σωστές προτάσεις που θα κάνουμε ώστε να φανεί χρήσιμη κατά τι στον αγροτικό κόσμο της χώρας.

Θα επισημάνω ότι το θέμα της ρυθμίσεως των χρεών των συνεταιριστικών οργανώσεων είναι το κύριο θέμα του νομοσχεδίου. 'Αλλωστε ο εκλεκτός εισηγητής της Πλειοψηφίας είπε πως αυτό το κομμάτι του νομοσχεδίου είναι το σημαντικότερο. Είναι αναμφισβήτητο γεγονός ότι οι συνεταιριστικές οργανώσεις έχουν χρέη που αδυνατούν να τα εξοφλήσουν. Αυτά τα χρέη δημιουργήθηκαν από τους ακόλουθους τρείς κυρίως λόγους. 

Πρώτον, από την απαράδεκτη τοκογλυφική τακτική της Αγροτικής Τραπέζης με τα υψηλά επιτόκια, τους τόκους υπερημερίας και τους τόκους ποινής. 

Δεύτερον, από την κοινωνική πολιτική που άσκησαν οι συνεταιριστικές οργανώσεις κατόπιν εντολής των ΠΑΣΟΚικών κυβερνήσεων.

Τρίτον, από την κακοδιαχείριση, τη λαθροχειρία και την κραιπάλη των διοικήσεων.

Και οι τρείς αυτοί λόγοι εδημιουργήθησαν από τις κυβερνήσεις σας, κύριε Υπουργέ. Οι κυβερνήσεις του ΠΑ.ΣΟ.Κ. διόριζαν και διορίζουν τη διοίκηση της Α.Τ.Ε. που εφήρμοσε αυτήν την τοκογλυφική πολιτική εις βάρος των Ελλήνων αγροτών. Οι κυβερνήσεις του ΠΑ.ΣΟ.Κ. κάθε φορά, παραμονές εκλογών, έδιδαν εντολές για εφαρμογή "κοινωνικής πολιτικής" και εξέθρεψαν τους "μακρυχέρηδες" μέσα στις συνεταιριστικές οργανώσεις, που με τις σπατάλες τους και με τις κραιπάλες τους δημιούργησαν αυτήν την κατάσταση. Μάλιστα, γι' αυτήν την κατάσταση ευθύνεται και προσωπικά ο σημερινός Πρωθυπουργός κ. Σημίτης, γιατί αυτός ως Υπουργός Γεωργίας κατήργησε τον έλεγχο επί των συνεταιριστικών οργανώσεων και άνοιξε τα πορτοπαράθυρα της διαφθοράς.

Εμείς απ' αυτό το Βήμα πράξαμε το καθήκον μας, αλλά δυστυχώς δεν εισακουσθήκαμε. 'Ερχεσθε, λοιπόν, σήμερα και προβαίνετε σε ρυθμίσεις των χρεών των συνεταιριστικών οργανώσεων χωρίς να κάνετε τίποτα για τους λόγους που δημιούργησαν αυτά τα τεράστια χρέη.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Αφήνετε την Αγροτική Τράπεζα να πουλά το χρήμα με τοκογλυφικούς τόκους παρότι επιδοτείται με τέσσερις μονάδες από το κράτος. Συνεχίζετε να ασκείτε ρουσφετολογική πολιτική και όχι κοινωνική πολιτική που λέτε εσείς, μέσω των συνεταιρισμών. Ακόμη ανέχεσθε αυτούς τους "μακρυχέρηδες" που δημιούργησαν τα τεράστια χρέη. Δεν είδαμε να στείλετε ούτε έναν στον εισαγγελέα. Γι' αυτό, αγαπητέ κύριε Ιωαννίδη, είπα προηγουμένως ότι τα Πρακτικά πρέπει να σταλούν στον εισαγγελέα για να αναγνώσει τις καταγγελίες του συναδέλφου κ. Γικόνογλου.

Κάτω από αυτές τις συνθήκες δεν ρυθμίζετε τα χρέη των συνεταιριστικών οργανώσεων, κύριε Υπουργέ, αλλά ανοίγετε την όρεξη για νέες ατασθαλίες απ' αυτούς που εγώ τους ονόμασα "μακρυχέρηδες". Αν θέλετε να κάνετε σωστή ρύθμιση κάντε τα ακόλουθα: Διαγράψτε τους τοκογλυφικούς τόκους ποινής και υπερημερίας της Α.Τ.Ε. σε όλους τους αγρότες. Δεύτερον, διαγράψτε τα χρέη αυτών των οργανώσεων, που με δική σας εντολή έκαναν τη λεγόμενη κοινωνική πολιτική. Τρίτον στείλτε στον εισαγγελέα όλους όσους ενέχονται σε λαθροχειρίες. Τότε πραγματικά θα έχει νόημα η κίνησή σας, κύριε Υπουργέ. Επειδή είσθε καλών προθέσεων άνθρωπος υποχρεούσθε να το κάνετε. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Βεζδρεβάνη, έχει τελειώσει ο χρόνος σας.

ΗΛΙΑΣ ΒΕΖΔΡΕΒΑΝΗΣ: Σας παρακαλώ, κύριε Πρόεδρε. Ο προηγούμενος συνάδελφος μίλησε επί δεκατρία λεπτά. Αφήστε και εμένα να ολοκληρώσω.

ΠΡΟΕΔΡΕΥΩΝ (Παναγιώτης Σγουρίδης): Μου ξέφυγε, κύριε Βεζδρεβάνη, και ζητώ συγγνώμη, διότι διάβαζα εδώ κάποιες τροπολογίες.

ΗΛΙΑΣ ΒΕΖΔΡΕΒΑΝΗΣ: Τελειώνω σε ένα λεπτό.

Αλήθεια, κύριε Υπουργέ, γιατί ξεχνάτε τους αγρότες; Γιατί ρυθμίζετε τα χρέη των οργανώσεων και δεν ρυθμίζετε τα χρέη των αγροτών; Oι οργανώσεις έδωσαν εξετάσεις και πήραν βαθμό κάτω από τη βάση. 'Ομως οι αγρότες που παλεύουν μόνοι τους κρατούν την ελληνική γεωργία και κτηνοτροφία στην ύπαιθρο.

Τελειώνοντας θέλω να πώ ότι το νομοσχέδιό σας, κύριε 






Σελίδα 113

Υπουργέ, ως έχει δεν μπορώ να το ψηφίσω. 'Οσον αφορά τη συζήτηση επί αυτής της ενότητος των άρθρων θεωρώ αντιδεοντολογικό να τοποθετηθώ πριν ακόμη τοποθετηθεί ο εισηγητής της δικής μας πτέρυγας.

ΠΡΟΕΔΡΕΥΩΝ (Παναγιώτης Σγουρίδης): Μιλάτε για δέκα τρία λεπτά. Θα μπορούσατε για τρία λεπτά να πείτε αυτά που θέλετε για τα άρθρα.

ΗΛΙΑΣ ΒΕΖΔΡΕΒΑΝΗΣ: Εγώ, κύριε Πρόεδρε, μιλώ περί δεοντολογίας και πρέπει αυτό να το αναγνωρίσετε πρώτος εσείς. 

ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος του ΠΑ.ΣΟ.Κ. κ. Γεωργακόπουλος έχει το λόγο επί της αρχής και επί της ενότητος των άρθρων 1 έως 13.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, ακούγοντας κανείς τους ομιλητές της Νέας Δημοκρατίας, θα είχε την αίσθηση ότι αυτό το κόμμα ποτέ δεν άσκησε εξουσία και ασχολήθηκε τόσο πολύ με τα αγροτικά θέματα, είδαν τόσο λαμπρές ημέρες οι αγρότες και το μόνο κόμμα που έφερε καταστροφές στους αγρότες ήταν το ΠΑ.ΣΟ.Κ.

Να θυμίσω μερικά παραδείγματα για να έχουμε καλή εξήγηση. Μήπως θυμάστε, κύριοι, ποιος τριπλασίασε την τιμή του πετρελαίου για τους αγρότες; Μήπως θυμάστε ακόμα ποιος τριπλασίασε την τιμή των λιπασμάτων; Μήπως θυμάστε ποιος ανέβασε τα επιτόκια από το 16% στο 26%, που σήμερα κόπτεσθε να πέσουν για τα αγροτικά δάνεια;

ΣΑΒΒΑΣ ΤΣΙΤΟΥΡΙΔΗΣ: Δεκαπέντε χρόνια τι κάνετε; Τις ανοησίες σας πληρώνουμε.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Μη βιάζεστε. Τόση ώρα τα ακούγαμε εμείς, τώρα είναι η σειρά σας και μην εκνευρίζεστε.

Βγήκε ο εισηγητής της Νέας Δημοκρατίας εδώ και μας κατακεραύνωσε λέγοντας, γιατί πληρώνουν την ίδια έμμεση φορολογία οι αγρότες με τους βιομηχάνους. Μήπως ξέρετε κανέναν άλλο τρόπο που η έμμεση φορολογία να μοιράζεται ανάλογα με το εισόδημα που έχει ο καθένας; Αν έχετε τέτοιο δίπλωμα παγκόσμιας ευρεσιτεχνίας να μας το πείτε. Μιλήσατε ακόμα για μεγάλο Φ.Π.Α. στα αγροτικά μηχανήματα. Μήπως θυμάστε πότε έγινε αυτό;

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Γιατί δεν τον κατεβάσατε εσείς;

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε συνάδελφε, δεν μπορεί να κατεβεί. Το έχω πει τόσες φορές από αυτό το Βήμα.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Τότε γιατί μας κατηγορείτε;

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Πρέπει να ξέρετε ότι ο ΦΠΑ είναι ένας φόρος που δεν επενεργεί στην παραγωγή. 'Ο,τι προστίθεται αφαιρείται. Επομένως δεν παίζει κανένα ρόλο.

Κύριοι συνάδελφοι, δεν ξέρετε, αλλά δεν θέλετε να μάθετε κιόλας.

Μιλήσατε ακόμα και για τις ρυθμίσεις των αγροτικών χρεών που γίνονται στους συνεταιρισμούς και ξεσηκώσατε θύελλα ότι δεν πρέπει να γίνουν. Γιατί; Γιατί ασκούσε κοινωνική πολιτική τότε το ΠΑ.ΣΟ.Κ. και δεν πρέπει σήμερα να ρυθμιστούν. Εγώ θα δεχθώ την άποψή σας και θα δεχθώ ότι ναι, ασκούσαμε κοινωνική πολιτική. Πού πήγαιναν τα λεφτά που έδιναν τότε οι συνεταιρισμοί; Δεν πήγαιναν στους αγρότες και δεν ενισχυόταν το εισόδημά τους; Υπέρ των αγροτών ήταν αυτή η πολιτική και σήμερα έρχεστε και λέτε ότι δεν έπρεπε να γίνει αυτό.

Μη έχοντας επιχειρήματα προσπαθείτε να βγείτε από τα αριστερά. Για να βγείτε, όμως, από τα αριστερά θα πρέπει να ξέρετε, θα πρέπει να είσαστε σωστά ενημερωμένοι για τα αγροτικά θέματα.

Δεν θα σας πω ότι είναι όλα ρόδινα για τους αγρότες. Δεν το είπε ούτε ο Υπουργός ούτε ο εισηγητής ούτε οι άλλοι ομιλητές και αυτό γιατί γνωρίζουμε τα προβλήματα που αντιμετωπίζει η ελληνική ύπαιθρος. Απελπισμένη προσπάθεια κάνει κάθε φορά ο Υπουργός στην Ευρωπαϊκή 'Ενωση. Μήπως ξέρετε τους αγώνες που έχει κάνει για να ανέβει η ποσόστωση του γάλακτος; 'Οταν γινόταν, όμως, το μοίρασμα των ποσοστώσεων εσείς κάνατε άλλη δουλειά, ήσασταν στην κυβέρνηση και δεν κοιτάγατε να ενισχύσετε την ποσόστωση. Δυστυχώς προσπαθείτε να ρίξετε όλες τις ευθύνες σε μας.

ΣΑΒΒΑΣ ΤΣΙΤΟΥΡΙΔΗΣ: Το 1994;

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: 'Ηταν και το 1992, κύριε συνάδελφε. Βλέπω ότι σας πειράζουν κάποια πράγματα και ενοχλείσθε. Πρέπει, όμως, να μάθετε να τα ακούτε, γιατί αν δεν το κάνετε θα μείνετε πολύ καιρό εκεί που σας έχει κατατάξει ο ελληνικός λαός. Στην Αντιπολίτευση.

Κύριοι συνάδελφοι, με το νομοσχέδιο αυτό γίνεται μια πραγματική προσπάθεια να μπει κάποια τάξη σε ορισμένα θέματα. Εγώ, δεν θα μιλήσω εκτός νομοσχεδίου, θα πω πέντε λέξεις.

Για τα φυτοφάρμακα. Δεν είναι η ώρα επιτέλους να μπει κάποια σειρά και τάξη σε όλο αυτό το πλέγμα του φυτοφάρμακου από την παραγωγή του, την εμπορία του, τη χρήση του μέχρι που φτάνει στον καταναλωτή; Ε, αυτό κάνει το νομοσχέδιο και το κάνει μάλιστα με τέτοια λεπτομέρεια, που θα μπορούσε κανένας να κατηγορήσει τον Υπουργό ότι τα περισσότερα από όσα λέει στο νομοσχέδιο, θα μπορούσαν να έχουν περάσει με υπουργικές αποφάσεις. Γιατί δεν χρειάζεται, κύριε Υπουργέ, παραδείγματος χάρη να λέει ο νόμος ότι πρέπει να μπει σε κάδρο η άδεια του κτηνίατρου ή η άδεια του γεωπόνου, για να πουλάει φυτοφάρμακα. Αυτά έπρεπε να βγουν με υπουργικές αποφάσεις και να μη φορτώνεται η νομοθεσία με περιττά πράγματα, τα οποία άνετα θα έχετε την ευχέρεια μετά με τις υπουργικές αποφάσεις να τα αλλάζετε και να τα τροποποιείτε κιόλας.

Επίσης, το θέμα των προστίμων θα έπρεπε να το κρατήσετε με υπουργικές αποφάσεις. Γιατί όταν μπαίνει μέσα στο νόμο, προϊόντος του χρόνου, ή θα πρέπει κάθε χρόνο να αλλάζουμε νόμους και να γινόμαστε εδώ πέρα βιομηχανία παραγωγής νόμων ή θα πρέπει να έχει την ευελιξία, με ένα πλαίσιο νομοθετικό, το οποίο θα έχει ο Υπουργός στα χέρια του, να μπορεί να αναπροσαρμόζει αυτά τα πρόστιμα για εκείνους οι οποίοι δεν τηρούν τη νομοθεσία.

Μιλήσατε για την ενημέρωση, η οποία πρέπει να γίνεται τώρα για τα φυτοφάρμακα. Πρέπει να ξεκινήσει καμπάνια από το Υπουργείο Γεωργίας, από τις διευθύνσεις γεωργίας, από τους συνεταιρισμούς, από τους αγροτικούς συλλόγους για τη χρήση των φυτοφαρμάκων. Δεν αρκεί η ψήφιση αυτού του νόμου, για να μπορέσει η χρήση των φυτοφαρμάκων να είναι η σωστή. Γνωρίζετε πάρα πολύ καλά ότι διακυβεύεται η υγεία εκατομμυρίων ανθρώπων, από τη χρήση των φυτοφαρμάκων. Διακυβεύεται η υγεία της γης την οποία οι ίδιοι οι αγρότες καλλιεργούν, όταν γίνεται κακή χρήση των φυτοφαρμάκων και των λιπασμάτων.

Εάν, λοιπόν, οι αγρότες δεν ενημερωθούν ότι η καλύτερη απόδοση στο προϊόν τους είναι όταν κάνουν τη σωστότερη χρήση των φυτοφαρμάκων και των λίπασμάτων, τότε δεν έχουμε κάνει τίποτα. Ουσιαστικά θα πρέπει να κατανοούν ότι δεν ευνοεί την παραγωγή, την κατανάλωση και την τιμή του προϊόντος εάν ραντίζουν τη μια μέρα, κάνουν συγκομιδή την επομένη και φτάνουν στην αγορά την τρίτη ημέρα. Γιατί κάποιο φυτοπαθολογικό ινστιτούτο θα το βρει, όπως παραδείγματος χάρη αυτό που είπατε για την αγορά του Μονάχου, ή την αγορά της Σουηδίας ή της Δανίας και τότε τα προϊόντα φεύγουν από την αγορά αυτή. Και όταν φεύγουν τα προϊόντα μας από μία αγορά, πλεονάζουν εδώ και όταν πλεονάζουν εδώ, πέφτει η τιμή τους. Το συμφέρον των αγροτών είναι και θα πρέπει να το κατανοήσουν, να ανοίξουμε όσο μπορούμε περισσότερες αγορές, να προωθήσουμε τα αγροτικά μας προϊόντα σε περισσότερες αγορές, έτσι ώστε η ζήτηση να είναι μεγαλύτερη για να μπορεί να ανεβαίνει η τιμή. Γιατί, δόξα τω Θεώ, από ποιότητα μπορεί να υποστηρίξει κανένας ότι είμαστε οι καλύτεροι.

'Ενα άλλο σημείο, το οποίο θα ήθελα, κύριε Υπουργέ, να επισημάνω, είναι για την προώθηση των προϊόντων. Υπάρχει μια αδυναμία στην προώθηση των προϊόντων μας. Αυτή η 




Σελίδα 114

αδυναμία οφείλεται στο ότι οι συνεταιρισμοί δεν μπόρεσαν να ανταποκριθούν στο έργο, το οποίο από την αρχή είχαμε υποθέσει ότι μπορούν και δεύτερον, ότι αυτοί οι μεγαλέμποροι, δεν έχουν δημιουργήσει το κατάλληλο δίκτυο. Θα ήταν η ώρα τώρα, με πρωτοβουλία της Κυβέρνησης, με συσκέψεις και με αγώνα πραγματικό, να δημιουργηθεί ένα δίκτυο συνεταιρισμών, έτσι ώστε αν μία αγορά στη Δανία ζητάει δύο ή τρία ή τέσσερα προϊόντα και απευθύνεται σε έναν συνεταιρισμό, με ένα δίκτυο να μπορεί ο συνεταιρισμός αυτός να βρει τα άλλα προϊόντα από άλλους συνεταιρισμούς, έτσι ώστε να μπορέσουν να φθάσουν σε αυτή και τα δυο και τα τρία ή τα τέσσερα προϊόντα που μπορεί να ζητάει μία αγορά. Γιατί αν ζητάει ροδάκινα και καρπούζια και η Ημαθία έχει μόνο ροδάκινα και απευθύνεται στο συνεταιρισμό της Ημαθίας, δεν βρίσκει τα καρπούζια δεν παίρνουν και τα ροδάκινα. Το αποτέλεσμα είναι να μένουν τα προϊόντα μας, οι τιμές να πέφτουν και έτσι να δημιουργείται ιδιαίτερο πρόβλημα στους αγρότες. Χρειάζεται, λοιπόν, να γίνει ένα δίκτυο για την προώθηση των αγροτικών προϊόντων.

Είπαμε για τα φυτοφάρμακα επίσης ότι καταργείται η διαφήμιση στα Μαζικά Μέσα Επικοινωνίας. Αυτό είναι πολύ σωστό. Το φάρμακο δεν πρέπει να διαφημίζεται με αυτόν τον τρόπο. Λέει, όμως, μια διάταξη, και σε αυτό ήθελα να επιστήσω την προσοχή σας, κύριε Υπουργέ, ότι αν διαφημίζεται με άλλο τρόπο, χωρίς τα Μέσα Μαζικής Επικοινωνίας, παραδείγματος χάρη με αφίσες, τότε εκείνος, ο οποίος έχει έννομο συμφέρον, παίρνει ασφαλιστικά μέτρα. 'Οχι. Να απαγορευτεί η διαφήμιση με τον οποιοδήποτε τρόπο, έτσι ώστε να γνωρίζουν ότι η χρήση των φυτοφαρμάκων δεν θα είναι αποτέλεσμα της διαφήμισης και πολλές φορές της παραπλανητικής διαφήμισης, αλλά θα είναι αποτέλεσμα της συμβουλής του γεωπόνου. Ο γεωπόνος θα έχει συστήσει ποιο φυτοφάρμακο θα πρέπει να πάρουν για να χρησιμοποιήσουν και τον τρόπο χρήσης και όχι διαφορετικά.

Ακούστηκε εδώ ότι η Αγροτική Τράπεζα ούτε λίγο ούτε πολύ είναι τοκογλυφική. Μα δεν είναι μόνο η Αγροτική Τράπεζα που δίνει με υψηλά επιτόκια. Τα υψηλά επιτόκια είναι αποτέλεσμα του υψηλού πληθωρισμού τον οποίο είχαμε, ανέβηκαν και τώρα τα επιτόκια έχουν αρχίσει και πέφτουν. Και σας υπενθύμισα ότι από το 16% στο 26% τα πήγατε εσείς που κόπτεσθε σήμερα να μειωθούν. 'Εχουν μειωθεί κατά οκτώ με εννέα μονάδες τα επιτόκια και είναι η ώρα να μειωθούν και άλλο, κύριε Υπουργέ. Το εκάρ -η διαφορά επιτοκίου καταθέσεων και επιτοκίου χορηγήσεων- όχι μόνο στα αγροτικά δάνεια, όχι μόνο στους αγρότες, είναι υψηλό. Επειδή, όμως οι αγρότες έχουν ως μονοψώνιο χρήματος την Αγροτική Τράπεζα εκεί βεβαίως ακούγεται περισσότερο η Αγροτική Τράπεζα και όχι ότι συμβαίνει αυτό μόνο σ' αυτήν την Τράπεζα.

Είναι η ώρα, λοιπόν, η συνολική νομισματική πολιτική, σε ό,τι έχει σχέση με τα επιτόκια, να επανεξεταστεί από την Κυβέρνηση, γιατί αν μειωθούν τα επιτόκια, τότε θα έχουμε πραγματικά και μία αύξηση των επενδύσεων. Και πάντοτε προς αυτήν την κατεύθυνση στοχεύει η Κυβέρνηση με τη διαρκή αποκλιμάκωση των επιτοκίων, που είδαμε μάλιστα και πρόσφατα, αλλά πρέπει να γίνει πιο γενναία σε ό,τι έχει σχέση με τις χορηγήσεις.

Επίσης, θα ήθελα να πω μια κουβέντα για τους τόκους υπερημερίας: Υπάρχει μία απόφαση του Συμβουλίου Επικρατείας, κύριε Υπουργέ, που λέει ότι όταν κάποιος φθάνει σε αδυναμία πληρωμής θα πρέπει να σταματούν να μπαίνουν οι τόκοι υπερημερίας. Αυτό ιδιαίτερα για κάποιους συνεταιρισμούς, οι οποίοι δήλωσαν την αδυναμία τους, θα έπρεπε να ισχύσει και θα έπρεπε η Αγροτική Τράπεζα να σταματήσει να τους επιβαρύνει με τόκους υπερημερίας και έτσι δεν θα είχαν σήμερα αυτόν τον όγκο του χρέους που παρουσιάζεται, που ουσιαστικά είναι περισσότερο τόκοι υπερημερίας και λιγότερο κεφάλαιο και πραγματικοί τόκοι. 'Οταν δηλώνουν αδυναμία ή βρίσκονται σε κατάσταση πτώχευσης κάποιες εταιρείες, με το να μπαίνουν τόκοι υπερημερίας, υπονομεύεται ουσιαστικά και το χαρτοφυλάκιο της τράπεζας, γιατί παρουσιάζει ότι έχει να λαβαίνει τόκους, ενώ ουσιαστικά δεν θα τους πάρει ποτέ, επειδή είναι επισφαλείς απαιτήσεις. Θα πρέπει να τα περνάει αυτά στην επισφάλειά της και να σταματάει να επιβαρύνει τους συνεταιρισμούς και τις επιχειρήσεις με τους τόκους υπερημερίας.

Θα σας πω και κάτι, κύριε Υπουργέ, που ίσως να σας διαφεύγουν. Το 50% των τόκων υπερημερίας πρέπει να πηγαίνει στο δημόσιο. Αυτό, λοιπόν, που πρέπει να πηγαίνει, και πολλές φορές δεν πηγαίνει, λόγω του ότι οι τράπεζες έχουν τα δικά τους κόλπα, απαιτείστε από τις τράπεζες να το διαγράψουν τουλάχιστον από τους συνεταιρισμούς ως προσφορά του κράτους προς τους συνεταιρισμούς και τους αγρότες. Θα ήταν μια πολύ γενναία απόφαση αυτή, όταν το 50% των τόκων υπερημερίας είναι έσοδο του δημοσίου που πολλές φορές, σας λέω, δεν πάει στο δημόσιο.

ΘΕΟΔΩΡΟΣ ΣΤΑΘΗΣ: Και οι τράπεζες και το κράτος τοκογλύφοι!

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Συνεχίζοντας, λοιπόν, επί του νομοσχεδίου, κύριοι συνάδελφοι, θέλω να επισημάνω ότι μεταξύ των άλλων αναφέρεται και στον Α.Σ.Ο.. Καταργείτε, κύριε Υπουργέ, τον Α.Σ.Ο. και δημιουργείτε μια ανώνυμη εταιρεία. 'Ακουσα χθες στην ομιλία σας για το θέμα της περιουσίας. Πιστεύω ότι αυτό θα μας το φέρετε γραπτώς, έτσι ώστε να μη γίνει κανένα λάθος γιατί ήταν ένα τεράστιο θέμα το θέμα της περιουσίας του Α.Σ.Ο. 

Επίσης υπάρχει και το θέμα της ασφάλισης του προσωπικού του Α.Σ.Ο., που σε μία διάταξη, ενώ λέτε ότι διαλύεται το ασφαλιστικό ταμείο δεν προβλέπεται τι θα γίνει με τους συνταξιούχους, από πού θα παίρνουν τη σύνταξή τους. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν υπάρχουν. 

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Αν δεν υπάρχουν συνταξιούχοι, έχει καλώς, γιατί ήταν ένα ταμείο που είχε δημιουργηθεί από το 1940. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Με προγενέστερο νόμο...

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ:... είχαν μεταφερθεί αλλού. Ωραία. Αυτό ήθελα να διαπιστώσουμε για να μην έχουμε κανένα μπέρδεμα και ερχόμαστε μετά να λέμε διάφορα άλλα.

Κύριε Υπουργέ, ακούστηκε εδώ ότι, ξέρετε, αστικοποιείται ο αγροτικός πληθυσμός, το 20% θα γίνει 10% ή 7% ή 6% ... Προφανώς οι συνάδελφοι, δεν έχουν αντιληφθεί ότι αυτό νομοτελιακά γίνεται ανεξάρτητα από τη θέληση τη δική μας ή όχι, όταν περίπου το 55%-60% των αγροτών σήμερα είναι πάνω από πενήντα πέντε χρονών. Σε δέκα χρόνια, ή, αν θέλετε, με την πρόωρη συνταξιοδότηση μπορούν αυτοί αυτομάτως να βγουν στη σύνταξη και μένει το υπόλοιπο το οποίο είναι από είκοσι πέντε χρονών μέχρι πενήντα πέντε χρονών. Είναι, λοιπόν, ένα 45% του ενεργού αγροτικού πληθυσμού, δηλαδή του 20% που είναι κάτω από το 10% και από αυτό, το 7% είναι μέχρι είκοσι πέντε ετών.

Αυτό σημαίνει ότι ο αγροτικός πληθυσμός συρρικνώνεται για λόγους δημογραφικούς, για λόγους ηλικιακούς, για λόγους άλλους, που δεν έχουν καμία σχέση με το ότι δεν έχουν εισοδήματα. Πρέπει να δούμε ότι τα πραγματικά εισοδήματα των αγροτών αυξήθηκαν τα τελευταία χρόνια κατά 16%. Και αυτό είναι αποτέλεσμα της πολιτικής, η οποία ασκήθηκε, των επιδοτήσεων της Ευρωπαϊκής 'Ενωσης και γενικότερα της αγροτικής πολιτικής.

Να πάμε και σε ένα άλλο δείκτη. Είπατε ότι το 20% δίδει το 11% του Α.Ε.Π.. Δίνει, όμως, μόνο το 0,8% των εσόδων του δημοσίου. Από το αγροτικό εισόδημα το κράτος εισπράττει μόνο το 0,8% των εσόδων. 'Ομως, οι δαπάνες του Υπουργείου Γεωργίας είναι σε πολύ μεγαλύτερο ποσοστό. 'Αρα, εδώ γίνεται και μία αναδιανομή υπέρ των αγροτών. Αυτό πρέπει να εξηγηθεί, για να το καταλάβουν οι αγρότες, γιατί πάντοτε υπάρχει μία πικρή γεύση ότι κανένας δεν ασχολείται μαζί τους, τίποτα δεν τους δίνει και εν πάση περιπτώσει είναι μόνοι στη γωνία. Δεν είναι καθόλου στη γωνία. Είναι πρωταγωνιστές κάθε μέρα στην πολιτική και η Κυβέρνηση στοχεύει προς αυτήν την κατεύθυνση να βελτιώσει κάθε μέρα το εισόδημά τους, διαθέτοντας περισσότερα χρήματα, είτε για την αναδιάρθρωση των καλλιεργειών είτε για επιδοτήσεις, εν πάση 





Σελίδα 115

περιπτώσει, για την προώθηση των προϊόντων τους.

'Ενα άλλο στοιχείο είναι το εξής: Η προώθηση των αγροτικών προϊόντων δεν πρόκειται να γίνει αν δεν προσέξουμε τη συσκευασία και την εμφάνιση των αγροτικών προϊόντων. 

Τα φυτοφάρμακα, η εμφάνιση, η συσκευασία και η έγκαιρη προώθηση των αγροτικών προϊόντων είναι, πιστεύω, οι τέσσερις παράγοντες στους οποίους θα πρέπει το Υπουργείο να ρίξει ιδιαίτερο βάρος, αν πραγματικά θέλουμε να προωθηθούν τα ελληνικά προϊόντα και στις αγορές εξωτερικού.

Επίσης, κύριε Υπουργέ, με έκπληξη διάβασα ότι στα λαχανοκομικά είμαστε χώρα εισαγωγής, δεν είμαστε χώρα παραγωγής. Ποιος να το ακούσει αυτό! Ποιος να ακούσει ότι η χώρα μας, ο λαχανόκηπος της Ευρώπης, εισάγει λαχανικά γιατί δεν τα παράγει! Θα πρέπει να τους ωθήσουμε δειλά-δειλά προς τις καλλιέργειες που έχει ανάγκη και η εσωτερική αγορά, γιατί δεν αλλάζει εύκολα η νοοτροπία. 'Ενας που παράγει βαμβάκι, δεν πάει να βάλει λάχανο, ή πολλοί αγρότες έχουν συνηθίσει την εύκολη καλλιέργεια στην τρίμηνη καλλιέργεια και δεν ασχολούνται οκτώ ή δέκα μήνες, που έπρεπε να ασχολούνται, όπως όλοι οι άλλοι εργαζόμενοι. Αν τους ωθήσουμε προς τις καλλιέργειες που έχει ανάγκη η εσωτερική αγορά, τα προϊόντα θα είναι καλύτερης ποιότητας, θα είναι φθηνότερα, θα μπορούν να προωθηθούν πιο γρήγορα στην αγορά και θα είναι πιο φρέσκα από το να εισάγουμε από την Ιταλία ή από την Ισπανία ή από τη Γαλλία ή να εισάγουμε λαχανάκια Βρυξελλών παραδείγματος χάρη.

ΕΥΑΓΓΕΛΟΣ ΜΠΟΥΤΑΣ: Εάν οι βαμβακοπαραγωγοί στραφούν στην καλλιέργεια των κηπευτικών προϊόντων, τότε να προωθήσουν την εκτροφή κουνελιών για να διατίθενται!

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν είπα αυτό, κύριε συνάδελφε. Αφήστε τους λαϊκισμούς! Εγώ είπα ότι πρέπει να γίνει μία αναδιάρθρωση των καλλιεργειών, έτσι ώστε ένα μικρό κομμάτι της καλλιέργειας, την οποία κάνουν, να προωθηθεί προς άλλη κατεύθυνση, έτσι ώστε και το εισόδημά τους να βελτιώσουν οι αγρότες και θα πάψει η χώρα να αιμορραγεί σε συνάλλαγμα, για να κάνει εισαγωγές λαχανικών, όπως κρεμμύδια, σκόρδα, λάχανα, μαρούλια. Πού θα πάει αυτή η ιστορία; Να ωθήσουμε τους αγρότες μας προς αυτήν την κατεύθυνση, έτσι ώστε να κατανοήσουν πλήρως ότι πρέπει να παράγουμε ό,τι μπορούμε να καταναλώσουμε με πολύ πιο εύκολο και αποτελεσματικό τρόπο.

Τελειώνοντας, κύριε Υπουργέ, πιστεύω ότι το νομοσχέδιο αυτό, εκτός του ότι ρυθμίζει πολλά θέματα των φυτοφαρμάκων και των ζωϊκών φαρμάκων, στο τρίτο σκέλος, κάνει ένα γενικό, θα έλεγα, μάζεμα πολλών διατάξεων, αναφέρεται σε πάρα πολλές διατάξεις που ρυθμίζονται. Εκείνο που θα ήθελα να τονίσω είναι: Να μην περιγράφετε με τέτοια λεπτομέρεια τους νόμους, γιατί δυσκολία δημιουργεί. Πάρτε περισσότερες εξουσιοδοτήσεις, κάντε ένα νόμο-πλαίσιο, να είναι πιο ευέλικτο το Υπουργείο, για να μπορεί γρήγορα να παίρνει τις αποφάσεις και να μην περιμένει, όπως περιμένει τώρα, να έλθουν τα πενήντα τρία άρθρα με μία-μία διάταξη-τροποποίηση, για να μπορέσει να λειτουργήσει.

Ελπίζω και πιστεύω ότι το νομοσχέδιο αυτό θα βοηθήσει τους αγρότες, θα βοηθήσει την αγροτική οικονομία και θα ενισχύσει το εισόδημα των αγροτών.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Γεωργακόπουλο. 'Ηταν συνεπής στο χρόνο του.

Ο κ. Σταύρος Παπαδόπουλος έχει το λόγο.

ΣΤΑΥΡΟΣ ΠΑΠΑΔΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, θα ήθελα πολύ να ακολουθήσω και εγώ μέσα σ' αυτήν την Αίθουσα τον τρόπο λύσεως του πράγματι πολύ σοβαρού αγροτικού προβλήματος που αντιμετωπίζει η χώρα, αλλά περισσότερο άμεσα αυτοί που ασχολούνται με την γεωργοκτηνοτροφία, ήτοι οι ίδιοι οι γεωργοκτηνοτρόφοι της χώρας μας, που αυτήν τη στιγμή έφθασαν στα όρια της απόγνωσης με τα υπερβολικά χρέη που αντιμετωπίζουν και τα οποία, τα περισσότερα, προέρχονται από τόκους υπερημερίας προς την Αγροτική Τράπεζα και το ελληνικό δημόσιο.

Ειλικρινά η Α.Τ.Ε. και το ελληνικό δημόσιο είναι -επιτρέψτε μου να το πω- οι νόμιμοι τοκοφλύφοι, κύριε Υπουργέ, στην Ελλάδα, απομυζώντας το μεδούλι της μόνης γνήσιας παραγωγικής τάξεως των Ελλήνων, των γεωργών και των κτηνοτρόφων. Κάποτε οι τόκοι υπερημερίας στην Αγροτική Τράπεζα έφθασαν το 43%. Στο, δε, Δημόσιο Ταμείο της Δράμας, ποσό βεβαιωθέντων, το 1993, έξι εκατομμυρίων (6.000.000) δραχμών, αυτήν τη στιγμή υπερβαίνει τα δεκαεννέα εκατομμύρια (19.000.000) δραχμές.

Θα ήθελα πολύ να ψηφίσω επί της αρχής το νομοσχέδιό σας, κύριε Υπουργέ, αλλά ειλικρινά δεν μπορώ να διακρίνω αξίες, φιλοσοφία, στόχους και σκοπούς, ή μάλλον μπορώ να διακρίνω στόχους και σκοπούς, που αποβλέπουν στην επιφανειακή ρύθμιση των χρεών ορισμένων κομματικών σας φίλων, ορισμένων ανωνύμων και ομορρύθμων εταιρειών, προς τους οποίους είχατε και έχετε προεκλογικές δεσμεύσεις και ήδη τις υλοποιείτε με καθαρά μικροκομματική, πελατειακή αντίληψη.

Η σεισάχθεια των χρεών, κύριε Υπουργέ, πρέπει να αφορά όλους τους 'Ελληνες αδιακρίτως κομματικών πεποιθήσεων. Πρέπει να ενεργήσετε σαν Κυβέρνηση πραγματικά όλων των Ελλήνων, όπως δηλώνατε παλαιότερα και όχι σαν Κυβέρνηση ολίγων φιλελλήνων και των συγγενών αυτών, τους οποίους ικανοποιείτε, είτε τους έχοντες και κατέχοντες τα πολυτελή αυτοκίνητα, τα κότερα και τις διάφορες ποδοσφαιρικές ανώνυμες εταιρείες, τα χρέη των οποίων χαρίσατε τόσο απλόχερα μέχρι σήμερα, φορολογώντας έτσι ακόμη βαρύτερα τις φτωχότερες τάξεις των Ελλήνων, φορολογώντας μόνο τους μη έχοντες και κατέχοντες μικρομεσαίους επαγγελματίες, εργάτες, υπαλλήλους και γεωργοκτηνοτρόφους.

Πραγματικά εδώ, δεν θέλω να αναφερθώ στα κοσμητικά επίθετα, με τα οποία προσδιόρισε ο κ. Γικόνογλου -δικός σας Βουλευτής, κύριε Υπουργέ- ορισμένα από τα στελέχη που ανήκουν στο χώρο του ΠΑ.ΣΟ.Κ., ονομάζοντάς τους ότι είναι απατεώνες, ότι είναι αρουραίοι, ότι είναι τρωκτικά του ελληνικού δημοσίου. Αυτό είναι δική σας υπόθεση και εσείς θα το κρίνετε, αλλά νομίζω και μέσα από αυτές τις εκφράσεις, ότι ο κ. Γικόνογλου είπε αρκετές αλήθειες.

Κυρίες και κύριοι συνάδελφοι, η Κυβέρνηση έχει υποχρέωση να ρυθμίσει τα χρέη των συνεταιριστικών οργανώσεων όλης της χώρας γιατί είναι η μόνη υπαίτιος για τη δημιουργία αυτών των χρεών με την αλόγιστη πολιτική που εφήρμοσε όλα αυτά τα χρόνια και όχι επιλεκτικά, όπως γίνεται με το παρόν νομοσχέδιο, κύριε Υπουργέ. Αυτή η επιλεκτικότητα δεν γίνεται σε βάρος των συνεταιριστικών οργανώσεων της Βορείου Ελλάδος.

Παραδείγματος χάρη, στο άρθρο 13, όπου ρυθμίζονται οι οφειλές των αγροτικών συνεταιριστικών οργανώσεων προς την Α.Τ.Ε., από τις δεκαπέντε ρυθμιζόμενες περιπτώσεις, μόνο η μία αφορά την Ελλάδα, ήτοι η ΙΒ', η δωδεκάτη περίπτωση, κύριε Υπουργέ, που αφορά το Συνεταιρισμό Επεξεργασίας και Πώλησης Καπνών ΜΠΕΡΛΕΙ, στην περιοχή των Γιαννιτσών, αξίας έξι εκατομμυρίων πεντακοσίων ογδόντα τριών χιλιάδων οκτακοσίων πενήντα τριών (6.583.853) δραχμών. Σ' αυτήν την περίπτωση, όμως, πρόκειται για ένα συνεταιρισμό που πρόσκειται στο δικό σας χώρο, ανήκει στο χώρο των κομματικών σας φίλων.

Δεύτερη περίπτωση, στο άρθρο 15, από τις δεκατρείς ρυθμιζόμενες περιπτώσεις, μόνο δύο προέρχονται από το χώρο της Βορείου Ελλάδος, ήτοι η δωδέκατη περίπτωση, που αφορά την 'Ενωση Αγροτικών Γαλακτοκομικών και Αγελαδοτροφικών Συνεταιρισμών Θεσσαλονίκης, τη βιομηχανία γάλακτος "ΑΓΝΟ", με πεντακόσια εβδομήντα εκατομμύρια (570.000.000) και τη δέκατη τρίτη περίπτωση, τις Ενώσεις Αγροτικών Συνεταιρισμών Πιερίας, με ποσό οκτακοσίων τριάντα ένα εκατομμυρίων (831.000.000) δραχμών.

Τρίτον, στο άρθρο 16, οι περισσότερες από τις ρυθμίσεις οφειλών αφορούν συνεταιριστικές οργανώσεις, εταιρείες δημοτικοσυνεταιριστικού χαρακτήρα και κτηνοτρόφων, που πρόσκεινται φιλικά στο ΠΑ.ΣΟ.Κ. και στους διάφορους Υπουργούς του ΠΑ.ΣΟ.Κ.. Και γιατί το λέω αυτό;

Κύριε Υπουργέ, γιατί δεν ρυθμίζετε με τον ίδιο τρόπο, που ρυθμίζετε, τα χρέη των κατοίκων της περιοχής Θεσπρωτίας;



Σελίδα 116

Είναι ο Μπάρμπας Κωνσταντίνος, ο Μπαρμπαβασίλογλου Σπύρος, ο Μπαρμπαβασίλογλου Γεώργιος, ο Σοφοκλής, ο Λάμπρου Βασίλειος, οι αδελφοί Μηνά, ο Θεόδωρος Κανάτσος και η Μπασιάκου Αφροδίτη, με αντίστοιχα ποσά είκοσι τρία εκατομμύρια (23.000.000), δεκαοχτώ εκατομμύρια (18.000.000), έντεκα εκατομμύρια (11.000.000), δώδεκα εκατομμύρια (12.000.000), είκοσι τρία εκατομμύρια (23.000.000), το σύνολο είναι γύρω στα εκατό εκατομμύρια (100.000.000).

Εδώ θα ήθελα να πω ότι στη δική μας περιοχή, στην περιοχή του Κάτω Νευροκοπίου ιδιαίτερα, το σύνολο των ανθρώπων που είναι περίπου οκτώ χιλιάδες πεντακόσια άτομα, από τα είκοσι χιλιάδες άτομα που ήταν προ εικοσαετίας, οφείλουν αυτήν τη στιγμή πάνω από έξι δισεκατομμύρια (6.000.000.000).

Μήπως, κύριε Υπουργέ, η περιοχή του Κάτω Νευροκοπίου δεν είναι παραμεθόρια περιοχή; Είναι μόνο δέκα χιλιόμετρα η μακρύτερη απόσταση από τα Ελληνοβουλγαρικά σύνορα. Μήπως έχουν πολλαπλά εισοδήματα, μήπως έχουν εισοδήματα που προέρχονται απο διάφορες βιομηχανίες, ή αν θέλετε, από πολλαπλές άλλες καλλιέργειες; Φυσικά όχι.

Μόνο καλλιέργεια πατάτας υπάρχει, κύριε Υπουργέ και γνωρίζετε πολύ καλά ότι η πατάτα αυτήν τη στιγμή δεν πάει καθόλου καλά στην τιμή. Αν θέλετε, θέστε πλαφόν στις τιμές στα χέρια του παραγωγού, για να μην ανέβει ο πληθωρισμός, για να μπορέσει να κρατήσει η Κυβέρνηση αυτήν τη στιγμή χαμηλά τον πληθωρισμό, ύστερα από αυτήν την παταγώδη αποτυχία που είχε με τη ντομάτα.

Κύριε Υπουργέ, επειδή όλα αυτά τα χρέη, που χαρίζονται πραγματικά επιλεκτικά, προέκυψαν από ζημίες που οφείλονται στην αλόγιστη άσκηση της παρεμβατικής σας πολιτικής τα τελευταία δεκαπέντε χρόνια και επειδή δεν συμπεριλαμβάνονται όλα τα χρέη των αγροτικών συνεταιρισμών, τα χρέη των Ελλήνων γεωργοκτηνοτρόφων, αν θέλετε, πραγματικά αυτήν τη στιγμή η μόνη μέριμνα της Κυβέρνησης, που λέει ότι είναι Κυβέρνηση όλων των Ελλήνων, προς εκείνη την κατεύθυνση έπρεπε να στραφεί και προς αυτήν την πλευρά και έπρεπε πραγματικά να ρυθμίσει τα χρέη και όχι να τα χαρίσει.

Πώς, όμως, να τα ρυθμίσει; Μειώνοντας αυτούς τους τόκους υπερημερίας, για τους οποίους θα τονίσω για άλλη μία φορά ότι υπερβαίνουν το 90% των χρεών προς την Αγροτική Τράπεζα αυτήν τη στιγμή και προς το δημόσιο. Τότε μάλιστα θα είχα και εγώ την ευχέρεια -και θα το ήθελα πολύ- να ψηφίσω το νομοσχέδιό σας επί της αρχής, που για άλλη μια φορά θα πω ότι δεν υπάρχει αρχή αυτή τη στιγμή.

Εμείς, σαν Νέα Δημοκρατία, θέλουμε να ικανοποιήσουμε πραγματικά τους ανθρώπους αυτούς, που ασχολούνται μέρα-νύχτα με τη γεωργία και τους κτηνοτρόφους, που ασχολούνται τριακόσιες εξήντα πέντε μέρες με την κτηνοτροφία και είναι τριακόσιες εξήντα πέντε μέρες μέσα στην κοπριά. Τα ζώα, αργία δεν έχουν.

Κύριε Υπουργέ, για να βοηθήσουμε αυτούς τους ανθρώπους, φέραμε σ'αυτήν την Αίθουσα σχέδιο νόμου, ικανοποιώντας μερικά από αυτά, τα οποία πραγματικά χρειάζονται και λέγοντας ότι και εσείς και εμείς προεκλογικά υποσχεθήκαμε να μειώσουμε τις τιμές στο πετρέλαιο, λέγοντας ότι και εσείς και εμείς προεκλογικά υποσχεθήκαμε να μειώσουμε το Φ.Π.Α. από 18% σε 8%, λέγοντας ότι στις παραμεθόριες περιοχές πρέπει οι άδειες οικοδομής σε όλους τους τομείς -και για οικία και για στάβλους και για αποθήκες- να εκδίδονται δωρεάν.

Και εσείς και εμείς υποσχεθήκαμε να τους επιδοτήσουμε τους νέους αγρότες επιτέλους, για να μπορέσουν να κρατηθούν στην ύπαιθρο. Η δική μας περιοχή τα τελευταία είκοσι χρόνια έχει απογυμνωθεί, έχει ερημωθεί από κόσμο, χάσαμε τα 2/5 του πληθυσμού μας εξαιτίας αυτής της αλόγιστης πολιτικής που εφαρμόζετε εσείς, με αποτέλεσμα -ειλικρινά- οι άνθρωποι της περιοχής του Νευροκοπίου, της Προσοτσάνης και του Παρανεστίου αυτήν τη στιγμή να κινδυνεύουν να χάσουν τις περιουσίες τους, γιατί επεμβαίνει και το δημόσιο και η Αγροτική Τράπεζα με κατασχέσεις.

Για όλα αυτά, κύριε Υπουργέ, γι'αυτήν την αλόγιστη πολιτική που εφαρμόζετε και την πολιτική που κάνετε, για να χαρίσετε τα χρέη επιλεκτικά σε ορισμένους από τους συνεταιρισμούς, είμαι υποχρεωμένος να καταψηφίσω επί της αρχής το νομοσχέδιό σας.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γιαννακόπουλος Ιωάννης έχει το λόγο.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, το νομοσχέδιο που συζητούμε είναι πράγματι ένα πολυδύναμο νομοσχέδιο, όπως είπαν και άλλοι συνάδελφοι, αφού καλύπτει πολλούς τομείς της αγροτικής ζωής στον τόπο μας.

Θα μπορούσε κανείς να κατανείμει το νομοσχέδιο αυτό σε δύο τομείς:

Στον πρώτο τομέα, που αφορά την προστασία της υγείας του καταναλωτή- πολίτη και τις προδιαγραφές μέσα στα πλαίσια των οποίων πρέπει να κινηθούν οι 'Ελληνες αγρότες. Αυτό είναι ένα πολύ σημαντικό κομμάτι, αγαπητοί συνάδελφοι, που πρέπει να το είχαμε δει πολύ νωρίτερα και θα έλεγε κανείς πως καθυστέρησε αυτό το νομοσχέδιο για να βάλει μία τάξη στα φυτοφάρμακα και τα κτηνιατρικά φάρμακα που κυκλοφορούν στη χώρα μας.

Το δεύτερο μέρος ασχολείται με την αναγνώριση από μέρους της πολιτείας όχι μόνο του οικονομικού ρόλου της οργάνωσης των συνεταιρισμών, που έχουν σκοπό την αύξηση των εισοδημάτων των μελών τους, αλλά και την ανάληψη του κόστους από τις διαχειριστικές αδυναμίες τους. 

Με τα άρθρα του νομοσχεδίου αυτού δίνονται πολύ σημαντικά κίνητρα για την ενοποίηση συνεταιριστικών οργανώσεων σε μεγάλες και βιώσιμες ανταγωνιστικές μονάδες από το σχήμα της ένωσης των προσώπων που λειτουργούσε μέχρι σήμερα.

Κυρίες και κύριοι συνάδελφοι, το νομοσχέδιο που συζητάμε σήμερα κινείται ομολογουμένως στη σωστή κατεύθυνση και πορεία, αφού εκτός των άλλων ρυθμίζει και το θέμα των πρόωρα συνταξιοδοτηθέντων και όλες του οι επιλογές και οι ρυθμίσεις τονίζουν το αναπτυξιακό του πνεύμα, εμπλουτίζουν την αγροτική πολιτική στη χώρα μας και βοηθούν στην κατοχύρωση και την προοπτική του αγροτικού επαγγέλματος.

Κυρίες και κύριοι συνάδελφοι, συγχωρείστε με που θα αναφερθώ σχεδόν αποκλειστικά σε ένα ιδιαίτερο και ειδικό για τους περισσότερους από εσάς θέμα και θα αφιερώσω την περισσότερη ομιλία μου σε αυτό. Είναι το ζήτημα που αφορά τον Αυτόνομο Σταφιδικό Οργανισμό, αφού η περιφέρεια, στην οποία έχω τιμή να εκλέγομαι, έχει πάρα πολλούς σταφιδοπαραγωγούς.

Στην αρχή θέλω να πω στους αγαπητούς συνάδελφους που εκλέγονται σε άλλες περιφέρειες ότι το αγροτικό πρόβλημα στη χώρα μας σε ό,τι αφορά τα προϊόντα δεν έχει σχέση μόνο με τον καπνό ή το βαμβάκι, αλλά υπάρχουν και άλλα προϊόντα που στην κυριολεξία θέλουν αντιμετώπιση, κι ένα από αυτά είναι το θέμα της κορινθιακής σταφίδας.

Κύριοι συναδελφοι, έγινε αναφορά χθες από πολλούς συναδέλφους για το πώς ξεκίνησε η κορινθιακή σταφίδα από το 1924-1925 με την "ΕΝΙΑΙΑ Α.Ε." της οποίας τον έλεγχο είχαν οι Αγγλογάλλοι και οι τραπεζίτες από την Κωνσταντινούπολη. Μετά από επίμονους και σκληρούς αγώνες το αγροτικό κίνημα κατάφερε και ανάγκασε το κράτος 1925 να δημιουργήσει τον Α.Σ.Ο. Στην πορεία του, από το 1925 μέχρι σήμερα, ο Α.Σ.Ο., επιτρέψτε μου να σας πω ότι, παρά τις όποιες αδυναμίες του, ιδιαίτερα τα τελευταία χρόνια, έχει δώσει σημαντικά ευεργετήματα στους αγρότες, ιδιαίτερα στους σταφιδοπαραγωγούς των έξι νομών, τέσσερις νομούς στην Πελοπόννησο και δύο στα νησιά του Ιονίου που παράγεται η μαύρη σταφίδα. Γιατί; Γιατί, αγαπητοί συνάδελφοι, ο Α.Σ.Ο. έχει παρεμβατικό χαρακτήρα ως Νομικό Πρόσωπο Ιδιωτικού Δικαίου. Παρεμβαίνει, δηλαδή, στην τιμή της σταφίδας και αναγκάζει τους εμπόρους για να αγοράσουν τη σταφίδα σε μεγαλύτερη τιμή.

'Εχω, λοιπόν, την εντύπωση ότι, παρά τις όποιες κατηγορίες κατά του Α.Σ.Ο., γενικά είναι πάρα πολύ θετικός ο απολογισμός της πορείας του Α.Σ.Ο. μέχρι σήμερα. Ο Α.Σ.Ο., βεβαίως, 




Σελίδα 117

είχε και τη διαχείριση του προϊόντος και η τεράστια περιουσία που έχει σήμερα -και είναι ένα πολύ μεγάλο ζήτημα, κύριε Υπουργέ, το οποίο τελικά επιλύεται απ' ό,τι έμαθα- δεν οφείλεται στην όποια κρατική αρωγή, αλλά οφείλεται στο παρακράτημα και στην εισφορά του 'Ελληνα σταφιδοπαραγωγού και στην καλή διαχείριση του προϊόντος και των υποπροϊόντων.

Αγαπητέ, κύριε Υπουργέ, πρέπει να γνωρίζετε, όπως σας είπα προηγουμένως, ότι σχεδόν αποκλειστικά από την καλλιέργεια της κορινθιακής σταφίδας στους έξι νομούς, που προανέφερα, ζουν είκοσι δύο περίπου χιλιάδες (22.000) οικογένειες. Επίσης πρέπει να γνωρίζετε ότι η κορινθιακή σταφίδα είναι ένα καθαρά συναλλαγματοφόρο προϊόν, εξάγεται κατά 80%, ίσως και παραπάνω, στην Αγγλία, στον Καναδά, λίγη στην Ολλανδία και λιγότερη σε άλλες χώρες. Είναι καθαρά συναλλαγματοφόρο προϊόν, αφού στην χώρα μας από τους τριάντα πέντε τόνους με πενήντα χιλιάδες τόνους, δεν καταναλώνονται οι πενήντα τόνοι και πρέπει η πολιτεία να δώσει πολύ μεγαλύτερη προσοχή πάνω στο συγκεκριμένο θέμα.

'Ημουν ανέκαθεν, κύριε Υπουργέ, της άποψης -και έχουμε κάνει πολλές συζητήσεις επ'αυτού- ότι πρέπει οπωσδήποτε να δημιουργηθεί, μετά την διάλυση του Α.Σ.Ο. ένας φορέας, μία διάδοχη κατάσταση, που θα υποκαταστήσει τον Α.Σ.Ο. στις εργασίες που έκανε. Η άποψη του συνεταιριστικού κινήματος ήταν η δημιουργία τριτοβάθμιας συνεταιριστικής οργάνωσης ή κλαδικής οργάνωσης, της οποίας το πλαίσιο υπάρχει. Αντ'αυτού δημιουργείται συνεταιριστική εταιρεία.

Δεν θα μπορούσε κανείς να έχει σοβαρές αντιρρήσεις, κύριε Υπουργέ, αν πραγματικά λειτουργήσει όλο αυτό το πλαίσιο.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)

Τελειώνω, κύριε Πρόεδρε. 

Δεν μπορώ, όμως, να μην αναλογιστώ ποιο θα είναι το ύψος του εταιρικού κεφαλαίου της συγκεκριμένης εταιρείας, ποια θα είναι η αναλογία των μετοχών ανά ένωση γεωργικών συνεταιρισμών και ποιο θα είναι το ακριβές αντικείμενο δραστηριοτήτων της συγκεκριμένης εταιρείας.

Και κάτι άλλο, κύριε Υπουργέ. 'Εμαθα σήμερα από συναδέλφους -δεν είδα τη συγκεκριμένη τροπολογία- ότι το 80% της περιουσίας του Α.Σ.Ο. -αίτημα και δικό μου, αλλά προπαντός των συνεταιριστικών οργανώσεων, αλλά και των αγροτών ήταν για το 100%- περιέρχεται στο διάδοχο φορέα.

Θέλω να ρωτήσω καλόπιστα και ειλικρινά, όπως έχουμε κάνει πολλές φορές συζητήσεις για αυτό το θέμα, το εξής: Αυτό θα είναι εξ αδιαιρέτου; Και πώς θα ξεχωρίζετε, κύριε Υπουργέ, το συγκεκριμένο θέμα; Αν πούμε ότι το 20% -ή 10% ή 15%, δεν ξέρω πόσο θα είναι το ποσοστό, εγώ είμαι ικανοποιημένος στο μεγαλύτερο κομμάτι γιατί το μεγαλύτερο ποσοστό- περιέρχεται, σωστά αν θέλετε, στο διάδοχο φορέα, γιατί έτσι θα μπορέσει ο διάδοχος φορέας να ορθοποδήσει. Και έτσι δεν θα γίνουν, κύριε Υπουργέ, έρμαια των εμπόρων οι σταφιδοπαραγωγοί. Αυτό μας καλύπτει κατά ένα μεγάλο ποσοστό. Θέλω όμως, να μου εξηγήσετε, αν έχετε την καλοσύνη, αν θα είναι εξ αδιαιρέτου ή όχι και ποιος θα πει "από το 20% τα τάδε και τάδε ακίνητα περιέρχονται στο Υπουργείο, για να τα δώσει στην Τοπική Αυτοδιοίκηση".

Δεν είναι ότι έχω αντίρρηση επ'αυτού, απλώς εκφράζω έναν προβληματισμό για το πώς θα γίνει αυτή η διαδικασία και για να διευκολύνω.

Τέλος, κύριε Υπουργέ...

ΠΡΟΕΔΡΕΥΩΝ (Παναγιώτης Σγουρίδης): Τελειώνετε παρακαλώ, κύριε συνάδελφε.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Τελειώνω, κύριε Πρόεδρε, με μία αναφορά στους εργαζόμενους στον Α.Σ.Ο.

Προβλέπεται στο άρθρο 27, αν δεν κάνω λάθος, κύριε Υπουργέ, ότι θα απορροφηθούν στο Υπουργείο Γεωργίας στη συσταθεισόμενη εταιρεία κλπ. Θα ήθελα να προστεθεί -δεν ξέρω αν έχει προστεθεί- "των αντίστοιχων περιοχών". Είναι κάποιοι άνθρωποι που δουλεύουν είκοσι, είκοσι πέντε, τριάντα χρόνια. Αν πάνε στο Υπουργείο Γεωργίας, να πάνε στις αντίστοιχες περιοχές. Δεν γνωρίζω αν το καλύπτει αυτό.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν υπάρχει τέτοιο θέμα. Το Υπουργείο Γεωργίας δεν έχει αντίστοιχες περιοχές. 

ΙΩΑΝΝΗΣ ΓΙΑΝΝΑΚΟΠΟΥΛΟΣ: Λέει "στις ενώσεις γεωργικών συνεταιρισμών...

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας):'Αλλο αυτό, εκεί μπορεί.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Εν πάση περιπτώσει, θα ήθελα να δείτε με κατανόηση το θέμα των εργαζομένων στον Α.Σ.Ο.

Το νομοσχέδιο τελικά είναι προς τη σωστή κατεύθυνση και πιστεύω ότι βάζει σε τάξη πολλά πράγματα, επιλύει πολλά ζητήματα και καλώ τους συναδέλφους να το ψηφίσουν, όπως και θα κάνουν οι περισσότεροι.

ΠΡΟΕΔΡΕΥΩΝ (Παναγιώτης Σγουρίδης): Ο κ.Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, κυρίες και κύριοι συνάδελφοι, κύριε Υπουργέ, με το πολυνομοσχέδιό σας ρυθμίζετε πολλά θέματα.

Εγώ θέλω να επικεντρώσω την προσοχή σας στο κεφάλαιο που ρυθμίζει τα χρέη των Α.Σ.Ο. 'Οπως γνωρίζετε, στη διάρκεια της νεότερης πολιτικής ιστορίας της Ελλάδας, τέσσεροι βασικοί νόμοι διαδραμάτισαν βασικό ρόλο στο αγροτοσυνεταιριστικό κίνημα.

Ο ένας νόμος είναι επί Ελευθερίου Βενιζέλου, ο 602/14, που με το άρθρο 56 θεσμοθέτησε τη λειτουργία των αγροτικών συνεταιρισμών. Στη συνέχεια έρχεται ο ν. 4640/30, πάλι επί Βενιζέλου, ο οποίος νόμος τροποποίησε το άρθρο 56 και απάλλαξε τους γεωργικούς συνεταιρισμούς από τον κομματικό εναγκαλισμό. Μάλιστα τότε στη συζήτηση που έγινε στη Βουλή των Ελλήνων ήταν σύμφωνοι και οι Βουλευτές της κυβέρνησης και οι Βουλευτές της αντιπολίτευσης.

'Ετσι, λοιπόν, στα πενήντα (50) χρόνια που μεσολάβησαν από το 1930 μέχρι το 1979-1980 το Συνεταιριστικό Αγροτικό Κίνημα ανδρώθηκε, μεγαλούργησε και διαδραμάτισε έναν πολύ σημαντικό ρόλο στην ελληνική κοινωνία. Θέλω να σας πω, ότι μόνο από τους οκτακόσιους χιλιάδες (800.000) εκπροσώπους των αγροτικών εκμεταλλεύσεων, συσπειρώθηκαν σε επτάμισι χιλιάδες (7.500) αγροτικούς συνεταιρισμούς και σε εκατόν τριάντα έξι (136) ενώσεις.

Με τους νόμους τώρα, 921/79 της Νέας Δημοκρατίας και 1257/82 του ΠΑΣΟΚ, δυστυχώς το Αγροτοσυνεταιριστικό Κίνημα υποτάχθηκε πλήρως στον κομματισμό και σήμερα είναι διοικητικά ανοργάνωτο, οικονομικά καταχρεωμένο και ουσιαστικά ανύπαρκτο.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ.)

Με το νέο πρότυπο συλλογικής οργάνωσης και δραστηριότητας, που επέλεξε το Διευθυντήριο των Βρυξελλών, δηλαδή τις ομάδες παραγωγών, οι αγρότες πια θα είναι όμηροι στις κομματικοποιημένες ΑΣΟ και ανεξάρτητοι στις ομάδες παραγωγών. 

Πάντως, κύριοι συνάδελφοι, το Αγροτικό Συνεταιριστικό Κίνημα χτυπιέται από τα μέσα, από τον κομματισμό, που σαν το σαράκι φθείρει συνεχώς τις αγροτικές συνεταιριστικές οργανώσεις και από την άλλη μεριά δέχεται το χτύπημα της Ενωμένης Ευρώπης, που θέλει να σπάσει και να διαλύσει το Αγροτικό Συνεταιριστικό Κίνημα.

Τώρα η Κυβέρνηση προσπαθεί μάταια να ρυθμίσει, όχι τα χρέη των αγροτών και εδώ πρέπει να επικεντρώσουμε τη διαφορά. Δεν ρυθμίζονται με αυτό το νομοσχέδιο τα χρέη των αγροτών, αλλά τα χρέη μιας χρεοκοπημένης πολιτικής, που εφαρμόστηκε τα τελευταία χρόνια. Και καλείται σήμερα ο φορολογούμενος πολίτης να πληρώσει, κύριε Υπουργέ, διακόσια δισεκατομμύρια (200.000.000.000). Πού το βρήκατε εσείς αυτό το δικαίωμα, να φορολογείτε τον 'Ελληνα πολίτη και μάλιστα για εξόφληση χρεών επιλεκτικά και ρουσφετολογικά;

Εδώ θα σας αναφέρω στοιχεία που προκύπτουν μέσα από το δικό σας νομοσχέδιο, κύριε Υπουργέ. Πήγατε στο άρθρο 16 να δείτε τι κάνετε; Θα σας παρακαλέσω πολύ να ακούσετε. 




Σελίδα 118

Το συνολικό ποσό που θα καταβληθεί από το ελληνικό δημόσιο στην Αγροτική Τράπεζα ανέρχεται σε εκατόν είκοσι ένα εκατομμύρια επτακόσιες δύο χιλιάδες (121.702.000) δραχμές και κατανέμεται κατά παραγωγό, λέτε. Παραδείγματος χάρη: Μπαρμπακωνσταντίνος, είκοσι τρία οκτακόσια είκοσι...

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κοιτάξτε να δείτε, έχω μιλήσει πάρα πολύ. Αυτοί οι άνθρωποι καταληστεύτηκαν σ' αυτήν την περιοχή. Ακούω συνεχώς μια δημαγωγία εδώ ...

ΙΩΑΝΝΗΣ ΚΑΡΑΚΩΣΤΑΣ: Δεν είναι δημαγωγία.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οχι από σας. 'Οσοι μίλησαν εδώ, πήραν δύο θέματα. Δεν είχαν άλλα θέματα να θέσουν.

ΙΩΑΝΝΗΣ ΚΑΡΑΚΩΣΤΑΣ: Ιδιώτες είναι αυτοί, κύριε Υπουργέ.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Είναι ιδιώτες. Καταληστεύτηκαν, καταστράφηκε η περιουσία τους, είναι παραμεθόριος περιοχή και προέκυψε ειδικός λόγος.

ΣΤΡΑΤΗΣ ΚΟΡΑΚΑΣ: Θέλετε να σας φέρω καμιά πενηνταριά από τη Μυτιλήνη, που είναι παραμεθόριος περιοχή;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τα είπαν προηγουμένως για τη Δράμα. Το ίδιο έγινε. Αλλά είπα κάποια ώρα να παρέμβω επιτέλους.

ΙΩΑΝΝΗΣ ΚΑΡΑΚΩΣΤΑΣ: Δεν έχετε δίκιο. Είμαι υποχρεωμένος, γιατί εδώ δεν μπορείτε να ρυθμίζετε ιδιωτών χρέη. Δεν έχετε το δικαίωμα. Παραβαίνετε το νόμο του κράτους.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Οι ιδιώτες τι έχουν, χολέρα;

ΙΩΑΝΝΗΣ ΚΑΡΑΚΩΣΤΑΣ: Σας παρακαλώ, μη μου τρώτε το χρόνο.

Ακούστε ο Μπαρμπακώστας, ο Μπαρμπαβασίλογλου, ο Γιώργος, ο Σοφοκλής, ο Σπύρος, ο Λάμπρος, ο Βασίλειος, οι αδελφοί Θεοδώρου, Θεόδωρος Κανάτσου, Πασιάκου Αφροδίτη. Και μετά ερχόμαστε άλλο ένα δισεκατομμύριο τετρακόσια εβδομήντα έξι εκατομμύρια τετρακόσιες ενενήντα εννέα χιλιάδες δραχμές (1.476.499.000.000) στις ιδιωτικές εταιρείες, ομόρρυθμες εταιρείες, οκτώ (8) τον αριθμό, ετερόρρυθμες εταιρείες, ανώνυμες εταιρείες, ιδιωτικές εταιρείες, να ρυθμίζονται χρέη. Πού το βρήκαμε αυτό το δικαίωμα, κύριε Υπουργέ;

Εμείς προτείνουμε και είναι πάγιο αίτημα των αγροτών να ρυθμίσετε τα χρέη των αγροτών προς την Αγροτική Τράπεζα, τους τόκους υπερημερίας και να τους κανονίσετε το κεφάλαιο σε δέκα ετήσιες δόσεις, ώστε να το πληρώσουν. Αυτό θέλουν οι αγρότες. Δεν θέλουν ρυθμίσεις ιδιωτών ή εταιρειών.

Εδώ χρειάζεται ένα δημοκρατικό ακομμάτιστο κίνημα αγροτών και να φέρετε νομοσχέδιο να θεσπίσετε θεσμικά μέτρα, διότι δεν είναι πραγματικοί αυτοί οι αγρότες που ασχολούνται στις ενώσεις. Κάθε μέλος θα πρέπει να έχει μια ψήφο, το ψηφοδέλτιο να είναι ενιαίο με μονοσταυρία. Τα μέλη της διοίκησης να μη δικαιούνται να επανεκλέγονται, αν πραγματοποιήσουν δυο συνεχείς ή διακεκομένες εκλογικές θητείες.

Επίσης στον πρωτοβάθμιο αγροτοβιομηχανικό συνεταιρισμό να μετέχουν μόνο οι κατ' επάγγελμα αγρότες. 'Ετσι θα εξυγιάνετε το αγροτικό συνεταιριστικό κίνημα, όχι με αυτά τα χρέη που εσείς πάτε να χαρίσετε σε ιδιώτες. Και αυτό, να ξέρετε, έχει σημαντική σημασία και θα έχει προεκτάσεις, κύριε Υπουργέ, αν δεν το λάβετε υπόψη.

Πολλά είχαμε να πούμε, δυστυχώς σε ένα τέτοιο πελώριο νομοσχέδιο μας παρέχονται μόνο επτά λεπτά να μιλήσουμε και εκπροσωπούμε μάλιστα έναν αγροτικό πληθυσμό στο Νομό Αιτωλοακαρνανίας, που αυτήν τη στιγμή υποφέρει και έχει 27% ανεργία και φτώχια.

ΠΡΟΕΔΡΕΥΩΝ (Νικόλαος Κατσαρός): Ο κ. Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, είμαι υποχρεωμένος να πάρω το λόγο, μετά από την παρέμβαση του κυρίου Υπουργού, για τους συγκεκριμένους οι οποίοι κατεστράφησαν για κάποιους λόγους. Πρέπει να γίνει σαφές το εξής. Αν υπάρχουν συγκεκριμένοι που καταστράφησαν για κάποιους λόγους, αυτοί οι συγκεκριμένοι δεν υπάρχουν μόνο στις περιοχές του κ. Παπαδόπουλου στη Θεσπρωτία και στην 'Αρτα, απ' όπου κατάγονται Υπουργοί του ΠΑΣΟΚ. Ποια διαδικασία ακολουθήθηκε, ώστε όλοι οι κατεστραμμένοι από αντίστοιχους λόγους, διότι έχω και εγώ στο Νομό Κιλκίς κάποιους που κατεστράφησαν από αντίστοιχους λόγους, να ενημερωθούν ότι θα γίνουν ρυθμίσεις ιδιωτών, ώστε να έρθουν να ζητήσουν και αυτοί.

Είναι μείζον το πρόβλημα και θα παρακαλούσα πολύ τον κύριο Υπουργό στο μεγάλο αυτό θέμα να μας απαντήσει με ποιες διαδικασίες επελέγησαν κάποιοι από δυο νομούς της χώρας και δεν επελέγησαν και άλλοι απ' όλους τους νομούς της χώρας. Και πώς το έμαθαν οι άλλοι ότι υπάρχουν τέτοιες διαδικασίες και δεν το έμαθαν οι συμπατριώτες μου στο Κιλκίς για παράδειγμα.

ΠΡΟΕΔΡΕΥΩΝ (Νικόλαος Κατσαρός): Ο κ. Πιπεργιάς έχει το λόγο.

ΔΗΜΗΤΡΙΟΣ ΠΙΠΕΡΓΙΑΣ: Ετσι όπως έχει γίνει η κατανομή του χρόνου και για να διευκολύνω τη διαδικασία, θα πάρω το λόγο την Τρίτη που θα συζητηθεί η σειρά των διατάξεων για τις ρυθμίσεις των χρεών.

Θα ήθελα να κάνω μόνο μια παρατήρηση, ουσιαστικά, κύριε Υπουργέ, δεν πρόκειται για ρυθμίσεις των συνεταιριστικών οργανώσεων, ας μη γελιόμαστε, αλλά και των ιδιωτών. Υπάρχει εκείνη η ρήση, "ουκ αν λάβεις παρά του μη έχοντος". Μάλλον πρόκειται για διευθετήσεις που γίνονται για να εξυγιανθεί το χαρτοφυλάκειο της Αγροτικής Τράπεζας. Και να είμαστε ειλικρινείς σ' αυτό το ζήτημα. Γι' αυτά τα θέματα όμως επιφυλάσσομαι να μιλήσω την Τρίτη. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Χρυσανθακόπουλος έχει το λόγο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Αγαπητοί συνάδελφοι, θα ήθελα πριν αναφερθώ στα επί μέρους άρθρα του πρώτου κεφαλαίου, να κάνω μια υπενθύμιση. Το συγκεκριμένο νομοσχέδιο είναι στα χέρια όλων εδώ και ένα χρόνο, ήταν όλο το καλοκαίρι στα χέρια των ενδιαφερομένων Βουλευτών, το συζητήσαμε στη διαρκή επιτροπή και κατανόησαν όλοι τους λόγους επιλογής συγκεκριμένων κατηγοριών και όχι προσώπων για να ενταχθούν στις ρυθμίσεις. Θα πρέπει λοιπόν εδώ να απαντήσω ότι όταν λεηλατήθηκαν συγκεκριμένα άτομα, που είχαν επιχειρήσεις θερμοκηπίων στα σύνορα της Αλβανίας, από τους Αλβανούς πρόσφυγες και δημιουργήθηκε ολική καταστροφή, αυτοί ζήτησαν μια ρύθμιση. 'Ηταν ένα συλλογικό αίτημα και δεν έχει σημασία πώς ονομάζονται.

Αν ήσασταν στη διαρκή επιτροπή, κύριε συνάδελφε, που διαμαρτύρεσθε, θα κατανοούσατε και σεις την αναγκαιότητα της ρύθμισης. Δεν υπήρξε λοιπόν καμία επιλεκτική ρύθμιση, ούτε στα πρακτικά της διαρκούς επιτροπής υπάρχουν ενστάσεις για το θέμα αυτό. Μη δημιουργούμε εντυπώσεις εδώ πέρα. Να υπάρχει μια υπευθυνότητα, όπως απεδείχθη το καλοκαίρι που συζητήσαμε επί τέσσερις ημέρες το νομοσχέδιο στην επιτροπή.

'Ερχομαι τώρα στα άρθρα. Το πρώτο άρθρο του κεφαλαίου, που συζητάμε, αναφέρεται στην τροποποίηση των διατάξεων του ν. 1997. Και εδώ θα ήθελα να απαντήσω και στον κ.Κοντογιαννόπουλο, ότι δεν γίνεται τροποποίηση άρθρων σε πρόσφατα νομοσχέδια, αλλά έχουμε τροποποίηση άρθρων νόμων του 1914, του 1952, του 1977 και νομοθετικών διαταγμάτων του 1973. Αυτή είναι η πραγματικότητα. Υπάρχει πράγματι μεγάλο ζήτημα όλα αυτά τα χρόνια ότι δεν υπήρχε διευθέτηση και σαφής διατύπωση κανόνων ελέγχου και όρων τους οποίους θα όφειλαν να τηρούν οι ασχολούμενοι με την εμπορία γεωργικών φαρμάκων, που μετονομάζονται πλέον σε φυτοπροστατευτικά προϊόντα, και κτηνιατρικών φαρμάκων.

Στο πρώτο άρθρο είναι οι ορισμοί. Υπάρχει επίσης μια σημαντική αναφορά σε ό,τι έχει να κάνει με τη διαφήμιση. Δηλαδή, στα πλαίσια μιας νέας οικολογικής εκστρατείας, μιας εκστρατείας διαφήμισης των προϊόντων μας και ενίσχυσης της ποιότητάς τους, προσπαθούμε να εμποδίσουμε την αλόγιστη χρήση των φυτοπροστατευτικών προϊόντων και γι'αυτόν το λόγο απαγορεύεται η διαφήμισή τους από τα Μέσα Ενημέρωσης με εξαίρεση τα επιστημονικά περιοδικά, στα οποία θα πρέπει να αναφέρονται και οι όροι με τους οποίους έχει δοθεί 





Σελίδα 119

η έγκριση για τη συγκεκριμένη κυκλοφορία αυτών των προϊόντων.

Υπάρχουν επίσης όροι που αφορούν την απόσυρσή τους, πρόστιμα, ποινές, κυρώσεις και παράβολα στην περίπτωση που κάποιοι παίρνουν την έγκριση για την κυκλοφορία τους. Υπάρχει απαγόρευση να δοθούν προς πώληση σε λιγότερο από έξι μήνες από την περίοδο λήξης της δραστικής ουσίας και της συνέχισής της στην εφαρμογή. Υπάρχουν ακόμα αναλυτικές αναφορές και ρυθμίσεις για την κυκλοφορία και εμπορία στο πρώτο άρθρο.

Στο δεύτερο άρθρο του πρώτου κεφαλαίου υπάρχει ρύθμιση που έχει να κάνει με την εμπορία των κτηνιατρικών φαρμάκων. Υπάρχει ζήτημα που τέθηκε για πρώτη φορά με τη θέσπιση του Εθνικού Συνταγολογίου, την απαραίτητη γραπτή συνταγή για την πώληση αυτών των προϊόντων. Δεν επιτρέπεται στους γεωπόνους να κάνουν πώληση των φαρμάκων χωρίς γραπτή συνταγή, δεν επιτρέπεται να πληρωθούν από άλλα άτομα πέραν ενός μικρού χρονικού διαστήματος για να διακινήσουν τα προϊόντα. Υπάρχει σαφής αναγραφή πάνω στις ετικέτες των φυτοπροστατευτικών προϊόντων και των κτηνιατρικών φαρμάκων του κινδύνου για τις βλάβες που μπορεί να επιφέρουν στην υγεία των χρηστών και των προϊόντων, σε σχέση με την ποιότητά τους.

Υπάρχουν σαφέστατοι όροι για την έκδοση της αδείας και διοικητικές και ποινικές κυρώσεις σε περίπτωση που υπάρχουν παραβάσεις. Αυτές αφορούν το άρθρο 3. Επιτέλους προχωράμε και πρέπει να υπάρξει μία εντατική φυτοϋγειονομική επιθεώρηση και έλεγχος. Γι' αυτό το νομοσχέδιο συμβάλλει προς αυτήν την κατεύθυνση, δίνοντας πραγματικά μια ώθηση στο να γίνουμε ένα σύγχρονο κράτος με την καθ' εαυτού έννοια της λέξης, που μπορεί να προστατεύει, να ενημερώνει και να επιβοηθεί τους πολίτες του.

Υπάρχει μία καινοτόμος απόφαση στο άρθρο 4, όπου οι απόφοιτοι κτηνιατρικών σχολών από Ελλάδα ή εξωτερικό, θα υποχρεούνται επί ένα χρόνο να υπηρετούν στα αγροτικά κτηνιατρεία και μ' αυτόν τον τρόπο να κάνουν και αυτοί αντίστοιχα την πρακτική τους, όπως οι γιατροί του Ε.Σ.Υ. 

Προσδιορίζονται στο άρθρο 5 οι κανόνες και η άδεια για την πώληση των φαρμακευτικών προϊόντων. Δεν έχει δικαίωμα ο κτηνίατρος να κόβει συνταγή και παράλληλα ο ίδιος να πωλεί προϊόν. 'Η θα ασκεί εμπορία ή θα ασκεί πράξη διαγνωστική. Και αυτό αποτελεί εναρμόνιση με τα ευρωπαϊκά δεδομένα και με το δίκαιο που ισχύει. Από την άλλη πλευρά πρέπει να πούμε ότι οι προϋποθέσεις είναι ιδιαίτερα αυστηρές και η άδεια δίνεται μόνο για πέντε χρόνια, για να υπάρξει στη συνέχεια αναθεώρησή της από την αρμόδια αρχή.

Τα καταστήματα δεν μπορούν να αποτελέσουν χώρους όπου γίνεται περίθαλψη των ζώων και δεν μπορεί να γίνει κάποια άλλη σχετική δραστηριότητα. Είναι καταστήματα παροχής φαρμακευτικών προϊόντων.

Επίσης, με το άρθρο 9 παρέχεται η δυνατότητα για δωρεάν διάθεση κτηνιατρικών, φαρμακευτικών προϊόντων από τα αγροτικά κτηνιατρεία και πρέπει να πούμε ότι αυτό είναι ένα μέτρο απόδειξης της κοινωνικής ευαισθησίας και της πολιτικής ιδιαίτερα για μειονεκτικές, άγονες και υποβαθμισμένες περιοχές.

Υπάρχουν σαφέστατοι κανόνες ανάκλησης της αδείας γι' αυτούς που παραβαίνουν τους όρους που έχουν τεθεί από το νόμο, όπως και κυρώσεις. Καταργούνται, βέβαια, οι προηγούμενες διατάξεις που ίσχυαν και πλέον τα όργανα ελέγχου εφαρμογής των διατάξεων είναι η νομαρχιακή αυτοδιοίκηση και η αρμόδια υπηρεσία του Ε.Ο.Φ.

Επίσης, επιβάλλονται τέλη κτηνιατρικών επιθεωρήσεων και ελέγχων και ορίζεται ότι οι κτηνίατροι που υπηρετούν στο Υπουργείο Γεωργίας οφείλουν να εξυπηρετούν τους ενδιαφερομένους και τις ημέρες εκτός των κανονικών ωραρίων εργασίας.

Υπάρχουν επίσης αναφορές για τις εισπράξεις τελών, προστίμων και ειδικές ρήτρες κανονιστικού χαρακτήρα για την αντιμετώπιση ζητημάτων που άπτονται αυτού του τομέα.

'Ολο λοιπόν το πρώτο κεφάλαιο είναι ένα κεφάλαιο εκσυγχρονισμού της νομοθεσίας μας, που αντιμετωπίζει μια χρονίζουσα επί πολλές δεκαετίες καθυστέρηση στην αντιμετώπιση θεμάτων που οι σύγχρονοι πολίτες απαιτούν από το κράτος να τους προστατεύει και ταυτόχρονα θέτουν και όρους στα ειδικά αυτά επαγγέλματα που αναφέραμε, έτσι ώστε μέσα απ' αυτά τα πλαίσια να κινούνται και να τηρούν τους κανόνες. Ιδιαίτερα το θέμα της συνταγογραφίας του Εθνικού Συνταγολογίου που θα εκδίδεται κατ' έτος είναι σημαντικότατο, γιατί έτσι θα υπάρχει και σαφής έλεγχος για το ποια φυτοπροστατευτικά προϊόντα ή κτηνιατρικά φάρμακα τίθενται στην αγορά.

Πιστεύω ότι επ' αυτών όλων μπορούν οι συνάδελφοι, που έχουν ήδη συμβάλει στην αναδιατύπωση των προτάσεων του Υπουργού με θετικό τρόπο και στην κατ' άρθρο συζήτηση, να έχουν εποικοδομητική στάση και να βοηθήσουν στην ακόμη καλύτερη διατύπωση, μια και ο στόχος είναι ενιαίος και οφείλει να στηριχθεί απ' όλους.

ΠΡΟΕΔΡΕΥΩΝ (Νικόλαος Κατσαρός): Ο εισηγητής της Νέας Δημοκρατίας κ. Ευμοιρίδης έχει το λόγο.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Κύριοι συνάδελφοι, επί της πρώτης ενότητος έχω να κάνω τις εξής παρατηρήσεις:

Στο άρθρο 2 που αντικαθιστά το άρθρο 7 του νομοθετικού διατάγματος 220/73, τα προσόντα χορήγησης αδείας εμπορίας, γιατί δεν καθορίζονται με το νόμο, αλλά εξουσιοδοτείται ο Υπουργός να τα καθορίσει; Τα προσόντα που χρειάζονται για τη χορήγηση αδείας πώλησης γεωργικών φαρμάκων θα πρέπει να καθορίζονται με το νόμο, όπως καθορίζονται παρακάτω για τα κτηνιατρικά. Γιατί να μην ξεκαθαρίζει από τώρα με το νόμο ποια θα είναι αυτά;

Υπάρχει όμως και ένα πρόβλημα εδώ. Μέχρι σήμερα φυτοφάρμακα πουλούσαν οι ενώσεις γεωργικών συνεταιρισμών πλέον των γεωπόνων και των μη γεωπόνων αδειούχων και οι συνεταιρισμοί. 'Εχουν μάλιστα αρκετές δοσοληψίες οι συνεταιρισμοί με τις επιχειρήσεις φαρμάκων αλλά και με τους αγρότες πελάτες συνεταίρους. Ποια θα είναι η τύχη αυτών; Δεν αντιμετωπίζεται. Από την ημέρα που θα δημοσιευθεί το νομοσχέδιο και θα αρχίσει να ισχύει πρέπει οι συνεταιρισμοί να σταματήσουν να πουλάνε φάρμακα, γιατί δεν έχουν γεωπόνο υπεύθυνο. Και δεν είναι δυνατόν να αξιώσουμε από τους συνεταιρισμούς με τα φτωχά οικονομικά τους μέσα να έχουν ένα γεωπόνο σε κάθε συνεταιρισμό. 'Αποψή μου είναι μήπως έπρεπε να πάμε σε μία μέση λύση. Υπάρχουν τα ΤΕΙ. Μήπως θα αρκούσε, όπως στα κτηνιατρικά φάρμακα μπορεί ο πτυχιούχος των ΤΕΙ να πουλάει κτηνιατρικά φάρμακα, να είναι υπεύθυνος σε ένα δύο συνεταιρισμούς και υπό την υψηλή επίβλεψη και επιστασία του γεωπόνου της ένωσης ο οποίος ασχολείται πράγματι. Αυτό για να δώσουμε μία διέξοδο, δεν μπορούμε να σταματήσουμε τους συνεταιρισμούς.

Από την άλλη μεριά, ενώ προσπαθούμε να ανεβάσουμε το επίπεδο της ευθύνης των ανθρώπων που θα διαθέτουν, αντινομούμε. Πάμε στα κτηνιατρικά φάρμακα και λέμε ότι ξέρετε, εξισώνουμε τον κτηνίατρο του πανεπιστημίου ουσιαστικά με τον πτυχιούχο των τεχνολογικών ιδρυμάτων. Βεβαίως δεν μπορεί να συνταγογραφεί. Και ερχόμεθα παρακάτω και δεν ξέρω πόσο συνταγματικό είναι να λέμε στο κτηνίατρο, ο οποίος πήρε μία άδεια γιατί έχει όλες τις προϋποθέσεις, να πουλάει κτηνιατρικά φάρμακα, όπως λέμε και στο γεωπόνο, ότι ξέρεις, δεν μπορείς να ασχολείσαι με τίποτε άλλο παρόμοιο και παρεμφερές. Γιατί; 'Οταν στο δικηγόρο και στο γιατρό επιτρέπεις να έχει ανώνυμες μετοχές σε εταιρίες και επιχειρήσεις, εμποδίζουμε το γεωπόνο, εμποδίζουμε τον κτηνίατρο να μπορεί να ασχολείται και με κάτι άλλο παρεμφερές.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Ποιος του το απαγορεύει αυτό;

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Λέει να μην ασχολείται με παρεμφερείς εργασίες. Δηλαδή ένας γεωπόνος που έχει ένα κτήμα, ή θα διαλέξει το κτήμα ή το μαγαζί να πουλάει φάρμακα. Και στους κτηνιάτρους. Δεν ξέρω τι συμβαίνει στα μεγάλα αστικά κέντρα, αλλά στην ύπαιθρο οι κτηνίατροι που έχουν τις άδειες και πωλούν κτηνιατρικά φάρμακα, συγχρόνως εξετάζουν και τα ζώα των πελατών τους. Θέλετε να σας πω και κάτι; Δωρεάν τα εξετάζουν, γιατί αποβλέπουν στο κέρδος 




Σελίδα 120

από τα φάρμακα περισσότερο και λιγότερο από την εξέταση των ζώων. Υπάρχουν δε περιοχές, που εκτός από τον κτηνίατρο που πουλάει φάρμακα κτηνιατρικά, δεν υπάρχει άλλος κτηνίατρος στην περιοχή εκείνη. Δεν υπάρχει στην περιοχή εκείνη ούτε του δημοσίου, ούτε ιδιώτης κανένας. Τι θα γίνει; Θα κατέβει στα αστικά κέντρα με τα ζώα του ή θα ανεβάσει τον κτηνίατρο να δει το ζώο για να του δώσει τη συνταγή και να πάει στον κτηνίατρο που πουλάει φάρμακα για να πάρει τα φάρμακα; Και αν υπάρχουν έκτακτα περιστατικά τι θα του πει ο κτηνίατρος που πουλάει τα φάρμακα; Θα του πει "εγώ δεν εξετάζω το ζώο σου, πήγαινε σε διαδρομή τριών ωρών να βρεις άλλον κτηνίατρο", να ψοφήσει εν τω μεταξύ, ή "δεν έρχομαι στο στάβλο σου να μπω και να εξετάσω τα ζώα σου που κινδυνεύουν; Γιατί να υπάρχει η απαγόρευση;

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν έχει λογική, καμία λογική. 

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Θα έπρεπε νομίζω, βεβαίως, να υπάρχουν ευθύνες, να αναζητηθούν, να προσδιοριστούν αυστηρότερες διατάξεις χορήγησης αδειών, αλλά να τους αφήσουμε ελεύθερους να δουλέψουν.

Ακόμη με τους γεωπόνους στο θέμα των φυτοφαρμάκων. Γιατί δεν καθιερώνουμε με το νομοσχέδιο αυτό το γεωπονικό συνταγολόγιο;

Γιατί σήμερα πάει κανείς και αγοράζει φάρμακα από οπουδήποτε και τα χρησιμοποιεί κατάλληλα ή όχι, καθ'υπόδειξη κάποιου και αν συμβεί κάτι κακό στις καλλιέργειες, που συμβαίνει πολλές φορές από την αλόγιστη χρήση ή από τη χρήση ακαταλλήλων φαρμάκων, δεν έχει να αναζητήσει ευθύνες από κανέναν ο φουκαράς ο γεωργός. Εάν όμως, ο γεωπόνος του δώσει τη συνταγή, αναλαμβάνει την ευθύνη για τα φάρμακα τα οποία έχει δώσει.

Πολύ σωστά, βέβαια, προβλέφθηκε μία μεταβατική περίοδος δέκα ετών, για να φύγουν όλα αυτά τα μαγαζιά μέσα από τα αστικά κέντρα, μέσα από τους κατοικημένους χώρους, γιατί υπάρχει τρομακτικός και τεράστιος κίνδυνος σε περίπτωση ενός εμπρησμού, να θρηνήσουμε πολλές ανθρώπινες ψυχές και κυρίως εάν έχουμε ανάφλεξη βιοκτόνων.

Γι'αυτήν τη δεκαετία, όμως, δεν βάζουμε την υποχρέωση λήψης κάποιων μέτρων έστω στους χώρους αυτούς που λειτουργούν, γιατί θα λειτουργούν ακόμη για δέκα χρόνια. Και τα δέκα χρόνια δεν είναι λίγα, ώστε να πούμε ότι δεν υπάρχει κίνδυνος. Μήπως θα έπρεπε να καθορίσουμε κάποια μέτρα ασφαλείας στους χώρους όπου, έστω, στεγάζονται σήμερα για να προλάβουμε το ενδεχόμενο να θρηνήσουμε ζωές αργότερα;

Για τον ΑΣΟ θέλω να πω τα εξής:'Εχουμε το μοναδικό εν Ελλάδι οργανισμό, ο οποίος τα πήγε καλά. Είναι ένας οργανισμός ο οποίος μπορεί να είχε έντονα τα στοιχεία του δημόσιου χαρακτήρα, αλλά ποτέ το δημόσιο δεν τον χρηματοδότησε, δεν τον ενίσχυσε και δεν τον επιχορήγησε.'Ολα τα περιουσιακά στοιχεία τα οποία έχει σήμερα ανέρχονται στα τριάντα πέντε δισεκατομμύρια (35.000.000.000) περίπου, από τα οποία πέντε με έξι δισεκατομμύρια (5.000.000.000 - 6.000.000.000) δραχμές είναι σε μετοχές και ομόλογα και τριάντα με τριάντα ένα δισεκατομμύρια (30.000.000.000 - 31.000.000.000) δραχμές είναι η αποτίμηση της αξίας της ακίνητης περιουσίας.

Από την άλλη πλευρά, δεν ευσταθεί αυτό που λέγεται, ότι δηλαδή το αντικείμενο του ΑΣΟ έχει μειωθεί, διότι εάν δείτε ένα δελτίο κίνησης της κορινθιακής σταφίδας, θα διαπιστώσετε ότι για την περίοδο 1995-1996 εξήχθη ποσότητα σταφίδας είκοσι έξι εκατομμυρίων πεντακοσίων πενήντα χιλιάδων (26.500.000). Το επόμενο έτος 1996-1997 εξήχθη ποσότητα σταφίδας τριάντα πέντε εκατομμυρίων επτακοσίων ογδόντα τριών χιλιάδων (35.783.000).

Συνεπώς, παρατηρείται ανοδική πορεία στις εξαγωγές και εμείς λέμε ότι το αντικείμενο του ΑΣΟ μειώνεται.

Εκείνο το οποίο προβληματίζει είναι ότι με τη διάλυση του ΑΣΟ δεν αποφασίζουμε συγχρόνως τη δημιουργία μιας τριτοβάθμιας οργάνωσης στην οποία να διαθέσουμε τα περιουσιακά στοιχεία και να τη στηρίξουμε για να ασχοληθεί πάλι με το ίδιο αντικείμενο, με τη συγκέντρωση αλλά και τη διάθεση, δηλαδή, της σταφίδας. Επιτρέπουμε όμως στον εκάστοτε Υπουργό -και εγώ έχω εμπιστοσύνη στο σημερινό Υπουργό, ότι δεν θα κάνει χρήση αυτού του δικαιώματος, αλλά αύριο δεν ξέρουμε ποιος θα είναι Υπουργός- να διαθέτει αυτά τα περιουσιακά στοιχεία σε οργανισμούς κατά την κρίση της Τοπικής Αυτοδιοίκησης ή σε άλλους οργανισμούς. Να πάρουμε δηλαδή την περιουσία που απεκτήθη με τον ιδρώτα, με το μόχθο, με τον κόπο, με το αίμα και με την αγωνία αυτών των χιλιάδων ανθρώπων που ασχολήθηκαν με τη σταφίδα και έκαναν μια τεράστια περιουσία και να τη μοιράσουμε...

ΠΡΟΕΔΡΕΥΩΝ (Νικόλαος Κατσαρός): Κύριε Ευμοιρίδη, συζητούμε τα άρθρα 1 έως και 13. Την πρώτη ενότητα συζητούμε.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Είπαμε ότι θα συζητήσουμε μέχρι και το 23. Είπε ο κ. Κακλαμάνης ότι μετά τις δύο η ώρα θα μπούμε συγχρόνως στη συζήτηση των μετά τη ρύθμιση άρθρων.

ΠΡΟΕΔΡΕΥΩΝ (Νικόλαος Κατσαρός): Εν πάση περιπτώσει, τώρα μέχρι τις δυόμισι η ώρα, συζητούμε τα άρθρα από το 1 έως και το 13.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Ναι, αλλά τώρα η ώρα είναι περασμένες δύο και συνεπώς, εγώ είμαι σύμφωνος με την απόφαση του Προεδρείου. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τα άρθρα 1 έως και 13 συζητάμε τώρα.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Είμαι αντίθετος λοιπόν και εγώ και η Νέα Δημοκρατία με τη διάλυση του οργανισμού. Εάν όμως θα θέλατε να συμφωνήσουμε στη διάλυση, θα έπρεπε συγχρόνως με το ίδιο νομοσχέδιο να συσταθεί τριτοβάθμια συνεταιριστική οργάνωση με τη ρητή διάταξη ότι όλα τα περιουσιακά στοιχεία του ΑΣΟ μεταβιβάζονται στην τριτοβάθμια αυτή συνεταιριστική οργάνωση. Και αν θέλετε, να μην μπορεί η τριτοβάθμια αυτή οργάνωση να τα διαθέσει οπουδήποτε, έτσι ώστε να διασφαλίσετε το ενδεχόμενο μήπως δια της τριτοβάθμιας οργανώσεως διατεθούν εδώ και εκεί.

Εάν λοιπόν γίνει δεκτή η άποψη να υπάρξει τριτοβάθμια συνεταιριστική οργάνωση, που θα πάνε τα περιουσιακά στοιχεία εκεί, τότε και μόνο θα ψηφίσουμε τη διάταξη αυτή.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ.Παναγιώτου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, επί της διαδικασίας θα ήθελα...

ΠΡΟΕΔΡΕΥΩΝ (Νικόλαος Κατσαρός): Επειδή είστε Κοινοβουλευτικός Εκπρόσωπος, στη Βουλή, για να μιλήσουμε για τη διαδικασία, τηρείται κάποια διαδικασία. Εάν έχετε να πείτε κάτι για τον Κανονισμό και για την εφαρμογή του να μας το πείτε, αφού όμως ακολουθήσετε αυτό που λέει ο Κανονισμός.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, ζήτησα το λόγο επί της διαδικασίας. 

ΠΡΟΕΔΡΕΥΩΝ (Νικόλαος Κατσαρός): Να τον ζητήσετε όπως ορίζει ο Κανονισμός. 

Ορίστε, κύριε Παναγιώτου, έχετε το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Υπουργέ, στη χθεσινή σας ομιλία, απαντώντας στο ερώτημα για τη θέση της Κυβέρνησης στις διώξεις των αγροτών και τις βαριές ποινές στις οποίες καταδικάζονται, είπατε πως δεν είναι στις προθέσεις της Κυβέρνησης να δεχθεί τις σχετικές τροπολογίες με τις οποίες θα αποποινικοποιούνται οι αγώνες των αγροτών. Πάνω σε αυτό θα ήθελα να σημειώσω το εξής: Η άρνηση αυτής της τροπολογίας σημαίνει συνέχιση της αντιαγροτικής πολιτικής της Κυβέρνησης, συνέχιση του περιορισμού των δημοκρατικών δικαιωμάτων και των συνδικαλιστικών ελευθεριών, συνέχιση του αντιδημοκρατικού κατήφορου που πραγματοποιεί σήμερα η Κυβέρνηση.

Η δική μας απάντηση είναι πως για να υπερασπιστούμε τα οικονομικά και κοινωνικά δικαιώματα του αγροτικού πληθυσμού, πρέπει να υπερασπιστούμε συγχρόνως τα δημοκρατικά του δικαιώματα και τις συνδικαλιστικές του ελευθερίες. Πρέπει να 





Σελίδα 121

υπερασπιστούμε την ίδια τη δημοκρατία. Αυτή είναι η δική μας απάντηση στη χθεσινή σας τοποθέτηση για το ζήτημα αυτό.

Επίσης, κύριε Υπουργέ, στη χθεσινή σας ομιλία, μεταξύ των άλλων, είπατε πως το 25% του πληθυσμού της χώρας μας παράγει μόνο το 11% του ΑΕΠ. Κατά την άποψη μας, το πραγματικό ποσοστό είναι λιγότερο από 25%, κυμαίνεται γύρω στο 18%. Εκείνο όμως που θέλω να σας ρωτήσω είναι: Πώς είναι δυνατόν, έστω αυτό το 18%, να παράγει περισσότερο από το 11% του ΑΕΠ, όταν μπαίνουν περιορισμοί σε μία σειρά, για να μην πω στα πιο βασικά, εθνικής σημασίας αγροτικά προϊόντα; Γνωρίζετε πως η ποσόστωση για το βαμβάκι είναι ένα εκατομμύριο εκατό χιλιάδες τόνοι. Για τη βιομηχανική τομάτα είναι ένα εκατομμύριο σαράντα εννέα χιλιάδες τόνοι. Για τη ζάχαρη τριακόσιες δεκαεννέα χιλιάδες τόνοι. Για τον καπνό εκατόν είκοσι έξι χιλιάδες τόνοι. Για το γάλα εξακόσιες πενήντα χιλιάδες τόνοι. Και πάει λέγοντας για όλες σχεδόν της εθνικής σημασίας παραγωγές. Είναι δυνατόν, όταν υπάρχουν αυτοί οι περιορισμοί για όλα αυτά τα αγροτικά προϊόντα, η συμμετοχή του αγροτικού πληθυσμού στο ΑΕΠ να είναι μεγαλύτερη; Δεν είναι μεγαλύτερη, γιατί δεν είναι δυνατόν με τις αναδιαρθρώσεις που προτείνετε, να καλλιεργούν ακακίες και βατόμουρα και να αυξηθεί το ποσοστό επί του ΑΕΠ πάνω από 11%.

Το συμπέρασμα, λοιπόν, που βγαίνει είναι ότι εφαρμόζετε μία πολιτική καταστροφής της μικρομεσαίας αγροτιάς, το ξερίζωμά της. Αυτή εξάλλου είναι η αιτία που ο αγροτικός πληθυσμός ξεσηκώνεται και αντιπαλεύει την πολιτική σας.

Κάτι ακόμη, κύριε Υπουργέ. Είπατε χθες πως το κόστος παραγωγής των αγροτικών προϊόντων στις γειτονικές χώρες είναι τρεις φορές χαμηλότερο, ή το δικό μας είναι τρεις φορές μεγαλύτερο. Είναι απλό μάθημα πολιτικής οικονομίας πως με την αύξηση της παραγωγικότητας της εργασίας -το ίδιο ισχύει και στην αγροτική οικονομία, όταν κάποιος αυξάνει τη μέση στρεμματική απόδοση- επιτυγχάνεται η μείωση του κόστους παραγωγής.

'Ομως, το αποτέλεσμα είναι, όταν παραδείγματος χάριν ένας παραγωγός βαμβακιού, αντί για τριακόσια κιλά μέση στρεμματική απόδοση, πετυχαίνει τετρακόσια πενήντα, αντί να αμείβεται, του επιβάλλονται πρόστιμα και συνυπευθυνότητες. 

Μήπως είναι ψέματα, κύριε Υπουργέ, ότι ακολουθείτε αυτήν την πρακτική; 'Ετσι, θα μειώσετε το κόστος παραγωγής των αγροτικών προϊόντων; Εμποδίζοντας την αύξηση της παραγωγικότητας, της εργασίας και για την αγροτική οικονομία την αύξηση των μέσων στρεμματικών αποδόσεων;

Τέλος, κύριε Υπουργέ, αναφερόμενος στους συνεταιρισμούς είπατε, πως αυτοί λειτουργούν ως οικονομικές οργανώσεις. Η άποψή μας είναι...

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Πριν.

ΣΤΑΥΡΟΣ ΠΑΝΑΓΙΩΤΟΥ: Η άποψή μας είναι ότι πρέπει να έχουν έναν τριπλό ρόλο, μια τριπλή αποστολή, να λειτουργούν, δηλαδή, σαν οικονομικές, σαν κοινωνικές και σαν συνδικαλιστικές οργανώσεις. Ως οικονομικές, γιατί τους παρέχεται η δυνατότητα μέσα από τις συλλογικές μορφές να δημιουργούν μεγάλες επιχειρήσεις, πράγμα που δεν είναι δυνατόν να γίνει ξεχωριστά, κυρίως με τους μικρομεσαίους παραγωγούς. Να προμηθεύονται όλα τα αναγκαία καλλιεργητικά μέσα και εφόδια που είναι απαραίτητα για την πραγματοποίηση της παραγωγής τους, αλλά και για τις βιοτικές τους ανάγκες. Δεν μπορώ αντικειμενικά να αναπτύξω όλο το ζήτημα, γιατί ο χρόνος είναι λίγος.

Ο κοινωνικός ρόλος, κύριε Υπουργέ, προβλέπεται με το ν.1541/81 περί συνεταιρισμών, που σημαίνει ότι αφού συμφωνείτε οι συνεταιρισμοί να παίζουν αυτόν το ρόλο, πρέπει να έχουν την προνομιακή μεταχείριση του κράτους, γιατί γνωρίζετε ότι ο ιδιώτης δεν συγκεντρώνει όλα τα προϊόντα των αγροτών, όταν αυτά είναι σε χαμηλότερες ποιότητες. Αντίθετα, ο συνεταιρισμός για να στηρίξει το εισόδημα του αγρότη, συγκεντρώνει όλα τα προϊόντα και μάλιστα, δίνει και καλύτερες τιμές.

Πώς θα μπορέσει, λοιπόν, να ανταποκριθεί σ'αυτόν τον κοινωνικό ρόλο, χωρίς να έχει την προνομιακή μεταχείριση από το κράτος, όταν δεν έχει χαμηλότοκη επιδότηση κλπ.;

Τέλος, είναι και συνδικαλιστικά όργανα. Θα γνωρίζετε ίσως καλύτερα από εμένα το ρόλο των συνεταιρισμών. Θα θυμάστε ότι το 1923 με το Μακεδονικό Συνέδριο καταργήθηκε η δεκάτη και στη συνέχεια πέτυχε μια σειρά από άλλες κατακτήσεις το συνεταιριστικό κίνημα, χάρη και σ'αυτήν του την ιδιότητα και στο συνδικαλιστικό ρόλο που έπαιξε και που πρέπει να παίζει.

Για να μπορέσει να ανταποκριθεί σ'αυτόν το ρόλο χρειάζονται κάποιες προϋποθέσεις, όπως π.χ. η προνομιακή μεταχείριση, όπως είπα, o εκδημοκρατισμός του συνεταιριστικού νόμου και μια σειρά άλλες προϋποθέσεις.

Το άρθρο 1, αφορά τη σωστή χρησιμοποίηση των αγροτικών και κτηνιατρικών φαρμάκων. Χρειάζεται όμως, πρώτα η ανάλογη υποδομή. Χρειάζονται -το ξανατονίζουμε- τα εργαστήρια για τη σωστή διάγνωση των ασθενειών από τις οποίες προσβάλλονται τα φυτά και τα ζώα.

'Οσο, κύριε Υπουργέ, δεν υπάρχει αυτή η υποδομή για τη διάγνωση των ασθενειών και στη συνέχεια για τη σωστή και οικονομική χρήση των φυτοφαρμάκων, τα όποια μέτρα -κυρίως διοικητικού χαρακτήρα- προτείνετε δεν θα μπορέσουν να αντιμετωπίσουν και να λύσουν το πρόβλημα.

Η κύρια αιτία που οι αγρότες -και εδώ πρέπει να σταθείτε- αδυνατούν να χρησιμοποιήσουν σωστά τα γεωργικά και κτηνοτροφικά φάρμακα είναι η έλλειψη επαρκούς επιστημονικοτεχνικής υποστήριξης από μέρους της πολιτείας.

'Οσον αφορά το άρθρο 2, θεωρούμε πως η ουσία δεν βρίσκεται στην ορολογία, δηλαδή, εάν θα το λέμε γεωργικό φάρμακο ή προστατευτικό προϊόν. Στις τροποποιήσεις που προτείνονται κυριαρχούν οι κυρώσεις και τα γενικά διοικητικά μέτρα.

Δεν είμαστε ενάντια στη λήψη και διοικητικών μέτρων, αλλά αυτά αφού πρώτα δοθεί η αναγκαία βοήθεια, αφού, δηλαδή, δοθεί πρώτα η αναγκαία επιστημονικοτεχνική υποστήριξη, στον αγροτικό πληθυσμό. Και στη συνέχεια, αφού υπάρξει αυτή η υποστήριξη να παρθούν και μέτρα για όσους πραγματικά κάνουν παραβιάσεις.

Στο άρθρο 3, εκτός από τα μέτρα που λαμβάνονται για τους ελέγχους και την επιβολή κυρώσεων στους παραβάτες εκείνο που χρειάζεται είναι η λήψη σειράς μέτρων για την ενίσχυση της εγχώριας παραγωγής και τον περιορισμό εισαγωγής γεωργικών προϊόντων κυρίως από τις τρίτες χώρες. Δηλαδή το κύριο θέμα δεν είναι να πάρουμε μέτρα σε αυτήν την κατεύθυνση, αλλά πώς θα ενισχύσουμε την αύξηση της εγχώριας παραγωγής, η οποία καλύπτοντας τις ανάγκες της εσωτερικής αγοράς, αντικειμενικά θα περιορίζει τις εισαγωγές των αγροτικών προϊόντων, είτε αυτά προέρχονται από τις τρίτες χώρες είτε από την Ευρωπαϊκή 'Ενωση. 'Οπως γνωρίζετε, το αγροτικό ισοζύγιο γίνεται συνεχώς αρνητικό, τη στιγμή μάλιστα που είμαστε η πιο γεωργική χώρα της Ευρωπαϊκής 'Ενωσης.

Τέλος, όσον αφορά τα άρθρα 4 έως 14, για τις τιμές λιανικής πώλησης των φαρμάκων έχουμε να κάνουμε κάποιες παρατηρήσεις, αλλά ο χρόνος δεν επαρκεί.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, ζήτησα πριν από λίγο το λόγο, γιατί συνέβη κάτι που ίσως δεν έχει υποπέσει στην αντίληψή σας. Μας μοίρασε ο κύριος Υπουργός τροποποιήσεις των άρθρων, στα οποία ήδη οι μισοί εισηγητές είχαν τοποθετηθεί. 

'Ηθελα να κάνω την πρόταση να διακόψουμε τουλάχιστον για μισή ώρα, για να ενημερωθούν οι συνάδελφοι, διότι υπάρχουν σοβαρές τροποποιήσεις. Θα σας πως δύο-τρεις, οι οποίες υπέπεσαν στην αντίληψή μου. Κατ'αρχήν, έγινε αντικατάσταση -επιτέλους το αντιλήφθηκε το Υπουργείο Γεωργίας- και έφυγε η λέξη "βιοκτόνο", διότι κινδύνευαν όλες οι νοικοκυρές που είχαν αεροζόλ στο σπίτι να πάνε φυλακή.

Επίσης, γίνεται τροποποίηση και καθιερώνεται το συνταγολόγιο. Είναι πάρα πολύ σοβαρό αυτό το θέμα. Ξαφνικά οι 



Σελίδα 122

αγρότες θα είναι υποχρεωμένοι να τρέχουν σε γεωπόνους να παίρνουν συνταγολόγιο. Προσέξτε: Επειδή μέχρι τώρα η λειτουργία των φυτοφαρμάκων ήταν κατά κάποιον τρόπο προληπτική, καταλαβαίνετε ότι τώρα θα τρέχουμε για συνταγολόγιο και δεν θα ξέρουμε τι ζητάμε, διότι το συνταγολόγιο υποτίθεται ότι θα δοθεί για την ίαση μιας συγκεκριμένης κατάστασης.

Δεν λέω ότι δεν πρέπει να θεσμοθετηθεί συνταγολόγιο. Είναι, όμως, πάρα πολύ σοβαρό το θέμα και έπρεπε να έχει δοθεί αυτή η τροποποίηση πριν να τοποθετηθούν ορισμένοι συνάδελφοι. Παρ'όλα αυτά, συνεχίζω.

ΠΡΟΕΔΡΕΥΩΝ (Νικόλαος Κατσαρός): Κύριε Αποστόλου, έχετε αρκετό χρόνο να τα δείτε αυτά και στη δευτερολογία σας να τοποθετηθείτε και επί αυτών που περιέχονται στο χαρτί που σας κοινοποίησε ο κύριος Υπουργός.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, υπάρχει ενδεχόμενο κάποιοι συνάδελφοι, όπως και εγώ, να τοποθετηθούμε σε θέματα που ήδη έχουν τροποποιηθεί. Αυτό ήταν το ερώτημά μου και η άποψη που ήθελα να σας εκφράσω. Παρ'όλα αυτά, συνεχίζω. 

Είπα και στην πρωτολογία μου ότι ο τρόπος με τον οποίο αντιμετωπίζονται τόσα πολλά θέματα στο συγκεκριμένο νομοσχέδιο, για μας δείχνει έλλειψη συγκεκριμένης πολιτικής. Είναι πράγματι σοβαρό το θέμα της διακίνησης των κτηνιατρικών και γενικά των γεωργικών φαρμάκων και πράγματι γίνεται μία προσπάθεια για την αντιμετώπιση του συγκεκριμένου θέματος.

Θα τοποθετηθώ τώρα επί των άρθρων. Στα άρθρα 1 έως 4, κυρίως γίνονται τροποποιήσεις στα νομοθετικά διατάγματα 220/73 και 2147/52, που αφορούν την εμπορία των κτηνιατρικών φαρμακευτικών προϊόντων και εναρμονίζεται η νομοθεσία μας με την αντίστοιχη των χωρών της Ευρωπαϊκής 'Ενωσης.

Το ουσιαστικότερο θέμα, που ρυθμίζεται κατά κάποιοn τρόπο, είναι η θέσπιση ελέγχων για την προστασία των χρηστών και των καταναλωτών. Και ο έλεγχος αυτός για να εφαρμοσθεί χρειάζεται μηχανισμούς, οι οποίοι δεν προβλέπονται στο συγκεκριμ;eο νομοσχέδιο. 

Κύριε Υπουργέ, να αναφέρω ότι η προσθήκη της ετικέτας -επειδή μιλήσατε για ετικέτα- δεν νομίζω πως προσθέτει τίποτα, δεδομένου ότι στα αγροτικά φάρμακα όλοι ξέρουμε ότι υπ;aχει η νεκροκεφαλή, υπάρχει ο σταυρός. Αυτά είναι πιο ουσιαστικά απ;oτο να προσθέσουμε μία ετικέτα. Καλό είναι όμως. Είναι προς τη σωστή κατεύθυνση.

Σε εκείνο που θέλω να επιμείνω ειδικά είναι στις ποινικές και διοικητικές κυρώσεις που προβλέπονται, τις οποίες θεωρούμε ισοπεδωτικές και γι' αυτό σε μερικά σημεία γίνονται άδικες. Και θα αναφερθώ συγκεκριμένα.

Εξισώνονται οι παραβάσεις νοθείας με τις παραβάσεις κυκλοφορίας των συσκευασμάτων σε μη συγκεκριμένο μέγεθος. Είναι εντελώς διαφορετικά τα πράγματα και γνωρίζετε ότι ενώ οι παραβάσεις του μεγέθους της συσκευασίας είναι πάρα πολύ εύκολο να διαπιστωθούν από οποιονδήποτε, δεν είναι εύκολο να διαπιστωθεί η νοθεία. Γιατί χρειάζονται ειδικές αναλύσεις και αρμόδιο γι' αυτές είναι το Μπενάκειο Φυτοπαραγωγικό Ινστιτούτο, που έχει αποδειχθεί ότι μέχρι σήμερα δεν έχει καταφέρει να ανταποκριθεί σ' αυτούς τους ελέγχους νοθείας. Με το προσωπικό που έχει, ούτε προβλέπεται στο μέλλον να έχει τη δυνατότητα τουλάχιστον άμεσης ανταπόκρισης σ' αυτούς τους ελέγχους.

Επίσης θα πρέπει να δοθεί μεγάλη προσοχή, κύριε Υπουργέ, στην επιβολή της συγκέντρωσης και καταστροφής των ληγμένων και νοθευμένων γενικά κατασχεμένων ποσοτήτων γεωργικών φαρμάκων. Είναι πάρα πολύ σοβαρό το θέμα, διότι όσες φορές μέχρι σήμερα έχει επιχειρήσει το Υπουργείο Γεωργίας να συγκεντρώσει ληγμένα και προβληματικά γεωργικά φάρμακα, δημιούργησε πολύ μεγαλύτερα προβλήματα στο περιβάλλον.

'Ερχομαι στο άρθρο 5, που αναφέρεται στις προϋποθέσεις χορήγησης άδειας λιανικής πώλησης των κτηνιατριών και φαρμακευτικών προϊόντων. Το ποιος θα διαθέτει τα φάρμακα είναι κάτι που η ισχύουσα νομοθεσία το προβλέπει. Εκείνο που εμείς νομίζουμε ότι χρειάζεται, είναι η τακτική και η υποχρεωτική ενημέρωση των επαγγελματιών αυτών σε θέματα διαγνωστικής και φυτοφαρμάκων, ώστε να συμβουλεύουν τους αγρότες να χρησιμοποιούν τα πιο επικίνδυνα φάρμακα όχι σε μεγάλες ποσότητες. 'Ολοι γνωρίζουμε ότι γίνεται μία κατασπατάληση πάνω σ' αυτόν τον τομέα, γιατί νομίζουν οι αγρότες, δυστυχώς, πολλές φορές ότι η χρήση μεγάλης ποσότητας θα έχει καλύτερο αποτέλεσμα.

'Ερχομαι στο άρθρο 6. Εκεί υπάρχει η απαγόρευση της στέγασης καταστήματος πώλησης κτηνιατρικών φαρμάκων με οποιοδήποτε άλλο κατάστημα, κλινική, ιατρείο μικρών ζώων. Είναι ένα άρθρο με το οποίο έχει ριζικά διαφωνήσει το Γεωτεχνικό Επιμελητήριο. 'Εχουν διαφωνήσει και οι κτηνίατροι. Δείτε το ειδικά σε περιοχές στην επαρχία που δεν δημιουργείται πρόβλημα. Επειδή η άσκηση του ελεύθερου επαγγέλματος είναι πολύ πιο δύσκολη στις μικρές πόλεις από ό,τι είναι στις μεγάλες, ειδικά το επάγγελμα του κτηνιάτρου, η συστέγαση νομίζουμε πως είναι λογική. Θα διευκολύνει ειδικά τους νέους κτηνιάτρους.

Θα τοποθετηθώ κυρίως στη δευτερολογία μου στα άρθρα που αφορούν το συνταγολόγιο. Και επαναλαμβάνω ότι υπάρχει περίπτωση να δημιουργείται στους αγρότες πρόβλημα, ειδικά αν δεν προβλέπεται κάποια μεταβατική περίοδος για να ισχύσει το συνταγολόγιο, για να δημιουργηθούν αυτά τα εργαστήρια που θα ελέγχουν τα γεωργικά και κτηνιατρικά φάρμακα. 'Ομως αυτά θα τα πούμε στη δευτερολογία.

ΠΡΟΕΔΡΕΥΩΝ (Νικόλαος Κατσαρός): Ο κ. Ρόκος έχει το λόγο. 

ΓΕΩΡΓΙΟΣ ΡΟΚΟΣ: Κύριε Πρόεδρε, δυο πράγματα θέλω να πω. Θα επισημάνω για μια ακόμη φορά -το έκανα και χθες- την έλλειψη στον ίδιο το νόμο αναφοράς για την εμπορία άλλων καθοριστικών προϊόντων, παράλληλων θα έλεγε κανείς, όπως είναι τα λιπάσματα, για τα οποία δεν γίνεται καμία νύξη αλλά και οι σπόροι, οι οποίοι συνήθως κινούνται κάτω από τις ίδιες διαδικασίες.

Δύο σοβαρές διαφωνίες θα επισημάνω, που ειλικρινά δεν μπορώ να τις κατανοήσω. 'Οσον αφορά τους γεωπόνους που θα διακινούν τα δικά τους φάρμακα στα δικά τους καταστήματα, δεν έχει καθορισθεί ποιοι θα το κάνουν. Μένει κενό. Θα το κάνουν οι γεωπόνοι του πανεπιστημίου; Θα το κάνουν πτυχιούχοι των Τ.Ε.Ι.; Λέτε ότι θα αποφασισθεί με υπουργική διάταξη. Ενώ για τους κτηνιάτρους καθορίζονται απόλυτα ποια είναι τα τυπικά προσόντα αλλά και τα ουσιαστικά που πρέπει να έχει κανείς για να εμπορεύεται. Είναι δύο σοβαρές αντιφάσεις που πραγματικά αφήνουν κενό αναπάντητο. 

'Επειτα, μία λογική σε μία κοινωνία που περπατάει μόνη της, συνεχούς τρομοκρατίας με επιβαρύνσεις, με πρόστιμα που τελικά καταλήγουν -και ξέρουμε και πώς καταλήγουν- σε κάποιες επιτροπές που ελέγχονται μετά από ενστάσεις της νομαρχίας όπου εμπλέκονται οι συνηθισμένες διαδικασίες, γνωστές στο πανελλήνιο, θα έπρεπε σ' αυτά να είναι πιο καθοριστικές οι θέσεις και εν τοιαύτη περιπτώσει πιο εκσυγχρονισμένες. Και ομολογώ ταυτόχρονα ότι έχω και εγώ μία αδυναμία να μπορέσω να παρακολουθήσω τον τρόπο κατάθεσης των τροπολογιών την ίδια τη στιγμή της συζήτησης, μιας και εγώ δεν έχω κανένα πρόβλημα να αποδεχθώ δημόσια -έχουμε και τη δυνατότητα- για τη συγκρότηση η οποία θα μας έδινε τη δυνατότητα πραγματικά να βοηθήσουμε περισσότερο σε μικρότερο χρονικό διάστημα. Αυτή η σπουδή ελέγχου, αυτή η σπουδή τροπολογιών κλπ., δείχνει ένα συνεχές αλισβερίσι, που για μας δεν είναι κατανοητό.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος εγγεγραμμένος ομιλητής να πρωτολογήσει.

Κύριε Υπουργέ, έχετε το λόγο.

Μετά θα ακολουθήσουν οι δευτερολογίες.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, θα προσπαθήσω να είμαι σύντομος. Τέθηκαν πάρα πολλά θέματα κατά τη συζήτηση του πρώτου μέρους του νομοσχεδίου όπως επίσης και ως συνέχεια της συζητήσεως επί της αρχής, καθ' ότι ψηφίσθηκε επί της αρχής χθες το βράδυ. 




Σελίδα 123

Θα μπορούσα να πω πάρα πολλά εκ μέρους της Κυβερνήσεως, αλλά δεν αρκεί ο χρόνος. Θα ήθελα όμως να σταθώ σε ορισμένα. Το πρώτο που πολύ συζητήθηκε εδώ ήταν ο θέμα των συνεταιριστικών οργανώσεων. Δεν πρέπει να αδικήσουμε τις συνεταιριστικές οργανώσεις, αλλά πρέπει να αποφύγουμε ορισμένες πρακτικές και νοοτροπίες που μέχρι σήμερα είχαν εδραιωθεί. 'Ολοι γνωρίζουμε ότι υπάρχουν προβλέψεις στο Σύνταγμα της χώρας για να υπάρχει πρόνοια από το κράτος σχετικά με μία ιδιαίτερη μεταχείριση των συνεταιριστικών οργανώσεων ως οργανώσεων κοινωνικών και συλλογικών δραστηριοτήτων στον αγροτικό τομέα.

'Ομως σε καμία περίπτωση δεν μπορούμε να συμφωνήσουμε από τώρα και στο εξής ότι μπορούν οι συνεταιριστικές οργανώσεις να κάνουν και συνδικαλισμό, όπως είπε ο συνάδελφος από το ΚΚΕ. Αν θέλουν να κάνουν συνδικαλισμό, να πάνε στη ΓΣΑΣΕ, στη ΣΥΔΑΣΕ, στις συνομοσπονδίες κ.ο.κ. Συνδιαλισμός και συνεταιριστικές οργανώσεις, τέλος. Στο νομοσχέδιο που θα φέρουμε, θα προτείνουμε να υπάρχει ενιαίο ψηφοδέλτιο. Θα πρέπει να υπάρχει μερίδα και κεφαλαιακή συγκρότηση και όχι φίλοι, συγγενείς και οι γονείς, για να κάνουμε κοινωνικοπολιτική συσπείρωση και να λέμε "τόσοι ΠΑΣΟΚ, τόσοι Νέα Δημοκρατία, τόσοι ΚΚΕ". Εδώ έχουμε να κάνουμε με επιχειρηματικές δραστηριότητες, με αγορές, προϊόντα, διαχείριση, εξαγωγές.

'Οποιος θέλει να ασκηθεί σε θέματα κομματικών οργανώσεων, τοπικών ή κλαδικών υπάρχουν άλλοι χώροι δίπλα. Δεν είναι μαζικοί χώροι.

ΕΥΑΓΓΕΛΟΣ ΜΠΑΣΙΑΚΟΣ: Ποιος τα έφτιαξε αυτά;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εγώ αναφέρθηκα στο θέμα επί μακρόν. Δεν ήσασταν εδώ χθες, κύριε Μπασιάκο. Κάθε περίοδος έχει έναν κύκλο που κάποτε αυτός κλείνει.

ΣΑΒΒΑΣ ΤΣΙΤΟΥΡΙΔΗΣ: Θέλει να τα ξανακούσει.

ΣΤΡΑΤΗΣ ΚΟΡΑΚΑΣ: Για άλλη μια φορά ταυτίζεσθε.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Πιστεύω ότι θα είναι πολύ σωστό και δεν θα αρέσει αργότερα στη Νέα Δημοκρατία, γιατί αν κάνουν αυτήν τη δουλειά οι συνεταιριστικές οργανώσεις, δεν θα την κάνουν ορισμένοι ψηφοφόροι τους οι οποίοι κάνουν τυχοδιωκτικές και κερδοσκοπικές ενέργειες στην αγροτική οικονομία.

'Ετσι λοιπόν πρέπει να δούμε τις συνεταιριστικές οργανώσεις. Ασφαλώς τα όσα ακούστηκαν εδώ τα εγνώριζα. Βέβαια δεν εγνώριζα ορισμένες λεπτομέρειες σαν αυτές που ανέφερε ο κ. Γικόνογλου. Αυτά είναι θέματα για τα οποία πρέπει να επιληφθεί η δικαιοσύνη και το ίδιο το συνεταιριστικό κίνημα. Σε κάθε περίπτωση όμως πρέπει να δώσουμε την ευκαιρία να συσπειρωθεί ο αγροτικός κόσμος, που πραγματικά έχει αγροτικές δραστηριότητες και όχι αυτοί που θέλουν απλώς να κάνουν συνδικαλισμό, δηλαδή όχι οι αγροτοαγρότες ή οι εργατοεργάτες. Να είναι μόνο οι αγρότες.

Αυτά βέβαια θα τα πούμε στο μητρώο των αγροτών, διότι πλησιάζει ο καιρός που θα δοθεί στη δημοσιότητα. Ενδεικτικά φαίνεται από ορισμένες περιοχές ότι πάνω από το 40% όσων έχουν κάνει δήλωση δεν μπορούν να ενταχθούν στο μητρώο, διότι δεν είναι αγρότες. Είναι ετεροεπαγγελματίες. Πρέπει να αποφασίσουμε τι θα γίνει με τους ετεροεπαγγελματίες που ασχολούνται και στον αγροτικό τομέα και είναι δημόσιοι υπάλληλοι, υπάλληλοι Ν.Π.Δ.Δ. ή Ν.Π.Ι.Δ. που εποπτεύονται από το κράτος, δικηγόροι, γιατροί, μηχανικοί, οικονομολόγοι. Αρκετοί από αυτά τα επαγγέλματα έκαναν δηλώσεις για να ενταχθούν στο μητρώο. Μάλιστα πάρα πολλοί από αυτούς έκαναν την έξυπνη ενέργεια που την ανέχθηκαν οι συνεταιρισμοί που έπαιρναν τις δηλώσεις και δεν εδήλωσαν τον αριθμό φορολογικού τους μητρώου, ούτε το επάγγελμα της συζύγου, για να μη φανεί το οικογενειακό εισόδημα αλλά ούτε και σε ποιον ασφαλιστικό φορέα ανήκουν. Και έτσι έπρεπε να κάνουμε ολόκληρο κύκλο αναζητήσεων για να μάθουμε ποιες ακριβώς είναι οι δραστηριότητές τους.

'Ενα δεύτερο θέμα είναι αυτό των φυτοφαρμάκων. Ασφαλώς είναι σωστές οι παρατηρήσεις που έγιναν από όλους τους συναδέλφους ότι προέχει ο έλεγχος και η ενημέρωση. Αυτά όμως δεν χρειάζονται μόνο μία διάταξη, αν και θα προτείνω κάποια διάταξη που να μας υποχρεώσει σε ελέγχους, διότι πολύ σωστά παρατηρήθηκε ότι αν υπήρχαν έλεγχοι στα προϊόντα μας με συγκεκριμένη ετικέτα ότι ελέχθησαν, δεν θα μπορούσαν έμποροι σε άλλες χώρες να ανοίγουν αυτόν τον πόλεμο, που μπορεί πολλές φορές να έχει το χαρακτήρα οικονομικού πολέμου αλλά άλλες φορές αναφέρεται όντως σε προβλήματα φυτοφαρμάκων.

Διότι ξέρουμε ότι ορισμένοι επιπόλαιοι έριξαν στα σταφύλια -όχι στη συγκεκριμένη χώρα, αλλά σε άλλες περιπτώσεις- το ένα από τα δύο φάρμακα που υπενόησαν ότι ευρέθη, που είναι εντομοκτόνο και το ρίχνουν για να φεύγουν οι κηλίδες από τα σταφύλια, για να είναι καθαρά και διάφανα. Αυτό όμως είναι κανονικό δηλητήριο και επειδή το ρίχνουν μετά το κόψιμο του σταφυλιού δεν μπορεί να αποδομηθεί στο περιβάλλον. 'Οπως έγκλημα είναι το να ραντίζεις τις τελευταίες ημέρες πριν το κόψιμο, γιατί και πάλι δεν μπορεί να αποδομηθεί το φάρμακο στο περιβάλλον.

Χρειάζεται, λοιπόν, ένα πλαίσιο και γι' αυτό δέχθηκα την πρόταση που έκαναν οι συνάδελφοι στη διαρκή επιτροπή για το συνταγολόγιο και για τη συνταγογραφία. Εκεί, όσοι γεωπόνοι είτε στον ιδιωτικό είτε στο δημόσιο τομέα θα πάρουν άδεια συνταγογράφησης, θα μπορούν να συνταγογραφούν. Και αυτό γιατί δεν ξέρουν τα φυτοφάρμακα όλοι οι γεωπόνοι. Μάλιστα θα έλεγα ότι επειδή ασχολήθηκαν πολλά χρόνια με τις επιδοτήσεις ξέρουν να κάνουν καλούς λογαριασμούς και λιγότερη γεωργία.

Επίσης εδώ θα έλεγα ότι δεν είναι εύκολο αυτήν τη στιγμή εμείς να περιγράψουμε τα προσόντα αυτών που θα συνταγογραφούν. Ασφαλώς και πρέπει να είναι πτυχιούχοι γεωπονικών σχολών. Δεν μπορούν να το κάνουν οι πτυχιούχοι των ΤΕΙ. Αυτοί μπορούν να πωλούν φυτοφάρμακα. Είναι κατοχυρωμένο αυτό και το λέμε στο νομοσχέδιο.

'Οπως μπορούν να πουλάνε φυτοφάρμακα και οι πτυχιούχοι των ΤΕΙ, αλλά δεν μπορούν να συνταγογραφούν. Δώστε μας λοιπόν τη δυνατότητα με υπουργική απόφαση να περιγράψουμε τα προσόντα που θα αναφέρει ότι είναι πτυχιούχοι γεωπονικών σχολών των πανεπιστημίων, είτε της χώρας μας είτε της αλλοδαπής.

Υπάρχει ένα θέμα σχετικά με το κόστος στον τομέα της ζωικής παραγωγής από τις κτηνιατρικές εξετάσεις. 'Ομως δεν μπορεί να συνεχίζεται αυτή η κατάσταση όπου ένας θα έχει φαρμακείο και δίπλα θα έχει κτηνιατρείο. 'Η θα τα έχει ταυτόχρονα μαζί, ιδιαίτερα στα αστικά κέντρα, αλλά αυτό δεν συμβαίνει σε άλλες χώρες της Ευρωπαϊκής 'Ενωσης και δεν είναι σωστή αυτή η οργάνωση. Τουλάχιστον οι σωστοί κτηνίατροι από πολλές περιοχές της χώρας μας μας είπαν ότι αυτό που κάνουμε είναι σωστό. Πρέπει να λάβουμε υπόψη μας το κόστος.

Είπε ο κ.Ευμοιρίδης και ο κ.Αποστόλου ότι υπάρχει πρόβλημα για την ύπαιθρο. Πού θα προσδιορίσουμε την ύπαιθρο; Τώρα με τον "Καπποδίστρια" όλοι οι δήμοι θα έχουν κατοίκους πάνω από πέντε χιλιάδες. Πού θα βάλουμε το όριο; Σε ποιους δήμους της χώρας θα πούμε ότι, ξέρετε, ο κτηνίατρος μπορεί να διαθέτει και κτηνιατρείο και φαρμακείο; Αυτή είναι γενική διατύπωση, γιατί τώρα η ύπαιθρος χώρα θα οργανωθεί σε δήμους. Πού προσδιορίζεται λοιπόν το όριο της υπαίθρου χώρας;

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Μπορείτε να πείτε για τους εκτός της πρωτεύουσας δήμους.

ΕΥΑΓΓΕΛΟΣ ΑΠΟΣΤΟΛΟΥ: Η διάταξη να αφορά τις πρωτεύουσες των νομών.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν έχω αντίρρηση κατ'άρχήν για κάποιες βελτιώσεις. Υπάρχουν όμως και κάποιες μεγάλες πόλεις που είναι στους νομούς. Είναι μια κατ'άρχήν προσέγγιση, γιατί θέλουμε να βοηθήσουμε ώστε να αντιμετωπισθεί το ζήτημα.

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, αν πρόκειται να δεχθείτε κάποια αλλαγή στο κείμενο του νομοσχεδίου που συζητάμε, πρέπει να μας πείτε σε ποιο σημείο την τοποθετείτε και ποιο είναι το περιεχόμενό της, 




Σελίδα 124

γιατί πρέπει να περάσει στα Πρακτικά.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Νομίζω ότι έτσι αντιμετωπίζουμε δύο σημαντικά θέματα, τα φυτοφάρμακα και τα κτηνιατρικά φάρμακα και τις υποχρεώσεις που προκύπτουν.

Ειπώθηκε γιατί να μην μπορούν οι γεωπόνοι να έχουν παραπλήσιες δραστηριότητες. Δεν το αποκλείουμε για λόγους συνταγματικούς. Εάν ένας γεωπόνος εγκαταλείπει το κατάστημά του, τότε το αφήνει σε κάποιο βοηθό του και χάνουμε την ευθύνη που πρέπει να έχει ο γεωπόνος να βρίσκεται στο κατάστημα που πουλιούνται τα φυτοφάρμακα.Βέβαια μπορεί να έχει κάποιες επιχειρήσεις ή ιδιοκτησίες, αλλά δεν μπορεί να είναι αυτοπροσώπως στο κτήμα και άλλος να πουλάει φυτοφάρμακα που είναι δηλητήρια και μπορεί να γίνονται αλόγιστες χρήσεις.

Δυο παρατηρήσεις ακόμα θέλω, σχετικά με κάποιες αιχμές που δεν αναφέρονται στα άρθρα, αλλά επειδή έγινε τοποθέτηση επί της αρχής γι'αυτό το λέω. Η μία αφορά τις ρυθμίσεις σε ιδιώτες. Είναι δύο κατηγορίες. Είναι το θέμα της Θεσπρωτίας όπου λεηλατήθηκαν αυτές οι εκμεταλλεύσεις και καταστράφηκαν οι περιουσίες αυτών των ανθρώπων, είναι γεγονότα γνωστά και δεν αμφισβητείται αυτό που είπε ο κ.Τσιτουρίδης, ότι μπορεί να συνέβη και στο Κιλκίς. Μπορούμε να το εξετάσουμε, όχι όμως αυτήν τη στιγμή, γιατί θα έχουμε και άλλα νομοσχέδια του Υπουργείου Γεωργίας. Την άλλη βδομάδα κατατίθεται άλλο νομοσχέδιο για τους οργανισμούς. Είναι καθαρά θέμα ομόρων περιοχών και δεν αφορά συγκεκριμένα πρόσωπα γιατί κάποιον γνωρίζουμε ή έτσι τους επελέξαμε. Κανέναν δεν γνωρίζουμε.

To δεύτερο θέμα επειδή εγώ κατάγομαι από μια συγκεκριμένη περιοχή αφορά τα κοτόπουλα. Εκεί ο συνεταιρισμός αυτός ήρθε σε αδιέξοδο διότι έκανε μια απαράδεκτη πολιτική η ηγεσία του μέχρι τώρα η οποία καθαιρέθηκε, αντικαταστάθηκε και παραπέμφθηκε στον εισαγγελέα. Τι έκαναν αυτοί οι κύριοι πριν; Αγόραζαν ακριβά και πουλούσαν στα μέλη τους φτηνά. Δηλαδή είχαν μέλη πρωτοβάθμιους συνεταιρισμούς και τους πουλούσαν τα προϊόντα που αγόραζαν φτηνά. Αγόραζαν π.χ. εκατό (100) δραχμές και πουλούσαν ογδόνα πέντε (85) δραχμές στα μέλη τους στους συνεταιρισμούς.

Φοβερή "κοινωνική πολιτική". "Και άλλες δημοκρατικές δυνάμεις" ήταν στην ηγεσία. Φοβερή εμπορική πολιτική, "πανέξυπνη". Δηλαδή, έπαιρναν τα λεφτά του κράτους και των τραπεζών, αγόραζαν ακριβά και έδιναν στα μέλη τους φτηνά. Μιλάμε για οικονομικές αθλιότητες. 'Ομως, δεν μπορεί να καταστραφεί μια περιοχή επειδή βρέθηκε μια ομάδα ανεύθυνων τυχοδιωκτών και τρωκτικών όπως είπε και ο φίλος μου, ο Μόσχος ο Γικόνογλου. Διότι όλη αυτή η περιοχή βασίζεται σ'αυτό το προϊόν, σ'αυτήν τη δραστηριότητα. Εμείς θέλουμε να στηρίξουμε τη δραστηριότητα. Βάζουμε όμως έναν όρο για να μην είναι υπότροποι γιατί εκεί υπάρχει μια παρέα. Κατάγομαι από την περιοχή και δεν ήξερα καν το θέμα. Βάζουμε τον όρο ότι για να λειτουργησει η ρύθμιση θα πρέπει να συνενωθούν με το πρότυπο του πτηνοτροφικού συνεταιρισμού που είναι ο Πτηνοτροφικός Συνεταιρισμός Ιωαννίνων. Αποτελεί πρότυπο και μάθημα. Εάν δεν γίνει συνένωση δεν θα υπάρξει και ρύθμιση. 'Εμαθαν να κάνουν τέτοιου είδους κοινωνική πολιτική να αγοράζουν ακριβά και να πουλούν φθηνά, δηλαδή τυχοδιώκτες ενέργειες στον αγροτικό τομέα και στην αγροτική οικονομία.

Επίσης, θα ήθελα να πω ότι υπάρχει μια άλλη κατηγορία ιδιωτών. Γίνονται και μερικές προσπάθειες καινούριες όπως ο κ. Παναγιώτου υπονόησε ότι θα υπάρξουν βατόμουρα και άλλα τα οποία δεν πετυχαίνουν κάποιοι άλλοι στον τομέα αυτόν της αγροτικής παραγωγής έκαναν μια προσπάθεια στο κλειστό κύκλωμα της αλιείας των γλυκών υδάτων και απέτυχαν και χρεοκόπησαν γιατί δεν είχαν γνώσεις και την τεχνολογία. Πραγματικά, υπάρχει ένα αδιέξοδο, υπάρχει μια καταστροφή σε έναν ολόκληρο τομέα. Δεν είναι μια υπόθεση που αφορά κάποιους γνωστούς.

Πρέπει να σας πω ότι ήλθαν συνάδελφοι σήμερα και από τις τρεις παρατάξεις εδώ και είπαν ότι το ίδιο πρόβλημα υπάρχει και στο ανοιχτό κύκλωμα ότι πήγαν οι άνθρωποι να πάρουν γνώσεις και έπαθαν καταστροφή, κατέστρεψαν τις περιουσίες τους. Είναι πολύ σημαντικό αυτό το δίκτυο της αλιείας και πρέπει να το υποστηρίξουμε γιατί έπαθαν στραπάτσο. Ειπώθηκαν πάρα πολλά πράγματα τα οποία δεν ήταν αληθή. 

Δεν μπορώ να μιλήσω άλλο, γιατί δεν έχω άλλο χρόνο, όμως καταθέτω, κύριε Πρόεδρε, για τα Πρακτικά το κείμενο των τροποποιήσεων των προσθηκών και των διαγραφών που έχουμε από το άρθρο 1 μέχρι και το άρθρο 13 και για τη δεύτερη φάση της συζητήσεως από το άρθρο 20 μέχρι και το άρθρο 28 για το οποίο προτείνουμε τη διαγραφή του.

(Στο σημείο αυτό ο Υπουργός Γεωργίας, κ. Στέφανος Τζουμάκας, καταθέτει για τα Πρακτικά το προαναφερθέν κείμενο το οποίο έχει ως εξής:

"ΕΛΛΗΝΙΚΗ ΔΗΜΟΚΡΑΤΙΑ

ΥΠΟΥΡΓΕΙΟ ΓΕΩΡΓΙΑΣ

ΥΠΟΥΡΓΟΣ

Αθήνα, 9 Οκτωβρίου 1997

Τροποποιήσεις - Προσθήκες - Διαγραφές

στο σχέδιο νόμου

"Τροποποίηση της κείμενης νομοθεσίας για τα γεωργικά και

κτηνιατρικά φάρμακα, ρύθμιση χρεών συνεταιριστικών 

οργανώσεων και άλλες διατάξεις"

'Αρθρο 1

1) Η παρ. 2 αντικαθίσταται ως ακολούθως:

2. Η περίπτωση δ' του άρθρου 1 του ν. 721/1977 αντικαθίσταται ως εξής:

"δ) Φυτοπροστατευτικά προϊόντα είναι οι δραστικές ουσίες και τα σκευάσματα, τα οποία περιέχουν μία ή περισσότερες δραστικές ουσίες με τη μορφή με την οποία προσφέρονται στο χρήστη και προορίζονται:

- να προστατεύουν τα φυτά ή τα φυτικά προϊόντα από κάθε είδους επιβλαβείς οργανισμούς ή να προλαμβάνουν τη δράση τους, εφόσον οι ουσίες ή τα σκευάσματα αυτά δεν ορίζονται διαφορετικά παρακάτω,

- να επηρεάζουν τις βιολογικές διεργασίες των φυτών (π.χ. ρυθμιστές αύξησης), εκτός αν πρόκειται για θρεπτικές ουσίες,

- να διατηρούν τα φυτικά προϊόντα, εκτός αν πρόκειται για ουσίες ή προϊόντα που υπόκεινται σε ειδικές διατάξεις σχετικά με τα συντηρητικά,

- να καταστρέφουν τα ανεπιθύμητα φυτά,

- να καταστρέφουν μέρη των φυτών, να επιβραδύνουν ή να εμποδίζουν την ανεπιθύμητη ανάπτυξη φυτών."

2) Από την παρ. 3, με την οποία αντικαθίσταται το άρθρο 13 του ν. 721/1977, διαγράφεται η φράση:

μετά από έγκριση της Διεύθυνσης Προστασίας Φυτικής Παραγωγής του Υπουργείου Γεωργίας,

3) Από την παρ. 3, με την οποία αντικαθίσταται το άρθρο 13 του ν. 721/1977, διαγράφονται οι λέξεις:

"και βιοκτόνων", "και βιοκτόνα"

4) Μετά την παρ. 3 προστίθεται νέα παράγραφος 4 (οι λοιπές παράγραφοι του άρθρου 1 αναριθμούνται αναλόγως) που έχει ως εξής:

4. Μετά την παράγραφο κγ' του άρθρου 14 του ν. 721/1977 προστίθενται νέοι παράγραφοι κδ' και κε' που έχουν ως ακολούθως:

"κδ) Ο προσδιορισμός της έννοιας του όρου παρασκευαστής φυτοπροστατευτικών προϊόντων.

κε) Η διαδικασία επαναχορήγησης των εγκρίσεων κυκλοφορίας φυτοπροστατευτικών προϊόντων, λόγω αλλαγής της επωνυμίας του κατόχου της έγκρισης κυκλοφορίας που προέρχονται από μετονομασία ή πώληση ή συγχώνευση εταιρειών, καθώς και τα απαιτούμενα για την επαναχορήγηση δικαιολογητικά."

5) Από την παρ. 5, με την οποία αντικαθίσταται το άρθρο 27 του ν. 721/1977, διαγράφονται:

- οι λέξεις "και βιοκτόνα" της περιπτ. ββ' της παρ. 1 του άρθρου 27,

- οι λέξεις "και βιοκτόνα της περιπτ. γγ' της παρ. 1 του άρθρου 27,




Σελίδα 125

- οι λέξεις "και βιοκτόνων" και "και βιοκτόνα" της περιπτω. δδ' της παρ. 1 του άρθρου 27,

- οι λέξεις "και βιοκτόνων" της περιπτ. στστ' της παρ. 1 του άρθρου 27,

- οι λέξεις "και βιοκτόνων" της περιπτ. ζζ' της παρ. 1 του άρθρου 27,

- οι λέξεις "και βιοκτόνων" της περιπτ. ηη' της παρ. 1 του άρθρου 27,

- οι λέξεις "και βιοκτόνων" της περιπτ. θθ' της παρ. 1 του άρθρου 27,

- οι λέξεις "και βιοκτόνων" της περιπτ. ιι' της παρ. 1 του άρθρου 27,

- οι λέξεις "και βιοκτόνων" της περιπτ. ιβιβ' της παρ. 1 του άρθρου 27,

- οι λέξεις "και βιοκτόνων" της περιπτ. ιδιδ' της παρ. 1 του άρθρου 27.

6) Από την παρ. 6, με την οποία αντικαθίσταται το άρθρο 31 του ν. 721/1977, διαγράφονται:

- οι λέξεις "ή βιοκτόνων" της παρ. 2 του άρθρου 31,

- οι λέξεις "ή βιοκτόνα" της παρ. 3 του άρθρου 31,

- οι λέξεις "ή βιοκτόνα" της παρ. 4 του άρθρου 31,

- οι λέξεις "ή βιοκτόνα" που υπάρχει δύο φορές στην παρ. 5 του άρθρου 31,

- οι λέξεις "ή βιοκτόνων" της παρ. 6 του άρθρου 31,

- οι λέξεις "ή βιοκτόνων" που υπάρχει δύο φορές στην παρ. 7 του άρθρου 31,

- οι λέξεις "ή βιοκτόνα" της παρ. 10 του άρθρου 31,

- οι λέξεις "ή βιοκτόνα" της παρ. 11 του άρθρου 31,

- οι λέξεις "ή βιοκτόνα" της παρ. 12 του άρθρου 31,

- οι λέξεις "και βιοκτόνων" της παρ. 15 του άρθρου 31,

7) Στην παρ. 6, με την οποία αντικαθίσταται το άρθρο 31 του ν. 721/1977 και μετά την παρ. 4 του άρθρου 31, προστίθεται νέα παράγραφος 5 (οι λοιπές παράγραφοι του άρθρου 31 του ν. 721/1977 αναριθμώνται αναλόγως) που έχει ως ακολούθως:

5. Τα καταστήματα λιανικής πώλησης γεωργικών φαρμάκων δύνανται να μην παραλαμβάνουν από τους προμηθευτές τους ή και να επιστρέφουν σ' αυτούς γεωργικά φάρμακα, τα οποία κατά το χρόνο παραλαβής τους έχουν διάρκεια διάθεσης μικρότερη του εξαμήνου της αναγραφόμενης επί της συσκευασίας.

8) Από την παρ. 8, με την οποία προστίθεται άρθρο 32 στο ν. 721/1977, διαγράφονται:

- οι λέξεις "και βιοκτόνα", "ή βιοκτόνων" και "και βιοκτόνων" της παρ. 1 του άρθρου 32,

- οι λέξεις "ή βιοκτόνο", που μνημονεύεται δύο φορές, οι λέξεις "ή βιοκτόνου" που μνημονεύεται τρεις φορές και οι λέξεις "ή βιοκτόνων" της παρ. 2 του άρθρου 32,

- οι λέξεις "ή βιοκτόνα", που μνημονεύεται δύο φορές, και οι λέξεις "ή βιοκτόνων" της παρ. 3 του άρθρου 32,

- οι λέξεις "και βιοκτόνων" της παρ. 4 του άρθρου 32,

- οι λέξεις "ή βιοκτόνα" της παρ. 8 του άρθρου 32,

- οι λέξεις "ή βιοκτόνα" της παρ. 10 του άρθρου 32,

- οι λέξεις "ή βιοκτόνα" της παρ. 11 του άρθρου 32,

- οι λέξεις "ή βιοκτόνα" της παρ. 13 του άρθρου 32,

- οι λέξεις "ή βιοκτόνων", που μνημονεύεται δύο φορές στην παρ. 8 του άρθρου 32,

9) Στην παρ. 8 με την οποία προστίθεται άρθρο 32 ν. 721/1977, η παρ. 14 του άρθρου 32 του ν. 721/1977 τροποποιείται ως ακολούθως:

14. Για την επιμέτρηση των διοικητικών κυρώσεων του παρόντος άρθρου λαμβάνεται υπόψη η σοβαρότητα της παράβασης ως προς τους κινδύνους και την ακαταλληλότητα του φυτοπροστατευτικού προϊόντος, η διάρκειά της, καθώς και τη περίπτωση υποτροπής.

'Αρθρο 2

1) Η παρ. 2 τροποποιείται ως εξής:

2. Επί της συσκευασίας των φυτοπροστατευτικών προϊόντων που κυκλοφορούν στην ελληνική επικράτεια, πρέπει να αναγράφεται υποχρεωτικά και η ένδειξη "ΠΡΟΣΟΧΗ: Μπορεί να προκύψει κίνδυνος για την υγεία του χρήστη, του καταναλωτή αγροτικών προϊόντων καθώς και για το περιβάλλον".

2) Η παρ. 4 αντικαθίσταται ως εξής:

4. Με προεδρικό διάταγμα που εκδίδεται μετά από πρόταση του Υπουργού Γεωργίας, καθορίζονται οι προϋποθέσεις ασφάλειας, οι περιορισμοί λειτουργίας, ο τόπος εγκατάστασης, καθώς και ο χρόνος μετεγκατάστασης των καταστημάτων και αποθηκευτικών χώρων εμπορίας φυτοπροστατευτικών προϊόντων.

3) Η παρ. 5 διαγράφεται.

4) Στην παρ. 6, με την οποία αντικαθίσταται η παρ. 4 του άρθρου 2 του ν.δ. 220/1973, διαγράφεται το στοιχείο β'. Το στοιχείο γ' αναριθμείται σε β' και μετά το στοιχείο γ' που αναριθμείται σε β' προστίθεται νέο εδάφιο που έχει ως εξής:

Μετά την έκδοση της παραπάνω υπουργικής απόφασης, το άρθρο 9 του παρόντος καθώς και η παρ. 2 του άρθρου 27 του ν. 1845/1989 (ΦΕΚ 102 Α') καταργούνται.

5) Μετά την παρ. 6 προστίθεται νέες παράγραφοι 7 και 8 (οι λοιπές παράγραφοι του άρθρου 2 αναριθμούνται αναλόγως) που έχουν ως εξής:

7. Οι υπεύθυνοι των καταστημάτων εμπορίας φυτοπροστατευτικών προϊόντων υποχρεούνται να απασχολούνται συνεχώς και αυτοπροσώπως στο κατάστημά τους και σε περίπτωση απουσίας αυτών ο νόμιμος αναπληρωτής τους.

Η άδεια αναπληρώσεως χορηγείται από την ίδια αρχή που χορήγηση την άδεια εμπορίας και για διάστημα μεγαλύτερο των δύο (2) ημερών.

Η αίτηση για άδεια αναπλήρωσης υποβάλλεται από τον κάτοχο της άδειας και προσυπογράφεται από τον ενδιαφερόμενο υπεύθυνο της εμπορίας και τον αναπληρωτή του.

Σε περίπτωση απουσίας του υπεύθυνου της εμπορίας για χρονικό διάστημα από λίγες ώρες έως δύο (2) ημέρες δεν απαιτείται άδεια αναπλήρωσης και στο διάστημα αυτό απαγορεύεται η διάθεση φυτοπροστατευτικών προϊόντων.

8. Για τη χορήγηση της άδειας εμπορίας ή αποθήκευσης φυτοπροστατευτικών προϊόντων ο ενδιαφερόμενος υποβάλλει στην αρμόδια αρχή αίτηση που συνοδεύεται από τα παρακάτω δικαιολογητικά:

α) Αντίγραφο πτυχίου, πρωτότυπο ή επικυρωμένο από αρμόδια αρχή. Στην περίπτωση τίτλου σπουδών από ιδρύματα της αλλοδαπής απαιτείται και βεβαίωση του ΔΙ.Κ.Α.Τ.Σ.Α., στην οποία να φαίνεται ότι το πτυχίο είναι ισότιμο και αντίστοιχο με τα χορηγούμενα από τα αντίστοιχα ιδρύματα της ημεδαπής.

β) Αντίγραφο Ποινικού Μητρώου τύπου Α' πρόσφατα εκδοθέν. Σε περίπτωση που ο ενδιαφερόμενος δεν είναι ο ίδιος και υπεύθυνος για την εμπορία υποβάλλει και αυτός Αντίγραφο Ποινικού Μητρώου, όταν δε, πρόκειται για νομικό πρόσωπο, ο αγορανομικά υπεύθυνος αυτού.

γ) Αντίγραφο απολυτηρίου στρατού ή βεβαίωση της αρμόδιας στρατιωτικής αρχής, ότι ο ενδιαφερόμενος έχει απαλλαγεί νομίμως των στρατιωτικών του υποχρεώσεων.

δ) Υπεύθυνη δήλωση του ν. 1599/86 από τον υπεύθυνο επί της εμπορίας, στην οποία δηλώνεται ότι:

αα) Δεν εργάζεται στο Δημόσιο, σε νομικό πρόσωπο δημοσίου δικαίου (ν.π.δ.δ.) ή ιδιωτικού δικαίου (ν.π.ι.δ.) και δεν έχει άλλη ατομική επιχείρηση, που να απαιτεί την αυτοπρόσωπη παρουσία του.

ββ) Δεν έχει χορηγηθεί σε άλλο νομό άδεια εμπορίας φυτοπροστατευτικών προϊόντων με υπεύθυνο τον ίδιο.

γγ) Θα γνωστοποιήσει στην αρμόδια αρχή που χορήγησε την άδεια τυχόν αποχώρησή του από την εργασία αυτή και θα επιστέψει την χορηγηθείσα άδεια.

ε) Νόμιμα παραστατικά ασφαλιστικού φορέα, στα οποία θα φαίνεται ως μόνο αντικείμενο εργασίας η εμπορία φυτοπροστατευτικών προϊόντων, γεωργικών εφοδίων, φυτών και εφοπλισμού αγροτικών εκμεταλλεύσεων.

στ) Επικυρωμένο αντίγραφο οικοδομικής άδειας του κτιρίου, στο οποίο θα λειτουργήσει το κατάστημα.

ζ) Επικυρωμένο αντίγραφο σχεδίου κάτοψης της οικοδομής, όπου θα φαίνονται οι διαστάσεις του καταστήματος και το εμβαδόν αυτού.




Σελίδα 126

η) Βεβαίωση της οικείας Πυροσβεστικής Υπηρεσίας, ότι το κατάστημα διαθέται σύστημα πυρασφάλειας ή επαρκή μέσα πυρόσβεσης.

6) Η παρ. 7 αντικαθίσταται ως ακολούθως:

7. Το άρθρο 7 του ν.δ. 220/73 αντικαθίσταται ως εξής:

"'Αρθρο 7

Με Προεδρικό Διάταγμα εκδιδόμενο μετά από πρόταση του Υπουργού Γεωργίας καθορίζονται τα προσόντα που πρέπει να έχουν τα φυσικά ή νομικά πρόσωπα για τη χορήγηση άδειας εμπορίας φυτοπροστατευτικών προϊόντων. Στις Α.Σ.Ο. μπορεί να χορηγείται άδεια εμπορίας και αποθήκευσης φυτοπροστατευτικών προϊόντων στην οποία ορίζεται και ο υπεύθυνος γεωπόνος με το νόμιμο αναπληρωτή του. Σε περίπτωση που οι Α.Σ.Ο. διαθέτουν πέρα του καταστήματος εμπορίας φυτοπροστατευτικών προϊόντων και κέντρα διανομής εκτός της έδρας τους, η ανωτέρω άδεια ισχύει και για τα κέντρα αυτά, με την προϋπόθεση ότι βρίσκονται εντός των ορίων της περιφέρειας της Α.Σ.Ο."

7) Μετά την παρ. 7 προστίθεται νέα παράγραφος 8 (οι λοιπές παράγραφοι του άρθρου 2 αναριθμούνται αναλόγως) που έχει ως εξής:

8. Μετά το άρθρο 7 του ν.δ. 220/1973 προστίθεται άρθρο 7α που έχει ως εξής:

"'Αρθρο 7α

Εθνικό Συνταγολόγιο

1. Θεσπίζεται Εθνικό Συνταγολόγιο φυτοπροστατευτικών προϊόντων, που έχουν εγκριθεί από το Υπουργείο Γεωργίας, το οποίο περιλαμβάνει το όνομα του φυτοπροστατευτικού προϊόντος, το όνομα του κατασκευαστή του, την υπουργική απόφαση βάσει της οποίας έχει χορηγηθεί έγκριση κυκλοφορίας, η διάρκεια της έγκρισης κυκλοφορίας, οι δραστικές ουσίες του προϊόντος, καθώς και οι οδηγίες χρήσεως αυτού.

Το Εθνικό Συνταγολόγιο φυτοπροστατευτικών προϊόντων καταρτίζεται εντός του πρώτου τριμήνου κάθε έτους και εγκρίνεται με απόφαση του Υπουργού Γεωργίας που δημοσιεύεται στην Εφημερίδα της Κυβερνήσεως.

Τα φυτοπροστατευτικά προϊόντα, των οποίων η έγκριση κυκλοφορίας έχει λήξει ή αρθεί, αναγράφονται και στην έκδοση του Συνταγολογίου του επομένου έτους με την ένδειξη "Ανακλήθηκε" και την αναγραφή της σχετικής υπουργικής απόφασης.

2. Απαγορεύεται η λιανική πώληση φυτοπροστατευτικών προϊόντων χωρίς γραπτή συνταγή γεωπόνου, ο οποίος δικαιούται να χορηγεί συνταγές μετά την απόκτηση άδειας συνταγογράφησης.

Με προεδρικό διάταγμα που εκδίδεται με πρόταση του Υπουργού Γεωργίας καθορίζονται ο φορέας κατάρτισης του Εθνικού Συνταγολογίου, τα προσόντα, οι αρμοδιότητες, τα όρια ευθύνης και η διαδικασία απόκτησης άδειας συνταγογράφησης από τους γεωπόνους.

Οι Α.Σ.Ο. που διαθέτουν γεωτεχνική υπηρεσία με γεωπόνους οι οποίοι έχουν αποκτήσει άδεια συνταγογράφησης, δικαιούνται να χορηγούν συνταγές για φυτοπροστατευτικά προϊόντα, υπογεγραμμένες από τους πιο πάνω γεωπόνους.

3. Με απόφαση του Υπουργού Γεωργίας που δημοσιεύεται στην Εφημερίδα της Κυβερνήσεως καθορίζονται τα σκευάσματα φυτοπροστατευτικών προϊόντων, τα οποία μπορεί να πωλούνται λιανικώς χωρίς συνταγή γεωπόνου.

8) Στην παρ. 9, με την οποία προστίθεται άρθρο 8α στο ν.δ. 220/1973, από την παράγραφο 2 του άρθρου 8α του ν.δ. 220/1973 διαγράφεται η φράση "ή για σκοπό διαφορετικό από αυτόν που ορίζεται στην έγκριση κυκλοφορίας τους".

Επίσης, μετά την παρ. 4 του άρθρου 8α του ν.δ. 220/1973 προστίθενται νέες παράγραφοι 5, 6 και 7 (οι λοιπές παράγραφοι του άρθρου 8α αναριθμούνται αναλόγως) που έχουν ως εξής:

5. 'Οποιος καλεί λιανικώς φυτοπροστατευτικά προϊόντα χωρίς συνταγή γεωπόνου τιμωρείται με φυλάκιση μέχρι έξι (6) μήνες και πρόστιμο από δύο εκατομμύρια (2.000.000) έως πέντε εκατομμύρια (5.000.000) δραχμές.

6. 'Οποιος χορηγεί συνταγή χωρίς άδεια συνταγογράφησης τιμωρείται με φυλάκιση από εννέα (9) μήνες έως δύο (2) έτη και πρόστιμο από πέντε εκατομμύρια (5.000.000) ως δέκα εκατομμύρια (10.000.000) δραχμές.

7. 'Οποιος κατέχει άδεια συνταγογράφησης και χορηγεί συνταγή φυτοπροστατευτικών προϊόντων που δεν περιλαμβάνονται στο Εθνικό Συνταγολόγιο φυτοπροστατευτικών προϊόντων τιμωρείται με φυλάκιση από έξι (6) μήνες έως ένα (1) έτος και πρόστιμο από δύο εκατομμύρια (2.000.000) έως πέντε εκατομμύρια (5.000.000) δραχμές.

9) Στην παρ. 9, με την οποία προστίθεται άρθρο 8α στο ν.δ. 220/1973, στην παράγραφο 3 του άρθρου 8α του ν.δ. 220/1973 μετά τις λέξεις "δύο φορές" προστίθενται οι λέξεις "εντός διμήνου".

10) Στην παρ.9, με την οποία προστίθεται άρθρο 8α στο ν.δ. 220/1973, στην παράγραφο 4 του άρθρου 8α του ν.δ. 220/1973 διαγράφονται οι λέξεις "από ένα (1) έως έξι (6) μήνες" και αντικαθίστανται από τις λέξεις "τουλάχιστον έξι (6) μηνών και χρηματική ποινή τουλάχιστον πεντακόσιες χιλιάδες (500.000) δραχμές."

11) Στην παρ.9, με την οποία προστίθεται άρθρο 8β στο ν.δ. 220/1973, μετά την παρ.4 του άρθρου 8β του ν.δ. 220/1973 προστίθενται νέες παράγραφοι 5,6 και 7 (οι λοιπές παράγραφοι του άρθρου 8β αναριθμούνται αναλόγως) που έχουν ως εξής:

5. 'Οποιος πωλεί λιανικώς φυτοπροστατευτικά προϊόντα χωρίς συνταγή γεωπόνου τιμωρείται με πρόστιμο από δύο εκατομμύρια (2.000.000) έως πέντε εκατομμύρια (5.000.000) δραχμές. Σε περίπτωση υποτροπής το πρόστιμο διπλασιάζεται και αφαιρείται η άδεια εμπορίας για έξι (6) μήνες. Στο διάστημα αυτό το κατάστημα σφραγίζεται.

6. 'Οποιος χορηγεί συνταγή χωρίς άδεια συνταγογράφησης τιμωρείται με πρόστιμο από πέντε εκαταμμύρια (5.000.000) έως δέκα εκατομμύρια (10.000.000) δραχμές και στερείται του δικαιώματος απόκτησης αδείας συνταγογράφησης για δύο (2) έτη. Σε περιπτώση υποτροπής το πρόστιμο διπλασιάζεται και στερείται του δικαιώματος απόκτησης άδειας συνταγογράφησης για πέντε (5) έτη.

7. 'Οποιος κατέχει άδεια συνταγογράφησης και χορηγεί συνταγή φυτοπροστατευτικών προϊόντων που δεν περιλαμβάνονται στο Εθνικό Συνταγολόγιο φυτοπροστατευτικών προϊόντων τιμωρείται με πρόστιμο από δύο εκατομμύρια (2.000.000) έως πέντε εκατομμύρια (5.000.000) δραχμές και η άδεια αφαιρείται για έξι (6) μήνες. Σε περίπτωση υποτροπής τα πρόστιμα διπλασιάζονται και η άδεια αφαιρείται για ένα (1) έτος.

'Αρθρο 3

1) Στην παρ.1, με την οποία προστίθεται άρθρο 34α στο ν. 2147/1952, διαγράφεται από την παρ. 6 του άρθρου 34α η ακόλουθη φράση:

Ο Υπουργός Γεωργίας με απόφασή του μπορεί να παραχωρεί την αρμοδιότητα των ελέγχων σε άλλες υπηρεσίες του Υπουργείου ή σε νομικά πρόσωπα δημοσίου δικαίου που εποπτεύει.

2) Στην παρ.2, με την οποία αντικαθίσταται το άρθρο 35 του ν. 2147/1952, το τελευταίο εδάφιο της παραγράφου 3 του άρθρου 35 του ν.2147/1952 αντικαθίσταται ως ακολούθως:

"Κατά την επιμέτρηση των κυρώσεων του παρόντος νόμου λαμβάνεται υπόψη η σοβαρότητα της παράβασης, η διάρκειά της, το μέγεθος της επιχείρησης και η ένταση του δόλου του υπαιτίου."

'Αρθρο 4

1) Το πρώτο εδάφιο της παρ. 2 αντικαθίσταται ως ακολούθως:

Οι τοποθετήσεις πραγματοποιούνται με αποφάσεις των Υπουργών Εσωτερικών, Δημόσιας Διοίκησης και Αποκέντρωσης και Γεωργίας.

2) Η παρ. 5 αντικαθίσταται ως ακολούθως:

5. Με αποφάσεις των Υπουργών Εσωτερικών, Δημόσιας Διοίκησης και Αποκέντρωσης και Γεωργίας καθορίζεται κάθε αναγκαία λεπτομέρεια για την εφαρμογή του παρόντος άρθρου.




Σελίδα 127

'Αρθρο 6

1) Στο εδάφιο α' της παρ. 6 μετά τη λέξη "ετερόρρυθμες" προστίθενται οι λέξεις "ή ανώνυμες", μετά τη λέξη "εταιρίες" προστίθενται οι λέξεις "καθώς και εταιρίες περιορισμένης ευθύνης", η παρένθεση διαμορφώνεται ως εξής: "(Ο.Ε. ή Ε.Ε. ή Α.Ε. ή Ε.Π.Ε.)" και οι λέξεις ", ως εταίρος," διαγράφονται.

2) Το εδάφιο β' της παρ.6 διαγράφεται.

'Αρθρο 8

1) Στο στοιχείο α' της παρ. 3 η λέξη "κτηνιάτρου" διαγράφεται.

'Αρθρο 10

1) Το δεύτερο εδάφιο της παρ.3 διαγράφεται.

'Αρθρο 11

1) Μεταξύ του τρίτου και τέταρτου εδαφίου παρεμβάλλεται νέο εδάφιο που έχει ως έξης:

Η έκθεση επιθεώρησης συντάσσεται σε τετραπλούν, ένα δε αντίγραφο κοινοποιείται στον ενδιαφερόμενο.

'Αρθρο 12

1) Το στοιχείο β' τροποποιείται ως ακολούθως:

β) του π.δ/τος 353/1974 (ΦΕΚ 138 Α'),

'Αρθρο 13

1) Στην παρ. 1, με την οποία παρεμβάλλεται άρθρο 20 γ στο ν. 248/1914, οι λέξεις "τις αναγκαίες απαιτήσεις" αντικαθίσταται από τις λέξεις "τα αναγκαία προσόντα".

2) Στην παρ. 2, με την οποία αντικαθίσταται το άρθρο 23 του ν. 248/1914, η παράγραφος 8 του άρθρου 23 αντικαθίσταται ως εξής:

8. Τα πρόστιμα του παρόντος άρθρου επιβάλλονται με απόφαση του Νομάρχη, ύστερα από εισήγηση της κτηνιατρικής υπηρεσίας της οικείας Νομαρχιακής Αυτοδιοίκησης, στην περιοχή δικαιοδοσίας της οποίας διαπιστώθηκε η παράβαση, στην οποία υποχρεωτικά διαβιβάζεται ο σχετικός φάκελος με την έκθεση ελέγχου. Ο ενδιαφερόμενος, στον οποίο κοινοποιείται η αιτιολογημένη έκθεση, δικαιούται να υποβάλλει σε είκοσι (20) ημέρες από τη νόμιμη κοινοποίηση, τις απόψεις του επ' αυτής στην εν λόγω υπηρεσία και για την εξέταση του θέματος, με απόφαση του οικείου Νομάρχη, συνιστάται πενταμελής επιτροπή που αποτελείται από:

- τον προϊστάμενο της κτηνιατρικής υπηρεσίας της οικείας Νομαρχιακής Αυτοδιοίκησης,

- έναν κτηνίατρο της κτηνιατρικής υπηρεσίας της οικείας Νομαρχιακής Αυτοδιοίκησης,

- τον αρμόδιο υπάλληλο που συνέταξε την έκθεση ελέγχου,

- έναν εκπρόσωπο της επαγγελματικής οργάνωσης του φορέα, και 

- έναν ειδικό επιστήμονα,

που αποφασίζει κατά πλειοψηφία.

Η νέα απόφαση του οικείου Νομάρχη κοινοποιείται στον ενδιαφερόμενο νόμιμα, με μέριμνα της οικείας κτηνιατρικής υπηρεσίας.

3) Στην παρ. 2, με την οποία αντικαθίσταται το άρθρο 23 του ν. 248/1914, το τελευταίο εδάφιο του άρθρου 23 του ν. 248/1914 αντικαθίσταται ως εξής:

"Κατά την επιμέτρηση των κυρώσεων του παρόντος νόμου, λαμβάνονται υπόψη ιδία η σοβαρότητα της παράβασης, η διάρκειά της, το μέγεθος της επιχείρησης και η ένταση του δόλου του υπαιτίου."

'Αρθρο 20

1) Η περίπτ. α' της παρ. 3 αντικαθίσταται ως εξής:

α) Με βάση το αποτέλεσμα της απογραφής και της εκκαθάρισης ποσοστό ογδόντα τοις εκατό (80%) από τη συνολική περιουσία του ΑΣΟ περιέρχεται στην ανώνυμη συνεταιριστική εταιρία. Το υπόλοιπο είκοσι τοις εκατό (20%) από τη συνολική (ακίνητη) περιουσία του ΑΣΟ περιέρχεται στο Υπουργείο Γεωργίας, προκειμένου να διατεθεί με απόφαση του Υπουργού Γεωργίας για τη δημιουργία πολιτιστικών και μορφωτικών κέντρων στη νομαρχιακή και τοπική αυτοδιοίκηση των αντίστοιχων περιοχών. Η απόφαση του Υπουργού Γεωργίας του προηγουμένου εδαφίου αποτελεί τίτλο μεταγραπτέο."

2) Η παρ. 4 διαγράφεται

3) Από την παρ. 6 διαγράφονται οι λέξεις "ή σε συνεταιριστικές οργανώσεις των αντίστοιχων περιοχών".

'Αρθρο 22

1) Η παρ. 1 αντικαθίσταται ως εξής:

1. Η Περιφερειακή Αγορά Κουλούρας Ημαθίας ανασυγκροτείται σε παρεμφερή δραστηριότητα και με σκοπό να αποτελέσει εξαγωγικό και διαμετακομιστικό κέντρο νωπών και μεταποιημένων αγροτικών προϊόντων καθώς και έκθεση γεωργικών προϊόντων για τη Βαλκανική, την Παρευξείνια Ζώνη και άλλες αγορές.

2) Στην παρ. 3 η λέξη "τριμερής" αντικαθίσταται από τη λέξη "τριμελής".

3) Το τελευταίο εδάφιο της παρ. 5 τροποποιείται ως εξής:

Με βάση το αποτέλεσμα της απογραφής και της εκκαθάρισης η συνολική περιουσία κάθε μιας από τις Αγορές των παραγράφων 1, 2 και 3 του παρόντος άρθρου περιέρχεται στο Υπουργείο Γεωργίας. Για την ακίνητη περιουσία εκδίδεται απόφαση του Υπουργού Γεωργίας, η οποία αποτελεί μεταγραπτέο τίτλο.

4) H παρ. 6 τροποποιείται ως εξής:

6. Με αποφάσεις του Υπουργού Γεωργίας παραχωρείται κατά κυριότητα η συνολική περιουσία των Αγορών των παραγράφων 1, 2 και 3 του παρόντος άρθρου στις υπό σύσταση ανώνυμες εταιρείες, μετά τη σύστασή τους, αντίστοιχα. Η μεταβίβαση αυτή απαλλάσσεται από φόρους, τέλη, τέλη χαρτοσήμου, εισφορές, κρατήσεις ή δικαιώματα υπέρ του Δημοσίου, των Οργανισμών Τοπικής Αυτοδιοίκησης ή οποιουδήποτε άλλου φυσικού ή νομικού προσώπου, καθώς και από τα τέλη μεταγραφής.

Το σύνολο των μετοχών των υπό σύσταση ανώνυμων εταιρειών αναλαμβάνουν οι φορείς των παραγράφων 3 και 4 του παρόντος άρθρου. Με απόφαση του Υπουργού Γεωργίας που δημοσιεύεται στην Εφημερίδα της Κυβερνήσεως ορίζεται το ποσοστό των μετοχών στους φορείς που εκπροσωπούν το σύνολο των μετοχών.

'Αρθρο 23

1) Στην παρ. 1 με την οποία αντικαθίσταται το άρθρο 26 του ν. 2169/93, η παράγραφος 3 του άρθρου 26 τροποποιείται ως εξής:

3. Η εποπτεία του Κράτους στις Αγροτικές Συνεταιριστικές Οργανώσεις όλων των βαθμίδων, Κοινοπραξίες και Εταιρίες τους, ασκείται από Σώμα Ειδικών Ελεγκτών. Με προεδρικό διάταγμα, που εκδίδεται με πρόταση του Υπουργού Γεωργίας, ύστερα από γνώμη της ΠΑΣΕΓΕΣ, καθορίζεται η σύνθεση, διάρθρωση και λειτουργία του σώματος, ο συνολικός αριθμός των ελεγκτών, οι διαδικασίες επιλογής, πρόσληψης, εκπαίδευσης και μετάθεσης των ελεγκτών, το περιεχόμενο και οι διαδικασίες ελέγχου, τα ειδικότερα καθήκοντα - δικαιώματα και υποχρεώσεις των ελεγκτών. Κατά την εκτέλεση της εργασίας τους οι ελεγκτές είναι ανεξάρτητοι. Οποιαδήποτε παρέμβαση στο έργο τους απαγορεύεται.

Οι δαπάνες λειτουργίας του Σώματος Ειδικών Ελεγκτών καλύπτονται:

α) Από τέλος 0,5% που επιβάλλεται στα πάσης φύσης χορηγούμενα δάνεια από τις Αγροτικές Συνεταιριστικές Οργανώσεις, Κοινοπραξίες και Εταιρίες τους στα μέλη τους.

β) Από ετήσια οικονομική ενίσχυση με την καταβολή από τα έσοδα του ΕΛ.Γ.Α., που πραγματοποιούνται σύμφωνα με τη διάταξη του εδαφίου α' της παρ. 1 του άρθρου 5 του ν. 1790/1988 (Α 134), όπως αυτή ισχύει κάθε φορά, ποσού ίσου με το 1%. Το ανωτέρω ποσοστό από τα έσοδα του ΕΛ.Γ.Α. δεν υπολογίζεται επί των επιχορηγήσεων από τον Κρατικό Προϋπολογισμό.

γ) Από άλλους πόρους που θα προβλεφθούν από το προεδρικό διάταγμα της παρούσας παραγράφου.

2) Στην παρ. 1 με την οποία αντικαθίσταται το άρθρο 26 του ν. 2169/93, στο τέλος της παρ. 7 του άρθρου 26 του ν. 2169/93 προστίθεται εδάφιο που έχει ως εξής:

Την ως άνω υποχρέωση έχει το Σώμα Ειδικών Ελεγκτών και προς το Νομάρχη και το Γενικό Γραμματέα της Περιφέρειας, εφόσον ο ελεγχόμενος φορέας έχει την έδρα στον οικείο νομό ή την οικεία περιφέρεια".



Σελίδα 128

3) Στην παρ. 2, με την οποία αντικαθίσταται το άρθρο 33 του ν. 2169/1993, στο τέλος της παραγράφους 1 του άρθρου 33 του ν. 2169/1993 προστίθενται εδάφια που έχουν ως εξής:

"'Οπου σε ένα νόμο υπάρχουν περισσότερες της μιας οργανώσεις και επιθυμούν να συγχωνευτούν, προϋπόθεση της συγχώνευσης είναι να έχουν κριθεί όλες οι υπό συγχώνευση οργανώσεις βιώσιμες οικονομικά. Σε περίπτωση που οργάνωση κριθεί μη βιώσιμη οι ΑΣΟ - μέλη της και για πρωτοβάθμιους συνεταιρισμούς τα φυσικά πρόσωπα - μέλη τους, μπορούν άμεσα να αποχωρήσουν και να εγγραφούν στη δύναμη της βιώσιμης οργάνωσης. Η βιωσιμότητα κρίνεται από την Επιτροπή της παρ. 2 του παρόντος."

4) Η παρ. 4 αντικαθίσταται ως εξής:

4. Η παράγραφος 1 του άρθρου 43 του ν. 2169/1993, όπως αντικαταστάθηκε από το άρθρο 4 του ν. 2181/1994 (ΦΕΚ 10 Α), καταργείται.

'Αρθρο 24

1) Η παρ. 4 αντικαθίσταται ως εξής:

4. Για τις ανάγκες της Γενικής Διεύθυνσης Αλιείας συνιστώνται στην Κεντρική Υπηρεσία του Υπουργείου Γεωργίας δεκαπέντε (15) θέσεις μόνιμου προσωπικού του κλάδου ΠΕ4 Ιχθυολόγων.

'Αρθρο 26

1) Η λέξη "δεκαετή" αντικαθίσταται από τη λέξη "πενταετή".

'Αρθρο 27

1) Η παρ. 1 τροποποιείται ως εξής:

1. Με αίτησή του το προσωπικό του ΑΣΟ και εντός αποκλειστικής προθεσμίας έξι (6) μηνών από τη δημοσίευση του παρόντος στην Εφημερίδα της Κυβερνήσεως μεταφέρεται: α) στη συσταθησόμενη με το άρθρο 20 ανώνυμη εταιρεία, β) στο Υπουργείο Γεωργίας και γ) στη νομαρχιακή αυτοδιοίκηση των αντίστοιχων περιοχών, εφόσον υφίστανται κενές θέσεις, μετά από απόφαση του νομαρχιακού συμβουλίου και κατατάσσεται σε υφιστάμενες κενές θέσεις προσωπικού με σχέση εργασίας ιδιωτικού δικαίου αορίστου χρόνου,, με βάση τα τυπικά προσόντα που προβλέπονται για τις θέσεις αυτές, τα έτη υπηρεσίας, τον τόπο κατοικίας και κοινωνικούς λόγους. Αν δεν υπάρχουν κενές θέσεις, η κατάταξη γίνεται σε προσωποπαγείς θέσεις αντίστοιχες με την ειδικότητα με την οποία ο υπάλληλος είχε προσληφθεί, οι οποίες συνιστώνται αυτοδικαίως με την απόφαση της μεταφοράς και καταργούνται όταν για οποιονδήποτε λόγο κενωθούν.

Με αίτησή του το προσωπικό του Ταμείου Ασφάλισης Προσωπικού ΑΣΟ και εντός αποκλειστικής προθεσμίας (6) μηνών από τη δημοσίευση του παρόντος στην Εφημερίδα της Κυβερνήσεως μετατάσσεται σε υφιστάμενες κενές θέσεις προσωπικού του Υπουργείου Γεωργίας, με βάση τα τυπικά προσόντα που προβλέπονται για τις θέσεις αυτές, τα έτη υπηρεσίας, τον τόπο κατοικίας και κοινωνικούς λόγους. Αν δεν υπάρχουν κενές θέσεις, η μετάταξη γίνεται σε προσωποπαγείς θέσεις αντίστοιχες με την ειδικότητα με την οποία ο υπάλληλος είχε προσληφθεί, οι οποίες συνιστώνται αυτοδικαίως με την απόφαση της μεταφοράς και καταργούνται όταν για οποιονδήποτε λόγο κενωθούν.

2) Στην παρ. 2 μετά τη λέξη "μεταφορά" προστίθενται οι λέξεις "ή μετάταξη".

3) Στην παρ. 3 μετά τη λέξη "μεταφερόμενοι" προστίθενται οι λέξεις "ή μετατασσόμενοι."

4) Στην παρ. 4 μετά τη λέξη "μεταφερόμενου" προστίθενται οι λέξεις "ή μετατασσόμενου" και μετά τη λέξη "μεταφερόμενοι" προστίθενται οι λέξεις "ή μετατασσόμενοι".

'Αρθρο 28

1) Το άρθρο 28 διαγράφεται ολόκληρο".)

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Επίσης, δεχόμαστε αυτήν την τοποθέτηση που έγινε για τον έλεγχο. Καταθέτω επίσης μια δεύτερη τροποποίηση, ότι δεν αρκεί μόνο το οπλοστάσιο το ποινικό και το διοικητικό των κυρώσεων, αλλά χρειάζεται ο έλεγχος. Εισάγουμε μια διαδικασία ελέγχου. Προτείνουμε μια τέτοια τροποποίηση. Στο τέλος του άρθρου 3 προτείνουμε να προστεθεί μία παράγραφος, την οποία θα καταθέσω για τα Πρακτικά.

(Στο σημείο αυτό ο Υπουργός Γεωργίας κ. Στέφανος Τζουμάκας καταθέτει για τα Πρακτικά την προαναφερθείσα τροποποίηση, η οποία έχει ως εξής:

"Στο τέλος του άρθρου 3 προστίθεται νέα παράγραφος που έχει ως εξής:

Προϋπόθεση για τη διακίνηση των νωπών και μεταποιημένων γεωργικών προϊόντων στο εσωτερικό της χώρας, από τους τόπους παραγωγής ή μεταποίησης στους τόπους εμπορίας ή κατανάλωσης, για την εισαγωγή τους από τρίτες χώρες, για την εξαγωγή τους σε τρίτες χώρες και για την αποστολή τους προς εμπορία σε άλλα κράτη - μέλη της Ευρωπαϊκής Ενωσης είναι να ανταποκρίνονται στις ισχύουσες προδιαγραφές φυτοϋγείας και ποιότητας και να συνοδεύονται από τα προβλεπόμενα προς τούτο πιστοποιητικά φυτοϋγειονομικού και ποιοτικού ελέγχου. Οι λεπτομέρειες εφαρμογής του παρόντος καθώς και οι όροι και προϋποθέσεις εφαρμογής του και οι επιβαλλόμενες κυρώσεις στους παραβάτες καθορίζονται με απόφαση του Υπουργού Γεωργίας που δημοσιεύεται στην Εφημερίδα της Κυβερνήσεως".

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Να αναζητήσουμε αυτό για τις πρωτεύουσες των νομών, όσον αφορά την ταυτόχρονη άσκηση του κτηνιατρικού και του φαρμακευτικού, να ικανοποιήσουμε και την κ Μυλωνά, την πρόεδρο των κτηνιάτρων του λεκανοπεδίου, κύριε Αποστόλου, που έκανε αυτές τις παρατηρήσεις από παλιά, με την έννοια να βοηθήσουμε να είναι χαμηλό το κόστος στο ζωικό τομέα, όπου έχουμε μεγάλα προβλήματα και μεγάλα ανοίγματα. Παρ' όλο που αυτό δεν είναι ευρωπαϊκή πρακτική, γιατί δεν είναι σωστή αυτή η διαδικασία και η πρακτική που ακολουθήθηκε μέχρι τώρα.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, θα ενθυμείσθε τη συμφωνία ότι στις 14.30' έπρεπε να τελειώσει αυτή η ενότητα.

Θα παρακαλέσω πάρα πολύ τους Κοινοβουλευτικούς Εκπροσώπους που θέλουν να μιλήσουν να ολοκληρώσουν τις ομιλίες τους σε δύο λεπτά.

Ο κ. Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Και πάλι θα καταθέσω την πρότασή μου για τους ιδιώτες. Εγώ δέχομαι ότι υπάρχουν τομείς, όπως η αλιεία κλειστών ή ανοιχτών υδάτων ή κυκλωμάτων, όπου οι άνθρωποι κατεστράφησαν επειδή δεν είχαν το know how. Πρέπει να προχωρήσουμε σε ρυθμίσεις για να σωθούν οι κλάδοι και περιοχές. Το δέχομαι αυτό.

Εκείνο το οποίο προτείνω όμως και ερωτώ, είναι, εάν ακολουθήθηκαν διαδικασίες διαφάνειας, ώστε όλη η Ελλάδα, όλοι οι καταστραφέντες από τους ιδίους λόγους να ενημερωθούν ότι το Υπουργείο Γεωργίας, η Κυβέρνηση προτίθεται να προχωρήσει σε ρυθμίσεις στους συγκεκριμένους κλάδους από τις συγκεκριμένες καταστροφές; Ερωτώ.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Είναι κλειστό κύκλωμα το ξέρουν όλοι...

ΣΑΒΒΑΣ ΤΣΙΤΟΥΡΙΔΗΣ: Ναι, αλλά δεν είναι μόνο αλιεία εδώ. Υπάρχουν και άλλα κυκλώματα, εκτός αλιείας. Ιδιαιτέρως κλειστά και αυτά, αλλά εκτός αλιείας, ιδιωτών. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Το κλειστό κύκλωμα είναι πρακτική παραγωγής.

ΣΑΒΒΑΣ ΤΣΙΤΟΥΡΙΔΗΣ: Εντάξει! Νομίζω ότι έγινε κατανοητό το τι λέω.

Θα έρθω τώρα σε ένα άλλο θέμα το οποίο εθίγη εδώ. Είπα και χθες, όταν μίλησα επί της αρχής, ότι δεν διασφαλίζει το νομοσχέδιο αυτό ουσιαστικούς ελέγχους. Ερχόμεθα, επιβάλλουμε ποινές, αλλά το βασικό πρόβλημα στον τομέα των φυτοφαρμάκων είναι οι συνθέσεις με τις οποίες κυκλοφορούν και, τα φάρμακα, κυρίως, τα υπολείμματα τα οποία δεν είναι δυνατόν να ελεχθούν από το κράτος όπως είναι σήμερα.

Θα πω επίσης ότι υπάρχουν και άλλα κλειστά κυκλώματα στο Υπουργείο του κ. Τζουμάκα. 'Ολες οι δραστικές ουσίες οι οποίες κυκλοφορούν στην Ελλάδα είναι πεντακόσιες και τα φάρμακα περίπου δύο χιλιάδες, εν τούτοις, για να εγκριθεί αντίγραφο προϊόντος -αντίγραφο, δηλαδή προϊόν το οποίο 




Σελίδα 129

κυκλοφορεί ελεύθερο στο εξωτερικό- σήμερα θέλουμε πάνω από δύο έτη στο Υπουργείο Γεωργίας. Και αν είναι πρωτότυπο αυτό το οποίο ζητείται φθάνουμε τα τέσσερα και τα πέντε έτη.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μου επιτρέπετε, κύριε Τσιτουρίδη. 

Πάνω από δύο έτη που λέτε, είστε πολύ ευγενής. Υπάρχουν αιτήματα οκτώ ετών! 

Με τροπολογία που θα καταθέσουμε αύριο θα επιβάλλουμε εντός εξαμήνου να δίδονται οι άδειες. 'Εχετε δίκιο γι' αυτό το κύκλωμα.

ΣΑΒΒΑΣ ΤΣΙΤΟΥΡΙΔΗΣ: Πάντως με τα μέσα τα οποία διαθέτετε αυτήν τη στιγμή δεν μπορείτε να κάνετε απολύτως τίποτα. Το Μπενάκειο είναι πια ξεπερασμένο, υπό την έννοια ότι δεν αρκεί, εργαστήρια δεν υπάρχουν, οι υπάλληλοί σας είναι δεδομένοι στο Υπουργείο Γεωργίας... Δεν αρκεί λοιπόν να νομοθετούμε, αλλά πρέπει να ξέρουμε και τι κάνουμε από εκεί και πέρα.

Τελειώνω, κύριε Πρόεδρε, λέγοντας ότι θα αναφερθώ σε ένα θέμα το οποίο έθιξε ο συνάδελφος κ. Γεωργακόπουλος και είναι πολύ σημαντικό. Ρώτησε γιατί η Νέα Δημοκρατία αύξησε τα εφόδια, τα λιπάσματα, τα φυτοφάρμακα. Μα, υπήρχαν συμβατικές υποχρεώσεις από την Πράξη Προσχωρήσεως της Ελληνικής Δημοκρατίας στις Ευρωπαϊκές Κοινότητες, που από το 1986 πρέπει να είχαν απελευθερωθεί. Αν ακολουθούσαμε και εμείς σοσιαλιστικές πολιτικές παρωχημένες, όπως αυτές που ακολουθούσε το ΠΑΣΟΚ και καυτηριάζει σήμερα ο κ. Τζουμάκας, δηλαδή αγοράζαμε ακριβότερα και πουλούσαμε φθηνότερα, τότε γεωργία σήμερα δεν θα υπήρχε. Σε όλη την Ελλάδα αυτό γινόταν στη δεκαετία του 1980. Αγόραζαν οι συνεταιρισμοί ακριβότερα και πούλαγαν φθηνότερα τα φυτοφάρμακα, τα λιπάσματα κάνοντας "κοινωνική" πολιτική. Γι'αυτόν το λόγο λοιπόν αυξήθηκαν αρχικώς, μόνο, οι τιμές κάποιων εφοδίων. Και έπρεπε επιτέλους να μπει μία τάξη, την οποία εμείς ξεκινήσαμε από το 1990 να τη βάλουμε και αυτή τη φιλοσοφία της δικής μας πολιτικής ευαγγελίζεται σήμερα ο κ. Τζουμάκας.

ΠΡΟΕΔΡΕΥΩΝ (Νικόλαος Κατσαρός): Ο κ.Κόρακας έχει το λόγο επίσης για δύο λεπτά. Και το εννοώ αυτό.

ΣΤΡΑΤΗΣ ΚΟΡΑΚΑΣ: Κύριε Πρόεδρε, μισό λεπτό για να συνεννοούμαστε. Εγώ έχω να δώσω ορισμένες απαντήσεις σε αυτά που είπε ο κύριος Υπουργός.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ πολύ, ελήφθη μία απόφαση και πρέπει να τη σεβαστούμε.

ΣΤΡΑΤΗΣ ΚΟΡΑΚΑΣ: Επιτρέψτε μου. Είναι αδύνατον να δοθούν αυτές οι απαντήσεις σε δύο λεπτά. Σέβομαι την απόφαση της Βουλής, αλλά ωστόσο πρέπει να μπορέσω να κάνω το καθήκον μου.

ΠΡΟΕΔΡΕΥΩΝ (Νικόλαος Κατσαρός): Αν σέβεστε την απόφαση, να συμμορφωθείτε με την απόφαση. Λοιπόν, σε δύο λεπτά να τελειώσετε!

ΣΤΡΑΤΗΣ ΚΟΡΑΚΑΣ: Κατ' αρχήν για τις τροποποιήσεις: Θεωρώ ότι είναι απαράδεκτο να δίδονται οι τροποποιήσεις ενώ έχει ολοκληρωθεί η συζήτηση για την ενότητα για την οποία δίνονται. 

Δεύτερον, σε ό,τι αφορά ορισμένα από αυτά που είπε ο κύριος Υπουργός: Βεβαίως οι συνεταιριστικές οργανώσεις δεν είναι συνδικαλιστικές, αλλά ούτε είναι οι συνεταιριστικές οργανώσεις "μπίζνες" επιχειρηματίες απλώς. Υπερασπίζονται τα οικονομικά συμφέροντα των μελών τους και όταν χρειαστεί τα κινητοποιούν γι' αυτήν την υπεράσπιση. Αν αυτό το λέτε εσείς συνδικαλισμό, με γειά σας με χαρά σας. Εμείς το λέμε συνέπεια των διοικήσεων στα μέλη των συνεταιρισμών.

Τρίτον, θα είναι έγκλημα το ενιαίο ψηφοδέλτιο. Θέλετε να βάλετε ολωσδιόλου στο χέρι τις συνεταιριστικές οργανώσεις και να αποκλείσετε οποιαδήποτε αντίδραση στην εξοντωτική για τους αγρότες μας πολιτική σας.

Τέταρτον, ετεροεπαγγελματίες κλπ. Είναι ένα θέμα πάρα πολύ σοβαρό και προσέξτε, γιατί στα χωριά μας, στην ύπαιθρο, μας είναι δύσκολο να βρει κανείς αποκλειστικά αγρότη με το μέγεθος του κλήρου που έχουμε.

Μην παίζετε. Πείτε μας καθαρά ότι έχετε εντολές να εξοντώσετε τα 3/4 του αγροτικού πληθυσμού, για να τελειώνουμε. 

Πέμπτον, αγόραζαν ακριβότερα και πουλούσαν φθηνότερα. Εσείς τους βάζατε να αγοράζουν ακριβότερα και να πουλάνε φθηνότερα, για να απορροφούν τους κραδασμούς της αντιαγροτικής σας πολιτικής και μετά τους τα φορτώνετε και βγάζετε και γλώσσα από πάνω.

Οι γεωπόνοι δεν ασχολούνται με τη γεωπονία, αλλά με τις επιδοτήσεις. Εσείς τους βάλατε εκεί, γιατί δεν προσλαμβάνατε και εσείς και η Νέα Δημοκρατία διοικητικό προσωπικό. 

Το πρόγραμμα "ΚΑΠΟΔΙΣΤΡΙΑΣ" μην είσθε βέβαιος ότι θα περάσει. 'Ημουν τώρα σε μια μεγαλιώδη πορεία, συγκέντρωση από ολόκληρη την Ελλάδα. Δεν είναι δυνατόν να περάσετε εγκλήματα. Το κάνετε και αυτό για τη συρρίκνωση του αγροτικού πληθυσμού.

Τέλος, θα ήθελα να πω, κύριε Πρόεδρε, ότι στην ενότητα που συζητάμε μπαίνει παράβολο, το οποίο οι βιομήχανοι θα μετακυλήσουν στις τσέπες των αγροτών. Επίσης μπαίνουν τέλη για τη φυτοϋγειονομική επιθεώρηση και την κτηνιατρική υγειονομική επιθεώρηση. Και εκεί τα τέλη θα φορτωθούν στους αγρότες. 

Εμείς επιμένουμε στο να αφαιρεθούν αυτές οι διατάξεις κλπ.

Για το συνταγολόγιο υπάρχει ένα σοβαρό πρόβλημα.

Θα ήθελα, τέλος, να πω, κύριε Πρόεδρε, ότι το νομοσχέδιο που συζητάμε προσαρμόζει απλώς την ελληνική νομοθεσία στις διαταγές της Ευρωπαϊκής 'Ενωσης προς το αντιαγροτικότερο και αντιλαϊκότερο, εφευρίσκει τρόπους για είσπραξη νέων εσόδων για το κράτος, είναι ταυτόχρονα φορομπηχτικό, όπως είπαμε, ρουσφετολογικό. Για πρώτη φορά, κύριε Πρόεδρε, στη Βουλή έρχεται ρύθμιση χρεών κάποιων, οι οποίοι καταγγέλλονται εδώ στη Βουλή ως απατεώνες. Για πρώτη φορά έχουμε τέτοιο πράγμα. Χαρίζουν τα χρέη σε οκτώ (8) επιχειρήσεις. Θα πρέπει να μας πείτε, κύριε Υπουργέ, αν ρωτήσατε και αν μάθατε για την καθεμία. Γιατί εγώ προσπάθησα να ρωτήσω και έπιασα τη μύτη μου. Το ίδιο και με ιδιώτες. Κατά σύμπτωση, οι ιδιώτες, τα άτομα αυτά είναι από τη Θεσπρωτία. Τι άλλο θα ακούσουμε! Υπάρχουν χιλιάδες τέτοιοι ιδιώτες σε όλη την Ελλάδα και ίσως εντιμότεροι. Σημειώστε ότι αυτοί δεν είναι πλέον αγρότες, είναι ΕΒΕ αυτοί οι οκτώ (8) από τη Θεσπρωτία, αλλά βέβαια έχουν μπάρμπα στην Κορώνη!

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Κόρακα.

ΣΤΡΑΤΗΣ ΚΟΡΑΚΑΣ: Πολλά θα μπορούσε να πει κανείς, κύριε Πρόεδρε, ωστόσο θα επιφυλαχθώ στην άλλη ενότητα να συμπληρώσω αυτές τις παρατηρήσεις.

Θα ήθελα να καταθέσω το ψήφισμα της ετήσιας τακτικής γενικής συνέλευσης του Αυτόνομου Σταφιδικού Οργανισμού (Α.Σ.Ο.), που ζητάει όχι μόνο να μη διαλυθεί ο Α.Σ.Ο., αλλά να μετατραπεί σε τριτοβάθμια κλαδική συνεταιριστική οργάνωση.

(Στο σημείο αυτό ο Βουλευτής κ. Στρατής Κόρακας καταθέτει στα Πρακτικά της Βουλής το προαναφερθέν ψήφισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Αποστόλου, για ένα λεπτό. Καταλαβαίνετε γιατί.

ΕΥΑΓΓΕΛΟΣ ΑΠΟΣΤΟΛΟΥ: Αφού είναι για ένα λεπτό, δεν θα τοποθετηθώ επί των άρθρων που συζητάμε. Θα ζητήσω μόνο από τον κύριο Υπουργό, τουλάχιστον μέχρι την Τρίτη που θα γίνει η συζήτηση για τις ρυθμίσεις των συνεταιριστικών χρεών, θα θέλαμε σαν Σώμα να μας προσκομίσει μία αναλυτική κατάσταση του υπολοίπου των οφειλών όλων των οργανώσεων, που τους ρυθμίζονται τα συγκεκριμένα ποσά, ούτως ώστε να είμαστε σε θέση να γνωρίζουμε ποια είναι τα ποσά, τι θα γίνει με τα υπόλοιπα ποσά, με ποιον τρόπο θα ρυθμιστούν, με ποιον τρόπο θα πληρωθούν. Επιτέλους να γνωρίζουμε και εμείς αν υπάρχει μια προοπτική βιωσιμότητας 





Σελίδα 130

αυτών των συνεταιριστικών επιχειρήσεων.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος κοινοβουλευτικός εκπρόσωπος να μιλήσει. Είχαμε πει ότι θα μιλήσουν μόνο οι κοινοβουλευτικοί εκπρόσωποι ως δευτερολογία.

Κύριε Υπουργέ, θέλετε να προσθέσετε κάτι επί της ενότητας των άρθρων από 1 έως 13;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οχι, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί της ενότητας των άρθρων από 1 έως 13, τα οποία θα ψηφιστούν ένα προς ένα χωριστά.

Ερωτάται το Σώμα: Γίνεται δεκτό το άρθρο 1, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΓΕΩΡΓΙΟΣ ΡΟΚΟΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 1 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 2, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΓΕΩΡΓΙΟΣ ΡΟΚΟΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 2 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 3, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΓΕΩΡΓΙΟΣ ΡΟΚΟΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 3 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΓΕΩΡΓΙΟΣ ΡΟΚΟΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 4 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 5, όπως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΓΕΩΡΓΙΟΣ ΡΟΚΟΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 5 έγινε δεκτό κατά πλειοψηφία, όπως έχει.

Ερωτάται το Σώμα: Γίνεται δεκτό το άρθρο 6, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΓΕΩΡΓΙΟΣ ΡΟΚΟΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 6 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 7, όπως έχει;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, είναι αυτό το θέμα των κτηνιάτρων...

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, δεν δικαιούσθε να μιλήσετε επί του άρθρου, μόνο αν έχετε να πείτε κάτι νομοτεχνικά ή να προσθέσετε κάτι.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Είναι το θέμα που είχαμε πει και που πρότειναν και οι Κοινοβουλευτικοί Εκπρόσωποι των κομμάτων, ότι θα πρέπει να δώσουν το δικαίωμα στους κτηνιάτρους που έχουν την έδρα τους ή ασκούν κτηνιατρική σε έδρα που είναι έξω από τις πρωτεύουσες των νομών.

ΠΡΟΕΔΡΕΥΩΝ (Νικόλαος Κατσαρός): Μόνο αν προσθέτετε κάτι στο κείμενο για το οποίο συζητήσαμε. 

ΣΤΡΑΤΗΣ ΚΟΡΑΚΑΣ: Μου επιτρέπετε μια παρατήρηση για τους κτηνιάτρους; 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, δεν θα σας δώσει το λόγο ο κύριος Υπουργός. Εγώ θα σας δώσω το λόγο.

ΣΤΡΑΤΗΣ ΚΟΡΑΚΑΣ: Μια ερώτηση μόνο. Γιατί στην περίπτωση των κτηνιάτρων δεν θεσμοθετείτε το θέμα των εφημεριών που θα είναι πραγματικά σωτήριο;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, απλώς θέλω να επισημάνω ότι θα κάνουμε μια τροποποίηση για την πρόταση αυτή στο άρθρο 7, παράγραφος 8, σημείο α', αλλά δεν είμαστε αυτήν τη στιγμή έτοιμοι. Μπορεί να κρατηθεί το άρθρο;

ΠΡΟΕΔΡΕΥΩΝ (Νικόλαος Κατσαρός): Βεβαίως. Συνεπώς το άρθρο 7 κρατείται, για να το διαμορφώσετε.

Συνεχίζουμε.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Επί του άρθρου 7;

ΣΑΒΒΑΣ ΤΣΙΤΟΥΡΙΔΗΣ: Μάλιστα.

Πρέπει να καταλάβουμε τι ψηφίζουμε, κύριε Πρόεδρε. Ο κύριος Υπουργός μοίρασε πριν από λίγο, με ημερομηνία 9 Οκτωβρίου, ένα κείμενο με τίτλο "Τροποποιήσεις, προσθήκες, διαγραφές", το οποίο είναι δεκατέσσερις σελίδες. Επειδή δεν ανακοινώθηκαν, θέλω να ρωτήσω: Αυτά προστίθενται στις συζητούμενες διατάξεις;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Βεβαίως.

ΠΡΟΕΔΡΕΥΩΝ (Νικόλαος Κατσαρός): 'Οταν λέμε "όπως τροποποιήθηκε", αναφερόμαστε ακριβώς σ'αυτές τις τροποποιήσεις.

Ερωτάται το Σώμα: Γίνεται δεκτό το άρθρο 8, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 8 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 9 ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 9 έγινε δεκτό κατά πλειοψηφία, ως έχει.

Ερωτάται το Σώμα: Γίνεται δεκτό το άρθρο 10, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 10 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 11, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 11 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 12, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 12 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 13, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 13 έγινε δεκτό κατά πλειοψηφία, όπως τροποποιήθηκε από τον κύριο Υπουργό.




Σελίδα 131

Κύριοι συνάδελφοι, κρατούμε το άρθρο 7, να κάνει τη διατύπωση ο κύριος Υπουργός και θα το ψηφίσουμε στην επόμενη ενότητα.

Εισερχόμαστε στη συζήτηση της ενότητας των άρθρων 19 έως και 28. 

Ο εισηγητής του ΠΑ.ΣΟ.Κ. κ. Χρυσανθακόπουλος έχει το λόγο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Πιστεύω ότι πράγματι πρέπει να προσέχουμε τι ψηφίζουμε, γιατί το άρθρο 12 ήταν κατάργηση προηγούμενου διατάγματος του 1973. Γι'αυτό θα ήθελα να διορθώσει ο εκπρόσωπος του Κ.Κ.Ε. την τοποθέτησή τους.

(Στο σημείο αυτό, την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

ΣΤΡΑΤΗΣ ΚΟΡΑΚΑΣ: Κύριε Πρόεδρε, να σταματήσουν οι προκλήσεις.

Να καταργηθούν όλοι οι χουντικοί νόμοι που εφαρμόζετε σήμερα. Σε παρακαλώ μη με προκαλείς.

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, δεν έχετε το λόγο.

Συνεχίστε, κύριε Χρυσανθακόπουλε.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Ερχόμαστε στο κεφάλαιο Γ', "άλλες διατάξεις", και συζητούμε τα άρθρα από 19 μέχρι και 27. Το άρθρο 28 έχει καταργηθεί.

Στο άρθρο 19 αναφερόμαστε στη μεταβίβαση των αποθηκευτικών χώρων που κατασκευάστηκαν από την ΚΥΔΕΠ και πράγματι αποδίδονται στις ενώσεις συνεταιρισμών, σ'αυτούς που παραχώρησαν τα οικόπεδά τους, σ'αυτούς που έχουν σήμερα τα ακίνητα και δικαιούνται να τα χρησιμοποιήσουν, με τη δέσμευση βέβαια, στην περίπτωση που χρηματοδοτήθηκαν για ειδικό σκοπό, να συνεχίσουν να λειτουργούν αυτά τα κτίσματα λόγω ευρωπαϊκής νομοθεσίας, να λειτουργούν για το σκοπό για τον οποίο είχαν κατασκευαστεί.

'Ερχομαι στο άρθρο 20 που αφορά τη διάλυση του Αυτόνομου Σταφιδικού Οργανισμού. Επ'αυτού, το νομοσχέδιο εισηγείται τη διάλυση του Α.Σ.Ο. και τη μεταβίβαση της περιουσίας του σε μια συνεταιριστική οργάνωση που θα αποτελείται από τους δέκα προέδρους των συνεταιριστικών οργανώσεων που αντίστοιχα οι αγρότες της περιοχής τους ασχολούνται με τη σταφίδα.

Αναφέρεται, επίσης, στο ζήτημα της τακτοποίησης του ταμείου ασφάλισης του προσωπικού. Στο συγκεκριμένο θέμα, υπάρχουν πάρα πολλές προτάσεις, οι οποίες έχουν τεθεί υπόψη μου και υπόψη μας εκ μέρους των ενδιαφερομένων. Σύσσωμοι και ομόφωνοι όλοι οι αγρότες παραγωγοί κορινθιακής σταφίδας, ζητούν τη διασφάλιση της περιουσίας τους, ζητούν να υπάρξει μία διευθέτηση του ζητήματος κατά τέτοιο τρόπο, ώστε το έργο που επιτελεί σήμερα ο ΑΣΟ να συνεχιστεί και στο μέλλον από ένα φορέα διαχείρισης, ο οποίος θα έχει τις σημερινές αρμοδιότητες, αλλά και επαυξημένες, χωρίς περιορισμούς που σήμερα ισχύουν βάσει του καταστατικού του.

'Ετσι, λοιπόν, υπάρχουν πολλές μορφές και θα ήθελα επ' αυτού ο Υπουργός να προσέξει, γιατί έχουν έρθει στα χέρια μας πάρα πολλές προτάσεις. 'Εχω εδώ εφτάμισι χιλιάδες υπογραφές από παραγωγούς -πιστεύω να τις έχετε παραλάβει και σεις και θα τις καταθέσω στα Πρακτικά- που πιστοποιούν τη βούληση των παραγωγών να υπάρξει κλαδικής μορφής οργάνωση της παραγωγής τους, τριτοβάθμια, με τη σημερινή δομή ή με οποιαδήποτε άλλη μορφή, η οποία εξασφαλίζει τη δημοκρατική εκλογή ενός φορέα, που στη διαχείρισή του θα συμμετέχουν αποκλειστικά εκπρόσωποι σταφιδοπαραγωγών.

Επ' αυτών, δεν υπήρξαν δογματισμοί ούτε στη διαρκή επιτροπή, αν θα έχουν τοπικό ή άλλο χαρακτήρα, αρκεί να διασφαλίζεται η ισοτιμία όλων αυτών που έχουν τα συγκεκριμένα δικαιώματα. Θα θέλαμε επ' αυτού, λοιπόν, να υπάρξει μία αναδιατύπωση. 'Ηδη οι σκέψεις έχουν υπάρξει από τον κύριο Υπουργό και έχουν εκφραστεί στην ομιλία του επί της αρχής. 

Τονίζω ότι η περιουσία του ΑΣΟ ανήκει αποκλειστικά στους σταφιδοπαραγωγούς. Ο ΑΣΟ ξεκίνησε τη λειτουργία του με εξήντα τέσσερα (64.000.000) εκατομμύρια χρέος, τα οποία του κληροδότησε το κράτος. Πρέπει να πούμε ότι κάλυψε αυτά τα εξήντα τέσσερα εκατομμύρια (64.000.000) το 1926, δηλαδή, ο ΑΣΟ κάλυψε χρέη που αντιστοιχούν σε μία σημερινή τράπεζα και συνέχισε να υπάρχει και να αποκτά και να αγοράζει και ακίνητα. Υπάρχει πλήρης κατάλογος αυτών των δεδομένων, δηλαδή, το πώς ακριβώς αποκτήθηκε η περιουσία του. Για το μέλλον αυτού του συγκεκριμένου φορέα, θα πρέπει να είμαστε ανήσυχοι, αν δεν διασφαλιστεί πρώτον, το ενιαίο της περιουσίας και δεύτερον, η αντιστοίχιση του φορέα διαχείρισης.

Στο άρθρο 21, το νομοσχέδιο αναφέρεται στη διάλυση του Σ.Κ.Ο.Π., της Κοινοπραξίας Ενώσεων Γεωργικών Συνεταιρισμών Διαχείρισης Νωπών Προιόντων. Πρέπει να πούμε εδώ ακριβώς ότι όσες περιφερειακές αγορές δεν πέτυχαν, καταργούνται. Από την πλευρά του Υπουργείου Γεωργίας, υπάρχει μία κάλυψη 50% των ελλειμμάτων που δημιουργήθηκαν και 50% από την ΑΤΕ.

Στο άρθρο 22, ανασυγκροτούνται οι περιφερειακές αγορές Κουλούρας Ημαθίας, Βόλου και Χανίων και αναβαθμίζεται μάλιστα ο ρόλος τους σε μία βαλκανική πολιτική και σε μια πολιτική παρέμβασης και διεισδυτικότητας στον Εύξεινο Πόντο, με τον οποίο υπάρχει ιδιαίτερη επαφή.

Στο άρθρο 23, προχωρούμε στην εποπτεία των Αγροτικών Συνεταιριστικών Οργανώσεων και συνεταιριστικών εταιρειών. Βέβαια, οι συνεταιριστικές εταιρείες εποπτεύονται από το Υπουργείο Εθνικής Οικονομίας, αλλά για τις συνεταιριστικές οργανώσεις πλέον, μέσα από διαδικασίες στις οποίες και οι ίδιες συμμετέχουν και οι ίδιες ζητούν με εκθέσεις, οι οποίες θα συντάσσονται και θα παραδίδονται και στην ΠΑΣΕΓΕΣ και στο εποπτικό συμβούλιο της ένωσης και στους ενδιαφερόμενους, ακόμη και στην Επιτροπή Παραγωγής και Εμπορίου της Βουλής, θα υπάρχει μία διευθέτηση του ζητήματος.

Επίσης, προβλέπονται στο συγκεκριμένο άρθρο ισχυρά κίνητρα για τις συγχωνεύσεις -το τονίζω αυτό- γιατί η ενδυνάμωση και η συγχώνευση συνεταιριστικών οργανώσεων σε μεγαλύτερους φορείς είναι αυτή που δίνει βιωσιμότητα, αποτελεσματικότητα και ανταγωνιστικότητα στη διεθνή αγορά, στο βαθμό που έχουμε πράγματι ισχυρές τέτοιες οργανώσεις.

Το άρθρο 24 προβλέπει τη σύσταση θέσεων εργασίας στο Υπουργείο Γεωργίας, για να καλυφθούν όλες εκείνες οι επιστημονικές ή διοικητικές θέσεις των ειδικοτήτων, για τις οποίες προηγουμένως αρκετοί συνάδελφοι ανέφεραν ότι χρειάζονται να διενεργούνται έλεγχοι ή να λειτουργούν υπηρεσίες. Να, λοιπόν, που ένα εύρωστο Υπουργείο, με σωστή διάταξη του υπαλληλικού του προσωπικού, μπορεί να ανταπεξέλθει σ' αυτόν το σκοπό.

Το άρθρο 25 αφορά την τακτοποίηση υπαλλήλων της Αγροτικής Τραπέζης όσον αφορά τα ασφαλιστικά τους δικαιώματα, οι οποίοι είχαν ασχοληθεί όλο αυτό το διάστημα με το ζήτημα των παλινοστούντων, που αποτελούσε ευθύνη της Αγροτικής Τράπεζας.

Το άρθρο 26 αφορά διοικητικά ζητήματα για την αλλαγή συγκεκριμένης κατηγορίας υπαλλήλων, οι οποίοι εργάζονται ως τεχνικοί χειριστές μέσων δασοπυρόσβεσης. 

Εδώ θα ήθελα να τονίσω ότι υπάρχει ένα αίτημα από αρκετούς από αυτούς, ο όρος που λέει να έχουν υπερδεκαπενταετή υπηρεσία και δέκα χρόνια στη πρόληψη και κατάσβεση δασικών πυρκαγιών να αλλαχθεί και τα δέκα χρόνια να γίνουν πέντε. Εξ άλλου η υπερδεκαπενταετή υπηρεσία στην πρώτη παράγραφο καθορίζει και την χρονική περίοδο από την οποία ασχολούνται με το αντικείμενο.

Το άρθρο 27 αναφέρεται στο προσωπικό του Αυτόνομου Σταφιδικού Οργανισμού (Α.Σ.Ο.), το οποίο μετατάσσεται πλέον και η μετάταξή του μπορεί και θα πρέπει να γίνει και στις νομαρχιακές αυτοδιοικήσεις αντίστοιχα.

Θα ήθελα να κάνω μόνο μία παρατήρηση προς τον κύριο Υπουργό και παρακαλώ να την προσέξει. 

Επειδή ο Α.Σ.Ο. βρίσκεται σε λειτουργία και έχει να κάνει με διαχείριση προϊόντος -αυτή λήγει στα τέλη Ιουλίου του επόμενου έτους- να υπάρξει μια δεκάμηνη παράταση, για να γίνουν όλες αυτές οι διαδικασίες.




Σελίδα 132

(Στο σημείο αυτό ο Βουλευτής κ. Χρυσανθακόπουλος καταθέτει για τα Πρακτικά το προαναφερθέν σώμα υπογραφών, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).

ΠΡΟΕΔΡΕΥΩΝ (Λουκάς Αποστολίδης): Ο κ. Ευμοιρίδης έχει το λόγο.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Κύριοι συνάδελφοι, θα αρχίσω από το άρθρο 19, το οποίο εισηγούμαι να το ψηφίσουμε μετά την αποδοχή της πρότασης, που έγινε στη διαρκή επιτροπή από εμένα, για τη μη καταβολή οποιουδήποτε ποσοστού που αναλογεί στο κατασκευαστικό κόστος.

Το άρθρο 20 αφορά τη διάλυση του Αυτόνομου Σταφιδικού Οργανισμού και θα πρέπει να πούμε ορισμένα πράγματα, γιατί είμαστε αντίθετοι με την κατάργηση και τη διάλυση του οργανισμού. 

Είκοσι δύο έως είκοσι πέντε χιλιάδες οικογένειες απασχολούνται με το αντικείμενο της σταφίδας. Η παραγωγή κάθε χρόνο είναι περίπου σαράντα πέντε χιλιάδες τόνοι. Δεν υπάρχουν χρέη. Το ρευστό και τα ομόλογα ξεπερνούν τα δύο με δυόμισι δισεκατομμύρια (2.000.000.000 με 2.500.000.000) και τα ακίνητά τους έχουν εκτιμηθεί γύρω στα τριάντα με τριάντα πέντε δισεκατομμύρια (30.000.000.000 με 35.000.000.000).

Συνεπώς, δεν είναι καθόλου προβληματική αν λάβει κανείς υπόψη του το γεγονός ότι άρχισε η ανάκαμψη στην εξαγωγή, γιατί όταν έχουμε εξαγωγές ύψους είκοσι εξίμισι εκατομμυρίων το 1995-1996 και πάμε στα τριάντα έξι περίπου εκατομμύρια το 1996-1997, σημαίνει ότι άρχισε η ανάκαμψη.

Εδώ θα πρέπει, αντί να διαλύσουμε τον Α.Σ.Ο., να νοιαστούμε πως μπορούμε να τον βοηθήσουμε μέσα από την Ευρωπαϊκή 'Ενωση, πως μπορούμε να θεσπίσουμε κάποια μέτρα καλύτερης προώθησης και διάθεσης του προϊόντος.

Στην περίπτωση, όμως, κατά την οποία εμμένει η Κυβέρνηση, τότε θα πρέπει να γίνει δεκτό αυτό, το οποίο υποστηρίζουν ομόφωνα όλοι όσοι ασχολούνται με αυτό το αντικείμενο, από τη διορισμένη διοίκηση μέχρι τους εκλεγμένους εκπροσώπους στις διάφορες τοπικές οργανώσεις που υπάγονται. Να γίνει τριτοβάθμια κλαδική οργάνωση στην οποία να μεταβιβασθεί ολόκληρο το περιουσιακό στοιχείο, το οποίο έχει και αποτιμάται σήμερα σε μετρητά και ακίνητα στα τριάντα πέντε με σαράντα δισεκατομμύρια (35.000.000.000 με 40.000.000.000), αφού, παρά τον έντονο δημόσιο χαρακτήρα, τον οποίο είχε ο Σταφιδικός Οργανισμός, ποτέ μα ποτέ καμιά επιχορήγηση, επιδότηση, ή ενίσχυση από πλευράς πολιτείας δεν εδόθηκε. 'Ολα τα περιουσιακά στοιχεία δημιουργήθηκαν από κρατήσεις χρημάτων από τους σταφιδοπαραγωγούς.

Γι' αυτό πιστεύω ότι θα πρέπει ο κύριος Υπουργός να δεχθεί ή τη μη κατάργηση ή τη μετατροπή σε τριτοβάθμια συνεταιριστική οργάνωση. 

Συμφωνούμε και εμείς με το άρθρο 21, με τη διάλυση του ΣΚΟΠ.

Επίσης, συμφωνούμε με το άρθρο 22, όπως τροποποιήθηκε και έρχεται εδώ στη Βουλή.

Το άρθρο 22 αφορά τις συνεταιριστικές οργανώσεις και δε νομίζουμε ότι είναι πλήρες και ολοκληρωμένο το σύστημα ελέγχου, το οποίο φέρνει. 'Εχουμε κάποιους ενδοιασμούς, ότι θέλει το Υπουργείο -η Κυβέρνηση ουσιαστικά- να θέσει υπό τον έλεγχό του τους συνεταιρισμούς και γι' αυτό δεν το ψηφίζουμε.

'Ερχομαι στο άρθρο 24. Αναγνωρίζουμε και εμείς την ανάγκη πρόσληψης κάποιων υπαλλήλων, ότι κάποιες υπηρεσίες πράγματι έχουν ανάγκες, αλλά θα έπρεπε να έρθει ένα ολοκληρωμένο οργανόγραμμα για να δούμε, επιτέλους, που υπάρχουν περισσότεροι, που υπάρχουν λιγότεροι, μήπως σε κάποιους οργανισμούς απ' αυτούς, τους οποίους διαλύουμε περισσεύει προσωπικό, το οποίο θα έπρεπε να το μετακινήσουμε. Γι' αυτό είμαστε αντίθετοι γιατί δεν είναι πλήρως αιτιολογημένη η πρόταση, η οποία μας έρχεται. 

Η ασφάλιση του προσωπικού της παραγράφου 26 του άρθρου 1 του ν.2247/94 στο άρθρο 25 συμφωνούμε να γίνει δεκτή καθώς, επίσης, και το άρθρο 26 ζητούμε να γίνει δεκτό.

Δέχομαι μάλιστα την παρατήρηση του συνάδελφου της Πλειοψηφίας η δεκαετία να κατέβει στα πέντε χρόνια, αφού έχουμε την άλλη πρόκριση της δεκαπενταετούς υπηρεσίας.

Το άρθρο 27, στην περίπτωση βέβαια που αποφασιστεί από τη Βουλή η διάλυση, το δεχόμαστε, αλλά υπό τον όρο να προστεθεί στο στοιχείο β', ως προς τη μεταφορά που γίνεται στο Υπουργείο Γεωργίας "και στις αντίστοιχες περιοχές". Δηλαδή, μην τον πάρουμε από την Κόρινθο, μην τον πάρουμε από το Αίγιο και τον στείλουμε στη Λάρισα, στην Κατερίνη ή στη Δράμα, γιατί αυτοί έχουν σπίτια. Να προστεθεί, λοιπόν, "και στις αντίστοιχες περιοχές". Και στις υπηρεσίες της νομαρχιακής αυτοδιοίκησης, όπου δεν μπορείτε να το επιβάλετε, να γίνει υπό τον όρο ότι δεν έχουν αντίρρηση οι νομαρχιακές αυτοδιοικήσεις. Και υπάρχουν έγγραφα των νομαρχιακών αυτοδιοικήσεων των περιοχών ότι δεν έχουν αντίρρηση, ότι συναινούν.

Το άρθρο 28 απεσύρθη. 

Συνεπώς, με αυτές τις σκέψεις και τις αντιρρήσεις που διετυπώθησαν, ψηφίζουμε, όσα άρθρα είπαμε ότι ψηφίζουμε και αρνούμεθα την ψήφιση των δύο άρθρων. 

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Το άρθρο 19 αφορά τη μεταβίβαση των αποθηκευτικών χώρων της ΚΥΔΕΠ. Η ρύθμιση που προτείνεται είναι ήσσονος σημασίας, γιατί οι ρυθμιζόμενοι αποθηκευτικοί χώροι, έτσι κι αλλιώς, ύστερα από μερικά χρόνια, θα περάσουν στην κυριότητα των ενώσεων αγροτικών συνεταιριστικών.

Η συμφωνία ήταν ότι με την παρέλευση της εικοσαετίας θα έπαιρναν πίσω αυτές τις αποθήκες. Στις περισσότερες απ' αυτές έχει περάσει χρονικό διάστημα πλέον της δεκαετίας. 

Θεωρούμε πως η Κυβέρνηση συνειδητά αποφεύγει να μεταβιβάσει τα πάγια περιουσιακά στοιχεία της ΚΥΔΕΠ στις κλαδικές συνεταιριστικές οργανώσεις, που δημιουργήθηκαν με σκοπό την υποκατάσταση της ΚΥΔΕΠ, όπως παραδείγματος χάρη της Βαμβακουργικής, της Δημητριακής, της Κλαδικής 'Ενωσης Πόρων Πολλαπλασιαστικού Υλικού, της ΚΕΣΠΕ κλπ. Η αξία αυτών των περιουσιακών στοιχείων ανέρχεται σε πολλά δισεκατομμύρια δραχμές και απ' ό,τι φαίνεται, η εκκαθαρίστρια Α.Τ.Ε. θα τα ξεπουλήσει.

Εδώ είναι το παράλογο. Ενώ η Κυβέρνηση αποδέχεται την ευθύνη κλεισίματος της ΚΥΔΕΠ και πληρώνει ομόλογα του δημοσίου, τα χρέη της στην Α.Τ.Ε., δίνει πανοπροίκι σ' αυτήν πάγια περιουσιακά στοιχεία της ΚΥΔΕΠ, τα οποία θα εκποιηθούν έναντι πινακίου φακής σε ιδιώτες και οι συνεταιρισμοί και οι αγρότες θα στερηθούν το μοναδικό προνόμιο της αποθηκευτικής υποδομής, που είχαν ως τώρα. 

Για το άρθρο 20, που αφορά τη διάλυση του Αυτόνομου Σταφιδικού Οργανισμού, δεν συμφωνούμε με τη διάλυση που επιβάλλει η Ευρωπαϊκή 'Ενωση, καθώς και με την πολιτική που εφάρμοσαν οι ελληνικές κυβερνήσεις για τη σταφίδα. Η πολιτική αυτή είχε ολέθρια αποτελέσματα για τη σταφιδοκαλλιέργεια, με αρνητικές συνέπειες σε εξαγωγές και την απώλεια συναλλαγματικού οφέλους για τη χώρα μας. 

Πολύ περισσότερο δεν συμφωνούμε με τη διάλυση των Α.Σ.Ο., που τα περιουσιακά τους στοιχεία προβλέπεται να περιέλθουν στο Υπουργείο Γεωργίας, το οποίο στη συνέχεια θα μπορεί να τα διανείμει και σε εξαγωγικούς φορείς. Τα περιουσιακά αυτά στοιχεία δημιουργήθηκαν από τις εισφορές των σταφιδοπαραγωγών και γι' αυτό τους ανήκουν.

Γενικότερα, όμως, η διάλυση του Α.Σ.Ο. θα επιταχύνει την καταστροφική πορεία της σταφιδοκαλλιέργειας. Αντί για τη διάλυση του Α.Σ.Ο. θα ήταν προτιμότερο να απαιτήσετε την εφαρμογή της κοινοτικής προτίμησης, όταν είναι γνωστό πως η Ευρωπαϊκή 'Ενωση είναι ελλειμματική κατά 70% σ' αυτό το προϊόν, που για μας είναι εθνικής σημασίας, παραδοσιακό και συναλλαγματοφόρο αγροτικό προϊόν.

Το άρθρο 21 αφορά τη διάλυση της Συνεταιριστικής Κλαδικής Οπωροκηπευτικών Σ.Κ.ΟΠ. Πρόκειται για την τυπική διάλυσή της, γιατί ουσιαστικά αυτή υπήρχε.

Με το άρθρο αυτό δίνεται το πιστοποιητικό θανάτου, 




Σελίδα 133

ανεξάρτητα αν κάποτε προπαγανδίζατε και για το συνεταιριστικό σοσιαλισμό. Αναδείχνει επίσης ότι οι διακηρύξεις για δημιουργία περιφερειακών αγορών, που θα τις διαχειρίζονταν οι Σ.Κ.ΟΠ. και εκτός των άλλων θα εξυγίαναν και το κύκλωμα εμπορίας των οπωροκηπευτικών και θα χτυπούσαν την αισχροκέρδεια, ήταν ψεύτικες και παραπλανητικές.

Η διάλυση της ΣΚΟΠ που ακολουθεί τη διάλυση της ΑΓΡΕΞ αναδεικνύει πόσο υποκριτικές είναι οι διακηρύξεις της Κυβέρνησης για εμπορική επιθετική πολιτική στα οπωροκηπευτικά, για βελτίωση της ανταγωνιστικότητας της εθνικής γεωργίας και για την κατάκτηση νέων αγορών.

Το άρθρο 22 αναφέρεται στην ανασυγκρότηση των περιφερειακών αγορών της περιοχής Κουλούρας Ημαθίας, Βόλου και Χανίων. Είναι σίγουρο ότι με την προτεινόμενη ρύθμιση και αυτές οι αγορές θα ακολουθήσουν την πορεία των άλλων, όπως παραδείγματος χάρη της Κορίνθου και του Ηρακλείου, που οδηγούνται σε εκκαθάριση και στο κλείσιμο.

Η βεβαιότητα αυτή απορρέει από τον καινούριο κανονισμό για τα οπωροκηπευτικά που δημιουργεί σοβαρά προβλήματα, αλλά και από την γενικότερη νεοφιλελεύθερη πολιτική της Κυβέρνησης, που ευνοεί την ασυδοσία των εμπόρων αγροτικών προϊόντων.

Το άρθρο 23 αφορά τροπολογία του νόμου για τους συνεταιρισμούς. Διαφωνούμε με την προτεινόμενη ρύθμιση που αναφέρει ότι οι ΑΣΟ τελούν υπό την εποπτεία του κράτους. Το καθεστώς αυτό ανοίγει λεωφόρους παρέμβασης του κράτους στις ΑΣΟ και κατάργηση της αυτοτέλειάς τους.

'Αλλωστε βασική αιτία για τη σημερινή κατάσταση των ΑΣΟ είναι οι παρεμβάσεις του κράτους στη λειτουργία τους.

Διαφωνούμε επίσης με τις απεριόριστες δικαιοδοσίες που παρέχουν στον Υπουργό Γεωργίας -και μάλιστα με προεδρικά διατάγματα- να καθορίζει τη σύνθεση, τη διάρθρωση και τη λειτουργία του Σώματος Ελεγκτών των ΑΣΟ. Χρειάζεται αυτοτέλεια των ΑΣΟ απέναντι στο κράτος και γι' αυτό, εκτός των άλλων προτείνουμε αυτοδιοικούμενο Σώμα Ελεγκτών ΑΣΟ. Η διοίκησή του πρέπει να ελέγχεται από τη συνέλευση των ελεγκτών και οι έλεγχοι να γίνονται με βάση σχετικό κανονισμό που θα ψηφίσει η συνέλευση των ελεγκτών. Στη διοίκηση του Σώματος των Ελεγκτών δεν θα πρέπει να συμμετέχουν εκπρόσωποι της ΠΑΣΕΓΕΣ, γιατί είναι αδιανόητο ο ελεγκτής να είναι υπάλληλος του ελεγχόμενου.

Τα κίνητρα που δίνετε στις ΑΣΟ για να συγχωνευθούν δεν έχουν κανένα πρακτικό αποτέλεσμα και θα επαναληφθεί η προηγούμενη εμπειρία, όπου ελάχιστες ΑΣΟ συγχωνεύθηκαν. Υπάρχουν μεγάλες διαφορές, όσον αφορά τα περιουσιακά στοιχεία και τη γενικότερη οικονομική κατάσταση, ανάμεσα στις ΑΣΟ της ίδιας περιφέρειας που δυσκολεύουν τη συγχώνευση.

Εάν δεν εξυγιανθούν οι ΑΣΟ, αν δεν ρυθμιστούν αποτελεσματικά τα χρέη τους, όσα φορολογικά και άλλα παρεμφερή κίνητρα και αν δοθούν, δεν πρόκειται να έχουν πρακτικά αποτέλεσμα, στο θέμα της συγχώνευσης.

Διαφωνούμε με τη ρύθμιση που αυξάνει τις εισφορές υπέρ της ΠΑΣΕΓΕΣ, της ΓΕΣΑΣΕ και της ΣΥΔΑΣΕ από τα έσοδα του ΕΛΓΑ. Οι εισφορές του ΕΛΓΑ είναι υποχρεωτικές για όλους τους αγρότες, ενώ το συνεταιρίζεσθαι και συνδικαλίζεσθαι, με βάση το Σύνταγμα, είναι εθελοντικό.

Για τις εισφορές αυτές ενδιαφέρεται μόνο ένα κρατικό, κυβερνητικό, συνδικαλιστικό κίνημα που συντηρείται μάλιστα και πλουσιοπάροχα από μία αγροτική συνεταιριστική πολιτική που αποτελεί συνέχεια της κυβερνητικής πολιτικής και είναι αντίθετη με τα συμφέροντα των αγροτών.

Οι αγρότες που θέλουν να συνδικαλιστούν και να συνεταιριστούν, οφείλουν να στηρίξουν και οικονομικά τις οργανώσεις τους, που είναι ελάχιστη προϋπόθεση, για να έχουν αυτές οι οργανώσεις αυτοτέλεια απέναντι στο κράτος και στους εκμεταλλευτές της αγροτιάς. Για να είναι οργανώσεις των αγροτών, θα πρέπει να έρθουν άλλες νομοθετικές ρυθμίσεις για τις ΑΣΟ που να κατοχυρώνουν τη δημοκρατική τους λειτουργία και βιωσιμότητα. Μόνο σε συνθήκες ριζικού εκδημοκρατισμού μπορούν οι ΑΣΟ να ξεπεράσουν τα προβλήματα που έχουν και να πάνε μπροστά.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Ολοκληρώνω, κύριε Πρόεδρε, σ' ένα λεπτό. 

Το άρθρο 24 μιλάει για σύσταση θέσεων. Οι ογδόντα θέσεις που προτείνετε και οι οποίες προτείνονται και για το ΕΘΙΑΓΕ θεωρούμε πως είναι πάρα πολύ λίγες. Οι ανάγκες σε γεωτεχνικούς είναι μεγάλες και πάνω από μία δεκαετία δεν έχουν γίνει καθόλου διορισμοί. Οι περισσότεροι γεωτεχνικοί είναι μεγάλης ηλικίας και δεν αναπληρώνονται όσοι συνταξιοδοτούνται.

Για παράδειγμα από τις χίλιες διακόσιες οργανικές θέσεις κτηνιάτρων, καλύπτονται μόνο οι οκτακόσιες. Χίλιες θέσεις είναι κενές στον κλάδο των γεωπόνων. Χωρίς την επιστημονική στήριξη η αγροτική οικονομία θα συρρικνώνεται και θα ενισχύεται ο ιδιωτικός τομέας σε βάρος του δημόσιου που θα οδηγεί στη μείωση του προσωπικού.

Στα άρθρα 25 και 26 με κάποιες παρατηρήσεις μπορούμε να συμφωνήσουμε. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ : Αρχίζω με το άρθρο 19 το οποίο ήταν νομοτέλεια. Από τη στιγμή που καταργήθηκε η ΚΥΔΕΠ θα ερχόταν και αυτό το άρθρο. 

Θέλω να πω δύο λόγια γιατί πραγματικά η προσφορά της ΚΥΔΕΠ ήταν πολύ σημαντική στη διακίνηση κυρίως των ζωοτροφών και το λέω αυτό γιατί την κατάργηση της ΚΥΔΕΠ την επόμενη ημέρα την ακολούθησε μία αύξηση των ζωοτροφών κατά 60%, πράγμα που δημιούργησε τεράστια προβλήματα στην κτηνοτροφία και δεν είναι άσχετη η υπερχρέωση της κτηνοτροφίας. 

'Ερχομαι στο άρθρο 20 που αφορά τη διάλυση του ΑΣΟ. Το νομοσχέδιο προτείνει τη διάλυση του ΑΣΟ ενώ η κινητή και ακίνητη περιουσία του που είναι σημαντικής αξίας σύμφωνα με την αρχική πρόταση περιερχόταν στον Υπουργό Γεωργίας, αλλά με την τροποποίηση που μας μοίρασε πριν από λίγο ο κύριος Υπουργός προβλέπει το 80% να πάει στο νέο φορέα και το υπόλοιπο 20% να περιέλθει στην αρμοδιότητα του Υπουργού Γεωργίας, ο οποίος θα διαθέσει την περιουσία αυτή στη νομαρχιακή και την Tοπική Aυτοδιοίκηση.

Εμείς θα επιμείνουμε όλη η περιουσία του ΑΣΟ να πάει στο νέο φορέα και μόνο εφόσον καλυφθούν οι ανάγκες σε εγκαταστάσεις, οι ανάγκες σε κεφάλαια κίνησης και για ακίνητα τα οποία μπορούν να προσφέρουν στην πολιτιστική ανάπτυξη των περιοχών που βρίσκονται και εφόσον υπάρχει σύμφωνη γνώμη νέου φορέα, να δημιουργηθεί μία επιτροπή από εκπροσώπους της νομαρχιακής αυτοδιοίκησης, Tοπικής Aυτοδιοίκησης και του νέου φορέα και εκπροσώπου του Υπουργείου Γεωργίας, η οποία θα αποφασίσει για την περιουσία αυτή που μπορεί επαναλαμβάνω να προσφέρει στα πολιτιστικά και εφόσον υπάρχει σύμφωνη γνώμη του νέου φορέα.

'Ερχομαι στο άρθρο 21 που αφορά τη διάλυση της ΣΚΟΠ. 'Ηταν μία οργάνωση, την οποία αν θυμάστε είχε το κομματικό ΠΑ.ΣΟ.Κ. εμφανίσει ότι θα έλυνε όλα τα προβλήματα της διακίνησης των οπωροκηπευτικών. Θυμάστε όλη την περίφημη μάχη της τομάτας. Γρήγορα βέβαια αυτή εξελίχθηκε σ' ένα πεδίο εσωκομματικών αντιπαραθέσεων και εκείνο που μας έμεινε ήταν μερικά δισεκατομμύρια τα οποία φορτώνουμε σήμερα στις πλάτες του ελληνικού λαού.

'Οσον αφορά το άρθρο 22 για την ανασυγκρότηση των περιφερειακών αγορών δεν έχουμε κανένα πρόβλημα, συμφωνούμε. 

Το άρθρο 23 αφορά τη δημιουργία Σώματος Ειδικών ελεγκτών που θα έχει την εποπτεία των συνεταιριστικών οργανώσεων και των συνεταιριστικών εταιρειών. Είναι μία εκκρεμότητα η οποία υπάρχει πάνω από δέκα χρόνια και έχει σχέση με το ν. 1541/81 που αφορά τους συνεταιρισμούς.

Στην παράγραφο 2 του ιδίου άρθρου παρέχονται ορισμένα κίνητρα για τις συγχωνεύσεις, για τη δημιουργία ισχυρότερων οικονομικών μονάδων. Το θέμα είναι ότι υπάρχει συγκεκριμένη κατεύθυνση γι' αυτές τις συγχωνεύσεις; Γιατί μη φθάσουμε 




Σελίδα 134

όπως παλιότερα λέγαμε κάθε νομός και μία ένωση κάτι το οποίο δεν περπάτησε και πολύ φοβόμαστε μήπως τυχόν και η νομοθέτηση αυτή μείνει ένα γράμμα κενό. 

Για τα υπόλοιπα άρθρα, ειδικά για το άρθρο 24 που αφορά τη σύσταση θέσεων συμφωνούμε.

Και επειδή στο νομοσχέδιο που συζητάμε μιλούσαμε για έλεγχο των κτηνιατρικών φαρμάκων και των κτηνιατρικών προϊόντων, που πρέπει να γίνονται από ειδικούς επιστήμονες, εμείς θα λέγαμε ότι πρέπει να δημιουργηθεί αυτό το σώμα ελέγχου των φυτοφαρμάκων από ειδικούς γεωτεχνικούς, οι οποίοι παράλληλα θα πρέπει όχι μόνο να δίνουν οδηγίες για τη χρήση των φυτοφαρμάκων, αλλά το κυριότερο να δίνουν οδηγίες για νέες καλλιέργειες, κάτι που πρέπει επιτέλους η χώρα μας, ειδικά στο θέμα των βιολογικών καλλιεργειών να μπει, διότι έχει τις απαραίτητες κλιματολογικές συνθήκες που μπορούν να βοηθήσουν σ'αυτά τα προϊόντα.

Τέλος, με τα άρθρα 25, 26 και 27, δεν έχουμε καμιά αντίρρηση και συμφωνούμε.

ΠΡΟΕΔΡΕΥΩΝ (Λουκάς Αποστολίδης): Ο κ.Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, ως προς την ενότητα των άρθρων που συζητούμε εκ μέρους του ΔΗΚΚΙ έχω να πω τα εξής. Πράγματι το άρθρο 19 είναι μια νομοτέλεια, άρα είναι μια διαδικαστική ρύθμιση. Λυπούμαστε, όμως, όπου δεν επανασυστήθηκε η ΚΥΔΕΠ η οποία έπαιξε ένα σοβαρό ρόλο και συνέβαλε στην ανάπτυξη της αγροτικής οικονομίας, διότι διασφαλίζει τα συμφέροντα των αγροτών.

Ως προς το άρθρο 20, επαναλαμβάνω και σήμερα ότι ο ΑΣΟ έπαιξε ένα σπουδαίο ρόλο. Η σύστασή του ήταν αποτέλεσμα αγώνων κοινωνικών, αγροτικών, είχαν προηγηθεί οι αγώνες για τη σύσταση του ΑΣΟ του Κιλελέρ και μετά από πολλούς και κοπιώδεις αγώνες, το 1925, πήρε τη μορφή περίπου που έχει σήμερα. Eίναι ίσως από τους συνεταιριστικούς οργανισμούς ο πιο υγιής. 'Ερχεται όμως σήμερα η Κυβέρνηση και τον καταργεί. Είμαστε απολύτως αντίθετοι με αυτήν την απόφαση, πολύ δε περισσότερο όταν γίνεται και μια καταλήστευση της περιουσίας του και εμείς θα επιμείνουμε ότι πρέπει η περιουσία του ΑΣΟ να μείνει 100% στον ΑΣΟ ή στην εταιρεία που θα τον διαδεχθεί. Διαφωνούμε, δηλαδή, και με τη ρύθμιση που γίνεται βάση της τελευταίας τροπολογίας που μας διένειμε ο κύριος Υπουργός.

Τα όσα είπα για το άρθρο 19, ισχύουν κύριε Πρόεδρε, ισχύουν και για το άρθρο 21. Πράγματι, είχαμε πολλές ελπίδες όταν εξαγγέλθηκε το πρόγραμμα των περιφερειακών αγορών. Δεν είναι, όμως, ότι απέτυχαν. Τις υποχρέωσαν να αποτύχουν με την ασκηθείσα πολιτική και εφόσον λαμβάνετε ένα πείραμα έστω και με τη μορφή που έγινε ως αποτυχημένο, δεχόμαστε εξ ανάγκης το άρθρο 22 που αποτελεί μια νέα προσπάθεια ανασυγκρότησης αυτών των αγορών με ορισμένο προσανατολισμό εμπορικό, όπως ορίζεται στο άρθρο.

Στο άρθρο 23 είμαστε, κύριε Πρόεδρε, αντίθετοι, διότι όλοι γνωρίζουμε ότι το αίτημα του συνεταιριστικού κινήματος μετά το Β' Παγκόσμιο Πόλεμο το 1943, ήταν η απεξάρτηση από τον εποπτικό έλεγχο της Αγροτικής Τράπεζας. Και όλες οι απαράδεκτες παρεμβάσεις και χειραγωγήσεις των συνεταιρισμών από τότε, από τις κυβερνήσεις της τότε Δεξιάς, Λαϊκό Κόμμα και ΕΡΕ, γινόταν μέσω των εποπτικών συμβουλίων της Αγροτικής Τραπέζης. 

Σήμερα φθάσαμε στο άλλο άκρο. Επιβάλαμε τον αυτοέλεγχο των αγροτικών συνεταιρισμών, δηλαδή, από εποπτικά συμβούλια που εκλέγουν οι συνεταιρισμένοι αγρότες. Βλέπω ότι οδηγηθήκαμε σ' ένα αδιέξοδο και επομένως εγώ προτείνω, όχι να επανέλθει στο παλαιόν καθεστώς, σ' ένα εποπτικό συμβούλιο που θα ελέγχεται από το Υπουργείο Γεωργίας, σ' ένα ανεξάρτησο σώμα, θα έλεγα παρεμφερές με εκείνο των Ωρκωτών Λογιστών, που είναι αυτοδιοικούμενο, δεν καθοδηγείται από καμιά κρατική υπηρεσία και μπορεί αποτελεσματικότερα και αμερόληπτα να επιτελέσει το ελεγκτικό έργο στους αγροτικούς συνεταιρισμούς γενικώς.

Ως προς τα κίνητρα που δίδονται με το άρθρο 23 δεν θα είχαμε αντίρρηση εφόσον οι ρυθμίσεις που γίνονται είναι προαιρετικές.

Αναφορικά με τα άρθρα 24, 25, 26 και 27 δεν θα είχαμε αντιρρήσεις εφόσον αποβλέπουν στη στελέχωση του Υπουργείου Γεωργίας με επιστημονικό προσωπικό, αλλά και στην ασφάλιση των υπαλλήλων από τους οργανισμούς που καταργούνται.

Με αυτές τις παρατηρήσεις, κύριε Πρόεδρε, τελειώνω και κατά τη ψηφοφορία των άρθρων ένα-ένα ξεχωριστά θα καθορίσουμε τη θέση μας.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Αργύρης έχει το λόγο.

ΕΥΑΓΓΕΛΟΣ ΑΡΓΥΡΗΣ: Κύριε Πρόεδρε, με τις προτάσεις οι οποίες γίνονται στο υπό συζήτηση σχέδιο νόμου και ιδιαίτερα για τη μεταβίβαση των αποθηκευτικών χώρων της πρώην ΚΥΔΕΠ, της υπό εκκαθάριση ΚΥΔΕΠ, για να έχουμε τη σωστή διατύπωση, δημιουργείται μία μεγάλη αδικία για ορισμένες περιοχές. Και η αδικία αυτή δημιουργήθηκε μάλιστα σε περιοχές οι οποίες είναι καταναλωτικές περιοχές και όπου οι χώροι αυτοί χρειάζονται στη συγκεκριμένη λειτουργία της αποθήκευσης πρώτων υλών για την κτηνοτροφία και ιδιαίτερα σε εποχές όπου οι καιρικές συνθήκες είναι δυσμενείς και συγκεκριμένα όπως είναι ο 'Εβρος, περιοχές της Ηπείρου, της Πιερίας, στα ορεινά, δηλαδή, αυτών των περιοχών.

Κατά την περίοδο που κτίστηκαν αυτές οι αποθήκες, τα σιλό της ΚΥΔΕΠ, έγιναν από δύο τομεακά προγράμματα της Ευρωπαϊκής 'Ενωσης και σε ορισμένες περιπτώσεις το οικόπεδο που ήταν της ένωσης έγινε απ'ευθείας μεταβίβαση στην ΚΥΔΕΠ για να μπορέσουν γρήγορα να λειτουργήσουν αυτές οι αποθήκες και να μην υπάρχουν χρονοβόρες διαδικασίες. Και ενώ σχεδόν σε όλη την Ελλάδα μεταβιβάζονται πάνω από εκατόν είκοσι αποθήκες συν τις οριζόντιες και σιλό ξεπερνάμε τις εκατόν εβδομήντα, παραμένουν έξι-επτά αποθήκες και σιλό που δεν μεταβιβάζονται. 

Θεωρώ ότι το κόστος, με την αποτίμηση που έχει κάνει η ΑΤΕ και το Υπουργείο Γεωργίας είναι πολύ μικρό, της τάξης των οκτακοσίων εκατομμυρίων (800.000.000) δραχμών, για το σύνολο των οκτώ περιοχών και διανέμεται αυτό σε δέκα αποθηκευτικούς χώρους.

Θεωρώ ότι πρέπει να αρθεί αυτή η αδικία. Θα πρέπει να μεταβιβαστούν πρώτα στο δημόσιο και στη συνέχεια από το δημόσιο σε αυτές τις συνεταιριστικές οργανώσεις που λειτουργούν στις συγκεκριμένες περιοχές. 'Αλλωστε έχει κατατεθεί και εμπρόθεσμη τροπολογία, η οποία λύνει αυτό το συγκεκριμένο πρόβλημα.

Με το άρθρο 20 λύνεται ένα πάγιο αίτημα των σταφιδοπαραγωγών. Φυσικά κανείς σήμερα δεν μπορεί να αμφισβητήσει τη μέχρι τώρα πορεία του Σταφιδικού Οργανισμού. Είναι ένας οργανισμός που δεν έχει χρέη. 'Ηταν αυτοδιαχειριζόμενος και η λειτουργία του είναι πάρα πολύ σημαντική. Ο τρόπος με τον οποίο λύνεται το θέμα, νομίζω ότι εκφράζει τη μεγάλη πλειοψηφία που ξεπερνάει το 80% και σε ό,τι αφορά τις συνεταιριστικές οργανώσεις, αλλά και τους σταφιδοπαραγωγούς. Επί μέρους προβλήματα μπορεί να υπάρχουν, τα οποία, όμως, μπορούν να λυθούν στη συνέχεια.

'Εγινε μεγάλη συζήτηση εάν πρέπει να είναι μία τριτοβάθμια κλαδική οργάνωση ή αν πρέπει να είναι μία ανώνυμη συνεταιριστική εταιρεία. Θεωρώ, όμως, ότι για ευελιξία θα ήταν προτιμότερο σε αυτήν τη φάση που διανύουμε να υπάρξει -όπως και προτείνεται- η δημιουργία ανώνυμης συνεταιριστικής εταιρείας. 'Αλλωστε αυτό είναι και αίτημα των εννέα από τις δέκα οργανώσεις, οι οποίες συμμετέχουν σε αυτό τον Σταφιδικό Οργανισμό.

Πιστεύω, λοιπόν, ότι ειναι μία ρύθμιση που λύνει το πάγιο αίτημα αυτών των οργανώσεων και το κυριότερο απ' όλα είναι οτι εδώ η περιουσία δημιουργήθηκε από τον ίδιο τον κλάδο, δηλαδή, από τους σταφιδοπαραγωγούς, παραμένει στον κλάδο και δεν υπάρχει εκροή παρά μόνο κάπου μία υπεραξία που έχει δημιουργηθεί σε ορισμένα κτίρια που χρειάζονται για άλλους κοινοφελείς σκοπούς. Υπάρχει ένα άλλο ζήτημα και νομίζω ότι σ' αυτήν τη φάση έχει δημιουργηθεί τεράστιο πρόβλημα με τις ομάδες παραγωγών. Κατ' αρχήν, υπήρξε μία 





Σελίδα 135

προσπάθεια εναρμόνισης του θεσμικού πλαισίου λειτουργίας των αγροτικών συνεταιριστικών οργανώσεων με το Κοινοτικό Νομικό Πλαίσιο των οργανώσεων παραγωγών και των ενώσεων αυτών, δηλαδή, των ενώσεων ομάδων παραγωγών καθώς επίσης και των διεπαγγελματικών οργανώσεων.

Με την προτεινόμενη τροπολογία που θεωρούμε ότι πρέπει να υπάρχει, θα άρουμε όλες αυτές τις αμφιβολίες που υπάρχουν μέχρι σήμερα και προτείνεται να υπάρξει αυτή η ρύθμιση στο υπό ψήφιση νομοσχέδιο, να υπάρξει, δηλαδή, μία αλλαγή στο άρθρο 2 στην τροποποίηση του ν. 2169/93. Να προστεθεί μία διάταξη στο τέλος της παραγράφου 2 και να λέει τα εξής: "Και να αναγνωρίζονται σε ομάδες παραγωγών οι ενώσεις ομάδων παραγωγών με ανάλογη προσαρμογή των καταστατικών τους στις διατάξεις των ισχυόντων κανονισμών της Ευρωπαϊκής 'Ενωσης".

Πιστεύω ότι αυτό θα λύσει το πρόβλημα που αρχίζει να δημιουργείται μέχρι σήμερα, διαφορετικά θα αναδεικνύεται ένα μεγάλο πολιτικό θέμα κατά πόσο το Υπουργείο Γεωργίας με το πρόσχημα ότι ετοιμάζει νόμο για τους συνεταιρισμούς, δίνεται η δυνατότητα στις ενώσεις αγροτικών συνεταιρισμών, σε ομάδες παραγωγών, να αναγνωρισθούν και δεν δημιουργεί τεράστιο πρόβλημα μιας παράλληλης λειτουργίας, μιας και έχει κάνει ερώτηση στο Νομικό Συμβούλιο του Κράτους. Και νομίζω αυτό δημιουργεί μια σύγχυση και παραπέρα καθυστέρηση εναρμόνισης των ομάδων παραγωγών με την κοινοτική νομοθεσία. 

ΠΡΟΕΔΡΕΥΩΝ (Λουκάς Αποστολίδης): Κύριε Γεωργακόπουλε, πριν πάρετε το λόγο θα μπορούσε να μιλήσει και ο κ. Ζαφειρόπουλος που έχει ζητήσει το λόγο;

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Μάλιστα.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Ζαφειρόπουλε.

Αμέσως μετά ο Κοινοβουλευτικός Εκπρόσωπος του ΠΑ.ΣΟ.Κ. έχει το λόγο.

ΙΩΑΝΝΗΣ ΖΑΦΕΙΡΟΠΟΥΛΟΣ: Ευχαριστώ, κύριε Πρόεδρε. 'Εχω μία προσωπική δέσμευση, η οποία με υποχρεώνει να μιλήσω αυτήν τη στιγμή.

Θα είμαι σύντομος. Συνεχίζω τις σκέψεις κατά κάποιο τρόπο που διετύπωσε ο κ. Αργύρης. Θα αναφερθώ στην απόφαση της Κυβέρνησης για τη διάλυση του Αυτόνομου Σταφιδικού Οργανισμού (Α.Σ.Ο.).

Θέλω να δηλώσω ότι αποτελεί αναγκαίο κακό κατά την άποψή μου η διάλυση του Α.Σ.Ο. και η υποκατάστασή του με ανώνυμη συνεταιριστική εταιρεία, παρά το γεγονός ότι συμφωνώ με την αναμφίλεκτη κοινή αντίληψη των σταφιδοπαραγωγών ότι ο Α.Σ.Ο. επιτέλεσε και επιτελεί ως αυτήν την ώρα άριστα το έργο του. Θα είμαι, όμως, πρακτικός, κύριε Πρόεδρε, στη διατύπωση κάποιων παρατηρήσεων στο άρθρο 20 του παρόντος σχεδίου νόμου και θα παρακαλέσω τον παριστάμενο κύριο Υφυπουργό, δεδομένου ότι κάποιες από αυτές τις παρατηρήσεις τις οποίες συζήτησα με τον Υπουργό Γεωργίας προηγούμενα, τις κάνει αποδεκτές και θα παρακαλέσω, κύριε Υφυπουργέ, να έχω την προσοχή σας.

Στην παράγραφο 1, στην οποία προβλέπεται η πενταμελής επιτροπή απογραφής και ο εκκαθαριστής, θα πρέπει νομίζω να προστεθεί ότι η επιτροπή και ο εκκαθαριστής, με τη συνδρομή ορκωτών εκτιμητών,προβαίνουν από κοινού στην απογραφή και αποτίμηση της συνολικής περιουσίας του Α.Σ.Ο. Αυτό είναι αναγκαίο, γιατί στη συνέχεια θα δούμε πως πρέπει με ακριβοδίκαιο τρόπο να γίνει η κατανομή του 80% και 20% που προβλέπεται από την αναδιατύπωση της παραγράφου 1, της περίπτωσης α', της παραγράφου 3, του παρόντος άρθρου.

Στο σημείο αυτό, κύριε Υφυπουργέ, θα ήθελα να σας παρακαλέσω να σκεφθείτε τη δυνατότητα παράτασης του χρόνου ολοκλήρωσης του έργου αυτής της επιτροπής, γιατί τάσσεται αποκλειστική προθεσμία τριών μηνών, η οποία κατά την αντίληψή μου αλλά και κατά κοινή αντίληψη, είναι μικρή προθεσμία. Και όντας αποκλειστική, θα δημιουργήσει την ανάγκη νέας νομοθετικής παρέμβασης, νέας νομοθετικής πρωτοβουλίας. 'Αρα, λοιπόν, θα πρέπει να υπάρξει μία ευελιξία.

Η Βουλή νομίζω ότι δεν θα έχει αντίρρηση να εξουσιοδοτήσει τον Υπουργό Γεωργίας να μπορεί να παρατείνει αυτήν την προθεσμία περάτωσης του έργου της επιτροπής.

Περαιτέρω, θα ήθελα να σημειώσω την ανάγκη η περίπτωση α' της παραγράφου 3 όπως έχει αναδιατυπωθεί, να γίνει πληρέστερη με την εξής έννοια: Παραδείγματος χάρη, το υπόλοιπο 20% από τη συνολική ακίνητη περιουσία του Α.Σ.Ο., να είναι ισομερώς κατανεμημένο στους νομούς όπου έχει περιουσία ο Α.Σ.Ο., γιατί φαντασθείτε το πιθανό ενδεχόμενο να ζητηθεί το 20% να καλύπτει ολόκληρη την περιουσία του που διαθέτει είτε στην Αιγιάλεια είτε στην Ηλεία. Τότε η Ανώνυμη Συνεταιριστική Εταιρεία θα αποψιλωθεί από ακίνητα που της είναι απαραίτητα για να συνεχίσει τη λειτουργία της. 'Αρα, να είναι ισομερώς κατανεμημένο.

Επίσης, θα ήθελα να προσθέσω ότι θα πρέπει το 20% να μπορεί να διατεθεί με απόφαση του Υπουργού Γεωργίας για τη δημιουργία εκπαιδευτικών, πολιτιστικών και επιμορφωτικών κέντρων. Είναι η σωστότερη νομοτεχνική διατύπωση. Το "εκπαιδευτικών" δεν υπάρχει οπωσδήποτε στο "μορφωτικών", αλλά εάν θέλουμε να μιλήσουμε για επιμορφωτικά κέντρα πρέπει ακριβώς να χρησιμοποιήσουμε τη λέξη "επιμορφωτικά".

Θα έλεγα λοιπόν: "Για τη δημιουργία εκπαιδευτικών, πολιτιστικών και επιμορφωτικών κέντρων του Υπουργείου Γεωργίας και της Τοπικής και Νομαρχιακής Αυτοδιοίκησης των αντιστοίχων περιοχών". Με αυτήν τη σειρά, γιατί πρέπει να προηγηθεί η ικανοποίηση τοπικών αναγκών και μετά να έλθουμε στην ικανοποίηση των νομαρχιακών αναγκών. Και πρωτευόντως πρέπει να ικανοποιηθεί η ανάγκη να διατίθενται ακίνητα του 20% για τις εκπαιδευτικές ανάγκες του Υπουργείου Γεωργίας.

Κλείνοντας, κύριε Πρόεδρε, θέλω να σημειώσω ότι η νέα ρύθμιση -όπως πιστεύω- καλύπτει τις σημερινές ανάγκες όπως αυτές υπάρχουν. Και θέλω στο σημείο αυτό πραγματικά να εξάρω τη στάση του Υπουργού Γεωργίας ο οποίος εξέτασε με συγκατάβαση και με ενδιαφέρον τις προτάσεις που κατά καιρούς του έχουμε υποβάλει και οι Βουλευτές, αλλά και οι συνεταιριστές και οι εκπρόσωποι του Α.Σ.Ο.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Κύριε Γεωργακόπουλε, πιστεύω ότι δεν θα έχετε πρόβλημα να δώσω το λόγο στον κ. Τζανή επειδή έχει επείγουσα ανάγκη και πρέπει να φύγει.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν το έχω που θα περάσει ο ποντικός πάνω από το μουστάκι μου, το έχω που θα το κάνει μονοπάτι!

ΠΡΟΕΔΡΕΥΩΝ (Λουκάς Αποστολίδης): Ζητάω την κατανόησή σας, κύριε Γεωργακόπουλε. 

Ορίστε, κύριε Τζανή, έχετε το λόγο για τρία λεπτά.

ΛΕΩΝΙΔΑΣ ΤΖΑΝΗΣ: Θα είμαι πολύ σύντομος.

Κύριε Πρόεδρε, θα ήθελα αναφερόμενος στα άρθρα που αφορούν ζητήματα της περιοχής μου, δηλαδή, στα άρθρα 19 και 22, να κάνω τις εξής σύντομες επισημάνσεις:

Θα ξεκινήσω από το άρθρο 22, κύριε Υπουργέ και θα πω -για να γνωρίζει και το Σώμα- ότι με τη ρύθμιση αυτή που κάνει το Υπουργείο Γεωργίας, ζωντανεύει μια "νεκρή" περιοχή όπως είναι η Περιφερειακή Αγορά του Βόλου, η οποία ουδέποτε λειτούργησε και η οποία, εάν δεν υπήρχε ο Δήμος Βόλου για να τη συντηρεί και για να απομακρύνει τις παράνομες και σκοτεινές χρήσεις, σήμερα δεν ξέρω ποιο χαρακτήρα θα είχε.

Αξίζουν, λοιπόν, συγχαρητήρια στον Υπουργό Γεωργίας διότι λύνει ένα σοβαρό πρόβλημα που αφορά την Περιφερειακή Αγορά του Βόλου.

Οι προτάσεις μου σε ό,τι αφορά τις ρυθμίσεις που γίνονται με το άρθρο 22 είναι οι εξής:

Πρώτον, θα πρέπει η παράγραφος 2 να συμπεριλάβει ανάμεσα στις χρήσεις και τη δυνατότητα χρήσης της Περιφερειακής Αγοράς του Βόλου για την κάλυψη εκθέσεων που αφορούν τη βαλκανική περιοχή. 'Ηδη αυτό προβλέπεται για την Παρευξείνια Ζώνη. 'Εχω την αίσθηση ότι πρέπει να επεκταθεί και στη Βαλκανική, όπως έγινε επέκταση στην Παρευξείνια για την Κουλούρα Ημαθίας, η οποία ορθώς έγινε.

Το δεύτερο που έχω να επισημάνω αφορά την παράγραφο 




Σελίδα 136

4. Εδώ προβλέπεται η σύσταση προσωρινών διαχειριστικών συμβουλίων με αποφάσεις του Υπουργού Γεωργίας και προβλέπεται ορισμένη σύνθεση.

Θα ήθελα να κάνω την παρατήρηση ότι, εκτός από το νομάρχη, που φυσικό είναι να υπάρχει -και πρέπει να υπάρχει- μέσα στο προσωρινό διαχειριστικό συμβούλιο ως Πρόεδρος, πρέπει να γίνει διόρθωση της διατύπωσης, ότι θα μετέχει και ο Πρόεδρος της Ε.Α.Σ. του αντίστοιχου νομού. Ο δικός μου ο νομός, για παράδειγμα, δεν έχει μία Ε.Α.Σ. Θα πρέπει να μετέχει εκπρόσωπος των ΕΑΣ του νομού, που θα ορίζουν οι ίδιες οι ενώσεις αγροτικών συνεταιρισμών. 'Ετσι, πρέπει να βελτιωθεί νομοτεχνικά η διατύπωση.

Ορθώς προβλέπεται η συμμετοχή εκπροσώπου του Οργανισμού Τοπικής Αυτοδιοίκησης. Κατά την άποψή μου, πρέπει να συμπληρωθεί με την πρόβλεψη ότι μετέχει εκπρόσωπος του Οργανισμού Τοπικής Αυτοδιοίκησης όπου βρίσκεται η περιφερειακή αγορά. Αυτό είναι αυτονόητο. Για παράδειγμα, να σας πω ότι ο Δήμος Βόλου έχει δαπανήσει δεκάδες εκατομμυρίων, όλα αυτά τα χρόνια που είναι ρημαγμένη η περιφερειακή αγορά, για τη συντήρησή της. Αλλιώς, δεν θα έστεκε στα πόδια της. Δεν μπορεί να μην μετέχει ο Δήμος Βόλου στη συγκεκριμένη περίπτωση.

Και πρέπει να τελειώσω με τον εκπρόσωπο του Εμπορικού και Βιοτεχνικού Επιμελητηρίου του αντίστοιχου νομού, χωρίς συμμετοχή εκπροσώπου βιομηχανίας μεταποίησης γεωργικών προϊόντων της αντίστοιχης περιφέρειας, αφού αυτός είναι μέλος του Εμπορικού και Βιοτεχνικού Επιμελητηρίου. Δεν χρειάζεται ένας ιδιώτης να μπαίνει σε μια τέτοια διοίκηση.

Τελειώνω με τη δεύτερη επισήμανσή μου, που αφορά τη μεταβίβαση αποθηκευτικών χώρων που κατασκευάστηκαν από την Κ.Υ.Δ.Ε.Π. Αυτό είναι ένα μεγάλο θέμα, κύριε Υπουργέ. Εδώ βέβαια, γίνεται μια μικρή αποσπασματική ρύθμιση για την τύχη των εγκαταστάσεων εκείνων της Κ.Υ.Δ.Ε.Π. που κτίστηκαν σε ακίνητα που ανήκαν σε Ενώσεις. Ορθώς ο συνάδελφος κ. Αργύρης έβαλε μία άλλη πτυχή του ζητήματος. Εγώ έχω να σας πω ότι στην περιοχή μου υπάρχουν εγκαταλελειμμένες εγκαταστάσεις της Κ.Υ.Δ.Ε.Π., που κατά καιρούς γίνονται πλειστηριασμοί, οι οποίοι δεν τελεσφορούν και οι οποίες εγκαταστάσεις δεν συντηρούνται και καθημερινά φθείρονται και κάποια στιγμή θα είναι άχρηστες.

Πρέπει, νομίζω, να έρθετε σαν Υπουργείο Γεωργίας με κάποια συγκεκριμένη ρύθμιση, ώστε να δούμε συνολικά τι θα γίνουν οι εγκαταστάσεις της Κ.Υ.Δ.Ε.Π. Υπάρχει η δυνατότητα να αποδοθούν στη νομαρχιακή αυτοδιοίκηση, στην Τοπική Αυτοδιοίκηση, στις ενώσεις αγροτικών συνεταιρισμών. Πάντως, θα πρέπει να πάψουν να είναι αχρησιμοποίητες και να έχουν εγκαταλειφθεί στην τύχη τους.

Ευχαριστώ πάρα πολύ και συγχαίρω το Υπουργείο Γεωργίας, γιατί λύνει σοβαρά ζητήματα που απασχολούν τον αγροτικό κόσμο.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε συνάδελφε, να διατυπώσετε επακριβώς τις παρατηρήσεις σας, για να τις αποδεχθώ ως έχουν, όσον αφορά το σκέλος για τον πρόεδρο της Ε.Α.Σ., καθώς και τη δεύτερη παρατήρησή σας.

ΛΕΩΝΙΔΑΣ ΤΖΑΝΗΣ: Ευχαριστώ, πολύ κύριε Υπουργέ.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω τη τιμή να ανακοινώσω στο Σώμα ότι τη συνεδρίασή μας παρακολουθούν από τα γενικά δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα τρεις μαθητές και δύο συνοδοί δάσκαλοι από το 19ο Δημοτικό Σχολείο Αιγάλεω.

(Χειροκροτήματα από όλες τις πτέρυγες της Βουλής).

Ο κ. Γεωργακόπουλος έχει το λόγο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, θα είμαι πάρα πολύ σύντομος. Θα αναφερθώ και εγώ στο περίφημο άρθρο 20 για το θέμα του Α.Σ.Ο. Βεβαίως, θα ήταν προτιμότερο ο Α.Σ.Ο. να μετατραπεί, αυτούσιος όπως είναι, σε μια τριτοβάθμια συνεταιριστική οργάνωση, να αναλάβει όλη την περιουσία και να προχωρήσει τη δραστηριότητα του Α.Σ.Ο.

Εν πάση περιπτώσει, εν πολλοίς διορθώνεται το κακό που πήγε να γίνει με την αρχική διατύπωση του νομοσχεδίου με την τροποποίηση την οποία φέρατε.

Πιστεύω να σημειώσατε τις παρατηρήσεις των συναδέλφων για την αποτίμηση της αξίας των ακινήτων και για το 20% σε σχέση με την αξία.

Επίσης στο 20% που θα μείνει να μπορεί να γίνονται και ανταλλαγές. Δηλαδή, εάν υπάρχει ένα άλλο κτίριο, που θα είναι κατάλληλο γι' αυτό που θα θέλει το Υπουργείο Γεωργίας, να μπορεί να παραχωρήσει κάποιο κτίριο ή κάποιο περιουσιακό στοιχείο του Α.Σ.Ο., έτσι ώστε να μην έχουμε σπατάλη παραγωγικών πόρων. Γιατί μπορεί να συμβεί και αυτό.

Δεύτερον, δεν είναι ανάγκη να μείνουμε μόνο στα πολιτιστικά κέντρα. Μπορεί να είναι και για άλλες χρήσεις. Γιατί δεσμεύεσθε, γιατί δένετε τα χέρια σας, έτσι ώστε αύριο να μην μπορεί να τα παραχωρήσει το Υπουργείο Γεωργίας για άλλες χρήσεις;

Προτιμότερο από όλα, βέβαια, θα ήταν να τα χρησιμοποιήσει για δικές του χρήσεις το Υπουργείο Γεωργίας. Αν χρειασθούν κτίρια και χώροι για κέντρα εκπαίδευσης των νέων αγροτών, θα είναι πολύ σημαντικό να μην πάμε αλλού. 'Οπου υπάρχουν αυτά τα περιουσιακά στοιχεία του Α.Σ.Ο., να χρησιμοποιηθούν γι' αυτόν το λόγο. 'Ετσι, ουσιαστικά μένουν στα χέρια των ίδιων των αγροτών, εφόσον αυτό γίνεται για ίδιο όφελος των ίδιων των αγροτών και κύρια των σταφιδοπαραγωγών εφόσον θα βρίσκονται σε σταφιδοπαραγωγικές περιοχές.

Η αποτίμηση θα πρέπει να γίνει από το Σώμα των Ορκωτών Εκτιμητών. Σώμα το οποίο υπάρχει και λειτουργεί, έτσι ώστε να μην υπάρξει καμία διάσταση επί του θέματος αυτού.

Ακόμα, κύριε Υπουργέ, η καινούρια ανώνυμη συνεταιριστική εταιρεία, η οποία θα αναλάβει και το 80% της περιουσίας του Α.Σ.Ο, από τώρα σας επισημαίνουμε ότι το καταστατικό της θα πρέπει να έχει πάρα πολλά στοιχεία προστασίας του προϊόντος αυτού. Είναι πάρα πολύ ευαίσθητο προϊόν η σταφίδα. Βεβαίως, δεν έχουμε την παραγωγή την οποία είχαμε στο παρελθόν και τις κοινωνικές εκρήξεις που προκαλούσε, αλλά σε πολλές περιοχές η σταφίδα αποτελεί μονοκαλλιέργεια για τους παραγωγούς. Και δεν μπορούν να πάνε σε άλλη καλλιέργεια εύκολα εκεί για να έχουν αναδιάρθρωση. Η οποιαδήποτε προσπάθεια αναδιάρθρωσης των καλλιεργειών στις περιοχές αυτές έχει ήδη γίνει και έχει γίνει σε πάρα πολύ μεγάλη κλίμακα.

'Αρα, το να πούμε ότι ναι μεν η σταφίδα δεν είναι ένα δυναμικό προϊόν, το οποίο θα προωθείται στις αγορές, το καταλαβαίνουν και το κατανοούν και γι'αυτό θα πρέπει να τους προσφέρουμε την προστασία που πρέπει να έχουν οι αγρότες, έτσι ώστε να μην βρεθούν κάποια στιγμή στο έλεος του Θεού. 'Οπως σας είπα είναι επικλινή τα εδάφη που καλλιεργείται η σταφίδα. Τουλάχιστον, στην Ηλεία την οποία γνωρίζω πάρα πολύ καλά, είναι επικλινή τα εδάφη, είναι ξερικά, είναι εδάφη στα οποία δεν μπορεί να γίνει άλλη καλλιέργεια. 'Αρα, θα πρέπει στο καταστατικό αυτής της ανώνυμης εταιρείας να υπάρχουν τέτοιοι όροι και τέτοιες διατάξεις που να προστατεύονται όσο το δυνατόν περισσότερο και καλύτερα οι αγρότες. Τότε πράγματι, θα έχει πετύχει το σκοπό του το νομοσχέδιο και η μετατροπή του Α.Σ.Ο σε μια ανώνυμη συνεταιριστική εταιρεία που θα μπορεί να κάνει και εμπορία. Γιατί εάν πρόκειται να μην υπάρξει κάτι τέτοιο, τότε πιστεύω ότι ίσως αναγκαστούμε μετά από λίγο καιρό ή μετά από λίγα χρόνια, να επαναφέρουμε κάποιες διατάξεις τις οποίες σήμερα καταργούμε.

Τελειώνοντας, κύριε Πρόεδρε, θέλω να πω ότι πράγματι εδώ έγινε μια πολύ μεγάλη συζήτηση και ύστερα από διάλογο που έγινε με παρεμβάσεις των συνεταιριστών και των ιδίων των παραγωγών, φθάσαμε σε αυτό το αποτέλεσμα.

Είναι προς τιμήν του κυρίου Υπουργού ότι δέχθηκε αυτές τις απόψεις για να καταλήξουμε σε μια συμφωνία, γιατί τα πράγματα ήταν πάρα πολύ οξυμένα και δεν πρέπει να δημιουργούμε οξύνσεις όταν μπορούμε να λύσουμε τα προβλήματα τόσο απλά και τόσο αποτελεσματικά.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Σταυρακάκης έχει το λόγο.




Σελίδα 137

ΜΗΝΑΣ ΣΤΑΥΡΑΚΑΚΗΣ: Κύριε Πρόεδρε, το δεύτερο μέρος του υπό συζήτηση νομοσχεδίου αφορά ιδιαίτερα τη ρύθμιση των χρεών. Περιλαμβάνει βέβαια και άλλες αξιοσημείωτες προβλέψεις και αποτελεί μια εξόχως σημαντική ρύθμιση που είναι αναπτυξιακή διότι συνοδεύεται με εξυγιαντικά μέτρα και προβλέπεται παράλληλα η διαχρονική παρακολούθηση των συνεταιρισμών.

Είναι μία ρύθμιση αποτελεσματική ως προς την έκτασή της αφού καλύπτει το μεγαλύτερο μέρος των υποχρεώσεων των συνεταιριστικών οργανώσεων. Είναι μία εξυγιαντική ρύθμιση για το χώρο. Τίθεται ένα χρονικό όριο ολοκλήρωσης των ρυθμίσεων, ώστε να μην υπάρξουν πρόσθετες επιβαρύνσεις.

Βεβαίως, θα συμφωνήσω με ορισμένους συναδέλφους ότι ασφαλώς ενοχοποιείται για τη δυσχερή κατάσταση των συνεταιρισμών το κόστος του χρήματος, όπως επίσης οι αυξήσεις των συντελεστών των πρώτων υλών, λιπασμάτων, καυσίμων κ.λπ.

Θα επιθυμούσα να επιμείνω στο άρθρο 22 σε ό,τι αφορά τον έλεγχο. Μέχρι το 1980 ήταν υπό την εποπτεία της Αγροτικής Τραπέζης. Από το 1981 και μετά με το ν.1541 προβλέπεται η αποκατάσταση ενός ελέγχου, ώστε να μη γίνεται πλέον ο έλεγχος όπως γινόταν μέχρι τότε, ως πολιτικός βραχίονας, μέχρι το 1980 εννοώ. Δεν συγκροτήθηκε, όμως, ποτέ αυτός ο μηχανισμός ο οποίος προβλεπόταν πάλι στο νεότερο ν.2169/93 για την εποπτεία των αγροτικών συνεταιριστικών οργανώσεων κ.λπ., όπου προεβλέπετο φορέας ο οποίος πάλι δεν συγκροτήθηκε. Προβλέπεται, όμως, και σήμερα στη ρύθμιση που συζητούμε.

Οι αγροτικές συνεταιριστικές οργανώσεις, οι αγροτικοί σύλλογοι είναι σημαντικό μέσον αλλαγής των δομών της ελληνικής γεωργίας.

Ο συνεταιρισμός είναι η θεσμική παρέμβαση στη λειτουργία των αγορών,αυξάνει τη διαπραγματευτική θέση των συνεταιρισμών, βελτιώνει τις ανισορροπίες της αγοράς, άρα αυξάνει το εισόδημα των αγροτών και διευρύνει τη συμμετοχική διαδικασία, την κοινωνική συνοχή, την κοινωνική αλληλεγγύη. 'Αρα, έχει μία ισχυρή κοινωνική διάσταση. Ακριβώς αυτή η διάσταση πρέπει να κατοχυρωθεί.

Θα συμφωνήσουμε πιστεύω ότι υπάρχουν δύο ειδών συνεταιριστικές οργανώσεις. Ολοκληρώνουμε ήδη ένα μακρύ κύκλο λειτουργίας τους και μπορούμε να καταγράψουμε μία πρώτη κατηγορία που λειτούργησε θετικά με επιτυχείς επιδόσεις, με θετική συνεισφορά, υποδειγματικός συνεταιρισμός στη λειτουργία και στη διαχείρισή του, στις σχέσεις τους, στην κοινωνική ακτινοβολία και εμπιστοσύνη, στο αποτέλεσμά του.

Υπάρχει μία άλλη κατηγορία συνεταιρισμών που είναι αδύναμοι οργανωτικά, έχουν διαρθρωτικά προβλήματα, λειτουργικά, διαχειριστικά, έχουν αναποτελεσματικότητα και ανεπάρκεια, είναι ανεξέλεγκτοι, είναι κοινωνικά ανεύθυνοι, με αποτέλεσμα να παράγεται δυσφήμιση, αναξιοπιστία και δημιουργείται μία συνολική συμπτωματολογία κρισης του συνεταιριστικού κινήματος.

Ασφαλώς, απαιτείται ένα νέο πλαίσιο λειτουργίας του συνεταιριστικού κινήματος, μία νέα μεταρρύθμιση του συνεταιριστικού κινήματος. Βεβαίως δεν επαρκεί η οργανωτική αναδιάρθρωση, ο επαγγελματισμός, οι νέες εμπορικές δομές, οι νέοι τροποι διοίκησης μάνατζμεντ, η εξυγίανση και η προσοχή που θα πρέπει να δοθεί στην κεφαλαιακή συγκρότηση, στις επενδύσεις, στο στρατηγικό μάνατζμεντ, στη διασυνεταιριστική συνεργασία. Αποκτά ιδιαίτερη σημασία ο έλεγχος.

Στο άρθρο 22 του συζητούμενου νόμου που τροποποιεί το άρθρο 26 του νόμου 2169, δεν μπορούμε πλέον να επαφιέμεθα στον εθελοντισμό των συνεταιριστικών στελεχών. Πιστεύω ότι είναι ανεπαρκής η ρύθμιση όπως διατυπώνεται στο άρθρο 22. Θα έπρεπε να είναι μία αυθύπαρκτη, ανεξάρτητη και αυτοτελής αρχή. Νομίζω ότι αυτό αποτελεί και επιθυμία των συνεταιριστών. Δεν μπορεί να είναι τακτικός ή ειδικός ο έλεγχος. Πρέπει να είναι και αυτεπάγγελτος, πράγμα το οποίο με έκπληξη είδα ότι δεν προβλέπεται.

Πιστεύω, όσον αφορά τα προεδρικα διατάγματα με τα οποία εξουσιοδοτούμε, ότι θα πρέπει να τεθεί μία χρονική προθεσμία. Θα εισηγούμην εντός εξαμήνου να έχουν ολοκληρωθεί. Δεν θεωρώ ότι το Σώμα Ορκωτών Ελεγκτών επαρκεί, αν και εκτιμώ ιδιαίτερα το Σώμα αυτό. Δεν μιλάμε για έναν συμβατικό έλεγχο. Πιστεύω ότι θα πρέπει να υιοθετήσουμε και να αποδεχθούμε μία λογική τακτικών επιθεωρήσεων, οι οποίες θα ενεργοποιούνται με έναν αυτόματο τρόπο. Τη σύνθεση αυτού του φορέα μπορούμε να τη δούμε, από ποιους θα αποτελείται και θα μπορούσε να έχει τη μορφή ειδικής γραμματείας, η οποία θα προσκολληθεί στον εκάστοτε Υπουργό Γεωργίας.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.Κατσιλιέρης έχει το λόγο.

Κύριοι συνάδελφοι, θέλω να πω ότι δεν είναι υποχρεωτικό να εξαντλείτε το πεντάλεπτο. Αυτό είναι το μάξιμουμ που προβλέπει ο Κανονισμός.

Ορίστε, κύριε Κατσιλιέρη. Με συγχωρείτε.

ΠΕΤΡΟΣ ΚΑΤΣΙΛΙΕΡΗΣ: Κύριε Πρόεδρε, θα ήθελα να διατυπώσω μερικές σκέψεις στα άρθρα 20 και 27, που αναφέρονται στον ΑΣΟ, η προσφορά του οποίου στους σταφιδοπαραγωγούς του Νομού Μεσσηνίας, αλλά και των άλλων σταφιδοπαραγωγών νομών, για πολλές δεκαετίες υπήρξε καταλυτική, θα έλεγα ευεργετική.

Συμπληρωματικά, στα όσα ανέφερε ο συνάδελφος εισηγητής του ΠΑΣΟΚ, έχω να παρατηρήσω τα παρακάτω. Στο άρθρο 20 παράγραφος 2 εδάφιο α' αυτή η προθεσμία των τριών μηνών και μάλιστα η αποκλειστική, είναι φανερό ότι πρέπει να αλλάξει. 'Ηδη βρισκόμαστε σε μια περίοδο που έχει ξεκινήσει από την 1η Σεπτεμβρίου και θα ολοκληρωθεί στις 30 Αυγούστου, όπου είναι αδύνατον εντός τριών μηνών η επιτροπή απογραφής να αναλάβει το έργο που αναφέρεται στο άρθρο αυτό. Πρέπει, λοιπόν, να διευρυνθεί ή όπως είπε ο συνάδελφος κ.Ζαφειρόπουλος, να δοθεί η δυνατότητα στον Υπουργό να παρατείνει αυτό το τρίμηνο.

Στην παράγραφο 3 εδάφιο α' θέλω να πω ότι είναι θετική η μετοβολή με τη διατύπωση που μας δόθηκε από το Υπουργείο Παιδείας με την οποία αλλάζει ριζικά.

Σχετικά με το 80%, επιτρέψτε μου, κύριε Υπουργέ, να εξακολουθώ να πιστεύω ότι πρέπει να είναι 100%, να δοθεί, δηλαδή, στο διάδοχο φορέα. Εξακολουθώ να μην καταλαβαίνω γιατί πρέπει να δοθεί το 20% στο Υπουργείο Γεωργίας, προκειμένου στη συνέχεια να μεταβιβάζεται στην τοπική και νομαρχιακή αυτοδιοίκηση για διάφορα πολιτιστικά και άλλα κέντρα.

Σε σχέση με την παράγραφο 3β', εκεί ορίζεται διαχειριστικό συμβούλιο αποτελούμενο από τον Πρόεδρο της ΠΑ.Σ.Ε.ΓΕ.Σ. και τους προέδρους των δέκα συνεταιριστικών οργανώσεων των αντίστοιχων περιοχών παραγωγής των προϊόντων. Δική μου άποψη και πρόταση είναι, αυτοί οι πρόεδροι να μην είναι οι πρόεδροι των δέκα συνεταιριστικών οργανώσεων, αλλά δέκα εκπρόσωποι από κάθε μία από τις δέκα συνεταιριστικές οργανώσεις. Να τους επιλέξουν, δηλαδή, οι ίδιες συνεταιριστικές οργανώσεις, διότι δεν είναι απαραίτητο σώνει και καλά, ο πρόεδρος μιας συνεταιριστικής οργάνωσης να είναι και ο κατάλληλος προκειμένου να μετέχει στο διαχειριστικό συμβούλιο. Μπορεί να υπάρχουν κάλλιστα άλλοι πολύ πιο ειδικοί.

Επιτρέψτε μου να πω, ότι εδώ πρωτοδιαβάζουμε για τη σύσταση και λειτουργία της Ανώνυμης Συνεταιριστικής Εταιρείας ή μάλλον για να είμαι πιο ακριβής, το πρωτοσυναντούμε στην αναδιατύπωση που μας δόθηκε, δηλαδή, στην παράγραφο 3α'. Νομίζω πως θα έπρεπε στην παράγραφο 1α', εκεί που λέει ότι ο Αυτόνομος Σταφιδικός Οργανισμός διαλύεται, ακριβώς να ακουλουθήσει η διατύπωση "και στη θέση του συνιστάται Ανώνυμη Συνεταιριστική Εταιρεία ή Κλαδική Συνεταιριστική Οργάνωση ή Τριτοβάθμια Συνεταιριστική Οργάνωση" ή οποιαδήποτε τέλος πάντων απόφαση πάρει το Σώμα μας.

Δεν αναφέρετε πότε θα συσταθεί αυτή η Ανώνυμη Συνεταιριστική Εταιρεία. Σε ένα μήνα, σε τρεις μήνες; Δεν αναφέρεται καθόλου χρονικό διάστημα, ποιο θα είναι το νομικό πλαίσιο που διέπει τη δημιουργία ακριβώς αυτής της Ανώνυμης Συνεταιριστικής Εταιρείας.

Επίσης, το άρθρο 7 αναφέρει ότι μεταφέρεται το προσωπικό 




Σελίδα 138

του ΑΣΟ στο διάδοχο φορέα του ΑΣΟ, στο Υπουργείο Γεωργίας, στη νομαρχιακή αΑυτοδιοίκηση. Αυτή είναι η διατύπωση βέβαια που μας διένειμε ο Υπουργός Γεωργίας. Θα ήθελα να παρατηρήσω και αν υπήρχε δυνατότητα να υπάρξει και η διατύπωση "και στις περιφέρειες Πελοποννήσου, Δυτικής Ελλάδος και Ιονίων Νήσων" μιας και οι έξι νομοί που παράγουν την κορινθιακή σταφίδα ανήκουν σ'αυτές τις περιφέρειες και που μπορούν να υπάρξουν θέσεις προκειμένου ακριβώς να μεταφερθούν. Και βέβαια, όχι εντός έξι μηνών, που αναγράφεται, γιατί ακόμη δεν έχει συσταθεί ο διάδοχος φορέας. Αν δηλαδή, συσταθεί μετά από επτά μήνες, τι θα γίνει όταν λέτε ότι εντός αποκλειστικής προθεσμίας έξι μηνών μεταφέρεται το προσωπικό του ΑΣO; Είναι φανερό, λοιπόν, ότι πρέπει να υπάρξει κάποια ρύθμιση.

Ευχαριστώ, κύριε Πρόεδρε.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Κατ'αρχήν, θα θέλαμε να πούμε ότι γίνονται ορισμένες τροποποιήσεις στο κείμενο που μας μοίρασε ο κύριος Υπουργός, που είναι πολύ σημαντικές και θα έπρεπε να είχαμε περισσότερο χρόνο για να τις εξετάσουμε. Ωστόσο, αυτό δεν γίνεται. Είναι μια πάγια τακτική να αιφνιδιαζόμαστε. Θα προσπαθήσουμε όσο μπορούμε να ανταποκριθούμε στην υποχρέωση που έχουμε να τοποθετηθούμε πάνω σ'αυτά άρθρα.

Θα ήθελα, λοιπόν, να πω κατ'αρχήν, για τη ρύθμιση που γίνεται για την Κ.Υ.Δ.Ε.Π. Είναι γεγονός ότι το ΠΑ.ΣΟ.Κ. είχε δεσμευθεί -το θυμόμαστε όλοι, εδώ ήμασταν, κύριε Πρόεδρε- ότι αν έρθει στην κυβέρνηση, όχι μόνο δεν θα προχωρήσει στη διάλυση της Κ.Υ.Δ.Ε.Π., αλλά θα την ανασυγκροτήσει για να μπορέσει να συνεχίσει να παίζει το ρόλο της.

Και είναι γεγονός επίσης, κύριε Πρόεδρε, ότι η Κ.Υ.Δ.Ε.Π. έπαιξε πράγματι έναν εξαιρετικά ευεργετικό ρόλο για τους αγρότες μας.

Και είναι γεγονός ότι με τη διάλυσή της οι τιμές των διαφόρων αγροτικών προϊόντων, ιδιαίτερα ζωοτροφών κλπ., φούντωσαν. Και μαζί τους φούντωσαν και τα τεράστια κέρδη των ιδιωτών εμπόρων τους οποίους θέλησε να εξυπηρετήσει η Νέα Δημοκρατία διαλύοντας την ΚΥΔΕΠ και κατ'επέκταση να συνέχισε την πολιτική αυτή και το ΠΑΣΟΚ.

Λέγετε στο νομοσχέδιο για να ρίξετε στάχτη στα μάτια του κόσμου ότι αυτά τα εκατόν εβδομήντα έργα, τα ακίνητα τα οποία έχουν οικοδομηθεί σε οικόπεδα των συνεταιριστικών οργανώσεων, επιστρέφουν σε αυτές. Εδώ θα πρέπει να διευκρινιστεί βέβαια αν θα είναι στους ιδιοκτήτες των οικοπέδων. Και δεν ξέρουμε κατά πόσο συνεχίζουν σύμφωνα με εσάς να είναι οι Α.Σ.Ο. ιδιοκτήτες αυτών των οικοπέδων επειδή πρέπει να πούμε ότι ορισμένα ίσως να έχουν υποθηκευθεί στην Αγροτική Τράπεζα. 'Εχουμε ένα παράδειγμα με ένα ακίνητο της 'Ενωσης Συνεταιρισμών Λέσβου το οποίο ήταν να πουληθεί στο Πανεπιστήμιο Αιγαίου για να χρησιμοποιηθεί για ανάγκες του πανεπιστημίου και δεν άφησε η ΑΤΕ επειδή είναι υποθηκευμένο σε αυτή.

'Εχουμε, δηλαδή, τέτοια προβλήματα και θα πρέπει να διευκρινιστεί ότι πάνε στις Α.Σ.Ο. που είχαν δώσει το οικόπεδο. Επίσης τους ζητάτε να πληρώσουν περίπου ένα εκατομμύριο διακόσιες χιλιάδες (1.200.000). Θα μπορούσε να πει κανείς ότι αφού αυτά είναι οφειλές για τα ίδια τα ακίνητα, είναι λογικό. Αλλά μας φαίνεται περίεργο να ζητάτε ένα εκατομμύριο διακόσιες χιλιάδες (1.200.000) από τις συνεταιριστικές οργανώσεις και να χαρίζετε ένα εκατομμύριο τετρακόσιες πενήντα έξι χιλιάδες (1.456.000) σε υπόπτου υπόστασης και υφής ιδιωτικές εταιρείες, και ιδιώτες.

Φυσικά δεν λέτε τίποτα για την τεράστια περιουσία της ΚΥΔΕΠ, η οποία είναι πολλών δεκάδων δισεκατομμυρίων περιουσία. Αυτή προφανώς θα την ξεπουλήσετε αντί πινακίου φακής, για ψίχουλα στους αγρότες. 

Θα θέλαμε να πούμε ότι είμαστε αντίθετοι με αυτήν τη ρύθμιση και δεν μας κάνει εντύπωση που η Νέα Δημοκρατία συμφωνεί, γιατί αυτή άνοιξε το δρόμο.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Κύριε Πρόεδρε, θέλω να έχω λίγο χρόνο.

Σε ό,τι αφορά τη διάλυση της Κοινοπραξίας Ενώσεων Γεωργικών Συνεταιρισμών Διαχείρισης Νωπών Προϊόντων (ΣΚΟΠ). Τα είπε ο ειδικός αγορητής μας. Είχατε διακηρύξει σε όλους τους τόνους ότι με αυτό τον τρόπο θα χτυπήσετε τα κυκλώματα. Τελικά τη διαλύετε. Θα μπορούσατε να την εξυγιάνετε, να κάνετε ρύθμιση για τα χρέη αυτής της οργάνωσης. 'Ομως, τη διαλύετε, διότι από τότε που λέγατε ότι θα χτυπήσετε τα κυκλώματα μέχρι τώρα κύλησε πολύ νερό στο αυλάκι και προφανώς τα κυκλώματα σας έγιναν φιλικότερα.

Σε ό,τι αφορά την ανασυγκρότηση των Περιφερειακών Αγορών Κουλούρας Ημαθίας, Βόλου και Χανίων...

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Κύριε Πρόεδρε, θέλω δέκα λεπτά ως Κοινοβουλευτικός Εκπρόσωπος.

ΠΡΟΕΔΡΕΥΩΝ (Λουκάς Αποστολίδης): Γνωρίζετε πολύ καλά ότι δεν έχετε τη δυνατότητα, όπως δεν την έχω και εγώ. 'Εχετε πέντε λεπτά, όπως και οι ειδικοί αγορητές.

ΣΤΡΑΤΗΣ ΚΟΡΑΚΑΣ: Κύριε Πρόεδρε, τα πέντε λεπτά δόθηκαν αυθαίρετα και στους ειδικούς αγορητές. 'Εχουμε πει επανειλημμένα, ότι πέντε λεπτά έχει ο κάθε αγορητής αν μιλάμε άρθρο το άρθρο. 'Οταν, όμως, συζητάμε κατά ενότητες υπάρχει μία ανοχή. Αυτά πρέπει να μην τα ξεχνάμε.

ΠΡΟΕΔΡΕΥΩΝ (Λουκάς Αποστολίδης): 'Αλλο να υπάρχει μία ανοχή από το Προεδρείο και άλλο να λέτε ότι με το σπαθί μου θέλω αυτό το χρόνο. Ορίστε, συνεχίστε.

ΣΤΡΑΤΗΣ ΚΟΡΑΚΑΣ: Βλέπετε ότι δεν κωλυσιεργώ καθόλου. Μιλάμε για την ανασυγκρότηση των Περιφερειακών Αγορών Κουλούρας Ημαθίας, Βόλου και Χανίων. Με την τροποποίηση που γίνεται, παραδίνεται ουσιαστικά η αγορά Κουλούρας στους μεγαλεμπόρους οπωροκηπευτικών. Και ενώ μιλάτε για ανασυγκρότηση ουσιαστικά προχωράτε στην διάλυση, αφού βάζει εκκαθαριστή σε δύο μήνες και επιτροπή εκκαθάρισης.

Επίσης διαφωνούμε ριζικά με την κατάργηση της αυτοτέλειας των Α.Σ.Ο. 

Είμαστε αντίθετοι με την εποπτεία του κράτους πάνω στις ΑΣΟ που καθιερώνετε. Θέλω ακόμη να πω ότι με την τροποποίηση που γίνεται, εξασφαλίζονται τεράστιοι πόροι για το σώμα των εποπτών, τους οποίους θέλετε προφανώς να τους έχετε στο χέρι. Το σκάνδαλο, όμως, που κανείς δεν το ανέφερε, είναι ότι παίρνετε 1% από τα έσοδα του Ε.Λ.Γ.Α., για να πληρώσετε το Σώμα των Ορκωτών Ελεγκτών. Αυτό το 1% ξεπερνά τα τετρακόσια εκατομμύρια (400.000.000) δραχμές. 'Ελεος! Κάπου πρέπει να σταματήσετε. Δώστε τα λεφτά του Ε.Λ.Γ.Α. για τους σκοπούς, για τους οποίους δημιουργήθηκε και σταματήστε αυτήν την ιστορία. Επίσης, δεν συμφωνούμε με αυτό που δίνετε από τον Ε.Λ.Γ.Α. για την Π.Α.Σ.Ε.Γ.Ε.Σ.

Κατόπιν για τις συγχωνεύσεις των ΑΣΟ δεν δίδονται κίνητρα. Εδώ μιλάτε για μη βιώσιμη ΑΣΟ. Ποιος θα το κρίνει αυτό και με ποια κριτήρια; Επιπλέον λέτε ότι αν κριθεί μια συνεταιριστική οργάνωση ότι δεν είναι βιώσιμη, αμέσως αφού βγει το πόρισμα, τα μέλη της είτε άτομα είτε οργανώσεις πρωτοβάθμιες μπορούν να φύγουν και να πάνε στην άλλη, που κρίνεται βιώσιμη. Καταλαβαίνετε πού μπορεί να μας οδηγήσει αυτή η ιστορία. Λέμε, λοιπόν, να αποσυρθεί αυτή η διάταξη.

Τώρα, για τη διάλυση του Α.Σ.Ο. θέλω να πω ότι διαλύετε έναν οργανισμό, που παίζει τεράστιο ρόλο, διότι δεν μπορείτε να του συγχωρήσετε το ότι χαλάει πολλές φορές τη σούπα στους ιδιώτες. Και πρόσφατα, παρά το γεγονός ότι είναι υπό διάλυση, κατάφερε να ανεβάσει την τιμή της σταφίδας από την εξευτελιστική τιμή, στην οποία είχε πέσει. 'Ετσι παραδίδετε τους σταφιδοπαραγωγούς στο έλεος της αισχροκέρδειας των ιδιωτών και βεβαίως αντιμετωπίζετε απαράδεκτα και την περιουσία του. 'Οχι το 20%, αλλά ούτε το μισό τοις εκατό δεν έχετε δικαίωμα να το πάρετε, διότι είναι περιουσία, που 





Σελίδα 139

τη δημιούργησαν οι συνεταιρισμένοι και ανήκει σ' αυτούς.

Επίσης, διαφωνούμε και με την τροπολογία, που φέρνετε, με την οποία δημιουργείται ανώνυμη συνεταιριστική εταιρία. Αυτή γίνεται ίσα-ίσα για να εξυπηρετήσει δικούς σας στόχους. Επιμένουμε στην πρόταση, που κάνει ο Α.Σ.Ο. για δημιουργία τριτοβάθμιας κλαδικής οργάνωσης.

Τέλος, στο άρθρο 27 γίνονται ορισμένες τροποποιήσεις για την ασφάλιση του προσωπικού. Εμείς συμφωνούμε με την πρόταση, που έκανε ο Α.Σ.Ο. και δεν συμφωνούμε με την επιπλέον εισφορά στον Ε.Λ.Γ.Α. Και ακόμη περισσότερο, δεν πρέπει να αυξηθούν οι εισφορές Π.Α.Σ.Ε.Γ.Ε.Σ., Γ.Ε.Σ.Α.Σ.Ε., Σ.Υ.Δ.Α.Σ.Ε. από έσοδα του Ε.Λ.Γ.Α., αλλά να δίδονται από τις ίδιες συνεταιριστικές οργανώσεις. Στον Ε.Λ.Γ.Α. είναι όλοι οι αγρότες ασφαλισμένοι, ενώ δεν είναι όλοι συνεταιρισμένοι. Αυτό είναι ένα στοιχειώδες ατομικό δικαίωμα.

ΠΡΟΕΔΡΕΥΩΝ (Λουκάς Αποστολίδης): Ο κ. Βούλγαρης έχει το λόγο.

ΑΛΕΞΑΝΔΡΟΣ ΒΟΥΛΓΑΡΗΣ: Αναφερόμενος στα άρθρα 21 και 22, θεωρώ ότι η προσπάθεια του Υπουργείου να εξυγιάνει το θεσμό των περιφερειακών αγορών γίνεται προς τη σωστή κατεύθυνση. Με τις διατάξεις που έχετε προτείνει για τη συμμετοχή της Νομαρχιακής και της Τοπικής Αυτοδιοίκησης, που είναι Ν.Π.Δ.Δ. αλλά και των Ενώσεων Αγροτικών Συνεταιρισμών και του Εμπορικού και Βιοτεχνικού Επιμελητηρίου των νομών -αναφέρομαι στις τρεις περιφερειακές αγορές και για την αγορά του Βόλου- θεωρώ ότι αφ' ενός η Νομαρχιακή και Τοπική Αυτοδιοίκηση και αφ' ετέρου το ιδιωτικό κεφάλαιο από την άλλη, με μορφή ανώνυμης εταιρίας, θα δώσουν τη δυνατότητα ο θεσμός των περιφερειακών αγορών να μπορέσει να σταθεί και να αποτελέσει πόλο ανάπτυξης γι' αυτές τις περιοχές.

Ακόμη, στη σύνθεση που προτείνετε στο προσωρινό διαχειριστικό συμβούλιο, που έχουμε τη νομαρχία, την 'Ενωση Αγροτικών Συνεταιρισμών, την Τοπική Αυτοδιοίκηση και το Βιοτεχνικό Επιμελητήριο και τον εκπρόσωπο της βιομηχανίας-μεταποίησης, θα ήθελα να κάνω μία επισήμανση.

Θα πρότεινα μια διαφορετική σύνθεση για το συμβούλιο που πρέπει να αποτελείται από το νομάρχη ως πρόεδρο, από έναν εκπρόσωπο της ή των ενώσεων αγροτικών συνεταιρισμών, γιατί στο Νομό Μαγνησίας υπάρχουν τρεις τέτοιες ενώσεις, αλλά πρέπει να έχουμε και έναν εκπρόσωπο, του Οργανισμού Τοπικής Αυτοδιοίκησης, που λειτουργεί η περιφερειακή αγορά, γιατί αυτός ξέρει τα προβλήματα και ακόμα έναν εκπρόσωπο του Εμπορικού και Βιοτεχνικού Επιμελητηρίου του αντίστοιχου νομού.

'Ετσι νομίζω, ότι πρέπει να είναι η διάταξη, δεδομένου ότι θα εκπροσωπεί και αυτό που περιγράφεται στην ίδια παράγραφο.

Σχετικά με την καινούρια τροποποίηση της παραγράφου 6 που μας μοίρασε ο κύριος Υπουργός σήμερα, αναφέρεται ότι το σύνολο των μετοχών των υπό σύσταση ανωνύμων εταιρειών, αναλαμβάνουν οι φορείς των παραγράφων 3 και 4 του παρόντος άρθρου, με απόφαση του Υπουργού Γεωργίας κλπ. ορίζεται το ποσό των μετοχών στους φορείς που εκπροσωπούν το σύνολο των μετοχών. Εδώ προτείνω, κύριε Υπουργέ, δεδομένου ότι πιστεύω ότι την πλειοψηφία των μετοχών θα πρέπει να την έχει η Νομαρχιακή και Τοπική Αυτοδιοίκηση σε σχέση με τους ιδιώτες, είτε εκφράζονται σαν αγρότες μέσα από τους αγροτικούς συνεταιρισμούς είτε από το Εμπορικό και Βιοτεχνικό Επιμελητήριο, να προστεθεί στο τέλος μια φράση "Διατηρώντας την πλειοψηφία των μετοχών στη Νομαρχιακή και Τοπική Αυτοδιοίκηση".

Και μια τελευταία παρατήρηση. Θάθελα να αναφερθώ στην παράγραφο 2 που αναφέρεται στην Περιεφερειακή Αγορά Βόλου.'Οπως, ξέρετε το λιμάνι του Βόλου, αποτελεί ένα από τα πέντε λιμάνια που εξυπηρετούν σαν κάθετος άξονας την Εγνατία Οδό που είναι η Ηγουμενίτσα, η Θεσσαλονίκη, ο Βόλος, η Καβάλα και η Αλεξανδρούπολη. Πιστεύω, λοιπόν, ότι επειδή το λιμάνι του Βόλου θα δώσει τη δυνατότητα να καλύψει μια πολύ μεγαλύτερη περιοχή απ'αυτήν που αναφέρεται, την κεντρική Ελλάδα, δηλαδή, και τις παραευξείνιες χώρες, θα πρέπει να προστεθεί και η βόρεια Ελλάδα, καθώς και η Βαλκανική.

Κλείνοντας θα ήθελα να επισημάνω για άλλη μια φορά, ότι τα άρθρα αυτά, ειδικά το 21 και 22 που αναφέρονται στις περιφερειακές αγορές, πράγματι είναι ένα πολύ σωστό βήμα στην κατεύθυνση της εξυγίανσης των αγορών και όχι μόνο, αλλά και της δυνατότητας να αποτελέσουν με τη μορφή της ανώνυμης εταιρείας που δίνετε και της συνεργασίας του δημόσιου τομέα και της ιδιωτικής πρωτοβουλίας, να αποτελέσουν, λέω, στις περιοχές που αναφερόμαστε, στις τρεις πόλεις, ένα πόλο ανάπτυξης και σωστής διακίνησης των αγροτικών προϊόντων.

ΠΡΟΕΔΡΕΥΩΝ (Λουκάς Αποστολίδης): Ο κ.Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, ο εισηγητής μας κ.Ευμοιρίδης, αναφέρθηκε εκτενώς επί των άρθρων και παρουσίασε τη θέση του κόμματός μας.

Θα αναφερθώ στο άρθρο που αφορά τον Αυτόνομο Σταφιδικό Οργανισμό. Στην αρχική πρόταση του κυρίου Υπουργού αναφερθήκαμε χθες το βράδυ. Θεωρούμε ότι δημεύονται περιουσιακά στοιχεία για την απόκτηση των οποίων το κράτος δεν έβαλε μια δραχμή. Οι σταφιδοπαραγωγοί που μετέχουν στον Οργανισμό αυτό, επί πολλές δεκαετίες με τις εισφορές τους, δημιούργησαν περιουσιακά στοιχεία της τάξεως άνω των τριάντα δισεκατομμύριων (30.000.000.000)δραχμών.

Μετά την πρόταση του κυρίου Υπουργού, βλέπουμε ότι ένα μέρος σημαντικό θα ξαναπάει στον κλάδο, αλλά, πρώτον, εμείς δεν δεχόμαστε να μείνει τίποτε έξω από τον κλάδο, ούτε 1%. Δεν μπορεί τα χρήματα των σταφιδοπαραγωγών να δοθούν στον Υπουργό Γεωργίας, ο οποίος θα τα διαθέσει, δεν ξέρουμε πώς και πού και με ποιές διαδικασίες.'Εχουμε επιπλέον πρόβλημα για το πώς θα αξιολογηθεί η περιουσία του 20%.

Επειδή θεωρούμε, ότι το θέμα είναι ιδιαίτερα σημαντικό και για τον κλάδο αλλά και για τους ανθρώπους αυτούς που επί πολλές δεκαετίες με τις εισφορές τους δημιούργησαν περιουσιακά στοιχεία, είμαστε υποχρεωμένοι σ'αυτό το άρθρο να καταθέσουμε μια πρόταση ονομαστικής ψηφορορίας, μαζί με συναδέλφους του Συνασπισμού και του ΔΗ.Κ.ΚΙ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Γιαννακόπουλος έχει το λόγο.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, κύριε Yφυπουργέ, ήθελα να παρακαλέσω να δούμε την αναδιατύπωση στο άρθρο 20 για να παρατηρήσω τα εξής: Το διαβάζω ολόκληρο: "Με βάση τα αποτελέσματα της απογραφής και την εκκαθάριση ποσοστό 80% από τη συνολική περιουσία", μετά τη λέξη "συνολική" να προστεθεί η λέξη "ακίνητη". "Ακίνητη περιουσία του ΑΣΟ περιέρχεται.." μετά τη λέξη "περιέρχεται" να προστεθούν οι λέξεις "κατά κυριότητα". Γιατί διαφορετικά θα υπάρξει πρόβλημα. Αλλά το μεγαλύτερο πρόβλημα, κύριοι συνάδελφοι, που θα αντιμετωπίσουμε στη συγκεκριμένη φάση είναι το 80% και 20%. Αν δεν μπει η λέξη "διαιρετό" ή αν δεν ρυθμιστεί με το προεδρικό διάταγμα ή την υπουργική απόφαση, θα έχουμε μεγάλο πρόβλημα. Είναι κατανοητό, οι περισσότεροι είμαστε δικηγόροι. Το 80% που θα περιέλθει στο νέο φορέα θα έχει συνιδιοκτήτη εξ αδιαιρέτου, κοινωνό αν θέλετε στο 20% το ελληνικό δημοσιο. Επομένως, κατά την ταπεινή μου άποψη και νομικά πάντα, θα πρέπει να γίνει αποτίμηση της ακίνητης περιουσίας του ΑΣΟ και πρέπει να γίνει και πρόβλεψη ότι όλη η κινητή περιουσία περιέρχεται στο διάδοχο φορέα, αλλά για την ακίνητη θα πρέπει ή να γραφτεί τώρα συγκεκριμένα η λέξη "διαιρετό", διαφορετικά πιστεύω θα υπάρξει ένα μεγάλο μπέρδεμα και νομίζω ότι δεν θα είναι ιδιαίτερα θετικό να νομοθετήσουμε έτσι. Επομένως πρέπει να προστεθεί η λέξη "διαιρετό" για να ξέρουμε από τώρα ότι το 80% διαιρετά περιέρχεται στο διάδοχο φορέα.

Επίσης θα συμφωνήσω με αυτό που είπε ο κ. Ζαφειρόπουλος το δημόσιο να μην πάρει μόνο από την Πάτρα ή από τη Ζάκυνθο το φιλέτο, το ψαχνό, αλλά να πάρει απ' όλες τις περιοχές αφού θα γίνει κατ' ακίνητο αποτίμηση και το 20% επιμένω και επαναλαμβάνω θα είναι επί διαιρετού μέρους.





Σελίδα 140

Κύριε Πρόεδρε, ήμουν από εκείνους που έχει ασχοληθεί περισσότερο με το θέμα της κορινθιακής σταφίδας και θα έλεγα ότι το ξέρω σχετικά. Ο ΑΣΟ είχε τρείς προϋποθέσεις. 'Η να μείνει όπως έχει και να τροποποιηθεί το νομοθετικό καθεστώς που τον διέπει, δηλαδή, να δοθεί για παράδειγμα, δικαίωμα εμπορίας στον ΑΣΟ ή θα έπρεπε να γίνει συνεταιριστική οργάνωση που όλοι είχαμε υποστηρίξει ή εν πάση περιπτώσει, με τη σημερινή πρόβλεψη που έφερε ο Υπουργός.

Και στην πρωτομιλία μου είπα ότι έχω ορισμένους προβληματισμούς που συνίστανται στο εξής: Δεν προβλέπεται, κύριε Πρόεδρε, ποιό θα είναι το ύψος του μετοχικού κεφάλαιου της υπό σύσταση ή συσταθησόμενης εταιρείας, ποια θα είναι η αναλογία των μετοχών ανά ένωση γεωργικών συνεταιρισμών και το κυριότερο ποιό θα είναι το ακριβές αντικείμενο της δραστηριότητας της υπό σύσταση εταιρείας. 'Εχω την εντύπωση ότι αυτά θα πρέπει να διευκρινιστούν, κύριε Υφυπουργέ, ειδικότερα για τις τροποποιήσεις που σας είπα στη δευτερολογία μου γιατί διαφορετικά θα έχουμε πρόβλημα και ερμηνείας αν θέλετε, και στα προεδρικά διατάγματα.

Επίσης, κύριε Πρόεδρε, θέλω να αναφερθώ στο θέμα του προσωπικού. Δεν μου απάντησε ο κύριος Υπουργός και συμφωνώ -και άλλοι συνάδελφοι το είπαν-ότι όποιο προσωπικό δεν περιέλθει, δεν πάει στη συσταθησόμενη εταιρεία και πάει, δηλαδή, στο Υπουργείο Γεωργίας, θα πρέπει να γίνει πρόβλεψη να πάει στις αντίστοιχες περιοχές. Νομίζω ότι χρειάζεται λίγη κατανόηση εδώ πέρα και πρέπει να δεχθείτε κύριε Υφυπουργέ, αυτό το θέμα, δηλαδή, των αντίστοιχων περιοχών σημαίνει στην Πάτρα ή στα Ιόνια νησιά ή στην περιφέρεια Πελοποννήσου. Δεν νομίζω πως είναι τόσο σημαντικό και δεν νομίζω πως θα είναι τόσοι οι υπάλληλοι που θα πάνε στο δημόσιο.

Θα σας παρακαλούσα να το δεχθείτε αυτό, είναι αίτημα και νομίζω δίκαιο αίτημα των εργαζομένων στον ΑΣΟ.

Κύριε Πρόεδρε, θέλω να τονίσω ότι κατά την άποψή μου δεν είναι η καλύτερη, ιδανική αν θέλετε, ρύθμιση για το θέμα του ΑΣΟ, είναι, όμως, κατά την άποψή μου ένα θέμα που επιλύεται με τον καλύτερο δυνατό τρόπο, αφού μέχρι χθες όπως σας είπα, γινόταν πάλη και περιήρχετο ολόκληρη η περιουσία του ΑΣΟ στο δημόσιο.

Κι εγώ είμαι από εκείνους που φρονώ και υπερασπίζομαι ότι ναι, δεν ανήκει στο δημόσιο, δεν είναι διάδοχος φορέας το δημόσιο και κληρονομικά να το πάρει κανείς, γιατί η περιουσία του Α.Σ.Ο. δημιουργήθηκε από τον ιδρώτα των σταφιδοπαραγωγών και δεν δημιουργήθηκε, όπως είπα και στην πρωτολογία μου από την αρωγή ή την ενίσχυση του δημοσίου. 

Θα ήθελα, λοιπόν, να παρακαλέσω έστω και την τελευταία στιγμή, κύριε Υφυπουργέ, να δείτε αυτά τα θέματα, γιατί πιστεύω ότι είναι προς τη σωστή κατεύθυνση. 

ΠΡΟΕΔΡΕΥΩΝ (Λουκάς Αποστολίδης): Ο κ. Σπηλιόπουλος έχει το λόγο.

ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ: Κύριε Πρόεδρε, θα αναφερθώ για πολύ λίγο στο άρθρο 20, που αναφέρεται στη διάλυση του Αυτόνομου Σταφιδικού Οργανισμού.

Μέχρι σήμερα πιστεύω ότι ο Α.Σ.Ο. εξυπηρέτησε το σκοπό για τον οποίο ιδρύθηκε. Από τότε που ιδρύθηκε μέχρι σήμερα ασχολήθηκε με τη συγκέντρωση και παρέμβαση στην τιμή του προϊόντος. Σήμερα, όμως, δεν μπορεί να παίξει τέτοιο ρόλο, γιατί οι συνθήκες της αγοράς είναι τέτοιες, που δεν μπορεί να έχει παρεμβατικό ρόλο ο Α.Σ.Ο. Γι' αυτό πιστεύω ότι πολύ σωστά η Κυβέρνηση φέρνει σήμερα ρύθμιση, φέρνει άρθρο για τη διάλυση του Α.Σ.Ο.

Τι μπορεί να γίνει και τι πρέπει να γίνει, γιατί πράγματι η σταφίδα είναι ένα ιδιαίτερο προϊόν, καλλιεργείται σε ορισμένες περιοχές που δεν μπορούν να καλλιεργηθούν άλλα προϊόντα, σε ημιορεινές κυρίως περιοχές και δίνει εισόδημα ικανοποιητικό σε πολλές χιλιάδες αγρότες. 

Τι μπορεί να γίνει και τι πρέπει να γίνει, λοιπόν: Να μείνει με τη μορφή που έχει και να μετεξελιχθεί, πιστεύω ότι σιγά - σιγά θα φθαρεί και δεν θα μπορεί να ανταποκριθεί στο ρόλο για τον οποίο είχε ιδρυθεί τότε.

Αν γίνει μία συνεταιριστική οργάνωση, μία ανώνυμος εταιρεία, την οποία προτείνει σήμερα η Κυβέρνηση, νομίζω ότι θα έχει το καλύτερο αποτέλεσμα και θα εξηγήσω γιατί. Τι θα κάνει αυτή η νέα οργάνωση:

Μπορεί να μπει στην εμπορία, γιατί μέχρι σήμερα ο Α.Σ.Ο. δεν έκανε εμπορία. Μπορεί να δραστηριοποιηθεί στην έρευνα, στο πολλαπλασιαστικό υλικό, στο μάρκετινγκ, στην έρευνα της αγοράς, σ' αυτά που, δηλαδή, μέχρι σήμερα κανένας δεν φρόντιζε να μπει και μάλιστα να βοηθήσει και τις συνεταιριστικές οργανώσεις, τις ενώσεις των γεωργικών συνεταιρισμών των δέκα περιοχών οι οποίες παράγουν σταφίδα, ούτως ώστε να προωθήσουν καλύτερα το προϊόν.

Πρέπει να επισημάνουμε, ότι από τις δέκα ενώσεις οι εννέα και η ΠΑΣΕΓΕΣ συμφωνούν γι' αυτήν τη ρύθμιση, να γίνει η ανώνυμος εταιρεία. Επομένως, νομίζω ότι διασφαλίζονται εξ ολοκλήρου τα συμφέροντα των αγροτών με τη διάλυση του Α.Σ.Ο. 

'Εχω, όμως, μία ένσταση και θα πρέπει να την πούμε στην Κυβέρνηση. Η περιουσία του Α.Σ.Ο. πράγματι προέρχεται από τον κόπο, το μόχθο και τον ιδρώτα των αγροτών και γι' αυτό πρέπει, πιστεύω, εξ ολοκλήρου να περιέλθει στη νέα συνεταιριστική ανώνυμη εταιρεία. Αν θέλει το Υπουργείο να κρατήσει κάποια αστικά ακίνητα -γιατί υπάρχουν και αστικά ακίνητα- μπορεί να τα κρατήσει και να τα χρησιμοποιήσει για τις νέες δραστηριότητες που θέλει να κάνει το Υπουργείο, όπως είναι η εκπαίδευση των νέων αγροτών. Πιστεύω, όμως, ότι η περιουσία αυτή εξ ολοκλήρου μπορεί και πρέπει να περιέλθει στη νέα οργάνωση, για να μπορέσουν να επωφεληθούν και να βοηθηθούν οι συνεταιριστικές ενώσεις των αγροτών, ούτως ώστε να προωθήσουν καλύτερα την εμπορία του προϊόντος της σταφίδας. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα, ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Μεταφορών και Επικοινωνιών "Κύρωση Πράξης Νομοθετικού Περιεχομένου".

Επίσης, η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις εκθέσεις της στα σχέδια νόμων: 

α) του Υπουργείου Εσωτερικών, Δημόσιας Διοίκησης και Αποκέντρωσης "Κύρωση Πράξης Νομοθετικού Περιεχομένου" και

β) του Υπουργείου Δικαιοσύνης "Κύρωση της Σύμβασης των Ηνωμένων Εθνών για τις διεθνείς πωλήσεις κινητών πραγμάτων".

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Χρυσανθακόπουλε, έχετε το λόγο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Θα μιλήσω μόνο για το θέμα του Α.Σ.Ο., γιατί στα άλλα ζητήματα πράγματι ήδη έχω καλυφθεί από τις τοποθετήσεις και τις διευκρινίσεις που έχουν δοθεί.

Το θέμα του Α.Σ.Ο. έχει και μία άλλη διάσταση. 'Εχουμε να κάνουμε με ένα κράτος στρατηγείο, με ένα κράτος που σχεδιάζει και διαχειρίζεται τις πολιτικές που έχει αποφασίσει η πολιτική ηγεσία και ξαφνικά το κράτος εδώ γίνεται κράτος - μεταπράτης. Παρεμβαίνει να πάρει την περιουσία ενός φορέα, ο οποίος ανήκει σε μία επαγγελματική κατηγορία -κατά κλάδο θα πρέπει να συσκεπτόμαστε- που είναι οι σταφιδοπαραγωγοί. Εγώ δεν βλέπω το κράτος να παρεμβαίνει στο σύλλογο των επιπλοποιών, που έχουν φτιάξει κι αυτοί εταιρεία ή στο σύλλογο άλλων κλάδων και επαγγελμάτων.

Γιατί τελικά ο κλάδος των σταφυλοπαραγωγών θα πρέπει να υποστεί αυτήν τη συγκεκριμένη ζημία; Και από που και ως πού ακούστηκε Τοπική Αυτοδιοίκηση, δήμος ή κοινότητα να χαρίζει περιουσία σε συνεταιρισμό! Πουθενά δεν υπάρχει τέτοιο αντίστοιχο φαινόμενο. Ποια είναι η ανταποδοτικότητα και ποιο είναι το ευρύτερο όφελος; Γιατί η Κτηματική Εταιρία του Δημοσίου δεν δίνει τα δικά της οικόπεδα να γίνουν για τους αγρότες αυτά που πρέπει να γίνουν. Γιατί τώρα με τη 




Σελίδα 141

νέα μορφή των δήμων θα χρειάζονται και αυτά οπωσδήποτε. Γιατί οι δήμοι δεν παίρνουν στα χέρια τους τα δικά τους οικόπεδα να τα αξιοποιήσουν για πολιτιστικά κέντρα; 

'Ετσι στο ζήτημα της περιουσίας θα ήθελα να πω -είναι η προσωπική μου γνώμη και όχι η εισήγηση του νομοσχεδίου- ότι θα πρέπει ατόφια 100% να μείνει στα χέρια των σταφυλοπαραγωγών. Αυτή είναι πράξη δικαιοσύνης και αυτή είναι και μία προοπτική απέναντι στο ζήτημα.

Στην άλλη διάσταση, για τη μορφή ιδιοκτησίας, για τη διαχείριση του συγκεκριμένου περιουσιακού δεδομένου πιστεύω ότι η ανώνυμη εταιρία που προτείνεται αποτελείται από ενώσεις συνεταιρισμών πολλαπλού σκοπού και αντικειμένου που βέβαια μπορούν να ασχοληθούν και με το σταφιδικό, αλλά όχι όλες με την ίδια ζέση, με τον ίδιο πόνο τι θα απογίνει αυτός ο συγκεκριμένος τομέας. Γι' αυτό τη θεωρώ μεταβατικού χαρακτήρα, μία ατόφια καθαρή κλαδική οργάνωση σταφυλοπαραγωγών. Θα πρέπει στο μέλλον να διαδεχθεί συνολικά και να πάρει επάνω της όλες τις ευθύνες χωρίς κρατικές προστασίες, αρωγές ή εύνοιες, για να επιβιώσει ο συγκεκριμένος κλάδος των σταφυδοπαραγωγών. Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υφυπουργέ.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, αγαπητοί συνάδελφοι, επειδή στο δεύτερο μέρος της συζήτησης επί των άρθρων η συζήτηση εστιάστηκε κυρίως στο άρθρο για τις ΑΣΟ, νομίζω πως έγινε κατανοητό ότι από πλευράς της πολιτικής ηγεσίας του Υπουργείου Γεωργίας δεν προσπαθήθηκε να γίνει μία αυθαίρετη παρέμβαση αλλά πάντοτε σε συνεννόηση, σε συνεργασία με τις ίδιες τις ΑΣΟ και το τριτοβάθμιο όργανο την ΠΑΣΕΓΕΣ έγινε η δυνατότερη καλύτερη προσέγγιση της μετεξέλιξης.

'Ενα άλλο ζήτημα, που έχει απασχολήσει πολύ, είναι το ζήτημα των περιουσιακών στοιχείων. Κατανοώ τις τοποθετήσεις, αλλά σε κάθε περίπτωση το 20% κατευθύνεται σε μία δραστηριότητα που όλοι κατανοούμε ότι είναι αναγκαία, γιατί πάλι αποδίδεται στην ίδια την κοινωνία και βέβαια θέλει να υπηρετήσει και επιπλέον στόχους ενδεχόμενα στο σχεδιασμό της αγροτικής πολιτικής και ειδικά για τη σταφίδα που θα μπορούσαν να την υποδεχθούν αυτοί οι χώροι.

ΣΤΡΑΤΗΣ ΚΟΡΑΚΑΣ: Με ξένα κόλλυβα κάνετε μνημόσυνο!

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): 'Οσον αφορά μία παρέμβαση του συναδέλφου Αργύρη για το πλαίσιο των οργανώσεων παραγωγών, θέλω να πω ότι αυτό αντιμετωπίζεται από πλευράς πολιτικής ηγεσίας μαζί με το πακέτο για τη θεσμική αλλαγή των συνεταιριστικών οργανώσεων. Οπότε, η όποια παρατήρηση μπορεί να υπαχθεί, νομίζω, σε εκείνη τη διαδικασία. 

Σε σχέση με τις παρατηρήσεις που έκαναν οι συνάδελφοι, γίνονται αρκετές αποδεκτές και αναφέρομαι ονομαστικά. Στο άρθρο 20, στην παρ. 2 "Η πενταμελής επιτροπή απογραφής και ο εκκαθαριστής προβαίνουν από κοινού στην απογραφή και αποτίμηση της συνολικής περιουσίας, κινητής και ακίνητης του ΑΣΟ με τη συνδρομή του Σώματος Ορκωτών Εκτιμητών εντός αποκλειστικής προθεσμίας τριών μηνών από την ανάληψη των καθηκόντων τους, η οποία μπορεί να παραταθεί με απόφαση του Υπουργού Γεωργίας" για το σκοπό αυτό κ.ο.κ.

Στο ίδιο άρθρο, επειδή έχει κατατεθεί ένα πακέτο τροποποιήσεων και επειδή υπάρχει και ένα πρωθύστερο, η συζήτηση έγινε μετά, σ' αυτό το ίδιο τροποποιούμε την περίπτωση α' της παραγράφου 3 και αντικαθίσταται ως εξής: "Με βάση το αποτέλεσμα της απογραφής και της εκκαθάρισης διαιρετό ποσοστό 80% από τη συνολική περιουσία του ΑΣΟ περιέρχεται κατά κυριότητα στην Ανώνυμη Συνεταιριστική Εταιρεία. Το υπόλοιπο διαιρετό 20% από τη συνολική ακίνητη περιουσία του ΑΣΟ περιέρχεται κατά κυριότητα στο Υπουργείο Γεωργίας, προκειμένου να διατεθεί ισομερώς, με απόφαση του Υπουργού Γεωργίας για τη δημιουργία πολιτιστικών επιμορφωτικών και εκπαιδευτικών κέντρων του Υπουργείου Γεωργίας, της νομαρχιακής και Τοπικής Αυτοδιοίκησης των αντίστοιχων περιοχών". Η απόφαση του Υπουργού Γεωργίας του προηγούμενου εδαφίου αποτελεί τίτλο μεταγραπτέο.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Ισομερώς; Τι εννοείτε, κύριε Υπουργέ; 

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Απαντάει στο ζήτημα που είπα πριν.

Στο άρθρο 22, παράγραφος 2 που λέει: "...στην ευρύτερη περιοχή της Κεντρικής Ελλάδας," προσθέτουμε "τη Βαλκανική," και συνεχίζει "την Παρευξείνια Ζώνη και άλλες αγορές".

Το εδαφίο 2 της παραγράφου 4 καταργείται και αντικαθίσταται ως εξής: "Κάθε διαχειριστικό συμβούλιο αποτελείται από το νομάρχη ως πρόεδρο, από εκπρόσωπο των ΕΑΣ του νομού, οριζόμενο απ' αυτές, τον δήμαρχο του ΟΤΑ όπου βρίσκονται εγκαταστάσεις των περιφερειακών αγορών, από ένα εκπρόσωπο του Εμπορικού και Βιοτεχνικού Επιμελητηρίου του αντίστοιχου νομού, ως μέλη".

Στο άρθρο 23, η παράγραφος 4 του αντικαθιστώμενου άρθρου 26 του ν.2169/92 τροποποιείται ως εξής: "Ο έλεγχος του Σώματος Ειδικών Ελεγκτών διακρίνεται σε γενικό και ειδικό. Ο γενικός έλεγχος είναι αυτεπάγγελτος και διενεργείται μία τουλάχιστον φορά κάθε δύο χρόνια." Τα λοιπά εδάφια της παρ. 4 παραμένουν ως έχουν.

Στο άρθρο 27, η παράγραφος 1 -είναι στον κατάλογο των τροποποιήσεων που έχει κατατεθεί για τα Πρακτικά- τροποποιείται ως εξής: "Με αίτησή του το προσωπικό του ΑΣΟ και εντός αποκλειστικής προθεσμίας δέκα μηνών από τη δημοσίευση του παρόντος στην Εφημερίδα της Κυβερνήσεως μεταφέρεται..." και ως έχουν τα υπόλοιπα. Δηλαδή, αλλάζει το "έξι μηνών" σε "δέκα μηνών".

Επίσης εκεί που λέει: "Με αίτησή του το προσωπικό του Ταμείου Ασφάλισης Προσωπικού ΑΣΟ και εντός αποκλειστικής προθεσμίας", πάλι το "έξι μηνών" αντικαθίσταται με "δέκα μηνών". 

Τελείωσα, κύριε Πρόεδρε. Ευχαριστώ.

ΣΤΡΑΤΗΣ ΚΟΡΑΚΑΣ: Να μας τα μοιράσετε, κύριε Υπουργέ.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Τσιτουρίδη, έχετε το λόγο.

ΣΑΒΒΑΣ ΤΣΙΤΟΥΡΙΔΗΣ: Μία ερώτηση μόνο, γιατί πραγματικά έτσι όπως τα είπε ο κύριος Υπουργός, δεν κατάλαβα. Το ποσοστό δήμευσης της περιουσίας του ΑΣΟ παραμένει στο 20%;

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Αμέσως μετά θα σας δώσω το λόγο, κύριε Γεωργακόπουλε. 

Κύριε Τσιτουρίδη, επειδή πράγματι κάποιες από τις προτάσεις που έκανε ο κύριος Υφυπουργός επί του άρθρου 20, για το οποίο έχετε προτείνει και ονομαστική ψηφοφορία, θέλω να κάνω την εξής πρόταση στην οποία πιστεύω ότι συμφωνεί και ο Κοινοβουλευτικός Εκπρόσωπος του ΠΑ.ΣΟ.Κ.:

Να ψηφίσουμε τα άρθρα μέχρι το 27, γιατί το άρθρο 28 αποσύρεται απ' ό,τι βλέπω, να μη ψηφίσουμε το άρθρο 20, να πάει στη διαδικασία της Τρίτης και αν βέβαια πάλι δεν σας ικανοποιεί, έχετε και τη δυνατότητα να ζητήσετε πάλι ονομαστική ψηφοφορία.

Αυτό το λέω,αγαπητοί συνάδελφοι, από την εξής άποψη: Ούτως ή άλλως, αυτά τα άρθρα μπορούμε να τα ψηφίσουμε τώρα και να πούμε ότι η ονομαστική ψηφοφορία πηγαίνει για την Τρίτη, γιατί εκεί θα πάει. 

ΣΤΡΑΤΗΣ ΚΟΡΑΚΑΣ: Συμφωνώ να μην ψηφίσουμε το άρθρο 20 σήμερα, γιατί είναι πάρα πολύ σημαντικό...

ΠΡΟΕΔΡΕΥΩΝ (Λουκάς Αποστολίδης): Αυτό είπα, κύριε Κόρακα.

ΣΤΡΑΤΗΣ ΚΟΡΑΚΑΣ:...και θα οδηγηθούμε σε τραγέλαφους. Επίσης, θα έλεγα να έρθουμε την Τρίτη, να δοθεί η δυνατότητα να το σκεφθεί η Κυβέρνηση, να δούμε πού θα καταλήξει και να δοθεί η δυνατότητα για δύο λεπτά σε εκπρόσωπο του κάθε Κόμματος να μιλήσει.

ΠΡΟΕΔΡΕΥΩΝ (Λουκάς Αποστολίδης): Συμφωνούμε, κύριε Κόρακα.

Ο κ.Γεωργακόπουλος έχει το λόγο.




Σελίδα 142

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, δεν θα ξαναέπαιρνα το λόγο, αλλά επειδή έγινε πάρα πολλή σπέκουλα γι'αυτό το 20%, θα πω τούτο μόνο: Η μεταβίβαση περιουσίας από ένα νομικό πρόσωπο σε άλλο νομικό πρόσωπο, σημαίνει ότι θα πληρωθούν φόροι. Το φόρο μονάχα αν υπολογίσουμε, θα είναι περισσότερο από το 20%. Ας σταματήσει, λοιπόν, αυτή η σπέκουλα. 

Αυτός ήταν ένας από τους λόγους, για τους οποίους εμείς οι Βουλευτές των σταφιδοπαραγωγικών περιοχών, αποδεχθήκαμε τελικά να γίνει αυτή η ρύθμιση και να τελειώσει αυτή η ιστορία. Δεν το είπα στην ομιλία μου, γιατί δεν ήθελα να μπλέξω με φορολογικά θέματα. Επιτέλους, πρέπει να σταματήσει αυτό το οποίο γίνεται. 

Επί της ουσίας, θα ήθελα, κύριε Υπουργέ, να σας πω το εξής: Επειδή έγιναν προφορικά πολλές από τις προτάσεις των Βουλευτών αποδεκτές από εσάς, θα ήταν προτιμότερο να διατυπωθούν αυτές εγγράφως. Για το άρθρο 20, νομίζω ότι θα πρέπει να μοιραστεί πριν την ψηφοφορία της Τρίτης, να μην γίνει συζήτηση, εκτός αν δοθούν μόνο δύο λεπτά στους εισηγητές για να πουν αν συμφωνούν ή αν δεν συμφωνούν και να είναι πλήρως διατυπωμένο, έτσι ώστε να μην υπάρχει καμία αμφιβολία για το τι ψηφίζουμε. Νομίζω ότι είναι ο σωστότερος τρόπος, έτσι ώστε το νομοθετικό έργο να έχει ουσία.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, εγώ δεν μπορώ να δεχθώ ότι οι αδυναμίες και τα λάθη πολιτικής της Κυβέρνησης μπορούν να καλυφθούν μέσω των διαδικασιών. Εμμένουμε και προτείνουμε να προχωρήσουμε στην ψήφιση των άρθρων με τη σειρά τους, να ξεκινήσουμε από το άρθρο 19 και να προχωρήσουμε στα υπόλοιπα άρθρα. 

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, από τη στιγμή που έχει κατατεθεί αίτηση ονομαστικής ψηφοφορίας και η τοποθέτηση του Κοινοβουλευτικού Εκπροσώπου της Νέας Δημοκρατίας είναι αυτή που ακούσατε, κηρύσσω περαιωμένη τη συζήτηση επί της ενότητας των άρθρων 19 έως 28.

Ερωτάται το Σώμα: Γίνεται δεκτό το άρθρο 19, ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 19 έγινε δεκτό ως έχει κατά πλειοψηφία.

Ερωτάται το Σώμα: Γίνεται δεκτό το άρθρο 21 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΕΥΑΓΓΕΛΟΣ ΜΠΑΣΙΑΚΟΣ: Το άρθρο 20;

ΠΡΟΕΔΡΕΥΩΝ (Λουκάς Αποστολίδης): Κύριε Μπασιάκο, δεν είσαστε νέος ως Βουλευτής. Είθισται, όταν συζητάμε μια ενότητα άρθρων, να ψηφίζονται από την ενότητα των άρθρων χωριστά τα άρθρα και για το συγκεκριμένο άρθρο, για το οποίο έχει κατατεθεί αίτηση ονομαστικής ψηφοφορίας ή να διακόπτουμε για δέκα λεπτά, σύμφωνα με το άρθρο 72 και να επανερχόμαστε για την ονομαστική ψηφοφορία ή κατά την κρίση του Προεδρείου, να συνεχίζουμε στην επόμενη συνεδρίαση, που έχει νομοθετικό έργο.

Ορίστε, κύριε Τσιτουρίδη, έχετε το λόγο.

ΣΑΒΒΑΣ ΤΣΙΤΟΥΡΙΔΗΣ: Σ'αυτήν την περίπτωση, επειδή μέσω των διαδικασιών προσπαθούμε να ξεπεράσουμε ένα πολιτικό πρόβλημα, η αίτησή μας είναι να γίνει ονομαστική ψηφοφορία σε όλα τα άρθρα αυτής της ενότητας. 

Ευχαριστώ.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Δεν κατατέθηκε.

ΠΡΟΕΔΡΕΥΩΝ (Λουκάς Αποστολίδης): Με βάση τον Κανονισμό, δεν μπορώ από τη στιγμή που έχω κηρύξει περαιωμένη τη συζήτηση και έχουμε ήδη ψηφίσει το άρθρο 19, να δεχθώ έστω και αίτησή σας για καινούρια ονομαστική ψηφοφορία για τα υπόλοιπα άρθρα.

Δεν νομίζω, αγαπητοί συνάδελφοι, ότι υπάρχει κανένα διαδικαστικό τερτίπι. Τα άρθρα 21, 22, 23, 24, 25, 26, 27 μπορεί να ψηφιστούν. Αν επιμένετε, μπορούμε να μην τα ψηφίσουμε τα άρθρα αυτά και να διακόψουμε τη συνεδρίαση για την Τρίτη.

Είθισται, όμως, κύριε Μπασιάκο, για να διευκολύνεται και η διαδικασία, να γίνεται αυτή η ψηφοφορία στα υπόλοιπα άρθρα, αφού συζητήθηκαν ως ενότητα. Αν, όμως, επιμένει η Αξιωματική Αντιπολίτευση...

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε...

ΠΡΟΕΔΡΕΥΩΝ (Λουκάς Αποστολίδης): Κύριε Τσιτουρίδη, επιμένετε;

ΣΑΒΒΑΣ ΤΣΙΤΟΥΡΙΔΗΣ: Επιμένω και θα εξηγήσω τους λόγους, αν θέλετε.

ΠΡΟΕΔΡΕΥΩΝ (Λουκάς Αποστολίδης): Ας μην τρώμε, λοιπόν, το χρόνο μας.

Κύριοι συνάδελφοι, για το άρθρο 20 έχει υποβληθεί αίτηση ονομαστικής ψηφοφορίας, σύμφωνα με το άρθρο 72 του Κανονισμού, από δεκαοκτώ συναδέλφους της οποίας το κείμενο έχει ως εξής:

"ΠΡΟΣ ΤΟΝ ΠΡΟΕΔΡΟ ΤΗΣ ΒΟΥΛΗΣ

Ζητούμε ονομαστική ψηφοφορία για το άρθρο 20 του Σ/Ν "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις".

1. Σάββας Τσιτουρίδης.

2. Ιωάννης Λαμπρόπουλος.

3. Νικόλαος Τσιαρτσιώνης.

4. Κωνσταντίνος Ευμοιρίδης.

5. Ευάγγελος Μπασιάκος.

6. Απόστολος Σταύρου.

7. Αθανάσιος Παναγιωτόπουλος.

8. Σπύρος Σπύρου.

9. Βασίλειος Σωτηρόπουλος.

10. Λεωνίδας Κουρής.

11. Ηλίας Βεζδρεβάνης.

12. Νικόλαος Νικολόπουλος.

13. Αναστάσιος Ιντζές.

14. Ευάγγελος Αποστόλου.

15. Ευάγγελος Μεϊμαράκης.

16. Γεώργιος Ρόκος.

17. Γεώργιος Αλεξόπουλος.

Θα αναγνώσω τον κατάλογο των υπογραφόντων την αίτηση ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.

Ο κ. Σάββας Τσιτουρίδης. Παρών.

Ο κ. Ιωάννης Λαμπρόπουλος. Παρών.

Ο κ. Νικόλαος Τσιαρτσιώνης. Παρών.

Ο κ. Κωνσταντίνος Ευμοιρίδης. Παρών.

Ο κ. Ευάγγελος Μπασιάκος. Παρών.

Ο κ. Απόστολος Σταύρου. Παρών.

Ο κ. Αθανάσιος Παναγιωτόπουλος. Παρών.

Ο κ. Σπύρος Σπύρου. Παρών.

Ο κ. Βασίλειος Σωτηρόπουλος. Παρών.

Ο κ. Λεωνίδας Κουρής. Παρών.

Ο κ. Ηλίας Βεζδρεβάνης. Παρών.

Ο κ. Νικόλαος Νικολόπουλος. Παρών.

Ο κ. Αναστάσιος Ιντζές. Παρών.

Ο κ. Ευάγγελος Αποστόλου. Παρών.

Ο κ. Ευάγγελος Μεϊμαράκης. Απών.

Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.

(ΔΙΑΚΟΠΗ)




Σελίδα 143

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΕΥΩΝ (Παναγιώτης Σγουρίδης): Επαναλαμβάνεται η διακοπείσα συνεδρίαση.

Κύριοι συνάδελφοι το Προεδρείο εκτιμώντας τις ανάγκες του νομοθετικού έργου, σύμφωνα με τον Κανονισμό, άρθρο 73 παράγραφος 3 θα λύσει τη συνεδρίαση -η ονομαστική ψηφοφορία θα πραγματοποιηθεί την προσεχή Τρίτη 14 Οκτωβρίου 1997- για αύριο ημέρα Παρασκευή 10 Οκτωβρίου 1997 και ώρα 10.00' με αντικείμενο εργασιών του Σώματος Κοινοβουλευτικό 'Ελεγχο: α) συζήτηση επικαίρων ερωτήσεων και β) συζήτηση επερώτησης προς τους Υπουργούς Γεωργίας, Εργασίας και Κοινωνικών Ασφαλίσεων.

Λύεται η συνεδρίαση.

'Ωρα λήξης: 16.50'

Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ




Σελίδα 144 σε PDF
