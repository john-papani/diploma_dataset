

 

  

Σελίδα 1137 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ Κ'

Πέμπτη 12 Νοεμβρίου 1998

 

 

Αθήνα, σήμερα στις 12 Νοεμβρίου 1998, ημέρα Πέμπτη και ώρα 10.14' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ. 

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το Βουλευτή Δωδεκανήσου κ. Αναστάσιο Καραμάριο, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Οι Βουλευτές κύριοι ΦΩΤΗΣ ΚΟΥΒΕΛΗΣ, ΙΩΑΝΝΗΣ ΔΡΑΓΑΣΑΚΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία η Ομοσπονδία Τελωνειακών Υπαλλήλων Ελλάδος (ΟΤΥΕ) ζητεί να διατηρηθεί το νομικό πλαίσιο που διέπει το ΤΑΥΤΥ. 

2) Οι Βουλευτές κύριοι ΦΩΤΗΣ ΚΟΥΒΕΛΗΣ, ΙΩΑΝΝΗΣ ΔΡΑΓΑΣΑΚΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία ο Σύλλογος Γονέων και Κηδεμόνων του 6ου Γυμνασίου - 4ου Λυκείου και 15ου Δημοτικού Περιοχής Αγ. Ειρήνης Γαλατσίου Αττικής ζητούν τροποποίηση της κυκλοφοριακής μελέτης του Δήμου και την κυκλοφοριακή ρύθμιση όλων των οδών γύρω από τα σχολικά συγκροτήματα. 

3) Οι Βουλευτές κύριοι ΦΩΤΗΣ ΚΟΥΒΕΛΗΣ, ΙΩΑΝΝΗΣ ΔΡΑΓΑΣΑΚΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία η Κίνηση Πολιτών Γαλατσίου και ο Σύλλογος "Φίλοι του Δάσους" Ν. Ιωνίας ζητούν την αλλαγή χωροθέτησης των Ολυμπιακών Εγκαταστάσεων Παλαί ντε Σπορ από το Γαλάτσι στο Ρουφ. 

4) Οι Βουλευτές κύριοι ΦΩΤΗΣ ΚΟΥΒΕΛΗΣ, ΙΩΑΝΝΗΣ ΔΡΑΓΑΣΑΚΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία η Κίνηση Πολιτών Γαλατσίου Αττικής ζητεί να απομακρυνθούν από τη Λ.Βεϊκου τα μεγάλα οχήματα και να απαγορευθεί η στάθμευση φορτηγών. 

5) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία Μαθητές Σχολείων Αθηνών Πειραιά ζητούν την κατάργηση του Νόμου 2525/97. 

6) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η ΠΕΑΕΑ και ΕΑΜογενείς Ενώσεις που συνεργάζονται μαζί της ζητούν την ηθική και υλική αποκατάσταση των αγωνιστών της Εθνικής Αντίστασης. 

7) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Συντονιστικό Νυχτερινών Σχολείων Αθήνας ζητεί να καταργηθεί ο Ν. 2525/97 και να μην διαλυθούν τα ΤΕΛ. 

8) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η 'Ενωση Λειτουργών Μέσης Εκπαίδευσης Νομού Κοζάνης καταγγέλλει ελλείψεις προσωπικού εργαστηρίων και αιθουσών στα Λύκεια του Νομού Κοζάνης. 

9) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Αγροτικός Συνεταιρισμός Συκαμινέας - Λεπετύμνου Λέσβου ζητεί τη ρύθμιση οικονομικού προβλήματος των ελαιοπαραγωγών. 

10) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία Εκπαιδευτικοί, Κοινωνικοί και Συνδικαλιστικοί Φορείς του Νομού Καρδίτσας ζητούν επίλυση προβλημάτων στην παιδεία. 

11) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Επιμελητήριο Καρδίτσας ζητεί να ενταχθούν τα συνεργεία - φανοποιεία αυτοκινήτων στον Αναπτυξιακό Νόμο 2601/1998. 

12) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία μαθητές του Εσπερινού Λυκείου Σπαρτης, αναφέρονται στα προβλήματα που δημιουργεί στους εργαζόμενους μαθητές των εσπερινών λυκείων ο Νόμος για την εκπαιδευτική μεταρρύθμιση. 

13) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Σύλλογος Δασκάλων και Νηπιαγωγών Λήμνου ζητεί να συνεχιστεί και για τη χειμερινή περίοδο η πτήση Σαββάτου της Ολυμπιακής Αεροπλοϊας από Θεσ/νίκη για Λήμνο - Μυτιλήνη και αντίστροφα. 

14) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η ΕΑΣ Λέσβου διαμαρτύρεται για τη μη πληρωμή των παραγωγών για τα ελαιόλαδα που δόθηκαν στην παρέμβαση. 

15) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και 

 

 

  

Σελίδα 1138 

ΜΑΡΙΑ ΜΠΟΣΚΟΥ κατέθεσαν αναφορά με την οποία το Σωματείο Εργατοτεχνιτών και Υπαλλήλων NAPC "Ο ΠΡΙΝΟΣ" ζητεί τη δημιουργία σύγχρονης πετροχημικής βιομηχανίας. 

16) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 'Ενωση Αγροτικών Συνεταιρισμών Μεσολογγίου - Ναυπακτίας Αιτωλ/νίας ζητεί η χρονική διενέργεια και ο τρόπος των ελέγχων στην παραγωγή βάμβακος, για την εξασφάλιση των κοινοτικών επιδοτήσεων, να είναι σχεδιασμένη και εναρμονισμένη με τις ανάγκες της παραγωγής και της εκκόκισης. 

17) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο κ. Α. Δημητρόπουλος, κάτοικος Ελβετίας, ζητεί νέα νομοθετική ρύθμιση για την εισαγωγή υποψηφίων του εξωτερικού στις Σχολές Αξιωματικών και Αστυφυλάκων. 

18) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η 'Ενωση Τεχνικών ΔΕΗ ΤΔΕ ΚΜΚ Αλιβερίου ζητεί την πρόσληψη εποχικών τεχνιτών και οδηγών. 

19) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο κ. Καστανάς, κάτοικος Κέρκυρας, ζητεί την ανάκληση της απόφασης του ΕΟΤ για τη λειτουργία επιχειρήσεων εκμετάλλευσης Δικύκλων Μοτ/των. 

20) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η "ΝΙΚΟΛΑΟΣ ΚΑΡΤΕΛΙΑΣ ΚΑΙ ΣΙΑ ΟΕ" στο Νέο Φάληρο Αττικής υποβάλλει πρόταση σχετικά με οδικό έργο στην περιοχή της. 

21) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Κοινότητα Φυτειών του Νομού Αιτωλ/νίας ζητεί την πρόσληψη καθηγητών στο Λύκειο Φυτειών. 

22) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το Σωματείο Εργαζομένων στα Μεταλλεία Αμιάντου Βόρειας Ελλάδας ζητεί τη ρύθμιση της εργασιακής σχέσης και της συνταξιοδότησης των μελών του. 

23) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία η ΠΟΕΠΠ ζητεί την ικανοποίηση ασφαλιστικού αιτήματος των μελών της. 

24) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία η Ομοσπονδία Εκτελωνιστών της Ελλάδας ζητεί να μην αλλάξει το καθεστώς λειτουργίας των Ελεύθερων Ζωνών στο Κοινοτικό 'Εδαφος. 

25) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Γονέων και Κηδεμόνων Αθλητικού Γυμνασίου και Λυκείου Περιστερίου ζητεί το διορισμό καθηγητών - προπονητών των αθλημάτων στο Λύκειο Περιστερίου. 

26) Οι Βουλευτές κύριοι ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ, ΝΙΚΟΛΑΟΣ ΓΚΕΛΕΣΤΑΘΗΣ και ΘΕΟΔΩΡΟΣ ΚΑΤΣΙΚΗΣ κατέθεσαν αναφορά με την οποία η Κοινότητα Στύρων του Νομού Εύβοιας ζητεί την παραχώρηση της χρήσης των αιθουσών του Ειρηνοδικείου Στύρων για την εξυπηρέτηση των αναγκών του νέου Δήμου. 

27) Οι Βουλευτές κύριοι ΧΡΗΣΤΟΣ ΡΟΚΟΦΥΛΛΟΣ, ΝΙΚΟΛΑΟΣ ΓΚΕΛΕΣΤΑΘΗΣ και ΘΕΟΔΩΡΟΣ ΚΑΤΣΙΚΗΣ κατέθεσαν αναφορά με την οποία "Οι Φίλοι Λίμνης Κρεμαστών", "Αστική και Περιβαλλοντική Λέσχη" ζητεί την κατασκευή ναυταθλητικού κέντρου στη λίμνη Κρεμαστών για τη διεξαγωγή του αθλήματος της κωπηλασίας της Ολυμπιάδας του 2004. 

28) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία το Νομαρχιακό Συμβούλιο Μεσσηνίας υποβάλλει πρόταση για τον οδικό άξονα της Δυτικής Ελλάδας. 

29) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η 'Ενωση Συνταξιούχων Τοπικής Χωροφυλακής- ΕΛ.ΑΣ. Αγρινίου ενίσταται στην απόπειρα διάσπασης του Μετοχικού Ταμείου Στρατού. 

30) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ατόμων με Ειδικές Ανάγκες ζητεί την υιοθέτηση ενός νέου Ευρωπαϊκού Προγράμματος για τα άτομα με ειδικές ανάγκες. 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 2063/4-9-98 ερώτηση δόθηκε με το υπ' αριθμ. 1423/22-9-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2063/4.9.98, των Βουλευτών κυρίων Στρ. Κόρακα και Απ. Τασούλα, σας πληροφορούμε τα εξής: 

Η πολιτική του Υπουργείου ΕΘνικής Παιδείας και Θρησκευμάτων είναι πλήρως ευθυγραμμισμένη με τις αρχές της προστασίας της θρησκευτικής ελευθερίας του άρθρου 13 του Συντάγματος. Επισημαίνουμε όμως, ότι υφίσταται και παράλληλη συνταγματική επιταγή του άρθρου 3 του Συντάγματος, περί της επικρατούσας στην Ελλάδα Θρησκείας, η οποία στο χώρο της εκπαίδευσης εξειδικεύεται στο άρθρο 6 παρ. 2 β του Ν. 1566/85, που συγκαταλέγει την καλλιέργεια του ορθοδόξου χριστιανικού ήθους μεταξύ των σκοπών της Δευτεροβάθμιας Εκπαίδευσης. 

Κατ' εφαρμογή των θεμελιωδών κατευθυντηρίων αυτών αρχών, το Υπουργείο επέτρεψε όλως εξαιρετικά, κατά την περίοδο του Πάσχα και των Χριστουγέννων, τη διενέργεια του μυστηρίου της εξομολόγησης σε χώρο σχολικών μονάδων, υπό την προϋπόθεση ότι δεν παραβλάπτεται η ομαλή ροή του σχολικού προγράμματος και ότι η εξομολόγηση γίνεται με ελεύθερη βούληση των μαθητών. 

Είναι αυτονόητο ότι ουδέποτε επιτράπηκε συντεταγμένη προσέλευση μαθητών στο μυστήριο της εξομολόγησης, δεδομένου ότι όχι μόνον ματαιώνει την πραγματοποίηση του μαθήματος και την ομαλή ροή του προγράμματος, αλλά και δεν επιτρέπει την ατομική εκδήλωση της βούλησης των μαθητών για το πολύ σοβαρό αυτό θέμα. 

Αντίθετα το ΥΠ.Ε.Π.Θ. έχει καταστήσει σαφές ότι ".... κατά τη ρητή συνταγματική επιταγή του άρθρου 13 του Συντάγματος οι μαθητές ελεύθερα θα επιλέξουν την καταφυγή στο μυστήριο της εξομολόγησης, ενώ σε καμία περίπτωση δεν πρέπει να αποτελέσουν, εξαιτίας τούτου, αντικείμενο δυσμενούς διάκρισης ή εξαναγκασμού αλλόδοξοι ή ετερόθρησκοι μαθητές". 

Σημειώνεται, τέλος, ότι ο ίδιος ο Μακαριότατος Αρχιεπίσκοπος Αθηνών και πάσης Ελλάδος, στο από 10.9.1998 μήνυμά το προς τους εκπαιδευτικούς με την ευκαιρία του σχολικού έτους, ρητά δηλώνει ότι οι επισκέψεις των ιερέων θα γίνονταν μόνον κατόπιν συνεννόησης και συμφωνίας με τους αρμόδιους εκπαιδευτικούς παράγοντες. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

2. Στην με αριθμό 2140/11-9-98 ερώτηση δόθηκε με το υπ' αριθμ. 274/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2140 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Μποτσουάνα. 

  

 

  

Σελίδα 1139 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

3. Στην με αριθμό 2141/11-9-98 ερώτηση δόθηκε με το υπ' αριθμ. 275/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2141 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχουν για τη Βραζιλία καταχωρημένες οι εφημερίδες: "Journal Hellenico", "Victoria", "ΝΙΚΗ/ΝΕΑ", "Παρθενών", "ΤΑ ΝΕΑ", "AKROPOLIS", "BOLETIN", "GRECIA", "HERMES", "JORNAL PANHELLENIKO" και "ΟLYMPIA". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

4. Στην με αριθμό 2142/11-9-98 ερώτηση δόθηκε με το υπ' αριθμ. 276/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2142 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Μπρουνέϊ. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

5. Στην με αριθμό 2143/11-9-98 ερώτηση δόθηκε με το υπ' αριθμ. 277/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2143 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Βουλγαρία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

6. Στην με αριθμό 2144/11-9-98 ερώτηση δόθηκε με το υπ' αριθμ. 278/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2144 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Μπούρμα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

7. Στην με αριθμό 2145/11-9-98 ερώτηση δόθηκε με το υπ' αριθμ. 279/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2145 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Μπουρούντι. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

8. Στην με αριθμό 2146/11-9-98 ερώτηση δόθηκε με το υπ' αριθμ. 280/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2146 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Καμπόντια. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

9. Στην με αριθμό 2147/11-9-98 ερώτηση δόθηκε με το υπ' αριθμ. 281/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2147 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Καμερούν. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

10. Στην με αριθμό 2148/11-9-98 ερώτηση δόθηκε με το υπ' αριθμ. 282/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2148 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχουν για τον Καναδά καταχωρημένες οι εφημερίδες: "Hellenic Canadian Chronicles/Ελληνοκαναδικά Χρονικά", "Free Speech/Ελεύθερος Λόγος", "Greek Canadian Repor tage - Grec Canadien/Ελληνοκαναδικό Ρεπορτάζ", "Greek Canadian Tribune/Ελληνοκαναδικό Βήμα", "Greek Canadian Weekly/Ελληνοκαναδική Εβδομάδα", "Hellenic Postman/Eλληνικός Ταχυδρόμος", "Community News/Κοινοτικά Νέα", "Greek Canadian Action/Ελληνικοκαναδική Δράσις", "Macedonian Echo/Μακεδονική Ηχώ", "Opinion/Γνώμη", "Athineon/Αθήναιον", "Greek Canadian Voice/Ελληνοκαναδική Φωνή", "The Acropolis/Η Ακρόπολη", "Τhe Greek Journal", "Edmonton's Hellenic Canadian Link/Ελληνοκαναδικός Δεσμός 'Εντμοντον", "Greek Canadian Press/Ελληνοκαναδικός Τύπος", "Greek Press- Ελληνικός Τύπος", "Hellenic Hamilton News/Νέα του Χάμιλτον", "Ηellenic Times/Eλληνικοί Καιροί", "Orthodox Way/Ορθόδοξη Πορεία", "Pat rides/Πατρίδες", "Relay/Σκυτάλη", "The Truth/Η Αλήθεια", "Ηχώ/Echo", τα έντυπα: "Ελληνική Μακεδονία & Ελληνική Θράκη", "Ηχώ/Echo", "Νέον", "Ekfrasi- 'Εκφραση", "Τhe Hellenic News / Eλληνικά Νέα","Hellenic Studies/ Etudes Helleniques", "The Greek 

  


 

  

Σελίδα 1140 

Press", "Hellenic- Canadian Tribune", "Hellenic Canadian Congress of B.C.", "Hellenic Voice", "Foni", "Makedonian Defender", "Neos Kosmos", "Pan - Elian News", "Pegasus" οι ραδιοφωνικοί σταθμοί: "Ελληνικός Ραδιοφωνικός Σταθμός", "Alex ander the Great", "Aujourd' hui Encore -Κάθε βράδυ την ίδια ώρα", "Blue and White Greek Radio Program/Μπλε και 'Ασπρο", "C.I.R.V. Radio Acropolis - Ράδιο "Ακρόπολις" 88,9 FM", "CRSG FM Concordia University", "Emission Hellenique de Radio Centre- Ville", "Greek Canadian Melodies- Ελληνοκαναδικές Μελωδίες", "Greek Canadian Memories", "Greek Canadian Radio Station, CHCR", "Greek Hour", "Greek People's Radio Station - Eλληνικός Ραδιοφωνικός Σταθμός", "Greek Program", "Greeks for Christ", "Hellenic Anthology CKER 1480 AM", "Hellenic Melodies", "Hellenic Voice of Halifax", "Horizons Helleniques", "Radio Cente- Ville Saint- Louis INC", "Radio Rive Sud", "Rendez- Vous with Greece", "Voix Hellenique Du Canada", "Echoes from Valleys & Mountains", FM Radio SCNO", "Hellenic - Can. Community Edmonton", "Greek Radio Program - CFMB- 1410", "University of Western Ontario", "The Greek Radio Show", "The Sound of Greece", "Hellenic Melodies" "Ραντεβού με την Ελλάδα" και οι τηλεοπτικοί σταθμοί: "Avramis Greek Show", "Emission Hellenique de Radio Centre- Ville", "Greek Show TV", "Greek TV Program, CFMT", "Hellenic Kaleidoscope", "Hellenic Pulse", "Orthodox Voice- Ορθόδοξη Φωνή", "Tele- Drasis", "Televi sion Hellenique Montreal", "Hellenic Radio Television Media LTD", "Greek Canadian Melodies", "CFMT - TV Chanel 47 Greek Program", "Hellenic Antilaloi", "Greek Paradise" και "Greek Orthodox Dioc ese of Toronto". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

11. Στην με αριθμό 2149/11-9-98 ερώτηση δόθηκε με το υπ' αριθμ. 283/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2149 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Μπούρμα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

12. Στην με αριθμό 2150/11-9-98 ερώτηση δόθηκε με το υπ' αριθμ. 284/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2150 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Κούβα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

13. Στην με αριθμό 2151/11-9-98 ερώτηση δόθηκε με το υπ' αριθμ. 285/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2151 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Κροατία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

14. Στην με αριθμό 2152/11-9-98 ερώτηση δόθηκε με το υπ' αριθμ. 286/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2152 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Κόστα Ρίκα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

15. Στην με αριθμό 2153/11-9-98 ερώτηση δόθηκε με το υπ' αριθμ. 287/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2153 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τα Νησιά Κουκ. 

Διαβιβάζουμε παράλληλα την ερώτηση και στο Υπουργείο Τύποτ και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

16. Στην με αριθμό 2154/11-9-98 ερώτηση δόθηκε με το υπ' αριθμ. 288/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2154 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Κογκό. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

17. Στην με αριθμό 2155/11-9-98 ερώτηση δόθηκε με το υπ' αριθμ. 289/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2155 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τα Καμόρος. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

 

 

  

Σελίδα 1141 

18. Στην με αριθμό 2156/11-9-98 ερώτηση δόθηκε με το υπ' αριθμ. 290/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2156 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Κολομβία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

19. Στην με αριθμό 2157/11-9-98 ερώτηση δόθηκε με το υπ' αριθμ. 291/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2157 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Κίνα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

20. Στην με αριθμό 2158/11-9-98 ερώτηση δόθηκε με το υπ' αριθμ. 292/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2158 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Τσάντ. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

21. Στην με αριθμό 2159/11-9-98 ερώτηση δόθηκε με το υπ' αριθμ. 293/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2159 από 11.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για τη Χιλή καταχωρημένο το έντυπο: "Βoletin Colectividad Helenica" και ο ραδιοφωνικός σταθμός: "Ιmagenes de Grecia". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

22. Στην με αριθμό 2183/14-9-98 ερώτηση δόθηκε με το υπ' αριθμ. 294/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2183 από 14.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για τη Δανία καταχωρημένο το έντυπο: "Μέτοικος". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής 

ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

23. Στην με αριθμό 2184/14-9-98 ερώτηση δόθηκε με το υπ' αριθμ. 295/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2184 από 14.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Τζιμπουτί. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

24. Στην με αριθμό 2185/14-9-98 ερώτηση δόθηκε με το υπ' αριθμ. 296/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2185 από 14.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Εκουαδόρ. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

25. Στην με αριθμό 2186/14-9-98 ερώτηση δόθηκε με το υπ' αριθμ. 297/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2186 από 14.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για την Αίγυπτο καταχωρημένη η εφημερίδα: "Φως" και τα έντυπα: "Εκκλησιαστικός Φάρος", "Πάνταινος", "Παροικιακός Αντίλαλος" και "L' UNION". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

26. Στην με αριθμό 2187/14-9-98 ερώτηση δόθηκε με το υπ' αριθμ. 298/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2187 από 14.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Ελ Σαλβαδόρ. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

27. Στην με αριθμό 2188/14-9-98 ερώτηση δόθηκε με το υπ' αριθμ. 299/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

 

 

  

Σελίδα 1142 

"Σε απάντηση της ερώτησης 2188 από 14.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Εσθονία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

28. Στην με αριθμό 2189/14-9-98 ερώτηση δόθηκε με το υπ' αριθμ. 300/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2189 από 14.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για την Αιθιοπία καταχωρημένο το έντυπο: "Εκκλησιαστικός Φάρος". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

29. Στην με αριθμό 2190/14-9-98 ερώτηση δόθηκε με το υπ' αριθμ. 301/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2190 από 14.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για το Ζαϊρ καταχωρημένο το έντυπο: "Ταμ- Ταμ". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

30. Στην με αριθμό 2191/14-9-98 ερώτηση δόθηκε με το υπ' αριθμ. 302/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2191 από 14.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Ζάμπια. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

31. Στην με αριθμό 2192/14-9-98 ερώτηση δόθηκε με το υπ' αριθμ. 303/17-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2192 από 14.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για την Ζιμπάμπουε καταχωρημένο το έντυπο: "Η Ελληνική μας Γωνιά - Our Greek Corner". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

32. Στην με αριθμό 2459/22-9-98 ερώτηση δόθηκε με το υπ' αριθμ. 329/25-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2459 από 22.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Ινδία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

33. Στην με αριθμό 2460/22-9-98 ερώτηση δόθηκε με το υπ' αριθμ. 330/25-9-98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2460 από 22.9.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Ινδονησία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για την συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ")

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 13 Νοεμβρίου 1998. 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 2 & 3 Καν. Βουλής) 

1. Η με αριθμό 125/10.11.98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Καλαμακίδη προς τον Υπουργό Εθνικής Οικονομίας, σχετικά με τη διασφάλιση των θέσεων εργασίας της εταιρείας "SYNKO ΑΒΕΕ" στην Εύβοια κ.λπ. 

2. Η με αριθμό 130/10.11.98 επίκαιρη ερώτηση του Βουλευτή της Νέας Δημοκρατίας κ. Ιωάννη Βαρβιτσιώτη προς τον Υπουργό Εθνικής 'Αμυνας, σχετικά με τις προθέσεις της Κυβέρνησης για επανασύνδεση του πτητικού επιδόματος, των ιπταμένων της Πολεμικής Αεροπορίας, με τον μισθό του σμηναγού κ.λπ. 

3. Η με αριθμό 142/11.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Εθνικής Παιδείας και Θρησκευμάτων, σχετικά με τα Προγράμματα Σπουδών Επιλογής (ΠΣΕ) για την τριτοβάθμια εκπαίδευση κ.λπ. 

4. Η με αριθμό 140/11.11.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Υγείας και Πρόνοιας, σχετικά με την ένταξη των γιατρών του Ιδρύματος Κοινωνικών Ασφαλίσεων στο Εθνικό Σύστημα Υγείας (Ε.Σ.Υ.). 

5. Η με αριθμό 132/10.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Γεωργίας, σχετικά με την κατάργηση της προμήθειας, που υποχρεώνει η Αγροτική Τράπεζα να καταβάλουν οι αγρότες, που ζητούν αναλυτικούς λογαριασμούς για τα χρέη τους. 

Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου ('Αρθρο 130 παρ. 2&3 Καν. Βουλής) 

1. Η με αριθμό 135/11.11.98 επίκαιρη ερώτηση της Βουλευτού του Πανελληνίου Σοσιαλιστικού Κινήματος κ. Ελένης Ανουσάκη προς την Υπουργό Ανάπτυξης, σχετικά με την παιδική διαφήμιση, τα μέτρα προστασίας των παιδιών κ.λπ. 

2. Η με αριθμό 141/11.11.98 επίκαιρη ερώτηση της Βουλευτού της Νέας Δημοκρατίας κ. Παρθένας Φουντουκίδου προς τον Υπουργό Δημόσιας Τάξης, σχετικά με την έξαρση της εγκληματικότητας, τη λήψη των αναγκαίων μέτρων κ.λπ. 

 

 

  

Σελίδα 1143 

3. Η με αριθμό 143/11.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευαγγέλου Μπούτα προς τον Υπουργό Γεωργίας, σχετικά με τη λήψη μέτρων για την ταχύτερη παράδοση της παραγωγής βαμβακιού από τους βαμβακοπαραγωγούς, την αποτροπή ζημιών κ.λπ. 

4. Η με αριθμό 138/11.11.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευαγγέλου Αποστόλου προς την Υπουργό Ανάπτυξης, σχετικά με το διαγωνισμό πώλησης των Ναυπηγείων Χαλκίδας. 

5. Η με αριθμό 134/10.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Μεταφορών και Επικοινωνιών, σχετικά με την κατάργηση του Σταθμού Διοδίων στον επαρχιακό δρόμο που οδηγεί από την εθνικό οδό Αθηνών-Λαμίας προς το Δήλεσι και τις άλλες κοινότητες της περιοχής. 

 

 

  

Σελίδα 1144 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Θα προηγηθεί -και πιστεύω να συμφωνεί το Σώμα, διότι ο κύριος Υφυπουργός Οικονομικών έχει κάποια υποχρέωση την οποία πρέπει να εκτελέσει- η δεύτερη επίκαιρη ερώτησή του δευτέρου κύκλου με αριθμό πρωτοκόλλου 100/6.11.98 του Βουλευτού της Νέας Δημοκρατίας κ. Αναστάσιου Καραμάριου προς τον Υπουργό Οικονομικών, σχετικά με την απόφαση της Κτηματικής Υπηρεσίας Δωδεκανήσου για την κατεδάφιση κτισμάτων στην περιφέρεια Φαληράκι του Δήμου Καλλιθέας Ρόδου. 

Η επίκαιρη ερώτηση του κ. Καραμάριου, εν περιλήψει, έχει ως εξής: 

"Ο προϊστάμενος της Κτηματικής Υπηρεσίας Δωδεκανήσου κοινοποίησε σε είκοσι τρεις κατόχους ακινήτων στην περιφέρεια Φαληράκι του Δήμου Καλλιθέας Ρόδου ισάριθμα πρωτόκολλα κατεδάφισης αυθαιρέτων κτισμάτων και καθορισμού αποζημιώσεως, ζητώντας απ' αυτούς την κατεδάφιση των κτισμάτων τους και την καταβολή αποζημιώσεως για αυθαίρετη χρήση ύψους αρκετών εκατομμυρίων. 

Η πράξη όμως αυτή του προϊσταμένου είναι αντίθετη προς την πραγματικότητα και την έννοια της χρηστής διοίκησης δεδομένου ότι οι κάτοχοι των παραπάνω ακινήτων, οι περισσότεροι των οποίων ήταν ψαράδες και φτωχοί αγρότες τα κατέχουν από την εποχή της ιταλικής κατοχής ή λίγο μετά την απελευθέρωση της Δωδεκανήσου. 

Για τους λόγους αυτούς ερωτάται ο αρμόδιος Υπουργός να απαντήσει 

α) Αν γνωρίζει το παραπάνω πρόβλημα που αναστάτωσε πολλές οικογένειες στην εκεί περιφέρεια. 

β) Γιατί ο αρμόδιος προϊστάμενος επέβαλε τα παραπάνω υπερβολικά πρόστιμα και 

γ) Αν σκέφτεται να παρέμβει στην προκείμενη περίπτωση για τη νομιμοποίηση όσων κατέχουν τα ακίνητα αυτά.". 

Ο Υφυπουργός Οικονομικών κ. Δρυς έχει το λόγο για τρια λεπτά να πρωτολογήσει. 

ΓΕΩΡΓΙΟΣ ΔΡΥΣ (Υφυπουργός Οικονομικών): 'Οπως γνωρίζετε, στα Δωδεκάνησα ισχύει ειδικό ιδιοκτησιακό καθεστώς. 

Στον ισχύοντα κτηματολογικό κανονισμό αναφέρεται με σαφήνεια τι είναι κοινόχρηστο και καθορίζονται με ακρίβεια η κοινόχρηστη ζώνη του αιγιαλού και της παραλίας. Ο συγκεκριμένος χώρος που έγιναν οι αυθαίρετες καταλήψεις από ιδιώτες έχει την επωνυμία Βορεινό και βρίσκεται εντός των κτηματολογικών ορίων της περιοχής "Φαληράκι" της Κοινότητας Καλυθιών Ρόδου και είναι αδιαμφισβήτητα κοινόχρηστος χώρος αιγιαλού και παραλίας, ιδιοκτησίας του Ελληνικού Δημοσίου. Αυτό το τελευταίο προκύπτει από τους κτηματολογικούς χάρτες της περιοχής, από την αποτύπωση της περιοχής που έγινε το 1995 από τις υπηρεσίες του Υπουργείου Οικονομικών και από την αποτύπωση της περιοχής που έγινε εντελώς πρόσφατα δηλαδή το 1998, από τη Διεύθυνση Υποδομών και Τεχνικών 'Εργων της Νομαρχιακής Αυτοδιοίκησης Δωδεκανήσου, μετά από καταγγελίες του Λιμενικού Ταμείου, της κοινότητας Καλυθιών Ρόδου, του αστυνομικού σταθμού, αλλά και ιδιωτών. 'Ολα τα σχετικά στοιχεία με τις καταγγελίες είναι στη διάθεση των κυρίων Βουλευτών της Δωδεκανήσου. 

Από τη σύγκριση των διαγραμμάτων των ετών 1975 και 1998, προκύπτουν σαφέστατα οι νέες καταλήψεις, αλλά και οι επεκτάσεις καθ' ύψος και κατ' έκταση των παλαιών κτισμάτων. Συνεπώς δεν ανταποκρίνεται στην πραγματικότητα ο ισχυρισμός ότι οι καταλήψεις έγιναν κατά τη διάρκεια της ιταλικής κατοχής, εκτός βέβαια του γεγονότος ότι οι κατοχές αυτές θα εμφανίζοντο στους τότε κτηματολογικούς χάρτες. 

Επίσης,από το διάγραμμα του 1998 φαίνεται ότι τα αυθαίρετα κτίσματα δεν χρησιμοποιούνται μόνο ως κατοικίες, αλλά πολλά απ' αυτά είναι επαγγελματική στέγη, εστιατόρια, μπαρ, αναψυκτήρια, ενοικιαζόμενα δωμάτια κλπ. 

Τα πρωτόκολλα αποζημίωσης αυθαίρετης χρήσης και τα πρωτόκολλα κατεδάφισης εκδόθηκαν σύμφωνα με τις ισχύουσες διατάξεις και αποφάσεις του Υπουργείου Οικονομικών, για την πλειοψηφία δε των περιπτώσεων αυτών, έχουν εκδοθεί και στο παρελθόν πρωτόκολλα αποζημίωσης αυθαίρετης χρήσης για τους καταπατητές. 

Επειδή το πρόβλημα είναι ιδιαίτερα σημαντικό στην περιοχή αυτή της Κοινότητας Καλυθιών, θέλω να σας ενημερώσω, κύριοι συνάδελφοι, ότι το Υπουργείο Οικονομικών μελετά σχέδιο Νόμου που θα ρυθμίζει θέματα αιγιαλού και παραλίας. Θα καταβληθεί προσπάθεια να ενταχθούν στις γενικές αυτές ρυθμίσεις και τα προβλήματα που έχουν οι περιοχές αυτές της Κοινότητας Καλυθιών. Ο νόμος, όπως γνωρίζετε ισχύει για όλους τους 'Ελληνες επομένως όποιες ρυθμίσεις θα ισχύσουν για την Καβάλα που έχει παρόμοια προβλήματα ή για την Ηλεία θα ισχύσουν και για το Νομό Δωδεκανήσου. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό. 

Ο κ. Καραμάριος έχει το λόγο για δύο λεπτά. 

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Πρόεδρε, η πράξη για την οποία ελέγχεται ο προϊστάμενος της Κτηματικής Υπηρεσίας Δωδεκανήσου έχει δύο σκέλη. Το ένα είναι η έκδοση πρωτοκόλλων κατεδαφίσεως αυθαιρέτων κτισμάτων και το δεύτερο είναι η έκδοση πρωτοκόλλου καθορισμού αποζημιώσεων. 

Θα ήθελα να ενημερώσω τον κύριο Υφυπουργό Οικονομικών ότι θα καταθέσω στη Βουλή έγγραφο με το οποίο αποδεικνύεται ότι κατά την καταγραφή των ακινήτων αυτών εκείνης της περιοχής, ορισμένα από τα παλαιά αυτά κτίσματα εμφανίζονται μέσα στο χάρτη, τουτέστιν ότι αυτά έχουν ανεγερθεί προ του 1940 και προ του 1948 από της απελευθερώσεως και ότι για ορισμένα κτίσματα εκδόθησαν και νόμιμες άδειες από το σταθμό Αφάντου το 1958. 

Τι θέλω να ισχυρισθώ με αυτό: 'Ολα αυτά τα κτίσματα, κύριε Υφυπουργέ, έχουν ανεγερθεί στη μερίδα 581. Θα δείτε, λοιπόν, από το χάρτη των ιταλικών αρχών ότι αυτήν τη μερίδα 581 οι Ιταλοί την κατακράτησαν επ' ονόματί τους, επ' ονόματι τάχα του τότε ιταλικού δημοσίου, με το πρόσχημα ότι δεν ήθελαν να τα παραχωρήσουν στους ιδιώτες καίτοι οι ιδιώτες διέμεναν εκεί μέσα. 

Είναι ένα γεγονός αναμφισβήτητο και από κει και πέρα αντιλαμβάνεσθε ότι κάθε φορά που το κράτος επενέβαινε, σταματούσε διότι έβλεπε μία πραγματικότητα. 

Αυτό το κυριαρχικό δικαίωμα που είχαν οι ιταλικές αρχές να ρυθμίζουν όπως ήθελαν το θέμα εκείνο, δεν είναι δυνατόν σήμερα η ελληνική πολιτεία να το υιοθετεί και να παραβλέπει μία κατάσταση. Και δέχομαι πράγματι με ιδιαίτερη χαρά αυτό το οποίο λέτε ότι δηλαδή αναγνωρίζετε πως υπάρχει ένα πρόβλημα. 

Μεταξύ αυτών που διαμένουν στον οικισμό αυτό είναι ένας και πρώτος-πρώτος στο πρωτόκολλο, που λέγεται Μπαρουτάς Στέργος, ήρωας της αντίστασης κατά των Ιταλών -ο οποίος μονίμως όταν παρελαύνει στις γιορτές που γίνονται, κύριε Υφυπουργέ, με τα παράσημά του, εμφανίζεται με μια πάμπτωχη ενδυμασία, από τον οποίο ζητάτε να γκρεμίσει και αυτός το σπίτι του που είναι με τερμίτες, όπως το λέει και η πράξη κατεδάφισης και να καταβάλει είκοσι εκατομμύρια (20.000.000) δραχμές πρόστιμο. Για όνομα του Θεού! 

Αντιλαμβάνεσθε, λοιπόν, ότι είναι ένα γεγονός, το οποίο πρέπει να ρυθμισθεί οπωσδήποτε. Είναι άδικη αυτή η πράξη της διοικήσεως και σας παρακαλώ πάρα πολύ να δώσετε εντολή εν όψει και της ρυθμίσεως αυτού του προβλήματος, να σταματήσουν αυτά τα πρωτόκολλα. 

(Στο σημείο αυτό ο Βουλευτής κ. Αναστάσιος Καραμάριος καταθέτει για τα Πρακτικά το προαναφερθέν έγγραφο και τους προαναφερθέντες χάρτες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υφυπουργέ, έχετε το λόγο. 

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόε-

 

 

  

Σελίδα 1145 

δρε, επειδή είναι παρών εδώ και ο συνάδελφος κ. Σφυρίου, θέλω να τονίσω για άλλη μία φορά ότι η Κυβέρνηση αναγνωρίζει το πρόβλημα που υπάρχει στην Κοινότητα Καλυθιών Ρόδου. 

Οφείλω να πω ότι είναι ακριβή ορισμένα από αυτά που αναφέρονται στην ερώτηση. Υπάρχει δηλαδή ένα παλιό καθεστώς καταπάτησης κτημάτων του Δημοσίου, το οποίο μπορεί να είναι ακόμα και προ του 1940. 

Εκείνο το οποίο, όμως, συμβαίνει -και το αναγνωρίζετε και εσείς νομίζω- είναι ότι υπάρχει μία συνεχιζόμενη επέκταση των καταπατήσεων του αιγιαλού και της παραλίας. 

Επαναλαμβάνω όμως ότι για όλα αυτά τα προβλήματα, θα καταβληθεί προσπάθεια να επιλυθούν με το νομοσχέδιο που ετοιμάζει η Κυβέρνηση για θέματα αιγιαλού και παραλίας. Εξάλλου δεν έχετε το "προνόμιο" μόνο οι Ροδίτες να έχουν καταπατήσει εκτάσεις του Δημοσίου. Υπάρχουν σε πάρα πολλές περιοχές της χώρας μας αντίστοιχα προβλήματα. 

Παρακαλώ, λοιπόν, να συνεργαστούμε, έτσι ώστε να υπάρξει μία ευνοϊκή αντιμετώπιση των προβλημάτων που έχουν οι κάτοικοι αυτοί. Να συμφωνήσουμε, όμως όλοι ότι δεν μπορεί να συνεχίζεται, ατιμωρητί τουλάχιστον, το φαινόμενο της καταπάτησης της Δημόσιας Περιουσίας. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό. 

Επίκαιρες ερωτήσεις πρώτου κύκλου: 

Πρώτη επίκαιρη ερώτηση πρώτου κύκλου είναι η με αριθμό 93/5.11.98 του Βουλευτή του Πανελλήνιου Σοσιαλιστικού Κινήματος κ. Ευάγγελου Βλασσόπουλου προς τους Υπουργούς Εσωτερικών, Δημόσιας Διοίκησης και Αποκέντρωσης, Οικονομικών, σχετικά με τον έλεγχο των προεκλογικών δαπανών συνδυασμών και υποψηφίων στις δημοτικές και νομαρχιακές εκλογές. 

Η επίκαιρη ερώτηση του κ. Βλασσόπουλου, εν περιλήψει, έχει ως ακολούθως: 

"Υπέρογκα χρηματικά ποσά δαπανήθηκαν στις πρόσφατες νομαρχιακές και δημοτικές εκλογές από συνδυασμούς και υποψηφίους. Οι απλοί 'Ελληνες φορολογούμενοι πολίτες απορούν και εξίστανται. Οι πόλεις στενάζουν υπό τα βάρος του ρυπογόνου προεκλογικού υλικού. 

Ερωτώνται οι κύριοι Υπουργοί: 

Πρώτον, σε ποια άμεσα λυσιτελή μέτρα προτίθενται να προβούν για τον έλεγχο των προεκλογικών δαπανών συνδυασμών και υποψηφίων, πάντοτε σε σχέση με τη διαφάνεια κτήσεως και διαθέσεως. 

Δεύτερον, σε ποιες νομοθετικές ενέργειες προτίθενται να προβούν για την καθιέρωση του πόθεν έσχες στους νομαρχιακούς και δημοτικούς συμβούλους και την υποχρέωση των υποψηφίων νομαρχιακών και δημοτικών συμβούλων να καταθέσουν πίνακα αναλυτικών προεκλογικών δαπανών, καθώς και τον αποτελεσματικό έλεγχο αυτών των δαπανών. 

Τρίτον, εάν και πότε προτίθεται ο Υπουργός Εσωτερικών, Δημόσιας Διοίκησης και Αποκέντρωσης να προβεί σε νομοθετική ρύθμιση με την οποία θα καθιερωθεί σύστημα εκλογής μέρους των νομαρχιακών και δημοτικών συμβούλων από ενιαία λίστα. Ο κατάλογος θα περιλαμβάνει πρόσωπα εγνωσμένου επαγγελματικού και επιστημονικού κύρους και κοινωνικής και πολιτιστικής δράσης, προσφοράς και καταξίωσης.". 

Ο Υφυπουργός Εσωτερικών, Δημόσιας Διοίκησης και Αποκέντρωσης κ. Μπένος έχει το λόγο. 

ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, είναι ευπρόσδεκτη η ερώτηση του κυρίου συναδέλφου για ένα θέμα που πραγματικά μας απασχόλησε. Και δεν απασχόλησε μόνον εμάς, την ηγεσία του Υπουργείου, αλλά απασχολεί τον πολιτικό κόσμο και απασχόλησε εντονότατα και την κοινή γνώμη. 

Πράγματι είδαμε, σε αυτές τις δημοτικές και νομαρχιακές εκλογές, υπέρογκες δαπάνες οι οποίες, ως ένα βαθμό, θα μπορούσαν να παίξουν αρνητικό ρόλο και ως προς την αυθεντικότητα των αποτελεσμάτων. Αλλά δεν το θεωρώ το μεγαλύτερο κακό αυτό. Το μεγαλύτερο κακό είναι το τι ζημιά μπορεί να υποστεί ο πιο διαυγής θεσμός του πολιτικού συστήματος, που είναι ο πρώτος θεσμός της δημοκρατίας, η πρώτη πόρτα της δημοκρατίας, δηλαδή ο θεσμός της Τοπικής Αυτοδιοίκησης, πρωτοβάθμιας και δευτεροβάθμιας. 

'Αρα, συμμεριζόμαστε τον προβληματισμό σας, αγαπητέ συνάδελφε. Δυστυχώς, δεν έχουμε νομοθετικό πλαίσιο πλήρες, που να καλύπτει το θέμα. Υπάρχει ο ν. 2429/1996, ο οποίος έχει δημιουργήσει ένα πλαφόν για τις δαπάνες των Βουλευτών στις βουλευτικές εκλογές. Και ο προβληματισμός μας είναι να υπάρξει μία αντίστοιχη νομοθετική ρύθμιση με αυτό το πλαίσιο που ισχύει για τους Βουλευτές. Βρισκόμαστε, λοιπόν, σε αυτήν την κατεύθυνση. Βρισκόμαστε σε έναν εντονότατο προβληματισμό, προκειμένου να οδηγηθούμε σε μια νομοθετική ρύθμιση αντίστοιχη, έτσι ώστε να υπάρχει και πλαφόν, αλλά και έλεγχος των εκλογικών δαπανών στις δημοτικές και στις νομαρχιακές εκλογές. 

Θα πρόσθετα μάλιστα ότι, συναφές με το θέμα που θέσατε, είναι και το θέμα των κωλυμάτων, που μόλις χθες τέθηκε στην Επιτροπή Διαφάνειας. Θα πρέπει, δηλαδή να δούμε και το πλαίσιο των κωλυμάτων. Γιατί υποψήφιοι, οι οποίοι είχαν περίοπτη θέση σε φορείς του δημοσίου, όπως είναι οι εφορίες, όπως είναι το Ι.Κ.Α., είδαμε να έχουν μια εξαιρετική επίδοση στις εκλογές. Είναι ένα θέμα, που πρέπει να μας προβληματίσει και να σκεφθούμε την εφαρμογή του άρθρου 56 του Συντάγματος. Κατ' αναλογίαν δηλαδή να ισχύσει, όπως ισχύει για τους Βουλευτές. 

Για τον έλεγχο τώρα και το "πόθεν έσχες" υπάρχει μία πρόβλεψη, η οποία δεν είναι πλήρης. Υπάρχει η πρόβλεψη να υποβάλλονται περιουσιακά στοιχεία στον αρμόδιο αντεισαγγελέα Αρείου Πάγου. Θα παρακολουθήσουμε αυτήν την πορεία, αλλά θέλουμε κι εκεί να επέμβουμε πιο δραστικά. 

Για το τελευταίο σημείο θα ήθελα, με την ευκαιρία της αγόρευσής σας, να καταλάβουμε πιο καλά τον προβληματισμό σας. Τι εννοείτε, δηλαδή, όταν λέτε "ενιαία λίστα"; Εννοείτε μία λίστα η οποία θα είναι υπερκομματική, η οποία θα αφορά το σύνολο των συνδυασμών; Θέλουμε να ακούσουμε τον προβληματισμό σας και θα πάρετε την απάντηση στη δευτερολογία μου. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Βλασσόπουλος έχει το λόγο για δύο λεπτά, για να αναπτύξει την επίκαιρη ερώτησή του. 

ΕΥΑΓΓΕΛΟΣ ΒΛΑΣΣΟΠΟΥΛΟΣ: Ευχαριστώ πάρα πολύ. Ζητώ συγγνώμη που καθυστέρησα. Δυστυχώς, η Αθήνα έχει κυκλοφοριακή εμπλοκή αυτήν την ώρα. Ζητώ συγγνώμη και από το Προεδρείο και από τους Υπουργούς και από τους συναδέλφους και από τους εργαζομένους. 

Χαίρομαι, κύριε Υπουργέ, που προβληματίσθηκε η Κυβέρνηση και που το πρόβλημα σάς απασχολεί και θα το αντιμετωπίσετε. Είναι αλήθεια πως στις εκλογές δημοτικές, νομαρχιακές και βουλευτικές σπαταλώνται, σε εισαγωγικά ή μη, ποσά μεγάλα. 

Στις τελευταίες δημοτικές και νομαρχιακές εκλογές τα ποσά που δαπανήθηκαν ξεπέρασαν τα όρια. Και η σπατάλη αυτή σκανδαλίζει τον απλό 'Ελληνα πολίτη και τον κάνει να διερωτάται. 

Πρώτον: "Τελικά πού βρίσκουν όλα αυτά τα χρήματα αυτά οι υποψήφιοι δημοτικοί και νομαρχιακοί σύμβουλοι;" 

Δεύτερον: "Μήπως επενδύουν, ξοδεύοντας τόσα λεφτά; Γιατί αυτή η πρεμούρα να γίνουν δημοτικοί άρχοντες, δημοτικοί σύμβουλοι, νομαρχιακοί;" 

Διερωτάται επίσης: "αυτά τα χρήματα, που για τον Πειραιά κατά τους μετριότερους υπολογισμούς ξεπέρασαν τα τρία έως τέσσερα δισεκατομμύρια δραχμές δεν θα μπορούσαν να διατεθούν, να γίνουν κάποια σχολεία, νοσοκομεία, φυλακές;" 

Είναι επίσης το θέμα του "πόθεν έσχες", ένα τεράστιο θέμα. Και σας ευχαριστώ πολύ που μου δώσατε μία απάντηση. 

Είναι ακόμη το θέμα της λίστας δαπανών. Μιας λίστας δαπανών, στην οποία να φαίνεται από πού προέρχονται τα έσοδα και πώς ξοδεύτηκαν τα χρήματα αυτά. Πρέπει να υπάρξει διαφάνεια και στον τομέα αυτό. 

Σε ό,τι αφορά το τελευταίο μου ερώτημα. 'Οπως γίνεται με τη λίστα της Επικρατείας για το κάθε κόμμα, το ίδιο θα 



 

  

Σελίδα 1146 

μπορούσε να γίνει με τους συνδυασμούς. Να υπάρχει μια λίστα -μιλάω για τις μεγάλες πόλεις και τις μεγάλες νομαρχίες- από "έγκριτους" και καταξιωμένους πολίτες οι οποίοι έχουν προσφέρει στην κοινωνία σαν επαγγελματίες, σαν επιστήμονες, σαν καλλιτέχνες και οι οποίοι δεν είναι δυνατόν να κυνηγήσουν το σταυρό και μένουν συνήθως έξω από την εκλογική επιτυχία. Ευχαριστώ πάρα πολύ. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο. 

ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης: Θα ήθελα να επαναλάβω ότι ως προς το ζήτημα του ελέγχου των προεκλογικών δαπανών η Κυβέρνηση προβληματίστηκε πάρα πολύ σοβαρά με τα φαινόμενα των τελευταίων εκλογών και θα το αντιμετωπίσει νομοθετικά, αγαπητέ συνάδελφε. Το λέω κατηγορηματικά αυτό. Πλάϊ σ'αυτό είναι και το θέμα των κωλυμάτων. 

'Οσον αφορά το άλλο θέμα που θέσατε δεν έχει απασχολήσει το Υπουργείο μέχρι σήμερα. Πάντως οφείλω να ομολογήσω ότι είναι μια ενδιαφέρουσα πρόταση. Δεν φαινόταν καθαρά η πρότασή σας από τη διατύπωση, τώρα όμως το ξεκαθαρίσατε. Εσείς μιλάτε για κάτι αντίστοιχο που ισχύει για τους Βουλευτές Επικρατείας. 

ΠΡΟΕΔΡΕΥΩΝ (Παναγιώτης Σγουρίδης): Λίστα εκ προσωπικοτήτων. 

ΣΤΑΥΡΟΣ ΜΠΕΝΟΣ (Υφυπουργός Εσωτερικών, Δημόσιας Διοίκησης και Αποκέντρωσης: Στο πλαίσιο δηλαδή των υποψηφίων του κάθε συνδυασμού. Είναι ενδιαφέρουσα η πρόταση, αγαπητέ συνάδελφε και θα την εξετάσω. 

ΑΝΑΣΤΑΣΙΟΣ ΙΝΤΖΕΣ: Αναιρείται αυτό... 

ΠΡΟΕΔΡΕΥΩΝ (Παναγιώτης Σγουρίδης): Δεν σας ρωτήσαμε, κύριε Ιντζέ, εσάς. 

Με την ευκαιρία, ο κ. Ιντζές επειδή είναι εισηγητής στον Προϋπολογισμό εκ μέρους του Δημοκρατικού Κοινωνικού Κινήματος παρακαλεί, μια και αρχίζει η συζήτηση στην επιτροπή να προηγηθεί η επίκαιρη ερώτησή του. Συμφωνεί το Σώμα; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε, λοιπόν, στην συζήτηση της πέμπτης επίκαιρης ερώτησης. 

Πέμπτη είναι η υπ'αριθμόν 110/9.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Αναστασίου Ιντζέ προς τον Υπουργό Εθνικής Παιδείας και Θρησκευμάτων, σχετικά με την κάλυψη των κενών θέσεων δασκάλων του Δημοτικού Σχολείου της Κοινότητας Κυπρίνου 'Εβρου. 

Η επίκαιρη ερώτηση του κυρίου Ιντζέ έχει ως εξής: 

"Στην Κοινότητα Κυπρίνου που βρίσκεται στο τρίγωνο του Νομού 'Εβρου το εξαθέσιο (6θέσιο) δημοτικό σχολείο έχει ένα μόνο δάσκαλο μετά από σαράντα μέρες από την έναρξη του νέου σχολικού έτους. Το δε νηπιαγωγείο δεν άρχισε ακόμη να λειτουργεί, καθόσον η θέση του νηπιαγωγού είναι κενή. 

Ερωτάται ο κύριος Υπουργός: 

α) Τι μέτρα πρόκειται να λάβει για την κάλυψη των κενών το συντομότερο δυνατόν. 

β) Ποιοι ευθύνονται για τα κενά αυτά και μάλιστα σε παραμεθόριες και ευπαθείς περιοχές της χώρας μας και τι είδους πειθαρχικές κυρώσεις θα επιβληθούν αν υπάρχουν υπηρεσιακές ελλείψεις σε υπηρεσιακούς παράγοντες". 

O Yφυπουργός Εθνικής Παιδείας και Θρησκευμάτων κ. Ανθόπουλος έχει το λόγο για τα τρία λεπτά να πρωτολογήσει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε συνάδελφε, με ημερομηνία 11.11.98 ο προϊστάμενος της πρωτοβάθμιας εκπαίδευσης Νομού 'Εβρου ο κ. Ζερβελής μας δίνει την ακόλουθη εικόνα για το εκπαιδευτικό δυναμικό του δημοτικού σχολείου και του νηπιαγωγείου Κυπρίνου. 

Ξεκινώ από το δημοτικό σχολείο. Εκεί φοιτούν εξήντα επτά μαθητές. Κανονικά η οργανικότητα, δηλαδή η πραγματικότητα και όχι η πλαστή οργανικότητα, χρειάζεται για να καλυφθεί ο αριθμός των εξήντα επτά μαθητών το πολύ τέσσερις δασκάλους. Ακούστε όμως τι συμβαίνει. 

Χαρακτηρίστηκε το σχολείο αυτό ως εξαθέσιο επειδή λέει οι μαθητές προέρχονται από έξι διαφορετικά χωριά. Ας το σεβαστούμε. Με την έναρξη της σχολικής χρονιάς παρουσιάστηκαν μόνο δύο από τους έξι εκπαιδευτικούς που η πολιτεία έχει διορίσει σε οργανικές θέσεις. Ο ένας απουσίαζε με απόσπαση, ο άλλος με μετεκπαίδευση και ο τρίτος με άδεια άνευ αποδοχών. 

Ο προϊστάμενος του Τρίτου Γραφείου για την εύρυθμη λειτουργία του σχολείου, ως ώφειλε, μετακίνησε τρεις εκπαιδευτικούς από άλλα σχολεία της περιοχής για το διάστημα 15 Σεπτεμβρίου έως 7 Οκτωβρίου του 1998. 

Στις 7 Οκτωβρίου, δηλαδή ένα μήνα πριν, έστειλε το Υπουργείο Παιδείας τέσσερις πιστώσεις αναπληρωτών. 

Πράγματι εμφανίστηκαν τέσσερις αναπληρωτές και έκτοτε λειτουργεί κανονικά ως εξαθέσιο. Επομένως λειτουργεί με ένδεκα (11) παιδιά ανά τμήμα, εφόσον είναι εξαθέσιο. Αν και εγώ θα σας πω στη δευτερολογία μου πώς θα έβλεπα τη λειτουργία αυτού του σχολείου. 

Επομένως έλλειψη εκπαιδευτικού δυναμικού δεν υπάρχει. Στο νηπιαγωγείο Κυπρίνου, τώρα φοιτούν είκοσι δύο (22) νήπια. Είναι οργανικά διθέσιο. Η μία θέση είναι οργανικά κενή και η άλλη νηπιαγωγός έχει αποσπαστεί σε άλλο νομό. Στις 7.10.1998 επίσης προσλήφθηκε αναπληρώτρια νηπιαγωγός για να διδάξει στα είκοσι δύο νήπια. Νομίζω ότι μία νηπιαγωγός μπορεί να τα βγάλει πέρα με είκοσι δύο νήπια. Είναι κάτω των τριάντα, είναι λίγο παραπάνω από το είκοσι και νομίζω ότι είναι ένας λογικός αριθμός. Εν πάση περιπτώσει η πολιτεία έχει πάλι δύο οργανικές θέσεις και εκεί. Και τελικά σας δίνω και τη συνολική εικόνα της πρωτοβάθμιας εκπαίδευσης στον 'Εβρο. 

Υπηρετούν, με στοιχεία της 11.11.1998, χθεσινά, επτακόσιοι (700) εκπαιδευτικοί σε τετρακόσια εβδόμηντα ένα (471) τμήματα, αγαπητοί συνάδελφοι, για εννιά χιλιάδες πεντακόσιους είκοσι επτά (9.527) μαθητές, αναλογία εκπαιδευτικού προς μαθητές ενός προς δεκατρείς, αναλογία τμημάτων προς μαθητές ενός προς είκοσι. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Ιντζές έχει το λόγο για δύο λεπτά, να αναπτύξει την επίκαιρη ερώτησή του. 

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, χαίρομαι που επιβεβαιώνει ο κύριος Υφυπουργός τα όσα αναφέρω στην επίκαιρη ερώτησή μου. Εγώ δεν μπαίνω στην ουσία για τις αναλογίες. Τις δέχομαι και έτσι είναι και μπορεί το σχολείο να γίνει και τετραθέσιο. Το θέμα που με απασχολεί και πρέπει να απασχολήσει και το Υπουργείο είναι ότι πρέπει να λαμβάνει πρόνοια. Οι ασθένειες, οι μεταθέσεις, οι αποσπάσεις, είναι μέσα στη ζωή. Αλλά σε τέτοιες περιοχές πρέπει προτού γίνουν αυτά, να υπάρχουν εφεδρίες για να καλύπτονται άμεσα αυτές οι ανάγκες. Διότι γνωρίζουμε το πρόβλημα της μετανάστευσης κλπ. 'Οταν υπάρχουν και θέματα εκπαιδευτικά από κακή λειτουργία των υπηρεσιών για προγραμματισμό και για πρόνοια, τότε συμβάλλουμε και εμείς στην ερήμωση της υπαίθρου. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ιντζέ. 

Ο κ. Ανθόπουλος έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν θα διαφωνήσω με τον κύριο συνάδελφο. Πράγματι χρειάζεται και το σύστημα διοίκησης της εκπαίδευσης μία βαθιά τομή. Και ετοιμάζει το Υπουργείο Παιδείας ένα σχετικό νομοθέτημα. Ελπίζουμε να σας βρούμε αρωγούς. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και τον κύριο Υφυπουργό. 

Επανερχόμεθα στη δεύτερη με αριθμό 96/5.11.98 επίκαιρη ερώτηση του Βουλευτή της Νέας Δημοκρατίας κ. Γεωργίου Καρασμάνη προς τον Υπουργό Γεωργίας, σχετικά με την αποζημίωση των δενδροκαλλιεργητών της κεντρικής Μακεδονίας για τις ζημιές που υπέστησαν από τον παγετό την περασμένη άνοιξη. 

Η επίκαιρη ερώτηση του κ. Καρασμάνη εν περιλήψει είναι

  


 

  

Σελίδα 1147 

η ακόλουθη: 

"Ανάστατοι, αλλά και οργισμένοι είναι οι δενδροκαλλιεργητές της κεντρικής Μακεδονίας, οι οποίοι ως γνωστόν, από τον παγετό της περασμένης άνοιξης υπέστησαν ολοκληρωτική καταστροφή βλέποντας την παραγωγή τους να αφανίζεται για τέταρτη συνεχή χρονιά. 

Η αποστολή των πρώτων εκτιμήσεων του ΕΛΓΑ για τις ζημιές τους, επιβεβαίωσε δυστυχώς τους φόβους, τους οποίους ο υπογράφων επανειλημμένα είχε με ερωτήσεις του διατυπώσει. 

Αναφέρω δύο κραυγαλέα παραδείγματα αυθαιρεσίας: 

Πρώτον, δένδρα οκτώ έως δώδεκα ετών, τα οποία είναι πασίγνωστο ότι θα απέδιδαν παραγωγή τουλάχιστον εκατόν τριάντα κιλών, "εκτιμάται" από τους γεωπόνους ότι θα έφθαναν μόνο στα σαράντα έως εξήντα κιλά! 

Δεύτερον, το γεγονός ότι σε κάποια δένδρα απέμειναν μετά τη θεομηνία δύο ή τρεις καρποί, αποτέλεσε "πρόσχημα-ευκαιρία" για τους εκτιμητές να αναγνωρίσουν ζημιά σε ποσοστό μόνο 70% έως 80%, αντί του καταφανέστατου και αυταπόδεικτου 100%. 

Αν σε αυτές τις μεθοδεύσεις προσθέσουμε αφ' ενός τη μείωση του συντελεστή από 75% σε 62% και αφ' ετέρου την αύξηση του ανασφάλιστου ποσοστού από 20% στο 30%, προκύπτει ότι τελικώς όλοι οι πληγέντες δενδροκαλλιεργητές θα εισπράξουν τελικώς αποζημιώσεις ακόμη και κάτω του 50% της πραγματικής ζημιάς που υπέστησαν. Γεγονός που εξηγεί το κύμα των χιλιάδων ενστάσεων που ήδη έχουν υποβληθεί και συνεχίζουν να υποβάλλονται. 

Ερωτάται ο κύριος Υπουργός: 

Πρώτον, με ποίου εντολή ή την ανοχή διαπράττονται αυτές οι κραυγαλέες αδικίες, όταν μάλιστα ο υπογράφων είχε έγκαιρα προειδοποιήσει ότι θα επιχειρείτο κάτι τέτοιο; Αν θα εξετασθούν αμέσως όλες οι ενστάσεις και αν υπάρχει η πρόθεση να αποδοθεί, έστω και την ύστατη ώρα, δικαιοσύνη. 

Δεύτερον, πότε θα ανακοινωθούν οι τιμές αποζημίωσης και αν θα επαναληφθεί το περσινό φαινόμενο να ομολογεί η ηγεσία του Υπουργείου ότι γίνανε λάθη στις τιμές και ότι θα δοθούν συμπληρωματικές τιμές, πράγμα που δεν υλοποιήθηκε και αν οι πληγέντες δενδροκαλλιεργητές θα πληρωθούν όλοι πριν από τα Xριστούγεννα ή θα επαναληφθεί το περσινό προηγούμενο, όταν χιλιάδες οικογένειες πέρασαν ως γνωστόν "μαύρες γιορτές". 

Ο Υφυπουργός κ. Βρεττός έχει το λόγο για τρία λεπτά. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ. 

Στην πρώτη ερώτηση του συναδέλφου για το αν θα εξεταστούν αμέσως οι ενστάσεις, η απάντησή μας είναι ναι. 'Ηδη από το δεύτερο δεκαπενθήμερο του Νοεμβρίου δηλαδή εντός των προσεχών ημερών συνεργεία γεωπόνων θα επανεξετάσουν τις ενστάσεις. Και όπως γνωρίζετε δεν είναι απαραίτητο να βασιστούν οι επανεκτιμήσεις στις προηγούμενες εκτιμήσεις. 

Για το δεύτερο ερώτημα, για το πότε θα ανακοινωθούν οι τιμές της αποζημίωσης, αυτές ανακοινώνονται αφού έχουν ληφθεί πληροφορίες και από άλλους φορείς που εμπλέκονται στη διακίνηση των προϊόντων όπως συνεταιρισμοί, έμποροι κλπ. Παραδείγματος χάρη για τα ροδάκινα της κεντρικής Μακεδονίας οι τιμές θα ανακοινωθούν στο δεύτερο δεκαπενθήμερο του Νοεμβρίου. 

Υπάρχει και ένα τρίτο ερώτημα που αφορά το ύψος των τιμών. Για το ύψος των τιμών δεν είμαστε σε θέση να πούμε ποιο θα είναι, αλλά επειδή αναφερθήκατε στις τιμές του προηγούμενου έτους -και αναφερθήκατε με μία διάθεση επικριτική-οι πληροφορίες μου τουλάχιστον είναι ότι παρά το γεγονός ότι εγκρίθηκαν οι τιμές, ζητήθηκε από το Υπουργείο Γεωργίας να υποβληθούν συμπληρωματικές προτάσεις, ώστε να υπάρξουν πιθανότατα συμπληρωματικές αποφάσεις για τις τιμές. 'Ομως κανείς τελικά δεν έδωσε στοιχεία. 

Η ερώτησή σας επεκτείνεται και στο πότε θα δοθούν οι αποζημιώσεις. Πέρυσι δόθηκαν αποζημιώσεις από το Δεκέμβριο έως τον Ιανουάριο του 1998. Φέτος τα πράγματα τουλάχιστον όσον αφορά την ποσότητα παραγωγής, είναι αρκετά δυσκολότερα, δηλαδή απ' ό,τι εκτιμάται χρειάζεται περισσότερη δουλειά να γίνει ώστε να εκτιμηθούν και να δοθούν οι αποζημιώσεις. Δεν δεσμεύεται κανείς με χρονική διάρκεια. Εκείνο που μπορώ να σας πω είναι πως θα γίνει κάθε δυνατή προσπάθεια, ώστε να ανταποκριθούμε στο δίκαιο πράγματι αίτημα των δενδροκαλλιεργητών, να πάρουν όσο το δυνατόν γρηγορότερα τις αποζημιώσεις. Καταλαβαίνω την ευαισθησία σας στο σημείο αυτό με την υποβολή της ερώτησής σας. Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Γεώργιος Καρασμάνης έχει το λόγο για δύο λεπτά να αναπτύξει την ερώτησή του. 

ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, πρώτα θα ήθελα να συγχαρώ τον κύριο Υφυπουργό και να του ευχηθώ καλή επιτυχία στο καινούριο του έργο. 'Ενα έργο που πραγματικά είναι δύσκολο, κύριε Υφυπουργέ, γιατί η ελληνική γεωργία πέρα από τα διαρθρωτικά προβλήματα που έχει -και είναι μακροχρόνια- έχει και προβλήματα τρεχούσης φύσεως. 'Οπως αυτός ο αναχρονιστικός κανονισμός του ΕΛΓΑ και οι μεθοδεύσεις και τα τεχνάσματα του ΕΛΓΑ, προκειμένου να υποτιμήσει την έκταση των ζημιών και σε ποσοστά και σε απόλυτους αριθμούς αλλά σε χρόνους και στην παραγωγικότητα των δέντρων. Τα παραδείγματα είναι κραυγαλέα. 

Εγώ θα καταθέσω ακόμη και δύο εκτιμητήρια στα Πρακτικά της Βουλής για να δείτε πώς το εκτιμούν οι γεωπόνοι. Δέντρο σε συγκεκριμένο κτήμα νούμερο 169, τα μισά δέντρα παίρνουν ποσοστό παγετού 55% και τα υπόλοιπα 35%. Είναι σχήμα οξύμορο, στο ίδιο κτήμα. 

Δεύτερον υπάρχει ένα δεύτερο εκτιμητήριο με το οποίο αποκλείετε από τον παγετό τις μηλιές. 'Οταν είναι γνωστό σε όλη την κεντρική Μακεδονία ότι οι αλλεπάλληλοι παγετοί έπληξαν και τις μηλιές, γιατί να αποκλείονται αυτές από την επιδότηση; Από κει και πέρα θα κινήσετε τη διαδικασία των ΠΣΕΑ για να καλύψετε αυτούς τους παραγωγούς; 

Δεν μας απαντήσατε κάτω από ποιου ανοχή διαπράττονται αυτές οι κραυγαλέες αδικίες. Θα αλλάξετε επιτέλους αυτόν τον κανονισμό; Υπάρχει αυτή η πολιτική βούληση; 

Τρίτον, είπατε για τις τιμές ότι, ενώ ζητήσατε από πλευράς νομών να ενδιαφερθούν για τις τιμές, δεν ενδιαφέρθηκε κανείς. Δεν σας ενημέρωσαν όμως καλά. 

Είχε πει η προηγούμενη ηγεσία ότι θα συγκροτήσει επιτροπές για να διορθώσει τα λάθη και οι επιτροπές δεν έχουν συγκροτηθεί ακόμα. 

Τρίτον, θα πληρώσετε τελικά πριν από τα Χριστούγεννα; Θα επαναληφθεί δηλαδή πάλι εκείνο το περσινό φαινόμενο, οι παραγωγοί να περάσουν "μαύρα" Χριστούγεννα; Μέχρι στιγμής δεν έχουν αποσταλεί τα εκτιμητήρια. Ζήτημα να έχουν φθάσει το 30% με 40%. Υπολείπεται το 50% με 60%. Τι θα γίνει; Θα πληρωθούν οι παραγωγοί πριν από τα Χριστούγεννα, ή θα πάμε τον Ιανουάριο, Φεβρουάριο, Μάρτιο και θα φθάσουμε το καλοκαίρι; Ξεκαθαρίστε τα αυτά τα πράγματα. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Πρώτον, να ευχαριστήσω τον κ. Καρασμάνη για τις ευχές που μου δίνει. 

Δεύτερον, αναφερόμενος στον κανονισμό, σε έναν αναχρονιστικό κανονισμό του ΕΛΓΑ, όπως είπε ο κύριος συνάδελφος, να τον πληροφορήσω ότι έχει γίνει αναμόρφωση του κανονισμού πέρυσι, η οποία αναφέρεται στο κρίσιμο σημείο του ύψους των αποζημιώσεων. 

Παραδείγματος χάριν, για τα δέντρα ενώ το επίπεδο πάνω από το οποίο υπολογιζόταν η αποζημίωση ήταν 45% και μάλιστα αυτό ήταν εξαρτημένο από τον χρόνο βλάστησης, αυτό το επίπεδο κατεβαίνει στο 30% και είναι ανεξάρτητο από τον χρόνο βλάστησης. 

Συνεπώς, απ' ό,τι εκτιμούμε, ο ΕΛΓΑ θα δώσει συνολικά -και αυτό ίσως είναι μία είδηση, αν δεν το ξέρετε- επί πλέον αποζημιώσεις στη φετεινή περίοδο ύψους οκτώ δισεκατομμυ-

 

 

  

Σελίδα 1148 

ρίων (8.000.000.000) δραχμών. 

ΓΕΩΡΓΙΟΣ ΚΑΡΑΣΜΑΝΗΣ:... (Δεν ακούστηκε) 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Αυτό είναι μία πληροφόρηση την οποία σας δίνω και που πιθανότατα να μην τη γνωρίζετε. 

Για τις τιμές και κυρίως για το πότε θα δοθούν τα χρήματα, αυτά συνήθως δίνονται μέχρι τον Μάρτιο. Πέρυσι έγινε μία προσπάθεια και δόθηκαν την περίοδο Δεκεμβρίου - Ιανουαρίου. Εάν αυτό το θεωρούμε αρνητικό, θα σας έλεγα ότι είναι δύσκολο να το καταφέρουμε τώρα αφού τα προβλήματα όπως σας είπα είναι περισσότερα. Είναι δύσκολο όμως να σας πω, ότι όλες οι πληρωμές θα εξαντληθούν μέχρι το τέλος του Δεκεμβρίου. Δεν μπορώ να σας το πω αυτό. 

ΓΕΩΡΓΙΟΣ ΚΑΡΑΣΜΑΝΗΣ: Θα γίνουν κάποιες; 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Η υπόθεση που κάνω είναι ότι, ναι, θα γίνουν κάποιες. 

ΠΡΟΕΔΡΕΥΩΝ (Παναγιώτης Σγουρίδης): Τρίτη επίκαιρη ερώτηση είναι η με αριθμό 115/9.11.98 του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς την Υπουργό Ανάπτυξης, σχετικά με την ιδιωτικοποίηση της χαρτοβιομηχανίας "SOFTEX" κλπ. 

Η επίκαιρη ερώτηση του κ. Κωστόπουλου σε περίληψη έχει ως εξής: 

"Η απόφαση της Κυβέρνησης πριν ένα χρόνο να προχωρήσει στην ιδιωτικοποίηση της "SOFTEX" έχει οδηγήσει την εταιρεία και τους εργαζόμενους σε πολύ δύσκολη κατάσταση. Η εταιρεία συνεχώς απαξιώνεται, χάνει μερίδιο αγοράς, μόνιμα υπολειτουργεί και περιορίζει δραστηριότητες σε όφελος ανταγωνιστικών συμφερόντων. Για τους εργαζόμενους αν και έγιναν εξακόσιες απολύσεις με τα γνωστά κίνητρα οικειοθελών αποχωρήσεων, υπάρχει μόνιμη καθυστέρηση πληρωμών και γενικότερα ένα κλίμα ανασφάλειας. 

Η Κυβέρνηση υποσχόταν τον Οκτώβριο του 1997 ότι τάχα η ιδιωτικοποίηση θα εξασφάλιζε την ανάπτυξη της εταιρείας και την απασχόληση των εργαζομένων. Σήμερα μετά τις γνωστές προσφορές ξεπουλήματος, η εταιρεία ουσιαστικά διαλύεται, μια και κανείς από τους ενδιαφερόμενους αγοραστές δεν έχει παρουσιάσει επιχειρησιακό σχέδιο που να τεκμηριώνει την ύπαρξη και λειτουργία της επιχείρησης και όλοι απαιτούν να κλείσουν παραγωγικά τμήματα, να καταργηθούν όλες οι διμερείς συμβάσεις και συμφωνίες που έχουν υπογραφεί όλα αυτά τα χρόνια να απολυθούν άλλοι τετρακόσιοι εργαζόμενοι σε πρώτη φάση και όλα αυτά στην "καλύτερη περίπτωση", ενώ από την άλλη υπάρχουν τα γνωστά εκβιαστικά διλήμματα του τύπου συναινείτε ή την οδηγούμε σε εκκαθάριση. Αποκαλύπτεται έτσι ότι πρόκειται στην ουσία για μία εγκληματική απόφαση σε βάρος της μεγαλύτερης χαρτοβιομηχανίας της χώρας μας, στρατηγικής σημασίας για την οικονομία της, που οδηγεί στο να καρπωθούν κάποιοι το κομμάτι της αγοράς που καλύπτει η "SOFTEX" και τα τεράστια περιουσιακά στοιχεία της, αξίας πάρα πολλών δισεκατομμυρίων. 

Ερωτάται λοιπόν η κυρία Υπουργός, όπως ζητούν και οι εργαζόμενοι στη "SOFTEX", αν η Κυβέρνηση θα σταματήσει, έστω τώρα, τη διάλυση και το ξεπούλημα της "SOFTEX", αν θα δοθεί άμεση και πλήρη χρηματοδότηση με ευθύνη της Κυβέρνησης και αν θα υπάρξει επιχειρησιακό σχέδιο για την ανάπτυξη της εταιρείας". 

Η κ. Διαμαντοπούλου Υφυπουργός Ανάπτυξης έχει το λόγο για τρία λεπτά να πρωτολογήσει. 

Για πολλοστή φορά μιλάτε, κυρία Διαμαντοπούλου, για τη "SOFTEX"! 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Προέδρε, εδώ και δεκαοκτώ περίπου μήνες η Κυβέρνηση έκανε ένα ειδικό πρόγραμμα για να αντιμετωπίσει το τεράστιο πρόβλημα αυτής της βιομηχανίας. Το πρόγραμμα αυτό έχει πολύ υψηλό κόστος και αφορούσε στην προστασία της εταιρείας η οποία λειτουργεί κανονικά εδώ και δεκαοκτώ μήνες προσπαθώντας να μην μείνουν οι εργαζόμενοι ούτε δεκαπέντε μέρες χωρίς να πληρωθούν. Η προσπάθεια αυτή απαίτησε νομοθετική ρύθμιση και πολύ υψηλό ποσό από τον προϋπολογισμό του κράτους. 

Ο τελικός στόχος, η πολιτική για τη βιομηχανία, όπως και για όλες τις βιομηχανίες, ήταν η ιδιωτικοποίησή τους. Είναι σαφές και έχει δηλωθεί από την Κυβέρνηση ότι εταιρείες παραγωγής καταναλωτικών ειδών δεν μπορούν και δεν πρέπει να είναι υπό κρατική διαχείριση. Εξάλλου τα αποτελέσματα της κρατικής διαχείρισης ήταν εμφανή. 

Η προσπάθεια για την ιδιωτικοποίηση είναι εξαιρετικά δύσκολη και αυτό γιατί η εταιρεία έχει πολύ μεγάλα προβλήματα οικονομικά και νομικά. Και βέβαια δεν υπήρξε ιδιαίτερο ενδιαφέρον ούτε από την ελληνική ούτε από τη διεθνή αγορά. 'Ετσι κάνουμε μία πολύ σημαντική προσπάθεια να ολοκληρώσουμε την ιδιωτικοποίηση με πρώτο ίσως θα έλεγα και μοναδικό στόχο τη διασφάλιση όσων περισσότερων θέσεων εργασίας γίνεται. 

Η εταιρεία δεν μπορεί να χρηματοδοτηθεί από την Κυβέρνηση. Η Κυβέρνηση δεν μπορεί να χρηματοδοτήσει άμεσα ή έμμεσα την εταιρεία. Ακόμη και σε περίπτωση θετικής πολιτικής βούλησης οι νομικές δεσμεύσεις που αφορούν τον ανταγωνισμό και την κρατική βοήθεια σε επιχειρήσεις οι οποίες δρουν στην αγορά είναι απολύτως απαγορευτικές και όπως ξέρετε τα πρόστιμα είναι πάρα πολύ υψηλά σε αυτήν την περίπτωση. 'Ετσι χρηματοδότηση βιομηχανίας από το κράτος καταλαβαίνετε ότι είναι αδύνατον να γίνει. 

'Οσον αφορά το τελευταίο σας ερώτημα για το επιχειρησιακό σχέδιο, η εταιρεία, σε περίπτωση που ιδιωτικοποιηθεί, θα λειτουργήσει με βάση το επιχειρησιακό σχέδιο των επενδυτών. Σε καμία περίπτωση η Κυβέρνηση δεν θα μπορούσε να κάνει επιχειρησιακό σχέδιο για τη λειτουργία της εταιρείας. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Διαμαντοπούλου. 

Ορίστε, κύριε Κωστόπουλε, έχετε το λόγο για δύο λεπτά. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): "Η μεγάλη κομπίνα". 

Κύριε Πρόεδρε, αυτός μπορούσε να είναι ο τίτλος ενός βιβλίου που θα ασχολούνταν με τις λεγόμενες προβληματικές επιχειρήσεις... 

ΠΡΟΕΔΡΕΥΩΝ (Παναγιώτης Σγουρίδης): Τελευταία έχετε γίνει συγγραφέας βιβλίων έμαθα. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): ...ιδιαίτερα στρατηγικού χαρακτήρα και μεγάλο μέρος σε αυτό το βιβλίο θα κατείχε η "SOFTEX" για την οποία κουβεντιάζουμε. Φαίνεται ότι γράφεται ο επίλογος. Ο επίλογος θα έχει θύματα. Θύματα θα είναι οι εργαζόμενοι, οι οικογένειες τους, ό,τι πιο τίμιο υλικό έχει αυτός ο τόπος ευτυχώς σήμερα. 

Εμείς, κύριε Πρόεδρε, θα επιμείνουμε στις ιδεολογικές μας πολιτικές απόψεις και πολύ περισσότερο θα επιμείνουμε στην ηθική προσέγγιση του ζητήματος. 

Το 1990 υπάρχει μία συμφωνία μεταξύ του ΠΑ.ΣΟ.Κ. της Νέας Δημοκρατίας και του Κομμουνιστικού Κόμματος Ελλάδος -τότε ήταν ενταγμένο στο Συνασπισμό- και σε αυτήν τη συμφωνία είχαν καταγραφεί οι στρατηγικές μονάδες της χώρας. Γι'αυτές τις στρατηγικές μονάδες σε αυτήν τη συμφωνία που υπογράψαμε και εμείς γράφονταν: Στηρίζονται οι βιώσιμες, προωθούνται προγράμματα εκσυγχρονισμού τους και δεν θίγεται το ιδιοκτησιακό καθεστώς τους. "SOFTEX", "ΠΥΡΚΑΛ", "ΠΕΙΡΑΙΚΗ ΠΑΤΡΑΙΚΗ", "ΣΚΑΛΙΣΤΗΡΙ", "ΛΑΡΚΟ" κλπ. 

Με την ευκαιρία αυτής της συζήτησης θέλουμε να ζητήσουμε από την αρμόδια Υφυπουργό να μας δώσει τις συμφωνίες που υπάρχουν αυτήν τη στιγμή μεταξύ της Κυβέρνησης και των διάφορων αετονύχηδων της αγοράς αυτοί που πάνε να αγοράσουν την "SOFTEX" δηλαδή. Νομιμοποιούμαστε να το κάνουμε. Είμαστε εκλεγμένοι από τον ελληνικό λαό. Θέλουμε τη συμφωνία αυτήν αμέσως. 'Ετσι κι αλλιώς θα την πάρουμε μετά την υπογραφή. Τη θέλουμε τώρα για να συμμετάσχουμε και εμείς στη συζήτηση. 'Οχι μυστικές συμφωνίες. 

Και κλείνω κάνοντας μία έκκληση προς τους εργαζόμενους. Να μην ισχύσει σε αυτούς "όπου φτώχεια και γκρίνια". 

'Αλλοι φταίνε, αυτούς να σημαδέψουν και να μην ξεχάσουν ποτέ την περιπέτειά τους, να τη λένε και στα παιδιά τους 

 

 

  

Σελίδα 1149 

και στα εγγόνια τους! 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κωστόπουλο. 

Η κ. Διαμαντοπούλου έχει το λόγο. 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Ξεκινήσατε με έναν τίτλο, αγαπητέ συνάδελφε, ο οποίος είναι ο συνήθης τίτλος του "ΡΙΖΟΣΠΑΣΤΗ" εδώ και πολύ καιρό, αλλά η ιστορία της "SOFTEX", όπως και πολλών άλλων προβληματικών επιχειρήσεων, δεν έχει ανάγκη από κραυγές ούτε από το να μας κουνάτε το χέρι στη Βουλή, έχει ανάγκη από σώφρονες λύσεις για να εξασφαλιστεί το μέγιστο των θέσεων εργασίας. Δεν είναι δυνατόν να φωνάζουμε όλοι μαζί και να απαιτούμε πράγματα τα οποία όλοι ξέρουμε ότι δεν μπορούν να γίνουν. Γιατί ξέρετε πολύ καλά ότι ζούμε σε μία αγορά που δεν έχει πια σύνορα, όπου το χαρτί υγείας, το χαρτί του βιβλίου, ο δημοσιογραφικός χάρτης και όλα αυτά τα προϊόντα κινούνται ελεύθερα και είναι ανταγωνιστικά. Τα ξέρετε όλα πολύ καλά και ξέρετε επομένως τα όρια μέσα στα οποία μπορούμε να κινηθούμε. 

Η οποιαδήποτε σύμβαση και τα οποιαδήποτε χαρτιά υπογραφούν θα είναι, σύμφωνα με τους νόμους, στη διάθεση αυτών που θα τα ζητήσουν και τα δικαιούνται. Σήμερα δεν υπάρχουν τέτοια χαρτιά, τα οποία έχουν υπογραφεί και τα οποία θα δοθούν, εξάλλου δεν έχουν ζητηθεί. Είναι όμως σίγουρο ότι αυτά που χρειάζεται θα είναι στα χέρια σας. 

Αυτό που θα παρακαλούσα είναι να απευθύνεται στους εργαζόμενους -αυτό κάνουμε και εμείς εξάλλου- έκκληση, ώστε να βρούμε από κοινού μία λύση, η οποία θα εξυπηρετεί τα συμφέροντά τους. Και τουλάχιστον, κύριε Κωστόπουλε, αυτά τα δύο χρόνια, εγώ θέλω να πιστεύω ότι αυτό έγινε. Γιατί δύο χρόνια τώρα, με πάρα πολύ μεγάλο κόπο και με άρνηση όλων των τραπεζών να χρηματοδοτήσουν αυτήν την εταιρεία, με σαράντα δισεκατομμύρια (40.000.000.000) χρέη, με πάρα πολλά προβλήματα, διοικητικά, οργανωτικά, με τα ειδικά προβλήματα της Δράμας καταφέραμε, βάλαμε καινούριο μάνατζμεντ, εξασφαλίσαμε χρηματοδότηση, παγώσαμε τα χρέη της εταιρείας και συνεχίζουμε τις συμβάσεις της εταιρείας με το δημόσιο, ώστε να μπορεί να παίρνει ανάσα και δεν υπάρχει καμία ούτε συμφωνία ούτε συνεργασία με αετονύχηδες. Υπάρχει μία εξαντλητική προσπάθεια να μπορέσουμε να κάνουμε μια σύμβαση που θα εξασφαλίζει το μεγαλύτερο αριθμό θέσεων εργασίας. Και νομίζω ότι κάθε καλόπιστη ανάγνωση οδηγεί σε αυτό το συμπέρασμα. 

ΠΡΟΕΔΡΕΥΩΝ (Παναγιώτης Σγουρίδης): Επίκαιρες ερωτήσες δευτέρου κύκλου: 

Πρώτη είναι η υπ'αριθμ. 98/6-11-98 επίκαιρη ερώτηση του Βουλευτού του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Εργασίας και Κοινωνικών Ασφαλίσεων σχετικά με το δικαίωμα επιλογής επικουρικού ασφαλιστικού φορέα για τους ηλεκτροτεχνίτες της Δημόσιας Επιχείρησης Ηλεκτρισμού (ΔΕΗ). 

Η επίκαιρη ερώτηση του κ. Πιπεργιά είναι η ακόλουθη: 

"Οι εργαζόμενοι ηλεκτροτεχνίτες της ΔΕΗ που είναι επικουρικά ασφαλισμένοι στο ΤΕΑΗΕ βρίσκονται σήμερα, μετά την αλλαγή των προϋποθέσεων συνταξιοδότησης και υπολογισμού της σύνταξης, μπροστά σε μια νέα κατάσταση που καμία σχέση δεν έχει με τις προσδοκίες τους όταν δεκαετίες πριν επέλεγαν τον συγκεκριμένο επικουρικό ασφαλιστικό φορέα. 

Η μόνη πρακτικά ενδεικνυόμενη σήμερα λύση για να αποφευχθούν αδικίες σε βάρος των εργαζομένων ηλεκτροτεχνιτών της ΔΕΗ είναι να δοθεί και πάλι δικαίωμα επιλογής, ώστε να τους δοθεί η δυνατότητα νέας επιλογής επικουρικού ασφαλιστικού φορέα. 

Ερωτάται ο αρμόδιος Υπουργός: 

Σε ποιες ενέργειες προτίθεται άμεσα να προβεί, ώστε να δοθεί δικαίωμα επιλογής επικουρικού ασφαλιστικού φορέα από τους ηλεκτροτεχνίτες της ΔΕΗ;". 

Ο Υφυπουργός Εργασίας και Κοινωνικών Ασφαλίσεων κ. Φοίβος Ιωαννίδης έχει το λόγο για τρία λεπτά να πρωτολογήσει. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, κύριοι συνάδελφοι, η ερώτηση έχει μια επικαιρότητα ιδιαίτερη αν σας πω ότι το μεσημέρι σήμερα στις δύο έχω συνάντηση με τους εκπροσώπους του συγκεκριμένου ταμείου του ΤΕΑΗΕ, διότι μένει να καταλήξουμε μετά απ' αυτήν τη συνάντηση σε ό,τι αφορά τη συγχώνευση του συγκεκριμένου ταμείου στο ΙΚΑ-ΤΕΑΜ. Δεν έχουμε οριστική απόφαση, θα προηγηθεί η συνάντηση, αλλά εντός των αμέσως προσεχών ημερών θα αποφασιστεί αν θα συγχωνευθεί η όχι. 

Γιατί; Γιατί πρόκειται για ελλειμματικό ταμείο. Ακούστε τα στοιχεία. Το 1995 είχε πλεόνασμα δύο δισεκατομμύρια εξακόσια εκατομμύρια (2.600.000.000), το 1996 είχε πλεόνασμα ένα δισεκατομμύριο διακόσια εκατομμύρια (1.200.000.000) και το 1997 είχε έλλειμμα εννιακόσια έντεκα εκατομμύρια (911.000.000). Η δε αναλογιστική μελέτη, που έγινε σχετικά, βγάζει ένα συνολικό έλλειμμα -ξέρετε ότι οι αναλογιστικές μελέτες βέβαια γίνονται με προοπτική πεντηκονταετίας- διακοσίων σαράντα τεσσάρων δισεκατομμυρίων (244.000.000.000). 

Οι συγκεκριμένοι ασφαλισμένοι του επικουρικού αυτού ταμείου που προήλθαν από τη ΔΕΗ, είχαν με βάση την αρχική νομοθεσία δυνατότητα να διαλέξουν αν θα πήγαιναν στη ΔΕΗ ή αν θα παρέμεναν ή θα ενετάσσοντο σε αυτό το επικουρικό ταμείο. Την επιλογή τους την έκαναν το 1975 και το 1977. 'Εκτοτε έχουν περάσει είκοσι χρόνια. 'Αλλη δυνατότητα τώρα να αλλάξουν επειδή τώρα το ταμείο έπαψε να δίνει -ακούστε- επικουρική σύνταξη τετρακόσιες χιλιάδες δραχμές; Διότι περί αυτού πρόκειται. Βεβαίως, τώρα πια δεν δίνεται αυτό το ύψος επικουρικής σύνταξης. Δεν δίνεται διότι η αρχική νομοθεσία προέβλεπε γι'αυτούς τους ειδικής κατηγορίας, αν θέλετε, ασφαλισμένους ηλεκτροτεχνίτες της ΔΕΗ ή της Ολυμπιακής ότι οι συντάξεις τους δεν έβγαιναν με βάση τις συλλογικές συμβάσεις εργασίας, αλλά με βάση τις κλαδικές συλλογικές συμβάσεις. 'Ομως, αυτό οδηγούσε σε μία υπέρμετρη, αν θέλετε, ευνοϊκή μεταχείριση γι'αυτούς έναντι των υπολοίπων. 

Και σεις βεβαίως αναφέρεσθε, κύριε συνάδελφε, στην ανταποδοτικότητα. Δεν υπάρχει αμφιβολία ότι είχαν και μεγαλύτερες εισφορές, αφού είχαν και μεγαλύτερη μισθοδοσία, αλλά η ανταποδοτικότητα που δεν είναι και το μόνο στοιχείο, στο χώρο της κοινωνικής ασφάλισης -που δεν μπορεί να είναι και δεν πρέπει να είναι- δεν ήταν και ποτέ ούτε στα πλαίσια αυτού του ταμείου ο κανόνας. 

Συνεπώς εύλογο μεν το ενδιαφέρον σας, αλλά δεν υπάρχει περιθώριο για να αντιμετωπισθεί αυτή η επιθυμία που προκύπτει από την ερώτησή σας, που είναι προφανώς και επιθυμία των ηλεκτροτεχνιτών της ΔΕΗ που είναι στο επικουρικό ΤΕΑΗΕ, δηλαδή να τους δοθεί τώρα και πάλι η δυνατότητα να διαλέξουν άλλον ασφαλιστικό φορέα. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Δημήτρης Πιπεργιάς έχει το λόγο για δύο λεπτά, ώστε να αναπτύξει την επίκαιρη ερώτησή του. 

ΔΗΜΗΤΡΙΟΣ ΠΙΠΕΡΓΙΑΣ: Πράγματι, κύριε Πρόεδρε, κυρίες και κύριοι συνάδελφοι, το θέμα είναι επίκαιρο και νομίζω ότι σωστά τέθηκε η επίκαιρη ερώτηση, αν μάλιστα πρόκειται, όπως είπε ο κύριος Υπουργός, το ΤΕΑΗΕ σύμφωνα με το μίνι ασφαλιστικό να υπαχθεί στις διατάξεις ΙΚΑ-ΤΕΑΜ, δηλαδή να συγχωνευθεί με το ΙΚΑ-ΤΕΑΜ. 

Και είναι επίκαιρο διότι προκύπτει μείζον θέμα, δηλαδή ακόμα μεγαλύτερο θέμα να δοθεί αυτή η δυνατότητα επιλογής, κύριε Υπουργέ, εάν μάλιστα υπάρξει συγχώνευση του ταμείου για τον εξής λόγο: Οι εργαζόμενοι της ΔΕΗ πράγματι επέλεξαν δύο φορές, αλλά με συγκεκριμένους όρους επιλογής. Τους δινόνταν η δυνατότητα να συγκρίνουν, αφού τους έλεγε θα πάρετε σύνταξη με αυτές τις προϋποθέσεις και με αυτούς τους όρους από τον ένα φορέα, θα πάρετε σύνταξη με αυτούς τους όρους και προϋποθέσεις από τον δεύτερο φορέα. 

Με βάση, λοιπόν, αυτές τις δυνατότητες, έκαναν επιλογή. 'Εκτοτε όμως και ιδιαίτερα τον τελευταίο καιρό και μάλιστα μετά την έκδοση του προεδρικού διατάγματος 318/1996 έχουν αλλάξει άρδην οι όροι υπολογισμού των συντάξεων αλλά και 

 

 

  

Σελίδα 1150 

των προϋποθέσεων συνταξιοδότησης από το ΤΕΑΗΕ. 

Κατά συνέπεια έχουν αλλοιωθεί, έχουν ανατραπεί οι όροι κάτω από τους οποίους έκαναν την επιλογή τους. Πολύ δε περισσότερο θα αλλάξουν οι όροι, θα είναι πιστεύω επί τα χείρω εάν υπάρξει συγχώνευση του ΤΕΑΗΕ με το ΙΚΑ-ΤΕΑΜ. 

Απ'αυτήν την άποψη, εφόσον ισχύει ο νόμος για τις διαδοχικές ασφαλίσεις, εφόσον ουσιαστικά οι επιβαρύνσεις των ταμείων από μία συνταξιοδότηση κάτω από τους όρους και τις προϋποθέσεις του βασικού ασφαλιστικού νόμου 2084 θα κατανέμονται μεταξύ των διαφόρων ασφαλιστικών ταμείων, δε νομίζω ότι υπάρχει πρόβλημα να δοθεί πάλι -εν όψει μάλιστα αυτής της μεταβολής που μελετάται- νέο δικαίωμα επιλογής που θα λύσει επιτέλους και το πρόβλημα αυτό. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υφυπουργέ, έχετε δύο λεπτά για να δευτερολογήσετε. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Δυο λόγια να προσθέσω μόνο στα στοιχεία που έδωσα πριν ότι η σχέση ασφαλισμένου-συνταξιούχου είναι 1 προς 2,3. 

Δηλαδή πολύ κάτω -και επιδεινώνεται η σχέση αυτή στην προοπτική- απ' αυτό που μπορεί να αντέξει ανταποδοτικά -που είναι κατ' ελάχιστο, ένα προς τριάμισι- ένα ταμείο. 

Η ανώτατη σύνταξη που δίνει το ταμείο αυτό τώρα -και επαναλαμβάνω ότι πρόκειται για επικουρική σύνταξη- είναι διακόσιες πενήντα δύο χιλιάδες επτακόσιες είκοσι τέσσερις (252.724) δραχμές. 

ΔΗΜΗΤΡΙΟΣ ΠΙΠΕΡΓΙΑΣ: Να τους πάμε στη ΔΕΗ τότε, που δίνει ανώτατη σύνταξη εκατό χιλιάδες (100.000) δραχμές. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Βέβαια η μέση σύνταξη είναι εξήντα οκτώ χιλιάδες επτακόσιες (68.700) δραχμές. 

Σας δίνω αυτά τα στοιχεία, γιατί νομίζω ότι σας ενδιαφέρουν κι εσάς. 

ΔΗΜΗΤΡΙΟΣ ΠΙΠΕΡΓΙΑΣ: Βεβαίως με ενδιαφέρουν, αλλά πιστεύω ότι η ανώτατη σύνταξη του ταμείου είναι πολύ μικρότερη. 

ΠΡΟΕΔΡΕΥΩΝ (Παναγιώτης Σγουρίδης): Κύριε Πιπεργιά, σας παρακαλώ. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Κοιτάξτε, εγώ σημειώνω το εύλογο ενδιαφέρον σας για μέρος των ασφαλισμένων σ' αυτό το επικουρικό ταμείο. Αυτά που είπατε πριν, θα μπορούσαν να είναι βάσιμα, αν δεν υπήρχε μια άλλη, πολύ σημαντική, αρχή, πέραν της ανταποδοτικότητας, της κοινωνικής αλληλεγγύης. Δηλαδή εσείς, ζητάτε τώρα να φύγει ένα κομάτι απ' αυτό το ταμείο και να του δώσουμε για τρίτη φορά τη δυνατότητα να επιλέξει, για να πάει -επειδή τώρα η συγκυρία μπορεί να το ευνοεί- στο ταμείο της ΔΕΗ. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 

ΔΗΜΗΤΡΙΟΣ ΠΙΠΕΡΓΙΑΣ: Κύριε Υπουργέ, την κοινωνική αλληλεγγύη να τη δίνετε ευρύτερα και στα ειδικά ταμεία. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Εάν είχα το χρόνο, θα σας αποδείκνυα με νούμερα σταθερά ότι ... 

ΠΡΟΕΔΡΕΥΩΝ (Παναγιώτης Σγουρίδης): Δεν έχετε το χρόνο, κύριε Υπουργέ. Τα υπόλοιπα στο γραφείο σας. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Θα σας πω μόνο μια λέξη. 

Από το 1982 μέχρι και σήμερα, κατ' έτος, αυξάνονται συνεχώς οι δαπάνες για κοινωνική προστασία, με εξαίρεση την τριετία 1990-1993, όπου μειώθηκαν. Αυτό νομίζω είναι μια απάντηση. 

Ευχαριστώ. 

ΔΗΜΗΤΡΙΟΣ ΠΙΠΕΡΓΙΑΣ: Εδώ συμφωνούμε. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ιωαννίδη. 

Η τέταρτη υπ' αριθμόν 112/9.11.98 επίκαιρη ερώτηση πρώτου κύκλου του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τον έλεγχο στα δημόσια έργα για την αποφυγή αποκλίσεων από τις συμβατικές υποχρεώσεις, διαγράφεται κατόπιν απουσίας του κυρίου Βουλευτή. 

Επίσης η τέταρτη υπ' αριθμόν 101/6.11.98 επίκαιρη ερώτηση δευτέρου κύκλου της Βουλευτού του Συνασπισμού της Αριστεράς και της Προόδου κ. Μαρίας Δαμανάκη προς τον Υπουργό Δικαιοσύνης, σχετικά με τη λήψη μέτρων βελτίωσης της σωφρονιστικής πολιτικής για την αντιμετώπιση των ανήλικων παραβατών, διαγράφεται λόγω κωλύματος του κυρίου Υπουργού. 

Τρίτη είναι η υπ' αριθμόν 116/9.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων επίλυσης των προβλημάτων των νυχτερινών γυμνασίων κλπ. 

Η επίκαιρη ερώτηση του κ. Αγγουράκη έχει ως εξής: 

"Το νυχτερινό σχολείο, που έδινε κάποια μορφωτικά και επαγγελματικά εφόδια σε όσους οι ταξικοί φραγμοί στη μόρφωση και η ανάγκη βιοπορισμού οδηγούσε πρόωρα έξω από την εκπαίδευση, σήμερα είναι από τα πρώτα θύματα της εφαρμογής των αντιεκπαιδευτικών νόμων. 

Κι ενώ τα νυχτερινά γυμνάσια αναμένεται να παραμεριστούν από τα ψευτοσχολεία "β' ευκαιρίας", ήδη οι εργαζόμενοι μαθητές του λυκείου δεν μπορούν να αντέξουν στον εξεταστικό μαραθώνιο για το απολυτήριο ή για τα πτυχία των ΤΕΕ, καθώς δεν έχουν ούτε την οικονομική δυνατότητα φροντιστηρίων, αλλά ούτε τη χρονική δυνατότητα της περίφημης "πρόσθετης διδακτικής στήριξης" και επιπλέον υπομένουν το βάρος μιας επιπλέον μαθητικής χρονιάς. Στερούνται όχι μόνο την ελπίδα εισαγωγής στην τριτοβάθμια εκπαίδευση (που διατηρούσε ζωντανή μόνο το ειδικό ποσοστό εισαγωγής στα ΤΕΙ), αλλά και την ελπίδα να αποκτήσουν και το απολυτήριο του λυκείου. 

Και οι μαθητές που μαζικά εγκαταλείπουν γι' αυτούς τους λόγους τα εσπερινά λύκεια δεν έχουν καν την ελπίδα να αποκτήσουν μέσα από την τεχνική εκπαίδευση ένα πτυχίο με επαγγελματικά εφόδια, αφού τα πτυχία των ΤΕΕ είναι αποσυνδεδεμένα από επαγγελματικά δικαιώματα και σε κάθε περίπτωση κατώτερα από το Δίπλωμα Επαγγελματικής Κατάρτισης, που παρέχουν μόνο τα ΙΕΚ. 

Ερωτάται ο κύριος Υπουργός μετά τα παραπάνω, αν θα πάρει κάποια μέτρα για την ενίσχυση της νυχτερινής εκπαίδευσης, απαντώντας επιτέλους και στα αιτήματα των νυχτερινών μαθητών, που μέχρι τώρα βρίσκουν κλειστή την πόρτα του Υπουργείου". 

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο για τρία λεπτά. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρία και κύριοι συνάδελφοι, απαντώντας σε όμοια ερώτηση χθες στη Βουλή είχα πει ότι με το νέο εκπαιδευτικό σύστημα, που εισάγει η εκπαιδευτική μεταρρύθμιση, πραγματικά αναβαθμίζονται και τα εσπερινά λύκεια σε εσπερινά Ενιαία Λύκεια και παύουν να είναι τα λύκεια ενός κατώτερου εκπαιδευτικού Θεού. 

Και το αποδεικνύω ως εξής: Με το παλιό σύστημα τα εσπερινά λύκεια τετραετούς φοιτήσεως οδηγούσαν στην απόκτηση ενός τίτλου και μόνον ενός τίτλου. 'Οποιος ήθελε να προχωρήσει στην τριτοβάθμια εκπαίδευση έπρεπε οπωσδήποτε να υποστεί τη δοκιμασία των φροντιστηρίων και να πετύχει στις Γενικές Εξετάσεις σε ένα ποσοστό, το οποίο κατά μέσον όρο κυμαίνεται σε έναν προς τέσσερις, δηλαδή ένας επιτυχών προς τέσσερις εξεταζομένους. 

Καμία ελπίδα δεν είχαν τα εργαζόμενα παιδιά, οι εργαζόμενοι μαθητές των εσπερινών λυκείων -διότι ήταν αδύνατο να κάνουν φροντιστήριο, εφόσον την ημέρα εργαζόντουσαν και το βράδυ ήταν στο λύκειο- να μπορέσουν να συμμετάσχουν στις Γενικές Εξετάσεις και να προχωρήσουν στα πανεπιστήμια και τα ΤΕΙ. 

Με το νέο σύστημα τα εσπερινά ενιαία λύκεια δίνουν την ευχέρεια στα εργαζόμενα παιδιά να αποκτήσουν ένα απολυτήριο λυκείου, το οποίο αποτελεί και το εισιτήριο για να 



 

  

Σελίδα 1151 

εγγραφούν -και όχι να εξεταστούν προηγουμένως- στα τριτοβάθμια ιδρύματα, είτε ΑΕΙ είτε ΤΕΙ. 

Ειδικότερα, υπάρχει μια ελαστικότερη αντιμετώπιση της εκπαιδευτικής διαδικασίας για τους μαθητές, τους εργαζόμενους μαθητές ηλικίας δεκαπέντε έως δεκαοκτώ ετών στα εσπερινά ενιαία λύκεια. Είναι τετραετής η διάρκεια των σπουδών, είναι ολιγοτέρων ωρών το πρόγραμμα κάθε ημέρας -εδώ κάθε νύκτας- και είναι λιγότερη και η διάρκεια της ώρας. 

Ανακοινώσαμε και την εξεταστέα ύλη, η οποία βρίσκεται σε ποσοστό 60% της διδακτέας ύλης και αυτό όχι για να διευκολύνουμε μόνο τα πράγματα, αλλά γιατί με το νέο εκπαιδευτικό σύστημα δεν ενδιαφέρει ο όγκος των γνώσεων, αλλά η ποιότητα αφομοίωσης των γνώσεων και η ανάπτυξη κριτικής σκέψης των μαθητών. 'Ετσι δίδεται η ευχέρεια και η ευκαιρία για πρώτη φορά στα εργαζόμενα παιδιά του λυκείου με απολυτήριο, που δεν χρειάζεται να έχει και βαθμό δεκαοκτώ -παραδείγματος χάρη με δέκα- να εισέλθουν χωρίς εξετάσεις σε ΑΕΙ και ΤΕΙ. 

Αυτό δεν είναι υποβάθμιση, είναι αναβάθμιση, είναι ισοτίμηση και εμείς επιμένουμε το απολυτήριο του ενιαίου εσπερινού λυκείου να είναι ισότιμο, ισοδύναμο, ισάξιο με το απολυτήριο του ημερήσιου λυκείου. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ο κ.Αγγουράκης έχει το λόγο για δύο λεπτά, για να αναπτύξει την επίκαιρη ερώτησή του. 

ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, ο κύριος Υφυπουργός θα έπρεπε να είναι λίγο πιο προσεκτικός, πολύ περισσότερο αν πάρει κανείς υπόψη του τον τομέα για τον οποίο του έχει αναθέσει η πολιτεία την ευθύνη. 

Είναι Υφυπουργός Παιδείας. Δεν μπορεί να λέγονται τέτοια πράγματα ειδικά από έναν Υφυπουργό Παιδείας ο οποίος, εν πάση περιπτώσει, νομίζω ότι έχει και μια αυξημένη ευθύνη, αν θέλετε, για την ειλικρίνεια, για τα πρότυπα των νέων, που ειδικά και γενικά καλλιεργούνται στην κοινωνία μας. 

Τι μας είπε ο κύριος Υφυπουργός; Στην ουσία επιβεβαίωσε το κείμενο της ερώτησής μας. Το τεράστιο πρόβλημα, κύριε Υφυπουργέ, αν δεν το έχετε καταλάβει μέχρι στιγμής, δεν είναι οι μαθητές των νυχτερινών σχολείων να πάνε στα πανεπιστήμια. Οι άνθρωποι αυτοί λόγω της κοινωνικής, της ταξικής τους θέσης, δεν έχουν αυτήν την αυταπάτη. Δυστυχώς, αυτή η καπιταλιστική ελληνική κοινωνία της ΟΝΕ τους έχει απαλλάξει απ' αυτήν την αυταπάτη και την ελπίδα. Το όνειρό τους ήταν να έχουν ένα χαρτί, τουλάχιστον του νυχτερινού λυκείου. 

Και ερχόσαστε εσείς να λέτε αυτά που είπατε πριν, ότι τα αναβαθμίζετε και έτσι όλοι τους θα έχουν τη δυνατότητα να μπουν στα πανεπιστήμια; Δεν το θέλουν αυτό το πράγμα. Θέλουν ακριβώς να αποδεσμευθεί η δυνατότητα να έχουν ένα χαρτί ότι έχουν τελειώσει ένα λύκειο δεύτερης, τρίτης, πέμπτης κατηγορίας. Αυτό τους απασχολεί, κύριε Υφυπουργέ. Δεν ξέρω, αν το έχετε καταλάβει. 

Από τη στιγμή που θα περάσουν από πανελλήνιες εξετάσεις, φεύγουν. Πήγατε σε κανένα εσπερινό σχολείο, να δείτε ποια είναι η κατάσταση τώρα; 

Εγώ δεν έχω γενική εικόνα, αλλά από τους υποψήφιους του Κομμουνιστικού Κόμματος Ελλάδος στις νομαρχιακές εκλογές έμαθα ότι σε πολλά από τα νυχτερινά λύκεια των Αθηνών, ζήτημα είναι αν έχει μείνει το 30% των μαθητών που ήταν πέρυσι. 

Το δεύτερο ζήτημα για τις Σχολές Τεχνικής Εκπαίδευσης δεν το αρνηθήκατε καν σε σχέση με τα Ι.Ε.Κ. Μετά παραξενεύεστε, όταν σας λέμε ότι η εκπαιδευτική μεταρρύθμιση στη νυχτερινή εκπαίδευση τροφοδοτεί τα φροντιστήρια και τα ιδιωτικά σχολεία; 

Και κάτι τελευταίο. Αφού είναι τόσο ωραία τα πράγματα και τόσο εύκολα, γιατί δεν τους δέχεστε, κύριε Υφυπουργέ; Γιατί τους αναγκάζετε και αυτούς να κάνουν διαδηλώσεις, να κάνουν πορείες, να ξενυχτούν και να δέχονται και διάφορες πιέσεις κλπ.; 

Να τους δεχθείτε, να τους εξηγήσετε και να τους πείσετε. Δεν νομίζω να είναι τόσο αμόρφωτοι, ώστε να μην καταλαβαίνουν τι τους λέτε. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Ανθόπουλος έχει το λόγο για δύο λεπτά για να απαντήσει. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα αποφύγω, κύριε Πρόεδρε, να σχολιάσω τα σχόλια για την προσωπικότητά μου και για την ιδιότητά μου από τον κύριο συνάδελφο. Δεν ξέρω εγώ εάν επαξίως είμαι Υφυπουργός Εθνικής Παιδείας, αλλά τουλάχιστον ξέρω τι λέω και ξέρω τι γράφω. 

Ο κ. Αγγουράκης λέει ότι με το παλιό σύστημα είχαν μια ελπίδα αυτά τα παιδιά, να πάνε τουλάχιστον στα Τ.Ε.Ι. Εμείς αυτήν την ελπίδα την ανοίγουμε και λέμε να πάνε και σε Α.Ε.Ι. και σε Τ.Ε.Ι. 

ΧΑΡΑΛΑΜΠΟΣ ΑΓΓΟΥΡΑΚΗΣ: Με πανελλήνιες, όμως. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Μα, κύριε Υπουργέ... 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Πάψετε να φωνασκείτε. 

Κύριε Πρόεδρε, επιτέλους, μήπως είναι η ερώτηση της κ. Αράπη; Δεν ξέρω. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, μη διακόπτετε. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μην υπεισέρχεστε στην ερώτηση άλλου συναδέλφου τουλάχιστον. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Μα, κύριε Υπουργέ, χθες το βράδυ είχαν γενική συνέλευση και μου είπαν ότι έχουν διαφορετικά μαθήματα. 

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, να μη γράφεται τίποτα στα Πρακτικά, από όσα λέει η κ. Αράπη-Καραγιάννη. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: ... 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κρατήστε το χρόνο μου, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Θα έχετε χρόνο, κύριε Υπουργέ. 

Ορίστε, έχετε το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Πρώτα-πρώτα, κύριε Αγγουράκη, κάνετε μία σύγχυση.'Αλλο εσπερινό Γυμνάσιο και Λύκειο και άλλο Σχολεία Δεύτερης Ευκαιρίας. Το εσπερινό Γυμνάσιο και το εσπερινό Λύκειο είναι για εργαζόμενους μαθητές, ηλικίας δώδεκα έως δεκαπέντε ετών στο Γυμνάσιο και από δεκαπέντε έως δεκαοκτώ στο Λύκειο. 

Τα Σχολεία της Δεύτερης Ευκαιρίας είναι γι'αυτούς οι οποίοι έπεσαν θύματα της σχολικής αποτυχίας και για οποιονδήποτε λόγο απομακρύνθηκαν, είτε από το Δημοτικό είτε από το Γυμνάσιο και δεν μπόρεσαν να πάρουν έναν τίτλο της Υποχρεωτικής Εκπαίδευσης. 

Η χώρα μας, πρωτοπορώντας στα πλαίσια της Ευρωπαϊκής 'Ενωσης -εσείς δεν την αναγνωρίζετε, δεν έχει σημασία, εμείς εκεί ανήκουμε και προχωρούμε- ίδρυσε σχολεία δεύτερης ευκαιρίας -ξεκινά από φέτος- για να μπορέσουν αυτοί οι άνθρωποι, που είναι εργαζόμενοι μεγαλύτερης των δεκαοκτώ ετών ηλικίας, να συμμετάσχουν σε ειδικά προγράμματα, για να λάβουν έναν τίτλο υποχρεωτικής εκπαίδευσης. 

Αν όμως θέλουμε σε αυτόν τον τόπο οι τίτλοι να έχουν αντίκρισμα, πρέπει να δεχθούμε ότι δια της εγγραφής δεν σημαίνει ότι αυτομάτως πρέπει να λαμβάνεις και έναν τίτλο και ότι η φοίτηση σώνει και καλά πρέπει να σημαίνει και αποφοίτηση. 

ΧΑΡΑΛΑΜΠΟΣ ΑΓΓΟΥΡΑΚΗΣ: Αφού γίνονται εξετάσεις. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):'Οσοι θέλουν τίτλο Λυκείου, να ξέρουν ότι αποκτούν εισιτήριο για την τριτοβάθμια εκπαίδευση.'Οσοι θέλουν έναν τίτλο για να αποδεικνύουν ότι γνωρίζουν γράμματα, ο τίτλος του Γυμνασίου είναι αρκετός. Αλλά υπάρχει και ο τίτλος της Τεχνικής Επαγγελματικής Εκπαίδευσης, ο οποίος χορηγείται σε δύο επίπεδα, δευτέρου και τρίτου επιπέδου, και ο οποίος με μία μαθητεία οδηγεί σε βελτίωση της θέσης του κατόχου του τίτλου στο χώρο της εργασίας 

 

 

  

Σελίδα 1152 

του. 

Επομένως, όταν γράφουμε κάποια πράγματα, να ξέρουμε τι εννοούν και πού οδηγούν αυτά τα πράγματα. 

ΧΑΡΑΛΑΜΠΟΣ ΑΓΓΟΥΡΑΚΗΣ: Πάντως, με επιβεβαιώσατε. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Η εκπαιδευτική μεταρρύθμιση με ιδιαίτερη ευαισθησία πλησίασε το χώρο των εργαζομένων μαθητών που φοιτούν στα εσπερινά λύκεια και έχουν γίνει επανειλημμένες συναντήσεις, κύριε Αγγουράκη, στο γραφείο μου με πάρα πολλούς μαθητές και με σχολεία. Αλλά δεν μπορεί ο Υφυπουργός ή ο Υπουργός να βλέπουν ένα-ένα μαθητή και ένα-ένα σχολείο. 

ΣΤΡΑΤΗΣ ΚΟΡΑΚΑΣ: Ποιος σας ζήτησε κάτι τέτοιο; Τους εκπροσώπους σας να βλέπουν. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 

'Εχουμε επιτελική δουλειά, έχουμε συνεργάτες και συμβούλους, που ασχολούνται με αυτό το θέμα και αντιμετωπίζονται όλα τα προβλήματα με ιδιαίτερη ευαισθησία και όχι με κραυγές, όπως τα αντιμετωπίζετε εσείς. 

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ. 

(Θόρυβος στην Αίθουσα) 

ΠΡΟΕΔΡΕΥΩΝ (Παναγιώτης Σγουρίδης): Τι φωνάζετε κυρία Αράπη; Tώρα πρόκειται να συζητηθεί η δική σας ερώτηση. 

Πέμπτη επίκαιρη ερώτηση είναι η με αριθμό 107/9.11.98 της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης για αναβάθμιση των ελληνόγλωσσων σχολείων του εξωτερικού. 

Η επίκαιρη ερώτηση της κ. Καραγιάννη είναι η ακόλουθη: 

"Αυτήν τη στιγμή γίνονται καταλήψεις των Προξενείων Μονάχου και Στουτγκάρδης. 

Αιτία η συρρίκνωση της παρεχόμενης εκπαίδευσης των Ελληνοπαίδων του εξωτερικού και οι αναξιοκρατικές επιλογές προσώπων στα γραφεία Συμβούλων Πρωτοβάθμιας Εκπαίδευσης και Συμβούλων Δευτεροβάθμιας Εκπαίδευσης Στουτγκάρδης. 

Οι γονείς κάνουν έκκληση για άμεση απόσπαση δασκάλων και καθηγητών, για να λειτουργήσουν τα σχολεία. 

Ερωτάται ο κύριος Υπουργός: 

Πρώτον, τι προτίθεται να κάνει, για να σταματήσει η διάλυση των ελληνόγλωσσων σχολείων του εξωτερικού; 

Δεύτερον, πώς θα αναβαθμισθεί η λειτουργία των σχολείων, ώστε τα Ελληνόπουλα της διασποράς να μη χάσουν την επαφή με τη γλώσσα και να διατηρήσουν την εθνική τους ταυτότητα;". 

Ο Υφυπουργός Παιδείας κ. Ανθόπουλος έχει το λόγο. 

'Εχετε την τιμητική σας, κύριε Υφυπουργέ. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κάθε μέρα, δυστυχώς, είναι εποχιακό φαινόμενο. 

Κύριε Πρόεδρε, η προηγούμενη πολιτική ηγεσία στο Υπουργείο Παιδείας είχε την πρόνοια να προχωρήσει σε ένα μεταρρυθμιστικό, ριζοσπαστικό νόμο, τον 2413/96, για να αντιμετωπίσει με μία σύγχρονη αντίληψη και με βάση τις νέες πραγματικότητες που διαμορφώνονται στην οικουμένη, το θέμα της εκπαίδευσης Ελληνοπαίδων εξωτερικού. 

Πάνω σε αυτόν το νόμο συνεχίζει και η σημερινή πολιτική ηγεσία του ΥΠΕΠΘ και η Κυβέρνηση την πολιτική αναδιάρθρωσης, αναμόρφωσης και αναβάθμισης των σπουδών Ελληνοπαίδων εξωτερικού. Συγκεκριμένα, στα πλαίσια αυτής της προσπάθειας οργανώθηκε από το Πανεπιστήμιο Κρήτης, με επικεφαλής τον κ. Δαμανάκη, ένα τριετές πρόγραμμα "Παιδεία Ομογενών", το οποίο ολοκληρώνεται το 1999. 'Ηδη έχει προσφέρει καρπούς με τα καινούρια βιβλία και αυτό ακριβώς το πρόγραμμα είναι εκείνο που θα αναδιαρθρώσει τις μορφές της παρεχόμενης εκπαίδευσης στο εξωτερικό, με βασικό στόχο την ποιοτική βελτίωσή του. 

Στα πλαίσια της εκπαιδευτικής μεταρρύθμισης και της λειτουργίας και των ελληνικών λυκείων εξωτερικού, ως ενιαίων λυκείων, έχουν ήδη γίνει ειδικά σεμινάρια για όλους τους εκπαιδευτικούς στις περιοχές και πόλεις Στουτγκάρδης, Μονάχου, Βούπερταλ και Καϊρου. Στα πλαίσια της ίδιας πολιτικής, για να λειτουργήσουν σωστά ως ενιαία λύκεια, τα λύκεια του παρελθόντος, έχουμε κάνει συμπτύξεις έξι λυκείων της Γερμανίας όλο και όλο, που είχαν μικρό αριθμό μαθητών, δεκαεπτά με είκοσι, προκειμένου να μπορέσουν μετά τη σύμπτυξή τους με γειτονικά να εφαρμόσουν τα προγράμματα του ενιαίου λυκείου με τα μαθήματα της επιλογής. 

Ως προς το θέμα του προσωπικού. Το προσωπικό που έχει αποσπαστεί και το οποίο διαρκώς αποσπάται, όπου προκύπτουν κενά, υπερκαλύπτει τις ανάγκες λειτουργίας των σχολικών μονάδων. Θα ήθελα να αναφέρω χαρακτηριστικά ότι στην ίδια περιοχή, Βάδης-Βιρτεμβέργης για παράδειγμα, όπου παρατηρείται μία γκρίνια και μία αναστάτωση, απειλήθηκαν καταλήψεις, αλλά δεν έγιναν οι καταλήψεις και δεν έγιναν διότι πήγε αντιπροσωπεία του Υπουργείου Παιδείας επί τόπου και όταν διαπιστώθηκε ποια είναι η αληθινή εικόνα, όλοι τα μάζεψαν και έφυγαν. 

Δίνω ένα συγκριτικό στοιχείο, ότι στην ίδια περιοχή Βάδης - Βιρτεμβέργης, και θα καταθέσω και τον σχετικό πίνακα, οι Ιταλοί, οι Πορτογάλοι και οι Ισπανοί διαθέτουν υποτριπλάσιο προσωπικό εκπαιδευτικό για τον ίδιο αριθμό μαθητών. 

Συγκεκριμένα η Ελλάδα για τέσσερις χιλιάδες διακόσιους ογδόντα επτά (4287) μαθητές, κύριε Πρόεδρε, διαθέτει εκατόν εξήντα οκτώ (168) εκπαιδευτικούς. Η Ιταλία με έντεκα χιλιάδες ενιακόσιους δεκαπέντε (11.915) μαθητές, διαθέτει εκατόν τριάντα δύο (132) εκπαιδευτικούς. Η Πορτογαλία για δύο χιλιάδες εκατόν τριάντα τρεις (2133) μαθητές, διαθέτει μόνο τριάντα ένα (31) δασκάλους. Και η Ισπανία για χίλιους εκατόν ογδόντα οκτώ (1188) μαθητές διαθέτει μόνο δεκαπέντε (15) δασκάλους. 

Το Υπουργείο Παιδείας, επομένως, εδώ δεν επιδεικνύει τσιγκουνιά και δεν επιδιώκει εξοικονόμηση, τουλάχιστον, όμως, επιδιώκει την αποφυγή της σπατάλης που οφείλουμε όλοι να κάνουμε. 

(Στο σημείο αυτό ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος καταθέτει για τα Πρακτικά τον προαναφερθέντα πίνακα, ο οποίος έχει ως εξής: 


Σελίδα 1153 
Η σελίδα σε PDF   



 

  

Σελίδα 1154 

ΠΡΟΕΔΡΕΥΩΝ (Παναγιώτης Σγουρίδης): Η κ. Καραγιάννη έχει το λόγο για να αναπτύξει την επίκαιρη ερώτηση. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, θα ήθελα να τονίσω ότι ένα εκατομμύριο παιδιά γυρνάνε ανά τον κόσμο -έχουμε δεκαεπτά εκατομμύρια ομογενείς- και αυτήν τη στιγμή αφήνουμε την ελληνική εκπαίδευση και τον ελληνικό πολιτισμό να πάει χαμένος. 

'Οπως επισημάνθηκε, κύριε Υπουργέ, στη σχετική ημερίδα που έγινε το καλοκαίρι από το ΙΣΤΑΜΕ και τον τομέα Αποδήμου Ελληνισμού του ΠΑ.ΣΟ.Κ., τα ελληνικά σχολεία οδηγούνται με μαθηματική ακρίβεια σε λουκέτο. 

Επίσης, είπατε, κύριε Υπουργέ, ότι συρρικνώσατε τάξεις των δεκαεπτά με είκοσι μαθητών. Πόσους τους κάνατε; Τριάντα πέντε και πενήντα; Φαντασθείτε δε, ότι τα παιδιά αυτά είναι στο εξωτερικό και δεν έχουν την ίδια επίδοση και τον ίδιο τρόπο μάθησης της ελληνικής γλώσσας και της αφομοίωσης των μαθημάτων όπως εδώ στην Ελλάδα. 

Μας είπατε, λοιπόν, τώρα ότι τις τάξεις των δεκαεπτά με είκοσι μαθητών τις κάνατε τριάντα πέντε με πενήντα. Γιατί όμως έστειλαν οι γονείς της Βιρτεμβέργης χαρτί σε μας ότι έκαναν κατάληψη και ζητούσαν είκοσι πέντε δασκάλους και δώδεκα καθηγητές; 

Κύριε Υπουργέ, θα πρέπει να γίνει ένα νοικοκύρεμα στα σχολεία αυτά. Γίνεται μία προπαγάνδα στα σχολεία του εξωτερικού για χαμένες ευκαιρίες, για σχολεία γκέτο, για ανίκανους καθηγητές, για αγράμματα παιδιά, για δήθεν αδιέξοδο στα ελληνόγλωσσα σχολεία, σε συνδυασμό με την πολυδιαφημισμένη ανωτερότητα των γερμανικών σχολείων κλπ. 'Ετσι τα παιδιά δεν πηγαίνουν στα ελληνικά σχολεία. Και μάλιστα κατήγγειλαν με ανοιχτή επιστολή, την οποία έχετε και εσείς, κύριε Υπουργέ, οι καθηγητές της Γερμανίας ότι αυτήν τη στιγμή σε σχολεία ελληνικά και γερμανικά διδάσκεται η γεωγραφία της Ελλάδος και τα Σκόπια ονομάζονται "Μακεδονία". 

Θα πρέπει άμεσα, κύριε Υπουργέ, γι' αυτό το γεγονός το Υπουργείο Παιδείας να κάνει μία παρέμβαση. Δεν μπορούμε να αφήνουμε τους Γερμανούς να διδάσκουν την ελληνική γεωγραφία και τα Σκόπια να τα ονομάζουν "Μακεδονία". Θα πρέπει να είμαστε ευαισθητοποιημένοι, όσον αφορά τα παιδιά αυτά, να μη γίνουν Ελληνογερμανοί και να μην έρχονται στην Ελλάδα μόνο για τουρισμό. Θα πρέπει εμείς να δώσουμε πολύ μεγάλη σημασία στα Ελληνόπουλα αυτά της τρίτης και τέταρτης γενιάς. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Η επιδίωξη της αναβάθμισης της ελληνόφωνης εκπαίδευσης των ελληνοπαίδων εξωτερικού πραγματικά στοχεύει στην εκμάθηση της ελληνικής γλώσσας, στη γνώση του ελληνικού πολιτισμού, στη διατήρηση της ελληνικής ταυτότητας. 

Αυτό είναι δεδομένος στόχος. Αυτός βέβαια ήταν στόχος και στο παρελθόν, αλλά έχει σημασία πώς εξυπηρετείται σήμερα αυτός ο στόχος με τα νέα δεδομένα που επικρατούν ανά τον κόσμο. Γι' αυτό ακριβώς και παραπέμπω την αγαπητή συνάδελφο στα πορίσματα και τις μελέτες και τα αποτελέσματα της επιτροπής Δαμανάκη, για να λάβει γνώση πού οδηγεί αυτή η νέα προσπάθεια του Υπουργείου Παιδείας. 

'Εχω καταθέσει στα Πρακτικά, κύριε Πρόεδρε, και έναν πίνακα που αναφέρεται στα λύκεια, τα οποία προέκυψαν από συγχώνευση και που έχουν ένα δεδομένο αριθμό μαθητών σήμερα. Για φαντασθείτε μετά από σύμπτυξη το Λύκειο Heilbronn, για παράδειγμα, έχει είκοσι τρεις μαθητές, η Α' τάξη τέσσερις, η Β' τάξη επτά και η Γ' τάξη δώδεκα. Και δεν ήθελαν να γίνει ούτε καν αυτή η σύμπτυξη. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: 'Αρα φεύγουν από τα ελληνικά σχολεία και πηγαίνουν στα γερμανικά. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αν δεν γίνει η σύμπτυξη λυκείων, που μας αποδίδουν ένα αριθμό είκοσι τριών μαθητών και με τις τρεις τάξεις, να πάρει η ευχή, είναι δυνατόν να κάνεις σοβαρή ελληνόγλωσση εκπαίδευση εξωτερικού και να εφαρμόσεις ένα πρόγραμμα, όχι ενιαίου λυκείου αλλά και απλού λυκείου; 

Να σας πω ένα άλλο παράδειγμα. Το Βιζμπάντεν. Πρώτη τάξη 0 μαθητές, δευτέρα τάξη: δεκατρείς (13) μαθητές, τρίτη τάξη δεκαεπτά (17) μαθητές, σύνολο τριάντα (30) μαθητές. Επιβάλλεται η σύμπτυξη. 

ΒΑΣΙΛΙΚΗ-ΑΡΑΠΗ ΚΑΡΑΓΙΑΝΝΗ: Τι δείχνει αυτό, κύριε Υπουργέ; 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, έλεος πια! 

ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύριε Υπουργέ. 

ΒΑΣΙΛΙΚΗ-ΑΡΑΠΗ ΚΑΡΑΓΙΑΝΝΗ: Τι δείχνει αυτό; 'Οτι εφόσον δεν υπάρχουν παιδιά στην πρώτη τάξη, δεν θα υπάρχουν στη συνέχεια και στις άλλες τάξεις, οπότε θα κλείσουν τα σχολειά. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οσο και αν φωνάζετε, κυρία συνάδελφε, δεν μπορείτε να διαγράψετε αυτήν την πραγματικότητα. 

ΠΡΟΕΔΡΕΥΩΝ (Παναγιώτης Σγουρίδης): Κυρία Καραγιάννη, έχει καταντήσει όταν συζητείται επίκαιρη ερώτησή σας να διεξάγεται αυτός ο διάλογος. Αν είναι δυνατόν! 

ΒΑΣΙΛΙΚΗ-ΑΡΑΠΗ ΚΑΡΑΓΙΑΝΝΗ: Μα, τα λέει στη δευτερολογία του, κύριε Πρόεδρε. Να τα πει αυτά τα στοιχεία στην πρωτολογία του ο κύριος Υπουργός, για να του απαντήσω. 

ΠΡΟΕΔΡΕΥΩΝ (Παναγιώτης Σγουρίδης): Να επαναλάβετε την ερώτηση σας, κυρία Καραγιάννη. 

Ολοκληρώστε, κύριε Υπουργέ. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τελειώνω, με μια κουβέντα, κύριε Πρόεδρε. 

Απειλήθηκε κατάληψη του προξενείου της Στουτγκάρδης, διότι στους τέσσερις χιλιάδες διακόσιους ογδόντα επτά (4.287) μαθητές υπήρχαν εκατόν εξήντα οκτώ (168) δάσκαλοι. Πλεονάζοντες εξήντα οκτώ (68). Εγώ λέω πλεονάζοντες μόνον 68, αν και θα ήταν περισσότερος ο αριθμός, γιατί η Ιταλία με δώδεκα χιλιάδες (12.000) μαθητές, έχει μόνον εκατόν τριάντα δύο (132) δασκάλους. Αλλά, εν πάση περιπτώσει, είπαμε, βρε παιδιά, να κάνουμε λίγη οικονομία -να μην κάνουμε σπατάλη- να γυρίσουν πίσω κάποιοι. Και αφήσαμε εκατόν σαράντα ένα (141) φέτος, από τους εκατόν εξήντα οκτώ (168) και απειλήθηκε κατάληψη. Τώρα το ποιος την υποκινεί και σε τι σκοπεύει, ε, ο νοών νοείτω. 

Σας ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε κι εμείς τον κύριο Υπουργό. 

Ο συνάδελφος κ. Τζιτζικώστας ζητεί ολιγοήμερη άδεια απουσίας του στο εξωτερικό. 

Εγκρίνει η Βουλή; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε. 

Ολοκληρώθηκε η συζήτηση των επικαίρων ερωτήσεων. Πριν εισέλθουμε στην ημερησία διάταξη νομοθετικής εργασίας, θα διακόψουμε για πέντε λεπτά. 

(Δ Ι Α Κ Ο Π Η)

 

 

  

Σελίδα 1155 

(ΜΕΤΑ ΤΗ ΔΙΑΚΟΠΗ)

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη της 

ΝΟΜΟΘΕΤΙΚΗΣ ΕΡΓΑΣΙΑΣ

Προχωρούμε στη συζήτηση επί των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: "Οργάνωση του τομέα παροχής ταχυδρομικών υπηρεσιών και άλλες διατάξεις". 

Το νομοσχέδιο έχει πέντε κεφάλαια και θα πρέπει να ολοκληρωθεί η συζήτησή του την προσεχή Τρίτη. Θα ήθελα τη γνώμη των εισηγητών πάνω στο ποια κεφάλαια θα πρέπει να προτάξουμε για τη σημερινή συζήτηση. 

Ο κ. Κίρκος έχει το λόγο. 

ΓΕΩΡΓΙΟΣ ΚΙΡΚΟΣ: Κύριε Πρόεδρε, το νομοσχέδιο έχει πέντε κεφάλαια και είκοσι εννέα άρθρα. Νομίζω ότι το πρώτο και το δεύτερο κεφάλαιο μπορούν να συζητηθούν σήμερα και στη συνεδρίαση της Τρίτης να συζητηθούν όλα τα υπόλοιπα. 

ΠΡΟΕΔΡΟΣ (Απόστολος Κακλαμάνης): Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, νομίζω ότι η κανονική νομοθετική εργασία θα πρέπει να γίνεται με το να συζητούνται τα άρθρα ένα-ένα με τη σειρά τους. Αλλά, κατ' οικονομίαν, συμφωνούμε κι εμείς να συζητηθούν σήμερα τα δύο κεφάλαια και τα υπόλοιπα στη συνεδρίαση της Τρίτης. Αλλά θα ήθελα, με την ευκαιρία αυτή, κύριε Πρόεδρε... 

ΠΡΟΕΔΡΟΣ (Απόστολος Κακλαμάνης): Με συγχωρείτε, κύριε Γκελεστάθη. 

Κύριε Υπουργέ, έχετε τροπολογίες; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Υπάρχει το ενδεχόμενο να φέρουμε μέχρι την Τρίτη, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): 'Οχι μέχρι την Τρίτη. Τουλάχιστον τη Δευτέρα το πρωί να τις καταθέσετε, αν έχετε, προκειμένου να λάβουν γνώση οι κύριοι Βουλευτές. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριε Πρόεδρε, υπάρχει το ενδεχόμενο να υπάρξουν μία- δύο τροπολογίες. Μέχρι τη Δευτέρα θα τις καταθέσουμε. 

ΠΡΟΕΔΡΟΣ (Απόστολος Κακλαμάνης): Καλώς. 

Συνεχίστε, κύριε Γκελεστάθη. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, βλέπετε η προσπάθειά σας, η νομοθετική εργασία να γίνεται κανονικά, πάλι από την Κυβέρνηση δεν βοηθιέται. 

ΠΡΟΕΔΡΟΣ (Απόστολος Κακλαμάνης): Εάν μας φέρει το πρωί τη Δευτέρα, θα ξέρουμε την Τρίτη εάν θα μας φάει ώρες η τροπολογία αυτή. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, επιτρέψτε μου να σας πω, είναι ένα νομοσχέδιο που έρχεται στη Βουλή ύστερα από πέντε χρόνια, που είναι το ΠΑΣΟΚ στην κυβέρνηση και περίπου δυόμισι χρόνια η παρούσα Κυβέρνηση των εκσυγχρονιστών. Δεν μπορούσαν να προβλεφθούν τα θέματα αυτά; 

ΠΡΟΕΔΡΟΣ (Απόστολος Κακλαμάνης): Τέλος πάντων. 

ΝΙΚΟΛΑΟΣ ΓΚΕΛΕΣΤΑΘΗΣ: Και το νομοσχέδιο αυτό, κύριε Πρόεδρε, έχει ημερομηνία καταθέσεως από τις 30 Σεπτεμβρίου. Θα μπορούσε να προβλεφθεί. 

ΠΡΟΕΔΡΟΣ (Απόστολος Κακλαμάνης): 'Οπως ξέρετε, διότι διευθύνατε τομείς και πολύ δύσκολους μάλιστα στο παρελθόν, ο Υπουργός μέχρις της δωδεκάτης μπορεί να φέρει μία τροπολογία. 

Λοιπόν, είναι θετικό το ότι έχει περιορισθεί ο αριθμός των τροπολογιών και ο Υπουργός μας λέει, μέχρι τώρα δεν έχει καμία τροπολογία, ότι αν φέρει τροπολογίες, θα τις φέρει νωρίς το πρωί τη Δευτέρα, ώστε να είμεθα ενήμεροι και εγώ και εσείς, για να δούμε την Τρίτη το βράδυ πώς θα πάει η συνεδρίασή μας. 

ΝΙΚΟΛΑΟΣ ΓΚΕΛΕΣΤΑΘΗΣ: Πάντως στη γενικότερη προσπάθειά σας, κύριε Πρόεδρε, επιτρέψτε μου να σας πω, να επαναλάβετε με επιστολή σας προς τους κυρίους Υπουργούς, η νομοθετική εργασία να γίνεται με μια τάξη και ιδίως τα νομοσχέδια που έρχονται να επαναλαμβάνουν τις ισχύουσες διατάξεις που δεν καταργούνται, ώστε να είναι ένα ενιαίο κωδικοποιημένο κείμενο και οι απλοί πολίτες να μπορούν να ενημερώνονται για τις κείμενες διατάξεις με κάποια ευχέρεια. 

ΠΡΟΕΔΡΟΣ (Απόστολος Κακλαμάνης): Είναι μια καλή σκέψη, πράγματι, αυτή η οποία χρειάζεται όμως και συνταγματική πρόβλεψη. 

ΝΙΚΟΛΑΟΣ ΓΚΕΛΕΣΤΑΘΗΣ: Ναι. Ευχαριστώ, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Ορίστε, κύριε Κωστόπουλε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Είμαι ειδικός αγορητής από το Κομμουνιστικό Κόμμα Ελλάδας και θα ήθελα να μου δώσετε για μισό λεπτό το λόγο. 

ΠΡΟΕΔΡΟΣ (Απόστολος Κακλαμάνης): Ορίστε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Το νομοσχέδιο χωρίζεται σε πέντε κεφάλαια, είναι πέντε ενότητες θα έλεγα, τέσσερις στην ουσία, αλλά επειδή είναι πέντε τα κεφάλαια, θα παρακαλούσα και το Προεδρείο και τους συναδέλφους, παρ'ότι είναι γνωστή η θέση μας για κατ' άρθρον συζήτηση, ώστε να μπορούμε να βοηθάμε περισσότερο, να συζητηθεί το νομοσχέδιο κατά κεφάλαιο. Μπορεί να συζητηθούν σήμερα δύο ή τρία, δεν έχει καμία σημασία αυτό, να μην το προσδιορίσουμε από τώρα. Μπορεί να πάει και παραπέρα και τέταρτο κεφάλαιο, δεν ξέρω, και να μείνουν τα λιγότερα για την Τρίτη. Αλλά να ξεκινήσουμε χωρίς προϋπόθεση προαπαιτούμενα ότι θα συζητήσουμε σήμερα τα δύο ή τα τρία. Να πάμε ένα ένα τα κεφάλαια. Αυτή είναι η δική μου άποψη. 

ΠΡΟΕΔΡΟΣ (Απόστολος Κακλαμάνης): Βλέπετε ότι είναι ενδεχόμενο να συζητήσουμε και το τρίτο κεφάλαιο σήμερα; 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Το τρίτο, δεν ξέρω ανάλογα με τη συμμετοχή των Βουλευτών. Δεν μπορεί κανένας να το προβλέψει. 

ΠΡΟΕΔΡΟΣ (Απόστολος Κακλαμάνης): Λοιπόν, ας προχωρήσουμε με μια ενότητα τα δύο πρώτα κεφάλαια και αν έχουμε χρόνο, πάμε στο τρίτο. Διότι προφανώς την Τρίτη θα υπάρξει ίσως και κάποιο προβλημα με την κυκλοφορία. Κύριε Γκελεστάθη, εσείς τα ξέρετε καλύτερα από εμάς. 

ΝΙΚΟΛΑΟΣ ΓΚΕΛΕΣΤΑΘΗΣ: 'Οπως αποφασίσετε εσείς, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Λοιπόν, προχωρούμε με την πρώτη ενότητα, τα δύο πρώτα κεφάλαια σήμερα. Αν έχουμε χρόνο, πάμε στο τρίτο κεφάλαιο και συνεχίζουμε με τα υπόλοιπα την Τρίτη σε μία ενότητα και χωριστά τις τροπολογίες, τις οποίες ο Υπουργός παρακαλείται μέχρι το πρωί τη Δευτέρα να τις καταθέσει για να τις έχουμε για ενημέρωση. 

Αν έχετε επί των άρθρων, που θα συζητηθούν, κάποιες αναδιατυπώσεις-βελτιώσεις, κύριε Υπουργέ, να τις πείτε τώρα, για να τις έχουν υπόψη τους οι συνάδελφοι. 

Ορίστε, κύριε Υπουργέ. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριε Πρόεδρε, έχουμε μία καλύτερη διατύπωση από τη νομοπαρασκευαστική επιτροπή. Αναδιατυπώσεις είναι στην πραγματικότητα. 

Στο άρθρο 7 παράγραφος 4 περίπτωση ιβ'. Αναδιατυπώνουμε το άρθρο ως εξής: 

"Μεριμνά ώστε οι διαδικασίες διερεύνησης των παραπόνων των χρηστών να είναι διαφανείς, απλές και ανέξοδες, ιδιαίτερα στις περιπτώσεις απώλειας, κλοπής, φθοράς ή μη τήρησης των ποιοτικών προδιαγραφών της ταχυδρομικής υπηρεσίας, εξασφαλίζει τη δίκαιη και ταχεία επίλυση των διαφορών και προβλέπει, σε διακαιολογημένες περιπτώσεις, την καθιέρωση συστήματος επιστροφής χρημάτων ή και αποζημίωσης". 

Η ουσιώδης διαφορά είναι ότι δεν αναφέρεται πλέον "η διερεύνηση", αλλά "οι διαδικασίες διερεύνησης" και προσαρμόζονται οι τις διατυπώσεις των ρημάτων στη συνέχεια. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 



 

  

Σελίδα 1156 

ΝΙΚΟΛΑΟΣ ΓΚΕΛΕΣΤΑΘΗΣ: Ποιά διάταξη είναι αυτή, κύριε Υπουργέ; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Είναι στο άρθρο 7, παράγραφος 4, περίπτωση ιβ'. 

ΝΙΚΟΛΑΟΣ ΓΚΕΛΕΣΤΑΘΗΣ: Περίπτωση ιβ', δεν υπάρχει, κύριε Υπουργέ. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Πώς δεν υπάρχει, κύριε συνάδελφε; Μπροστά μου έχω το νομοσχέδιο. 

ΝΙΚΟΛΑΟΣ ΓΚΕΛΕΣΤΑΘΗΣ: Για το άρθρο 6 προφανώς, περίπτωση ιβ'. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι, κύριε συνάδελφε. 'Αρθρο 7, παράγραφος 4, περίπτωση ιβ'. Αναφέρομαι στο κείμενο που έχουμε στη Βουλή μπροστά μας. Είναι α', β', γ', δ' και φθάνει στο ιβ'. 'Ισως να μην το έχετε δει, γιατί είναι μεγάλη η παράγραφος. 

Η διαφορά, επισημαίνω και πάλι, είναι ότι η νομοπαρασκευαστική επιτροπή προτείνει ότι πρέπει να λέμε "οι διαδικασίες διερεύνησης" και όχι απλώς "η διερεύνηση". Στη συνέχεια προσαρμόζονται και τα ρήματα. 

Επίσης, το άρθρο 7, παράγραφος 4 πάλι, περίπτωση ιστ', αναδιατυπώνεται ως εξής: 

"Μετά από καταγγελία της αρμόδιας αρχής ή τρίτων ή και αυτεπαγγέλτως καλεί όσους παραβαίνουν τους κανόνες άσκησης ταχυδρομικών δραστηριοτήτων να συμμορφωθούν προς τους κανόνες αυτούς και επιβάλλει τα διοικητικά πρόστιμα που προβλέπονται στην παράγραφο 1, περιπτώσεις α' και β' του άρθρου 25" -και όχι του άρθρου 24 που γράφει το κείμενο- "του παρόντος". 

Κύριε Πρόεδρε, δεν έχω άλλη αναδιατύπωση στα κεφάλαια Α' και Β'. Για το υπόλοιπο του νομοσχεδίου έχω κάποιες άλλες αναδιατυπώσεις, αλλά θα τις αναφέρω, όταν έρθουμε στη συζήτηση αυτή. 

(Στο σημείο αυτό ο Υπουργός Μεταφορών και Επικοινωνιών κ. Αναστάσιος Μαντέλης καταθέτει για τα Πρακτικά τις προαναφερθείσες τροποποιήσεις, οι οποίες έχουν ως εξής: 

"Τροποποιήσεις στο Ν/Σ για την Ταχυδρομική αγορά με βάση τις γραπτές παρατηρήσεις της ΚΕΝΕ 

1. 'Αρθρο 7 παρ.4 περίπτ. ιβ'. Η πρώτη περίοδος αντικαθίσταται ως εξής: 

"Μεριμνά, ώστε οι διαδικασίες διερεύνησης των παραπόνων των χρηστών να είναι διαφανείς, απλές και ανέξοδες ιδιαίτερα στις περιπτώσεις απώλειας, κλοπής, φθοράς ή μη τήρησης των ποιοτικών προδιαγραφών της ταχυδρομικής υπηρεσίας, εξασφαλίζει τη δίκαιη και ταχεία επίλυση των διαφορών και προβλέπει, σε δικαιολογημένες περιπτώσεις, την καθιέρωση συστήματος επιστροφής χρημάτων ή και αποζημίωσης. 

2. 'ΑΡθρο 7 παρ.4 περίπτ. ιστ'. Αντικαθίσταται ως εξής: 

"Μετά από καταγγελία της αρμόδιας αρχής ή τρίτων ή και αυτεπαγγέλτως καλεί, όσους παραβαίνουν τους κανόνες άσκησης ταχυδρομικών δραστηριοτήτων, να συμμορφωθούν προς τους κανόνες αυτούς και επιβάλλει τα διοικητικά πρόστιμα που προβλέπονται στην παράγραφο 1 περιπτώσεις α' και β' του άρθρου 25 του παρόντος") 

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Υπουργέ. 

Ο κ. Κίρκος έχει το λόγο. 

ΓΕΩΡΓΙΟΣ ΚΙΡΚΟΣ: Κύριε Πρόεδρε, το πρώτο κεφάλαιο του νομοσχεδίου του Υπουργείου Μεταφορών και Επικοινωνιών, που κουβεντιάζουμε, περιλαμβάνει γενικές διατάξεις και έχει πέντε άρθρα. 

Στο άρθρο 1 ορίζεται ότι σκοπός του σχεδίου νόμου είναι η οργάνωση του τομέα παροχής ταχυδρομικών υπηρεσιών, η θέσπιση κανόνων λειτουργίας του, καθώς και ο ορισμός βασικών εννοιών για την εφαρμογή των διατάξεων αυτού του νομοσχεδίου, σύμφωνα με την 97/67 οδηγία της Ευρωπαϊκής 'Ενωσης. 

Στο άρθρο 2 καθορίζεται το πεδίο εφαρμογής των διατάξεων του νομοσχεδίου αυτού. Περιλαμβάνει κάθε μορφής δραστηριότητα των δημοσίων και ιδιωτικών φορέων στον τομέα παροχής ταχυδρομικών υπηρεσιών, όχι, όμως και τα αυτοτελή δίκτυα των ελληνικών Ενόπλων Δυνάμεων, καθώς και την αλληλογραφία του ελληνικού ή άλλου κράτους. 

Στο άρθρο 3 περιέχονται γενικές αρχές για την παροχή ταχυδρομικών υπηρεσιών, η τήρηση των οποίων είναι απαραίτητη για την εύρυθμη λειτουργία της ταχυδρομικής αγοράς, όπως για τον υγιή ανταγωνισμό των επιχειρήσεων και τη διασφάλιση των δικαιωμάτων των χρηστών των ταχυδρομικών υπηρεσιών. 

Με το άρθρο αυτό ορίζεται σαφέστατα ότι από την ψήφιση του νόμου χωρίς γενική ή ειδική άδεια δεν θα μπορεί να λειτουργεί καμία επιχείρηση στην ταχυδρομική αγορά. 

Επίσης, στο ίδιο άρθρο διαγράφονται και οι περιορισμοί στην πρόσβαση και τη χρήση των ταχυδρομικών υπηρεσιών. 

Ακόμη πρέπει να επισημανθεί στο ίδιο άρθρο η σημασία της επιβολής υποχρεώσεων σε όλες τις ταχυδρομικές επιχειρήσεις να τηρούν τις αρχές της ίσης μεταχείρισης και της μη διάκρισης των χρηστών, καθώς και να λειτουργούν στο πλαίσιο του υγιούς ανταγωνισμού. 

Στο ίδιο άρθρο οι ταχυδρομικές επιχειρήσεις οφείλουν να διασφαλίζουν το απόρρητο, να σέβονται την ιδιωτική ζωή των πολιτών και να διαφυλάττουν τα δικαιώματα της ιδιωτικής ιδιοκτησίας. 

Στο ίδιο άρθρο επίσης περιλαμβάνεται ειδική μέριμνα για τη χρήση ταχυδρομικών δικτύων και υπηρεσιών σε περίπτωση πολέμου, επιστράτευσης ή άλλης έκτακτης ανάγκης, δημόσιας έκτακτης ανάγκης εννοείται. 

Με το άρθρο 4 θεσπίζεται το δικαίωμα του χρήστη να απολαμβάνει την προσφορά ταχυδρομικών υπηρεσιών σε όλον τον ελλαδικό χώρο, καθώς και διασυνοριακές υπηρεσίες σε μόνιμη βάση και σε προσιτές τιμές. Αυτή είναι η Καθολική Ταχυδρομική Υπηρεσία. Οι ταχυδρομικές αυτές υπηρεσίες καθορίζονται με βάση τις ανάγκες των χρηστών, με συγκεκριμένες και ελεγχόμενες προδιαγραφές που χαρακτηρίζουν την ποιότητά τους. 

Στο άρθρο 5 προβλέπεται η διατήρηση, με ορισμένες εξαιρέσεις, ως αποκλειστικών υπέρ του φορέα παροχής καθολικής υπηρεσίας ορισμένων δικαιωμάτων, όπως αυτό καθορίζεται. Τα αποκλειστικά αυτά δικαιώματα είναι: η περισυλλογή, η μεταφορά, η διαλογή και η διανομή αντικειμένων αλληλογραφίας με διεύθυνση, των οποίων η τιμή είναι κατώτερη από το πενταπλάσιο της τιμής μιας απλής επιστολής πρώτης μονάδας βάρους και ζυγίζει κάτω από τριακόσια πενήντα γραμμάρια. 

Αυτά όσον αφορά τα πέντε άρθρα του πρώτου κεφαλαίου. 

Το δεύτερο κεφάλαιο έχει έξι άρθρα και διαλαμβάνει ρυθμίσεις σχετικά με την παροχή ταχυδρομικών υπηρεσιών. 

Στο άρθρο 6 διατυπώνονται οι αρμοδιότητες του Υπουργού Μεταφορών και Επικοινωνιών ως εποπτεύοντος Υπουργού στον τομέα παροχής ταχυδρομικών υπηρεσιών. 

Η Γενική Γραμματεία Επικοινωνιών, που επικουρεί τον Υπουργό στην άσκηση των αρμοδιοτήτων του, ορίζεται ως η εθνική κανονιστική αρχή και ασκεί τις αρμοδιότητές της, πλην εκείνων που ρητά επιφυλάσσονται στην Εθνική Επιτροπή Τηλεπικοινωνιών και Ταχυδρομείων, που θα αναφερθώ παρακάτω στο άρθρο 7, η οποία βέβαια Εθνική Επιτροπή Τηλεπικοινωνιών και Ταχυδρομείων είναι η ανεξάρτητη διοικητική αρχή. 

Στο άρθρο 7 περιλαμβάνονται οι ρυθμίσεις που αφορούν την Εθνική Επιτροπή Τηλεπικοινωνιών και Ταχυδρομείων. 

Εδώ θα πρέπει να τονίσω ότι μέχρι τώρα λειτουργούσε η ανεξάρτητη διοικητική αρχή, η οποία συνεστήθη με το ν. 2246/1994. 

Από τώρα και στο εξής, μετά την ψήφιση του νόμου αυτού, η ανεξάρτητη διοικητική αρχή θα λέγεται "Εθνική Επιτροπή Τηλεπικοινωνιών και Ταχυδρομείων". 

Η ανάθεση στην Εθνική Επιτροπή Τηλεπικοινωνιών και Ταχυδρομείων της εποπτείας της ταχυδρομικής αγοράς καθίσταται αναγκαία έναντι της προηγούμενης επιτροπής, που ήταν μόνον ταχυδρομικών υπηρεσιών. 

Με το άρθρο 8 ρυθμίζονται θέματα που αφορούν στη συγκρότηση και στη λειτουργία της Εθνικής Επιτροπής 



 

  

Σελίδα 1157 

Επικοινωνιών και Ταχυδρομείων, όπως ο αριθμός των μελών αυτής της επιτροπής. Στην ανεξάρτητη διοικητική αρχή ήταν επταμελής. Τώρα καταργείται η θέση του αναπληρωτή προέδρου και ορίζονται δύο αντιπρόεδροι, ένας αρμόδιος για τον τομέα των τηλεπικοινωνιών και ένας αρμόδιος για τον τομέα παροχής ταχυδρομικών υπηρεσιών. 

Στο άρθρο 7 ρυθμίζεται η διάρθρωση της Εθνικής Επιτροπής Τηλεπικοινωνιών και Ταχυδρομείων, ώστε να καλύπτει και τον τομέα παροχής ταχυδρομικών υπηρεσιών η νέα δραστηριότητα. 

Στο άρθρο 10 ρυθμίζονται τα θέματα που αφορούν τη διαχείριση και τη διάθεση των εσόδων της Εθνικής Επιτροπής Τηλεπικοινωνιών και Ταχυδρομείων. 

Στο άρθρο 11 προβλέπεται η σύσταση επιτροπής, στην οποία θα εκπροσωπούνται φορείς και χρήστες των ταχυδρομικών υπηρεσιών. Η επιτροπή αυτή θα συμμετέχει στη διαμόρφωση των μέτρων που κρίνονται αναγκαία στον τομέα παροχής ταχυδρομικών υπηρεσιών με γνωμοδοτήσεις στον Υπουργό Μεταφορών και Επικοινωνιών. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίαση παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα μαθητές και τρεις δάσκαλοι από το 26ο Δημοτικό Σχολείο Πειραιά. 

Τους καλωσορίζουμε στο εθνικό Κοινοβούλιο. 

(Χειροκροτήματα απ' όλες τις πτέρυγες) 

Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, είχα την ευκαιρία στη συζήτηση επί της αρχής του νομοσχεδίου να πω στον κύριο Υπουργό Μεταφορών και Επικοινωνιών ότι εφόσον ασκεί αυτήν τη νομοθετική πρωτοβουλία, θα έπρεπε εφαρμόζοντας την οδηγία της Ευρωπαϊκής 'Ενωσης για το ταχυδρομικό πλαίσιο, που πρέπει να ισχύει στις χώρες της Κοινότητας, να πάρει υπόψη του και την κείμενη νομοθεσία, βάσει της οποίας λειτουργεί ο ΕΛ.ΤΑ. Διότι παραμένοντας σε ισχύ και οι προηγούμενες διατάξεις που διέπουν τη λειτουργία του ΕΛ.ΤΑ., αντιλαμβάνεσθε ότι υπάρχει μία σύγχυση. 

Αναμφισβήτητα τα άρθρα του πρώτου κεφαλαίου που συζητούμε αποτελούν εφαρμογή της οδηγίας 97/67/15 Δεκεμβρίου 1997 της Ευρωπαϊκής 'Ενωσης για την καθιέρωση, όπως σας είπα, ενιαίου θεσμικού πλαισίου της ταχυδρομικής αγοράς σε όλες τις χώρες μέλη της Κοινότητας. 

Το θεσμικό αυτό πλαίσιο υπάρχει ήδη στη χώρα μας, όπως φυσικά και σε όλες τις άλλες χώρες-μέλη, με την ύπαρξη επί μέρους κανονισμών που έχουν ισχύ νόμου, καθώς και με την Παγκόσμια Ταχυδρομική Σύμβαση που επίσης έχει εγκριθεί από τη Βουλή των Ελλήνων και έχει ισχύ νόμου. Το μόνο καινούριο στοιχείο που εισάγεται με την κοινοτική οδηγία είναι η χορήγηση αδειών λειτουργίας όλων των ταχυδρομικών υπηρεσιών, δημοσίων και ιδιωτικών, από ειδική ανεξάρτητη επιτροπή -και επομένως η επίσημη αναγνώριση λειτουργίας και των ιδιωτικών ταχυδρομικών υπηρεσιών- ενώ δίνεται έμφαση στο εθνικό δίκτυο. 

Εάν θέλατε, όμως, να γίνει μια σωστή νομοθετική εργασία, θα έπρεπε, όπως σας είπα, να αναφέρετε στο υπό συζήτηση νομοσχέδιο και στις επί μέρους διατάξεις του όλες τις διατάξεις των προηγουμένων νομοθετικών ρυθμίσεων, που παραμένουν σε ισχύ. Διότι τώρα εφαρμόζεται αυτό το κοινοτικό πλαίσιο και μπορεί ενδεχομένως να συγκρούεται με τις κείμενες διατάξεις ή να μην καταργεί κείμενες διατάξεις. Οπότε καταλαβαίνετε ότι σε εκείνους οι οποίοι ενδεχομένως θα προσφεύγουν σ' αυτόν το νόμο, θα δημιουργείται ένα θέμα αμφιβολιών και καταλαβαίνετε τι συνέπειες θα υπάρχουν. 

'Οπως είπα, λοιπόν, προηγουμένως και στον κύριο Πρόεδρο της Βουλής που ήταν στην 'Εδρα, πρέπει επιτέλους, κύριε Πρόεδρε, να καθιερωθεί αυτή η διαδικασία. Δεν χρειάζεται συνταγματική ρύθμιση. Στο υπό συζήτηση νομοσχέδιο θα μπορούσε να αναφέρονται οι διατάξεις που παραμένουν σε ισχύ από το προηγούμενο νομοθετικό πλαίσιο, βάσει του οποίου λειτουργεί ο ΕΛ.ΤΑ. 

Στο άρθρο 1, αγαπητοί συνάδελφοι, όλοι οι όροι που δίνονται είναι οι γνωστοί όροι όλων των ταχυδρομείων του κόσμου. Δηλαδή, για μας αυτό είναι μια περιττή εργασία. Ναι μεν είναι κοινοτικό πλαίσιο, αλλά ήδη αυτά εφαρμόζονται με την κείμενη νομοθεσία, βάσει της οποίας λειτουργεί ο ΕΛΤΑ και αυτό δεν το αναφέρετε. 

Εν πάση περιπτώσει, αυτά που διαλαμβάνονται στα τυπικά αυτά άρθρα, που επαναλαμβάνουν τις διατάξεις της οδηγίας της Κοινότητας, είναι ήδη υφιστάμενες διατάξεις. Το ταχυδρομικό δίκτυο σας πληροφορώ ότι είναι το σύνολο των ταχυδρομικών γραφείων, τα δεκατρείς χιλιάδες γραμματοκιβώτια και οι πόλεις, τα χωριά, οι συνοικισμοί, που εξυπηρετούν οι αστικοί και οι αγροτικοί διανομείς και όχι αυτά τα θεωρητικά, που γράφονται, ως εκ περισσού. 

Η περισυλλογή από τα γραμματοκιβώτια, η μεταφορά, η διαλογή και η επίδοση της αλληλογραφίας είναι το παραδοσιακό ταχυδρομικό έργο. Το είδος, το βάρος και οι διαστάσεις των ταχυδρομικών αντικειμένων και των δεμάτων προβλέπονται από τους ισχύοντες κανονισμούς του ΕΛ.ΤΑ, επιστολικού ταχυδρομείου και δεμάτων, που έχουν κυρωθεί διά νόμου και βρίσκονται σε ισχύ. 

Διασυνοριακό Ταχυδρομείο είναι η αλληλογραφία εξωτερικού και η διαχείρισή της ρυθμίζεται από την παγκόσμια σύμβαση, που έχει, όπως είπα προηγουμένως, εγκριθεί από τη Βουλή των Ελλήνων. 

Το άρθρο 2 "Πεδίο εφαρμογής" είναι και αυτό ένα τυπικό άρθρο, το οποίο λέει πού θα εφαρμοστούν όλα αυτά, που είναι αυτονόητα και ήδη υπάρχει η σχετική νομοθετική ρύθμιση. 

Με το άρθρο 3, η "προστασία του απορρήτου της ταχυδρομικής επικοινωνίας" προβλέπεται ρητά στον ισχύοντα κανονισμό επιστολικού ταχυδρομείου, στον κανονισμό διανομής του ΕΛ.ΤΑ, με ανάλυση της έννοιας, όπως και για την εχεμύθεια, για την οποία ουδείς λόγος γίνεται, αν και είναι τεράστιας σημασίας. Τι θα γίνει, λοιπόν, θα καταργηθεί; Και αν ναι, τότε τι θα γίνει με τους κανονισμούς του ΕΛ.ΤΑ. που έχουν ισχύ νόμου; Εδώ πρέπει να δώσετε μία απάντηση. 

'Οσον αφορά το άρθρο 4, σήμερα η καθημερινή διανομή στις αστικές περιοχές αποτελεί αυτοσκοπό του ΕΛ.ΤΑ. Σε ορισμένα προάστια όμως των Αθηνών η διανομή γίνεται κάθε δεύτερη μέρα, λόγω έλλειψης προσωπικού που για κομματικούς λόγους έχει συσσωρευθεί στην επαρχία και κυρίως στις περιοχές των μεγάλων κομματαρχών του ΠΑΣΟΚ. Καταλαβαίνετε τι εννοώ. Δεν θα αναφερθώ σε συγκεκριμένα ονόματα και σε περιοχές. Αυτή είναι μία ενέργεια που πρέπει να πραγματοποιηθεί άμεσα, για να ενισχυθεί η διεκπεραίωση του ταχυδρομικού έργου, όπως είπα προηγουμένως. 

Στις αγροτικές περιοχές η διανομή γίνεται σε καθημερινή βάση και σε ορισμένες περιοχές κάθε δεύτερη ή τρίτη μέρα. Θα προχωρήσει, λοιπόν, στην ορθολογική κατανομή του προσωπικού η Διοίκηση του ΕΛ.ΤΑ. για να λυθεί το πρόβλημα αυτό ή όχι; Διότι όσα αναφέρονται στο άρθρο αυτό προβλέπονται ήδη από τον κανονισμό λειτουργίας του ΕΛ.ΤΑ., αλλά δεν εφαρμόζονται και το γνωρίζετε καλά. Επομένως ποιον προσπαθείτε να εντυπωσιάσετε ή να παραπλανήσετε με την περιγραφή αυτής της διατάξεως; 

Κύριε Υφυπουργέ Μεταφορών και Επικοινωνιών, αφήσατε τη Διοίκηση του ΕΛ.ΤΑ. χωρίς κομματικές παρεμβάσεις, τουλάχιστον σε αυτό το θέμα, να ενεργήσει σωστά, ώστε να γίνει η τοποθέτηση του προσωπικού εκεί που χρειάζεται, για να διεκπεραιώνεται το έργο της υπηρεσίας. 

Στο άρθρο 5 τώρα. Ο ΕΛ.ΤΑ. έχει σήμερα το αποκλειστικό δικαίωμα στη διαχείριση αντικειμένων αλληλογραφίας μέχρι δύο κιλά. Τώρα το δικαίωμα αυτό περιορίζεται στα αντικείμενα που έχουν βάρος μέχρι τριακόσια πενήντα γραμμάρια. Αυτό σημαίνει ότι παραχωρείται ένα αποκλειστικό δικαίωμα του ΕΛ.ΤΑ. στις ιδιωτικές εταιρείες, με σημαντική μείωση των εσόδων του Οργανισμού. Είναι βέβαια μία κοινοτική επιταγή, αλλά το ερώτημά μας είναι - όχι, βέβαια, εσείς, κύριε Υφυπουργέ, προσωπικά, που δεν μετείχατε στην Κυβέρνηση - ο κύριος Υπουργός Μεταφορών και Επικοινωνιών προσπάθησε 

 

 

  

Σελίδα 1158 

να διαπραγματευτεί στην Κοινότητα να αναβληθεί η ισχύς της διατάξεως αυτής στην Ελλάδα; Περιέγραψε εκεί τι εξυπηρετεί η ταχυδρομική υπηρεσία στη χώρα μας, τα ορεινά συγκροτήματα της χώρας με τους μικρούς οικισμούς ή το μεγάλο αριθμό των νησιών μας; Θα έπρεπε η εφαρμογή της διατάξεως αυτής να έχει μία αναβολή τουλάχιστον μερικών ετών, όσον αφορά τη χώρα μας, ώστε να ενισχυθεί οικονομικά ο ΕΛ.ΤΑ. που διεκπεραιώνει αυτό το έργο καθολικής εξυπηρετήσεως της ταχυδρομικής υπηρεσίας στη χώρα μας. 

Με το άρθρο 6 οι αρμοδιότητες του Υπουργείου Μεταφορών και Επικοινωνιών ως προς τον ΕΛΤΑ καθορίζονται στο προεδρικό διάταγμα σύστασης και λειτουργίας του το 1970. Θα καταργηθεί, λοιπόν, το διάταγμα αυτό; Αν όμως, ορισμένες από τις περιγραφόμενες αρμοδιότητες δεν αναφέρονται στο διάταγμα, τότε αυτές και μόνο πρέπει να προστεθούν. Το θέμα αυτό που σας αναφέρω είναι πολύ σοβαρό, διότι μπορεί να δημιουργηθεί σύγχυση εφαρμογής των διατάξεων αυτών. 'Οπως είπα στην αρχή, κύριε Πρόεδρε, το ζήτημα είναι κεφαλαιώδες για τη νομοθετική εργασία του Σώματος. 

Πρέπει τα νομοσχέδια να έρχονται εδώ με ένα ενιαίο κωδικοποιημένο κείμενο. Οι διατάξεις που παραμένουν σε ισχύ από προηγούμενους νόμους θα πρέπει να αναγράφονται στο υπό συζήτηση νομοσχέδιο που εισάγεται στη Βουλή για οποιοδήποτε θέμα, ώστε να είναι ευχερέστατη, αλλά και σωστή η διατύπωση των διατάξεων για την εξυπηρέτηση εκείνων οι οποίοι καλούνται να τις εφαρμόζουν. 

'Οσον αφορά τα άρθρα 7, 8 και 9, στο Υπουργείο Μεταφορών και Επικοινωνιών λειτουργούν σήμερα δύο Γενικές Διευθύνσεις ταχυδρομείων και τηλεπικοινωνιών. Προς τι λοιπόν η σύσταση νέων θέσεων προσωπικού στην Εθνική Επιτροπή Τηλεπικοινωνιών και Ταχυδρομείων; μέχρι είκοσι θέσεις μόνιμου προσωπικού και μέχρι πενήντα θέσεις ειδικού επιστημονικού προσωπικού. Στις υπάρχουσες θέσεις του προσωπικού προστίθενται επιπλέον και άλλες, χωρίς να υπάρχει ασυμβίβαστο με τη Δικηγορία. 

Βέβαια, εδώ δεν μας καταχωρείτε και τις φωτογραφίες εκείνων που πρόκειται να προσληφθούν, για να είμαστε ενήμεροι από τούδε και να μην απασχολούμεθα. Αλλά, το ερώτημα είναι βασικό. Προσωπικό έμπειρο, ικανό που εύορκα εκτελεί το καθήκον του, υπάρχει σε έναν αριθμό μεγάλο στις υπάρχουσες, όπως είπα προηγουμένως, δύο Γενικές Διευθύνσεις Ταχυδρομείων και Τηλεπικοινωνιών του Υπουργείου Μεταφορών και Επικοινωνιών. Γιατί δεν συνιστάτε μόνιμες θέσεις στην Εθνική Επιτροπή Τηλεπικοινωνιών και Ταχυδρομείων και να ρωτήσετε τους υπαλλήλους που υπάρχουν σ'αυτές τις δύο Γενικές Διευθύνσεις αν θέλουν να μεταταγούν εκεί. Διότι αν θα είναι μόνιμες οι θέσεις -και οι αποδοχές βέβαια του Υπουργείου Μεταφορών είναι μικρότερες- μπορεί να θελήσουν να προσφέρουν τις υπηρεσίες τους εκεί. Γιατί πρέπει να γίνονται νέες προσλήψεις; Αυτό δεν το καταλαβαίνουμε. 

Ο κύριος Πρωθυπουργός είπε τόσες φορές στην Εθνική Αντιπροσωπεία με τις προγραμματικές δηλώσεις την πρώτη φορά που ορκίστηκε Πρωθυπουργός, αλλά και με τις προγραμματικές δηλώσεις όταν ορκίστηκε δεύτερη φορά, ότι ο δημόσιος τομέας θα περιοριστεί. Και εσείς κάνετε ακριβώς το αντίθετο. Με κάθε σχέδιο νόμου που φέρνετε στη Βουλή δημιουργείτε και νέες θέσεις. Αυτό είναι απαράδεκτο. Αυτό είναι μια σπατάλη του δημοσίου χρήματος. 

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε Γκελεστάθη. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, αφήστε λίγο το χρόνο. 

ΠΡΟΕΔΡΕΥΩΝ (Λουκάς Αποστολίδης): Δώδεκα λεπτά σας άφησα. 

ΝΙΚΟΛΑΟΣ ΓΚΕΛΕΣΤΑΘΗΣ: Μα, είπε ο κύριος Πρόεδρος προηγουμένως, ότι θα υπάρξει μία άνεση χρόνου. 

ΠΡΟΕΔΡΕΥΩΝ (Λουκάς Αποστολίδης): Μα πάμε σε εισήγηση. Σαν εισηγητής έχετε ένα εικοσάλεπτο. Θέλετε να σας αφήσω να μιλήσετε για είκοσι λεπτά; 

ΝΙΚΟΛΑΟΣ ΓΚΕΛΕΣΤΑΘΗΣ: Δεν ξέρω. 'Οσο χρειάζεται, κύριε Πρόεδρε. 'Οπως βλέπετε... 

ΠΡΟΕΔΡΕΥΩΝ (Λουκάς Αποστολίδης): Μα δεν νομίζω ότι χρειάζεται. 'Οταν μιλάμε για μία ευχέρεια, εννοούμε τα πέντε λεπτά να γίνουν δέκα λεπτά. 

ΝΙΚΟΛΑΟΣ ΓΚΕΛΕΣΤΑΘΗΣ: 'Οπως είδατε, κύριε Πρόεδρε, η χθεσινή συνεδρίαση τελείωσε... 

ΠΡΟΕΔΡΕΥΩΝ (Λουκάς Αποστολίδης): Μην το κάνουμε ακορντεόν. 

ΝΙΚΟΛΑΟΣ ΓΚΕΛΕΣΤΑΘΗΣ: Τώρα τι να σας απαντήσω; 

ΠΡΟΕΔΡΕΥΩΝ (Λουκάς Αποστολίδης): 'Οταν σας αφήνω μία ευχέρεια δώδεκα λεπτών και μου λέτε αφήστε μου λίγη άνεση χρόνου... 

ΝΙΚΟΛΑΟΣ ΓΚΕΛΕΣΤΑΘΗΣ: Είπε προηγουμένως ο κύριος Πρόεδρος της Βουλής να συζητήσουμε σήμερα τα δύο πρώτα κεφάλαια και την Τρίτη το τρίτο κεφάλαιο. Τα δύο πρώτα κεφάλαια, λοιπόν, είναι έντεκα άρθρα. Θέλετε να αναπτύξουμε τις απόψεις μας; Καλώς. Δεν θέλετε, να παραιτηθώ του λόγου μου. Αλλά μέσα στο χρόνο των πέντε και των δέκα λεπτών δεν είναι δυνατόν να αναφερθούμε σε έντεκα άρθρα. Δεν βλέπω, λοιπόν, να υπάρχει και αριθμός Βουλευτών οι οποίοι θα πάρουν το λόγο. Και κατά συνέπεια τουλάχιστον εμείς οι εισηγητές και οι Κοινοβουλευτικοί Εκπρόσωποι εφόσον θα πάρουμε το λόγο, να έχουμε μία άνεση χρόνου, αν το κρίνετε σκόπιμο. Δεν πρόκειται περί ακορντεόν ούτε περί άλλου μουσικού οργάνου. 

'Ετσι, λοιπόν, κύριε Υπουργέ... 

ΠΡΟΕΔΡΕΥΩΝ (Λουκάς Αποστολίδης): Σε δύο λεπτά να ολοκληρώσετε. 

ΙΩΑΝΝΗΣ ΔΗΜΑΡΑΣ: Σε δέκα ή σε είκοσι λεπτά, δεν υπάρχει πρόβλημα. 

ΠΡΟΕΔΡΕΥΩΝ (Λουκάς Αποστολίδης): Κύριε Δημαρά, δεν είναι να παίξουμε με το χρόνο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, τώρα περνάει ο χρόνος άσκοπα. Μετά τους εισηγητές, δεν βλέπω και Κοινοβουλευτικούς Εκπροσώπους, υπάρχουν άλλοι ομιλητές, ώστε να μην έχουμε την άνεση να αναπτύξουμε τις απόψεις μας; 

ΠΡΟΕΔΡΕΥΩΝ (Λουκάς Αποστολίδης): Υπάρχουν. Θέλετε να σας τους διαβάσω; 

ΝΙΚΟΛΑΟΣ ΓΚΕΛΕΣΤΑΘΗΣ: 'Οχι. Θα τελειώσω. 

Θεσμοθετείτε, λοιπόν μέχρι εβδομήντα νέες θέσεις και δεν ξέρουμε αν με τη διατύπωση που έχετε στο άρθρο, καταργείτε τον Νόμο 2190 ή θα παραμείνει σε εφαρμογή. Διαβάστε τη διατύπωση να δείτε ότι υπάρχει βάσιμη αμφιβολία αν θα παραμείνει σε ισχύ για την πρόσληψη του προσωπικού ο Νόμος 2190. Δεν επιτρέπει ο χρόνος να διαβάσω τη διάταξη. Προσέξτε το να δείτε γιατί αν αυτό καταργείτε, καταλαβαίνετε τι κολοσσιαίο πολιτικό θέμα δημιουργείται. 

Κύριε Πρόεδρε, υπάρχει ένα σοβαρό θέμα με το άρθρο 10. Η πρόβλεψη πιθανής είσπραξης από τις ιδιωτικές ταχυδρομικές εταιρείες ποσού πέντε δισεκατομμυρίων (5.000.000.000) δραχμών ετησίως για την παροχή καθολικών υπηρεσιών, μάλλον για όνειρο πρόκειται, αφού σημαντικό τμήμα των υποτιθέμενων εισπράξεων από το ειδικό ταμείο της Εθνικής Επιτροπής Τηλεπικοινωνιών και Ταχυδρομείων θα καλύπτει βασικά έξοδα της ίδιας της επιτροπής. Αντίθετα ο ΕΛ.ΤΑ. θα καταβάλλει και αυτός μερίδιο από τα έσοδά του στην Επιτροπή. 

Σε καταφατική ακόμη περίπτωση είσπραξης από την επιτροπή των πέντε δισεκατομμυρίων (5.000.000.000) δραχμών πιστεύει κανείς ότι ο ΕΛ.ΤΑ. θα καλύψει τα ελλείμματά του οταν αυτά ξεπερνούν σήμερα τα τριάντα δισεκατομμύρια (30.000.000.000) το χρόνο; Ασφαλώς όχι. Ποιον λοιπόν προσπαθεί να παραπλανήσει η Κυβέρνηση στο θέμα αυτό; 

'Ολα αυτά οδηγούν στο συμπέρασμα και στη βεβαιότητα ότι η Κυβέρνηση του ΠΑ.ΣΟ.Κ., των εκσυγχρονιστών Υπουργών του κυρίου Σημίτη, έχει προαποφασίσει για την αρχαιότερη δημόσια υπηρεσία, που τόσα προσέφερε και προσφέρει στις σχέσεις μεταξύ όχι μόνο του Ελληνικού λαού αλλά των λαών, στην ανάπτυξη του εμπορίου και γενικότερα στην ανάπτυξη της εθνικής οικονομίας, να μην προχωρήσει στην εξυγίανση 

 

 

  

Σελίδα 1159 

και στη συνέχεια στην ανάπτυξή της για να είναι ανταγωνιστική, αλλά να την κρατάει με απαράδεκτα ελλείμματα σε αυτήν την κατάσταση για να έχει την τύχη της Ολυμπιακής Αεροπορίας. Και για την Ολυμπιακή Αεροπορία μας λέγατε τα αντίθετα αλλά τώρα εφαρμόζετε ακριβώς τα αντίθετα από εκείνα που είχατε δηλώσει στη Βουλή διότι η οικονομική κατάσταση και με τον πρώτο νόμο εξυγίανσης απέτυχε και με το δεύτερο νόμο συμπλήρωσης εξυγίανσης απέτυχε. Υπήρξε ένα μεγάλο φιάσκο για την κυβέρνησή σας. 

'Ετσι θα πρέπει και στο θέμα αυτό να προσέξετε ιδιαίτερα διότι τα ζητήματα του ΕΛΤΑ είναι θέματα που αφορούν όλον τον Ελληνικό λαό και δεν θα πρέπει να αντιμετωπίζονται με τον πρόχειρο τρόπο που χρησιμοποιείτε. Ευχαριστώ, κύριε Πρόεδρε. 

(Χειροκροτήματα απο την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Ο κ. Κωστόπουλος έχει το λόγο. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Επιτρέψτε μου αρχικά να κάνω ένα σχόλιο για τη συζήτηση. Βεβαίως, στην αρχή της συνεδρίασης αποφασίστηκε πως θα συζητηθεί αυτό το νομοσχέδιο. Επανέρχεται όμως εξ αντικειμένου η άποψη που κατά καιρούς διατυπώνεται και εδώ και στη Διάσκεψη των Προέδρων ότι τα νομοσχέδια πρέπει να συζητιώνται άρθρο προς άρθρο για να γίνεται επεξεργασία σωστή. Είτε αρνητικά τοποθετείται κανείς στο άρθρο είτε θετικά, να γνωρίζουμε περί τίνος πρόκειται. Γιατί αυτή η γενικευμένη τοποθέτηση και στα άρθρα δεν είναι παρά δεύτερη εισήγηση. Δεν είναι καλό αυτό. Αυτό προκύπτει γιατί αποφασίζετε να συζητιώνται τα νομοσχέδια σε μία κατά κανόνα συνεδρίαση επί της αρχής και σε δύο επί των άρθρων. 

Δεν χρησιμοποιήθηκε η λογική, η πρακτική να αφεθεί ελεύθερο το πεδίο να συζητηθεί το νομοσχέδιο με τις κανονικές διαδικασίες και φθάνουμε σε αυτό το σημείο. 

Βεβαίως, ο κ. Γκελεστάθης, όπως και να το κουβεντιάζαμε, θα ήθελε να παραθέσει αρκετά στοιχεία, μια που ήταν και ένας από τους αρμόδιους γι'αυτόν το χώρο για αρκετό χρονικό διάστημα. Ωστόσο, όμως, νομίζω ότι αυτό δεν άλλάζει την άποψη που διατύπωσε αρχικά. 

'Οσον αφορά τώρα στα άρθρα που κουβεντιάζουμε, επιτρέψτε μου μία γενική τοποθέτηση. 

Είναι γεγονός, ότι το νομοσχέδιο αυτό "ξεκαθαρίζει" το τοπίο, με μία όμως απλή μέθοδο, όπως λέει και ο λαός, "πονάει δόντι, κόβει κεφάλι". Αυτή είναι και η διαδικασία του ξεκαθαρίσματος. 

Αυτές οι ενότητες που κουβεντιάζουμε και η εισηγητική έκθεση υποτάσσονται σε ορισμένες λογικές. Λέτε: κύριοι, βρισκόμαστε σε μία κατάσταση ανταγωνισμού, είμαστε αντιμέτωποι με "νέα" δεδομένα με τη ελεύθερη αγορά, λες και χθες ήταν σκλαβωμένη η αγορά. Υπάρχει η οδηγία 9767 της Ευρωπαϊκής Κοινότητας, υπάρχει η Συνθήκη του Μάαστριχτ που υπέγραψαν εδώ διακόσιοι ογδόντα έξι Βουλευτές, εκτός από τους Βουλευτές του ΚΚΕ, υπάρχει η Λευκή Βίβλος, που προσδιορίζει σε ένα κεφάλαιό της τη λειτουργία και τη χρησιμοποίηση των δικτύων με τον τίτλο "Διευρωπαϊκά Δίκτυα", όπου μεταξύ αυτών των δικτύων είναι και τα δίκτυα των ΕΛ.ΤΑ, που κουβεντιάζουμε σήμερα και επομένως, συμπερασματικά, λέει ο συντάκτης του νομοσχεδίου, δεν μπορούμε να κάνουμε τίποτα. 

Θέλω να υπογραμμίσω, πως αν από το νομοσχέδιο αυτό έβγαινε αυτή η φιλοσοφία, δεν κλείνουμε τα μάτια και εμείς στις πραγματικότητες. Εξαρτάται με ποιο πρίσμα τις βλέπει κανείς τις πραγματικότητες. 

Αν έβγαιναν ορισμένες φράσεις, ορισμένες λέξεις, ορισμένες αποστροφές κλειδιά, εμείς ειλικρινά σας λέμε ότι θα ψηφίζαμε το νομοσχέδιο αυτό, γιατί είναι αποτέλεσμα υπαρκτών αναγκαιοτήτων. 

Στην περίπτωση αυτή, όμως, ενώ εμείς θα ψηφίζαμε το νομοσχέδιο γιατί θα βελτίωνε την κατάσταση στα δημόσια ΕΛ.ΤΑ και θα έδινε καλύτερες υπηρεσίες στον ελληνικό λαό με μερικές προσθήκες που θα κάναμε, εάν αυτά τα στοιχεία που προείπα αφαιρούνταν, η Νέα Δημοκρατία δεν θα ψήφιζε. 

Μα, θα μου πει ο εισηγητής της Νέας Δημοκρατίας και οι άλλοι Βουλευτές, ότι και τώρα δεν το ψηφίζουμε το νομοσχέδιο. Σε αυτό έχω ένα ερώτημα. Γιατί δεν το ψηφίζει το νομοσχέδιο; Και δεν προσπαθώ να την πείσω να το ψηφίσει. Να μην το ψηφίσει, εφόσον αυτή είναι η πολιτική της θέση. Δεν πρόκειται να βιάσουμε κανέναν. Απλώς βρίσκομαι σε μία δύσκολη θέση να ερμηνεύσω ορισμένα πράγματα. 

Λέει η Ν.Δ.: Συμφωνώ με τη Συνθήκη του Μάαστριχτ, συμφωνώ με τη Λευκή Βίβλο και τα διευρωπαϊκά δίκτυα, συμφωνώ με τη ντιρεκτίβα με την οδηγία 9767, συμφωνώ με όλους τους φετφάδες που στέλνει το Διευθυντήριο των Βρυξελών και λέει, δεν το ψηφίζω. Μα, το νομοσχέδιο τους φετφάδες υλοποιεί, κύριοι Βουλευτές της Νέας Δημοκρατίας. Βεβαίως, είναι και το πολιτικό παιχνίδι, ώστε να εκπέμπεται ένα μήνυμα προς τα έξω, ένα μήνυμα προς τον κόσμο, προς τους εργαζόμενους των ΕΛ.ΤΑ, αν θέλετε, ότι εμείς δεν ψηφίζουμε το νομοσχέδιο. 

Είμαι υποχρεωμένος τώρα να κάνω και μία έκκληση προς αυτόν τον κόσμο, να διαβάζουν τα Πρακτικά και από εμπρός και από πίσω, να παίρνουν χαμπάρι, δηλαδή, τι γίνεται εδώ μέσα. Γιατί να είναι ισοδύναμη η δική μου αρνητική ψήφος με την αρνητική ψήφο άλλων κομμάτων. Δεν είναι έτσι! Εγώ λέω να μην υποταχθούμε στην Ευρωπαϊκή 'Ενωση και ο άλλος λέει, καλώς καμωμένη η υποταγή. Πώς να το κάνουμε, είναι το ίδιο πράγμα, κύριοι συνάδελφοι; Βλέπετε, ότι υπάρχει μία στρέβλωση προς τα έξω. 

Εξηγήθηκα για να μην παρεξηγηθώ σ'αυτό το ζήτημα, εκθέσαμε εισηγητικά τις απόψεις μας και προχωρώ παρακάτω, κύριε Πρόεδρε, στο χρόνο που έχω στη διάθεσή μου. 

Με το νομοσχέδιο αυτό, εισβάλλουν νόμιμα πλέον και με τη βούλα του νομοθέτη ιδιώτες στο χώρο. Αυτοί που χθες λειτουργούσαν παράνομα, σήμερα γίνονται νόμιμοι. Κανένας δεν τους κυνήγησε χθες και έρχεται το νομοσχέδιο να τους αποζημιώσει για την προσφορά τους στη μπαχαλοποίηση του συστήματος των ταχυδρομείων. 

Λέει το νομοσχέδιο ότι θα προστατευθεί το απόρρητο, θα υπάρχουν εγγυήσεις, θα υπάρχει ασφάλεια. 

Κύριοι συνάδελφοι, δεν θέλω να πω "να σοβαρευτούμε", γιατί σοβαρή συζήτηση κάνουμε. Αλλά δεν μπορεί να υπάρχει υποκατάστατο εγγυήσεων και ασφάλειας στα ΕΛ.ΤΑ. Τα ΕΛ.ΤΑ. με όλα τα κουσούρια, με όλες τις αδυναμίες τους, αποτελούσαν μια βασική εγγύηση για τον ελληνικό λαό. Εδώ δεν καταγγέλθηκε ότι υπάρχουν τέτοιες εταιρείες μαϊμούδες οι οποίες διακινούν και διάφορα επικίνδυνα προϊόντα και παράνομες ουσίες; 

Η λογική όλης αυτής της ενότητας των άρθρων που κουβεντιάζουμε, είναι -και φαίνεται καλά αυτό το πράγμα και αν θέλει ας το πάρει υπόψη της η Κυβέρνηση να κάνει μερικές αλλαγές στο τέλος, αν μπορεί να κάνει, έστω στο μίνιμουμ- "θα δώσω τα φιλέτα στους ιδιώτες" -αυτή είναι η γραμμή τι να κάνουμε;- "θα κρατήσω τον κατιμά στα ΕΛ.ΤΑ., δηλαδή, θα κρατήσω Καστελόριζο, τάδε, τάδε και θα προσπαθήσω μέσα από ένα ταμείο που θα υπάρξει που έχουν τα άλλα άρθρα παρακάτω, να πάρω τα λεφτά για να αποζημιώνονται οι φορείς των καθολικών υπηρεσιών, δηλαδή τα ΕΛ.ΤΑ.". 

Μου επιτρέπετε να πω -και ας συγχωρεθεί- "κούρεψε το αυγό και πάρε το μαλλί". 'Η δέχεσαι τη λογική του ανταγωνισμού έτσι όπως την προσδιορίζει το Διευθυντήριο των Βρυξελλών ή όχι. 

Και επειδή μιλάμε για τον ανταγωνισμό, επιτρέψτε μου μια ας πούμε διαφορετική τοποθέτηση από τα συνηθισμένα. Δεχόμαστε σαν μαρξιστές ότι δεν γίνεται να μην υπάρχει ανταγωνισμός στον καπιταλισμό. Είναι ανώμαλο. Πώς να το κάνουμε δηλαδή; Και θα ήταν εντελώς ανάξιο επιστημονικά από τη μεριά μας να πούμε ότι ξέρετε, θα τον καταργήσουμε με προεδρικό διάταγμα. Δεν γίνονται αυτά τα πράγματα. 

Δεχόμαστε τον ανταγωνισμό και λέμε τα ΕΛ.ΤΑ. θα πέσουν στη μάχη του ανταγωνισμού. Να πέσουν στη μάχη του ανταγωνισμού. Το Σύνταγμα προβλέπει να φτιάξει ένας ιδιώτης μια εταιρεία εκτός από κάποιες προϋποθέσεις που εδώ είναι μέσα τα ΕΛ.ΤΑ. αλλά καταργήσατε το Σύνταγμα 

 

 

  

Σελίδα 1160 

εσείς με το νομοσχέδιο που φέρατε. Εν πάση περιπτώσει, θα πέσει στη μάχη του ανταγωνισμού, θα αναμετρηθεί με τους ιδιώτες καπιταλιστές. 

Εσείς που είστε τα αφεντικά των ΕΛ.ΤΑ., εμείς οι μέτοχοι των ΕΛ.ΤΑ. τι κάνουμε, ώστε σ'αυτήν την αναμέτρηση ο Οργανισμός που έχει την επωνυμία ΕΛ.ΤΑ. να δώσει τη μάχη επάξια και νικηφόρα, υποστηρίζουμε εμείς; Απλώς, έτσι όπως διαμορφώνεται η κατάσταση, όπως τη διαμορφώσατε την κατάσταση από το 1990 μέχρι σήμερα, στο ρινγκ επάνω βλέπουμε έναν ΕΛ.ΤΑ. αποδυναμωμένο γύρω στα σαράντα πέντε κιλά, φυματικό, ο οποίος τώρα βγήκε από το Σανατόριο και έναν αντίπαλο πανίσυχρο με όλο το πλέγμα των μηχανισμών από πίσω του, εκατόν είκοσι κιλά, άρτια προγυμνασμένο. Δεν ξέρετε ποιο θα είναι το αποτέλεσμα; Μοιραία γνωρίζετε ποιο θα είναι το αποτέλεσμα. Τι κάνουμε συνεπώς εδώ σήμερα εφόσον πάμε στη λογική του ανταγωνισμού να στηρίξουμε τα ΕΛ.ΤΑ.; 

Και μη μας πείτε "οι οδηγίες της Ευρωπαϊκής 'Ενωσης". Η Ευρωπαϊκή 'Ενωση, όταν έβγαλε τις οδηγίες, δεν μας είπε τι θα γίνει με το πλέγμα των νησιών που έχει η Ελλάδα με τη γεωγραφική διάρθρωση που έχει και που δεν την έχει το Λουξεμβούργο επιτέλους στο κάτω-κάτω για να πάμε σ'αυτήν τη λογική. Δεν δώσατε τη μάχη και μοιραία παρακολουθείτε τις εξελίξεις τώρα και μοιραίοι και άβουλοι όπως έλεγε ο Βάρναλης σέρνεστε και σέρνετε και ένα λαό από πίσω σας στις επιταγές ορισμένων αξόνων της Ευρωπαϊκής 'Ενωσης. 

Κύριε Πρόεδρε, για να τελειώσω, δυο πράγματα ακόμη που αφορούν αυτήν την ενότητα του νομοσχεδίου. Γίνεται λόγος για την ανεξάρτητη αρχή, την Εθνική Επιτροπή Τηλεπικοινωνιών Ταχυδρομείων. Τώρα, θέλω να επικοινωνούμε καλά παρ'ό,τι καμιά φορά ο χρωματισμός που κάνουμε στην παρέμβασή μας ενδεχόμενα να έχει και στοιχεία που μπορεί να ερεθίζουν κάποιους. 

Στα σοβαρά μπορεί να πιστέψει κανείς, έτσι όπως διατυπώνεται στο νομσχέδιο, στα συγκεκριμένα άρθρα, ότι υπάρχει ανεξάρτητη αρχή; Εφόσον όλα οδηγούν εκεί, στην "ανεξάρτητη" αρχή. Το "ανεξάρτητη" θα μπαίνει πάντα σε εισαγωγικά. Η "ανεξάρτητη" αρχή δίνει τις προτάσεις της στον Υπουργό, η "ανεξάρτητη" αρχή κοιτάει προς το Υπουργείο Μεταφορών και Επικοινωνιών, μετά από τις προτάσεις της "ανεξάρτητης" αρχής, ο Υπουργός βάζει τη βούλα. 

Μα καλά, εμείς αλλιώς καταλαβαίνουμε το "ανεξάρτητος" εκτός αν και εδώ οι λέξεις έχουν χάσει το νόημα τους. Ανεξάρτητη θα πει ανεξάρτητη. Ε, φτιάξτε την να είναι ανεξάρτητη και μετά να τοποθετηθούμε, γιατί τώρα έχουμε μια ιμιτασιόν αρχή και δεν μπορούμε να πάρουμε θέση, γιατί δεν θέλουμε να ασχολούμαστε με ανώμαλες καταστάσεις. 

Τέλος, στο αρθρο 11 το Υπουργείο συγκροτεί μια επιτροπή φορέων που θα κάνει προτάσεις για τη λειτουργία του συστήματος. Κοντολογής αυτό λέει το άρθρο. Το Υπουργείο συγκροτεί επιτροπή φορέων για να κάνει προτάσεις στο Υπουργείο για τα κακώς κείμενα των ταχυδρομείων. 

Κύριε Υπουργέ, αν θέλετε διορθώστε το. Είναι αστείο όπως γράφεται. Εσείς συγκροτείτε μια επιτροπή και θέλετε να σας κάνει προτάσεις ενάντιά σας. Μα, γίνονται αυτά τα πραγματα; 'Ασε που αυτός ο τόπος έχει πολλούς φορείς και επιτροπές για να κάνουν προτάσεις. 

Αφήστε τον κόσμο και τους φορείς να ανασάνουν λίγο, να δράσουν κατά πως αυτοί σκέφτονται. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Μουσταφά, έχει το λόγο. 

ΜΟΥΣΤΑΦΑ ΜΟΥΣΤΑΦΑ: Σ' αυτήν την ενότητα των άρθρων θα ήθελα να κάνω τη γενική επισήμανση που έκανα χθες, την πρώτη μέρα της συζήτησης. 

Πραγματικά πολύ αργοπορημένα και ενώ έχει κυριευθεί ο χώρος και άχουν δρομολογηθεί άσχημες εξελίξεις, έρχεται το παρόν νομοσχέδιο να δώσει λύσεις και να κάνει μια προσπάθεια για τη διάσωση των ΕΛΤΑ. 

Εμείς χθες κάναμε τις εκτιμήσεις μας και μέσα σ' αυτό το πλαίσιο των εκτιμήσεων θα κάνω μερικές τοποθετήσεις. 

Στο άρθρο 1, ορίζονται ο σκοπός και οι ορισμοί, το πεδίο εφαρμογής, οι γενικές αρχές. 

Στο αρθρο 4, δίδεται ο ορισμός του όρου "καθολική ταχυδρομική υπηρεσία". Στην παράγραφο 2, υποπαράγραφο β', αναφαίρεται: "Με την πραγματοποίηση μιας περισυλλογής και μιας κατ' οίκον διανομής σε κάθε πρόσωπο για όλες τις εργάσιμες ημέρες, πλην εξαιρετικών περιστάσεων, γεωγραφικών συνθηκών, που αξιολογεί ο Υπουργός Μεταφορών και Επικοινωνιών". 

Πραγματικά αυτό είναι ένα ζήτημα σοβαρό, ιδίως για περιοχές είτε νησιωτικές είτε ορεινές, οι οποίες είναι και μια από τις αδυναμίες και από τις αιτίες της σημερινής κατάστασης των ΕΛΤΑ. 'Ομως, εκεί ακριβώς θα φανεί και το πρόσωπο των ΕΛ.ΤΑ., με την παροχή υπηρεσιών σε όλους τους 'Ελληνες πολίτες, γιατί έχουμε φαινόμενα να μη μπορούν ή να μην πηγαίνουν οι ταχυδρομικοί διανομείς στην περιοχή, ιδίως στα ορεινά. 

Στο άρθρο 5, υπάρχει το όριο των τριακοσίων πενήντα γραμμαρίων. Είναι επιβολή της κοινοτικής οδηγίας ή είναι κάτι που πραγματικά υστερεί από τα ΕΛΤΑ, από το φορέα προσφοράς καθολικής υπηρεσίας, μια δυνατότητα για να διεκδικήσει κάπως μεγαλύτερο μερίδιο από την αγορά; 

Επίσης, θα ήθελα μία διευκρίνιση. Για τη στελέχωση της Εθνικής Επιτροπής Τηλεπικοινωνιών και Ταχυδρομείων συνιστώνται συνολικά εβδομήντα θέσεις. Αυτό είναι αλλαγή του στοιχείου Δα' της παραγράφου 3 του άρθρου δεύτερου του ν. 2246 ή επιπροσθέτως μπαίνουν καινούρια πρόσωπα; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Είναι αλλαγή. Είναι εξήντα και γίνονται εβδομήντα. 

ΜΟΥΣΤΑΦΑ ΜΟΥΣΤΑΦΑ: Η πρόσθεση εβδομήντα νέων οργανικών θέσεων νομίζω ότι δεν δικαιολογείται με τίποτα στη συγκεκριμένη περίπτωση. 

Επίσης, στο άρθρο 11 θα ήθελα να μάθω αν η Επιτροπή Φορέων και Χρηστών που θα συσταθεί, μπορούσε να προβλεφθεί και από τώρα ή τουλάχιστον αν υπήρχε μία κατεύθυνση ποιοι θα θεωρηθούν χρήστες και ποια θα είναι η λειτουργία της Επιτροπής Φορέων και Χρηστών. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε συνάδελφε. 

Ο κ. Δημαράς έχει το λόγο. 

ΙΩΑΝΝΗΣ ΔΗΜΑΡΑΣ: Παραιτούμαι, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Δημαρά. 

Ο κ. Βεζδρεβάνης έχει το λόγο. 

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, δίκαια ο εισηγητής μας ο κ. Γκελεστάθης διαμαρτυρήθηκε για το χρόνο, κύριε Πρόεδρε, διότι εδώ ουσιαστικά τον έχουμε καταργήσει τον Κανονισμό λειτουργίας της Βουλής. Σύμφωνα με τον Κανονισμό, θα πρέπει για κάθε άρθρο να έχουμε πέντε λεπτά πρωτολογία και τρία δευτερολογία. 

Ερχόμεθα τώρα με αυτό το σύστημα της ομαδικής συζητήσεως και μάλιστα δύο κεφαλαίων, να ζητάμε από τον καθένα να μιλήσει για πέντε λεπτά. Αυτό δεν είναι δυνατόν, κύριε Πρόεδρε, και πρέπει να ξαναγυρίσουμε στον Κανονισμό. 

Αυτά τα λέω διότι, πραγματικά αν θελήσει κανείς να διεξέλθει τα έντεκα άρθρα των δύο κεφαλαίων, δεν του φτάνει ο χρόνος. Θα μου πείτε τώρα, γιατί τρώω το χρόνο μου λέγοντας αυτά. Θεωρώ σοβαρότερα αυτά, κύριε Πρόεδρε, από τα υπόλοιπα, αφού ούτως ή άλλως δεν προλαβαίνω να τα συζητήσω. 

ΠΡΟΕΔΡΕΥΩΝ (Λουκάς Αποστολίδης): Ωραία, σας αφαιρώ αυτό το χρόνο και ξαναρχίζει ο χρόνος από την αρχή. 

ΗΛΙΑΣ ΒΕΖΔΡΕΒΑΝΗΣ: Ευχαριστώ, κύριε Πρόεδρε. Πάντοτε είστε ανεκτικός και αυτό οφείλω να το αναγνωρίσω στην Αίθουσα. 

Γι' αυτό θα περιοριστώ σε δύο, τρία πράγματα και θα παρακαλέσω τους κυρίους Υπουργό και Υφυπουργό να με προσέξουν. 

 

 

  

Σελίδα 1161 

Στο πρώτο κεφάλαιο και στα πρώτα πέντε άρθρα μπορώ να πω, έχουμε την εφαρμογή της οδηγίας 97/67. 

Κύριε Υπουργέ, πρέπει να γνωρίζετε ότι το μεγαλύτερο κομμάτι αυτής της Οδηγίας έχει ήδη θεσπιστεί με διάφορους κανονισμούς που υπάρχουν στα ΕΛ.ΤΑ. Εκείνο το κομμάτι που απέμενε για να εφαρμόσετε -και δεν το εφαρμόσατε επί πέντε τώρα χρόνια στις κυβερνήσεις τις μετά Παπανδρέου και για τις οποίες φέρετε ακεραία την ευθύνη- είναι το κομμάτι εκείνο, το οποίο αφορά τις ιδιωτικές επιχειρήσεις. Αυτές τις οποίες αφήσατε χωρίς νομικό πλαίσιο, αυτές τις οποίες αφήσατε να λειτουργούν κατά το δοκούν, αυτές οι οποίες υπήρξαν οι ανταγωνιστικές των ΕΛ.ΤΑ. και οι οποίες οδήγησαν τα ΕΛ.ΤΑ. στην οικονομική τους κατάρρευση. Διότι, όπως είπα και χθες στην από του Βήματος ομιλία μου, στη δεκαετία του '70 τα ΕΛ.ΤΑ. ήταν σε λαμπρή κατάσταση. Η ανάπτυξη ίσως ήταν τέτοια που ήταν παράδειγμα για όλην την Ενωμένη Ευρώπη. 

Στο διάστημα, λοιπόν, αυτό από το 1981 -για τους λόγους που εξήγησα και δεν είναι του παρόντος να επαναλάβω- και ιδιαίτερα τα τελευταία χρόνια με τις άνευ νομικού πλαισίου λειτουργούσες ιδιωτικές επιχειρήσεις εδημιουργήθηκε ό,τι εδημιουργήθη. 

Σαφώς λοιπόν, αποδεχόμεθα -εγώ τουλάχιστον προσωπικά αποδέχομαι- τις διατάξεις αυτές, διότι είναι εναρμόνιση της ελληνικής νομοθεσίας προς την κοινοτική οδηγία 97/67. Το έχω πει και άλλοτε -το έχω πει και στον ίδιο τον Πρωθυπουργό παλαιότερα- ότι είναι ανάγκη το ταχύτερο δυνατόν κάθε οδηγία της Ευρωπαϊκής 'Ενωσης να εναρμονιστεί με την ελληνική νομοθεσία, διότι όσο γρηγορότερα εναρμονιζόμεθα προς τις κοινοτικές οδηγίες, τόσο καλύτερα είναι για τη χώρα. 

Ας λησμονήσετε τουλάχιστον τα παλιά σας συνθήματα. 'Οσο νωρίτερα εγκαταλείψετε τα παλιά σας συνθήματα περί ΕΟΚ και ΝΑΤΟ κλπ., τόσο καλύτερα για τη χώρα, αφού πια συμπλέετε απολύτως προς τις επιλογές της Νέας Δημοκρατίας και του Εθνάρχου Κωνσταντίνου Καραμανλή. 

Στην παράγραφο 3, του άρθρου 3, εδάφιο δ', λέει η διάταξη: "Να διασφαλίζουν το απόρρητο της ταχυδρομικής επικοινωνίας ...". Συμφωνούμε απολύτως, αλλά αυτήν τη στιγμή, έτσι όπως είναι διατυπωμένο είναι λίγο ξεκάρφωτο. 

Θα έλεγα ότι θα πρέπει να διατυπωθεί η διάταξη αλλιώς, δηλαδή να λέει "να διασφαλίζουν το απόρρητο, κατά τα ισχύοντα σήμερα με τα ΕΛ.ΤΑ.", για να απευθυνόμεθα κάπου. Διότι, έτσι όπως είναι τώρα, είναι άνευ κυρώσεων. Πρέπει, λοιπόν, να το συνδέσουμε με την υπάρχουσα νομοθεσία, για να μπορεί να έχει ισχύ αυτή η διάταξη. 

Προχωρώ στο κεφάλαιο Β' και στο άρθρο 6 με τίτλο "Αρμοδιότητες του Υπουργείου Μεταφορών και Επικοινωνιών". 

Ορισμένα πράγματα στο άρθρο αυτό, κύριε Υπουργέ, είναι αυτονόητα. Δηλαδή στο εδάφιο β', της παραγράφου 1, του άρθρου 6, λέει ότι ο Υπουργός προτείνει στη Βουλή σχέδια νόμων κλπ. Αυτά είναι αυτονόητα. Δεν είναι ανάγκη να συμπεριλαμβάνονται στο νόμο. 

Μία ακόμη παρατήρηση θα ήθελα να κάνω, γιατί θέλω να είμαι μέσα στα πλαίσια του χρόνου. 

Στο άρθρο 11 λέτε: "Με απόφαση του Υπουργού Μεταφορών και Επικοινωνιών ορίζονται οι εκπρόσωποι των φορέων και χρηστών που μετέχουν στην Επιτροπή, οι κανόνες λειτουργίας της, καθώς και κάθε άλλη αναγκαία λεπτομέρεια". 

'Οσον αφορά τους κανόνες λειτουργίας και τις όποιες αναγκαίες λεπτομέρειες, ασφαλώς αυτά δεν μπορούν να συμπεριληφθούν στο νόμο και ορθώς ζητάτε εξουσιοδότηση από την Εθνική Αντιπροσωπεία. Κρίνω όμως σκόπιμο ότι αυτοί οι φορείς πρέπει να προσδιορισθούν στο νόμο. Πρέπει να πούμε ότι ο Υπουργός ορίζει την επιτροπή από τους φορείς οι οποίοι εκλέγονται, προσδιορίζονται, προτείνονται, από κάποιον. 

Αυτή η απόλυτη κυριαρχία του Υπουργού δεν νομίζω ότι θα πρέπει να επικυρωθεί από την Εθνική Αντιπροσωπεία με τέτοια εξουσιοδότηση. Και δεν αναφέρομαι στο εκπρόσωπο του σημερινού Υπουργού, αλλά στον εκπρόσωπο του οποιουδήποτε Υπουργού. Αυτά, κύριε Πρόεδρε, ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο κ. Τσαφούλιας έχει το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Από τα άρθρα αυτά δεν διαφαίνεται ότι υπάρχει σαφής διαχωρισμός του προγενεστέρου δικαίου, των προγενεστέρων διαταγμάτων και διατάξεων, σε σχέση μ' αυτό. Δεν υπάρχει αποσαφήνιση τι θα ισχύει τώρα και τι ίσχυε, τι καταργούμε από τα παλιά και τι δεν καταργούμε, και τι νέο ισχύει. Σιωπηρώς θα έρχεται σε κάθε περίπτωση ο οποιοσδήποτε έχων διαζευκτική διοικητική ευχέρεια νομικής ερμηνείας να λειτουργεί υπέρ ή κατά. 

Γι' αυτό έχει δίκιο ο κ. Γκελεστάθης, όταν λέει -όσον αφορά το άρθρο 6- για το διάταγμα του 90. Το έχω διαβάσει το διάταγμα. Εδώ δεν αναφέρονται οι διατάξεις οι οποίες καταργούνται ή ισχύουν ή εκείνες που ισχύουν αν καταργούνται. 

Χρειάζεται πλήρης αποσαφήνιση, όχι μόνο σ' αυτό το άρθρο, αλλά και στα άλλα άρθρα περί καθολικής υπηρεσίας των ταχυδρομείων. 

'Οσον αφορά το ν. 2190, η σχετική διάταξη δεν προσδιορίζει, αν θα εφαρμοσθεί ή όχι. Δεν υπάρχει ρητή διάταξη που να λέει ναι ή όχι. 

Το άρθρο 10 αναφέρεται στα έσοδα και την οικονομική διαχείριση. Πείτε από τώρα ότι καλύπτετε το έλλειμμα τριάντα δισεκατομμύρια (30.000.000.000) δραχμές. Πείτε ότι ασκείτε κοινωνική πολιτική. Στο τέλος της διατάξεως μπορείτε να πείτε τα ελλείμματα τα πληρώνει το Υπουργείο Μεταφορών, δηλαδή το δημόσιο, οπότε ασκείτε κοινωνική πολιτική και έχετε κοινωνικό πρόσωπο. Γιατί δεν το λέτε και το στέλνετε στην ελεύθερη αγορά; 

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριε Πρόεδρε, κύριοι συνάδελφοι, τέθηκαν ορισμένα ερωτήματα και επί τροχάδην θα αναφερθώ σ' αυτά. 

Τέθηκε ένα ερώτημα για το αν προστατεύεται η εχεμύθεια και το απόρρητο. Πρώτα απ' όλα προστατεύεται με τις διατάξεις οι οποίες υπάρχουν, συνεχίζουν να ισχύουν και δεν χρειάζεται να αναφερόμεθα σ' αυτές, γιατί δεν έχουν χάσει τίποτα από την ισχύ τους. Είναι διατάξεις του Ποινικού Κώδικα, ειδικές ποινικές διατάξεις, νόμοι που έχει ψηφίσει η ελληνική Βουλή, υπάρχουν και επομένως όλο το πλέγμα προστασίας του απορρήτου συνεχίζει να υφίσταται. 

Στον ίδιο το νόμο γίνεται βέβαια και ρητή αναφορά στις υποχρεώσεις. Στο άρθρο 3 αναφέρεται πως όταν χορηγείται η ειδική άδεια υπάρχει ειδική διάταξη, με την οποία υποχρεούται η ταχυδρομική επιχείριση να προστατεύει το απόρρητο. Επομένως, δεν υπάρχει κάποιο ζήτημα για το θέμα του απορρήτου. 

Ελέχθη, ότι δεν εφαρμόζεται ο ν. 2190/94, ή ότι υπάρχει αμφιβολία για την εφαρμογή του όσον αφορά την πρόσληψη προσωπικού στην Ε.Ε.Τ.Τ. Προφανώς εφαρμόζεται ο ν. 2190/94. Μόνο αν λέγαμε, ότι δεν εφαρμόζεται, θα υπήρχε ζήτημα. Από τη στιγμή που ανήκει στο δημόσιο τομέα η Ε.Ε.Τ.Τ., όπως όλες οι ανεξάρτηρες αρχές, τα Νομικά Πρόσωπα Δημοσίου Δικαίου, φορείς του δημόσιου τομέα, υπάγεται στον ν. 2190 και δεν χρειάζεται να γίνει ρητή αναφορά. 

Υπήρξε ένα πρόβλημα με το προσωπικό. Το ερώτημα είναι αν συνιστούμε εβδομήντα νέες θέσεις. 'Οχι, κύριοι συνάδελφοι, όπως σας εξήγησα και χθες, διευρύνουμε την Εθνική Επιτροπή Τηλεπικοινωνιών, ώστε να συμπεριλάβει ένα σώμα που θα ασχολείται με τις ταχυδρομικές υπηρεσίες. Εκτός από τις εξήντα θέσεις που έχει σήμερα, θα προσληφθούν άλλα δέκα πρόσωπα. Αυτοί οι δέκα και όσα ακόμα χρειαστεί από τους ήδη υπηρετούντες, -τους εξήντα δηλαδή- θα συγκροτήσουν μια ευρύτερη ομάδα που θα ασχολείται με την ταχυδρομική δραστηριότητα. 

Τέθηκε το ερώτημα, αν καταργούνται προεδρικά διατάγματα ή αν ισχύουν. 'Ο,τι είναι αντίθετο με τις διατάξεις του παρόντος, καταργείται. Και είναι εμφανές, ότι εδώ, δεν συζητούμε για το προεδρικό διάταγμα, που αναφέρεται στον ΕΛ.ΤΑ. 'Οπως έχετε διαπιστώσει, οι διατάξεις του νομοσχεδίου 



 

  

Σελίδα 1162 

αυτού -κατ' εξοχήν αυτές που συζητούμε, όπως και των επομένων δύο κεφαλαίων- αναφέρονται στην όλην ταχυδρομική αγορά, σε όλες τις ταχυδρομικές υπηρεσίες. 

Υπήρξε ένα άλλο ερώτημα, εάν εξαντλήσαμε τον αγώνα για τα τριακόσια πενήντα γραμμάρια ή μας επιβλήθηκε. Η γενική διάταξη, η οποία υπάρχει και η οποία προβλέπεται από το Κοινοτικό Δίκαιο, είναι ότι οι καθολικές υπηρεσίες -χωρίς αναφορά στις αποκλειστικές υπηρεσίες- αφορούν επιστολές μέχρι δύο κιλά και δέματα μέχρι είκοσι κιλά. 

Η προσπάθεια, η οποία καταβλήθηκε και ο αγώνας ο οποίος έγινε, ήταν ακριβώς για την ελληνική περίπτωση, εξαιτίας της ιδιομορφίας της ελληνικής περιπτώσεως, της διασποράς των Ελληνικών Ταχυδρομείων, στα νησιά, στα βουνά, σε όλην την ελληνική περιφέρεια, γεγονός που συνιστά μια εντελώς ξεχωριστή περίπτωση απ'ό,τι ισχύει ενδεχόμενα σε άλλες χώρες της Ευρωπαικής 'Ενωσης. 'Ολα αυτά αποτελούσαν ένα οπλοστάσιο, μαζί με όλα τα άλλα επιχειρήματα που αναπτύχθηκαν, με τα οποία καταφέραμε να καθοριστεί αποκλειστική υπηρεσία για τον ΕΛ.ΤΑ. και μάλιστα στο ανώτατο όριό της, που είναι τα τριακόσια πενήντα γραμμάρια. Δηλαδή, όχι μόνο εξαντλήθηκε το όριο. Προβλέφθηκε εξαίρεση, κάτι το οποίο δεν είναι σύνηθες και δόθηκε η δυνατότητα ακριβώς να παρέχονται αποκλειστικές υπηρεσίες στην Ελλάδα. Οι αποκλειστικές αυτές υπηρεσίες θα ανατεθούν στον κύριο φορέα καθολικής υπηρεσίας, ανά την επικράτεια και ως φορέας αυτός θα αναγορευθεί και αγορεύεται με το νομοσχέδιο, ο ΕΛ.ΤΑ.. Και βέβαια, εξαντλήθηκε και το όριο της αποκλειστικής υπηρεσίας, τα τριακόσια πενήντα γραμμάρια. Αυτά, όσον αφορά στα ζητήματα που ετέθησαν κατά τη συζήτησή μας. 

Υπήρξε και ένα άλλο θέμα, που φαίνεται ότι προβλημάτισε πολύ τους συναδέλφους και αφορά την περίφημη Επιτροπή Φορέων και Χρηστών. Μάλιστα ελέχθη, ότι θα πρέπει να καθορίσουμε και να προδιαγράψουμε τη σύνθεσή της. Χρειάζεται για όλα αυτά τα ζητήματα, να υπάρχει δυνατότητα διαβούλευσης και συζήτησης. Υπάρχουν κοινωνικοί φορείς, με τους οποίους διαβουλεύεται κανείς και ιδιαίτερα το Υπουργείο, η Κυβέρνηση, πρέπει να διαβουλεύεται, όταν πρόκειται να λάβει κάποια μέτρα ή ακόμη όταν πρόκειται να πάρει κάποιες αποφάσεις ή και να προωθήσει κάποιο νομοσχέδιο. Επειδή ακριβώς δεν υπάρχουν σ' αυτό το χώρο σχηματοποιημένοι φορείς, όπως είναι αντίστοιχα τα εργατικά σωματεία για τα εργασιακά ζητήματα ή τα εμπορικά επιμελητήρια για τα εμπορικά θέματα, πρέπει να δημιουργήσουμε μια προϋπόθεση, ένα σχήμα, με το οποίο να μπορούν να ακούγονται οι απόψεις αυτών, οι οποίοι ενασχολούνται με το αντικείμενο. Πρέπει να ακουστούν οι ταχυδρομικοί φορείς κάπου και το κυριότερο πρέπει να ακουστούν και οι χρήστες κάπου. 

Διότι σήμερα, ούτε οργανωμένο σύστημα χρηστών υπάρχει, ούτε κάποια παρόμοια διαδικασία. Γι' αυτό ακριβώς συγκροτείται η Επιτροπή, η οποία απλώς είναι το εργαλείο διαβούλευσης, ώστε και η Κυβέρνηση να ακούει τις απόψεις των φορέων πριν ληφθούν οποιαδήποτε μέτρα. 

Μια τελευταία παρατήρηση, επειδή με πολλή έμφαση αναφερόμαστε στις ιδιωτικές επιχειρήσεις. 

Οι ιδιωτικές επιχειρήσεις λειτουργούσαν ανοργάνωτα. 'Ομως, δεν πρέπει να έχουμε κάποιο ταμπού απέναντι στις ιδιωτικές επιχειρήσεις.'Οπως το είπα και χθες, μέσα σε μια οργανωμένη αγορά ο στόχος είναι να αναπτυχθεί το ταχυδρομικό αντικείμενο, γιατί πιστεύουμε σ' αυτόν τον τομέα. Αν λοιπόν κάνουν εκείνο που πρέπει να κάνουν τα Ελληνικά Ταχυδρομεία, αν οι ελληνικές ιδιωτικές επιχειρήσεις κάνουν καλά τη δουλειά τους και μέσα στους κανόνες, τότε στην πραγματικότητα θα έχουμε αύξηση της ταχυδρομικής κίνησης, θα έχουμε κύκλο δραστηριοτήτων που θα οδηγήσουν σε ωφέλεια, όχι μόνο για τα ΕΛΤΑ, όχι μόνο για τις ταχυδρομικές επιχειρήσεις, αλλά για το εθνικό σύνολο, για την εθνική οικονομία. Και αυτά βέβαια θα πρέπει να τα υπολογίζουμε. 

Και η τελευταία μου αναφορά στα ΕΛΤΑ, επειδή βλέπω ότι τα θεωρούμε καταδικασμένα.'Οχι, δεν είναι καταδικασμένα. Τα ΕΛΤΑ έχουν δυνατότητες τις οποίες πρέπει να αξιοποιήσουν. Το τόνισα και χθες. 'Εχουν πρώτα από όλα ένα δίκτυο που δεν το έχει κανείς άλλος στην Ελλάδα. Ο διανομέας φθάνει στο τελευταίο σπίτι του χωριού, στο τελευταίο σπίτι του νησιού. Και αυτό είναι ένα ανθρώπινο δίκτυο που έχει ζωντάνια μέσα του και μπορεί να κάνει σωρεία από εργασίες, να αναλάβει δραστηριότητες, πρωτοβουλίες σε πολλούς τομείς και όχι μόνο στα ταχυδρομικά. Οι ορίζοντες είναι ανοικτοί. Θα πρέπει να τους εκμεταλλευτούν τα ΕΛΤΑ. Και το περιβάλλον που θα εκμεταλλευτούν πρέπει να είναι ένα ανοικτό περιβάλλον, γιατί μιλάμε για υπηρεσίες που είναι ανοικτές στην κοινωνία και την αγορά και αυτό είναι ασφαλιστική δικλείδα για να παρέχουν αυτές τις υπηρεσίες με ποιότητα και επίσης σε χαμηλές τιμές. Γι' αυτόν ακριβώς το λόγο έχουμε προβλέψει και ειδικά μεγέθη ποιότητας. 

Ζητούμε από τα ΕΛΤΑ μέσα στα επόμενα χρόνια, όχι μόνο να πετύχουν οικονομικά αποτελέσματα, αλλά να πετύχουν πάνω από όλα και ποιοτικά αποτελέσματα, να παραδίδουν το γράμμα έγκαιρα είτε έρχεται από την Ελλάδα είτε έρχεται από το διεθνή χώρο. Και σ' αυτήν τη προσπάθεια εργάζονται σήμερα τα ΕΛΤΑ και δείχνουν ότι μπορούν να ανταποκριθούν. Γι' αυτό και σας είπα ότι την επόμενη χρονιά αναμένουμε δραστική μείωση του ελλείμματος. Θα πρέπει να σας πω ότι ήδη από το 1998 αρχίζουν και φαίνονται τα πρώτα σημάδια επιτυχίας του επιχειρησιακού σχεδίου. Σας ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, ο κύριος Υπουργός Μεταφορών και Επικοινωνιών δεν δίνει σαφείς απαντήσεις στα θέματα που έχουμε αναφέρει. Και επειδή χθες το βράδυ απουσίαζε από την Αίθουσα, δεν μας απάντησε και στα θέματα που θέσαμε χθες με τις δευτερολογίες μας. 

Κύριε Υπουργέ, η διατύπωση της διατάξεως της παραγράγου 3 του άρθρου 7 στο εδάφιο Δ' λέει το εξής: "Η πρόσληψη στις ανωτέρω θέσεις γίνεται με έγκριση του Υπουργού Μεταφορών και Επικοινωνιών, δίχως να εφαρμόζεται η παράγραφος 2 του άρθρου 2 της ΠΥΣ 236/1994, και με τη διαδικασία της υποπαραγράφου 3 της παραγράφου 1 του άρθρου 14 του ν. 2190/1994, όπως αυτή αντικαταστάθηκε με το άρθρο 1 του ν.2527/1997". Προσέχετε τη διατύπωση; 

"..δίχως να εφαρμόζεται η παράγραφος 2 του άρθρου 2 της ΠΥΣ 236/94 και με τη διαδικασία της υποπαραγράφου..". Δηλαδή, πάει και η διαδικασία της παραγράφου 1 του ν. 2190 στο "δίχως;" 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι. 

ΝΙΚΟΛΑΟΣ ΓΚΕΛΕΣΤΑΘΗΣ: Και μάλιστα, επειδή έθεσα το θέμα και στη συζήτηση επί της αρχής, αποτάνθηκα στην Επιστημονική Υπηρεσία της Βουλής και εκεί ακριβώς έχουν την ίδια αμφιβολία. 

Αν λοιπόν έχετε πρόθεση να εφαρμόσετε τις διατάξεις του ν. 2190, πέστε το καθαρά. 

Κύριε Πρόεδρε, η σύσταση αυτών των εθνικών επιτροπών με διάφορα αντικείμενα, είναι γνωστή στην Αίθουσα αυτή και ή δεν εφαρμόζονται ή είναι διακοσμητικές επιτροπές. Εδώ, λοιπόν, αν υπάρχει πρόθεση πραγματικής εφαρμογής της διάταξης αυτής του άρθρου 11, πρέπει να αναφέρετε ποιοι θα είναι οι φορείς που θα εκπροσωπηθούν. Και με την απόφασή σας να ρυθμιστούν οι λεπτομέρειες λειτουργίας της, συμφωνούμε. Αλλά εκεί που λέτε, "κάθε άλλη αναγκαία λεπτομέρεια", τι εννοείτε; Να έχουν και οικονομικές απολαβές τα μέλη των επιτροπών αυτών; Διότι αν αυτό πρόκειται να συμβεί, καταλαβαίνετε ότι θα είναι τελείως απαράδεκτο. 

Εδώ θα είναι εθελοντική η εργασία που μπορεί να βοηθάει το έργο της Κυβέρνησης. Γι'αυτό πρέπει οπωσδήποτε να βάλετε στη διάταξη αυτή, ότι δεν θα έχουν οικονομικές απολαβές. 

Κύριε Πρόεδρε, δεν μου επιτρέπει ο χρόνος να επαναλάβουμε αυτά που θέσαμε με τις πρωτολογίες μας. Στη συζήτηση όμως των άρθρων, ο κύριος Υπουργός ήταν εκτός Αιθούσης, έδωσε μερικές απαντήσεις με τις οποίες δεν συμφωνούμε, αλλά δεν έδωσε απαντήσεις σε όλες τις παρατηρήσεις μας. Αν έχει ενημερωθεί, αυτό θα μπορεί να το κάνει και στην 

 

 

  

Σελίδα 1163 

επόμενη συνεδρίαση της Τρίτης. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριε Πρόεδρε, επειδή είναι ένα θέμα το οποίο πρέπει να είναι σαφές, θα ήθελα να πω ότι η διατύπωση της περίπτωσης του ν. 2190/94 σημαίνει ότι δεν εφαρμόζεται η Π.Υ.Σ. και εφαρμόζεται στη συνέχεια η διαδικασία. 

Πρώτα απ'όλα η φιλοσοφία της διάταξης αυτής είναι ότι δεν εφαρμόζουμε την Π.Υ.Σ., δηλαδή, δεν προηγείται η έγκριση της τριμελούς επιτροπής, αλλά πάμε κατ'ευθείαν με απλή έγκριση, διότι ισχυρότερη της έγκρισης της τριμελούς επιτροπής είναι η ψήφιση του νομοσχεδίου από τη Βουλή. Και υποτίθεται βέβαια ότι για να έχει τοποθετηθεί αυτή η διάταξη και για να είναι υπογεγραμμένη από όλους τους Υπουργούς που συμμετέχουν στην τριμελή αυτή επιτροπή, είναι σαφές ότι αυτά έχουν εξεταστεί. Η Ε.Ε.Τ.Τ. πρέπει να ξεκινήσει αμέσως το έργο της και γι αυτό θα κάνει άμεσα όλες τις απαραίτητες ρυθμίσεις, ώστε να μην χαθεί χρόνος. 

Από τη στιγμή, λοιπόν, που έχει γίνει η συνεννόηση με όλους τους συναρμόδιους Υπουργούς, και εφόσον η Βουλή το δέχεται, δεν χρειάζεται να επαναλάβουμε μια άλλη διαδικασία αφού πρόκειται για κάτι επείγον, για κάτι το οποίο έχουμε συμφωνήσει και η Βουλή το έχει επικυρώσει με την ψήφο της. Γι'αυτό, επομένως, μπαίνει αυτή η ρητή διάταξη. 

Εσείς τώρα έχετε την αμφιβολία μήπως πηγαίνει στην υποπαράγραφο. Είναι σαφές, όμως, ότι δεν πηγαίνει. Θα ήθελα όμως να κάνουμε μια άλλη διατύπωση, έτσι ώστε να μην καταλείπεται καμιά αμφιβολία σ'αυτό το σημείο. 

Θα ήθελα, λοιπόν, να τη διατυπώσουμε ως εξής: "Η πρόσληψη στις ανωτέρω θέσεις, γίνεται με έγκριση του Υπουργού Μεταφορών και Επικοινωνιών, δίχως να εφαρμόζεται η παράγραφος 2 του άρθρου 2 της Π.Υ.Σ. 236/94, όπως ισχύει κάθε φορά". Γιατί, έχω την εντύπωση ότι είναι στο στάδιο που χρειάζεται να ανανεωθεί και δεν ξέρω όταν θα ψηφιστεί το νομοσχέδιο αν θα ισχύει αυτή ή κάποια άλλη. Εκεί λοιπόν που λέει "κάθε φορά", θα βάλουμε "τελεία" και θα συνεχίσουμε: "Για τις προσλήψεις αυτές εφαρμόζεται η διαδικασία της υποπαραγράφου". 

Νομίζω ότι είναι σαφές πλέον. Μπαίνει η τελεία και αποκόπτει εντελώς το ένα από το άλλο. 

ΠΡΟΕΔΡΕΥΩΝ (Λουκάς Αποστολίδης): Σε ποιο άρθρο είναι αυτό, κύριε Υπουργέ; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Είναι στο άρθρο 7, παράγραφος 3 και τέταρτη υποπαράγραφος. 

Τελείωσα, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Κηρύσσεται περαιωμένη η συζήτηση επί της ενότητας των άρθρων 1 έως και 11. Θα προχωρήσουμε στην ψήφισή τους ένα προς ένα. 

Ερωτάται το Σώμα: Γίνεται δεκτό το άρθρο 1, ως έχει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 1 έγινε δεκτό ως έχει, κατά πλειοψηφία. 

Ερωτάται το Σώμα: Γίνεται δεκτό το άρθρο 2, ως έχει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 2 έγινε δεκτό ως έχει, κατά πλειοψηφία. 

Ερωτάται το Σώμα: Γίνεται δεκτό το άρθρο 3, ως έχει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 3 έγινε δεκτό ως έχει, κατά πλειοψηφία. 

Ερωτάται το Σώμα: Γίνεται δεκτό το άρθρο 4, ως έχει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 4 έγινε δεκτό ως έχει, κατά πλειοψηφία. 

Ερωτάται το Σώμα: Γίνεται δεκτό το άρθρο 5, ως έχει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 5 έγινε δεκτό ως έχει, κατά πλειοψηφία. 

Ερωτάται το Σώμα: Γίνεται δεκτό το άρθρο 6, ως έχει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 6 έγινε δεκτό ως έχει, κατά πλειοψηφία. 

Ερωτάται το Σώμα: Γίνεται δεκτό το άρθρο 7, όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 

Ερωτάται το Σώμα: Γίνεται δεκτό το άρθρο 8, ως έχει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 8 έγινε δεκτό ως έχει, κατά πλειοψηφία. 

Ερωτάται το Σώμα: Γίνεται δεκτό το άρθρο 9, ως έχει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 9 έγινε δεκτό ως έχει, κατά πλειοψηφία. 

Ερωτάται το Σώμα: Γίνεται δεκτό το άρθρο 10, ως έχει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 10 έγινε δεκτό ως έχει, κατά πλειοψηφία. 

Ερωτάται το Σώμα: Γίνεται δεκτό το άρθρο 11, ως έχει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 11 έγινε δεκτό ως έχει, κατά πλειοψηφία. 

Κύριοι συνάδελφοι, εισερχόμεθα στη συζήτηση του Γ' κεφαλαίου, που αποτελείται από τα άρθρα 12 έως 23. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, με συγχωρείτε, αλλά ο κύριος Πρόεδρος της Βουλής είπε ότι το Γ' κεφάλαιο θα συζητηθεί την Τρίτη και με αυτήν την προϋπόθεση συνάδελφοι οι οποίοι θα ήθελαν να πάρουν το λόγο στα άρθρα του Γ' κεφαλαίου, δεν είναι στην Αίθουσα. Επομένως -η ώρα είναι μία και όπως ξέρετε στις τρεις η ώρα θα συνεδριάσει και η Επιτροπή Κοινωνικών Υποθέσεων για να επεξεργαστεί νομοσχέδιο του Υπουργείου Μεταφορών- να διακόψουμε και να επανέλθουμε την Τρίτη, όπως είπε και ο κύριος Πρόεδρος της Βουλής. 

ΠΡΟΕΔΡΕΥΩΝ (Λουκάς Αποστολίδης): Ο κύριος Πρόεδρος της Βουλής απ' ότι με ενημέρωσε ο Προεδρεύων, αλλά και η Γραμματεία, είπε ότι εάν δεν προλάβουμε... Να ξεκινήσουμε εμείς τη συζήτηση, κύριε Γκελεστάθη, και αν χρειαστεί να διακόψουμε, θα διακόψουμε για την Τρίτη. 

Ο εισηγητής της Πλειοψηφίας κ. Κίρκος έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, αν μου επιτρέπετε. Σας επαναλαμβάνω ότι οι συνάδελφοι που ήθελαν να πάρουν το λόγο έχουν αποχωρήσει από την Αίθουσα, γιατί γνωρίζουν ότι το Γ' κεφάλαιο θα συζητηθεί την Τρίτη. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός Μεταφορών και Επικοινωνιών έχει το λόγο. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κάποιες διευκρινίσεις, κύριε Πρόεδρε, και αναδιατυπώσεις σύμφωνα με τις προτάσεις της Κεντρικής Νομοπαρασκευαστικής Επιτροπής. 

Στο άρθρο 12 παράγραφος 3, περίπτωσης γ', μεταξύ άλλων λέμε ότι η ΕΕΤΤ εξετάζει εκτός των άλλων εάν έχουν κηρυχθεί σε πτώχευση, αν τελούν σε κατάσταση εκκαθάρισης ή παύσης πληρωμών. Συνιστά η ΚΕΝΕ ότι δεν πρέπει να μπει το "παύσης πληρωμών", διότι δεν υπάρχει κατάσταση παύσης ούτε μπορεί να διαπιστωθεί. Ισχύει απλώς κήρυξη της πτώχευσης. Επομένως διαγράφεται από την περίπτωση γ' το "ή παύσης 



 

  

Σελίδα 1164 

πληρωμών". 

Επίσης στο άρθρο 14, παράγραφος 3, περίπτωση ε' όπου αναφέρεται "Οι όροι διασφάλισης της ισότιμης μεταχείρισης των χρηστών και ο αποκλεισμός του αθέμιτου ανταγωνισμού στις ταχυδρομικές επιχειρήσεις που έχουν δεσπόζουσα θέση στην αγορά" πάλι η ΚΕΝΕ συνιστά να διαγραφεί το "και ο αποκλεισμός του αθέμιτου ανταγωνισμού στις ταχυδρομικές επιχειρήσεις που έχουν δεσπόζουσα θέση στην αγορά", διότι αυτό ρυθμίζεται από τις διατάξεις περί αθεμίτου ανταγωνισμού. Επομένως παραμένει στην περίπτωση ε' μόνο το "Οι όροι διασφάλισης της ισότιμης μεταχείρισης των χρηστών". 

Επίσης στο άρθρο 20, παράγραφος 3, θα πρέπει, για να είναι σαφές, να προσθέσουμε ένα ακόμη εδάφιο που θα λέγει ότι σύμφωνα με το επιχειρησιακό σχέδιο ο ειδικός λογαριασμός πρέπει να αρχίσει να λειτουργεί από το 2000, διότι νωρίτερα και δεν μπορεί να συγκροτηθεί, αλλά και δεν μπορεί να γίνει η απαραίτητη προετοιμασία μέσα στο 1999. Πρέπει να δώσουμε και ένα περιθώριο προετοιμασίας. Γι' αυτό λοιπόν προσθέτουμε ένα επιπλέον εδάφιο στην παράγραφο 3 που λέγει ως εξής: "Η σύσταση αυτού του ειδικού λογαριασμού θα λειτουργήσει από το έτος 2000". 

Ακόμη στο άρθρο 20, η παράγραφος 1 αναδιατυπώνεται ως εξής: "Εάν το κόστος που αναλογεί στην υποχρέωση παροχής καθολικών υπηρεσιών, μετά την αφαίρεση των κερδών από την παροχή αποκλειστικών υπηρεσιών, δεν καλύπτεται από τις αντίστοιχες εισπράξεις, ο φορέας παροχής τους μπορεί να ζητήσει αποζημίωση για την κάλυψη της διαφοράς". 

Επίσης, στην παράγραφο 4 του άρθρου 20 διαγράφονται από την πέμπτη σειρά οι λέξεις "καλούνται να" και από την έκτη σειρά διαγράφεται η λέξη "κόστους", διότι η υπόλοιπη διατύπωση είναι επαρκής. Σας τη διαβάζω: "Στο μέτρο που η ΕΕΤΤ εγκρίνει την αιτούμενη, σύμφωνα με την παράγραφο 1 του άρθρου αυτού, αποζημίωση, όλες οι ταχυδρομικές επιχειρήσεις που προσφέρουν υπηρεσίες σύμφωνα με τα άρθρα 12 και 13 του παρόντος νόμου καλούνται να συνεισφέρουν για την ανωτέρω διαφορά." Επομένως είναι πλήρης η έννοια. 

Στο άρθρο 21 παράγραφος 3 αντικαθιστούμε τη διατύπωση με τον εξής τρόπο που έχει το ίδιο νόημα, αλλά είναι νομοτεχνικά ορθότερη: "Τα καταληκτικά τέλη που ο φορέας παροχής καθολικής υπηρεσίας συνομολόγησε με πολυμερείς ή διμερείς συμβάσεις, πρέπει να καλύπτουν το κόστος διαχείρισης και διανομής και να είναι ανάλογα με την ποιότητα της υπηρεσίας". 

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Κίρκο. 

ΝΙΚΟΛΑΟΣ ΓΚΕΛΕΣΤΑΘΗΣ: Θα προχωρήσετε, κύριε Πρόεδρε; 

ΠΡΟΕΔΡΕΥΩΝ (Λουκάς Αποστολίδης): Θα προχωρήσω, κύριε Γκελεστάθη, διότι επικοινώνησα με τον κύριο Πρόεδρο και μου είπε ο κύριος Πρόεδρε να συνεχίσω. 

ΝΙΚΟΛΑΟΣ ΓΚΕΛΕΣΤΑΘΗΣ: Και οι συνάδελφοι που απουσιάζουν; 

ΠΡΟΕΔΡΕΥΩΝ (Λουκάς Αποστολίδης): Κάποιος συνάδελφος, κύριε Γκελεστάθη όφειλε να είναι εδώ. Γιατί θα σας διαβάσω ακριβώς τι λέει στα Πρακτικά ο κύριος Πρόεδρος, ο οποίος ο ίδιος με ενημέρωσε ... 

ΝΙΚΟΛΑΟΣ ΓΚΕΛΕΣΤΑΘΗΣ: Αλλά οι συνάδελφοι έχουν πάει στην Επιτροπή Οικονομικών. Και ο Κοινοβουλευτικός μας Εκπρόσωπος βρίσκεται εκεί. 

ΠΡΟΕΔΡΕΥΩΝ (Λουκάς Αποστολίδης): Προηγούμενα και ο Κοινοβουλευτικός σας Εκπρόσωπος, όταν γίνονταν εδώ η συζήτηση, που ήταν, κύριε Γκελεστάθη; 

ΝΙΚΟΛΑΟΣ ΓΚΕΛΕΣΤΑΘΗΣ: Πήγε στην Επιτροπή. 

ΠΡΟΕΔΡΕΥΩΝ (Λουκάς Αποστολίδης): Ορίστε κύριε Κίρκο. 

ΓΕΩΡΓΙΟΣ ΚΙΡΚΟΣ: Το κεφάλαιο Γ' έχει δώδεκα άρθρα και περιλαμβάνει ρυθμίσεις σχετικά με την άσκηση των ταχυδρομικών δραστηριοτήτων. 

Λοιπόν, το άρθρο 12 εναρμονίζει το ελληνικό δίκαιο με την οδηγία 97/67 και καθιερώνει ως βασική αρχή την έννοια της γενικής άδειας για τη δραστηριοποίηση ταχυδρομικών επιχειρήσεων στον τομέα παροχής ταχυδρομικών υπηρεσιών. 

Η γενική αυτή άδεια είναι δικαίωμα και αποκτάται με εγγραφή της επιχείρησης στο μητρώο το οποίο τηρεί η Εθνική Επιτροπή Τηλεπικοινωνιών και Ταχυδρομείων. Χρειάζεται μία δήλωση για να εγγραφεί η επιχείρηση στα μητρώα. Και καθορίζονται βέβαια τα στοιχεία που χρειάζονται και οι δεσμεύσεις που αναλαμβάνει η επιχείρηση αυτή. 

Επειδή είναι δικαίωμα της επιχείρησης να εγγραφεί, ύστερα από δήλωσή της στο μητρώο ταχυδρομικών επιχειρήσεων, η εθνική επιτροπή μπορεί να μην αποδεχθεί την εγγραφή για λόγους νομιμότητας ή όταν είναι προφανές από τη δήλωση ότι η επιχείρηση αυτή δεν έχει τη δυνατότητα να παρέχει τις υπηρεσίες. 

Προχωράμε στο άρθρο 13. Με το άρθρο 13 θεσπίζεται η ειδική άδεια ως εγκριτική διοικητική πράξη, όταν μία επιχείρηση σκοπεύει να παρέχει ταχυδρομικές υπηρεσίες που θα περιλαμβάνουν επιστολές μέχρι δύο κιλά και δέματα μέχρι είκοσι κιλά. Η άδεια αυτή είναι προσωπική και ειδική άδεια. Δηλαδή είναι προσωπική και δεν μεταβιβάζεται και μπορεί να ανακληθεί. 

Το άρθρο 13 αναφέρει τα όργανα, τους όρους και τις προϋποθέσεις που εκδίδεται αυτή η ειδική άδεια. Οι ειδικές άδειες χορηγούνται με απόφαση του Υπουργού Μεταφορών και Επικοινωνιών ύστερα από γνωμοδότηση της εθνικής επιτροπής. Ορίζεται επίσης προθεσμία έκδοσης της άδειας καθώς και οι όροι που πρέπει να περιέχουν. 

Επίσης με το άρθρο 14 θεσπίζεται η απαγόρευση εκμίσθωσης, μεταβίβασης ή συνεκμετάλλευσης της άδειας ή οποιαδήποτε μεταβολή της σύνθεσης στο εταιρικό κεφάλαιο της ταχυδρομικής επιχείρησης που μπορεί να οδηγήσει σε αλλαγή ελέγχου της διοίκησής της, καθώς και η συμμετοχή της ταχυδρομικής επιχείρησης σε κοινοπραξίες, χωρίς προηγούμενη έγκριση του Υπουργού Μεταφορών, Επικοινωνιών που χορηγείται ύστερα από γνωμοδότηση της εθνικής επιτροπής. 

Τέλος σε αυτό το άρθρο προβλέπεται η διαδικασία ενημέρωσης της τεχνικής επιτροπής σε περίπτωση που γίνεται μεταβίβαση μετοχών της εταιρείας, εταιρικού κεφαλαίου πάνω από 5%. 

Στο άρθρο 15 καθορίζεται πότε οι ταχυδρομικές επιχειρήσεις και τα πρόσωπα που τις διευθύνουν δεν παρέχουν εχέγγυα αξιοπιστίας για να λειτουργήσουν. Ως αρνητικά στοιχεία θεωρούνται οι καταδίκες για σοβαρά εγκλήματα, αδικήματα του ποινικού δικαίου, αδικήματα της φορολογικής νομοθεσίας, τελωνειακού κώδικα, εργατικής νομοθεσίας και της νομοθεσίας κοινωνικής ασφάλισης. 

Με το άρθρο 16 γίνεται δεκτό ότι επαγγελματική ικανότητα μπορούν να διαθέτουν πρόσωπα που διευθύνουν μία επιχείρηση όταν το ελάχιστο είναι απόφοιτοι λυκείου ή εξαταξίου γυμνασίου. 

Στο άρθρο 17 καθορίζονται οι βασικές αρχές που πρέπει να τηρούνται για τον καθορισμό των τιμολογίων στον τομέα των καθολικών υπηρεσιών με στόχο κυρίως την καλύτερη εξυπηρέτηση και τη διασφάλιση των χρηστών. Αυτό γίνεται με τους εξής τρόπους: 

Πρώτον, με το να είναι εναρμονισμένα τα τιμολόγια τους στο κόστος και να είναι προσιτά. 

Δεύτερον, με το να μη δημιουργούν διακρίσεις ανάμεσα στους χρήστες των υπηρεσιών τους. 

Τρίτον, με το να πληρούν τους όρους διαφάνειας. 

Επίσης, πρέπει να πληρούν τις υποχρεώσεις του φορέα παροχής καθολικής υπηρεσίας. 

Σημαντική είναι και η υποχρέωση του φορέα καθολικής υπηρεσίας να τηρεί χωριστό λογαριασμό για κάθε υπηρεσία που του ανατίθεται. Ο εσωτερικός λογαριασμός του φορέα παροχής καθολικής υπηρεσίας εγκρίνεται από την Εθνική Επιτροπή. 

Με το άρθρο 18 προβλέπεται η υποχρέωση του φορέα καθολικής υπηρεσίας να καταρτίζει και να υποβάλει προς έγκριση στο Υπουργείο Μεταφορών και Επικοινωνιών Χάρτη υποχρεώσεων προς τους χρήστες, αφού ζητήσει προηγουμένως τις απόψεις της Επιτροπής Προστασίας των Καταναλωτών, που προβλέπεται στο άρθρο 7. 

Επίσης, η επιχείρηση που προσφέρει καθολικές υπηρεσίες θα πρέπει να καταρτίσει και χάρτη υποχρεώσεων. 

  

 

  

Σελίδα 1165 

Με το άρθρο 19 ορίζεται ως φορέας καθολικής υπηρεσίας ο Οργανισμός "Ελληνικά Ταχυδρομεία" (ΕΛ.ΤΑ.). Στα ΕΛ.ΤΑ. δίδεται το δικαίωμα να προσφεύγουν και σε συνεργασίες με τρίτους ή να χρησιμοποιούν τις υπηρεσίες τους για την παροχή της καθολικής υπηρεσίας. 

Οι όροι άσκησης της καθολικής υπηρεσίας από τα ΕΛ.ΤΑ., καθώς και άλλων δραστηριοτήτων ασκούνται με αποκλειστικά δικαιώματα και καθορίζονται με την ειδική άδεια. 

Επίσης, στο άρθρο αυτό περιλαμβάνονται ρυθμίσεις που αφορούν δικαιώματα αποκλειστικά και μη τα ΕΛ.ΤΑ., καθώς και τις υποχρεώσεις των έναντι των χρηστών. 

Θα πρέπει να τονίσω εδώ ότι στην παράγραφο 10 του άρθρου αυτού προβλέπεται η σύναψη Συμβολαίου Διοίκησης που θα υπογραφεί από το Υπουργό Μεταφορών και Επικοινωνιών και ρυθμίζονται, στις βάσεις που η διάταξη αυτή θέτει, όλα τα θέματα που αφορούν την παροχή της καθολικής υπηρεσίας. 

Με το άρθρο 20 -βέβαια ο κύριος Υπουργός έκανε προηγουμένως τροποποιήσεις φραστικές κυρίως, αλλά και επί της ουσίας- δίνεται η δυνατότητα κάλυψης των ελλειμμάτων μέσω ειδικού λογαριασμού για την παροχή της καθολικής υπηρεσίας επειδή στη χώρα μας η εξυπηρέτηση από τα ΕΛ.ΤΑ. και οι γεωμορφολογικές συνθήκες που επικρατούν στις νησιωτικές και ορεινές περιοχές της χώρας μας, η καθολική υπηρεσία το πιθανότερο είναι να δημιουργεί ελλείμματα. 

'Αρα, προβλέπεται αυτός ο ειδικός λογαριασμός στου οποίου τους πόρους θα συμβάλουν όλες οι επιχειρήσεις που δραστηροποιούνται στις ταχυδρομικές υπηρεσίες. Και θα συμβάλουν αναλογικά. Βεβαίως, συμπεριλαμβάνεται και ο Οργανισμός των ΕΛ.ΤΑ. στη συμβολή αυτήν. 

Επειδή, όμως, η κάλυψη των ελλειμμάτων πρέπει να δικαιολογείται μόνον όταν αυτά προκαλούνται από υποχρεώσεις της καθολικής υπηρεσίας και το κόστος που αυτή συνεπάγεται, προβλέπεται σύστημα κοστολόγησης, που θα εγκρίνεται από την Εθνική Επιτροπή Τηλεπικοινωνιών και Ταχυδρομείων. Η διαχείριση αυτού του ειδικού λογαριασμού θα γίνεται από την Εθνική Επιτροπή Τηλεπικοινωνιών και Ταχυδρομείων. Και μέσα από τις διατάξεις του άρθρου 20 προβλέπεται πώς υπολογίζεται η συνεισφορά κάθε επιχείρησης. 

Εδώ θα πρέπει να πω ότι η ομοσπονδία των εργαζόμενων ζητάει περαιτέρω διασφάλιση γι'αυτές τις καθολικές υπηρεσίες που προσφέρουν τα Ελληνικά Ταχυδρομεία. Εάν λοιπόν, αυτός ο ειδικός πόρος, που προέρχεται από τη συνεισφορά αυτών των επιχειρήσεων, δεν επαρκεί, να προστεθεί και κάλυψη από το ελληνικό δημόσιο. 

Με το άρθρο 21 ρυθμίζονται θέματα που αφορούν την παροχή διεθνών ταχυδρομικών υπηρεσιών και τις αποζημιώσεις για τις υπηρεσίες αυτές. 

Στο άρθρο 22 υπάρχουν διατάξεις που διασφαλίζουν το απόρρητο, την εχεμύθεια της ταχυδρομικής υπηρεσίας για την προστασία του καταναλωτή. 

Και με το άρθρο 23, το τελευταίο άρθρο της ενότητας αυτής, καθορίζονται ζητήματα που αφορούν την αποσφράγιση και διαχείριση αζήτητων αντικειμένων. 

Τελείωσα, κύριε Πρόεδρε, και σας ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, λόγω του μικρού χρόνου που έχουμε στη διάθεσή μας, θα περιοριστώ σε ορισμένες βασικές παρατηρήσεις. 

Στο άρθρο 19 πρέπει να προστεθεί στην παράγραφο 4: "Ο ΕΛ.ΤΑ. μπορεί να εισπράττει για λογαριασμό του Υπουργείου Οικονομικών λογαριασμούς φόρων εισοδήματος και φόρων προστιθέμενης αξίας με τιμολόγιο που εγκρίνεται με κοινή απόφαση των Υπουργών Οικονομικών και Μεταφορών και Επικοινωνιών." Αυτήν τη δυνατότητα η Κυβέρνησή σας την πήρε από τον ΕΛ.ΤΑ. και την παρεχώρησε στις τράπεζες, αυξάνοντας ακόμη περισσότερο τα ελλείμματα του Οργανισμού. 

Περαιτέρω, να προστεθεί το δικαίωμα του Οργανισμού ΕΛ.ΤΑ. να αγοράζει συνάλλαγμα, που και αυτό θα του δώσει ένα σημαντικό έσοδο. Και αυτό έχει αφαιρεθεί και έχει παραχωρηθεί στις τράπεζες. 

Στο άρθρο 26 παράγραφος 5 πρέπει οπωσδήποτε, κύριε Πρόεδρε, να δεχθεί ο κύριος Υπουργός Μεταφορών και Επικοινωνιών αυτήν τη διάταξη που θεσμοθετεί "οι απαιτήσεις του ΕΛ.ΤΑ. κατά της Τράπεζας Κρήτης από τις δεσμευμένες καταθέσεις του σε αυτήν αποσβέννυνται" να απαλειφθεί. Πρέπει το δικαίωμα του οργανισμού να παραμείνει και να διεκδικήσει και να πάρει τα χρήματα αυτά, τα οποία κατατέθηκαν αυτούσια στην Τράπεζα Κρήτης, η οποία είναι μία ιδιωτική τράπεζα υπό εκκαθάριση, όπως ξέρετε. Και τον τελευταίο λόγο εδώ τον έχει η Τράπεζα της Ελλάδας, η οποία καλύπτει όλες τις υποχρεώσεις. Και μην επαναλάβετε τον ισχυρισμό σας ότι παράλληλα αποσβέννυται η απαίτηση του Ταμείου Πρακαταθηκών και Δανείων προς τον Οργανισμό των ΕΛ.ΤΑ, δεδομένου ότι και οι δύο αυτοί οργανισμοί είναιτ ου δημοσίου. Και αν πρόκειται να γίνει τέτοια ρύθμιση, εν πάση περιπτώσει, να το συζητήσουμε. 

Αλλά εδώ πρόκειται περί μίας ρυθμίσεως αξίωσης δημόσιου οργανισμού προς μία ιδιωτική τράπεζα και δεν μπορούμε να εξηγήσουμε γιατί συμβαίνει αυτό το πράγμα. Και μάλιστα τότε εσείς ήσαστε Πρόεδρος του Διοικητικού Συμβουλίου του ΕΛ.ΤΑ και έχετε προσωπική αντίληψη ότι αυτές ήταν καταθέσεις αυτούσιου χρήματος στην Τράπεζα Κρήτης και θα πρέπει να επιστραφούν στον Οργανισμό. 'Ηταν πεντέμισι δισεκατομμύρια (5.500.000.000) δραχμές και με τους τόκους μέχρι σήμερα είναι κάπου δώδεκα δισεκατομμύρια (12.000.000.000) δραχμές. Καταλαβαίνετε τι οικονομική ενίσχυση θα είναι προς τον Οργανισμό. 

Στην παράγραφο 8 του άρθρου 26 πρέπει οπωσδήποτε να ρυθμίσετε το θέμα αυτών των εισφορών. Βλέπετε ότι είναι καθολική η διαμαρτυρία των εργαζομένων στον ΕΛ.ΤΑ. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Συζητάμε μέχρι το κεφάλαιο γ', δηλαδή μέχρι το άρθρο 23. 

ΝΙΚΟΛΑΟΣ ΓΚΕΛΕΣΤΑΘΗΣ: Μέχρι το άρθρο 23 θα πάμε; 

ΠΡΟΕΔΡΕΥΩΝ (Λουκάς Αποστολίδης): Είναι μέχρι το άρθρο 23, κύριε Γκελεστάθη. Και τα κεφάλαια από το άρθρο 24 έως 30 θα συζητηθούν σε επόμενη συνεδρίαση. Σας είπα μέχρι το άρθρο 23. Δεν θα τελειώσουμε όλο το νομοσχέδιο. 

ΝΙΚΟΛΑΟΣ ΓΚΕΛΕΣΤΑΘΗΣ: Προηγουμένως δόθηκε η εντύπωση... 

ΠΡΟΕΔΡΕΥΩΝ (Λουκάς Αποστολίδης): Καλώς ή κακώς αυτά τα δύο κεφάλαια θα μείνουν για την Τρίτη. 

ΝΙΚΟΛΑΟΣ ΓΚΕΛΕΣΤΑΘΗΣ: Δεν θα υπάρχει αντικείμενο συζητήσεως για τη συνεδρίαση της Τρίτης. 

ΠΡΟΕΔΡΕΥΩΝ (Λουκάς Αποστολίδης): Θα υπάρχει, κύριε Γκελεστάθη, γιατί υπάρχουν και οι τροπολογίες. 

ΝΙΚΟΛΑΟΣ ΓΚΕΛΕΣΤΑΘΗΣ: Δεν υπάρχει καμία τροπολογία μέχρι στιγμής όπως είπε ο κύριος Υπουργός. Ενδεχομένως μπορεί να φέρει καμία. 

ΠΡΟΕΔΡΕΥΩΝ (Λουκάς Αποστολίδης): Υπάρχουν τρεις εμπρόθεσμες τροπολογίες συναδέλφων Βουλευτών. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, επαναλαμβάνω την παράκλησή μου. Δεν αφήνετε να συζητήσουμε με άνεση το τρίτο, το τέταρτο και το πέμπτο κεφάλαιο στην επόμενη συνεδρίαση; Γιατί αν μείνει μόνο το τέταρτο και το πέμπτο κεφάλαιο για την επόμενη συνεδρίαση, θα είναι θέμα ούτε μίας ώρας. 

ΠΡΟΕΔΡΕΥΩΝ (Λουκάς Αποστολίδης): Δεν μπορούμε να το αλλάξουμε τώρα, κύριε Γκελεστάθη. Αν έχετε κάποιες άλλες παρατηρήσεις, κύριε Γκελεστάθη, μέχρι το άρθρο 23 να τις κάνετε. 

ΝΙΚΟΛΑΟΣ ΓΚΕΛΕΣΤΑΘΗΣ: 'Οχι, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Ο κ. Κωστόπουλος έχει το λόγο. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Θα μπορούσε βέβαια μέσα σε όλη αυτήν τη λογική και μέσα στη βιασύνη να περάσουν τα νομοσχέδια από τη μεριά της Κυβέρνησης, να κλέψουμε λίγο χρόνο από σήμερα 

 

 

  

Σελίδα 1166 

και να τον πάμε για την Τρίτη. Ωστόσο, αφού έτσι αποφασίστηκε από την αρχή, κύριε Πρόεδρε, ας προχωρήσουμε. Γι' αυτήν την ενότητα που κουβεντιάζουμε τώρα, δεν αποφασίστηκε αυτό αλλά επειδή έχουμε χρόνο κατά την άποψη του Προεδρείου να παρέμβουμε, να παρέμβουμε. 

Στην ενότητα αυτήν που κουβεντιάζουμε υπάρχουν μερικά σοβαρά ζητήματα. Μερικά ζητήματα θα μπορούσε να είναι και διοικητικές πράξεις και όχι απαραίτητα νομοθετικές ρυθμίσεις και μερικά ζητήματα θα μπορούσαν να λείπουν από το νομοσχέδιο και να μην απασχολούν ούτε τις διοικητικές αρχές. 

Θα σταθώ κατά τη δική μας προσέγγιση, σε μερικά από τα σοβαρά ζητήματα. 

Το πρώτο από αυτά αφορά τις άδειες που προβλέπεται να δίνονται στους ιδιώτες. Εφόσον λειτουργούμε με αυτήν τη λογική, όπως είπα στο προηγούμενο κεφάλαιο, βεβαίως θα δοθούν άδειες στους ιδιώτες. Με αυτό το μπάχαλο που υπάρχει σήμερα, θα πάρουν άδειες για να λειτουργούν. Αλλά έχει την τύχη ή την ατυχία ο Υπουργός με τον οποίο σήμερα συζητούμε να γνωρίζει καλύτερα ενδεχόμενα από κάποιους άλλους τι σημαίνει άδεια σε ιδιώτες. Και έχει αυτήν τη γνώση γιατί του έτυχαν περιστατικά, τα οποία επιβεβαίωναν ότι μπορεί να σου φέρει ο άλλος που έχει ντοκτορά από πανεπιστήμια ολόκληρο φάκελο με μελέτες, με σχεδιαγράμματα και στο τέλος να αποδείχνεται ότι δεν ήταν παρά ένας τυχοδιωκτάκτος ενδεχόμενα και επικίνδυνος για τη δημόσια υγεία και ασφάλεια. 

Δεν αναφέρομαι βέβαια στα ζητήματα που είναι γνωστά. Θα μιλήσουμε στο άρθρο 27 γι' αυτά αναλυτικότερα. 

Εφ' όσον γίνεται συζήτηση για τις άδειες, θέλω να επισημάνω ότι θα πρέπει να υπάρχουν όσο γίνεται περισσότερες εγγυήσεις -δεν είμαι έτοιμος να πω από πού θα προκύψουν αυτές- ώστε να διασφαλίσουμε τον πολίτη. 

Τις καταγγελίες που ακούστηκαν -και εμείς αναφερθήκαμε- ότι υπάρχουν εταιρίες, οι οποίες αξιοποιούν τη δυνατότητά τους να παρέμβουν στο χώρο των ταχυδρομείων και να κάνουν ατομικές τους εργασίες, ενώ εμφανίζονται σαν εταιρίες εξυπηρέτησης του κοινού, θα πρέπει να τις δούμε με μεγάλη προσοχή, ώστε να μην έρχονται φάκελοι στο σπίτι μας, όπου είναι τα παιδιά μας, οι οποίοι δεν θα έχουν αποστολέα, αλλά θα έχουν παραλήπτη. Καταλαβαίνετε τι εννοώ εννοώ διακίνηση ναρκωτικών! Χρειάζονται πάρα πολύ σοβαρές εγγυήσεις γι' αυτό. 

Το δεύτερο που αναφέρεται σ' αυτήν την ενότητα -δεν έχει σημασία το άρθρο- είναι η πρόβλεψη για τη συνεργασία των ΕΛ.ΤΑ. με άλλους, με ιδιώτες, ας πούμε, ώστε να κάνουν πιο αποτελεσματικό το έργο τους. Το σωστότερο, βέβαια, από αντικειμενική άποψη, δεν είναι τα ΕΛ.ΤΑ. να αναζητούν συνεργάτες. Εδώ έπρεπε να λέει, συνεργάτες να πάνε στα ΕΛ.ΤΑ., γιατί τα ΕΛ.ΤΑ. είναι ο δοκιμασμένος φορέας, με τεράστια εμπειρία, με ένα έμπειρο προσωπικό, με μία λαδωμένη μηχανή, που δεν έγινε πατώντας ένα κουμπί, τούτη η Κυβέρνηση ή η άλλη, αλλά διαχρονικά. Επομένως, ο ιδιώτης θα απευθυνθεί σ' αυτό το έτοιμο, οργωμένο και σπαρμένο χωράφι, για να θερίσει. Αυτή είναι η αλήθεια. 

'Οταν καταθέσαμε το έγγραφο για την DEUCHΕ POST ANG, εκείνο το προσύμφωνο, δηλαδή, που μπορεί να μην είναι και τίποτα, αλλά αφού ήρθε στα χέρια μας, είχαμε υποχρέωση να ενημερώσουμε τη Βουλή, είπαμε ότι τα ΕΛ.ΤΑ. δεν έχουν ανάγκη να αναζητήσουν κάποιους, για να τα βοηθήσουν να επιτελέσουν το έργο τους και πρέπει να οχυρωθούν, για να δώσουν τη μάχη του ανταγωνισμού, που συζητούσαμε προτύτερα με το δικό μας σκεπτικό, που σας εξέθεσα. Προβλέπεται, όμως, στο νόμο, να δοθεί αυτή η δυνατότητα σε ιδιώτες και ιδιαίτερα σε κάποιους ξένους και εδώ μπλέκει γενικότερα η κατάσταση. 

Δεν ξέρω αν μέσα από το νομοσχέδιο προκύπτει ή είναι στη σκέψη σας, εμείς όμως επειδή το βλέπουμε να έρχεται, θέλουμε να καταθέσουμε την άποψή μας. Η DEUCHΕ POST ANG δεν νομίζουμε ότι μπορεί να έχει τόσο μεγάλη ανάγκη από την αγορά των ταχυδρομείων της Ελλάδας. Θέλει να μπαίνει στους εθνικούς χώρους και να τους ελέγχει, σε όλους τους κρίκους. Το πακέτο μετοχών, το ποσοστό κέρδους δεν νομίζω να είναι το μεγάλο κίνητρο. 

Την DEUCHΕ POST ANG πρέπει να τη δει κανένας σε συνάρτηση με την πολιτική της Γερμανίας συνολικά, να τη δει δηλαδή σε σχέση με την HOCH TIΕF, με τη LUFTHANSA και να δει ότι μέσα στο νομοσχέδιο προβλέπεται και το ζήτημα των διεθνών ταχυδρομείων και πώς μπαίνει μέσα η LUFTHANSA, τι σχέση έχει με τη DEUCHΕ POST ANG και με τις γενικότερες πολιτικές κατευθύνσεις της Γερμανίας σε όλους τους χώρους. 

Αν το δει κανείς από αυτήν την άποψη και αν είναι ακριβής η επισήμανση του κινδύνου, που κάνουμε, θα πρέπει να πάρει περισσότερα μέτρα προστασίας του χώρου του. Δεν μπορούμε βέβαια να βάλουμε αγκαθωτά σύρματα στα σύνορα σήμερα. 

Αυτό δεν γίνεται. Ούτε ο Μαρξ που τον κακολογείτε συχνά ορισμένοι, το λέει αυτό. Δεν μπαίνουν σήμερα. Ωστόσο όμως κάποια μέτρα προστασίας στη λογική που σας είπα πρωτύτερα στήριξης του δικού μου έναντι του άλλου, που έρχεται πανίσχυρος για να με τσακίσει, να με λεηλατίσει, δεν υπάρχουν. Τέτοιες εγγυήσεις δεν υπάρχουν. Αφήνετε ελεύθερο το πεδίο. Προφανώς η Κυβέρνηση επιμένει στην άποψη της οδηγίας 97/67 και των γενικότερων κατευθύνσεων. Πολιτική της επιλογή είναι. Εμείς όμως έχουμε υποχρέωση να επισημαίνουμε αυτά τα πράγματα και ο λαός εν πάση περιπτώσει θα μας κρίνει όλους έτσι και αλλιώς. 

Επίσης, σε αυτήν την ενότητα -και στο άρθρο 20 και σε προηγούμενο άρθρο- υπάρχει και αυτός ο λογαριασμός καταβολής εισφοράς από τους ιδιώτες που θα λειτουργούν στο χώρο των ταχυδρομείων προς τον εκφραστή των καθολικών υπηρεσιών, προς ένα ταμείο και αυτό το ταμείο θα επιχορηγεί τα ΕΛ.ΤΑ. 'Εχουμε την εντύπωση, ας επιτραπεί να το πω, ότι σαν να είναι μία πονηριά. 'Ετσι διαισθανόμαστε. 

Μας λέει η Κυβέρνηση μέσω του νομοσχεδίου ότι "θα φτιάξω ένα λογαριασμό και από αυτόν το λογαριασμό θα στηρίξω τα ΕΛ.ΤΑ." 'Ενας ιδιώτης από όλους αυτούς που θα λεηλατήσουν το χώρο και θα πάρουν τα φιλέτα, θα προσφύγει αύριο το πρωί στα ευρωπαϊκά δικαστήρια, όπως το κάνουν συνήθως όλοι αυτοί που λεηλάτησαν την ελληνική οικονομία και θέλουν να βγουν και από πάνω -όπως γίνεται με κάτι "SOFTEX", "Πειραϊκές" κλπ. και θυμίζουν κάτι παροιμίες που δεν μπορώ να τις πω, γιατί σέβομαι και τον εαυτό μου και το ακροατήριο- και θα προκύψει αυτό που υπολογίζω να προκύψει δηλαδή. Θα πουν από εκεί οι πρωτοσύγκελοι των Βρυξελλών ότι δεν μπορείτε, κύριοι, να τραυματίζετε τον ανταγωνισμό! 

Εφόσον κάνετε που κάνετε αυτήν τη ρύθμιση -και δεν είναι το πιο σημαντικό απ' όλα- γιατί δεν την κάνετε ευθέως; Γιατί δεν λέτε ότι αυτά τα λεφτά που θα δίνουν όλοι τους, θα πάνε στον κορβανά του κράτους και το κράτος αναλαμβάνει την ευθύνη να στηρίξει τον οργανισμό καθολικών υπηρεσιών, που θα πάει και το γράμμα στα 'Αγραφα, που θα πάει και το γράμμα στη Γαύδο, που θα πάει και το γράμμα στο Καστελλόριζο; Κάντε το. 'Ετσι και αλλιώς και στη μία περίπτωση και στην άλλη έχουμε την εντύπωση ότι μάλλον χαμένοι θα βγείτε στη δικαστική αναμέτρηση, γιατί γνωρίζουμε πώς λειτουργούν τα συστήματα από εκείνους που τα έφτιαξαν και μας τα επέβαλαν. 

Κύριε Πρόεδρε, πέρασα το χρόνο; 

ΠΡΟΕΔΡΕΥΩΝ (Λουκάς Αποστολίδης): Πέρασε το δεκάλεπτο, αλλά σας έδωσα άλλα τρία λεπτά. Αν χρειαστείτε θα σας δώσω και άλλα. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Ζητάω συγγνώμη όχι γιατί πέρασα το χρόνο, που δικαιούμαι πάρα πολύ χρόνο με βάση τη λογική που σας είπα να αναλύουμε άρθρο το άρθρο, αλλά γιατί νομίζω αδημονούν μερικοί συνάδελφοι να πάρουν το λόγο και δεν θέλω να τους στεναχωρώ. 

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριοι συνάδελφοι. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Καταθέτω τα όπλα. 

ΠΡΟΕΔΡΕΥΩΝ (Λουκάς Αποστολίδης): Αφού τα ρίξατε 

 

 

  

Σελίδα 1167 

πρώτα, μετά τα καταθέτετε! 

Ο κ. Μουσταφά έχει το λόγο. 

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, στο τρίτο κεφάλαιο έχουμε τις γενικές και ειδικές άδειες για τις ταχυδρομικές υπηρεσίες. 

Χθες τόνισα ότι έχουν δημιουργηθεί ισχυρά κέντρα συμφερόντων που δύσκολα παλεύονται ή δεν παλεύονται. Δεν ξέρω εάν με αυτές τις ρυθμίσεις θα μπορέσει να μπει μία τάξη σε αυτήν την αγορά και θα υπάρξει μία συμμόρφωση. Γιατί όντως υπάρχουν ισχυρά συμφέροντα και η εποχή μας είναι ανοικτή σε εκμεταλλεύσεις αυτών των υπηρεσιών για αλλότριους σκοπούς. Πρέπει να υπάρχει η δέουσα αυστηρότητα στην χορήγηση των αδειών. 

'Ετσι που το συζητάμε, μου ήρθε στο μυαλό -το Υπουργείο βέβαια θα έχει υπόψη του πόσες εταιρείες υπάρχουν- πως ήταν έλλειψή μας που δεν καλέσαμε, έστω κάποια οργάνωσή τους ή κάποιο φορέα τους, αν υπάρχει, για να συζητήσουμε με τους ίδιους τους ανθρώπους. Να μην κρυβόμαστε, υπάρχουν τόσες εταιρείες που πραγματικά προσφέρουν υπηρεσίες σ'αυτόν το χώρο και έχουν ένα μεγάλο μέρος της αγοράς. 'Επρεπε να υπάρξει μία συνεννόηση και με αυτούς για τη διαμόρφωση του νομοσχεδίου, για να μπορέσουν να συμφωνήσουν και να συμμορφωθούν με αυτούς τους κανόνες. 

Στο άρθρο 19 μιλάμε για το φορέα παροχής καθολικής υπηρεσίας. Χθες ορισμένα σημεία δεν μπόρεσα να τα τονίσω λόγω του περασμένου της ώρας. Εκεί υπάρχει πεδίο δόξης λαμπρό και για τα ΕΛ.ΤΑ. Είχα διαβάσει κάπου ότι σε λίγα χρόνια το εμπόριο θα γίνεται ταχυδρομικώς, με την εξέλιξη των Μέσων Μαζικής Επικοινωνίας, με το ΙΝΤΕΡΝΕΤ κλπ. Δηλαδή οι τυχόν πρωτοβουλίες που θα αναληφθούν για την καλύτερη οργάνωση των ΕΛ.ΤΑ. πρέπει να είναι μακροπρόθεσμες, για να ανταποκριθούν στις καινούριες απαιτήσεις και των τεχνολογικών εξελίξεων και των εξελίξεων στην αγορά. Νομίζω ότι με αυτό το άρθρο δίνεται η δυνατότητα στα ΕΛ.ΤΑ. να ασκούν και αυτά τις καινούριες δραστηριότητες. 

Επίσης, δεν ξέρω αν θα μπορέσει να επιτευχθεί η πολιτική βούληση ή η επιβολή της συμμετοχής των ιδιωτικών εταιρειών στον ειδικό λογαριασμό αποζημίωσης. Δεν υπήρξε διάλογος ούτε στην επιτροπή. Δεν ξέρω αν το Υπουργείο έχει επαφή με αυτές τις εταιρείες. Θα μπορέσουν να συμμετάσχουν σ'αυτόν τον ειδικό λογαριασμό ή θα μείνει ως ευχή, ως κενό γράμμα; Αν δεν γίνει αυτό, τουλάχιστον να ξέρουμε αν θα μπορέσουν να καλύπτονται αυτά τα ελλείμματα, που έτσι κι αλλιώς θα υπάρξουν μέχρι το 2000, από τον κοινωνικό προϋπολογισμό. 

Επιγραμματικά θα ήθελα να μιλήσω για την αυστηροποίηση των όρων που υπάρχουν για τη χορήγηση άδειας δηλαδή και για τη βελτίωση των υπηρεσιών που θα παράσχουν αυτές αλλά και για να προφυλάξουμε και την ίδια την κοινωνία μας μπροστά σε όλα αυτά που βλέπουμε, από την κακή χρήση που θα κάνουν ορισμένες εταιρείες ταχυδρομικών υπηρεσιών. 

Ακόμη, τα ΕΛ.ΤΑ. πρέπει να εκσυγχρονιστούν και να προλάβουν τις καινούριες εξελίξεις. Χθες είχα τονίσει ότι μπορούσε να γίνει ένα σύστημα με τις υπόλοιπες ΔΕΚΟ για την πληρωμή των λογαριασμών. Δεν ξέρω τι πρωτοβουλίες έχουν αναλάβει τα ΕΛ.ΤΑ. στο νέο αεροδρόμιο των Σπάτων, αν θα είναι ο κύριος διαχειριστής των υπόλοιπων ταχυδρομικών οργανώσεων και θα έχει τον πρωτεύοντα ρόλο εκεί. 

Για να μπορέσει πραγματικά να επιβιώσει και να μην είναι χωρίς αντικείμενο αυτή η συζήτηση, πρέπει να υπάρξει μακροπρόθεσμος προγραμματισμός. Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο κ. Δημαράς έχει το λόγο. 

ΙΩΑΝΝΗΣ ΔΗΜΑΡΑΣ: Κύριε Πρόεδρε, είναι σαφές και φανερό ότι αυτό το νομοσχέδιο που φέρνει η Κυβέρνηση για να ψηφιστεί από τη Βουλή των Ελλήνων, έχει να κάνει και είναι απολύτως συνδεδεμένο με την οδηγία της Ευρωπαϊκής 'Ενωσης, η οποία εκτός των άλλων προβλέπει ότι πρέπει να θεσπιστούν κοινοί κανόνες για την ανάπτυξη εσωτερικής αγοράς κοινοτικών ταχυδρομικών υπηρεσιών. 

Ανοίγεται έτσι, λοιπόν, στην αγορά των ταχυδρομικών υπηρεσιών η δυνατότητα να παρέμβουν ιδιωτικές επιχειρήσεις. Και προσπαθεί το νομοσχέδιο αυτό να δει με ποιο τρόπο -και πιστεύω ότι έτσι πρέπει να γίνει- δεν θα είναι ασύδοτες, αλλά και πώς θα ελέγχονται κάτω από κάποιους κανόνες. 

Η εκτίμηση και η εντύπωση που έχω -στο βαθμό που μπορώ να προσεγγίσω και να γνωρίζω το θέμα- είναι ότι αυτό δεν διασφαλίζεται απολύτως. 

Για να υπερασπισθώ αυτήν την εκτίμησή για άλλη μία φορά, γιατί στην εισήγηση είχαμε τοποθετηθεί επί του συνόλου του νομοσχεδίου, κύριε Υπουργέ, επιτρέψτε μου να σας ρωτήσω για κάποιες απορίες που έχω σε δύο από τα άρθρα τα οποία περιλαμβάνετε. Ειλικρινά θα συμπαραταχθώ μαζί σας, θα συμμερισθώ και τη δική σας την επιθυμία, αν πάρω ικανοποιητικές απαντήσεις. 

'Αρθρο 13: Παροχή ταχυδρομικών υπηρεσιών μετά από ειδική άδεια. 

Αυτό είναι ένα τεράστιο θέμα και ορίζεται με δύο παραγράφους: 

Η πρώτη είναι, ότι απαιτείται ειδική άδεια για την παροχή ταχυδρομικών υπηρεσιών που αφορούν ταχυδρομικά αντικείμενα κλπ, βάρους δύο χιλιογράμμων και τα δέματα μέχρι είκοσι χιλιογράμμων. 

Με τη δεύτερη παράγραφο λέγεται, ότι η άδεια αφορά συγκεκριμένη επιχείρηση και ορίζεται με τους όρους του επόμενου άρθρου, που είναι το άρθρο 14. 

Αναρωτιέμαι, κύριε Υπουργέ, αν αυτές οι υπηρεσίες, ξεπερνώντας την κοινωνική ανάγκη και τον κοινωνικό ρόλο που τελικά πρέπει να επιτελείται όσον αφορά τη διακίνηση επιστολών ή άλλων αντικειμένων, δεν θα χρησιμοποιήσουν αυτήν την άδεια που θα πάρουν μετά από γνωμοδότηση την οποία εσείς θα υπογράφετε για να διακινούν ναρκωτικά. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλή κ. ΝΙΚΟΛΑΟΣ ΚΑΤΣΑΡΟΣ) 

Ξέρετε πολύ καλά, ότι ένα μέγα σύγχρονο κοινωνικό θέμα είναι η χρησιμοποίηση ταχυδρομικών επιστολών και δεμάτων, μέσω των οποίων διακινούνται ηρωίνη, κοκαίνη και όλα τα συναφή. 

Μέγα ερώτημα και θέμα: Με ποιο τρόπο θα μπορέσουμε να αποτρέψουμε, πάντα σεβόμενοι το απόρρητο, τη διακίνηση νομίμου πια εμπορίου ναρκωτικών; 

'Ενα δεύτερο θέμα το οποίο θέλω να σας ρωτήσω -και πρέπει να ξέρετε ότι με ειλικρίνεια θέτω το ερώτημα, παρά όποια διαφορά έχουμε σε σχέση με την ιδεολογική προσέγγιση του θέματος και αν και κατά πόσο ο ελεύθερος οικονομικός ανταγωνισμός έχει καταντήσει πια να είναι ασυδοσία σε βάρος των εργαζομένων, αυτό είναι άλλης τάξεως θέμα- είναι το εξής: 

Στο άρθρο 14, στην έβδομη παράγραφο, αναφέρετε ότι οι άδειες παρέχονται σε σε ταχυδρομικές επιχειρήσεις εφόσον πληρούνται οι ακόλουθες προϋποθέσεις. Μία από αυτές είναι οι επιχειρήσεις να παρέχουν εχέγγυα αξιοπιστίας και να διαθέτουν επαγγελματική ικανότητα, σύμφωνα με τα άρθρα 15 και 16 του παρόντος νόμου. Πήγα, τα διάβασα και δεν μπορώ να καταλάβω πώς παρέχουν εχέγγυα αξιοπιστίας, διότι το απολυτήριο του λυκείου ή του γυμνασίου κλπ, δεν είναι αρκετά για να ξέρεις τι ακριβώς σημαίνει αυτό. Aλλά το πιο σπουδαίο είναι, ότι στη συνέχεια λέει, ότι δεν διακυβεύονται θέματα εθνικής ασφάλειας. Δεν είναι ως εκ περισσού να δηλώσω και εγώ, ότι δεν συμμερίζομαι την αγωνία σας για να μη διακυβεύονται θέματα εθνικής ασφάλειας; 

Το μέγα ερώτημα, όμως, που ανακύπτει είναι, πώς θα διασφαλίσουμε αυτό; Τι σημαίνει αυτό; Μήπως αυτό αποτελέσει στην οποιαδήποτε ερμηνεία του οποιουδήποτε γραφειοκράτη λόγο και αφορμή, για να παρέμβει σε δημοκρατικά κατακτημένες αξίες, που έτσι και αλλιώς μπορεί να υπερηφανεύεται η δημοκρατία μας ότι έχει επιτύχει; Πώς αυτό θα ελεγχθεί και πώς θα διασφαλισθεί; Πουθενά δεν αναφέρεται. 

Με αυτές τις δύο παρατηρήσεις θέλω να σας πω, ότι θα περιμένω την απάντησή σας, για να μπορέσω να καταλάβω και εγώ περί τίνος ακριβώς πρόκειται, για δύο σημαντικά ζητήματα, το ένα όσον αφορά τη διακίνηση, όπως σας είπα, 

 

 

  

Σελίδα 1168 

των ναρκωτικών και το άλλο για το θέμα της εθνικής ασφάλειας. Πώς εσείς νομίζετε, ότι θα τα αντιμετωπίσετε με το νομοσχέδιο αυτό; 

ΠΡΟΕΔΡΕΥΩΝ (Νικόλαος Κατσαρός): Ο κ. Παπαφιλίππου έχει το λόγο. 

ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Υπουργέ, εγώ θα σταθώ στο άρθρο 20, διότι ειλικρινά με έχει προβληματίσει το θέμα έτσι όπως αντιμετωπίζεται με αυτό το περιβόητο Ταμείο Αποζημιώσεων. Μάλιστα, είναι ένα Ταμείο, το οποίο έχει σχέση και με τυχόν κακοδιαχείριση του Οργανισμού των ΕΛ.ΤΑ, μία κακοδιαχείριση που ελέγχεται ενδεχομένως από αυτήν την Εθνική Επιτροπή, τον ανεξάρτητο αυτό φορέα, την ανεξάρτητη αυτή διοικητική αρχή, την Εθνική Επιτροπή Τηλεπικοινωνιών και Ταχυδρομείων. 

Κύριε Υπουργέ, το νομοσχέδιό σας στηρίζεται στην οδηγία της Ευρωπαϊκής 'Ενωσης. Η οδηγία αυτή προβλέπει και την άσκηση μιας κοινωνικής πολιτικής από τον καθολικό φορέα παροχής υπηρεσιών στον τομέα των ταχυδρομείων. 

Εσείς κάποια στιγμή εδώ αφήνετε ορισμένα κενά, υπό την εξής έννοια, ότι πρώτον, αυτή η ανεξάρτητη αρχή, δεν είναι ανεξάρτητη, έτσι όπως την προσδιορίζετε. Αφ' ης στιγμής εσείς τη διορίζετε, ο αρμόδιος Υπουργός, όλα τα μέλη, άρα έχει σχέση με νοοτροπίες που περάσαμε, έχει σχέση με δισεκατομμύρια των δισεκατομμυρίων ελλείμματα, έχει σχέση με την κατάντια των ΔΕΚΟ. Ποιος, λοιπόν, μας εγγυάται σήμερα, έτσι όπως τα κάνετε εσείς, ότι αύριο δεν θα υπάρξει η κακοδιαχείριση, δεν θα υπάρξει αυτή η κατάντια; 

Από την άλλη μεριά να σας επισημάνω κάτι και να σας ρωτήσω: Η οδηγία της Ευρωπαϊκής 'Ενωσης προβλέπει ότι ο φορέας αυτός, η επιχείρηση αυτή που προσφέρει καθολικές υπηρεσίες, μπορεί να είναι δημόσια ή μπορεί να είναι και ιδιωτική. Η Ευρωπαϊκή 'Ενωση δεν υπεισέρχεται στο ιδιοκτησιακό καθεστώς των επιχειρήσεων αυτών. Από κει και πέρα όμως θέλει να υπάρξει μία διασφάλιση, η οποία θα οδηγεί σε λογικό κόστος, που θα επιβάλλεται στον κάθε χρήστη αυτής της επιχείρησης, δηλαδή δεν θα έχουμε υπερβολικά κόστη σε ταχυδρομικές αποστολές, είτε αυτά είναι γράμματα είτε δέματα. 

'Ετσι, λοιπόν, εδώ, να σας ρωτήσω: Προτίθεσθε να μεταφέρετε στον ιδιωτικό τομέα μέσω Χρηματιστηρίου ποσοστά των ΕΛ.ΤΑ.; 'Ενα ερώτημα είναι αυτό. 

Δεύτερον, δεν πρέπει να μας ξεκαθαρίσετε αυτό το περιβόητο κοινωνικό κόστος εάν θα αναλάβετε εσείς ένα μέρος, σαν κράτος, ή δεν θα το αναλάβετε; Θα το αφήσετε έτσι ως έχει, δηλαδή όπως προβλέπει αυτό το νομοσχέδιο ή θα κάνετε κάτι με βάση αυτά που μας είπατε και στην επιτροπή; Αλλά τα αφήνετε θολά και εδώ. 

Επίσης, να σας πω και κάτι άλλο. Πρέπει να δώσετε και μία απάντηση στους εργαζομένους, οι οποίοι λένε το εξής στο έγγραφο το οποίο έχουν εγχειρήσει και σε σας και σε μας. 'Ενα ποσό καλύπτεται από το κράτος ως φορέας παροχής δημόσιας υπηρεσίας. Δηλαδή, βλέπουν και οι εργαζόμενοι, οι οποίοι ανησυχούν πάρα πολύ για την πορεία και αν θέλετε και για τη διασφάλιση των θέσεων εργασίας, φοβούνται, κύριε Υπουργέ. Δεν έχουν πεισθεί ότι με αυτό που κάνετε, αλλά και με την εφαρμογή του 2414 για την εξυγίανση αυτής της ΔΕΚΟ, ότι θα υπάρχει κάποιο αίσιο αποτέλεσμα, ανεξάρτητα εσείς που μας λέτε ότι εδώ μπαίνουμε στην κερδοφορία, εδώ έχουμε προγράμματα επιχειρησιακά, έχουμε συμβόλαια διαχείρισης, έχουμε χίλια δύο πράγματα. Αλλά αυτά από τίποτε δεν κατοχυρώνονται, κύριε Υπουργέ. Είναι χαρτιά, τα οποία πρέπει να τα δούμε στην εφαρμογή. 'Αρα, εδώ πρέπει να μας πείτε κάτι. Πώς διασφαλίζονται αυτά και γιατί δεν θέλετε αυτήν την περιβόητη ανεξάρτητη αρχή, να της δώσετε μία μορφή πραγματικά ανεξάρτητη, να μην τη διορίζετε εσείς, κύριε Υπουργέ; Αφήστε τη να διοριστεί με άλλους τρόπους, βάλτε μέσα από τα Κόμματα, διακομματική επιτροπή, όπως έγινε και στα τηλεοπτικά, αλλά εκεί πράγματι συμμετέχουν εκπρόσωποι απ' όλα τα κόμματα. 

Εδώ δεν το θέλετε έτσι. Το θέλετε πάλι εσείς να είσθε, πάλι το κράτος μέσα η ίδια νοοτροπία, η ίδια κατάντια. 

Παρακαλώ, κύριε Υπουργε, διευκρινίστε τα και πείτε μας επ' ακριβώς τι προτίθεσθε να κάνετε. Εάν μεταφέρετε στον ιδιωτικό τομέα μετοχές του οργανισμού, ίσως διαβλέπετε ότι αυτοί οι μέτοχοι θα πιέζουν τα πράγματα για να μη συμβούν αυτά που συνέβησαν στο παρελθόν. Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Η κ. Ζήση έχει το λόγο. 

ΡΟΔΟΥΛΑ ΖΗΣΗ: Κύριε Υπουργέ, θα ήθελα κατ' αρχάς να επισημάνω ότι όπως φαίνεται το πρόγραμμα εξυγίανσης ανάπτυξης και εκσυγχρονισμού των ΕΛ. ΤΑ. πρέπει να προχωρήσει και οι οποιεσδήποτε παρεκκλίσεις -γιατί βλέπω ότι είναι ένα πολύ αυστηρό πρόγραμμα- μπορεί καθολικά να βγάλουν έξω από όλη αυτήν την πορεία αυτό το πολύ σημαντικό πρόγραμμα, για το οποίο ξέρω ότι έχετε καταβάλει και εσείς πάρα πολλές προσπάθειες. 

Θα ήθελα να θυμίσω απλά, για να μπω σε κάποιες λεπτομέρειες, ότι υπήρξαν δεσμεύσεις σε όλην αυτήν τη διαδικασία και από πλευράς εργαζομένων και από πλευράς διοίκησης και βεβαίως από πλευράς πολιτείας, τις οποίες δεσμεύσεις θα πρέπει να τηρήσουμε στο ακέραιο η κάθε πλευρά, έτσι ώστε να πετύχουμε τον ποθητό στόχο. 

'Ομως, επειδή εδώ συμφωνούμε με μία κοινοτική οδηγία και προσαρμοζόμαστε στη φιλοσοφία αυτής της οδηγίας, αλλά είμαστε μια ξέχωρη χώρα που οριοθετούμε κάποιες αρχές και κάποιες λεπτομέρειες για τη λειτουργία αυτή της κοινωνικής παροχής, έτσι όπως τη βλέπει ο ελληνικος λαός, θα πρέπει να διασφαλίσουμε ακόμη περισσότερο σε κάποια σημεία -το είπαν άλλωστε και άλλοι συνάδελφοι- την ακεραιότητα, τη διαφάνεια και τη σωστή λειτουργία μέσα από τη νέα αναπτυσσόμενη σχέση με τις ιδιωτικές εταιρείες. 

Και εκεί θα ήθελα να αναφερθώ -και ο Υφυπουργός ξέρει πολύ καλά- πώς γίνεται και στα δημόσια έργα και σε περιπτώσεις ιδιωτικών επιχειρήσεων. Νομίζω ότι θα πρέπει η άδεια άσκησης να δίνεται σε εταιρείες για τις οποίες θα μπουν πλέον πάρα πολλές προϋποθέσεις και αν θέλετε ερεισμάτων και υποβάθρων οικονομικών, αλλά όχι μόνο και τεχνογνωσίας και εξοπλισμού και δυνατοτήτων, αλλά κυρίως αν θέλετε, διασφάλισης της κοινωνικής ευαισθησίας και της ευθύνης. Διότι εδώ ακούσαμε και από το συνάδελφο του ΔΗ.Κ.ΚΙ. και από το συνάδελφο του Κ.Κ.Ε. ότι εγκυμονούνται διάφοροι κίνδυνοι σ' αυτήν τη διακίνηση ενός προϊόντος που μπορεί να μην είναι το καθαρό προϊόν αυτής της λειτουργίας. 

Θα ήθελα, λοιπόν, για να αποφύγουμε να έχουμε κερδοσκοπικές και άλλες εταιρείες σ' αυτήν τη διαδικασία, κάποιες επιχειρήσεις γνωστές -επιτρέψτε μου τον όρο- επιχειρήσεις "μαϊμούδες" ή "πειρατές" που λειτουργούν δυστυχώς ακόμη σε κάποιους χώρους στην κοινωνία μας, να διαμορφώσουμε σ' αυτό το άρθρο 12 περισσότερες προϋποθέσεις με ακρίβεια πάρα πολύ σημαντική. 

Επίσης, να αναφερθώ στο σημείο αυτό που επεσήμανε και ο κ. Παπαφιλίππου και νομίζω ότι είναι πάρα πολύ σημαντικό. Βεβαίως ξέρω ότι οι προθέσεις σας είναι πάρα πολύ καλές. Επανέρχομαι στο σημείο που λέει ότι μπορεί το πρόγραμμα να βγει όλο έξω, άρα χρειάζεται να δούμε τον επιμερισμό αυτής της κοινωνικής ευθύνης για να μη δημιουργήσουμε πάλι στον κύκλο των ελλειμμάτων μεγάλα προβλήματα και αδιέξοδα. Νομίζω ότι θα πρέπει να προσδιορίσετε πολύ πιο αυστηρά, θα έλεγα, ποιος θα είναι εκείνος -και πιστεύω ότι πρέπει να είναι ο φορέας του δημοσίου- που θα καλύπτει αυτό το κοινωνικό κόστος από τη συμβολή που έχουμε στο πρόγραμμα εξυγίανσης. 

Νομίζω ότι σε δύο, τρία σημεία αν γίνουν κάποιες προσθήκες που θα είναι περισσότερο ξεκάθαρες οι προϋποθέσεις, μπορούμε να δημιουργήσουμε τις καλύτερες δυνατότητες για να προχωρήσει αυτό το πρόγραμμα που πραγματικά νομίζω ότι η Κυβέρνηση του ΠΑ.ΣΟ.Κ. δεσμευμένη από τις υποχρεώσεις της και τις προγραμματικές της δηλώσεις στον ελληνικό λαό, προχωρά για την καλύτερη παροχή κοινωνικής υπηρεσίας και γενικότερα παροχή υπηρεσίας στον ίδιο τον ελληνικό λαό. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο. 

 

 

  

Σελίδα 1169 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, τέθηκαν πολύ σημαντικά ζητήματα και υπάρχει προβληματισμός και από τη δική μας πλευρά και από τη δική σας -και είναι εύλογο- για το ζήτημα της κάλυψης αυτής της καθολικής υπηρεσίας, της κοινωνικής υπηρεσίας, που αναμφίβολα έχει το στοιχείο της κοινωνικότητας και της κοινής ωφέλειας. 

Εδώ είχαμε δύο αντιτιθέμενα συμφέροντα. Αν αφήναμε να αναπτύσσονται ελλείμματα και ο κρατικός προϋπολογισμός να επιβαρύνεται, χωρίς αυτά να είναι μέσα σε ένα πλαίσιο, θα δημιουργούσαμε μια άλλη πληγή ενδεχόμενα. 'Ισως αυτό θα ανακούφιζε όλους και θα τελειώναμε πολύ γρήγορα, αλλά από την άλλη πλευρά μπορεί να είχαμε μια πληγή που να μην έκλεινε ποτέ. 

Κλειδί σ'αυτήν την υπόθεση είναι η έκφραση που χρησιμοποίησε ο συνάδελφος κ. Μουσταφά, ο προγραμματισμός. Είπαμε ότι πρέπει να υπάρχει ένας προγραμματισμός και μάλιστα σφικτός. Κάποιοι, επιτέλους, να δεσμευτούμε ότι θα διασφαλίσουμε ένα πλαίσιο λειτουργίας. Και γι'αυτό έχει συνταχθεί το επιχειρισιακό σχέδιο που προβλέπει τι πρέπει να γίνει σ'αυτήν την πενταετία. 'Ο,τι έλλειμμα δημιουργείται, ό,τι δαπάνη δημιουργείται, μέσα σ'αυτό το επιχειρησιακό σχέδιο, καλύπτεται από το δημόσιο. Γι'αυτό και υπάρχει συμβόλαιο διαχείρισης, όπως θα υπάρξει και συμβόλαιο διοίκησης, το οποίο ρητά αναφέρεται, όπως βλέπετε, στα άρθρα τα οποία συζητάμε. 'Ομως, αυτά θα είναι τα συμφωνημένα. 

ΝΙΚΟΛΑΟΣ ΓΚΕΛΕΣΤΑΘΗΣ: Δεν προβλέπονται κυρώσεις. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Θα πρέπει να φροντίσουμε να τα τηρήσουμε αυτά και να εργαστούμε προς αυτήν την κατεύθυνση. Αν το κάνουμε, τα ΕΛ-ΤΑ θα είναι διασφαλισμένα. Αν το κάνουμε, θα λειτουργήσουμε με κανόνες. Και επιπλέον, εκείνους που καλούμε να συνεισφέρουν, θα τους καλούμε να συνεισφέρουν σε ένα λογικό επίπεδο. Αντιλαμβάνεσθε να λέμε από την άλλη μεριά ότι θα φτιάξουμε, ενδεχόμενα, έναν ειδικό λογαριασμό, ο οποίος θα μπορεί να αναπτύσσεται αενάως, σε πλάτος και σε βάθος, και να καλούμε μετά τις ιδιωτικές επιχειρήσεις να συνεισφέρουν σ'αυτό; Θα ήταν και αυτός ένας παραλογισμός. Πρέπει και αυτό να λειτουργήσει -και θα λειτουργήσει- μέσα στον ίδιο προγραμματισμό. Επομένως, αυτό το κριτήριο έχει μπει για να μπορέσουμε να διασφαλίσουμε τα συμφέροντα όλων σ'αυτήν την υπόθεση. 

'Ενα πολύ σημαντικό ζήτημα που τέθηκε είναι ότι ακριβώς εδώ δίνουμε τη δυνατότητα στα ΕΛ-ΤΑ, όπως επισημάνθηκε από τον συνάδελφο κ. Μουσταφά, να δραστηριοποιηθούν στις ηλεκτρονικές υπηρεσίες. Στην πραγματικότητα τα ΕΛ-ΤΑ δεν κινδυνεύει από τον ανταγωνισμό. 'Οπως σας είπα, στον ανταγωνισμό έχουμε έδαφος, έχουμε ανοικτή αγορά. Ο κύριος κίνδυνος και πρόκληση ταυτόχρονα, όπως είπατε, είναι η εισαγωγή των νέων ηλεκτρονικών υπηρεσιών, του ηλεκτρονικού ταχυδρομείου, που δεν γίνεται από τα ΕΛ-ΤΑ, ούτε μπορεί να γίνει, αν δεν οργανωθεί προς αυτήν την κατεύθυνση. Το ηλεκτρονικό ταχυδρομείο θα γίνει με πολλούς και διάφορους τρόπους, με πάρα πολλούς που θα το διακινούν και ενδεχόμενα να μην είναι ένας απ' αυτούς τα ΕΛ-ΤΑ. Γι'αυτό πρέπει από τώρα να προετοιμαστεί στις ημέρες που έρχονται και στα χρόνια που έρχονται. 

Δημιουργείται κίνδυνος με τα ερωτήματα που τέθηκαν στην Αίθουσα για τα δημοκρατικά μας δικαιώματα; Προφανώς όχι. Η έκφραση, η οποία νομίζω ότι έχει υιοθετηθεί ως ορολογία, λέει ότι όταν μιλάμε για εθνική ασφάλεια, εννοούμε την εθνική και όχι τα εσωτερικά θέματα και κυριολεκτώντας εννοούμε την κατασκοπεία. Και βέβαια, οι ταχυδρομικές υπηρεσίες προς αυτήν την κατεύθυνση μπορούν να στραφούν. 'Οταν μιλάμε για τα εσωτερικά, χρησιμοποιούμε την έκφραση κρατική ασφάλεια. Και πάλι εξειδικεύοντας, πριν το επεκτείνουμε απεριόριστα για να μην πλήξουμε ακόμη και βασικά δικαιώματα, μιλάμε μόνο για τρομοκρατία. Αλλά εν πάση περιπτώσει, εδώ μιλάμε για εθνική ασφάλεια. 

'Ενα ερώτημα που τέθηκε επίσης είναι πως διασφαλιζόμαστε από τον κίνδυνο των ναρκωτικών. Υπαρκτό πρόβλημα, υπαρκτό και σήμερα, όχι μόνο για τους ιδιώτες, αλλά και για τα ΕΛ-ΤΑ, πώς θα αμυνθούμε σ'αυτήν την κατάσταση. Υπάρχει μια σειρά διατάξεων που απαγορεύει να εμπλέκονται στις ταχυδρομικές αυτές επιχειρήσεις άτομα, τα οποία έχουν καταδικαστεί για τέτοια αδικήματα, όπως για εκβιασμό, για απάτες, για πλαστογραφίες κλπ. 

Από εκεί και πέρα η αντιμετώπιση του τι κρύβει το γράμμα είναι δύσκολο θέμα και δεν λύνεται νομοθετικά. Λύνεται στην πράξη και βέβαια λύνεται με τεχνικά μέσα. Τεχνικά μέσα προσπαθούν να εφαρμόσουν και εφαρμόζουν. 

Επίσης, θα πρέπει να σας πληροφορήσω ότι ειδικά στα Ελληνικά Ταχυδρομεία γίνεται περιοδικός έλεγχος από την ελληνική ασφάλεια με εκπαιδευμένα σκυλιά. 

Είναι ένας διαρκής αγώνας, τον οποίον πρέπει να τον κάνουμε και δεν μας κατοχυρώνουν δυστυχώς οι διατάξεις. 

Τέλος, θα αναφερθώ στην παρατήρηση του κυρίου συναδέλφου, η οποία είναι ενδιαφέρουσα. Κάνει πράγματι μια προσπάθεια. Δεν έχει κλείσει η συμφωνία, υπάρχει προσύμφωνο, αυτό που λένε memorandum of understanding μεταξύ των Ελληνικών Ταχυδρομείων και της Deutsche Post AG. 

Είδα ότι είστε κριτικός απέναντι σε αυτό. Είναι θετική ενέργεια, γιατί δίνει τη δυνατότητα στα ΕΛ.ΤΑ. να περάσουν σε δραστηριότητα, που σας είπα ότι δεν την έχει σήμερα και όχι εντός της Ελλάδος, αλλά εκτός της Ελλάδος. Τέτοιες συζητήσεις κάνει και με άλλους, εκτός Γερμανίας και στον ελληνικό χώρο και στον υπόλοιπο ευρωπαϊκό χώρο. 

Η καλύτερη διασφάλιση, θα έλεγα, είναι να μη μονοπωλούμε τις καταστάσεις. Δηλαδή, εάν πράγματι προσανατολιστεί μία πολιτική προς μία κατεύθυνση, δεν χρειάζεται να την χαρακτηρίσουμε. Μπορεί να είναι αυτή, μπορεί να είναι κάποια άλλη, οποιαδήποτε, δεν έχει σημασία. Προσανατολισμός των οικονομικών δραστηριοτήτων σε μία κατεύθυνση, ενδεχομένα να εγκλύει κάποια ζητήματα που πρέπει να τα προσέξουμε. 

Η δυνατότητα να ανοιχθείς περισσότερο, νομίζω ότι περιορίζει στο ελάχιστο τους κινδύνους που υπαινίσεται ο κύριος συνάδελφος. 

Σας ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, δεν έδωσε μία απάντηση ο κύριος Υπουργός Μεταφορών και Επικοινωνιών στο θέμα που έθεσα, να δοθεί πάλι στον ΕΛ.ΤΑ. το δικαίωμα εισπράξεως του φόρου εισοδήματος, του φόρου προστιθέμενης αξίας και η αγορά συναλλάγματος, ενισχύοντας έτσι οικονομικά τον Οργανισμό με αρκετά δισεκατομμύρια δραχμές. Γιατί δεν δίνετε μια απάντηση; Αυτό είναι ένα βασικό θέμα. Εάν τουλάχιστον αυτό το υιοθετήσετε, θα υπάρχει και κάποια πρόβλεψη εξυγίανσης του Οργανισμού και εκσυγχρονισμού του. 

Κύριε Πρόεδρε, είπε προηγουμένως ο κύριος Υπουργός -και το ακούμε αυτό έκπληκτοι κάθε φορά, λες και μόλις ορκίστηκε η Κυβέρνηση του ΠΑ.ΣΟ.Κ. και προγραμματίζουν τι θα γίνει στο μέλλον, θέτουν τα πλαίσια κ.ο.κ.- ότι για το συγκεκριμένο θέμα επίτευξης στόχων του ΕΛ.ΤΑ. συνομολογούν ότι θα δώσουν και ένα πριμ πεντακοσίων πενήντα εκατομμυρίων (550.000.000) δραχμών σε μικρό αριθμό προσωπικού. Αυτό δεν μας το σχολιάσατε, κύριε Υπουργέ. Το θέσαμε τρεις φορές και δεν είχαμε καμία απάντησή σας. 

Στην επίτευξη, λοιπόν, των στόχων, πέραν των παχηλών αμοιβών που δίνετε στους διευθύνοντες τον Οργανισμό -για πρώτη φορά, είπαμε, διορίσατε διευθύνοντα σύμβουλο, επτά Γενικούς Διευθυντές, είκοσι περίπου Ειδικούς και μη Ειδικούς Συμβούλους κ.ο.κ.- δώσατε και πολυτελή γραφεία, αυτοκίνητα, οδηγούς και θα τους δώσετε από πάνω και ένα πριμ εάν κάνουν το καθήκον τους, που το καθήκον τους είναι να πετύχουν τους στόχους. 

Σας ερωτώ όμως, στην περίπτωση που δεν θα επιτευχθούν οι στόχοι, τι κυρώσεις θα υπάρξουν; Δεν πρέπει να υπάρξουν κυρώσεις; 

'Εγινε το μεγάλο φιάσκο στην Ολυμπιακή Αεροπορία. Ο 

 

 

  

Σελίδα 1170 

νόμος σας για την εξυγίανση της εταιρείας απέτυχε παταγωδώς και δεν υπήρξε καμία κύρωση. Ο δεύτερος νόμος για τη συμπλήρωση της εξυγίανσης απέτυχε επίσης παταγωδώς. Δεν υπάρχουν πολιτικές ευθύνες; Δεν πρέπει να καταλογιστούν; Δεν πρέπει να υπάρξουν συνέπειες; 

'Ετσι, λοιπόν, από τη μία πλευρά συνομολογείτε το πριμ των πεντακοσίων πενήντα εκατομμυρίων (550.000.000) δραχμών, που είναι πρόκληση -όπως σας είπα- έναντι των έντεκα χιλιάδων τριακοσίων εργαζομένων στους οποίους παγώνετε τις αποδοχές για δύο χρόνια, με μία αύξηση της τάξεως 2% και δεν μας λέτε, στην περίπτωση που δεν θα επιτευχθούν οι στόχοι, τι θα γίνει. Θα παραμείνουν αυτοί οι κύριοι εκεί να εισπράττουν τις παχυλές αμοιβές και θα τους δώσετε και καμιά ηθική ικανοποίηση, αφού δεν θα πάρουν το πριμ; 

Είναι ένα βασικό θέμα αρχής, κύριε Πρόεδρε, και θα πρέπει ο κύριος Υπουργός Μεταφορών και Επικοινωνιών να τοποθετηθεί στο ζήτημα αυτό. 

ΠΡΟΕΔΡΕΥΩΝ (Νικόλαος Κατσαρός): Ο κ. Παπαφιλίππου έχει το λόγο. 

ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Υπουργέ, "Γιάννης κερνάει και Γιάννης πίνει". Τουτέστιν η Κυβέρνηση δημιουργεί τα ελλείμματα και η Κυβέρνηση με διορισμένους δικούς της ελέγχει. Πρέπει να ξεφύγουμε απ' αυτήν τη διαδικασία. 

Και το άλλο που μας λέτε ότι εγγύηση είναι η ύπαρξη αυτών των επιχειρησιακών προγραμμάτων και των συμβολαίων, δεν λέει τίποτα. Είναι κουβέντες, λοιπόν, στον αέρα. 

Σας είπε πολύ σωστά ο κ. Κωστόπουλος: Κάντε μία εθνική επιτροπή, ανεξάρτητη όμως αρχή. Δεν θέλω να επανέλθω σ' αυτό που σας είπα, διότι έχουμε άσχημες εμπειρίες στο παρελθόν. Δεν υπάρχει έλεγχος, δεν υπάρχει τίποτα, μόνο ζημιές και καταστροφές. 

Δείτε σοβαρά αυτό το θέμα, διότι πάμε προς την ίδια κατεύθυνση, δεν αλλάζει. Εσείς επικαλείσθε την ύπαρξη επιχειρησιακών προγραμμάτων. Μα, ποιος ελέγχει την εφαρμογή και πού είναι οι συνέπειες, όπως είπε πολύ σωστά ο εισηγητής μας ο κ. Γκελεστάθης; 

Οι συνέπειες, ξέρετε ποιες είναι, έτσι όπως εμείς γνωρίζουμε γενικότερα με το ν. 2414, με αυτά τα συμβόλαια διαχείρισης; 'Οτι έρχεται και φεύγει ο διευθυντής. Λέει "απέτυχα" και του λέτε "εντάξει, κύριε, πήγαινε στο σπίτι σου". Να πάρει τα χρήματα που είπαμε, να πάει στο σπίτι του και τελειώσαμε. 

Εκεί είναι το θέμα; Αυτήν την εγγύηση, κύριοι συνάδελφοι, ζητάμε; Να αποτύχει κάποιος διευθυντής ή κάποια διοίκηση και να πάει στο σπίτι της; 'Οχι, δα. Εδώ κάτι άλλο πρέπει να διασφαλίσουμε. Η εγγύηση είναι ότι αυτή η Εθνική Επιτροπή Τηλεπικοινωνιών και Ταχυδρομείων πρέπει να αποκτήσει την οντότητα ανεξάρτητης αρχής. Βάλτε εκπροσώπους από τα διάφορα κόμματα και μην τους διορίζετε εσείς και μόνον εσείς. 

Επιμένω, κύριε Πρόεδρε, διότι βλέπω ότι είναι πολύ ουσιαστικό και μάλιστα βλέπω τον κύριο Υπουργό να επανέρχεται και να λέει ότι το κλειδί της επιτυχίας είναι η ύπαρξη αυτών των επιχειρησιακών προγραμμάτων και τα συμβόλαια διαχείρισης. 

Δεν λένε τίποτε, κύριε Υπουργέ, αυτά. Βάλτε ουσιαστικό έλεγχο με συνέπειες και αυτό πρέπει να δούμε σε αυτήν τη χώρα για να πειστούμε ότι θα πάμε μπροστά ή, εν πάση περιπτώσει, ότι θα ξεφύγουμε από την κακοδαιμονία που μας δέρνει επί τόσα χρόνια και μας οδήγησε σε κακοδιαχειρίσεις, σε ελλείμματα, σε καταχρήσεις, σε πάρα πολλά πράγματα. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, δεν υπάρχει άλλος εγγεγραμμένος να μιλήσει. Κηρύσσεται ... 

ΝΙΚΟΛΑΟΣ ΓΚΕΛΕΣΤΑΘΗΣ: Δεν θα απαντήσει ο κύριος Υπουργός; 

ΠΡΟΕΔΡΕΥΩΝ (Νικόλαος Κατσαρός): Αφού δεν ζητάει το λόγο ο κύριος Υπουργός. Μακάρι να είχαμε το δικαίωμα να τον διατάξουμε... 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Να το επιβάλετε. 

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη... 

ΝΙΚΟΛΑΟΣ ΓΚΕΛΕΣΤΑΘΗΣ: Αυτή είναι η εκσυγχρονιστική τακτική των Υπουργών του κ. Σημίτη; 

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Γκελεστάθη. 

Λοιπόν, κηρύσσεται περαιωμένη η συζήτηση επί της ενότητας των άρθρων 12 έως 23 και τίθενται τα άρθρα σε ψηφοφορία ένα προς ένα. 

Ερωτάται το Σώμα: Γίνεται δεκτό το άρθρο 12, όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 12 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 13 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 13 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 14, όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 14 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 15 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 15 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 16; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 16 έγινε δεκτό κατά πλειοψηφία. 

Ερωτάται το Σώμα: Γίνεται δεκτό το άρθρο 17; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 17 έγινε δεκτό κατά πλειοψηφία. 

Ερωτάται το Σώμα: Γίνεται δεκτό το άρθρο 18; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 18 έγινε δεκτό κατά πλειοψηφία. 

Ερωτάται το Σώμα: Γίνεται δεκτό το άρθρο 19. 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 19 έγινε δεκτό κατά πλειοψηφία. 

Ερωτάται το Σώμα: Γίνεται δεκτό το άρθρο 20, όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

  


 

  

Σελίδα 1171 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 20 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 21, όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 21 έγινε δεκτό κατά πλειοψηφία, όπως τροποποιήθηκε από τον κύριο Υπουργό. 

Ερωτάται το Σώμα: Γίνεται δεκτό το άρθρο 22 ως έχει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 22 έγινε δεκτό κατά πλειοψηφία, ως έχει. 

Ερωτάται το Σώμα: Γίνεται δεκτό το άρθρο 23; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία. 

ΙΩΑΝΝΗΣ ΔΗΜΑΡΑΣ: Κατά πλειοψηφία. 

ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 23 έγινε δεκτό κατά πλειοψηφία. 

Κύριοι συνάδελφοι, έχω την τιμή να σας ανακοινώσω ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Μεταφορών και Επικοινωνιών: "Κύρωση του Κώδικα Οδικής Κυκλοφορίας". 

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

Με τη συναίνεση του Σώματος και ώρα 14.07, λύεται η συνεδρίαση για αύριο Παρασκευή 13 Νοεμβρίου 1998 και ώρα 10.00, με αντικείμενο εργασιών του Σώματος, Κοινοβουλευτικό έλεγχο: α) συζήτηση επίκαιρων ερωτήσεων και β) συζήτηση της υπ' αριθμόν 9/4.11.1998 επερώτησης των Βουλευτών του Κομμουνιστικού Κόμματος Ελλάδος, κυρίων Δημητρίου Κωστόπουλου, Χαράλαμπου Αγγουράκη, Νικολάου Γκατζή, Αχιλλέα Κανταρτζή, Ευστρατίου Κόρακα, Ευαγγέλου Μπούτα, Σταύρου Παναγιώτου, Αποστόλου Τασούλα και της κ. Μαρίας Μπόσκου, σύμφωνα με την ημερήσια διάταξη. 

Ο ΠΡΟΕΔΡΟΣ                                                                  ΟΙ ΓΡΑΜΜΑΤΕΙΣ

 