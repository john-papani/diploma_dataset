Σελίδα 1139 
Π Ρ Α Κ Τ Ι Κ Α    Β Ο Υ Λ Η Σ

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ ΚΑ'

Τετάρτη 5 Νοεμβρίου 1997

 

Αθήνα, σήμερα στις 5 Νοεμβρίου 1997, ημέρα Τετάρτη και ώρα 18.29', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 4.12.97 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της Κ' συνεδριάσεώς του, της Τρίτης 4 Νοεμβρίου 1997, σε ό,τι αφορά την ψήφιση στο σύνολο του σχεδίου νόμου "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις".)

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Μηνά Σταυρακάκη, Βουλευτή Ηρακλείου, τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1)Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία το Σωματείο Αρτοποιιών Ξάνθης "Η ΠΡΟΟΔΟΣ" διαμαρτύρεται για τις νομοθετικές ρυθμίσεις του κλάδου οι οποίες ευνοούν μόνο τις αρτοβιομηχανίες και τα Super market.

2)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία η ΠΟΑΣΥ ζητεί τη χορήγηση αποζημίωσης στους αστυνομικούς υπαλλήλους αρμόδιους για την ασφάλεια των Βουλευτών.

3)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο ζητούνται νέες φορολογικές ρυθμίσεις.

4)Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία η Πανελλήνια 'Ενωση Γονέων "Η Χριστιανική Αγωγή" Τμήμα Κατερίνης διαμαρτύρεται για την υπέρογκη αύξηση στα ταχυδρομικά τέλη του χριστιανικού τύπου.

5)Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Αστικός και Παραθεριστικός Οικοδομικός Συνεταιρισμός Υπαλλήλων Οργανισμού ΔΕΗ ζητεί νέες νομοθετικές ρυθμίσεις του ιδιοκτησιακού καθεστώτος των δασικών εκτάσεων που του ανήκει.

6)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία η Ανωτέρα Εκκλησιαστική Σχολή Κρήτης ζητεί νέες νομοθετικές ρυθμίσεις για το μισθολόγιο των διδασκόντων στη Σχολή.

7)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία η Αναπτυξιακή Κρήτης Αστική μη κερδοσκοπική εταιρεία υποβάλλει πρόταση υλοποίησης προγράμματος διασυνοριακής συνεργασίας για τα έτη 1997 - 1999.

8)Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας με το οποίο οι βαμβακοπαραγωγοί της χώρας διαμαρτύρονται για τις τελικές τιμές στο βαμβάκι οι οποίες προβλέπονται πάρα πολύ χαμηλές.

9)Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας όπου εκφράζονται διαμαρτυρίες για τις προβλεπόμενες χαμηλές τιμές του ελαιολάδου.

10)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία ο Σύλλογος Εργαζομένων στην Περιφέρεια Κρήτης του Υπουργείου Μεταφορών ζητεί τη μισθολογική αύξηση των μελών του.

11)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία η Πολιτιστική Κίνηση Μυλοποταμιτών διαμαρτύρεται για την απόπειρα δολοφονίας του κ. Νομάρχη Ρεθύμνου.

12)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία οι Ιεροί Σύνδεσμοι Εφημέριων Εκκλησίας Κρήτης ζητούν αύξηση στις αποδοχές των Ιερέων.

13)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία το Πανεπιστήμιο Κρήτης προτείνει μισθολογικές ρυθμίσεις των διδασκόντων στα πανεπιστήμια.

14)Οι Βουλευτές κύριοι ΙΩΑΝΝΗΣ ΚΕΦΑΛΟΓΙΑΝΝΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο 'Ομιλος Πετοσφαίρισης Ρεθύμνου ζητεί οικονομική ενίσχυση για την κάλυψη των λειτουργικών του εξόδων.

15)Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία το Γενικό Νομαρχιακό Νοσοκομείο Χίου "Σκυλίτσειο" ζητεί την εξόφληση του λογαριασμού του Οίκου Ναύτου στο Νοσοκομείο.

16)Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Συμβούλιο Περιοχής της


 

  

Σελίδα 1140 

 

8ης Εδαφικής Περιφέρειας του Νομού Κυκλάδων διαμαρτύρεται για την περικοπή των εσόδων για την υλοποίηση του προγράμματος Αιγαίου "Κατασκευή λιμνοδεξαμενών Ν.Αιγαίου".

17)Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία οι συνταξιούχοι ασφαλισμένοι στον Οίκο Ναύτου ναυτικοί προτείνουν μέτρα για τη βελτίωση των υπηρεσιών του ασφαλιστικού φορέα.

18)Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία το Επιμελητήριο Χίου ζητεί τη βελτίωση των παρεχομένων κινήτρων του ν. 1892/90 ιδιαίτερα για την προβληματική νησιωτική περιοχή του Β.Α. Αιγαίου.

19)Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ, ΣΤΑΥΡΟΣ ΠΑΝΑΓΙΩΤΟΥ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία το Τμήμα Ηπείρου του Τεχνικού Επιμελητηρίου Ελλάδας ζητεί να μην καταργηθούν τα περιφερειακά παραρτήματα του Ινστιτούτου Γεωλογικών Μεταλλευτικών Ερευνών.

20)Οι Βουλευτές κύριοι ΑΘΑΝΑΣΙΟΣ ΧΕΙΜΑΡΑΣ, ΝΙΚΟΛΑΟΣ ΓΚΕΛΕΣΤΑΘΗΣ και ΙΩΑΝΝΗΣ ΖΑΦΕΙΡΟΠΟΥΛΟΣ κατέθεσαν αναφορά με την οποία ο Δήμος Αταλάντης του Νομού Φθιώτιδας ζητεί χρηματοδότηση για την ίδρυση αρχαιολογικού μουσείου στην περιοχή του.

21)Οι Βουλευτές κύριοι ΝΙΚΟΛΑΟΣ ΓΚΕΣΟΥΛΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι Αλιευτικοί και Οστρακοπαραγωγικοί Συνεταιρισμοί του Θερμαϊκού Κόλπου ζητούν νέες νομοθετικές ρυθμίσεις για την "αλιεία οστράκων" λόγω της άμεσης ανάγκης προστασίας των φυσικών τους αποθεμάτων.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 13/2-7-97 ερώτηση δόθηκε με το υπ'αριθμ. 21430/22-9-97 έγγραφο από τoν Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης με αριθμό 13/2-7-97 που κατέθεσαν στη Βουλή Οι Βουλευτές κύριοι Μήτσος Κωστόπουλος και Μπάμπης Αγγουράκης, σχετικά με την αξιοποίηση των μετατασσομένων από τα Ναυπηγεία Ελευσίνος Α.Ε., ανάλογα με τα προσόντα τους, σας πληροφορούμε τα εξής:

Με τις διατάξεις του άρθρου 20 του ν. 2414/1996 και την κανονιστική απόφασης ΔΙΠΙΔΔ/Φ.22Α/682/5793/11.7.1996 δόθηκε η δυνατότητα στους εργαζόμενους στα Ναυπηγεία Ελευσίνας Α.Ε. να μεταγαγούν σε όλες τις δημόσιες υπηρεσίες, ν.π.δ.δ., Ο.Τ.Α. και λοιπούς φορείς του δημόσιου τομέα σε θέσεις ειδικοτήτων που προβλέπει ο οικείος οργανισμός της υπηρεσίας στην οποία γίνεται η μετάταξη, με βάση τα τυπικά τους προσόντα ή και σε συναφείς ειδικότητες σε συνιστώμενες με την πράξη της μετάξης θέσεις.

'Ολοι οι μεταταγέντες από τα Ναυπηγεία Ελευσίνας Α.Ε. έχουν μεταταγεί σε φορείς της επιλογής τους εφόσον στους φορείς αυτούς υπήρχαν κενές θέσεις ή ανάγκες αντίστοιχων ειδικοτήτων.

Οι περισσότεροι πάντως από τους μεταταγέντες διατήρησαν την ειδικότητα που είχαν στα Ναυπηγεία. Οι όποιες αλλαγές στην ειδικότητα των μετατασσομένων έγιναν στα πλαίσια της επιλογής τους και εν πάση περιπτώσει η ειδικότητα της μετάταξης ήταν συναφής προς την ειδικότητα που είχαν στα Ναυπηγεία.

Θα πρέπει ακόμα να σημειώσουμε ότι το μεγάλο χρονικό διάστημα που απαιτήθηκε για τις μετατάξεις των εργαζομένων στα Ναυπηγεία Ελευσίνας Α.Ε. οφείλεται στις προσπάθειες που καταβλήθηκαν ώστε όλοι οι εργαζόμενοι να μεταταχθούν σε φορέα της επιλογής τους και αντίστοιχη ή παρεμφερή ειδικότητα κατά τα οριζόμενα στις προαναφερθείσες διατάξεις.

Ο Υφυπουργός

ΣΤ. ΜΠΕΝΟΣ"

2. Στην με αριθμό 60/2-7-97 ερώτηση δόθηκε με το υπ'αριθμ. 6/23-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 60/2-7-97 που κατέθεσε στη Βουλή ο Βουλευτής Μιχάλης Καρχιμάκης, παρακαλούμε να πληροφορήσετε τον κ. Βουλευτή τα εξής:

Το ΥΠΕΧΩΔΕ ως αρμόδιο Υπουργείο για την πρόληψη των σεισμικών κινδύνων και την αντιμετώπιση των συνεπειών από τους σεισμούς θεωρεί ιδιαίτερα εποικοδομιτική την προσπάθεια της Ν.Α. Λασιθίου για την εκπόνηση μελετών και τη λήψη μέτρων προστασίας από πιθανό μελλοντικό σεισμό.

'Οπως είναι γνωστό στην σχετική ημερίδα που διοργάνωσε ο Νομάρχης Λασιθίου στον Αγ. Νικόλαο την 15/2/97 συμμετείχε και ο ΟΑΣΠ, ο οποίος είναι ο θεσμοθετημένος από την Πολιτεία Φορέας για τα θέματα σχεδιασμού και προστασίας από τους σεισμούς.

Ο ΟΑΣΠ στα πλαίσια των αρμοδιοτήτων του υλοποιεί σε εθνικό επίπεδο την πλήρη και τεκμηριωμένη σεισμολογική παρακολούθηση του Ελλαδικού χώρου με το Εθνικό Δίκτυο Σεισμογράφων και παράλληλα, για τον αντισεισμικό σχεδιασμό και την πρόληψη, έχει δρομολογήσει τη χαρτογράφηση των ενεργών ρηγμάτων και την εκπόνηση και έκδοση των Νεοτεκτονικών χαρτών, όπως επίσης και τη σύνταξη προδιαγραφών για την εκπόνηση Μικροζωνικών Μελετών, ώστε τα αποτελέσματα των μελετών αυτών να είναι συμβατά με τον ισχύοντα Νέο Αντισεισμικό Κανονισμό (ΝΕΑΚ) και συνεπώς αξιοποιήσιμα κατά τον πολεοδομικό σχεδιασμό ή την μελέτη κτιρίων.

Το ΥΠΕΧΩΔΕ σε συνεργασία με τον ΟΑΣΠ και το ΤΕΕ διερευνά επίσης τη δυνατότητα του προσεισμικού ελέγχου της αντισεισμικής επάρκειας των Δημοσίων κτιρίων σε Πανελλαδική κλίμακα αξιολογώντας και τα πρακτικά αποτελέσματα ενός τέτοιου ελέγχου σε συνδυασμό με το κόστος των απαιτούμενων μελετών και παρεμβάσεων για την ενίσχυση της Φέρουσας Ικανότητας των κτιρίων.

Συνεπώς ένα σημαντικό τμήμα των προτεινόμενων στη μελέτη του ΤΕΕ/ΤΑΚ μέτρων αντισεισμικής θωράκισης του Νομού Λασιθίου υλοποιείται ήδη από το ΥΠΕΧΩΔΕ και τον ΟΑΣΠ για το σύνολο της Ελληνικής Επικράτειας, μέσα στα πλαίσια βέβαια των πιστώσεων που το Υπουργείο μπορεί να διαθέσει για το σκοπό αυτό, αφού παράλληλα σεισμοπλήκτων στη Κοζάνη, Γρεβενά, Αίγιο, Φωκίδα, Κόνιτσα και στις υπόλοιπες σεισμόπληκτες περιοχές της χώρας. Ενδεικτικά αναφέρεται ότι το έτος 1996 διατέθηκαν πιστώσεις ύψους άνω των 50 δις δρχ. για την αποκατάσταση των σεισμοπλήκτων, με αποτέλεσμα να καταστή δυνατή η μερική μόνον χρηματοδότηση των προγραμμάτων και μελετών του ΟΑΣΠ.

Επειδή όμως θεωρούμε ότι προσπάθειες και ενέργειες όπως αυτή της Ν.Α. Λασιθίου που στοχεύουν στην προστασία του νομού από τις συνέπειες ενός ενδεχόμενου μελλοντικού σεισμού πρέπει να στηρίζονται, το ΥΠΕΧΩΔΕ προτίθεται να διαθέσει στον ΟΑΣΠ την απαιτούμενη για την εκπόνηση μελετών στο Ν.Λασιθίου χρηματοδότηση ύψους 15 εκ. δρχ.

Ο Υπουργός

Κ. ΛΑΛΙΩΤΗΣ"

3. Στην με αριθμό 123/2-7-97 ερώτηση δόθηκε με το υπ'αριθμ. 9/23-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 123/2-7-97 που κατέθεσε στη Βουλή ο Βουλευτής κ. Ευάγγελος Μπασιάκος, παρακαλούμε να πληροφορήσετε τον κ. Βουλευτή τα εξής:

1. Μελέτες Περιβαλλοντικών Επιπτώσεων συντάσσονται ή βρίσκονται στην Διαδικασία 'Εγκρισης για διάφορα έργα οδοποιίας (μεγάλοι οδικοί άξονες ή περιφερειακά έργα). Ενδεικτικά αναφέρουμε:

α. Εγνατία: Βέρροια - Πολύμυλος (εναλλακτική λύση)

Διέλευση Νέστου (περιοχή RAMSAR)

Αλεξ/πολη - Κήποι 'Εβρου (α'υποτμήμα)


 

  

Σελίδα 1141 

β. ΠΑΘΕ: τμήμα: Παράκαμψη Αγ. Κων/νου - Κ. Βούρλων.

τμήμα: Κ. Βούρλα - Μενδενίτσα

Περιοχή Κοιλάδας Τεμπών.

γ. 'Αλλοι 'Αξονες: περιφερειακά έργα

- άξονας Τρίπολης - Μεγαλόπολης: τμήματα Σήραγγας Ραψομμάτη και Διέλευση Αυχένα Καλογερικού.

- Βόρειος οδικός άξονας Κρήτης: τμήματα β'+γ' Χερσόννησος - 'Ορια Ν.Λασιθίου.

- Δυτικός άξονας: Κυπαρισσία - Ρωμανός

- Ε.Ο. Καρδίτσας - 'Αρτας

- Παράκαμψη Ζαγοράς

- Παράκαμψη πόλεως Βόλου.

- Παράκαμψη πόλεως Πρέβεζας.

- Βελτίωση οδού Ιωαννίνων - Κακκαβιάς

- Σιάτιστα - Κρυσταλλοπηγή

- Χάνι Μπιρίκι - Κορομηλιά (Ε.Ο. Καστοριά - Φλώρινα)

- Παράκαμψη Χαλκίδας

- Παράκαμψη Λουτρών Αιδηψού

- 6ος Προβλήτας Θεσ/νίκης

- Διαπλάτυνση οδού Λαγκαδά

- Σάμος - Καρλόβασι.

2. Οι λόγοι πιθανών καθυστερήσεων στην διαδικασία έγκρισης ορισμένων ΜΠΕ ποικίλουν και αφορούν διάφορους φορείς που εμπλέκονται στην όλη διαδικασία. 

Ενδεικτικά αναφέρουμε:

- αναγκαιότητα μερικής επανασύνταξης μελετών οδοποιίας για την καλύτερη προσαρμογή στο περιβάλλον (π.χ. Χάνι Μπιρίκι - Κοραμηλιά).

- αντιμετώπιση ειδικών γεωλογικών - γεωτεχνικών προβλημάτων (π.χ. 'Αραχθος - Μ. Περιστέρι).

- έρευνα εναλλακτικών λύσεων σε περιοχές οικολογικής αξίας ή ιδιαίτερου φυσικού κάλλους (π.χ. περιοχές RAMSAR-Τέμπη).

- προβλήματα διέλευσης από αρχαιολογικούς χώρους όπου απαιτείται συνεργασία με τις αρμόδιες αρχαιολογικές υπηρεσίες (π.χ. Χερσόννησος - 'Ορια Ν. Λασιθίου).

3. 'Εργα οδοποιίας δεν έχουν απορριφθεί για περιβαλλοντικούς λόγους. 'Οπως ήδη αναφέρθηκε σε ορισμένα απαιτείται προσαρμογή των μελετών. 'Εργα δημοπρατημένα, των οποίων η έναρξη εργασιών καθυστερεί λόγω μη ολοκλήρωσης της διαδικασίας έγκρισης των ΜΠΕ πρέπει να υπάρχουν ελάχιστα.

Από τις αρμόδιες υπηρεσίες γίνεται σοβαρή προσπάθεια για να ανταποκριθούν στις ανάγκες.

4. Ο χρόνος έγκρισης των ΜΠΕ οδικών έργων ποικίλλει ανάλογα με τα συγκεκριμένα προβλήματα που πρέπει να επιλυθούν. Πολλές από αυτές που αναφέρθηκαν ενδεικτικά βρίσκονται στο στάδιο τελικής έγκρισης.

Ο Υπουργός

Κ. ΛΑΛΙΩΤΗΣ"

4. Στην με αριθμό 192/4-7-97 ερώτηση δόθηκε με το υπ'αριθμ. 1116/22-9-97 έγγραφο από τoν Υπουργό Εθνικής Οικονομίας και Οικονομικών η ακόλουθη απάντηση:

"Σε απάντηση της ερώτησης 192/4-7-1997 που κατέθεσαν στη Βουλή οι Βουλευτές κύριοι Γεώργιος Σαλαγκούδης και Παναγιώτης Ψωμιάδης σας γνωρίζουμε τα εξής:

Η μεταβολή του ετήσιου κόστους αμοιβής του προσωπικού της HELEXPO-ΔΕΘ του 1996 αυξήθηκε μόνο 0,04% ως προς το Απόλυτο ύψος του 1995 όπως προκύπτει από τους δημοσιευθέντες Ισολογισμούς 1995 και 1996.

'Οσον αφορά την αναπροσαρμογή του μισθολογίου των υπαλλήλων της HELEXPO-ΔΕΘ η Διοίκηση της ΔΕΚΟ ήδη προσανατολίζεται στο αίτημα των εργαζομένων για την εφαρμογή του ενιαίου μισθολογίου χωρίς παρεκλίσεις.

Στο Επενδυτικό Πρόγραμμα της ΗΕLEXPO-ΔΕΘ ήδη το Δημόσιο διέθεσε από το κονδύλιο των δημοσίων επενδύσεων 1.105.000.000 δρχ. για το κατασκευαζόμενο Εκθεσιακό και Συνεδριακό Κέντρο της HELEXPO-ΔΕΘ Α.Ε. στην Αττική (Λεωφ. Κηφισίας).

'Ηδη έχει ανακοινωθεί η σύνθεση του Νέου Δ.Σ. της HELEXPO- ΔΕΘ.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

5. Στην με αριθμό 205/4-7-97 ερώτηση δόθηκε με το υπ'αριθμ. 21443/22-9-97 έγγραφο από τoν Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμό 205/4-7-97 ερώτησης που κατέθεσαν στη Βουλή Οι Βουλευτές κύριοι Μήτσος Κωστόπουλος και Μπάμπης Αγγουράκης, σχετικά με τη διατήρηση των δικαιωμάτων των εργαζόμενων που μετατάχθηκαν από τα Ναυπηγεία Ελευσίνος Α.Ε., σας πληροφορούμε τα εξής:

Με τις διατάξεις του άρθρου 20 του ν. 2414/1996 δόθηκε η δυνατότητα στους εργαζόμενους στα Ναυπηγεία Ελευσίνας Α.Ε. να μεταγαγούν σε όλες τις δημόσιες υπηρεσίες, ν.π.δ.δ., Ο.Τ.Α. και λοιπούς φορείς του δημόσιου τομέα.

Οι μετατασσόμενοι σύμφωνα με την ίδια διάταξη κατατάσσονται σε μισθολογικά κλιμάκια της οικείας κατηγορίας ανάλογα με το συνολικό χρόνο υπηρεσίας τους. Τυχόν επιπλέον τακτικές αποδοχές διατηρούνται ως προσωπική διαφορά.

'Οσον αφορά τις ρυθμίσεις των εργασιακών τους σχέσεων, όπως το δικαίωμα της κανονικής αδείας, αυτονόητο είναι ότι θα υπαχθούν στις ρυθμίσεις που υπάγεται και το λοιπό προσωπικό των φορέων στους οποίους μετατάχθηκαν.

Το ίδιο ισχύει και τη δικαιούμενη αποζημίωση σε περίπτωση λύσης της σχέσης εργασίας λόγω συνταξιοδότησης.

Ως προς τα θέματα αυτά ο ν. 2414/1996 δεν προβλέπει διαφορετική ρύθμιση και ως εκ τούτου δεν τίθεται θέμα μη εφαρμογής του.

Ο Υφυπουργός

ΣΤ. ΜΠΕΝΟΣ"

6. Στις με αριθμό 272/9-7-97, 572/25-7-97, ερωτήσεις δόθηκε με το υπ'αριθμ. 72/23-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 272/9-7-97, που κατέθεσαν στη Βουλή οι Βουλευτές κύριοι Μήτσος Κωστόπουλος, Ορέστης Κολοζώφ και Μπάμπης Αγγουράκης, και 572/25-7-97 που κατέθεσε στη Βουλή ο Βουλευτής κ. Πέτρος Κουναλάκης παρακαλούμε να πληροφορήσετε τους κυρίους Βουλευτές τα εξής:

1. Η αναγκαιότητα και η χρησιμοποίηση του έργου της Ε.Λ.Ε.Σ.Σ. είχε διαπιστωθεί ήδη από την δεκαετία του 50 και από τότε ξεκίνησε η εκπόνηση των πρώτων μελετών και μάλιστα στη θέση όπου είχε μελετηθεί σήμερα, τουλάχιστον σε ό,τι αφορά στο κεντρικό τμήμα αυτής.

'Αλλωστε στο Ρυθμιστικό Σχέδιο των Αθηνών προβλέπεται μεταξύ άλλων το έργο του Περιφερειακού Δακτυλίου Αττικής (αποτελεί τμήμα της Ε.Λ.Ε.Σ.Σ. όπου αυτή διέρχεται σε κατοικημένες περιοχές) που είναι το κυριώτερο Συγκοινωνιακό 'Εργο της Αττικής και αποσκοπεί στην Αναβάθμιση της ποιότητας ζωής και της ισόρροπης συνολικής ανάπτυξης του Λεκανοπεδίου.

2. Η προμελέτη της Ε.Λ.Ε.Σ.Σ. από Ανισόπεδο Κόμβο Πεντέλης - Α.Κ. Δουκ. Πλακεντίας εγκρίθηκε περί τα μέσα του 1994.

Τον Μάρτιο του 1996 πολυμελής αντιπροσωεία από τον Δήμο Βριλησσίων επισκέφθηκε την αρμόδια Υπηρεσία και διαμαρτυρήθηκε για την επιφανειακή χάραξη της Ε.Λ.Ε.Σ.Σ. στην περιοχή Βριλησσίων.

Αμέσως δόθηκε εντολή από την αρμόδια Υπηρεσία του ΥΠΕΧΩΔΕ (ΕΥΔΕ/ΣΕΑ) προς τον Τεχνικό Σύμβουλο "ΟΔΟΜΗΧΑΝΙΚΗ" να εξετασθεί η δυνατότητα εναλλακτικής λύσης υποβιβασμού της ερυθράς στης οδού στο συγκεκριμένο προαναφερθέν τμήμα της Λεωφόρου.

H Oδομηχανική εκπόνησε (και υπέβαλλε στις 24.4.96) βελτιωμένη λύση με υποβιβασμό της ερυθράς στα 3,50 μ.


 

  

Σελίδα 1142 

 

περίπου κάτω από το έδαφος κατ'ελάχιστον (έναντι 1.00 μ. περίπου της αρχικής εγκεκριμένης μελέτης) αποκλείοντας συγχρόνως για λόγους καθαρά τεχνικούς (κυρίως ασφαλείας), την δυνατότητα κάλυψης.

Η λύση αυτή εν συνεχεία αναπτύχθηκε σε εκπροσώπους των εν λόγω Δήμων και δεν έγινε δεκτή διότι επέμεναν στην υπογειοποίηση του έργου σε βάθος 7,0 μ. και κάλυψη αυτού, (cut and cover), και ζήτησαν τα σχέδια της εγκεκριμένης μελέτης για να αναθέσουν εκείνοι την εξέταση λύσης με ολική κάλυψη για το υπόψη τμήμα.

Οι επαφές και συνεννοήσεις με τους Δημάρχους και εκπροσώπους άλλων φορέων των Δήμων συνεχίσθηκαν.

'Οταν εκπονήθηκε (Απρίλιος 1997) η προτεινόμενη από τους Δήμους λύση (με ολική κάλυψη) έγινε σύσκεψη (14.5.97) στου ΥΠΕΧΩΔΕ με την παρουσία όλων των ενδιαφερομένων μερών και εκπροσώπων της ΕΥΔΑΠ του Οργανισμού Αθήνας κλπ όπου συζητήθηκε και εξετάσθηκε από κάθε πλευρά η λύση αυτή καθως και άλλη εναλλακτική λύση που παρουσιάσθηκε από τον κ. Ζέκκο (με τμηματικές καλύψεις).

Η σύσκεψη επαναλήφθηκε την 21.5.97 όπου συνεχίσθηκε η συζήτηση κατά την οποία η μελετητές ανέπτυξαν με επιχειρήματα το γιατί η προτεινόμενη από τους Δήμους λύση δεν είναι εφικτή (κυρίως για λόγους ασφαλείας της κυκλοφορίας η οποία στο σημείο εκείνο είναι πολύπλοκη λόγω γειτνιάσεως με τον κόμβο Πλακεντίας αλλά και περιβαλλοντικούς λόγω επεμβάσεων π.χ. στο ρέμα Χαλανδρίου).

Επίσης προτάθηκε άλλη εναλλακτική λύση από τον μελετητή.

Την τελευταία αυτή λύση ανέλαβαν οι Δήμαρχοι να παρουσιάσουν στους Δήμους τους και να πληροφορήσουν το Υπουργείο για τις απόψεις τους.

Τελικά κοινοποιήθηκε στην αρμόδια Υπηρεσία του ΥΠΕΧΩΔΕ απορριπτική απάντηση με υπαναχώρηση στην αρχική τους θέση την ολική κάλυψη (παρόλον ότι θεωρούμε ότι είχαν πλήρως κατανοήσει το ανέφικτο της εφαρμογής της) και με ενέργειες προς πολλούς φορείς (Επιτροπή Ευρωπαϊκής Κοινότητας, Ευρωπαϊκή Τράπεζα Επενδύσεων, Πολιτικά Κόμματα κλπ.)

Αξίζει να σημειωθεί ότι η λύση που θα εφαρμοσθεί θα πληρεί οπωσδήποτε όλους τους περιβαλλοντικούς όρους που ήδη έχουν εγκριθεί για το έργο με τον ν. 2338/1995 και αφορούν τόσο την κατασκευή όσο και τη λειτουργία του έργου.

Ο Υπουργός

Κ. ΛΑΛΙΩΤΗΣ"

7. Στην με αριθμό 274/9-7-97 ερώτηση δόθηκε με το υπ'αριθμ. 21429/22-9-97 έγγραφο από τoν Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμό 274/9-7-97 ερώτησης που κατέθεσε στη Βουλή ο Βουλευτής κ. Γεώργιος Καλαντζής και όσον αφορά θέματα της αρμοδιότητάς μας, σας πληροφορούμε τα εξής:

1. Ο πρόσφατος νόμος 2503/1997 "Διοίκηση, οργάνωση, στελέχωση της Περιφέρειας, ρύθμιση θεμάτων για την τοπική αυτοδιοίκηση και άλλες διατάξεις" (ΦΕΚ 107/Α'), σηματοδοτεί την πορεία ορθολογικοποίησης και εκσυγχρονισμού της αποκεντρωμένης κρατικής διοίκησης, προκειμένου να είναι σε θέση να υπηρετήσει αποτελεσματικότερα την οικονομική, κοινωνική και πολιτιστική ανάπτυξη της Περιφέρειας.

Ειδικότερα με τον ως άνω νόμο:

- Ενισχύεται ο ρόλος του Γενικού Γραμματέα Περιφέρειας

- Συνιστάται στις 13 Περιφέρειες, ως ενιαία αποκεντρωμένη μονάδα διοίκησης του κράτους, η Περιφέρεια.

- Ενοποιούνται οι διάσπαρτες διανομαρχιακές υπηρεσίες των υπουργείων σε ενιαία οργανωτική δομή, με στόχο τη βελτιώση του συντονιστικού και προγραμματικού ρόλου της Περιφέρειας και παράλληλα αποδεσμεύονται από τις κεντρικές υπηρεσίες των αντίστοιχων υπουργείων.

- Θεσμοθετούνται όργανα εναρμόνισης των περιφερειακών πολιτικών.

Από τα πιο πάνω προκύπτει, ότι ο νέος νόμος αναδεικνύει την Περιφέρεια σε προγραμματική και διοικητική μονάδα του Κράτους, ικανή να ανταποκριθεί στο τριπλό έργο του σχεδιασμού, προγραμματισμού και συντονισμού της περιφερειακής ανάπτυξης στο πλαίσιο του εθνικού σχεδιασμού.

2. Με τις ρυθμίσεις του ν. 2503/1997, καθορίζεται το νέο οργανωτικό σχήμα της ενιαίας διοικητικής μονάδας της Περιφέρειας, το οποίο θα λειτουργήσει από 1 Σεπτεμβρίου 1997.

Η νέα οργανωτική διάρθωση της Περιφέρειας δεν είναι άκαμπτη. Ο ν. 1503/1997 παρέχει εξουσιοδότηση (άρθρο 2 παρ. 1, πέμπτο εδάφιο) στον Υπουργό Εσωτερικών, Δημόσιας Διοίκησης και Αποκέντρωσης, μετά αναπροσαρμόζει το οργανωτικό σχήμα της περιφέρειας, ώστε να προσαρμόζεται στις τοπικές συνθήκες και ιδιαιτερότητες.

Αν αναπτυξιακοί, οργανωτικοί, λειτουργικοί ή άλλοι λόγοι επιβάλλουν την ενίσχυση της παρουσίας του αποκεντρωμένου κράτους στις διάφορες πόλεις της Περιφέρειας, μπορεί να εκδοθούν τα απαραίτητα προεδρικά διατάγματα, προκειμένου αυτή να λειτουργήσει με το νέο οργανωτικό της σχήμα, προσαρμοσμένο ανάλογα.

Ο Υφυπουργός

ΣΤ. ΜΠΕΝΟΣ"

8. Στην με αριθμό 278/9-7-97 ερώτηση δόθηκε με το υπ'αριθμ. 21441/22-9-97 έγγραφο από τoν Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμό 278/9-7-97 ερώτησης που κατέθεσε στη Βουλή ο Βουλευτής κ. Γεράσιμος Γιακουμάτος, σχετικά με την καταβολή των υπερωριών στους αποσπασμένους στα βουλευτικά γραφεία υπαλλήλους, σας πληροφορούμε ότι έχει εκδοθεί η με αριθμ. πρωτ. οικ. 2049150/7740/0022/7.7.1997 κοινή υπουργική απόφαση των υπουργών Εσωτερικών, Δημόσιας Διοίκησης και Αποκέντρωσης και Οικονομικών που προβλέπεται στο άρθρο 18 παρ. 3 του ν. 2470/1997, φωτοαντίγραφο της οποίας σας αποστέλλουμε.

Ο Υφυπουργός

ΣΤ. ΜΠΕΝΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

9. Στην με αριθμό 297/10-7-97 ερώτηση δόθηκε με το υπ'αριθμ. 30/23-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 297/10.7.97 που κατέθεσε στη Βουλή, ο Βουλευτής κ. Αθανάσιος Χειμάρας, παρακαλούμε να πληροφορήσετε τον κ. Βουλευτή τα εξής:

Το πρόβλημα της ασφαλούς διακίνησης των πεζών στο Δήμο Αγ. Κων/νου θα αντιμετωπισθεί οριστικά με την οριστικοποίηση της μελέτης του αυτοκινητόδρομου ΠΑΘΕ.

Οι αρμόδιες Υπηρεσίες του ΥΠΕΧΩΔΕ πρόκειται να διερευνήσουν βραχυπρόθεσμες λύσεις για την καλύτερη αντιμετώπιση του προβλήματος με πρώτο μέτρο την χάραξη διαβάσεων πεζών καθώς και κατάλληλη κατακόρυφη σήμανση σε συνδυασμό με συπλήρωση και βελτίωση των λειτουργούντων φωτεινών σηματοδοτών στα σημεία που απαιτείται.

Ο Υπουργός

Κ. ΛΑΛΙΩΤΗΣ"

10. Στην με αριθμό 312/11.7.97 ερώτηση δόθηκε με το υπ' αριθμ. 38/23.9.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 312/11/97 του Βουλευτή κ. Μιχάλη Καρχιμάκη και το έγγραφο του κ. Νομάρχη Λασιθίου κ. Γιάννη Παπατσάκωνα επαναδιατυπώνουμε την Απόφαση δέσμευση το ΥΠΕΧΩΔΕ όπως είχε εκφραστεί σε απαντήσεις


 

  

Σελίδα 1143 

 

των ερωτήσεων σας που είχατε υποβάλλει στις 25 Φεβρουαρίου 1997 και 19 Μαρτίου 1997.

Σχετικά δηλαδή με τη χρηματοδότηση και την άμεση Δημοπράτηση των τμημάτων του Βορείου οδικού 'Αξονα Κρήτης που αφορούν τον Νομό Λασιθίου.

Συγκεκριμένα το ΥΠΕΧΩΔΕ στις παραπάνω ημερομηνίες είχε δεσμευθεί για την ένταξη χρηαμτοδότηση και άμεση δημοπράτηση, των τμημάτων Αυχήν - Αγκαθιά- Σητείας και ανάντη-κατάντη της γέφυρας Φρουζί μέρους του τμήαμτος του ΒΟΑΚ Αγ. Νικόλαος - Παχειά Αμμος.

Η χρηματοδότηση των παραπάνω έργων που θεωρούμε πολύ σημαντικά για τον Νομό Λασιθίου, εντάσσονται στο Επιχειρησιακό πρόγραμμα πρόσβασης οδικοί άξονες με πρόεδρο της Επιτροπής παρακολούθησης του παραπάνω προγράμματος τον Γ.Γ.Δ.Ε. κ. Ι. Χρυσικόπουλο.

Το δε ύψος του ποσού της χρηματοδότησης για τα έργα Αυχήν-Αγκαθιά Σητείας και γέφυρα Φρουζί θα είναι όσο προβλέπεται για να αποπερατωθούν οριστικά τα τμήματα που έχουν μελετηθεί και μέχρι το τέλος του 1999.

Ο Υπουργός

Κ.ΛΑΛΙΩΤΗΣ"

11. Στην με αριθμό 315/11.7.97 ερώτηση δόθηκε με το υπ' αριθμ. 39/23.9.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

Απαντώντας στην ερώτηση 315/11.7.97 που κατέθεσαν στη Βουλή οι Βουλευτές κύριοι Νίκος Γκατζής και Βαγγέλης Μπούτας, παρακαλούμε να πληροφορήσετε τους κυρίους Βουλευτές σε θέματα αρμοδιότητας μας τα εξής:

Στο εγκεκριμένο πρόγραμμα του ΥΠΕΧΩΔΕ/ΓΓΔΕ Τομέας Ε/Β Εργων περιλαμβάνεται το έργο με αριθμ.9572130 και τίτλο "Αντιπλημμυρικά χειμάρρων Ν. Εύβοιας" και με ολικό προϋπολογισμό 400 εκ. δρχ. Μέχρι σήμερα έχουν διατεθεί 370 εκ. δρχ., για αντιπλημμυρικά έργα, στην Δ.Τ.Υ.Ν.Α. Εύβοιας μετά από συγκεκριμένες προτάσεις της. Τα υπόλοιπα χρήματα θα διατεθούν επίσης στη Δ.Τ.Υ.Ν.Α. Εύβοιας, αφού προηγουμένως υποβληθούν στην αρμόδια Δ/νση ΥΠΕΧΩΔΕ οι προτάσεις τους στα πλαίσια πάντα των οικονομικών δυνατοτήτων του προγράμματος.

Ο Υπουργός

Κ.ΛΑΛΙΩΤΗΣ"

12. Στην με αριθμό 328/11.7.97 ερώτηση δόθηκε με το υπ' αριθμ. 21439/22.10.97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

Σε απάντηση της με αριθμό 328/11.7.1997 ερώτησης που κατέθεσαν στη Βουλή οι Βουλευτές κύριοι Νικόλαος Γκατζής και Αχιλλέας Κανταρτζής και όσον αφορά θέματα της αρμοδιότητας μας, σας πληροφορούμε τα εξής:

Ενόψει της διοικητικής αναδιοργάνωσης της χώρας με την καθιέρωση του δεύτερου (β) βαθμού τοπικής αυτοδιοίκησης και της Περιφέρειας, ως αποκεντρωμένης διοικητικής μονάδας του Κράτους, προβλέφθηκε και η ανακατάταξη των λιμένων, οι οποίοι εντάσσονται βάσει συγκεκριμένων κριτιρίων, σε διακεκριμένες κατηγορίες εθνικής περιφερειακής, νομαρχιακής και τοπικής σημασίας (άρθρο 10 παρ.6 ν.2503/1977).

Η κατάταξη αυτή, η οποία θα έχει ολοκληρωθεί μέχρι το τέλος του 1997, με την έκδοση προεδρικών διαταγμάτων, επιφέρει αλλαγές στην οργάνωση και λειτουργία των Λιμενικών Ταμείων, τόσο ως προς την άσκηση της εποπτείας (η κεντρική διοίκηση ασκεί πλέον εποπτεία μόνο στα λιμενικά ταμεία των λιμένων εθνικής σημασίας) όσο και ως προς τις αρμοδιότητες, οι οποίες για τα λιμενικά ταμεία νομαρχιακής και τοπικής σημασίας περιέχονται στους οργανισμούς τοπικής αυτοδιοίκησης, ενώ και ορισμένες αρμοδιότητες των λιμενικών ταμείων λιμένων εθνικής και περιφερειακής σημασίας είναι δυνατόν να εκχωρηθούν στην τοπική αυτοδιοίκηση, εξαιρουμένων, οπωσδήποτε, εκείνων που άπτονται ζητημάτων εθνικής ασφάλειας, ενιαίας τιμολογιακής πολιτικής κ.α.

Συνεπώς, μόνο μετά την ολοκλήρωση της διαδικασίας που προβλέπει ο νόμος (κατάταξη των λιμένων της χώρας, καθορισμός αρμοδιοτήτων των λιμενικων ταμείων, προσδιορισμός της γεωγραφικής περιοχής διοικητικής τους ευθύνης, ρύθμιση ζητημάτων προσωπικού σε περίπτωση μετατροπής τους σε ν.π.δ.δ. της τοπικής αυτοδιοίκησης), το Υπουργείο Εσωτερικών, Δημόσιας Διοίκησης και Αποκέντρωσης - Γενική Γραμματείας Δημόσιας Διοίκησης, σε συνεργασία με το Υπουργείο Εμπορικής Ναυτιλίας, θα προβεί στην κατάρτιση και έκδοση των οργανισμών των λιμενικών ταμείων, την εποπτεία των οποίων ασκεί η κεντρική διοίκηση, γεγονός που θα επιλύσει οριστικά τα ζητήματα οργάνωσης και λειτουργίας αυτών.

Ο Υφυπουργός

ΣΤ. ΜΠΕΝΟΣ"

13. Στην με αριθμό 330/11.7.97 ερώτηση δόθηκε με το υπ' αριθμ. 49/23.9.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 330/11.7.97 που κατέθεσε στη Βουλή ο Βουλευτής κ. Δημήτριος Σαρρής, παρακαλούμε να πληροφροήσετε τον κ. Βουλευτή σύμφωνα με τα στοιχεία της 3ης ΔΕΚΕ Ηρακλείου, τα εξής:

Στις 18.10.1996 ο κ. Νικηφόρος Σμαραγδής υπέβαλλε αίτηση στη 3η ΔΕΚΕ Ηρακλείου με την οποία ζητούσε απαλλαγή από κυκλοφοριακή σύνδεση του καταστήματός του (κέντρο διασκέδασης) που βρίσκεται εκτός σχεδίου πόλεως με πρόσοψη στην Παλαιά Εθνική Οδό-Ηρακλείου-Ρεθύμνου, στην περιοχή Τσαλικάκι του Δήμου Γαζίου.

Με την αίτηση υπήρχαν συνημμένα η μεαριθμ. πρωτ. 712/8165/2β/29.6.1996 άδεια λειτουργίας, η με αριθμ.1634/80 οικοδομική άδεια του Τμήματος Πολεοδομίας Ηρακλείου, η με αριθμ. πρωτ. 3585/1.11.96 βεβαίωση του Δήμου Γαζίου και τοπογραφικό διάγραμμα της ιδιοκτησίας του.

Μετά την παραπάνω αίτηση διενεργήθη αυτοψία από υπάλληλο της Υπηρεσίας όπου διαπιστώθηκαν τα εξής:

1. Τα κτίρια της εγκατάστασης δεν ήταν σύμφωνα με την οικοδομική άδεια τους, ούτε είχαν τηρηθεί οι προβλεπόμενες αποστάσεις από τον άξονα της Εθνικής Οδού. Συγκεκριμένα υπάρχει άδεια για 2όροφη οικοδομή (καταστήματα) με κάλυψη 90 τ.μ. σε απόσταση 30 μ. από τον άξονα της Εθνικής οδού και το υπάρχον 2όροφο κτίριο έχει κάλυψη 290 τ.μ. και απέχει από τον άξονα της Ε.Ο. απόσταση μικρότερη των 30 μ.

2. Η άδεια ιδρύσεως και λειτουργίας του καταστήματος (κέντρο διασκέδασης) που εκδόθηκε από την Δημ. Ασφάλεια της Διοίκησης ΧΩροφυλακής Ηρακλείου την 29.6.83 εδόθει στον ενδιαφερόμενο χωρίς την συναίνεση της 3ης ΔΕΚΕ Ηρακλείου για ότι αφορά στην κυκλοφοριακή σύνδεση με την Εθνική Οδό.

3. Επειδή η λειτουργία κέντρου διασκέδασης στην υπόψη Εθνική Οδό χωρίς κυκλοφοριακή σύνδεση αντίκειται στις διατάξεις του Β.Δ/τος 465/70, όπως συμπληρώθηκε, τροποποιήθηκε με τα αριθ.509/84, 143/89 και 401/93 Π.Δ./τα, η 3η ΔΕΚΕ Ηρακλείου δεν χορήγησε απαλλαγή κυκλοφοριακής σύνδεσης που ζήτησε ο ενδιαφερόμενος.

Τέλος αναφέρεται ότι η εγκατάσταση του κ. Νικηφόρου Σμαραγδή δεν μπορεί να υπαχθεί στις μεταβατικές διατάξεις που περιέχονται στο άρθρο 7 του Π.Δ. 401/93 με το οποίο τροποποιήθηκε το Π.Δ.143/89 επειδή λειτουργούσε χωρίς την απαιτούμενη οικοδομική άδεια (σαν κέντρο διασκέδασης και όχι κατάστημα).

Ο Υπουργός

Κ. ΛΑΛΙΩΤΗΣ"

14. Στην με αριθμό 340/14.7.97 ερώτηση δόθηκε με το υπ' αριθμ. 1452/22.9.97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην 340/14.7.97 ερώτηση, που κατέθεσε στη Βουλή ο Βουλευτής κ. Μ. Κεφαλογιάννης σχετικά με αιτήματα του συνδέσμου ξενοδοχϋπαλλήλων Νομού Ηρακλείου, σας


 

  

Σελίδα 1144 

 

πληροφορούμε τα εξής.

1. 'Οσον αφορά το θέμα της πλημμελούς λειτουργίας και ελλειπούς στελέχωσης του ΤΑΞΥ Ηρακλείου σας πληροφορούμε ότι το Τοπικό Παράρτημα ΤΑΞΥ Ηρακλείου ενισχύθηκε ήδη με έναν ακόμη ελεγκτή γιατρό.

2. 'Οσον αφορά το θέμα της επιστροφής των αχρεωστήτως καταβληθεισών εισφορών προς τους δικαιούχους ασφαλισμένους του ΤΑΞΥ, όποως μας γνώρισε το Ταμείο, σε όλα σχεδόν τα παραρτήματα έχει προχωρήσει το θέμα της επιστροφής των εισφορών.

Ειδικότερα στο Νομό Ηρακλείου από τις 8.000 αιτήσεις, που έχουν υποβληθεί, για επιστροφή ασφαλιστικών εισφορών, έχουν ικανοποιηθεί οι 2.000 περίπου.

3. Σχετικά με το θέμα της παράνομης απασχόλησης αλλοδαπών σε ξενοδοχειακές επιχειρήσεις, σας γνωρίζουμε ότι σύμφωνα με τις διατάξεις του άρθρου 16 του ν.2434/96 συστάθηκε ειδική επιτροπή η οποία έχει ολοκληρώσει τις εργασίες της και αναμένεται η έκδοση του Π.Δ./τος, το οποίο θα ρυθμίζει τη διαδικασία καθορισμού των προϋποθέσεων για τη νόμιμη διαμονή και εργασία αλλοδαπών στη χώρα μας, που δεν είναι υπήκοοι των κρατών μελών της Ευρωπαϊκής 'Ενωσης.

Ο Υφυπουργός

ΝΙΚΟΣ ΦΑΡΜΑΚΗΣ"

15. Στην με αριθμό 350/14.7.97 ερώτηση δόθηκε με το υπ' αριθμ. 41/23.9.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 350/14.7.97 που κατέθεσαν στη Βουλή οι Βουλευτές κύριοι Νίκος Γκατζής και Α.Κανταρτζής παρακαλούμε να πληροφορήσετε τους κυρίους Βουλευτές ότι η οριστική μελέτη οδοποιίας της μελέτης "Παράκαμψη Αγριάς-Λεχωνίων της Ε.Ο. Βόλου - Τσαγκαράδας" ελέγχεται από την αρμόδια Υπηρεσία Δ/νση Μελετών του ΥΠΕΧΩΔΕ και σύντομα προβλέπεται η έγκρισή της.

Ο Υπουργός

Κ. ΛΑΛΙΩΤΗΣ"

16. Στην με αριθμό 354/14.7.97 ερώτηση δόθηκε με το υπ' αριθμ. 168/23.9.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 354/14.7.97 που κατέθεσαν στη Βουλή, οι Βουλευτές κύριοι Αχχιλέας Κανταρτζής και Νίκος Γκατζής παρακαλούμε να πληροφορήσετε τους κυρίους Βουλευτές ότι για το ίδιο θέμα είχαμε την ευκαιρία να ενημερώσουμε αναλυτικά τη Βουλή κατά τη συζήτηση της υπ' αριθμ. 86/29.10.96 επίκαιρης ερώτησης στη συνεδρίατης 4ης Νοεμβρίου 1996.

Θεωρούμε ότι από τα σχετικά πρακτικά οι Βουλευτές θα ενημερωθούν αναλυτικά και εμπεριστατωμένα.

Ο Υπουργός

Κ.ΛΑΛΙΩΤΗΣ"

17. Στην με αριθμό 370/15.7.97 ερώτηση δόθηκε με το υπ' αριθμ. 45/23.9.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 370/15.7.97 που κατέθεσαν στη Βουλή, οι Βουλευτές κύριοι Νίκος Γκατζής και Βαγγέλης Μπούτας παρακαλούμε να πληροφορήσετε τους κυρίους Βουλευτές ότι για την αποκατάσταση και διαπλάτυνση της γέφυρας ήδη εκδόθηκε από το ΥΠΕΧΩΔΕ η σχετική απόφαση έγκρισης πίστωσης ποσού 30.000.000 δρχ.

Ο Υπουργός

Κ.ΛΑΛΙΩΤΗΣ"

18. Στην με αριθμό 389/15-7-97 ερώτηση δόθηκε με το υπ'αριθμ. 47/23-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 389/15-7-97 που κατέθεσε στη Βουλή, ο Βουλευτής κ. Θεόδωρος Πασσαλίδης, παρακαλούμε να πληροφορήσετε τον κ.Βουλευτή σύμφωνα με τα στοιχεία της Νομαρχιακής Αυτοδιοίκησης Κιλκίς ότι έχει υποβληθεί στην Περιφέρεια Κεντρικής Μακεδονίας φάκελος με τα απαραίτητα στοιχεία προκειμένου να ενταχθεί η κατασκευή της γέφυρας Αξιού μεταξύ Ειδομένης και Ευζώνων στο ΠΕΠ Κεντρικής Μακεδονίας.

Ο Υπουργός

Κ. ΛΑΛΙΩΤΗΣ"

19. Στην με αριθμό 390/16-7-97 ερώτηση δόθηκε με το υπ'αριθμ. 50/23-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 390/16-7-97 που κατέθεσε στη Βουλή, ο Βουλευτής κ. Λεωνίδας Κουρής, παρακαλούμε να πληροφορήσετε τον κ.Βουλευτή ότι η αρμόδια Υπηρεσία του ΥΠΕΧΩΔΕ έχει προγραμματίσει την έγκριση της σχετικής πίστωσης που απαιτείται για τον ηλ/σμό του τμήματος της ΝΕΟΑΚ από τον κόμβο Ασπροπύργου μέχρι τον κόμβο Μάνδρας και το έργο πρόκειται να εκτελεστεί όταν ολοκληρωθούν οι σχετικές διαδικασίες και συνεννοήσεις με το Υπουργείο Εθνικής 'Αμυνας, διότι ένα μέρος του ως άνω τμήματος της οδού επηρεάζει τον αεροδιάδρομο του στρατιωτικού αεροδρομίου Ελευσίνας.

Επίσης η Υπηρεσία σχεδιάζει την ηλεκτροφωτισμό μέρους του ως άνω τμήματος με εναλλακτικές λύσεις προκειμένου να μην δημιουργήσει προβλήματα στη λειτουργία του ως άνω αεροδρομίου.

Ο Υπουργός

Κ. ΛΑΛΙΩΤΗΣ"

20. Στην με αριθμό 438/17-7-97 ερώτηση δόθηκε με το υπ'αριθμ. 54/23-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 438/17-7-97 που κατέθεσε στη Βουλή, ο Βουλευτής κ. Γεώργιος Καρατζαφέρης, παρακαλούμε να πληροφορήσετε τον κ. Βουλευτή σύμφωνα με τα στοιχεία της ΕΥΔΑΠ τα εξής:

1. Η Υπηρεσία Εποπτείας Χειμάρρων της Διευθύνσεως του Δικτύου Αποχέτευσης της ΕΥΔΑΠ, στα πλαίσια των αρμοδιοτήτων της, εποπτεύει και συντηρεί τα αντιπλημμυρικά έργα των ρεμάτων όλων ανεξαρτήτως των περιοχών της Αττικής σε τακτά χρονικά διαστήματα, με συνεργεία χωματουργικών μηχανημάτων. Σκοπός είναι η αντιπλημμυρική προστασία των περιοχών ειδικά την περίοδο του χειμώνα λόγω των συχνών και έντονων βροχοπτώσεων, η αποφυγή εστιών μολύνσεως και η προστασία του περιβάλλοντος.

2. Σχετικά με το πρόβλημα των διαρρεόντων νερών που ξεκινούν από τα διυληστήρια του Μενιδίου και ρίπτονται στο ρέμα της Εσχατιάς, είναι νερά φορτισμένα με ανόργανη θολότητα, επειδή προέρχονται από την κατεργασία για την εξυγίνση του επιφανειακού νερού του Μόρνου για να γίνει πόσιμο, είναι χλωριωμένα και κατά συνέπεια αδρανοποιημένα και δεν μπορούν δε να χαρακτηρισθούν ως επικίνδυνοι ρύποι ή ότι συντελούν στη ρύπανση του περιβάλλοντος.

Επί πλέον σύντομα πρόκειται να μπεί σε εφαρμογή μεσοπρόθεσμο πρόγραμμα, κατά το οποίο θα κατασκευασθεί μονάδα επεξεργασίας των απορριπτόμενων αυτών νερών, όπου θα γίνεται αφυδάτωση, ανακύκλωση των νερών και διάθεση της παραγόμενης ιλύος (λάσπης) σε χωματερή, έτσι ώστε να απαλειφθεί τελείως και η παραμικρή όχληση.

3. 'Οσον αφορά στην απομάκρυνση των σκουπιδιών και των μπαζών που πολίτες πετάνε στα ρέματα είναι αρμοδιότητας των Δήμων και των Κοινοτήτων και κατ' επέκταση αρμόδιο να σας απαντήσει είναι το Υπουργείο Εσωτερικών, Δημ. Διοίκησης και Αποκέντρωσης προς το οποίο κοινοποιείται η ερώτηση.

Ο Υπουργός

Κ. ΛΑΛΙΩΤΗΣ"


 

  

Σελίδα 1145 

21. Στην με αριθμό 453/17-7-97 ερώτηση δόθηκε με το υπ'αριθμ. 1490/22-9-97 έγγραφο από τoν Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 453/17-7-97 που κατατέθηκε στη Βουλή από το Βουλευτή κ. Σπήλιο Σπηλιωτόπουλο και μας διαβιβάστηκε αππο το Υπουργείο Υγείας και Πρόνοιας με το αρ. Υ8/7638/3-9-1997 έγγραφο, σχετικά με καθυστέρηση του ΟΓΑ στην εξόφληση των λογαριασμών των φαρμακείων του νομού Αχαϊας, σας γνωρίζουμε τα εξής:

Ο ΟΓΑ επί σειρά ετών είναι απόλυτα συνεπής στις υποχρεώσεις του και η κατά τους τελευταίους μήνες καθυστέρηση της πληρωμής των λογαριασμών των φαρμακοποιών, για μικρό χρονικό διάστημα, οφείλεται καθαρά σε διαδικαστικούς λόγους.

Πάντως καταβάλλεται κάθε δυνατή προσπάθεια για την έγκαιρη εξόφληση των υποχρεώσεων του Οργανισμού προς τα φαρμακεία της χώρας.

'Ηδη στις 12-9-1997 έχουν εξοφληθεί οι λογαριασμοί των φαρμακείων της δεύτερης δόσης του Ιουνίου 1997, ύψους 1.662 εκατ. δραχμών και στις 18-9-1997 η πρώτη δόση του Ιουλίου, ύψους 5.286 εκατ. δραχμών.

Παρατηρείται ότι ο χρόνος εξόφλησης των λογαριασμών των φαρμακοποιών ομαλοποιείται σταδιακά και ο ΟΓΑ θα καταβάλει περαιτέρω προσπάθεια για την καταβολή των χρημάτων αυτών σύμφωνα με τις καταστατικές του διατάξεις.

Ο Υφυπουργός

ΝΙΚΟΣ ΦΑΡΜΑΚΗΣ"

22. Στην με αριθμό 456/17-7-97 ερώτηση δόθηκε με το υπ' αριθμ. 56/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 456/17.07.97 που κατέθεσαν στη Βουλή, οι Βουλευτές κύριοι Σπύρος Δανέλλης, Στέλλα Αλφιέρη και Ανδριανή Λουλέ, παρακαλούμε να πληροφορήσετε τους κυρίους Βουλευτές ότι το θέμα που θίγεται στην ερώτηση του Υπουργείου Εσωτερικών, Δημόσιας Διοίκησης και Αποκέντρωσης προς το οποίο κοινοποιείται η ερώτηση.

Επίσης σας πληροφορούμε ότι το Υπουργείο μας έχει επανειλημμένα στείλει χρηματοδοτήσεις για κάλυψη της δαπάνης της Α' φάσης (μέχρι σήμερα 566 εκ. δρχ.) παρ' όλο που οι σχετικοί Συγκριτικοί Πίνακες εγκρίνονται από τις Νομαρχιακές Υπηρεσίες.

'Ηδη έχει ζητηθεί από το ΥΠΕΘΟ πρόσθετη πίστωση 150 εκ. δρχ.

Τα έργα της Β' φάσης επίσης Νομαρχιακού επιπέδου χρηματοδοτούνται από το Περιφερειακό Πρόγραμμα.

Υπενθυμίζεται ότι υπάρχει έντονο ενδιαφέρον του Υπουργείου μας για το υπόψη λιμάνι που παρά τις πολύ περιορισμένες πιστώσεις του στα μη χρηματοδοτούμενα από την Κοινότητα έργα, μεγάλο μέρος των πιστώσεων αυτών προβλέποντο κάθε έτος για το λιμάνι της Κάσου.

Παράλληλα πάντως το Υπουργείο έχει διατάξει και ασκείται έλεγχος από το Σώμα Επιθεωρητών για όλα τα θέματα που άπτονται των οικονομικών θεμάτων και της καθυστέρησης στα έργα.

Ο Υπουργός

Κ. ΛΑΛΙΩΤΗΣ"

23. Στην με αριθμό 467/18-7-97 ερώτηση δόθηκε με το υπ' αριθμ. 57/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 467/18.07.97 που κατέθεσαν στη Βουλή, οι Βουλευτές κύριοι Βαγγέλης Μπούτας και Αχ. Κανταρτζής, παρακαλούμε να πληροφορήσετε τους κυρίους Βουλευτές σε θέματα της αρμοδιότητάς μας τα εξής:

'Ηδη έχει ξεκινήσει η κατασκευή των βασικών έργων εκτροπής ποσότητας νερών του Αχελώου προς Θεσσαλία (Φράγμα Συκιάς, σήραγγα εκτροπής) ενώ παράλληλα εκπονούνται μελέτες που αφορούν στα έργα εκμετάλλευσης των νερών αυτών.

Επίσης σας πληροφορούμε ότι τμήμα του έργου αρδευτικών δικτύων Σμοκόβου είναι εγγεγραμμένο στο Πρόγραμμα Δημόσιων Επενδύσεων από Εθνικούς Πόρους με ολικό προϋπολογισμό 10,7 δις δρχ. Η πίστωση που έχει διατεθεί από το 1994 μέχρι σήμερα είναι 1,7 δις δρχ. και χρησιμοποιήθηκε για την ολοκλήρωση του Φράγματος Σμοκόβου.

Το υπόψη έργο είχε δημοπρατηθεί με προϋπολογισμό 9,0 δις δρχ. στη φάση της προεπιλογής, πλην όμως δεν προχώρησε η διαδικασία καθ' όσον η εκτέλεση τόσο μεγάλου έργου, από Εθνικούς Πόρους είναι πολύ δύσκολη.

Ο Υπουργός

Κ. ΛΑΛΙΩΤΗΣ"

24. Στην με αριθμό 470/18-7-97 ερώτηση δόθηκε με το υπ' αριθμ. 21438/22-9-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμό 470/18.7.1997 ερώτησης που κατέθεσε στη Βουλή ο Βουλευτής κ. Λευτέρης Παπαγεωργόπουλος και αναφέρεται στην απόλυση του Δημητρίου Δημητράκη, ο οποίος είχε προσληφθεί ως εποχιακό προσωπικό αντιπυρικής προστασίας στο Νομό Ευβοίας, σας πληροφορούμε ότι αρμόδιο να απαντήσει είναι το Υπουργείο Γεωργίας το οποίο είναι και συναποδέκτης της ερώτησης.

Συναφώς σημειώνεται ότι κατά τις διατάξεις της παρ. 15 του άρθρου 21 του ν. 2190/1994 όπως τροποποιήθηκε και συμπληρώθηκε μεταγενέστερα σε κάθε περίπτωση πρόσληψης εποχιακού προσωπικού το ΑΣΕΠ ελέγχει τη νομιμότητα της όλης διαδικασίας και εφόσον διαπιστωθεί παράβαση παραπέμπει τα αρμόδια για την πρόσληψη όργανα στην Εισαγγελική Αρχή.

Ο Υφυπουργός

ΣΤ. ΜΠΕΝΟΣ"

25. Στην με αριθμό 471/18-7-97 ερώτηση δόθηκε με το υπ' αριθμ. 58/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 471/18.7.97 που κατέθεσε στη Βουλή, ο Βουλευτής κ. Σπύρος Δανέλλης, παρακαλούμε να πληροφορήσετε τον κ. Βουλευτή ότι εγκρίθηκε η χωροθέτηση τμήματος της επαρχιακής οδού Ριζόμυλος - Κορώνης και συγκεκριμένα από χ.θ. 1+000,0 έως χ.θ. 9+000,0.

'Ηδη προωθείται η μελέτη σε όλο το μήκος της χάραξης και προβλέπεται να ολοκληρωθεί και να εγκριθεί εντός του Σεπτεμβρίου.

Ο Υπουργός

Κ. ΛΑΛΙΩΤΗΣ"

26. Στις με αριθμό 474/18-7-97, 537/23-7-97, 1130/26-8-97 ερωτήσεις δόθηκε με το υπ' αριθμ. 147/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στις ερωτήσεις 474/18.7.97 που κατέθεσε στη Βουλή, ο Βουλευτής κ. Αντώνιος Φούσας, 537/23-7-97 που κατέθεσε στη Βουλή, ο Βουλευτής κ. Νίκος Τσιαρτσώνης και 1130/26-8-97 που κατέθεσε στη Βουλή, ο Βουλευτής κ. Σταύρος Δήμας, παρακαλούμε να πληροφορήσετε τους κυρίους Βουλευτές τα εξής:

1. Στα πλαίσια των δυνατοτήτων που παρέχουν οι κείμενες διατάξεις οι ΤAΣ λειτουργούν με προσωπικό που προσλαμβάνεται με σύμβαση εργασίας ορισμένου χρόνου, για τον αριθμό και τη διάρκεια απασχόλησης του οποίου απαιτείται έγκριση του Υπουργικού Συμβουλίου. Οι συμβάσεις εργασίας του υπηρετούντος σήμερα στους ΤΑΣ Κοζάνης, Κόντισας, Γρεβενών προσωπικού έληξαν στις 31.07.97 και με την αριθμ. 211/22.08.97 Πράξη Υπουργικού Συμβουλίου δόθηκε η έγκριση για νέες προσλήψεις και η διαδικασία πρόσληψής τους βρίσκεται σε εξέλιξη.

2. Βάσει της οικ/1313 ΤΣΕΠ 32/21.6.95 Τριμελής Υπουργικής


 

  

Σελίδα 1146 

 

Απόφασης που καθορίζει τα ποσά των δανείων, πρέπει απαραιτήτως να αναγράφεται η χρήση του κτιρίου, διότι τα ποσά είναι ανάλογα της χρήσης. Περιπτώσεις κτιρίων όπου δεν αναφέρεται η χρήση τους δεν είναι δυνατή η χρηματοδότησή τους.

Σε περιπτώσεις που αποδεικνύεται και εκ των υστέρων η χρήση των κτιρίων η Υπηρεσία χορηγεί τα δάνεια χωρίς να τα μειώνει.

Ο Υπουργός

Κ. ΛΑΛΙΩΤΗΣ"

27. Στην με αριθμό 522/22-7-97 ερώτηση δόθηκε με το υπ' αριθμ. 63/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 522/22.7.97 που κατέθεσε στη Βουλή, ο Βουλευτής κ. Ελευθέριος Παπαγεωργόπουλος, παρακαλούμε να πληροφορήσετε τον κ. Βουλευτή, ότι έχει εκδοθεί η υπ. αριθμ' Δ4/107/1/Φ-12/1/31-7-97 Απόφαση Υπουργού για χρηματοδότηση 40 εκατ. δρχ. για την αποκατάσταση της ανατολικής προβλήτας στο Λιμάνι της Καρύστου.

Ο Υπουργός

Κ. ΛΑΛΙΩΤΗΣ"

28. Στην με αριθμό 532/23-7-97 ερώτηση δόθηκε με το υπ' αριθμ. 64/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 532/23.7.97 που κατέθεσαν στη Βουλή, οι Βουλευτές κύριοι Δημήτρης Σιούφας και 'Ελσα Παπαδημητρίου, παρακαλούμε να πληροφορήσετε τους κυρίους Βουλευτές τα εξής:

1. Το έργο ζεύξης Ρίου - Αντιρρίου πρόκειται να υλοποιηθεί διά της μεθόδου της συγχρηματοδότησης του δημοσίου και του ιδιωτικού τομέα και της παραχώρησης για εκμετάλλευση από τον ιδιωτικό τομέα για συγκεκριμένο διάστημα (35 χρόνια).

Οι διαδικασίες τόσο για την κατάρτιση της Σύμβασης Παραχώρησης όσο κυρίως για τη σύναψη των δανειακών συμβάσεων μεταξύ των εμπλεκομένων μερών είναι επίπονες και χρονοβόρες και απαιτούν μεγάλη προσοχή λόγω των μεγάλων οικονομικών υποχρεώσεων που αυτές συνεπάγονται. Την 3.1.96 υπογράφτηκε η Σύμβαση Παραχώρησης για το έργο μεταξύ του Ελληνικού Δημοσίου και του αναδόχου ΓΕΦΥΡΑ Α.Ε. και την 24.4.96 κυρώθηκε από τη Βουλή με το ν. 2395/96. Σύμφωνα με την Σύμβαση Παραχώρησης η διάρκεια κατασκευής 7ετής (εκ των οποίων τα 2 πρώτα η εκπόνηση της μελέτης) και η εκμετάλλευση του έργου 35ετής.

Την 7.8.96 υπογράφτηκε συμφωνητικό εκτέλεσης υποθαλασσίων και χερσαίων γεωτεχνικών ερευνών απαραίτητων για την εκπόνηση της μελέτης της γέφυρας που διεξήχθησαν μέχρι τα τέλη του 1996 και τα αποτελέσματα τους υποβλήθηκαν τον Μάϊο και Ιούνιο του 1997.

Η Διοικούσα Επιτροπή της Ευρωπαϊκής Τράπεζας Επενδύσεων την 31.7.96 ενέκρινε την έναρξη των των διαδικασιών αξιολόγησης του έργου και την 10.12.96 το Δ.Σ. της ΕΤΕπ αποφάσισε την χρηματοδότηση του έργου. Την 25.7.96 υπογράφτηκε η κυρία σύμβαση δανειοδότησης της αναδόχου εταιρείας από την ΕΤΕπ για ποσό των 370 MECU και μέσα στο επόμενο δίμηνο αναμένεται να οριστηκοποιηθούν και να υπογραφούν οι υπόλοιπες μερικές συμβάσεις μεταξύ των 4 εμπλεκομένων μερών (Ελληνικό Δημόσιο, Ανάδοχος, ΕΤΕπ και 'Ομιλος Εμπορικών Τραπεζών), οπότε και θα αρχίσει η φάση μελέτης και κατασκευής του υπόψη έργου.

2. Ο διαγωνισμός για το έργο όπως προκηρύχθηκε το 1991, με βάση τον οποίο επιλέγηκε ο Ανάδοχος του έργου και καταρτίστηκε η σχετική Σύμβαση, δεν προέβλεπε την κατασκευή γέφυρας για σιδηρόδρομο.

Η κατασκευή γέφυρας για σιδηρόδρομο είχε αποκλειστεί ήδη από τον προηγούμενο διαγωνισμό για το έργο το 1987, με οικονομοτεχνικά κριτήρια.

Λόγω ανετοιμότητας του σιδηροδρομικού δικτύου στο βόρειο τμήμα του Στενού Ρίου - Αντιρρίου, η κατασκευή της σιδηροδρομικής γέφυρας, στο μέτρο που δεν μπορεί να συνδυασθεί με την οδική γέφυρα λόγω μεγάλης επιβάρυνσης του κόστους του έργου (50% αύξηση κόστους) μετατέθηκε χρονικά.

'Ετσι στην Σύμβαση Παραχώρηση (άρθρο 20.1) λήφθηκε πρόνοια, ώστε η σιδηροδρομική γέφυρα να μην χαρακτηρισθεί ανταγωνιστικό έργο στην οδική γέφυρα, για να μπορεί να κατασκευασθεί οποιαδήποτε στιγμή οι οικονομοτεχνικές συνθήκες το επιτρέψουν.

3. 'Hδη κατά την υπογραφή της κύριας σύμβασης δανειοδότησης της 25.7.96 ανακοινώθηκε από τον κύριο Υπουργό Περιβάλλοντος, Χωροταξίας και Δημοσίων 'Εργων η πρόθεση της Κυβέρνησης να ονομασθεί η γέφυρα με το όνομα του μεγάλου πολιτικού ΧΑΡΙΛΑΟΥ ΤΡΙΚΟΥΠΗ.

Ο Υπουργός

Κ. ΛΑΛΙΩΤΗΣ"

29. Στην με αριθμό 533/23-7-97 ερώτηση δόθηκε με το υπ' αριθμ. 67/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 533/23.7.97 που κατέθεσε στη Βουλή, ο Βουλευτής κ. Γεώργιος Σαλαγκούδης, παρακαλούμε να πληροφορήσετε τον κ. Βουλευτή τα εξής:

ΕΥΔΑΠ

1. Με την αριθ. Δ16γ/015/812/Γ/19.12.96 (ΦΕΚ Β 1143/96), απόφαση του Υπουργού Εθνικής Οικονομίας και Οικονομικών και του Υφυπουργού ΠΕΧΩΔΕ, το καταστατικό της Α.Ε. με την επωνυμία "ΕΤΑΙΡΕΙΑ ΥΔΡΕΥΣΗΣ ΚΑΙ ΑΠΟΧΕΤΕΥΣΗΣ ΠΡΩΤΕΟΥΣΗΣ" (ΕΥΔΑΠ), προσαρμόστηκε στις διατάξεις του ν. 2414/96,

2. Με την αριθμ. Δ16γ/09219/Γ/23.4.97 (ΦΕΚ Β 362/97), κοινή απόφαση των ίδιων Υπουργών, προκηρύχθηκε η θέση του Διευθύνοντος Συμβούλου.

3. Σύμφωνα με την παρ. 4 του άρθρου 6 του ν. 2414/96, οι διατάξεις των παρ. 2 και 3 του ίδιου άρθρου, εφαρμόζονται μετά την λήξη της τριετούς θητείας του παρόντος Δ.Σ. (28.8.1998 ΦΕΚ Β 375/28.8.95).

4. Οι συμβάσεις προμηθειών της ΕΥΔΑΠ συνάπτονται και εκτελούνται μέχρι την έκδοση του προβλεπόμενου από τον ν. 2286/95 κανονισμού προμηθειών, σύμφωνα με τον Κανονισμό Προμηθειών της ΕΥΔΑΠ που έχει εγκριθεί με την αριθ. Δ16γ/10/208/482/Γ/93 (ΦΕΚ Β 295/93), κατά το μέρος που ο τελευταίος δεν αντίκειται στις διατάξεις του ν. 2286.

5. Οι προγραμματικές συμφωνίες που διαπραγματεύεται και θα συνάψει η ΕΥΔΑΠ με απόφαση του Δ.Σ. κατ' εφαρμογή των διατάξεων του ν. 1433/84 (ΦΕΚ Α 51/84) και του άρθρου 16 του ν. 2446/96 ΦΕΚ Α 276/96, υπόκεινται σύμφωνα με την παρ. 3 του ίδιου άρθρου στην τελική έγκριση του εποπτεύοντος Υπουργού Περιβάλλοντος, Χωροταξίας και Δημοσίων 'Εργων, ύστερα από γνωμοδότηση της Επιτροπής Πολιτικής και Προγραμματισμού Προμηθειών.

ΔΕΠΟΣ

Παράλληλα με την υπ' αριθμ. 22171/7071/18.7.97 Κ.Υ.Α. των Υπουργών Εθνικής Οικονομίας και Περιβάλλοντος, Χωροταξίας και Δημοσίων 'Εργων που δημοσιεύθηκε στο ΦΕΚ 612β/21.7.97 παρατείνεται η θητεία του Δ.Σ. της ΔΕΠΟΣ Α.Ε. μέχρι τις 25.10.97.

Τέλος με την υπ' αριθμ. 22171/7071/18.7.97 Κ.Υ.Α. των Υπουργών Εθνικής Οικονομίας και Περιβάλλοντος, Χωροταξίας και Δημοσίων 'Εργων η οποία δημοσιεύθηκε στο ΦΕΚ 612/21.7.97 προκηρύχθηκε η θέση του Διευθύνοντος Συμβούλου.

Ο Υπουργός

Κ. ΛΑΛΙΩΤΗΣ"

30. Στην με αριθμό 539/24-7-97 ερώτηση δόθηκε με το υπ' αριθμ. 69/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 539/24.07.97 που κατέθεσε στη Βουλή, ο Βουλευτής κ. Αναστάσιος Παπαληγούρας, παρακαλούμε


 

  

Σελίδα 1147 

 

να πληροφορήσετε τον κ. Βουλευτή τα εξής:

Στο εγκεκριμένο πρόγραμμα του ΥΠΕΧΩΔΕ/ΓΓΔΕ Τομέας Εγγειοβελτιωτικών 'Εργων (έργα συγχρηματοδοτούμενα από το ΤΚΑΣΕ) είναι ενταγμένο το έργο με τίτλο: "Αντιπλημμυρικά χειμάρρων Λουτρακίου, ποταμού Ασωπού και χειμάρρων Κορινθίας" με ολικό προϋπολογισμό 800 εκ. δρχ. 'Εχουν διατεθεί πιστώσεις μέχρι σήμερα 500 εκ. δρχ. για αντιπλημμυρικές εργασίες, καθώς και για σύνταξη μελετών αντιπλημμυρικών έργων σε ποταμούς και χειμάρρους Ν. Κορινθίας.

'Ηδη έχουν εκτελεσθεί έργα προϋπολογισμού 300 εκ. δρχ. και τα υπόλοιπα βρίσκονται σε εξέλιξη.

Είναι υπό ανάθεση η μελέτη Αντιπλημμυρικής προστασίας Λουτρακίου και επίκειται επίσης η ανάθεση προμελέτης αντιπλημμυρικής προστασίας πόλεως Κορίνθου.

Επίσης από τις περιορισμένες της ΣΑΕ 072 (Εθνικών πόρων) για τα έτη 95-96 διατέθηκαν 25 εκ. δρχ. και εκτελέσθηκαν αντιπλημμυρικές εργασίες στο Ν. Κορινθίας.

Ο Υπουργός

Κ. ΛΑΛΙΩΤΗΣ"

31. Στην με αριθμό 552/24-7-97 ερώτηση δόθηκε με το υπ' αριθμ. 70/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 552/24.07.97 που κατέθεσε στη Βουλή, ο Βουλευτής κ. Νίκος Τσιαρτσιώνης, παρακαλούμε να πληροφορήσετε τον κ. Βουλευτή σύμφωνα με τα στοιχεία της ΕΓΝΑΤΙΑ Α.Ε. τα εξής:

Με την υπ' αριθμ. 2854/97 Απόφαση του Σ.τ.Ε., ακυρώθηκε η υπ' αριθμ. Δ1β/0/11/50/2.8.96 Απόφαση του Υπουργού ΠΕΧΩΔΕ με την οποία είχε εγκριθεί το αποτέλεσμα του σχετικού διαγωνισμού και είχε ανατεθεί η εκτέλεση του έργου με τον τίτλο, "Εκτέλεση εργασιών πλήρους κατασκευής αυτοκινητόδρομου Εγνατίας, με τα συνοδά του έργα, στο τμήμα Γρεβενά - Κοζάνη, 3ο υποτμήμα, αριθμός έργου 9471541, (Χ.Θ. 20 +500 έως Χ.Θ. 31+100)", στην εταιρεία TODINI CONSTRUZIONI GENERALI S.p.a.

Η "Εγνατία Οδός Α.Ε.", σύμφωνα με την παραπάνω Απόφαση, προχώρησε στη σύναψη της από 20.02.97 εργολαβικής σύμβασης με την υπόψη εταιρεία.

Στη συνέχεια ο Υπουργός ΠΕΧΩΔΕ, προκειμένου να υλοποιήσει την δικαστική απόφαση ακύρωσε και τυπικά την πιο πάνω Απόφαση με την Δ1β/0/12/44/23.7.97 Απόφαση και ανέθεσε την εκτέλεση του εν λόγω έργου στην εταιρεία "ΑΛΤΕ ΑΤΕ" με την Δ1β/0/11/49/20.8.97 Απόφαση.

Το Διοικητικό Συμβούλιο, σύμφωνα με την αρ. 89/1/10.9.97 απόφασή του, επέδωσε στον αντίκλητο της εταιρείας την "διαταγή οριστικής διακοπής των εργασιών". Από το χρονικό αυτό σημείο, η σύμβαση θεωρείται διαλυθείσα.

Στην συνέχεια θα κοινοποιήσει την Υπουργική Απόφαση που εγκρίνει την ανάθεση του υπ' όψη έργου στην εταιρεία "ΑΛΤΕ ΑΤΕ" και την υπογραφή του σχετικού συμφωνητικού της "Εγνατία Οδός ΑΕ" με την "ΑΛΤΕ ΑΤΕ".

Ο Υπουργός

Κ. ΛΑΛΙΩΤΗΣ"

32. Στην με αριθμό 583/25-7-97 ερώτηση δόθηκε με το υπ' αριθμ. 73/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 583/25.7.97 που κατέθεσε στη Βουλή, ο Βουλευτής κ. Νίκος Κατσαρός, παρακαλούμε να πληροφορήσετε τον κ. Βουλευτή τα εξής:

1. Με την από 14-4-1997 Σύμβαση με συμπράτοντα Γραφεία Μελετών ανετέθη η εκπόνηση της μελέτης: "Μελέτη συμπληρωματικών αντιπλημμυρικών έργων ποταμού Πηνειού Θεσσαλίας και παραποτάμων" στην οποία εντάσσεται και η μελέτη των αντιπλημμυρικών έργων στον παραπόταμο του Πηνειού, Τιταρήσιο.

2. Πρόσφατα από την Περιφέρεια Θεσσαλίας εδόθη στον ΥΠΕΧΩΔΕ η μελέτη που εκπονήθηκε από το Πανεπιστήμιο Θράκης με θέμα: "Υδρολογική και οικολογική αποκατάσταση του ποταμού Τιταρήσιου Δήμου Τυρνάβου", η οποία στη συνέχεια μεταβιβάστηκε στους παραπάνω Μελετητές, προκειμένου να αξιολογήσουν τα προτεινόμενα έργα σε συνδυασμό με τα μελετημένα από αυτούς έργα όπου σύντομα θα υποβάλλουν σχετική πρόταση ιεράρχησης των έργων, ώστε να γίνει η ανάλογη χρηματοδότηση.

Ο Υπουργός

Κ. ΛΑΛΙΩΤΗΣ"

33. Στην με αριθμό 593/25-7-97 ερώτηση δόθηκε με το υπ'αριθμ. 21434/22-9-97 έγγραφο από τoν Υφυπουργό Εσωτερικών, Δημόσιας Διοικήσης και Αποκέντρωσης η ακόλουθη απάντηση:

"Σε απάντηση της με αριθμό 593/25-7-1997 ερώτησης που κατέθεσε στη Βουλή ο Βουλευτής κ. Φώτης Κουβέλης, σας πληροφορούμε τα εξής:

Η απόφαση του Συμβουλίου της Επικρατείας για τη διαδικασία κάλυψης των 1.181 θέσεων δημοσίων υπηρεσιών και νομικών προσώπων από επιλαχόντες του Πανελλήνιου Γραπτού Διαγωνισμού έτους 1995, θα εφαρμοσθεί, ο δε νέος Πανελλήνιος Γραπτός διαγωνίσμος θα διεξαχθεί με αντικειμενικότητα, αξιοκρατία και διαφάνεια όπως εξάλλου αυτό προβλέπεται από τις διατάξεις του ν.2190/1994.

Ο Υφυπουργός

ΣΤ.ΜΠΕΝΟΣ"

34. Στην με αριθμό 618/29-7-97 ερώτηση δόθηκε με το υπ'αριθμ. 3742/12-9-97 έγγραφο από τoν Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην 618/29-7-97 ερώτηση που κατατέθηκε στη Βουλή από το Βουλευτή κ. Ηλία Βεζδρεβάνη σχετικά με το ανωτέρω θέμα σας γνωρίζουμε τα εξής:

Σύμφωνα με τον Οργανισμό του Ιδρύματος προβλέπονται για το Υπο/μα ΙΚΑ Ηγουμενίτσας, 1 θέση καρδιολόγου, 1 θέση μικροβιολόγου, 1 θέση οδοντιάτρου και 3 θέσεις παθολόγων, καθώς επίσης και 1 θέση οδοντιάτρου για το Παρ/μα Παραμυθιάς και 1 θέση παθολόγου για το Παρ/μα ΙΚΑ Φιλιατών.

Στο ανωτέρω Υποκ/μα ΙΚΑ υπηρετούν 2 καρδιολόγοι, 2 οδοντίατροι, 2 παθολόγοι, 2 γυναικολόγοι, 1 δερματολόγος, 1 ψυχίατρος, 1 ορθοπεδικός, 2 παιδίατροι και 1 ορθοδοντικός. Στο δε Παρ/μα Φιλιατών 1 οδοντίατρος και 1 παθολόγος.

Από τα ανωτέρω συνάγεται ότι η Υγειονομική υπηρεσία του Υποκ/τος ΙΚΑ Ηγουμενίτσας είναι καλυμμένη από βασικές ειδικότητες γιατρών.

Ο Υφυπουργός

ΝΙΚΟΣ ΦΑΡΜΑΚΗΣ"

35. Στην με αριθμό 631/29-7-97 ερώτηση δόθηκε με το υπ'αριθμ. 74/24-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 631/29-7-97 που κατέθεσε στη Βουλή, ο Βουλευτής κ. Λευτέρης Πανανικολάου, παρακαλούμε να πληροφορήσετε τον κ. Βουλευτή σύμφωνα με τα στοιχεία της Περιφερειακής Υπηρεσίας (3η ΔΕΚΕ Αρκαδίας) τα εξής:

1. Η Υπηρεσία έχει προτείνει την διαπλάτυνση της υπόψη Ε.Ο. με την κατασκευή δύο λωρίδων κυκλοφορίας ανά κατεύθυνση μετά κεντρικής νησίδας ασφαλείας και ηλεκτροφωτισμού, ώστε να αποκτήσει επαρκή τεχνικά χαρακτηριστικά και να εξαληφθούν τα υφιστάμενα προβλήματα από τον υψηλό φόρτο κυκλοφορίας αυτής.

2. Η ΔΣΕ τ. 9ης ΠΥΔΕ, έχει γνώση της εν λόγω αναγκαιότητας και η σύνταξη της απαιτούμενης τεχνικής μελέτης μετά των κτηματολογίων θα αποτελέσει τμήμα του συμβατικού αντικειμένου του έργου με τίτλο: "ΟΛΟΚΛΗΡΩΣΗ ΜΕΛΕΤΩΝ ΠΕΡΙΦΕΡΕΙΑΚΟΥ ΔΑΚΤΥΛΙΟΥ ΜΕΣΣΗΝΙΑΣ", το οποίο έργο έχει ήδη εγγραφεί στην ΣΑΜ 071/2 έκδοση 17-4-97.

3. Η υλοποίηση κατά συνέπεια του ηλεκτροφωτισμού του τμήματος ΑΣΠΡΟΧΩΜΑΤΟΣ - ΜΕΣΣΗΝΗ της αρ. 82Ε.Ο.


 

  

Σελίδα 1148 

 

ΣΠΑΡΤΗΣ - ΚΑΛΑΜΑΤΑΣ - ΑΣΠΡΟΧΩΜΑΤΟΣ- ΠΥΛΟΥ, θα συντελεστεί μαζί με την διαπλάτυνση της οδού, ευθύς μόλις ολοκληρωθούν οι διαδιακασίες ανάθεσης, σύνταξης και έγκρισης των αναγκαίων μελετών και κτηματολογίων κλπ και την χρηματοδότηση του συνόλου του έργου. Η αναγκαία πίστωση για την εκτέλεση των έργων διαπλάτυνσης και Η/Φ προεκτιμάται στο ποσό των 750.000.000 δρχ. μαζί με τα αναγκαία έργα αντιπλημμυρικής προστασίας της περιοχής αυτής.

Ο Υπουργός

Κ. ΛΑΛΙΩΤΗΣ"

36. Στην με αριθμό 650/29-7-97 ερώτηση δόθηκε με το υπ'αριθμ. 21435/22-9-97 έγγραφο από τoν Υφυπουργό Εσωτερικών, Δημόσιας Διοικήσης και Αποκέντρωσης η ακόλουθη απάντηση:

"Σε απάντηση της με αριθμό 650/29-7-1997 ερώτησης που κατέθεσε στη Βουλή ο Βουλευτής κ. Eυάγγελος Μπασιάκος και σχετικά με το θέμα που διατυπώνεται σ'αυτή, δηλαδή την υπολειτουργία των Δημοσίων Υπηρεσιών κατά τους θερινούς μήνες, καθώς και τις εορτές και τις αργίες σας πληροφορούμε τα εξής:

Υπάρχει διάταξη νόμου που ρυθμίζει το ανωτέρω θέμα, είναι το άρθρο 13 παρ. 1 του ν.2085/1992, σύμφωνα με το οποίο κατά τους μήνες Ιούλιο και Αύγουστο κάθε έτος, καθώς και κατά την εργάσιμη ημέρα, που προηγείται και έπεται αργίας, ο αριθμός των υπαλλήλων του Δημοσίου και Ν.Π.Δ.Δ., που απουσιάζουν με κανονική άδεια, δεν επιτρέπεται να υπερβαίνει το 50% του συνολικού αριθμού των υπαλλήλων κάθε οργανικής μονάδας. Υπέρβαση του ποσοστού επιτρέπεται, εφόσον τοποθετηθεί προσωρινά, σε αντικατάσταση του απουσιάζοντος, υπάλληλος άλλης οργανικής μονάδας του ίδιου ή συναφούς κλάδου ή ειδικότητας.

Οι ανωτέρω διατάξεις έχουν εφαρμοστεί και δεν έχουν παρουσιασθεί προβλήματα δυσλειτουργίας στις υπηρεσίες ώστε να υπάρχει άναγκη τροποποίησης των διατάξεων αυτών.

Ο Υφυπουργός

ΣΤ.ΜΠΕΝΟΣ"

37. Στην με αριθμό 660/29-7-97 ερώτηση δόθηκε με το υπ'αριθμ. 75/23-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 660/29-7-97 που κατέθεσε στη Βουλή, ο Βουλευτής κ. Ηλίας Βεζδρεβάνης, παρακαλούμε να πληροφορήσετε τον κ. Βουλευτή τα εξής:

Στο εγκεκριμένο πρόγραμμα του ΥΠΕΧΩΔΕ Τομέας Εγγειοβελτιωτικών 'Εργων περιλαμβάνεται και το έργο 9572124 με τίτλο "Αντιπλημμυρικά ποταμών, παραποτάμων και χειμάρρων Ηπείρου" με συνολικό προϋπολογισμό 1,4 δις δρχ. χρηματοδοτούμενο απο το ΤΚΑΣΕ.

Από το προαναφερθέν έργο έχουν ήδη διατεθεί για την κατασκευή αντιπλημμυρικών έργων σε διάφορες περιοχές του Ν. Θεσπρωτίας συνολικά 430 εκ. δρχ.

Ο Υπουργός

Κ. ΛΑΛΙΩΤΗΣ"

38. Στην με αριθμό 673/30-7-97 ερώτηση δόθηκε με το υπ' αριθμ. 77/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 673/30.7.97 που κατέθεσε στη Βουλή ο Βουλευτής κ. Σπήλιος Σπηλιωτόπουλος παρακαλούμε να πληροφορήσετε τον κ. Βουλευτή σύμφωνα με τα στοιχεία της 2ης ΔΕΚΕ Πατρών τα εξής:

1. Την 9.5.96 δημοπρατήθηκε το έργο "Βελτίωση οδού Πούντας - Καλαβρύτων - Ολοκλήρωση Παράκαμψης Ανω Διακοπτού".

Την 25.9.96 υπεγράφη η σύμβαση κατασκευής του έργου, συμβατικού αντικειμένου 390.095.871 δρχ. η οποία προέβλεπε και τη σύνταξη συμπληρωματικών μελετών.

2. Κατά την εκτέλεση του έργου στη θέση κόμβος Κ1 (Αγ. Δημήτριος) λόγω των καιρικών συνθηκών, (πολλές βροχοπτώσεις, θεομηνίες κλπ) και σε συνδυασμό με την υψηλή στάθμη του υδροφόρου ορίζοντα δημιουργήθηκαν καθιζήσεις και κατολισθήσεις με άμεσο κίνδυνο την διακοπή της κυκλοφορίας προς Καλάβρυτα.

Προκειμένου να αντιμετωπισθεί το πρόβλημα δόθηκε εντολή στον ανάδοχο για σύνταξη μελέτης στην περιοχή αυτή η οποία βρίσκεται υπό έγκριση.

Παράλληλα δόθηκε εντολή στον ανάδοχο του έργου να εξετάσει τις απαραίτητες παρεμβάσεις, σε πέντε σημεία της παράκαμψης Ανω Διακοπτού όπου παρουσιάστηκαν προβλήματα όπου ήδη μελετώνται.

3. Μετά την έγκριση των μελετών και αφού ακολουθηθεί η διαδικασία σύνταξης του ανακεφαλαιωτικού πίνακα εργασιών και η υπογραφή της συμπληρωματικής σύμβασης σύμφωνα με την κείμενη νομοθεσία, θα είναι δυνατή η προώθηση και η ολοκλήρωση του έργου.

Τέλος ανεξάρτητα με τα παραπάνω, ο ανάδοχος ήδη εργάζεται σε τμήματα του έργου, όπου μπορούν να εκτελεστούν εργασίες σύμφωνα με την αρχική σύμβαση, λαμβάνοντας υπόψη ότι σύμφωνα με την εγκεκριμένη γεωτεχνική μελέτη του έργου, όλες οι εργασίες για την υλοποίηση των μέτρων θεραπείας των αστοχιών και αποκατάστασης του άξονα της οδού, θα πρέπει να πραγματοποιηθούν σε περίοδο με κατάλληλες καιρικές συνθήκες.

Ο Υπουργός

Κ. ΛΑΛΙΩΤΗΣ"

39. Στην με αριθμό 675/30-7-97 ερώτηση δόθηκε με το υπ' αριθμ. 78/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 675/30.7.97 που κατέθεσε στη Βουλή ο Βουλευτής κ. Σπήλιος Σπηλιωτόπουλος παρακαλούμε να πληροφορήσετε τον κ. Βουλευτή ότι στο τέλος Ιουλίου και μετά την επίλυση των προβλημάτων που είχαν προκύψει πληρώθηκαν στους εργαζόμενους όλα τα δεδουλευμένα τους.

Το προσωπικό του ΤΑΣ Πάτρας, των οποίων οι συμβάσεις λήγουν στις 31/12/97, είναι υπάλληλοι με σύμβαση εργασίας ιδιωτικού δικαίου ορισμένου χρόνου και οι συμβάσεις τους παρατείνονται σύμφωνα με τις διατάξεις του άρθρου 13 παρ. 6 του ν. 2266/94.

Ο Υπουργός

Κ. ΛΑΛΙΩΤΗΣ"

40. Στην με αριθμό 676/30-7-97 ερώτηση δόθηκε με το υπ' αριθμ. 79/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 676/30.7.97 που κατέθεσε στη Βουλή ο Βουλευτής κ. Σπήλιος Σπηλιωτόπουλος παρακαλούμε να πληροφορήσετε τον κ. Βουλευτή τα εξής:

1. Κόμβος Κουρτέση - Μικρής Περιμετρικής

Με την εγκατεστημένη εργολαβία κατεδάφισης απαλλοτριωθέντων κτισμάτων από Κόμβο Κουρτέση μέχρι Αγίας Σοφίας, έχουν κατεδαφιστεί 34 από τα 50 συνολικά κτίσματα. Για τα υπόλοιπα 16, προωθείται νομική διαδικασία επίλυσης του θέματος, δεδομένου ότι η Εφετειακή απόφαση καθορισμού τιμής μονάδος ήταν σε αντίθεση με την Πρωτόδικη, και δημιουργήθηκε θέμα καατεδάφισης των 16 αυτών στατικώς ανεπαρκών κτισμάτων.

Υπάρχει εγκεκριμένη προκαταρκτική μελέτη προϋπολογισμού 800.000 δρχ. Η οριστική μελέτη οδοποιϊας του κόμβου εισόδου (από Κουρτέση μέχρι Αγίας Σοφίας), μήκους περίπου 300 μ., συντάσσεται από τεχνικό γραφείο, και θα είναι έτοιμη τέλη Οκτωβρίου 1997. Επίσης συντάσσονται παράλληλα και η Μ.Π.Ε. κόμβου Κουρτέση σε συνδυασμό με την Μικρή Περιμετρική και την έξοδο προς την οδοό Παπαδιαμαντοπούλου (περιοχή Κάστρου), δεδομένου ότι ο κόμβος Κουρτέση αποτελεί αναπόσπαστο τμήμα της μικρής Περιμετρικής. Οι μελέτες αυτές προβλέπεται να ολοκληρωθούν τέλη Ιουνίου 1998.


 

  

Σελίδα 1149 

Για την προσωρινή αντιμετώπιση του προβλήματος, ήδη οι Υπηρεσίες της Περιφέρειας Δυτικής Ελλάδας σε συνεργασία με την Τεχνική Υπηρεσία του Δήμου προωθούν λύση προσωρινή για την διευκόλυνση της κυκλοφορίας στην περιοχή. Η λύση αυτή θα γίνει δια της εγκατεστημένης εργολαβίας και θα ολοκληρωθεί σύντομα. Η μεταφορά των δικτύων ΔΕΗ, ΟΤΕ καθώς και η κατασκευή πεζοδρομίων θα γίνει με την εργολαβία του Κόμβου, δεδομένου ότι αυτή τη στιγμή δεν υπάρχει οριστική μελέτη.

2. Εργο Μικρής Περιμετρικής

Υπάρχει εγκεκριμένη οριστική μελέτη από χ.θ. 0+000 (Αγ. Σοφίας) έως 2+000 (όριο σχεδίου πόλεως). Ο κόμβος εξόδου προς την οδό Παπαδιαμαντοπούλου (χ.θ. 2 + 400), διαθέτει προκαταρκτική μελέτη, η οποία ευρίσκεται σε φάση εγκρίσεως. Η προώθηση της οριστικής μελέτης θα εξαρτηθεί και από γνωμοδοτήσεις των εμπλεκομένων Υπηρεσιών (Αρχαιολογική Υπηρεσία, Δήμος). Ο χρόνος αυτός εξαρτάται και από την απαίτηση της Αρχαιολογικής Υπηρεσίας για κατασκευή σήραγγας με την μέθοδο Cult and Cover, στην περιοχή.

Υπάρχει συντελεσμένη απαλλοτρίωση από χ.θ. 0+000 έως χ.θ. 1+650, στην οποία λόγω της παραλλαγής στην περιοχή του Ρωμαϊκού Υδραγωγείου, είναι πιθανόν να απαιτηθεί συμπληρωματική απαλλοτρίωση. Για το τμήμα από χ.θ. 1+650 έως χ.θ. 2+000 δόθηκε εντολή στον μελετητή για την σύνταξη της μελέτης του κτηματολογίου, η οποία θα ολοκληρωθεί στο τέλος Οκτωβρίου 1997.

3. Προστασία Χειμάρων

Οι αποκαλύψεις υλικών από τους χειμάρους για τα έργα της Ευρείας Παράκαμψης Πατρών (ΕΠΠ), γίνονται σύμφωνα με τις σχετικές εγκριτικές αποφάσεις της αρμόδιας Υπηρεσίας. Στα πλαίσια των αποφάσεων αυτών το τμήμα Πατρών της ΕΥΔΕ/ΠΑΘΕ παρακολουθεί με προσοχή τις απολήψεις, ώστε να μην δημιουργούνται προβλήματα από αλόγιστη εκμετάλλευση. Παράλληλα, η αρμόδια Υπηρεσία μας έχει θέσει υπόψη του Δήμου Πατρέων και της Περιφέρειας Δυτικής Ελλάδος τις προτάσεις της για την ελαχιστοποίηση των επιπτώσεων των αμμοχαλικοληψιών.

Η ποσότητα αδρανών υλικών για το έργο "Λιμένας Πάτρας" εάν γίνει αποδεκτή σύμφωνα με την νόμιμη διαδικασία η απόληψη από τους χειμάρους Γλαύκο και Χάραδρο, αλλά και από άλλες θέσεις θα καθοριστεί από Περιβαλλοντικές μελέτες που θα εγκριθούν.

4. Ευρεία Παράκαμψη Πάτρας

Οσον αφορά στα έργα της Ευρείας Παράκαμψης Πατρών γενικά και ιδίως στο τμήμα της, που διέρχεται μέσω της παλαιάς χωματερής Παλαιός Χώρος Διάθεσης Απορριμμάτων (ΠΧΔΑ) της πόλης Πατρών, παρόλες τις δυσκολίες και τα σημαντικά προβλήματα που ανακύπτουν, τα έργα προχωρούν κανονικά, έχει εγκριθεί ήδη η ειδική μελέτη διέλευσης από το χώρο από το ΠΧΔΑ, έχει εκδοθεί σχετική απόφαση περιβαλλοντικών όρων, παράλληλα δε η αρμόδια Υπηρεσία μας εξετάζει τον τρόπο υλοποίησης της ειδικής αυτής μελέτης διέλευσης της Ευρείας Παράκαμψης Πατρών μέσω του ΠΧΔΑ, συνεπικουρούμενη από τον Σύμβουλο Διαχείρισης.

5. Συντήρηση - Βελτίωση Εθνικής Οδού περιοχής Πατρών

Από το 1994 μέχρι σήμερα το ΥΠΕΧΩΔΕ για τη συντήρηση, σήμανση και σηματοδότηση της Εθνικής οδού της περιοχής Πατρών έχει διαθέσει πιστώσεις ύψους 735 εκ. δρχ.

Με τις πιστώσεις αυτές έγιναν ασφαλτικές εργασίες, ανανεώσεις συνδέσεων αποχετεύσεων, κατασκευή επενδεδυμένων αγωγών ομβρίων υδάτων, κατασκευή πεζοδρομίων, νέες εγκαταστάσεις ηλεκτροφωτισμού και εγκαταστάσεις φωτεινής σηματοδότησης στις οδούς Αγ. Ανδρέου, Δημ. Γούναρη, Ακτή Δυμαίων, Πανεπιστημίου και κόμβους της πόλης.

Παράλληλα η αρμόδια Υπηρεσία μας, στα πλαίσια εφαρμογής του προγράμματος JUPPITER (MINIBUS) του Δήμου Πατρέων διέθεσε το μόνιμο συνεργείο συντήρησης της σηματοδότησης εντός πόλεως και την αντικατάσταση αρκετών φορατών κυκλοφορίας με σκοπό τη λειτουργία του προγράμματος.

Επιπλέον δε, σε συνεργασία με το Δήμο διαγραμμίσθηκαν σχεδόνν όλες οι διαβάσεις έμπροσθεν των σχολείων της πόλεως των Πατρών καθώς και πολλές οδοί.

Τα συνεργεία μας δε συντηρούν με ασφαλτικά ταπητίδια διάφορους οδούς.

6. Τέλος η συντήρηση του επαρχιακού οδικού δικτύου της περιοχής Πατρών είναι αρμοδιότητας της Νομαρχιακής Αυτοδιοίκησης Αχαϊας και κατ' επέκταση αρμόδιο να σας απαντήσει είναι το Υπουργείο Εσωτερικών, Δημόσιας Διοίκησης και Αποκέντρωσης προς το οποίο κοινοποιείται η Ερώτηση.

Ο Υπουργός

Κ. ΛΑΛΙΩΤΗΣ"

41. Στην με αριθμό 689/30-7-97 ερώτηση δόθηκε με το υπ' αριθμ. 81/23-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 689/30.7.97 που κατέθεσε στη Βουλή ο Βουλευτής κ. Ευάγγελος Μπασιάκος παρακαλούμε να πληροφορήσετε τον κ. Βουλευτή ότι στο εγκεκριμένο πρόγραμμα του ΥΠΕΧΩΔΕ Τομέας Εγγειοβελτιωτικών Εργων δεν υπάρχουν προς το παρόν πιστώσεις για την κατασκευή αρδευτικών έργων στην περιοχή του Κωπαϊδικού Πεδίου. Γίνονται προσπάθειες για ένταξή τους.

Ο Υπουργός

Κ. ΛΑΛΙΩΤΗΣ"

42. Στην με αριθμό 747/1-8-97 ερώτηση δόθηκε με το υπ' αριθμ. 92/24-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 747/1.8.97 που κατέθεσε στη Βουλή η Βουλευτής κ. Μαρία Δαμανάκη, παρακαλούμε να πληροφορήσετε την κυρία Βουλευτή σε θέματα της αρμοδιότητάς μας τα εξής:

Με την κατεδάφιση των γεφυρών σε χρόνο μικρότερο από τον προβλεπόμενο και την απόδοση της Λεωφ. Κηφισσού σε τρεις ελεύθερες ισόπεδες λωρίδες κυκλοφορίας ανά κατεύθυνση, έχει λυθεί προσωρινά το κυκλοφοριακό πρόβλημα στο περίγραμμα της εργολαβίας του έργου του θέματος και στο τμήμα του Κηφισσού από Τρεις Γέφυρες μέχρι την οδό Λένορμαν.

Ο ρυθμός εκτέλεσης των εργασιών του έργου είναι περισσότερο από ικανοποιητικός, δεδομένου ότι υπάρχει άριστος εξοπλισμός και οι εργασίες εκτελούνται κατά βάση με δύο βάρδιες.

Μετά την κατεδάφιση των γεφυρών ζητήθηκε και έγινε από την αρμόδια Υπηρεσία η ανασύνταξη του Χρονοδιαγράμματος, που προβλέπει πρώτα την εκτέλεση των εργασιών αυτών που δίνουν την δυνατότητα απόδοσης στην κυκλοφορία του κόμβου κατά τα μέσα Αυγούστου 1998.

Τέλος η προσπάθεια του Υπουργείου θα είναι η συντόμευση της απόδοσης στη κυκλοφορία του Κόμβου Ροσινιόλ.

Ο Υπουργός

Κ. ΛΑΛΙΩΤΗΣ"

43. Στην με αριθμό 758/1-8-97 ερώτηση δόθηκε με το υπ'αριθμ. 916/24-9-97 έγγραφο από τον Υφυπουργό ΕΘνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 758/1.8.97 και στο επισυναπτόμενο δημοσίευμα της τοπικής εφημερίδα "Η δημοκρατική της Ρόδου" που κατέθεσε ο Βουλευτής κ. Αναστάσιος Καραμάριος, σας γνωρίζουμε τα ακόλουθα:

Υστερα από την αποκέντρωση του Προγράμματος Δημοσίων Επενδύσεων, η ευθύνη για την σύνταξη του προγράμματος σχολικής στέγης ανάγεται στην αποκλειστική αρμοδιότητα της Νομαρχιακής Αυτοδιοίκησης.

Το Νομαρχιακό Συμβούλιο κάθε Νομού αξιολογεί και ιεραρχεί τις υπάρχουσες ανάγκες σχολικής στέγης και εντάσσει στο Νομαρχιακό Πρόγραμμα τις πιο επείγουσες, χωρίς την επέμβαση του Υπουργείου Παιδείας.

Η επιχορήγηση του ΥΠ.Ε.Π.Θ. για την Νομαρχιακή Αυτοδιοίκηση Δωδ/νήσου για το 1997, από το Εθνικό Π.Δ.Ε. και


 

  

Σελίδα 1150 

 

το ΤΚΑΣΕ για οικόπεδα, κατασκευές και επισκευές διδακτηρίων ανέρχεται στα εξής ποσά:

Π.Δ.Ε. (ΣΑΕ 047 - ΣΑΕ 041/9)

Για κατασκευές - οικόπεδα
 120.000.000 δρχ.
 
Για επισκευές - συντηρήσεις
 160.000.000 δρχ.
 

ΤΚΑΣΕ (1η δόση)

Για επισκευές - συντηρήσεις 60.000.000 δρχ.

Τέλος όπως μας πληροφόρησε ο Προϊστάμενος της Δ/νσης Α/θμιας Εκπ/σης της Νομαρχιακής Αυτοδιοίκησης Δωδεκανήσου για τη νέα σχολική χρονιά οι εγγραφές των μαθητών παρουσιάζουν μικρή αύξηση, που είναι δυνατό να αντιμετωπισθεί.

Για την οριστική επίλυση του προβλήματος αυτού στις αναφερόμενες στην ερώτηση περιοχές έχει προγραμματισθεί ανέγερση νέων σχολικών κτιρίων ή επισκευή όμορων παλαιών διδακτηρίων, ως ακολούθως:

α. Περιοχή "ΑΝΑΛΗΨΗ"

Εχει αρχίσει ήδη η ανέγερση ενός Δημοτικού Σχολείου στην περιοχή "ΑΡΑΠΑΚΙ" και εξετάζεται η δυνατότητα ανεύρεσης κατάλληλου οικοπέδου για την ανέγερση και τρίτου Σχολείου

β. Περιοχή "ΡΟΔΙΝΙ"

Εχουν ξεκινήσει οι διαδικασίες παραχώρησης οικοπέδου για την ανέγερση νέου διδακτηρίου

γ. Περιοχή "Αγιος Νικόλαος"

Το διδακτήριο που λειτουργεί είναι καινούριο και έχει γίνει μελέτη επισκευής του όμορου παλαιού διδακτηρίου και δύο νέες αίθουσες θα είναι έτοιμες για την νέα σχολική περίοδο.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

44. Στις με αριθμό 774/4-8-97 και 786/5-8-97 ερωτήσεις δόθηκε με το υπ' αριθμ. 98/24-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στις ερωτήσεις 774/4-8-97 που κατέθεσαν στη Βουλή, οι Βουλευτές κύριοι Σπύρος Δανέλλης και Ανδριανή (Νίτσα) Λουλέ και 786/5-8-97 που κατέθεσε στη Βουλή, ο Βουλευτής κ. Νίκος Κατσαρός.

Παρακαλούμε να πληροφορήσετε τους κυρίους Βουλευτές τα εξής:

1. Ουδεμία αλλαγή μέχρι σήμερα έγινε στην υπάρχουσα κατάσταση επικοινωνίας μέσω του αγροτικού δικτύου στην περιοχή του κόμβου Νίκαιας καθόσον δεν έγινε ακόμα η εκτροπή κυκλοφορίας της Εθνικής Οδού για τις ανάγκες κατασκευής του αυτ/δρόμου.

2. Η εκτροπή κυκλοφορίας στους παράπλευρους δρόμους για την εκτέλεση των έργων του αυτο/δρόμου θα γίνει με βάσει τη μελέτη εκτροπής κυκλοφορίας στον κόμβο της Νίκαιας, που συνέταξε η ανάδοχος Κοιν/ξία και υπεβλήθη για έγκριση στην αρμόδια Δ/νση της ΕΥΔΕ/ΠΑΘΕ.

Ο Υπουργός

ΚΩΣΤΑΣ ΛΑΛΙΩΤΗΣ"

45. Στην με αριθμό 782/97 ερώτηση δόθηκε με το υπ' αριθμ. 19/24-9-97 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:

"Απαντώντας στην ερώτηση αρ. 782/97 του Βουλευτή κ. Θ. Κατσανέβα, σας πληροφορούμε:

Η ΕΡΤ-ΑΕ, όπως εγγράφως μας πληροφόρησε, δεν προτίθεται να συνάψει οποιοδήποτε δάνειο για τη χρηματοδότηση του Προγράμματός της.

Αντίθετα, στο πλαίσιο εξυγίανσης της Εταιρίας, έχει εκπονηθεί -από τη Διοίκηση και τους συναρμόδιους φορείς- σχέδιο πρόωρης συνταξιοδότησης προσωπικού της με σκοπό τη δραστική μείωση των δαπανών μισθοδοσίας.

Ο Υπουργός

ΔΗΜΗΤΡΙΟΣ ΡΕΠΠΑΣ"

46. Στην με αριθμό 788/5-8-97 ερώτηση δόθηκε με το υπ' αριθμ. 99/24-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 788/5-8-97 που κατέθεσαν στη Βουλή, οι Βουλευτές κύριοι Σπύρος Δανέλλης και Ανδριανή Λουλέ, παρακολούμε να πληροφορήσετε τους κυρίους Βουλευτές σε θέματα της αρμοδιότητας μας τα εξής:

1. Μετά τις πλημμύρες στο Διαφάνι Καρπάθου (επίνειο της Κοινότητας Ολύμπου) έγινε επίσκεψη μηχανικών του Υπουργείου μας στο νησί και διαπιστώθηκε πράγματι η κακή κατάσταση του οδικού δικτύου της Βορείου Καρπάθου. Ο οδός Απέρι - Σπόα - 'Ολυμπος - Διαφάνι περίπου 50 χλμ., είχε διανοιχθεί από τη ΜΟΜΑ πριν αρκετά χρόνια, χωρίς να κατασκευασθούν τεχνικά έργα υποδομής (γέφυρες, οχετοί, τοίχοι αντιστήριξης κλπ. Η οδός αυτή, πλην του τμήματος 'Ολυμπος - Διαφάνι (περίπου 7 χλμ) όπου κατασκευάστηκαν τεχνικά έργα και ασφαλτικά, είναι σήμερα σε κακή κατάσταση. 'Ομως, η εκτέλεση έργων βελτίωσης της υπ' όψη οδού είναι αρμοδιότητας της Περιφερειακής και Νομαρχιακής Αυτοδιοίκησης και κατ' επέκταση αρμόδιο να σας απαντήσει είναι το Υπουργείο Εσωτερικών, Δημ. Διοίκησης και Αποκέντρωσης προς το οποίο κοινοποιείται η Ερώτηση.

2. Στα πλαίσια του προγράμματος αντιπλημμυρικών έργων που συγχρηματοδοτούνται από το ΤΚΑΣΕ και με την συνδρομή του Συμβούλου αντιπλημμυρικών έργων του ΥΠΕΧΩΔΕ που επισκέφθηκε το νησί, συντάχθηκε μελέτη αντιπλημμυρικών έργων προϋπολογισμού 365 εκ. δρχ. στο Διαφάνι και προστατευτικών -αντιπλημμυρικών έργων της οδού Ολύμπου - Διαφανίου. Τα έργα αυτά ήδη εκτελούνται.

Ο Υπουργός

ΚΩΣΤΑΣ ΛΑΛΙΩΤΗΣ"

47. Στην με αριθμό 805/97 ερώτηση δόθηκε με το υπ' αριθμ. 20/24-9-97 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:

"Απαντώντας στην ερώτηση αρ. 805/97 του Βουλευτή κ. Π. Κρητικού σας πληροφορούμε:

Σε απάντηση της παραπάνω ερώτησης επιτρέψτε μου να επισυνάψω το υπ' αριθμ. πρωτ. 17308/11-9-97 έγγραφο της ΕΡΤ-ΑΕ, στο οποίο αναλύονται τα μέτρα που έχουν ληφθεί από την Εταιρία, καθώς και οι συνεχείς ενέργειές της για την καλύτερη δυνατή τηλεοπτική κάλυψη της Λέσβου.

Ο Υπουργός

ΔΗΜΗΤΡΙΟΣ ΡΕΠΠΑΣ"

Σημ: Τα σχετικά έγγραφα ευρίσκονται στο αρχείο της Διεύνθυσης Κοινοβουλευτικού Ελέγχου (Τμήμα Ερωτήσεων).

48. Στην με αριθμό 847/7-8-97 ερώτηση δόθηκε με το υπ' αριθμ. 362/1-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 847/7-8-97 ερώτηση του Βουλευτή κ. Ηλία Βεζδρεβάνη, σας γνωρίζουμε τα εξής:

Ας μου επιτραπεί να επισυνάψω σχετικό σημείωμα του Γενικού Διευθυντή Διοίκησης του Υπουργείου Πολιτισμού.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

49. Στην με αριθμό 877/7-8-97 ερώτηση δόθηκε με το υπ' αριθμ. 363/1-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 877/7-8-97 ερώτηση της Βουλευτού κ. 'Ελσας Παπαδημητρίου, σας γνωρίζουμε τα εξής:


 

  

Σελίδα 1151 

Ας μου επιτραπεί να επισυνάψω σχετικό σημείωμα της αρμόδιας Ειδικής Περιφερειακής Υπηρεσίας του ΥΠ.ΠΟ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

50. Στην με αριθμό 889/7-8-97 ερώτηση δόθηκε με το υπ' αριθμ. 113/24-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 889/7-8-97 που κατέθεσε στη Βουλή, ο Βουλευτής κ. Ηλίας Βεζδρεβάνης, παρακαλούμε να πληροφορήσετε τον κ. Βουλευτή τα εξής:

Τα έσοδα του Ταμείου Εθνικής Οδοποιίας και η διάθεσή τους κατά τα έτη 1993, 1994, 1995, και 1996 φαίνονται στον συνημμένο πίνακα.

Ο Υπουργός

ΚΩΣΤΑΣ ΛΑΛΙΩΤΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

51. Στην με αριθμό 919/8-8-97 ερώτηση δόθηκε με το υπ' αριθμ. 21433/22-9-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της με αριθμό 919/8-8-1997 ερώτησης που κατέθεσε στη Βουλή ο Βουλευτής κ. Μανώλης Κεφαλογιάννης, που αναφέρεται σα κωλύματα διορισμού των υποψηφίων δημοσίων υπαλλήλων, σας πληροφορούμε τα εξής:

1. Τα κωλύματα διορισμού των υποψηφίων δημοσίων υπαλλήλων είναι τα περιλαμβανόμενα στ άρθρα 21 έως και 25 του Κεφαλαίου Β' του Υπαλληλικού Κώδικα (Π.Δ. 611/1977).

2. 'Οσον αφορά δε στο ερώτημα, εάν η εγγραφή στο Μητρώο Μελετητών Δημοσίων 'Εργων ή στο Μητρώο Εμπειρίας Εργοληπτικών Επιχειρήσεων του ΥΠΕΧΩΔΕ και η κατοχή πτυχίου, αντίστοιχα, μελετητού ή εργολήπτου δημοσίων έργων, αποτελεί κώλυμα διορισμού ή μη στο δημόσιο, εξετάζεται από την υπηρεσία μας, η οποία λόγω των ειδικών διατάξεων που διέπουν τους εργολήπτες δημοσίων έργων έχει απευθύνει στο ΥΠΕΧΩΔΕ σχετικό έγγραφο για την περαιτέρω διερεύνηση του όλου θέματος και την ενημέρωση στη συνέχεια της υπηρεσίας μας.

'Οταν συγκεντρωθούν τα ανωτέρω στοιχεία θα αποσταλλούν αμέσως στη Βουλή.

Ο Υφυπουργός

ΣΤΑΥΡΟΣ ΜΠΕΝΟΣ"

52. Στην με αριθμό 953/11-8-97 ερώτηση δόθηκε με το υπ' αριθμ. 370/19-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 953/11-8-97 ερώτηση του Βουλευτή κ. Μανώλη Κεφαλογιάννη, σας γνωρίζουμε τα εξής:

Ας μου επιτραπεί να επισυνάψω επιστολή μου προς τον Κυριακάτικο Τύπο με αφορμή σχετικά δημοσιεύματα. Η επιστολή αυτή δημοσιεύθηκε στις 24-8-1997 και δίδει πλήρεις απαντήσεις ως προς όλα τα ζητήματα.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

53. Στην με αριθμό 974/12-8-97 ερώτηση δόθηκε με το υπ' αριθμ. 38327 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 974/12-8-97 που κατατέθηκε στη Βουλή των Ελλήνων από τους Βουλευτές κυρίους Ν. Γκατζή, Α. Κανταρτζή και Β. Μπούτα και αναφέρεται στο πιο πάνω θέμα, σας πληροφορούμε τα εξής:

1. Το έργο της Αποχέτευσης και του Βιολ. Καθαρισμού των Κοινοτήτων Γλώσσας και Νέου Κλήματος έχει προενταχθεί στο χρηματοδοτικό μέσ ΕΖΕΖ με προϋπολογισμό 650 εκ. δρχ. 'Ηδη από την Νομαρχιακή Αυτοδιοίκηση έχει αποσταλεί σχετικός φάκελος στην Ευρωπαϊκή Τράπεζα Επενδύσεων και αναμένεται η οριστική ένταξη του έργου, ώστε άμεσα να ξεκινήσουν οι διαδικασίες δημοπράτησής του.

2. Για την ανάπλαση παραλίων είναι ενταγμένο στο ΠΕΠ Θεσσαλίας, στη ΣΑΝΑ/2 έργο με προϋπολογισμό 20 εκ. δρχ. Αναμένονται οι σχετικές άδειες για τον αιγιαλό και τις περιβαλλοντικές επιπτώσεις και άμεσα θα γίνει η δημοπράτηση του έργου.

3. Στο πρόγραμμα ΕΑΠΤΑ/2 έχει ενταχθεί έργο με τίτλο "οδοποιία Β. Σποράδων" και Φορέα υλοποίησης το 10ο Σ.Π. Ο προϋπολογισμός του έργου είναι 45 εκατ. δρχ. εκ των οποίων τα 17 εκ. θα διατεθούν στην Κοινότητα Γλώσσας για την εκτέλεση έργων εσωτερικής οδοποιίας.

4. 'Οσον αφορά την ύδρευση, έχουν χρηματοδοτηθεί από το ΠΕΠ Θεσσαλίας έργα προϋπολογισμού 35 εκ. δρχ. Επίσης η Περιφέρεια Θεσσαλίας, προτίθεται να προτείνει εντός του 1997 για ένταξη στο ΕΑΠΤΑ/2 έργα ύδρευσης προϋπολογισμού 15 εκ. δρχ.

5. Τα υπόλοιπα αιτήματα της Κοινότητας Γλώσσας θα εξετασθούν από την Νομαρχιακή Αυτοδιοίκηση Μαγνησίας και την Περιφέρεια ανάλογα με τις χρηματοδοτικές δυνατότητές της.

Ο Υφυπουργός

Λ. ΠΑΠΑΔΗΜΑΣ"

54. Στην με αριθμό 1001/19-8-97 ερώτηση δόθηκε με το υπ' αριθμ. 38328/22-9-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της 1001/19-8-97 ερώτησης που κατατέθηκε στη Βουλή των Ελλήνων από το Βουλευτή κ. Ε. Πολύζου και αναφέρεται στο πιο πάνω θέμα, σας πληροφορούμε ότι:

Η γεώτρηση της Κοινότητας Κούκου, που ανωρύχθηκε προς 3ετίας στη θέση Γερακάρη, χρησιμοποιείται ήδη μέσω πρόσθετου κατάλληλου εξοπλισμού, για την ενίσχυση υδρομασταυτικών χωμάτινων αρδευτικών δεξαμενών και αρδεύει 800 στρέμματα. Για την ολοκλήρωση της άρδευσης της περιοχής συντάσσεται προμελέτη (30 εκ.).

Η χημική ανάλυση του νερού της συγκεκριμένης γεώτρησης, απέδειξε ότι είναι ακατάλληλο για ύδρευση της Κοινότητας.

Ο Σύνδεσμος Κοινότητας Πιερίας ως αρμόδιος φορέας υδροδότησης της περιοχής, μαζί με την Νομαρχιακή Αυτοδιοίκηση, έχουν προγραμματίσει σειρά έργων συλλογικής αντιμετώπισης της υδροδότησης του Κούκου και των υπολοίπων Κοινοτήτων της Βόρειας Πιερίας.

Ο Υφυπουργός

Λ. ΠΑΠΑΔΗΜΑΣ"

55. Στην με αριθμό 1036/20-8-97 ερώτηση δόθηκε με το υπ' αριθμ. 379/19-9-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 1036/20-8-97 ερώτηση της Βουλευτού κ. 'Ελσας Παπαδημητρίου, σας γνωρίζουμε τα εξής:

Τα ιδιαίτερα προβλήματα των μεγάλων σωστικών ανασκαφών που "παρακολουθούν" αντίστοιχα μεγάλα έργα όπως το Μετρό αντιμετωπίζονται με τον καλύτερο και ταχύτερο τρόπο στο πλαίσιο της αρχαιολογικής νομοθεσίας. Για το σκοπό αυτό έχει συγκροτηθεί και Κοινή Ομάδα Εργασίας των Υπουργείων ΠΕ.ΧΩ.Δ.Ε. και Πολιτισμού.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"


 

  

Σελίδα 1152 

56. Στην με αριθμό 1064/22-8-97 ερώτηση δόθηκε με το υπ' αριθμ. 1253/22-9-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Απαντώντας στην ερώτηση 1064/22-8-97 του Βουλευτή κ. Ευάγγελου Βλασσόπουλου, σχετικά με τις ελληνικές τράπεζες, σας γνωρίζουμε τα ακόλουθα:

1. Η κατάργηση όλων των πιστωτικών περιορισμών η οποία πραγματοποιήθηκε στα πλαίσια της απελευθέρωσης του πιστωτικού συστήματος κατά τα τελευταία έτη, είχε ως αποτέλεσμα τον ελεύθερο καθορισμό των όρων χορήγησης των πάσης φύσεως δανείων (με εξαίρεση ορισμένες κατηγορίες καταναλωτικών δανείων).

2. Σε ένα καθεστώς απελευθερωμένης παροχής τραπεζικών υπηρεσιών, τόσο στο εσωτερικό όσο και διασυνοριακά, ο αποτελεσματικότερος τρόπος για την αποτροπή τυχόν περιπτώσεων υπέρμετρης επιβάρυνσης των δανειοδοτούμενων είναι η ενίσχυση του ανταγωνισμού και η διασφάλιση της μεγαλύτερης δυνατής διαφάνειας κατά την παροχή των υπηρεσιών, χωρίς όμως τη θέσπιση περιορισμών και επιβαρύνσεων που ενέχουν τον κίνδυνο να θέσουν το πιστωτικό σύστημα της χώρας σε δυσμενή ανταγωνιστική θέση ή να θεωρήσουν ως εμπόδια για την παροχή υπηρεσιών στην Ελλάδα.

3. Η αποκλιμάκωση του πληθωρισμού και ο υγιής ανταγωνισμός μεταξύ των πιστωτικών ιδρυμάτων έχει επιτρέψει τη σημαντική μείωση των επιτοκίων χορηγήσεων τα τελευταία δύο χρόνια (π.χ. για κεφάλαια κίνησης από 25,6% τον Ιανουάριο 1995 σε 18,5% τον Ιούλιο 1997).

4. Στον καθορισμό του κόστους δανεισμού υπεισέρχονται και άλλοι παράγοντες πέραν του κόστους των καταθέσεων για τις τράπεζες. Σ' αυτούς περιλαμβάνονται η επιβάρυνση του ΕΦΤΕ, η εισφορά του ν. 128/75, η υποχρέωση δημιουργίας προβλέψεων για επισφαλεις απαιτήσεις, το κόστος επενδύσεων σε νέες τεχνολογίες και οι υποχρεωτικές τοποθετήσεις στην Τράπεζα της Ελλάδος οι οποίες εξ αιτίας της ασκούμενης αντιπληθωριστικής νομισματικής πολιτικής, ανέρχονται σήμερα από υψηλό ποσοστό του 12% ποσοστό πολύ υψηλότερο από ό,τι στις λοιπές ευρωπαϊκές χώρες.

5. 'Ενα σημαντικό τμήμα του ενεργητικού των ελληνικών τραπεζών αποτελείται από ομόλογα του ελληνικού δημοσίου, γεγονός που μειώνει περαιτέρω τη συμμετοχή των λοιπών δανείων στο σύνολο του ενεργητικού.

6. Τα επιτόκια των καταναλωτικών δανείων είναι ιδιαίτερα υψηλά και στις χώρες του εξωτερικού καθόσον επιβαρύνονται με αυξημένο κόστος επισφάλειας.

7. Η βελτίωση της αποδοτικότητας των ιδίων κεφαλαίων των πιστωτικών ιδρυμάτων κρίνεται κατ' αρχή ως θετική, θα πρέπει δε να συνεκτιμηθεί προσεκτικά με άλλους παράγοντες η ικανοποίηση των οποίων είναι αναγκαία, καθόσον θα πρέπει να ληφθούν υπόψη οι διαρθρωτικές αλλαγές στη ζήτηση τραπεζικών προϊόντων, το κόστος των αναγκαίων τεχνολογικών προσαρμογών, και το ύψος των απαιτούμενων προβλέψεων για κάλυψη των κινδύνων που αναμένεται να αυξηθούν στο πλαίσιο του διαρκώς αυξανόμενου ανταγωνισμού σε μια διεθνοποιημένη αγορά. Σημειώνεται, ωστόσο, ότι η αποδοτικότητα σε σχέση με τα απασχολούμενα κεφάλαια δεν παρουσιάζει μεγάλη διαφορά σε σχέση με τις λοιπές κοινοτικές χώρες.

8. Για την ενίσχυση της διαφάνειας της αξιοπιστίας και της ανάπτυξης υγιούς ανταγωνισμού, η Τράπεζα της Ελλάδος ήδη από το 1991 με την ΠΔ/ΤΕ 1969/91 έχει καθορίσει ελάχιστο πλαίσιο πληροφόρησης και ορθής ενημέρωσης των συναλλασσομένων με τις τράπεζες, πλαίσιο που εξειδικεύθηκε περαιτέρω με την Εγκύκλιο Διοίκησης 21/95.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

57. Στην με αριθμό 1106/26-8-97 ερώτηση δόθηκε με το υπ' αριθμ. 38329/22-9-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:

"Σε απάντηση της ερώτησης 1106/26-8-97 που κατατέθηκε στη Βουλή των Ελλήνων από το Βουλευτή κ. Σπ. Σπηλιωτόπουλου και αναφέρεται στο πιο πάνω θέμα, σας πληροφορούμε ότι στο πρόγραμμα ΕΑΠΤΑ/2 έχουν ενταχθεί τρία έργα ύδρευσης των εν λόγω Κοινοτήτων τα οποία έχουν ως ακολούθως:

1. "'Υδρευση Κοινοτήτων 4ου Αναπτυξιακού Συνδέσμου Αχαϊας" με φορέα υλοποίησης το Σ.Π. 4ης Ε.Π. Αχαϊας προϋπολογισμό 265 εκ. δρχ. και πίστωση '97 εκατ. δρχ.. Το έργο έχει απορροφήσει 232 εκατ. δρχ. και βρίσκεται στο στάδιο της ολοκλήρωσής του.

2. "'Υδρευση Κοινότητας Μανεσίου Τριταίας"με φορέα υλοποίησης την Κοινότητα Μανεσίου και Προϋπολογισμού 26 εκατ. δρχ.

3. "'Υδρευση Κοινότητας Αλεποχωρίου" με φορέα υλοποίησης το Σ.Π. 4ης Ε.Π. και προϋπολογισμό 30 εκατ. δρχ.

Τα δύο τελευταία έργα βρίσκονται στο στάδιο κατάρτισης των μελετών.

Ο Υφυπουργός

Λ. ΠΑΠΑΔΗΜΑΣ"

58. Στην με αριθμό 1117/26-8-97 ερώτηση δόθηκε με το υπ' αριθμ. 4042/22-9-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Απαντώντας στην ερώτηση 1117/26-8-97 που κατατέθηκε στη Βουλή από το Βουλευτή κ. Ηλ. Βεζδρεβάνη σας γνωρίζουμε ότι ο Αναστασίου Αλέξανδρος του Ευαγγέλου ο οποίος είναι μόνιμος υπάλληλος του ΙΚΑ με Α' βαθμό του κλάδου ΔΕ Διοικ/κού - Λογ/κού, δεν καταχράσθηκε ποτέ χρήματα του Ιδρύματος και δεν του επιβλήθηκε ποινή για το λόγο αυτό.

Ο Υφυπουργός

ΝΙΚΟΣ ΦΑΡΜΑΚΗΣ"

59. Στην με αριθμό 1222/2-9-98 ερώτηση δόθηκε με το υπ' αριθμ. 980/24-9-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1222/2-9-97 που κατέθεσε ο Βουλευτής κ. Ηλίας Βεζδρεβάνης σας πληροφορούμε τα ακόλουθα:

Το ΥΠΕΠΘ ιδιαίτερα ευαισθητοποιημένο σε θέματα που αφορούν την πρόληψη και προαγωγή της υγείας των μαθητών έχει δώσει και δίνει μεγάλη βαρύτητα στην εφαρμογή προγραμμάτων Αγωγής Υγείας στα σχολεία της Δ/θμιας Εκπ/σης όλης της χώρας.

Στα θέματα που αφορούν τα προγράμματα Αγωγής Υγείας είναι και η πρόσληψη χρήσης εξαρτησιογόνων ουσιών.

Το ΥΠΕΠΘ σε συνεργασία με Δημόσιους και Ιδιωτικούς Επιστημονικούς φορείς, όπως με το Ο.Κ.Α.Ν.Α., το Ε.Π.Ι.Ψ.Υ., το ΚΕΘΕΑ, πραγματοποιεί βιωματικά επιμορφωτικά σεμινάρια σε εκπαιδευτικούς και σε ορισμένες περιπτώσεις σε γονείς και μαθητές με θέμα την πρόληψη χρήσης εξαρτησιογόνων ουσιών.

Αυτά τα σεμινάρια έχουν σκοπό να ευαισθητοποιήσουν τους εκπαιδευτικούς και να τους κάνουν ικανούς να εφρμόσουν προγράμματα τα οποία έχουν στόχο οι μαθητές να αναπτύξουν την προσωπικότητά τους, την αυτοεκτίμηση και αυτοπεποίθησή τους και να υιοθετούν θετικές στάσεις και συμπεριφορές στη ζωή τους, ώστε η υγιεινή λύση να είναι η εύκολη λύση.

Συγκεκριμένα αναφέρουμε ότι κατά το προηγούμενο σχολικό έτος 1996-1997 πραγματοποιήθηκαν:

- Βιωματικά εκπαιδευτικά σεμινάρια με τη συνεργασία του Ο.ΚΑ.ΝΑ. για τους εκπαιδευτικούς των Δήμων Αγ. Παρασκευής, Νέας Σμύρνης, Μοσχάτου, Ελευσίνας, 'Ανω Λιοσίων, Δυτ. Αττικής, Αγίων Αναργύρων, Λεκανοπεδίου Αττικής και Καλλιθέας, με τη συνεργασία του σωματείου "ΘΗΣΕΑΣ".

- Στην περιφέρεια πραγματοποιήθηκαν σεμινάρια στους εκπαιδευτικούς των Νομών 'Αρτας Θεσπρωτίας, Πρέβεζας και Ιωαννίνων στις πρωτεύουσές τους με τη συνεργασία του


 

  

Σελίδα 1153 

 

Ο.ΚΑ.ΝΑ. και του Εργαστηρίου Διερεύνησης Ανθρωπίνων σχέσεων.

Ιδιαίτερα για το Ν. Θεσπρωτίας το τετραήμερο σεμινάριο των εκπαιδευτικών πραγματοποιήθηκε στην Ηγουμενίτσα από 27-31/1/1997.

- Οι καθηγητές του Ν. Λέσβου παρακολούθησαν καθ' όλη τη σχολική χρονιά βιωματικά σεμινάρια πρόληψης με τη συνεργασία του Ο.ΚΑ.ΝΑ. και του Αθηναϊκού Κέντρου Μελέτης του Ανθρώπου.

- Πολλά σχολεία της περιφέρειας, καθώς και σχολεία του Νομού Αττικής συμμετέχουν στο Δίκτυο Υγειών Σχολείων με στόχο την προαγωγή της υγείας στα σχολεία αυτά.

- Στο Νομό Αχαϊας κάθε χρόνο υλοποιούνται προγράμματα πρόληψης από την κίνηση ΠΡΟΤΑΣΗ κατά των εξαρτησιογόνων ουσιών.

- Στο Νομό Ρεθύμνης από την Επιτροπή Πρόληψης και Αντιμετώπισης Ναρκωτικών Ρεθύμνης πραγματοποιούνται προγράμματα πρόληψης σε εκπαιδευτικούς, γονείς και μαθητές του Νομού.

- Σε εκπαιδευτικούς Δ.Ε. του Δήμου Ζωγράφου έχουν ξεκινήσει και θα συνεχιστούν βιωματικά σεμινάρια διάρκειας δύο (2) σχολικών ετών με τη συνεργασία του Ο.ΚΑ.ΝΑ..

Ακόμη το σχολικό έτος 1996-97 το ΥΠΕΠΘ προχώρησε στην κάλυψη των θέσεων υπευθύνων Αγωγής Υγείας σε όλες τις Δ/νσεις Δ/θμιας Εκπ/σης της χώρας με στόχο τον συντονισμό και τη συστηματικότερη παρακολούθηση των υλοποιούμενων προγραμμάτων, λαμβάνοντας υπόψη τις ιδιαιτερότητες κάθε περιοχής.

Τέλος, η Διεύθυνση Σπουδών Δευτεροβάθμιας Εκπαίδευσης του Υπουργείου Παιδείας έχει έτοιμους για λειτουργία δέκα έξι (16) Συμβουλευτικούς Σταθμούς Νέων που έργο τους θα είναι η στήριξη, εφαρμογή και παρακολούθηση προγραμμάτων Αγωγής Υγείας για τους μαθητές, η ψυχοκοινωνική κάλυψη των αναγκών των σχολικών μονάδων με δυνατότητα εντοπισμού, διάγνωσης και βραχείας ψυχολογικής παρέμβασης, στις περιπτώσεις εκείνες που χρήζουν ψυχολογικής αντιμετώπισης, καθώς επίσης και Συμβουλευτική Γονέων. Στο σχεδιασμό του ΥΠΕΠΘ είναι η λειτουργία ενός Συμβουλευτικού Σταθμού Νέων σε κάθε Δ/νση Δ/θμιας Εκπ/σης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

60. Στην με αριθμό 1255/3-9-97 ερώτηση δόθηκε με το υπ' αριθμ. 411/22-9-97 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:

"Σε απάντηση ερώτησης του Βουλευτή κ. Ηλία Βεζδρεβάνη σχετικά με την εφαρμογή του θεσμού της διαδοχικής ασφάλισης και στους ασφαλισμένους του ΟΓΑ, που κατατέθηκε στη Βουλή με αρ. Πρωτ. 1255/3-9-1997, σας γνωρίζουμε τα ακόλουθα:

1. Με το ν. 2458/97 που ψηφίστηκε πρόσφατα στη Βουλή, στον ΟΓΑ συστάθηκε ο κλάδος κύριας ασφάλισης με ανταποδοτικό σύστημα και με συμμετοχή του Κράτους, που θα συντελέσει στη βελτίωση της ασφαλιστικής προστασίας του αγροτικού πληθυσμού της χώρας.

Με τις διατάξεις δε της παρ. 2 του άρθρου 5 και του άρθρου 13 του νέου νόμου η εφαρμογή του θεσμού της διαδοχικής ασφάλισης επεκτείνεται και στο νέο Κλάδο Κύριας Ασφάλισης Αγροτών και ειδικώτερα:

α) Σύμφωνα με τις διατάξεις της παρ. 2 του άρθρου 5 του νόμου αυτού ο χρόνος καταβολής εισφορών πρόσθετης ασφάλισης, βάσει του ν. 1745/1987, που στο εξής παύει να υφίσταται, για όσους ασφαλιτούν στο νέο Κλάδο, θεωρείται ύστερα από αίτησή τους, ως χρόνος διαδραμών σε αυτόν.

β) Σύμφωνα με τις διατάξεις του άρθρου 13, οι διατάξεις περί διαδοχικής ασφάλισης, όπως κάθε φορά ισχύουν, έχουν εφαρμογή μεταξύ του καταργούμενου κλάδου πρόσθετης ασφάλισης και των άλλων φορέων επικουρικής ασφάλισης, εφόσον ο χρόνος ασφάλισης που διανύθηκε στον κλάδο αυτόν δεν θεωρήθηκε ως χρόνος διαδραμών στον Κλάδο Κύριας Ασφάλισης Αγροτών.

Επίσης οι παραπάνω διατάξεις έχουν εφαρμογή μεταξύ του Κλάδου Κύριας Ασφάλισης Αγροτών και των άλλων φορέων κύριας ασφάλισης.

Στην περίπτωση αυτή περιλαμβάνεται και ο διανυθείς χρόνος στον καταργούμενο κλάδο πρόσθετης ασφάλισης, εφόσον θεωρήθηκε ως διαδραμών στον Κλάδο Κύριας Ασφάλισης.

Σημειώνεται ότι η ισχύς του νόμου αρχίζει από 1-1-1998 και οι διατάξεις αυτού εφαρμογήν έχουν σε όσους ασφαλιστούν από την ημερομηνία αυτή στο νέο Κλάδο.

2. Για τις περιπτώσεις ασφαλισμένων του ΟΓΑ (ν. 4169/1961), που έχουν χρόνους ασφάλισης σε άλλους φορείς Κύριας Ασφάλισης εφαρμόζονται οι διατάξεις του άρθρου 10 παρ. 1 και 2 του ν.δ/τος 4202/1961, όπως τροποποιήθηκαν με τις διατάξεις του άρθρου 6 παρ. 3 του ν.δ/τος 1390/1973.

Οι διατάξεις αυτές ορίζουν ότι, οι ασφαλισμένοι των οργανισμών Κοινωνικής Ασφάλισης, οι οποίοι διακόπτουν την ασφάλισή τους στους οργανισμούς αυτούς και ασφαλίζονται στον ΟΓΑ, εφόσον έχουν πραγματοποιήσει πέντε συνεχή έτη ασφάλισης στον Οργανισμό πριν από την υποβολή της αίτησης συνταξιοδότησης, δικαιούνται να προσμετρήσουν στον ΟΓΑ τον χρόνο ασφάλισης που είχαν σε οργανισμούς Κύριας Ασφάλισης με την υποχρέωση των ασφαλιστικών οργανισμών να αποδόσουν στον ΟΓΑ το σύνολο των εισφορών ασφαλισμένου και εργοδότου.

Η προσμέτρηση του χρόνου αυτού γίνεται μόνο, για θεμελίωση του συνταξιοδοτικού δικαιώματος και όχι για προσαύξηση του ποσού της σύνταξης, διότι οι συντάξεις του ΟΓΑ (ν. 4169/1961) είναι σταθερές και προσαυξάνονται μόνο στην περίπτωση που υπάρχουν οικογενειακά βάρη.

Ο Υφυπουργός

ΝΙΚ. ΦΑΡΜΑΚΗΣ"

61. Στην με αριθμό 1282/4-9-97 ερώτηση δόθηκε με το υπ' αριθμ. 993/4-9-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1282/4-9-97 που κατέθεσε ο Βουλευτής κ. Ηλ. Κ. Βεζδρεβάνης, σχετικά με τις εκπ/κές ανάγκες του Νομού Θεσπρωτίας, σας πληροφορούμε τα εξής:

Στο Νομό Θεσπρωτίας κατά τους φετεινούς διορισμούς διορίστηκαν 38 εκπαιδευτικοί Δευτεροβάθμιας εκπ/σης.

Επίσης σας γνωρίζουμε ότι με την αριθμ. Δ2/19490/11-9-97 απόφαση του ΥΠΕΠΘ χορηγούνται σε πρώτη φάση 40 πιστώσεις για πρόσληψη ισάριθμων προσωρινών αναπληρωτών.

Ο Υφυπουργός

ΙΩΑΝ. ΑΝΘΟΠΟΥΛΟΣ"

62. Στην με αριθμό 1298/5-9-97 ερώτηση δόθηκε με το υπ' αριθμ. 18789/22-9-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της υπ' αριθμ. 1298/5.9.97 ερωτήσεως που κατέθεσαν στη Βουλή των Ελλήνων οι Βουλευτές κύριοι Νίκος Κωνσταντόπουλος και Σπύρος Δανέλλης και σε ό,τι αφορά το πρόβλημα της κάλυψης των αναγκών του Ν. Ηλείας σε αδρανή υλικά που εμπίπτει στις αρμοδιότητες του Υπουργείου Ανάπτυξης, σας πληροφορούμε ότι στο Νομό Ηλείας έχουν ήδη καθορισθεί λατομικές περιοχές οι οποίες ευρίσκονται στη φάση της δημοπράτησης των λατομιών χώρων που έχουν καθορισθεί εντός αυτών. Επισημαίνεται πάντως ότι αρμόδιοι για την υλοποίηση της σχετικής διαδικασίας είναι ο Γεν. Γραμματέας της οικείας Περιφέρειας ή ο Νομάρχης ανάλογα μα το ιδιοκτησιακό καθεστώς των υπό δημοπράτηση εκτάσεων.

'Οσον αφορά το θέμα της αμμοχαλικοληψίας από την κοίτη του ποταμού Αλφειού αρμόδιο να απαντήσει είναι το Υπ. Οικονομικών, προς το οποίο διαβιβάζεται αντίγραφο της ερώτησης, δεδομένου ότι η εν λόγω δραστηριότητα δεν διέπετυαι από τις περί λατομείων αδρανών υλικών διατάξεις


 

  

Σελίδα 1154 

 

αλλά από αυτές του α.ν. 1219/38 και των κοινών Υπουργικών αποφάσεων που εκδόθηκαν κατ' εξουσιοδότησή του.

Η Υπουργός

ΒΑΣΩ ΠΑΠΑΝΔΡΕΟΥ"

63. Στην με αριθμό 1298/5-9-97 ερώτηση δόθηκε με το υπ' αριθμ. 186/25-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση 1298/5.9.97 που κατέθεσαν στη Βουλή οι Βουλευτές κύριοι Νίκος Κωνσταντόπουλος και Σπύρος Δανέλλης, παρακαλούμε να πληροφορήσετε τους κυρίους Βουλευτές τα εξής:

1. Η αμμοχαλικοληψία στο Ν. Ηλείας διενεργείτο, για δέκα περίπου χρόνια μέχρι το 1996, ύστερα από άδειες που χορηγούσε η Νομ/κή Αυτ/ση με βάσει και τις σχετικές διατάξεις, για την παραχώρηση ή μη των χώρων αμ/ψίας στην Τοπική Αυτοδιοίκηση καθώς και για την προστασία του περιβάλλοντος.

'Υστερα και από την επισήμανση των κινδύνων για την ασφάλεια του φράγματος Αλφειού, με το αριθμ. Δ7 α/οικ/1064/134/18-4-96 έγγραφο της Δ/νσης Εγγειοβ/κών έργων ΓΓΔΕ του ΥΠΕΧΩΔΕ καθώς και με ανάλογες ενέργειες των Περ/κών Υπηρεσιών Δυτικής Ελλάδας εκδόθηκαν άμεσα νομικές αποφάσεις για την απαγόρευση της αμμοχαλικοληψίας κατάντη των φραγμάτων Αλφειού και Πηνειού και μέχρι τις εκβολές τους στη θάλασσα καθώς και για την απομάκρυνση όλων των μηχανημάτων εκσκαφής με συρόμενο κάδο εκτός των αναχωμάτων των ποταμών. Επίσης ανακλήθηκαν οι άδειες παραχώρησης στην Τοπική Αυτοδιοίκηση του δικαιώματος εκμετάλλευσης των χώρων αμμοχ/ψίας, επειδή με την αλόγιστη χρήση κινδύνευσαν τα έργα και επιβαρυνόταν το περιβάλλον.

Για την τήρηση των παραπάνω αποφάσεων η αρμόδια Περιφερειακή Υπηρεσία μας με έγγραφό της προς τη Νομαρχιακή Αυτοδιοίκηση Ηλείας, αρμόδια για την τήρηση, εφαρμογή και κοινοποίηση στον Εισαγγελέα Πρωτοδικών Πύργου και στην Αστυνομική Δ/νση, ζήτησε την άμεση αποβολή των εγκαταστάσεων παραγωγής αδρανών από την κοίτη του ποταμού Αλφειού, κατάντη του Φράγματος Φλόκα έως τις εκβολές.

2. Στο πρόγραμμα αντιπλημμυρικών έργων του ΥΠΕΧΩΔΕ/ΓΓΔΕ συγχρηματοδοτουμενο από το ΤΚΑΣΕ αρχικά είχε ενταχθεί το ενάρριθμό έργο 9572134 "Αντιπλημμυρικά Πηνειού, Αλφειού, Νέδα και χειμάρων Ν. Ηλείας" με προϋπολογισμό 900.000.000 δρχ.

Στη συνέχεια, αφού διαπιστώθηκαν οι σοβαρές βλάβες στο φράγμα Φλόκα του ποταμού Αλφειού, έγιναν προσπάθειες και τελικά αυξήθηκε ο προϋπολογισμός του πιο πάνω έργου στο ποσό του 1.450.000.000 δρχ. Μέχρι την αύξηση του προϋπολογισμού, είχαν ήδη διατεθεί για την κατασκευή επειγόντων αντιπλημμυρικών έργων του Ν. Ηλείας, περίπου 600 εκ. δρχ.

Τα υπόλοιπα χρήματα προορίζονται για την επισκευή του φράγματος του ποταμού Αλφειού, μετά την ολοκλήρωση και οριστικοποίηση της σχετικής μελέτης που αναμένεται τέλος Οκτωβρίου 1997. Σε περίπτωση που υπάρξει υπόλοιπο πιστώσεων, αυτές θα διατεθούν για την κατασκευή και άλλων αντιπλημμυρικών έργων στο Ν. Ηλείας.

Η υπ' όψη μελέτη αφορά, στην παρούσα φάση, μόνον έργα προστασίας του φράγματος Φλόκα στον ποταμό Αλφειό και όχι έργα που αφορούν το περιβάλλον όπως η προστασία ψαριών και αποδημητικών πουλιών.

3. Η κάλυψη των αναγκών του Ν. Ηλείας σε αδρανή υλικά μπορεί να αντιμετωπισθεί από τη Νομαρχιακή Αυτοδιοίκηση με τον καθορισμό συγκεκριμένων λατομικών ζωνών. 'Αδειες για αμμοχαλικοληψία σε ποταμούς, σε κάθε περίπτωση ανάντη των φραγμάτων Αλφειού και Πηνειού, είναι δυνατόν να χορηγούνται, ύστεραρ από την υποβολή στην αρμόδια Περιφερειακή Υπηρεσία και έγκριση μελέτης για τον τρόπο διενέργειάς της.

Ο Υπουργός

Κ. ΛΑΛΙΩΤΗΣ"

64. Στην με αριθμό 1304/5-9-97 ερώτηση δόθηκε με το υπ' αριθμ. 996/24-9-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1304/5-9-97 που κατέθεσαν οι Βουλευτές κ. Στ. Παναγιώτου και κ. Μαρ. Μπόσκου σας γνωρίζουμε ότι το ΥΠΕΠΘ δεν έχει εκ του νόμου δυνατότητα για οικονομικές ενισχύσεις Κοινοτήτων για τη φιλοξενία παιδιών από άλλα Κράτη.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

65. Στην με αριθμό 1325/9-9-97 ερώτηση δόθηκε με το υπ' αριθμ. 1005/24-9-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 1325/9.9.97 που κατέθεσε ο Βουλευτής κ. Πέτρος Τατούλης, σας γνωρίζουμε τα ακόλουθα:

Σύμφωνα με την ισχύουσα νομοθεσία οι διορισμοί των εκπαιδευτικών γίνονται στις περιοχές των νομών και όχι σε συγκεκριμένα σχολεία με βάση τη σειρά εγγραφής και τις προτιμήσεις των υποψηφίων.

Στη Β' περιφέρεια Αρκαδίας που υπάγεται το Γυμνάσιο Αγίου Ανδρέα διορίστηκαν 2 οι καθηγητές Αγγλικής γλώσσας, 1 καθηγητής Γαλλικής και 17 καθηγητές άλλων ειδικοτήτων.

Τέλος σας γνωρίζουμε ότι με την αριθμ. 19490/11.9.97 απόφαση του ΥΠΕΠΘ χορηγούνται 70 πιστώσεις στη Δ/νση Δευτεροβάθμιας Εκπ/σης Αρκαδίας για προσλήψεις προσωρινών αναπληρωτών.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ")


 

  

Σελίδα 1155 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου.

Πρώτη είναι η με αριθμό 238/14/3.11.97 επίκαιρη ερώτηση του Βουλευτή του Πανελληνιου Σοσιαλιστικού Κινήματος κ.Ιωάννη Διαμαντίδη προς τον κύριο Πρωθυπουργό, σχετικά με τα μέτρα που προτίθεται να λάβει η Κυβέρνηση για τη συγκράτηση της συνολικής κατανάλωσης των φαρμάκων και τη διασφάλιση των ασφαλισμένων και συνταξιούχων με τα αναγκαία φάρμακα.

Η ερώτηση έχει ως εξής:

"Η Κυβέρνηση ανακοίνωσε πριν λίγες μέρες τη λήψη πρόσθετων μέτρων,με τα οποία μειώνονται περαιτέρω οι τιμές όλων των φαρμάκων.

Το επίπεδο των τιμών είναι πράγματι ένας βασικός συντελεστής της συνολικής φαρμακευτικής δαπάνης. 'Ομως, παρά το γεγονός ότι από το Γενάρη του 1994 ως και πρόσφατα οι τιμές ήταν παγωμένες, η συνολική δαπάνη για το φάρμακο αυξήθηκε σημαντικά και άγγιξε το 1996 σε λιανικες τιμές το ύψος των 584 δισ εκατομμυρίων.

Ερωτάται ο κύριος Πρωθυπουργός

1. Ποια άλλα μέτρα ελήφθησαν ή πρόκειται να ληφθούν προκειμένου να συγκρατηθεί η συνολική κατανάλωση των φαρμάκων και αντίστοιχα η δαπάνη.

2. Εάν η Κυβέρνηση εγγυάται ότι οι ασφαλισμένοι και οι συνταξιούχοι δεν θα στερηθούν κανενός αναγκαίου γι'αυτούς φαρμάκου με την εφαρμογή της λίστας."

Ο Πρωθυπουργός, κ. Κωνσταντίνος Σημίτης, έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, το φάρμακο έγινε πιο φθηνό. Μπορεί να έχασαν κάποιοι κέρδη, αλλά ο καταναλωτής ωφελήθηκε από τις τελευταίες εξελίξεις. Εμείς θεωρούμε ότι το φάρμακο δεν είναι ένα συνηθισμένο προϊόν. 'Εχει κοινωνική σημασία η πολιτική για το φάρμακο και γι'αυτό έχουμε εξετάσει κατά καιρούς διάφορα μέτρα για να βελτιώσουμε την τιμή του προς όφελος του καταναλωτή και να βοηθήσουμε στην καλύτερη παροχή φαρμάκων, υψηλότερης ποιότητας και μεγαλύτερης αποτελεσματικότητας.

'Οπως ίσως θυμόσαστε, το καλοκαίρι αλλάξαμε τον τρόπο τιμολόγησης των φαρμάκων. Η αλλαγή αυτή του τρόπου τιμολόγησης οδήγησε σε μείωση της τιμής του κατά 16% περίπου και είχε ως αποτέλεσμα τη μείωση της φαρμακευτικής δαπάνης κατά ογδόντα δισεκατομμύρια (80.000.000.000) δραχμές. Πριν λίγες ημέρες καταργήσαμε την επιβολή εισφορών πάνω στο φάρμακο. Αυτό είχε ως αποτέλεσμα τη μείωση της τιμής κατά 10% περίπου και τη μείωση της φαρμακευτικής δαπάνης κατά άλλα πενήντα δισεκατομμύρια (50.000.000.000) ετησίως.

Είναι προφανέστατη η ωφέλεια των καταναλωτών, η τιμή του φαρμάκου μειώθηκε κατά το 1/4 περίπου. Ο κ. Διαμαντίδης ερωτά δικαιολογημένα, γιατί επί τόσο καιρό, παρόλο που οι τιμές των φαρμάκων παραμένουν σταθερές, έχει αυξηθεί η γενική φαρμακευτική δαπάνη. Η αιτία είναι η υπερσυνταγογράφηση, η αιτία είναι η υποκατάσταση των φαρμάκων που είναι φθηνά με άλλα που έχουν την ίδια μεν θεραπευτική αξία, αλλά είναι ακριβότερα.

Για να αντιμετωπίσουμε αυτήν την κατάσταση πρόκειται να μηχανοργανώσουμε τον έλεγχο της συνταγογραφίας στους Οργανισμούς Κοινωνικών Ασφαλίσεων, ώστε να διαπιστώνουμε ποιοι και πώς συνταγογραφούν και να μπορούμε να ελέγξουμε την κατάσταση.

Πρόκειται επίσης να εφαρμόσουμε κατά την έγκριση των νέων φαρμάκων από το Υπουργείο Ανάπτυξης μία πιο περιοριστική πολιτική. Αλλά έχει και μεγάλη σημασία οι ίδιοι οι καταναλωτές να μην αποδέχονται τη συνταγογραφία των όποιων φαρμάκων σε μεγάλη ποσότητα και να ζητούν μονάχα τα απαραίτητα φάρμακα και εκείνα τα οποία έχουν τη χαμηλότερη τιμή.

'Ενα μέτρο επίσης προς την κατεύθυνση βελτίωσης της κατάστασης είναι η λεγόμενη λίστα. Το ερώτημα είναι αν θα στερηθεί κάποιος τα φάρμακα τα οποία έχει ανάγκη. Θέλω να σας διαβεβαιώσω -και θα επανέλθω αργότερα- ότι αυτό δεν πρόκειται να συμβεί. Ο οιοσδήποτε θα μπορεί να έχει τα φάρμακα που χρειάζεται.

ΠΡΟΕΔΡΟΣ (Απόστολος Κακλαμάνης): Ο κ. Διαμαντίδης έχει το λόγο.

ΙΩΑΝΝΗΣ ΔΙΑΜΑΝΤΙΔΗΣ: Θεωρώ πολύ σημαντικά αυτά που είπε ο κύριος Πρωθυπουργός, γιατί η υπόθεση του φαρμάκου είναι μία υπόθεση η οποία αγγίζει τον ελληνικό λαό στο σύνολό του. Είναι γεγονός ότι τα χρήματα τα οποία δαπανώνται για φάρμακα στην Ελλάδα είναι υπέρογκα και αγγίζουν το ποσό των πεντακοσίων ογδόντα τεσσάρων δισεκατομμυρίων (584.000.000.000) δραχμών σε λιανικές περσινές τιμές.

Πράγματι σήμερα με την προσπάθεια που κάνει η Κυβέρνηση και με τα μέτρα που έλαβε έχουμε μία μεσοσταθμική μείωση κατά 16% με την πρώτη δέσμη φαρμάκων και εν συνεχεία άλλο ένα 10% με τη δεύτερη δέσμη. Αυτό σημαίνει μία συνολική μείωση της τιμής περίπου κατά 1/4. 'Εχουμε μία εξοικονόμηση στον προϋπολογισμό περίπου εκατόν τριάντα δισεκατομμυρίων (130.000.000.000) δραχμών. Σαν οικονομολόγος νομίζω ότι αυτό είναι πολύ θετικό για την οικονομία μας.

Νομίζω όμως, κύριε Πρωθυπουργέ, ότι για να μιλάμε για οριστική λύση του προβλήματος θα πρέπει να υπάρξει εξυγίανση και στο ασφαλιστικό σύστημα. Αυτά που αναφέρατε είναι σημαντικά, είναι τα πρώτα βήματα που μπορούν να οδηγήσουν στην εξυγίανση του ασφαλιστικού συστήματος. Δεν νοείται τα μεν ασφαλιστικά ταμεία να εισπράττουν τεράστια ποσά από τους ασφαλισμένους και από την άλλη να καθυστερούν τις οφειλές τους προς τους φαρμακοποιούς γεγονός που αποτελεί σημείο τριβής με τους φαρμακοποιούς.

Θεωρώ αυτά που αναφέρατε για τους γιατρούς και για το συνταγολόγιο πολύ σημαντικά, γιατί έχει καταντήσει η συνταγογράφηση μάστιγα. Οι συνταγές που γράφουν οι γιατροί οδηγούν σε υπερχρέωση των ασφαλιστικών ταμείων. Αυτό θα είναι ένα πρώτο βήμα προς την κατεύθυνση της εξυγίανσης του συστήματος. 

Θέλω όμως να σταθώ ιδιαιτέρως, κύριε Πρωθυπουργέ, στο θέμα των ασφαλισμένων και στην εγγύηση που δώσατε ως Πρωθυπουργός ότι δεν πρόκειται να θιγούν από τη λίστα φαρμάκων. Είναι σημαντικό αυτό και ιδιαίτερα για τους συνταξιούχους που ζουν σε υποβαθμισμένες περιοχές, όπως είναι η περιφέρεια στην οποία εκλέγομαι.

Τελικά με αυτήν την παρέμβαση η Κυβέρνηση αποδεικνύει για άλλη μία φορά ότι είναι ευαίσθητη απέναντι στους συνταξιούχους και ότι ασκεί μία υπεύθυνη πολιτική χωρίς μεγαλοστομίες με ένα συνολικό πρόγραμμα για το φάρμακο, πρόγραμμα που θα προστατεύσει τον πολίτη. Νομίζω ότι τελικά αυτό είναι που ζητά ο πολίτης από την Κυβέρνηση, αρκεί ο πολίτης να ενημερώνεται σωστά. 

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, μερικές λέξεις ακόμη σχετικά με τον κατάλογο των φαρμάκων τα οποία θα αναγράφονται στις συνταγές, δηλαδή τη λεγόμενη λίστα. 'Εχει κυκλοφορήσει η φήμη ότι αυτή η λίστα θα σημάνει ένα σημαντικό περιορισμό στους καταναλωτές και ότι δεν θα μπορούν να βρουν τα φάρμακα που χρειάζονται.

Στη λίστα θα αναφέρονται για όλες τις ασθένειες ή για όλες τις θεραπείες τα απαραίτητα φάρμακα. Βεβαίως δεν θα αναφέρονται φάρμακα τα οποία δεν είναι αποτελεσματικά, για τα οποία δεν υπάρχει επιστημονική τεκμηρίωση, φάρμακα τα οποία είναι υπερβολικά ακριβά. Εάν όμως ένα τέτοιο φάρμακο είναι απαραίτητο, τότε θα μπορεί ο γιατρός με ειδική αιτιολόγηση στη συνταγή να αποφασίζει να χορηγηθεί και αυτό.

Η λίστα, η οποία παρουσιάζεται ως κάτι το καινούριο, το


 

  

Σελίδα 1156 

 

οποίο θα δημιουργήσει μεγάλη αναταραχή, δεν είναι κάτι το πρωτόγνωρο. Σε όλες τις ευρωπαϊκές χώρες υπάρχει λίστα, είτε θετική είτε αρνητική. Αρνητική λίστα είναι η λίστα των φαρμάκων τα οποία δεν συνταγογραφούνται. Με αυτήν τη λίστα επιτυγχάνεται να περιοριστεί ο αριθμός των φαρμάκων τα οποία αλλάζουν συνεχώς για λόγους εμπορικούς.

Επιτυγχάνεται να περιορισθεί η συνταγογραφία σε ορισμένα φάρμακα τα οποία είναι πιο φθηνά και εξασφαλίζεται και μια καλύτερη εποπτεία των φαρμάκων. 

Πιστεύω ότι η λίστα θα σημάνει μια μεγάλη αλλαγή. Είναι σχεδόν έτοιμη. Αυτήν τη στιγμή γίνονται ορισμένες αλλαγές σε σχέση με τις τιμές, λόγω την αλλαγής που έγινε στις τιμές. Θα κυκλοφορήσει πολύ σύντομα και θα βοηθήσει να εξυγιανθεί το κύκλωμα του φαρμάκου.

Θέλω όμως να τονίσω -όπως είπα πριν- ότι και οι καταναλωτές έχουν ευθύνη γι'αυτήν την εξυγίανση, αλλά και οι γιατροί. Δεν πρέπει να ενδίδουν στον πειρασμό της πολλαπλής συνταγογραφίας και πρέπει να φροντίζουν να εξασφαλίζουν στους ασθενείς φάρμακα τα οποία να είναι αποτελεσματικά, φθηνά, και έτσι πράγματι να τους εξυπηρετούν. Εάν το πετύχουμε αυτό, νομίζω ότι σύντομα η αγορά αυτή θα βρίσκεται σε μια καλύτερη κατάσταση. Δεν πρόκειται να λυθούν οριστικά τα προβλήματα, παρά μετά από καιρό, αλλά θα έχουμε κάνει ένα σημαντικό βήμα βελτίωσης.

ΠΡΟΕΔΡΟΣ (Απόστολος Κακλαμάνης): Δεύτερη επίκαιρη ερώτηση είναι η υπ'αριθμόν 211/11/30.10.97 του Βουλευτή της Νέας Δημοκρατίας κ. Εμμανουήλ Κεφαλογιάννη προς τον κύριο Πρωθυπουργό, σχετικά με τις προθέσεις την Κυβέρνησης για αδιάβλητη διαχείριση των εθνικών και κοινοτικών πόρων που διατίθενται για τα δημόσια έργα και τις κρατικές προμήθειες.

Η επίκαιρη ερώτηση του κ. Κεφαλογιάννη σε περίληψη έχει ως εξής:

"Επειδή:

1. Πληθαίνουν καθημερινά οι πληροφορίες για την αδιαφανή και διαβλητή ανάθεση και διαχείριση των έργων και προμηθειών του δημοσίου, όπως επίσης και για τη διασπάθιση των κοινοτικών πόρων προς όφελος "των επιχειρηματικά και διαμεσολαβητικά εμπλεκομένων σε αυτούς".

2. Ουδέποτε απαντήσατε στην από 29.8.1997 επιστολή μου με την οποία σας επληροφόρησα για την άρνηση των Υπουργών να απαντήσουν σε ερωτήσεις μου στη Βουλή και να καταθέσουν τα ζητούμενα με τη διαδικασία του κοινοβουλευτικού ελέγχου έγγραφα. 

3. Η μηνιαία προθεσμία της από 26.9.97 απόφαση του Υπουργικού Συμβουλίου για τη σύνταξη όλων των αναγκαίων διατάξεων για τη διαφάνεια στα έργα και τις προμήθειες εξέπνευσε άπρακτη. 

Ερωτάσθε: 

1. Ποιες είναι οι προθέσεις της Κυβέρνησης για την αποκατάσταση αδιάβλητης διαχείρισης των δημοσίων έργων και κρατικών προμηθειών;

2. Για ποιους λόγους οι Υπουργοί δεν κάνουν χρήση της διάταξης του άρθρου 15 του ν. 2145/93, που τους δίνει τη δυνατότητα να παραπέμπουν προ της υπογραφής τους τις συμβάσεις των μεγάλων δημοσίων έργων και προμηθειών προς έλεγχο στο Ελεγκτικό Συνέδριο;

3. Για ποιους λόγους οι Υπουργοί αρνούνται να καταθέσουν στη Βουλή τα έγγραφα που ζητούνται σύμφωνα με το άρθρο 133 του Κανονισμού της Βουλής";

Ο Πρωθυπουργός κ. Κωνσταντίνος Σημίτης έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, ούτε γενικευμένη αδιαφάνεια υπάρχει στα δημόσια έργα και στις προμήθειες και βέβαια ούτε και γενικευμένη παρανομία, όπως υπονοεί η ερώτηση του συναδέλφου. Αντίθετα υπάρχει διαφάνεια και εφαρμόζονται οι νόμοι.

Θα ήθελα να παρακαλέσω τον κύριο συνάδελφο εάν έχει στοιχεία τα οποία τεκμηριώνουν τους ισχυρισμούς του, να τα καταθέσει, να προβεί σε συγκεκριμένες καταγγελίες. 'Ενας γενικός ισχυρισμός δεν συμβάλλει στο έργο το οποίο κάνουμε και δεν συμβάλλει στο να δίνει μία εικόνα του πολιτικού βίου της χώρας, η οποία είναι ικανοποιητική. 

'Οσον αφορά το θέμα το οποίο θίγει ο κύριος συνάδελφος, για τα έγγραφα τα οποία δεν του παραδίδονται, εδώ και πολύ χρόνο υπάρχει μια πρακτική στη Βουλή για ορισμένα έργα, για ορισμένες προμήθειες, για ορισμένες εργασίες, όπου υπάρχει μία ογκώδης αλληλογραφία ή συμβάσεις πολλών εκατοντάδων σελίδων. Τα έγγραφα αυτά διατίθενται επί τόπου στα Υπουργεία και μπορεί ο καθένας ο οποίος ζητά να τα δει, να τα δει, να τα εξετάσει, να ζητήσει και πρόσθετα έγγραφα και να ερευνήσει ό,τιδήποτε θέλει. Δεν υπάρχει καμία επιθυμία απόκρυψης οποιασδήποτε λεπτομέρειας. Εκείνο το οποίο είναι δύσκολο είναι η διαδικασία του να μεταφέρονται ολόκληρα αρχεία εδώ στη Βουλή.

Ας έλθω όμως και στο θέμα της ουσίας. Είναι γνωστό, κύριοι συνάδελφοι, ότι υπάρχει εδώ και καιρό σε εξέλιξη μια συζήτηση, η οποία αφορά τις κρατικές προμήθειες και τα δημόσια έργα.

Τον περασμένο Μάιο, αν θυμάμαι καλά, συζητήσαμε το θέμα στο Υπουργικό Συμβούλιο, όπου και παρουσιάστηκαν οι προτάσεις της Κυβέρνησης γύρω από τα θέματα αυτά. Οι προτάσεις αυτές της Κυβέρνησης, οι οποίες μεταξύ άλλων προβλέπουν ότι οι προμήθειες και οι συμβάσεις μετά από ένα ορισμένο ποσό θα ελέγχονται ως προς τη νομιμότητά τους από το Ελεκτικό Συνέδριο, συζητήθηκαν στην Επιτροπή Θεσμών και Διαφάνειας της Βουλής, η οποία τέλος Ιουλίου υπέβαλε τις προτάσεις της και οι προτάσεις αυτές επανεξετάστηκαν στο Υπουργικό Συμβούλιο, το οποίο πήρε μία σειρά από αποφάσεις, οι οποίες αποσκοπούν στο να διευρύνουν την πληροφόρηση σε σχέση με τις κρατικές προμήθειες και τα δημόσια έργα.

Για παράδειγμα, σε έργα προϋπολογισμού έως πέντε εκατομμύρια (5.000.000) ECU, το πώς ανατίθεται το έργο αποφασίζεται με μία μαθηματική μέθοδο, ώστε να μην υπεισέρχονται υποκειμενικές κρίσεις. Εφόσον το έργο έχει αξία πάνω από πέντε εκατομμύρια (5.000.000) ECU η μαθηματική μέθοδος προσδιορίζει από ποιους θα ζητηθεί η αιτιολόγηση για να γίνει η κρίση.

Επίσης αποφασίστηκε να επεκταθεί η διαδικασία της εξέτασης των προμηθειών από διακομματικές επιτροπές και θα εξετάζονται από διακομματικές επιτροπές και δημόσια έργα άνω ορισμένου ύψους και σε σημαντικό μέρος επίσης τμήματα του εξοπλιστικού προγράμματος των Ενόπλων Δυνάμεων.

'Ολα αυτά τα οποία ανέφερα, τα επί μέρους μέτρα, θα συμπεριληφθούν μέσα σ' ένα νομοσχέδιο το οποίο πρόκειται να κατατεθεί μέσα στους επόμενους μήνες στη Βουλή για συζήτηση.

ΠΡΟΕΔΡΟΣ (Απόστολος Κακλαμάνης): Ο κ. Κεφαλογιάννης έχει το λόγο.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, θα ήθελα πρώτα πρώτα να ευχαριστήσω τον κύριο Πρωθυπουργό, διότι εξαιτίας της σημερινής συζήτησης στη Βουλή οι αρμόδιοι Υπουργοί κατέθεσαν τις τρεις τελευταίες ημέρες πενήντα απαντήσεις σε ερωτήσεις που εκρεμούσαν από δύο έως πέντε μήνες.

Αλλά ας έρθουμε στο θέμα που συζητούμε. Για ποια διαφάνεια μιλάμε, κύριε Πρόεδρε; Χάνονται τα μισά λεφτά από την Τράπεζα της Ελλάδος σε εργοτάξια, όσον αφορά τα δημόσια έργα. Για δε τις κρατικές προμήθειες, το ελληνικό δημόσιο αγοράζει σε τιμές διπλάσιες από αυτές που ισχύουν διεθνώς και υπάρχουν άπειρα παραδείγματα.

Επειδή μου το ζήτησε ο κύριος Πρωθυπουργός, θα του αναφέρω δύο συγκεκριμένα παραδείγματα. Το πρώτο, Μετρό Θεσσαλονίκης. Καταθέτω τα σχετικά έγγραφα για να τα δει ο κύριος Πρωθυπουργός.

(Στο σημείο αυτό ο Βουλευτής κ. Ε. Κεφαλογιάννης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)

Είναι δύο κείμενα της ίδιας επιτροπής. Υπάρχουν υπογραφές των ίδιων ανθρώπων προς τον ίδιο Υπουργό, τον Υπουργό ΠΕΧΩΔΕ με τον ίδιο αριθμό πρωτοκόλλου κατατεθειμένα στο


 

  

Σελίδα 1157 

 

ιδιαίτερο γραφείο του κυρίου Υπουργού. Παρακαλώ απαντήστε μου, κύριε Πρωθυπουργέ. Το ένα έγγραφο λέει να δοθεί το έργο στον προσωρινό μειοδότη, γιατί η προσφορά είναι συμφέρουσα και το άλλο λέει να μη δοθεί. Αυτό ακριβώς αποδεικνύει ότι μέσω των επιτροπών, που ελέγχονται από την Κυβέρνηση, κάνουν οι κυβερνητικοί παράγοντες και οι Υπουργοί ό,τι θέλουν -είναι το πιο χαρακτηριστικό παράδειγμα αδιαφάνειας. Γι' αυτό ματαιώθηκε το έργο του Μετρό της Θεσσαλονίκης και γι' αυτόν το λόγο κωλυσιεργούν τόσα άλλα έργα. Τα στοιχεία που σας ανέφερε, κατατέθηκαν μόλις χθες. Είναι μία από τις πενήντα ερωτήσεις.

Παράδειγμα δεύτερον: Υπάρχει τελεσίδικη απόφαση του Συμβουλίου της Επικρατείας -σας καταθέτω και αυτά τα στοιχεία - για το γυμναστήριο της Θέρμης Θεσσσαλονίκης. Το Συμβούλιο της Επικρατείας ακύρωσε την απόφαση ανάθεσης, διότι στο πρακτικό της επιτροπής ανάθεσης αναφέρεται ψευδώς ως παρών δημόσιος υπάλληλος που έλλειπε σε άδεια. Γι' αυτόν το λόγο ακυρώθηκε η απόφαση.

(Στο σημείο αυτό ο Βουλευτής κ. Ε. Κεφαλογιάννης καταθέτει για τα Πρακτικά την προαναφερθείσα απόφαση του Συμβουλίου της Επικρατείας, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)

Ο δε Υπουργός Πολιτισμού αρνήθηκε επί δύο μήνες να καταθέσει τα σχετικά έγγραφα στη Βουλή. Τα κατέθεσε μόλις σήμερα το μεσημέρι.

Αν, κύριε Πρωθυπουργέ, οι Υπουργοί σας είτε συγκαλύπτουν είτε δεν αποπέμπουν τα συγκεκριμένα μέλη αυτών των επιτροπών, πολύ φοβάμαι πως εσείς θα πρέπει να αποπέμψετε αυτούς τους Υπουργούς, γιατί εύλογα τίθεται το ερώτημα: αν με δεδομένα όλα αυτά, είναι δυνατόν να τεθεί τέλος σ' αυτό που και εσείς είπατε στη Διεθνή 'Εκθεση Θεσσαλονίκης, δηλαδή στο κράτος της αρπαχτής, της προχειρότητας και της τσαπατσουλιάς!

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριε συνάδελφε, λυπάμαι, προσπαθείτε να είσθε συγκεκριμένος, αλλά διαστρεβλώνετε τα πράγματα. Ξεκινάτε από δύο περιπτώσεις, για να γενικεύσετε. 

Πρώτα-πρώτα, το Μετρό της Θεσσαλονίκης, το οποίο αναφέρατε -και τα έγγραφα στα οποία αναφέρεσθε είναι γνωστά, έχει γίνει συζήτηση στη Βουλή και παρακαλώ μπορείτε να πάρετε πληροφορίες από τον Υπουργό ΠΕΧΩΔΕ- είναι ένα μεγάλο έργο και τα μεγάλα έργα γίνονται κάτω από ορισμένες διαδικασίες. Το καθένα κρίνεται σύμφωνα με τις διαδικασίες που ορίζονται στη διακήρυξη. Δεν μπορείτε από το Μετρό της Θεσσαλονίκης να συνάγετε συμπεράσματα για όλες τις άλλες προμήθειες οι οποίες γίνονται μέσω επιτροπών, είτε του Υπουργείου Εμπορίου είτε μέσω διακομματικών επιτροπών. Υπάρχουν εννέα διακομματικές επιτροπές για πολλές προμήθειες, παραδείγματος χάρη του Ο.Σ.Ε., και οι εννέα αυτές διακομματικές επιτροπές λειτουργούν χωρίς προβλήματα. Μέχρι στιγμής δεν έχει επισημανθεί, σε σχέση με τη λειτουργία καμιάς από αυτές τις επιτροπές, ότι κάτι πήγε στραβά. Αυτή είναι μία ειδική περίπτωση και ξέρετε κι εσείς και ξέρει και η Βουλή, ότι το Μετρό Θεσσαλονίκης βρίσκεται σε μία διαδικασία έρευνας, επειδή έχουν προκύψει προβλήματα, πρώτα με τον πρώτο ανάδοχο, ο οποίος δεν μπόρεσε να εκτελέσει τις υποχρεώσεις του και δεύτερον, με το δεύτερο ανάδοχο, επειδή η ευρωπαϊκή επιτροπή πιστεύει, ότι οι προτάσεις του δευτέρου αναδόχου δεν πληρούν τις προϋποθέσεις διαγωνισμού.

Ας αφήσουμε κατά μέρος το Μετρό της Θεσσαλονίκης και ας δούμε συγκεκριμένα αν υπάρχουν προβλήματα γι' αυτό το έργο και να μη γενικεύουμε.

'Οσον αφορά το δεύτερο που είπατε, υπάρχει μία απόφαση του Σ.τ.Ε. -εγώ σας διαβεβαιώ ότι σίγουρα υπάρχουν και άλλες αποφάσεις του Σ.τ.Ε.-γιατί στην ελληνική Δημόσια Διοίκηση πολλές φορές συμβαίνει να μην τηρούνται οι διαδικασίες οι οποίες πρέπει και να υπάρχουν παρατυπίες. Αλλά αυτό δεν σημαίνει ότι υπάρχει γενικευμένη αδιαφάνεια. Και εκείνο που έχει σημασία, κύριε συνάδελφε, είναι αν αυτή η Κυβέρνηση προωθεί διαδικασίες τέτοιες, ώστε όπου γίνεται κάτι, το οποίο δεν είναι σωστό, οι ενδιαφερόμενοι να έχουν μέσα να προσφύγουν στα δικαστήρια και να επανέρχεται η ορθή κατάσταση.

Θέλω να σημειώσω -και μ' αυτό κλείνω- ότι η Βουλή ψήφισε το καλοκαίρι ένα νόμο για τη δικαστική προστασία από τις δημόσιες συμβάσεις, ο οποίος νόμος προβλέπει διαδικασίες για να μπορούν όλοι οι ενδιαφερόμενοι να προσφεύγουν στα δικαστήρια και με ασφαλιστικά μέτρα και με αγωγές κλπ. και να εξασφαλίζονται τα δικαιώματά τους.

Νομίζω ότι κάνουμε κάθε προσπάθεια για διαφάνεια, γιατί η διαφάνεια και η ορθότητα της διαχείρισης μας ενδιαφέρει πάρα πολύ, μας ενδιαφέρει εξίσου με σας και πιστεύουμε ότι είναι στο συμφέρον του ελληνικού λαού και γι' αυτό έχουμε χρέος να φροντίσουμε γι' αυτή.

ΠΡΟΕΔΡΟΣ (Απόστολος Κακλαμάνης): Τρίτη είναι η με αριθμό 239/3.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων για την εφαρμογή του προεδρικού διατάγματος 139/90, τη σωστή εφαρμογή των προγραμμάτων εξομοίωσης των εκπαιδευτικών πρωτοβάθμιας εκπαίδευσης κλπ.

Η ερώτηση του κ. Τασούλα έχει ως εξής:

"'Οπως είναι γνωστό, αυτήν την περίοδο έχουν αρχίσει να λειτουργούν στις μεγάλες πόλεις των περιοχών της χώρας προγράμματα εξομοίωσης των εκπαιδευτικών της πρωτοβάθμιας εκπαίδευσης, που έχουν αποφοιτήσει από σχολές δίχρονης διάρκειας. Τα προγράμματα αυτά, σύμφωνα με τις καταγγελίες των ίδιων των εξομοιουμένων εκπαιδευτικών, είναι εντελώς πρόχειρα, υποβαθμισμένα και γίνονται με αυτοσχεδιασμούς και σε χρόνο και σε τόπο, που δημιουργούν προβλήματα και στην οικογενειακή κατάσταση των εκπαιδευτικών, καθώς και στα κύρια διδακτικά τους καθήκοντα.

Ερωτάται ο κύριος Υπουργός:

1. Γιατί εδώ και επτά χρόνια δεν εφαρμόστηκε το π.δ. 130/90, που προέβλεπε ουσιαστική πανεπιστημιακή εξομοίωση και γιατί τώρα η Κυβέρνηση ακυρώνει αυτό το προεδρικό διάταγμα με τις προωθούμενες ρυθμίσεις για την πρόχειρη εξομοίωση;

2. Μετά τις έντονες αντιδράσεις των εξομοιουμένουν εκπαιδευτικών, ποια είναι τα μέτρα που πρόκειται να πάρει η Κυβέρνηση και πότε, ώστε να αποκτήσει η εξομοίωση ουσιαστικά πανεπιστημιακό περιεχόμενο και να γίνεται σε χρόνο και τόπο, που θα εξυπηρετεί τους εκπαιδευτικούς;".

Ο κύριος Υφυπουργός Εθνικής Παιδείας και Θρησκευμάτων έχει το λόγο.

Κύριε Υφυπουργέ, θα παρακαλέσω να διαβιβάσετε στον κύριο Υπουργό ότι για θέμα της δικής του αρμοδιότητος και όχι της δικής σας να έρχεται ο ίδιος να απαντά.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αυτό είναι της δικής μου αρμοδιότητος.

ΠΡΟΕΔΡΟΣ (Απόστολος Κακλαμάνης): Καλώς τότε.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Είναι της δικής μου αρμοδιότητος και η μία και η άλλη ερώτηση.

ΠΡΟΕΔΡΟΣ (Απόστολος Κακλαμάνης): Τότε ο Υπουργός σας έχει μεταβιβάσει πολλές αρμοδιότητες, γιατί βλέπω σχεδόν μονίμως εσάς.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τότε να τον ευχαριστήσω για την εμπιστοσύνη του.

ΠΡΟΕΔΡΟΣ (Απόστολος Κακλαμάνης): Ο κ. Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, η εξομοίωση είναι μια διαδικασία με την οποία δάσκαλοι των παλαιών ακαδημιών διετούς φοίτησης μπορούν να αποκτήσουν πτυχίο τετραετούς φοίτησης.


 

  

Σελίδα 1158 

Το 1990 με ένα προεδρικό διάταγμα, το 130, ξεκίνησε μια διαδικασία. Η διαδικασία αυτή όμως κυλούσε με πάρα πολύ αργούς ρυθμούς, διότι τα παιδαγωγικά τμήματα των πανεπιστημίων δεν μπορούσαν να απορροφήσουν το μεγάλο αριθμό ζήτησης δασκάλων διετούς φοίτησης, που ήθελαν να γίνουν κάτοχοι πτυχίου τετραετούς φοίτησης.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ.)

Περνούσαν τα χρόνια και ελάχιστοι δάσκαλοι αποκτούσαν αυτό το προσόν. 'Ετσι, λοιπόν, αυτό που το θεωρούμε ως κατάκτηση και του κλάδου των δασκάλων με τη στήριξη της πολιτείας και την οικονομική ενίσχυση τώρα του δεύτερου Κοινοτικού Πλαίσιου Στήριξης, προχώρησε με μια νέα ταχύρρυθμη διαδικασία αυτήν τη φορά, ώστε να απορροφήσει και ένα μεγάλο αριθμό δασκάλων.

Αυτή εδώ η νέα διαδικασία της εξάμηνης παρακολούθησης ενότητας μαθημάτων στα παιδαγωγικά τμήματα της χώρας, με το σύστημα της εξακτίνωσης, έδωσε την ευκαιρία σε πάρα πολλούς δασκάλους να εγγραφούν. 'Εφθασαν περίπου τις δεκαέξι χιλιάδες οι εγγραφές και τα Παιδαγωγικά Τμήματα προχωρούν με ομαλούς ρυθμούς στην εκτέλεση αυτού του προγράμματος.

Δυστυχώς όμως σε κάποια Παιδαγωγικά Τμήματα κάποιοι μεμονωμένοι δάσκαλοι δημιούργησαν πρόβλημα. Προπηλάκισαν τους καθηγητές και ανάγκασαν π.χ. το Παιδαγωγικό Τμήμα του Πανεπιστημίου Αθηνών να διακόψει και τα μαθήματα. Κατά σύμπτωση είχε προηγηθεί μια ανακοίνωση-ψήφισμα-πρόταση, από μερικούς -υπογράφουν τρεις και δεν θέλω να πω σε ποιον πολιτικό χώρο ανήκουν- που ζητούν "αυτόματη διοικητική εξομοίωση", δηλαδή χωρίς καθόλου παρακολούθηση των μαθημάτων, αν και δεν είναι υποχρεωτική η συμμετοχή, αλλά από τη στιγμή κατά την οποία εγγράφεται κάποιος είναι υποχρεωτική η παρακολούθηση των μαθημάτων διότι δεν πρόκειται για μηχανιστική, αλλά για ουσιαστική διαδικασία. 'Οποιος εντάσσεται σ' αυτήν έχει τις υποχρεώσεις και τα δικαιώματα του φοιτητή.

Στη συνέχεια ακολούθησε δημοσίευμα στην εφημερίδα "ΡΙΖΟΣΠΑΣΤΗΣ", το οποίο επακριβώς αντιγράφει το περιεχόμενο της προκήρυξης και υπήρξε απάντηση της Διδασκαλικής Ομοσπονδίας της Ελλάδος, την οποία έχω στη διάθεση του συναδέλφου, μέσα στην οποία ούτε λίγο ούτε πολύ λέγονται αυτά που προηγουμένως σας ανάφερα, ότι δηλαδή, αυτή η διαδικασία ομαλώς εξελίσσεται, ευχαριστούν την Κυβέρνηση, η οποία υιοθέτησε τις απόψεις τους και ευχαριστούν τα Παιδαγωγικά Τμήματα που προχώρησαν στην εφαρμογή αυτών των προγραμμάτων. Οι δάσκαλοι όλης της χώρας εδώ επιβεβαιώνουν τη βούλησή τους να περιφρουρήσουν αυτήν τη διαδικασία από μερικούς δασκάλους που θέλουν να πάρουν πτυχίο χωρίς αντίκρυσμα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, αντί ο κύριος Υπουργός να πετάει σφήνες, ξέρετε, δεν ξέρω ποιοι είναι και τι έκανε ο "ΡΙΖΟΣΠΑΣΤΗΣ", καλά θα κάνει να απαντάει στα προβλήματα που είναι τα εξής: 'Εχουμε σαράντα πέντε χιλιάδες δασκάλους, από τους οποίους οι τριάντα χιλιάδες μαζί και οι αναπληρωτές ενδιαφέρονται για την εξομοίωση, η οποία δεν έγινε από το 1990 που ψηφίστηκε το προεδρικό διάταγμα, επί Δεσποτόπουλου, ή, εν πάση περιπτώσει, δεν πήρε μια πορεία να γίνεται, τώρα καταντάει, θα μου επιτρέψετε τη φράση, καρικατούρα και εξόντωση για τους δασκάλους. Τι κάνετε; 'Εχετε το δάσκαλο μέχρι το μεσημέρι στη μία η ώρα στο σχολείο και μετά του λέτε στις δύο μέχρι στις εννέα το βράδυ να πάει για τη μετεκπαίδευση.

Με τέτοια προγράμματα πώς μπορούν να πάνε και μάλιστα σε άλλες πόλεις από εκεί που είναι τα σχολεία τους; Αυτό είναι το ένα.

Δεύτερον, το πρόγραμμά σας, που θέλετε να απορροφήσετε τα επτά δισεκατομμύρια (7.000.000.000), είναι για δώδεκα χιλιάδες. Τι θα κάνετε με τους άλλους;

Τρίτον, ποια είναι τα προγράμματα; 'Εχετε να μας πείτε ποια είναι; Είναι ικανοποιητικά αυτά τα προγράμματα; Γιατί λέγατε εδώ πολλές κουβέντες για υψηλό επίπεδο και για αξιολογήσεις. Τι λέτε τώρα; Συμβιβάζονται αυτά που γίνονται με αυτά που λέγατε γενικώς για την παιδεία;

Εν πάση περιπτώσει, τα προβλήματα που έχουν οι δάσκαλοι -και δεν είναι τρεις δάσκαλοι, ανακοινώσεις μπορεί να βγάζει ο καθένας- αφορούν όλους τους δασκάλους. 'Εκαναν πράγματι πίσω οι δάσκαλοι και δέχθηκαν μία ταχύρρυθμη -να το πούμε έτσι- μετεκπαίδευση, αλλά ταχύρρυθμη με συγκεκριμένα προγράμματα και με συγκεκριμένο χρόνο.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)

Τελειώνω, κύριε Πρόεδρε.

Ζητούν είκοσι μέρες το Σεπτέμβριο, είκοσι μέρες τον Ιούνιο, κάποιες μέρες το Πάσχα και κάποιες μέρες τα Χριστούγεννα, για να μπορέσουν να ασκήσουν, να αφομοιώσουν αυτήν τη μετεκπαίδευση, να είναι ουσιαστική, να μην είναι στα χαρτιά. Και φυσικά, εφόσον είναι υπερωριακή απασχόληση, οι άνθρωποι αυτοί, οι οποίοι είναι και ανάλογης ηλικίας και με ανάλογες υποχρεώσεις, θα πρέπει να αμοίβονται παραπάνω.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, δεν το συνηθίζω, αλλά αυτήν τη φορά είμαι υποχρεωμένος να αναγνώσω την ανακοίνωση της Διδασκαλικής Ομοσπονδίας Ελλάδας, που στη συγκεκριμένη περίπτωση, απ'ό,τι βλέπω, εκφράζει τη συντριπτική πλειονότητα, διότι υπάρχουν κάποιες εξαιρέσεις, των δασκάλων και εκείνων οι οποίοι έχουν ενταχθεί στα προγράμματα εξομοίωσης.

Με κεφαλαία γράμματα αναγράφεται ο τίτλος: "ΣΤΗΡΙΖΟΥΜΕ ΤΗΝ ΠΡΟΣΠΑΘΕΙΑ ΓΙΑ ΟΛΟΚΛΗΡΩΣΗ ΤΟΥ ΣΤΟΧΟΥ ΚΑΙ ΚΑΤΑΔΙΚΑΖΟΥΜΕ ΑΡΝΗΤΙΚΕΣ ΕΝΕΡΓΕΙΕΣ". Λέει επί λέξη ότι: "Τώρα που το πρόγραμμα εξομοίωσης εισέρχεται στην πιο κρίσιμη φάση ολοκλήρωσής του, είναι επιτακτική ανάγκη να γίνει κοινή συνείδηση ότι αυτή η διαδικασία εξομοίωσης είναι αποτέλεσμα συμφωνίας με τα Παιδαγωγικά Τμήματα των πανεπιστημίων της χώρας, ότι αυτή η συμφωνία είναι εγκεκριμένη και χρηματοδοτείται από το Β' Κοινοτικό Πλαίσιο Στήριξης, ότι έχει καταληκτικό χρονικό ορίζοντα την 31.12.1999 και ότι αν αντιμετωπιστούν τα όποια προβλήματα -που θα υπάρχουν ενδεχομένως κατά την εφαρμογή της- θα διασφαλίσει τη συμμετοχή όλων των δασκάλων σ'αυτό το πρόγραμμα".

Στη συνέχεια καταδικάζει τις περιπτώσεις προπηλακισμών καθηγητών, που αναφέρει και στο τέλος λέει ότι οι ενέργειες αυτές προσβάλλουν την ιστορική μνήμη του κλάδου, ότι ακυρώνουν τους μακροχρόνιους αγώνες του για αναβάθμιση της μόρφωσης στο δάσκαλο και στη νηπιαγωγό και ότι είναι ξένες προς το ήθος, την περήφανη και αξιοπρεπή αγωνιστική στάση των εκπαιδευτικών της πρωτοβάθμιας εκπαίδευσης.

Και στο τέλος, η ΔΟΕ καλεί όλους τους συναδέλφους, μετά από μία συνάντηση που είχε με τους προέδρους των Παιδαγωγικών Τμημάτων που έχουν βγάλει κοινό πρόγραμμα και το ίδιο πρόγραμμα εφαρμόζουν σε όλα τα παιδαγωγικά τμήματα των πανεπιστημίων της χώρας, να συμμορφωθούν όλοι προς τις οδηγίες και τους κανονισμούς που διέπουν αυτά τα προγράμματα.

Ευχαριστώ.

ΑΠΟΣΤΟΛΟΣ ΤΑΣΟΥΛΑΣ: Γιατί, δεν συμμορφώνονται οι συνάδελφοι;

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Είναι μερικοί δικοί σας που δεν τα θέλουν.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, η τέταρτη με αριθμό 233/3.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς την Υπουργό Ανάπτυξης, σχετικά με τις προθέσεις της Κυβέρνησης για τη μακροπρόθεσμη προοπτική της ΑΣΠΡΟΦΟΣ Α.Ε., τη διασφάλιση της αναπτυξιακής πολιτικής της κλπ., κρατείται, γιατί ειδοποιεί η κυρία Υπουργός ότι είναι καθ'οδόν και θα συζητηθεί αργότερα.


 

  

Σελίδα 1159 

Η πέμπτη με αριθμό 228/3.11.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Αναστασίου Ιντζέ προς τους Υπουργούς Εργασίας και Κοινωνικών Ασφαλίσεων, Υγείας και Πρόνοιας, σχετικά με τις προθέσεις της Κυβέρνησης για επίλυση των προβλημάτων εργασίας, αναγνώρισης συντάξιμης προϋπηρεσίας κλπ., που αντιμετωπίζουν οι Ελληνοπόντιοι, διαγράφεται με σύμφωνη γνώμη του ερωτώντος και του ερωτωμένου Υπουργού και θα επανακατατεθεί.

Επίκαιρες ερωτήσεις δεύτερου κύκλου:

Πρώτη είναι η με αριθμό 220/31-10-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης για την επίλυση του ασφαλιστικού προβλήματος των εργαζομένων στη Δημόσια Επιχείρηση Ηλεκτρισμού (Δ.Ε.Η.)

Η ερώτηση του κ. Πιπεργιά έχει ως εξής:

"Οι εργαζόμενοι στη ΔΕΗ πραγματοποίησαν σειρά κινητοποιήσεων (σαρανταοκτάωρη απεργία στις 22 και 23 Οκτώβρη, συγκεντρώσεις κλπ.) για την αντιμετώπιση οξυμένων προβλημάτων τους και ιδιαίτερα για την επίλυση των προβλημάτων του ασφαλιστικού τους φορέα, που αναμένεται να μεγιστοποιηθούν με την απελευθέρωση της ηλεκτρικής ενέργειας και την εφαρμογή της 96/92 οδηγίας της Ευρωπαϊκής 'Ενωσης.

Η μελέτη της εταιρείας "N.E.R.A", που έχει προσληφθεί σαν σύμβουλος στη ΔΕΗ, αναφέρεται στο σχετικό πρόβλημα προτείνοντας "...τη σύσταση ενός ξεχωριστού κεφαλαίου, που θα λάμβανε υπόψη την κλίμακα συνεισφορών του παρελθόντος και των μελλοντικών υποχρεώσεων", ενώ η ΓΕΝΟΠ/ΔΕΗ και η Ομοσπονδία των Συνταξιούχων της ΔΕΗ διεκδικούν τη "διάσωση του ασφαλιστικού τους συστήματος", "την αναγνώριση της αναλογιστικής μελέτης από την Κυβέρνηση" και "την εγγραφή του αποθεματικού στα λογιστικά βιβλία της επιχείρησης."

Ερωτώνται οι αρμόδιοι Υπουργοί:

- Πώς προτίθενται ν' αντιμετωπίσουν το ασφαλιστικό πρόβλημα των εργαζομένων της ΔΕΗ;"

Ο Υπουργός Εργασίας και Κοινωνικών Ασφαλίσεων κ. Μιλτιάδης Παπαϊωάννου έχει το λόγο.

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε Πρόεδρε, κύριοι συνάδελφοι, αναμφίβολα το πρόβλημα της ΔΕΗ σε σχέση με το ασφαλιστικό -και κυριολεκτώ- είναι δύσκολο και μεγάλο. Και γίνεται δυσκολότερο αυτές τις ώρες, που η ΔΕΗ ετοιμάζεται να βγει στον υγιή, θα έλεγα, ανταγωνισμό, στις νέες ανταγωνιστικές συνθήκες.

Θέλω να πληροφορήσω το Σώμα ότι το όλο θέμα έχει μπει σε μια διαδικασία επίλυσης με ορατό, με σαφές τέλος. Τι σημαίνει αυτό; 'Οτι έχει ξεκινήσει ένας διάλογος με τη ΓΕΝΟΠ/ΔΕΗ. Χθες είδαν και τη συνάδελφό μου την κ. Παπανδρέου, την Υπουργό Ανάπτυξης.

Οι στόχοι μας είναι οι εξής:

Πρώτον, θέλουμε να αναθέσουμε σε κάποιον έγκυρο ξένο οίκο να μας δώσει τις τελικές του προτάσεις -και αναφέρομαι σε προτάσεις και εναλλακτικές λύσεις- για να κάνει η Κυβέρνηση σε συνεργασία με τους εργαζόμενους τις τελικές της επιλογές.

Δεύτερον, η Κυβέρνηση και η διοίκηση της ΔΕΗ, ώστε να μην υπάρχει ανησυχία στους εργαζόμενους, που έμπρακτα μέχρι τώρα έχουν συμβάλει στην ανάπτυξη της ΔΕΗ, πιστεύω ότι αυτή είναι μια κοινή αναγνώριση απ'όλους μας, εγγυώνται την απρόσκοπτη καταβολή των συντάξεων.

Τρίτον, οι διαδικασίες της απελευθέρωσης θα προχωρήσουν παράλληλα με την επιλογή της λύσης για το ασφαλιστικό. 

Κλείνοντας, θέλω να τονίσω ότι το ζήτημα επείγει για όλους μας. Δηλαδή αυτά τα οποία ανέφερα προηγουμένως, δεν είναι κάποιες ευχές ή ένας διάλογος για το διάλογο ο οποίος παραπέμπει το θέμα στις καλένδες γιατί έχουμε εκτιμήσει βαθύτατα τη διάσταση του προβλήματος.

Μπορεί κανείς να πει πολύ συνοπτικά, ότι δεν μπορεί να δοθεί λύση στην κυρίαρχη, αν θέλετε, σήμερα πολιτική πρόταση-θέση για απελευθέρωση των αγορών γύρω από τη ΔΕΗ, χωρίς να έχει λυθεί παράλληλα και το ασφαλιστικό πρόβλημα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Πιπεργιάς έχει το λόγο.

ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κύριε Υπουργέ, κύριοι συνάδελφοι, έχω στα χέρια μου ένα έγγραφο που έστειλαν οι τρεις Υπουργοί, Εθνικής Οικονομίας, Ανάπτυξης και Εργασίας, προς τη ΓΕΝΟΠ/ΔΕΗ.

Από το έγγραφο προκύπτει ότι υπάρχει αναίρεση της βάσης συνεννόησης, που είναι κατά την άποψή μου η αναλογιστική μελέτη του 1992. Γιατί αν δεν αναγνωριστεί η μελέτη αυτή, που αποτελεί τη βάση της συνεννόησης, δεν θα έχουμε επιτάχυνση των εξελίξεων για λύση του προβλήματος.

Θα ήθελα να επισημάνω ότι οι ενδεχόμενες σκέψεις για ταμείο, δεν μπορούν να βρουν έδαφος έδρασης, αφού οι προοπτικές απασχόλησης στο χώρο είναι εξαιρετικά δυσμενείς. Μπορεί οι εξελίξεις βέβαια να οδηγούν σε κοινωνίες και οικονομίες ενεργοβόρες, πλην όμως οι εξελίξεις στην τεχνολογία και στα νέα καύσιμα, συρρικνώνουν την απασχόληση.

Θα πρέπει να επισημάνω εδώ, ότι μια μονάδα εξακοσίων μεγαβάτ με φυσικό αέριο, απασχολεί εκατό εργαζόμενους, ενώ δύο μονάδες τριακοσίων μεγαβάτ λιγνίτη που υποκαθιστά ή αντικαθιστά, μαζί με τα ορυχεία, απασχολούν χίλιους πεντακόσιους εργαζόμενους. Καταλαβαίνετε τι ακριβώς θα σημάνει στο μέλλον η νέα σχέση που θα διαμορφωθεί μεταξύ εργαζόμενων και συνταξιούχων.

Επισημαίνω πρόσθετα ότι η λύση που θα αναζητηθεί δεν πρέπει να επιφυλάσσει δυσμενή μεταχείριση της ΔΕΗ απέναντι στους ιδιώτες παραγωγούς, διότι ανάληψη του κόστους της κοινωνικής ασφάλισης των εργαζόμενων και των συνταξιούχων της ΔΕΗ μόνο από τη ΔΕΗ, θα αποτελέσει ανταγωνιστικό ντισαβαντάζ της ΔΕΗ σαν παραγωγό και θα λειτουργήσει ευεργετικά και υπέρ των ιδιωτών που θα επενδύσουν στην ηλεκτρική ενέργεια, αφού αυτό το βάρος θα επιμερίζεται στην κάθε κιλοβατώρα που θα παράγει η ΔΕΗ και μόνο.

Η λύση θα πρέπει να αναζητηθεί στα πλαίσια της νέας διάρθρωσης του κλάδου της ηλεκτρικής ενέργειας, με ανάληψη των σχετικών υποχρεώσεων από το σύνολο των παραγωγών. Αυτό μπορεί να γίνει μέσα στα πλαίσια της νέας διάρθρωσης της ΔΕΗ από το ενιαίο σύστημα μεταφοράς.

Χρειάζεται, κύριε Υπουργέ, πράγματι ουσιαστικός διάλογος με αποδοχή τόσο των παραμέτρων του προβλήματος όσο και της υφιστάμενης αναλογιστικής μελέτης. Χρειάζεται λύση τώρα και προφανώς πριν από το νέο πλαίσιο απελευθέρωσης το πρόβλημα της αγοράς της ηλεκτρικής ενέργειας, γιατί αν δεν αντιμετωπιστεί πριν την προσαρμογή της νομοθεσίας στις επιταγές της 96/92 οδηγίας της Ευρωπαϊκής 'Ενωσης πολύ φοβάμαι ότι το πρόβλημα θα εξελιχθεί σε βάρος και των ασφαλισμένων της ΔΕΗ και της ίδιας της επιχείρησης, αλλά πολύ περισσότερο σε βάρος των καταναλωτών της ηλεκτρικής ενέργειας που θα υποχρεωθούν να είναι πελάτες της ΔΕΗ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός Εργασίας και Κοινωνικών Ασφαλίσεων έχει το λόγο.

ΜΙΛΤΙΑΔΗΣ ΠΑΠΑΪΩΑΝΝΟΥ (Υπουργός Εργασίας και Κοινωνικών Ασφαλίσεων): Κύριε συνάδελφε, το πρόβλημα αυτήν τη στιγμή δεν είναι η αναλογιστική μελέτη και το ύψος της και ούτε αν γίνεται αποδεκτή ή δεν γίνεται. Κανένας σήμερα δεν λέει ότι δεν είναι αποδεκτή η αναλογιστική μελέτη που έχει γίνει. Αλλά η αναλογιστική μελέτη δεν δίνει απάντηση στο πώς θα έχουμε στο διηνεκές μία βιώσιμη λύση. Δεν δίνεται η απάντηση μέσα από την αναλογιστική μελέτη. Γι'αυτό είπαμε ότι πρέπει να μελετηθούν και εμπειρίες σε σχέση με άλλες χώρες που αντιμετώπισαν ζητήματα απελευθέρωσης σε πολύ μεγάλους οργανισμούς, όπως είναι η ΔΕΗ -και υπάρχει πλούσια ευρωπαϊκή εμπειρία- και να προσεγγίσουμε τη λύση με τον καλύτερο δυνατό τρόπο. Γι'αυτό είπα, ότι αυτό δεν μπορεί να πάει στο διηνεκές, έχει ορατό τέλος. Η Κυβέρνηση και η διοίκηση της ΔΕΗ δεν βάζουν σε αμφισβήτηση αυτό, γιατί εκεί υπήρξε ένα πρόβλημα με το όριο που είχε τεθεί με


 

  

Σελίδα 1160 

 

το νόμο του 1992, σε σχέση με το εάν υπάρχουν χρήματα να πληρωθούν οι συντάξεις όσον αφορά τους σημερινούς συνταξιούχους, αλλά και τους αυριανούς. Εκείνο που πρέπει να κάνουμε είναι με τον καλύτερο δυνατό τρόπο, με γόνιμο και ουσιαστικό διάλογο να δώσουμε το ταχύτερο δυνατό απάντηση σε ένα κρίσιμο και δύσκολο πρόβλημα. Και έτσι θα προχωρήσουμε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Καμία απάντηση στην ουσία.

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 212/30-10-97 επίκαιρη ερώτηση του Βουλευτή της Νέας Δημοκρατίας κ. Χρήστου Μαρκογιαννάκη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για την κατάργηση του Οργανισμού Ανάπτυξης Δυτικής Κρήτης, υιοθέτηση της πρότασης των εργαζομένων κλπ.

Η ερώτηση του κ. Μαρκογιαννάκη σε περίληψη έχει ως εξής:

"Το 1979 ιδρύθηκε και έκτοτε λειτουργεί ο Ιδιωτικού Δικαίου Οργανισμός Ανάπτυξης Δυτικής Κρήτης (ΟΑΔΥΚ), με έδρα τα Χανιά. Σκοπός του εν λόγω οργανισμού είναι η ανάπτυξη του δυτικού τμήματος της Κρήτης και δη των Νομών Χανίων και Ρεθύμνης.

Κατά την επί δεκαοκτώ έτη λειτουργία του ο ΟΑΔΥΚ, στον οποίον σημειωτέον το ελληνικό δημόσιο συμμετέχει με ποσοστό 33%, έχει αναμφίβολα συνεισφέρει αποφασιστικά στην ανάπτυξη της περιοχής, αναλαμβάνοντας και εκτελώντας επιτυχώς μεγάλο αριθμό έργων υποδομής, μεταξύ των οποίων και το σημαντικό υδροαρδευτικό έργο που καλύπτει την άρδευση μέχρι τώρα 153.000 στρεμμάτων και την ύδρευση του μεγαλύτερου τμήματος της ανεπτυγμένης τουριστικά βόρειας πλευράς των δύο νομών, έχοντας μάλιστα και την διαχείριση των έργων.

Πρόσφατα μάλιστα σε διάφορα δημοσιεύματα του Τύπου αναφέρεται ότι μεταξύ των διαφόρων οργανισμών, που έχει κατ'αρχήν αποφασισθεί να καταργήσει το Υπουργείο Εθνικής Οικονομίας, είναι και ο ΟΑΔΥΚ. Αυτό έχει δημιουργήσει μεγάλη αναστάτωση, τόσο στους εργαζομένους στον οργανισμό όσο και στις κοινωνίες των Νομών Χανίων και Ρεθύμνης, που θεωρούν οποιαδήποτε ενέργεια που θα έχει στόχο τον ΟΑΔΥΚ ως καίριο πλήγμα κατά της δυτικής Κρήτης, δοθέντος ότι ο ΟΑΔΥΚ απετέλεσε κατάκτηση σημαντική για την περιφέρειά μας.

Ερωτάται, συνεπώς, ο Υπουργός ΥΠΕΘΟ:

1. Εάν όντως αντιμετωπίζει το Υπουργείο Εθνικής Οικονομίας το ενδεχόμενο να καταργήσει τον ΟΑΔΥΚ και:

2. Εάν προτίθεται και πάλι να τον αξιοποιήσει υιοθετώντας την πρόταση βιωσιμότητας των εργαζομένων στον ΟΑΔΥΚ". 

Ο Υφυπουργός Εθνικής Οικονομίας κ. Αλέξανδρος Μπαλτάς έχει το λόγο.

AΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε. 

Κύριε Πρόεδρε, κύριοι συνάδελφοι, με το νόμο περί περιστολής των κρατικών δαπανών προβλέφθηκε η σύσταση γνωμοδοτικής επιτροπής για την εξέταση όλων των οργανισμών του δημόσιου τομέα, ως προς την αναγκαιότητά τους, το κόστος λειτουργίας τους και τη δυνατότητα κατάργησης, συγχώνευσης ή μεταφοράς δραστηριοτήτων σε αποκεντρωμένους φορείς.

Η επιτροπή κατέθεσε τη γνωμοδότησή της και το Υπουργικό Συμβούλιο αποφάσισε σχετικά, ως είναι γνωστό.

Σε ό,τι αφορά τον ΟΑΔΥΚ, στον οποίο αναφέρεσθε και του οποίου αναγνωρίζεται η προσφορά σε έργα που πραγματοποιήθηκαν στη δυτική Κρήτη από το 1979, σας πληροφορώ ότι δεν καταργείται η λειτουργία του, απλώς η συμμετοχή του κράτους μεταβιβάζεται στις δυο νομαρχιακές αυτοδιοικήσεις. Παραμένει η συμμετοχή των τοπικών φορέων, ΟΤΑ, συνεταιριστικών οργανώσεων κλπ., ενώ προβλέπεται σταδιακή μετάβαση και στην περίπτωση που στη μεταβατική περίοδο προκύψουν ενδεχομένως προβλήματα, αυτά θα διευθετηθούν αναλόγως. 

Για το προσωπικό του οργανισμού και την απορρόφησή του, η επιτροπή που επεξεργάζεται την απόφαση του Υπουργικού Συμβουλίου θα εξασφαλίσει το μέλλον του. Προβλέπεται άλλωστε μια για τρία χρόνια φθίνουσα βέβαια πορεία επιχορήγησης για το σχετικό οργανισμό, εκείνων που θα αναλάβουν την ευθύνη ...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δηλαδή θα πληρώνεται χωρίς να γίνεται έργο. Λαμπρή ιδέα! 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): 'Οχι. Λέω, κύριε Πρόεδρε, ότι θα υπάρξει μια τριετής, φθίνουσα ακόμη επιχορήγηση, σε εκείνους που θα αναλάβουν το έργο του οργανισμού...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και αυτό το ονομάζετε οικονομία!

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): ... και αυτό -για να απαντήσω βεβαίως σ' αυτό που λέτε τώρα- στην περίπτωση που θα χρειαστεί. Το λέω ως επιπλέον διασφάλιση στο ότι θα λειτουργήσει αποκεντρωμένα πλέον αυτός ο οργανισμός. Η λειτουργία, λοιπόν παραμένει, αλλά τη λειτουργία του αυτή θα την ασκούν η νομαρχιακή αυτοδιοίκηση και οι άλλοι τοπικοί οργανισμοί που ήδη συμμετέχουν. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μαρκογιαννάκης έχει το λόγο.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Εγώ χαίρομαι που ο κύριος Υπουργός αναγνώρισε το πράγματι σημαντικό έργο το οποίο έχει προσφέρει μέχρι τώρα στη δυτική Κρήτη ο Οργανισμός Αναπτύξεως, για τον οποίο γίνεται λόγος. 

Αυτό το σημαντικό έργο, το επέτυχε, κύριε Υπουργέ, όχι διότι λειτούργησε κάτω από την αιγίδα του κράτους ή ό,τιδήποτε. Επειδή ακριβώς ήταν αυτόνομος, ήταν ένας πρωτοποριακός οργανισμός, λειτούργησε με ιδιωτικοοικονομικά κριτήρια και έτσι προχώρησε.

Το έργο το οποίο έχει προσφέρει είναι ιδιαίτερα σημαντικό, έτσι όπως προχώρησε τα τελευταία δεκαοκτώ χρόνια. Δεν μπορώ να καταλάβω ποιος είναι ο λόγος για τον οποίον αυτήν τη στιγμή μεταβάλλεται αυτό το καθεστώς της αυτονομίας, το καθεστώς που δεν έδιδε τη δυνατότητα οποιωνδήποτε παρεμβάσεων και ένα λαμπρό εργαλείο θα έλεγα, μια μηχανή ανάπτυξης της δυτικής Κρήτης την οδηγείτε προς το άγνωστο. Διότι σιγά σιγά, όπως μας τα λέτε τα πράγματα, ουσιαστικά θα ευνουχιστεί και θα τελειώσει αυτός ο οργανισμός.

Αυτήν τη στιγμή, κύριε Υπουργέ, υπάρχει ένα αρδευτικό έργο το οποίο διαχειρίζεται ο οργανιμός, που αρδεύονται περίπου διακόσιες χιλιάδες στρέμματα, όπως με πληροφόρησαν σήμερα. Πού θα μεταβιβασθεί η διαχείριση αυτού του έργου; Υπάρχουν ακόμη εν εξελίξει έργα, τα οποία ο οργανισμός εκτελεί, τα οποία βεβαίως τα τελευταία χρόνια δεν χρηματοδοτούνται -και πιστεύω ότι αυτό δεν είναι χωρίς κάποια σκοπιμότητα- και αυτά τα έργα έχουν ουσιαστικά σταματήσει.

Αν προχωρήσετε σ' αυτήν την τροποποίηση, την οποία μας αναφέρατε προηγουμένως, θα διαπράξετε ένα έγκλημα σε βάρος της περιοχής. Ποτέ το κράτος δεν είδε τον αυτόνομο αυτόν οργανισμό με καλό μάτι και τώρα βλέπουμε ότι υλοποιείται όλη αυτή η τακτική, την οποία είχατε ακολουθήσει όλα αυτά τα τελευταία χρόνια. 

Δεν χρηματοδοτείτε τα έργα τα οποία υλοποιεί και εκτελεί, ο οργανισμός έχει αδρανοποιηθεί και ουσιαστικά αυτόν τον οργανισμό που βοήθησε τόσο πολύ το Νομό Χανίων και το Νομό Ρεθύμνης να αναπτυχθούν, τον έχετε θέσει σε αδράνεια.

Πρέπει να έχετε υπόψη σας ότι η αντίδραση των Νομών Χανίων και Ρεθύμνης θα είναι πάρα πολύ μεγάλη. Οι κοινωνίες, οι εργαζόμενοι, οι φορείς, οι πάντες αντιδρούν, διότι αντιλαμβάνονται ότι ο στόχος είναι ένας, να κομματικοποιηθεί αυτός ο οργανισμός.

'Εχετε υπόψη σας ότι μέχρι τώρα δεν έχει υποκύψει σε παρεμβάσεις κομματικές. Με τις ρυθμίσεις τις οποίες προσπαθείτε να κάνετε αυτήν τη στιγμή, θέλετε ασφαλώς να το κάνετε και κομματικό όργανο.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός


 

  

Σελίδα 1161 

 

έχει το λόγο.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Δεν θέλω να κάνω λογοπαίγνιο, αλλά θέλω να μην είναι τόσο έντονη η συζήτηση. Εάν επρόκειτο να γίνει κομματικό όργανο, θα ήταν οργανισμός, όπως λέτε εσείς.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μα, είναι εκ των πραγμάτων. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Αυτήν τη στιγμή δεν φαντάζομαι να είναι κομματικά όργανα οι νομαρχιακές αυτοδιοικήσεις, οι οποίες εκλέγονται από το λαό της περιφέρειας. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Σοβαρά λέτε ότι η Τοπική Αυτοδιοίκηση θα εκτελέσει μεγάλα έργα; Μα, να σοβαρευόμαστε κάποτε!

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Μα, εκτελεί, κύριε Πρόεδρε. 'Ετσι κι αλλιώς εκτελούνται τα έργα αυτά.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Πρόεδρε, μη διακόπτετε. Ξέρω το ενδιαφέρον σας για το θέμα, γιατί αφορά και την ιδιαίτερη πατρίδα σας.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κάνετε την ερώτησή σας και σας απαντώ τι γίνεται με τον οργανισμό. Εμείς πιστεύουμε ότι θα λειτουργήσει με την αποκεντρωμένη μορφή του και καλύτερα από ό,τι σήμερα. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αγανάκτηση μας πιάνει μ' αυτά που λέτε. Είναι τρελλά πράγματα αυτά.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Και σήμερα είναι η Τοπική Αυτοδιοίκηση μέσα στον οργανισμό. Και σήμερα είναι οι συνεταιρισμοί στον οργανισμό. Και σήμερα είναι η περιφέρεια στον οργανισμό. 

Με ρωτήσατε τι θα κάνει με τα έργα που βρίσκονται σε εκτέλεση και ποιος θα αναλάβει την παρακολούθηση των αρδεύσεων κ.ο.κ. Αυτά θα πάνε στους φυσικούς τους φορείς. 'Οπως ξέρετε, αυτήν τη στιγμή ο οργανισμός ως προς αυτήν του τη δραστηριότητα είναι παράνομος, κύριε Πρόεδρε, αλλά ετούτη τη στιγμή δεν συζητάμε το τι είναι νόμιμο ή παράνομο. Υπάρχει μία άποψη. Σας είπα κι εγώ ότι για ένα διάστημα έπαιξε θετικότατο ρόλο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι μόνο κακία, είναι μόνο άρνηση.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Πρόεδρε.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Υπήρχε χρόνος να τον εκδικηθούμε πριν; Δεν είναι αυτή η πρόθεσή μας.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Θα λειτουργήσει με την Τοπική Αυτοδιοίκηση; Σοβαρά το λέτε;

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Πρόεδρε. Δεν έχετε δικαίωμα παρέμβασης στις επίκαιρες ερωτήσεις. Το γνωρίζετε.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κύριε Πρόεδρε, σας εξήγησα τι θα γίνει με το συγκεκριμένο οργανισμό και πως δεν καταργούμε τη λειτουργία του. Η λειτουργία του συνεχίζεται.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Αλλαξε την όψη του νομού, της δυτικής Κρήτης.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Πρόεδρε, σας παρακαλώ, δεν είναι σωστό.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και τώρα τον παραδίδετε στον υδροκέφαλο του κέντρου.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Εκτελείται από άλλα όργανα...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Τον καταδικάζετε να πεθάνει από ασφυξία. Δεν τον εκτελείτε δια τυφεκισμού, τον εκτελείται δι' ασφυξίας.

ΠΡΟΕΔΡΕΥΩΝ (Παναγιώτης Ν. Κρητικός): Επόμενη είναι η με αριθμό 240/3.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων ανάπτυξης του θεσμού των μαθητικών συμβουλίων, μη παρεμπόδιση της συνδικαλιστικής δραστηριότητας των μαθητών κλπ.

Η ερώτηση του κ. Κανταρτζή έχει ως εξής:

"Ο αυταρχισμός της Κυβέρνησης -που αποτελεί αναγκαίο συμπλήρωμα της αντιλαϊκής της πολιτικής- εκδηλώνεται στους πιο διαφορετικούς τομείς της κοινωνικής ζωής. 'Ετσι, μετά την αντιμετώπιση με τα ΜΑΤ των απεργιακών κινητοποιήσεων των ναυτεργατών, τα αγροτοδικεία, τις παρακολουθήσεις από αστυνομικούς της δραστηριότητας συνδικαλιστικών οργανώσεων, τη σύλληψη των διαφωνούντων με την ανάληψη της Ολυμπιάδας του 2004 κλπ., η αυταρχική συμπεριφορά εκδηλώνεται με μαζικό τρόπο και στα σχολεία. Οι διευθυντές, κυρίως των γυμνασίων, των λυκείων και τεχνικών επαγγελματικών σχολών ασκούν μια πραγματική τρομοκρατία σε βάρος των μαθητών τους, μη επιτρέποντάς τους να ασκήσουν ούτε καν αυτά τα ελάχιστα δικαιώματα που τους αναγνωρίζει ο κανονισμός των μαθητικών κοινοτήτων. Φτάνουν μάλιστα να παρεμποδίζουν ανοιχτά τη συνδικαλιστική δραστηριότητα των μαθητών, όπως έγινε με την πρόσφατη κινητοποίηση των νυχτερινών μαθητών. Μια σειρά διευθύνσεις, λόγου χάρη νυχτερινά Νέας Ιωνίας και Νέου Κόσμου, νυχτερινά ΤΕΛ Περιστερίου και Νέας Φιλαδέλφειας, 1η ΤΕΣ Σιβιτανιδείου κλπ., προσπάθησαν με τον έναν ή τον άλλο τρόπο να παρεμποδίσουν την κινητοποίηση που πραγματοποίησαν οι νυχτερινοί μαθητές στις 16 Οκτώβρη 1997. 

Ερωτάται ο κύριος Υπουργός:

Η ανοικτή παρεμπόδιση της συνδικαλιστικής δραστηριότητας των μαθητών -και μέσω αυτής της κοινωνικοποίησής τους- συνιστά τη νέα εκσυγχρονιστική παιδαγωγική αντίληψη της Κυβέρνησης.

Η συγκεκριμένη συμπεριφορά των διευθύνσεων των νυχτερινών σχολείων, όπου αυταρχικά επιχειρήθηκε η παρεμπόδιση της κινητοποίησης των νυχτερινών μαθητών, αποτελεί δικιά τους πρωτοβουλία ή είναι αποτέλεσμα εφαρμογής κατευθύνσεων από το Υπουργείο Εθνικής Παιδείας και Θρησκευμάτων;

Μήπως αυτή η συμπεριφορά αποτελεί εφαρμογή μέρους των σχεδιασμών της Κυβέρνησης, που στοχεύουν αρχικά στην περιθωριοποίηση και στη συνέχεια την πλήρη κατάργηση των συνδικαλιστικών οργάνων των μαθητών; Αν όχι, ποιά συγκεκριμένα μέτρα θα πάρει η Κυβέρνηση για την ενίσχυση και ανάπτυξη του θεσμού των μαθητικών συμβουλίων;".

Ο Υφυπουργός κ. Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, ακούγοντας κανείς αυτήν την επίκαιρη ερώτηση νιώθει ρίγη πανικού. Είναι ένα γλαφυρό μύθευμα πολιτικής φαντασίας. Αυταρχισμός της Κυβέρνησης. Διευθυντές που τρομοκρατούν τους μαθητές. Μαθητικές κοινότητες που παρεμποδίζονται να κάνουν κινητοποιήσεις. Είναι κάθε άλλο παρά αληθινή η περιγραφή αυτών των πραγμάτων και απέχει παρασάγγας από την πραγματικότητα. Και θα έλεγα, αγαπητέ συνάδελφε, ότι εδώ υπάρχει μία διαμετρική αντίθεση φιλοσοφικού χαρακτήρα για το τι είναι μαθητική κοινότητα, τι σκοπό έχει η μαθητική κοινότητα και πώς σήμερα λειτουργεί.

Μαθητική κοινότητα, όπως ξέρετε, είναι εκείνη η εσωσχολική οργάνωση των μαθητών που αποτελεί μια μικρογραφία του κοινωνικού συνόλου και μέσα στην οποία οι μαθητές εθίζονται με τον ίδιο τρόπο που θα λειτουργούν αύριο ως πολίτες μιας κοινωνίας, με νόμους, με λογική, πέρα βέβαια από το μαθητικό, νεανικό, εφηβικό, ενθουσιασμό, αυθορμητισμό, που κάθε άλλο παρά πρέπει να τον καταπιέζουμε και να τον αφήνουμε να εκδηλώνεται. Την ίδια αντίληψη γι'αυτές τις μαθητικές κοινότητες έχουν και οι καθηγητές. Εσείς τις θεωρείτε απλά ένα συνδικαλιστικό όργανο, που δεν κάνει τίποτα άλλο από το να κινητοποιεί τους μαθητές, γενικώς, σε οποιοδήποτε πολιτικό πρόβλημα της χώρας με κομματικό πάντα κριτήριο. Και, βέβαια, είναι και συνδικαλιστική η δράση των μαθητικών κοινοτήτων, αλλά όχι μόνο συνδικαλιστική.

Τώρα, για την περίπτωση στην οποία αναφέρεστε, για το ότι δήθεν στις 16 Οκτωβρίου παρεμποδίστηκαν, από τρομοκράτες διευθυντές, οι μαθητές να πάνε σε μία συγκέντρωση που οργάνωνε το συμβούλιο μαθητών εσπερινών λυκείων, για


 

  

Σελίδα 1162 

 

να ματαιώσουν την εκπαιδευτική μεταρρύθμιση, που ακόμα δεν την αρχίσαμε καλά-καλά: 1) Το Εσπερινό Λύκειο της Νέας Ιωνίας, που επικαλείσθε, ήθελε να κάνει διαδήλωση και να κλείσει το δρόμο, γιατί άλλαξε ο διευθυντής σχολείου, νομίζοντας ότι με διορισμό του Υπουργού Παιδείας έγινε η αλλαγή, ενώ η αλλαγή έγινε με τη διαδικασία των επιλογών και μάλιστα όχι από επιτροπή του Υπουργείου, αλλά από Περιφερειακά Υπηρετικά Συμβούλια της Τοπικής Αυτοδιοίκησης. Παρενέβησαν ψύχραιμα οι καθηγητές, τους εξήγησαν ορισμένα πράγματι και φυσικά οι μαθητές δεν ολοκλήρωσαν αυτήν την εκδήλωση.

Στο 3ο Εσπερινό Λύκειο της Νέας Φιλαδέλφειας οι μαθητές συζητούσαν να συμμετάσχουν στην πορεία που γινόταν στις 16 Οκτωβρίου στην Πλατεία Κάννιγγος, χωρίς όμως τα θέματά τους να έχουν σχέση με όλη αυτήν την ιστορία. Παρενέβη ο Σύλλογος Γονέων και Κηδεμόνων, παρενέβη η Διεύθυνση του σχολείου, συζήτησαν με τα παιδιά, αντιμετώπισαν το θέμα και στο τέλος έκαναν έναν περίπατο στο 'Αλσος της Νέας Φιλαδέλφειας, χωρίς να υπάρξει πρόβλημα τρομοκρατίας ή οποιασδήποτε άλλης ψυχολογικής επέμβασης στη βούληση των παιδιών.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Η ερώτησή μας φυσικά δεν έγινε για να μας αναπτύξει σε μια έκθεση ιδεών ο κύριος Υπουργός τις απόψεις του για το ρόλο και την αποστολή των μαθητικών κοινοτήτων. Προσπάθησε με ένα ύφος, θα το χαρακτήριζα αλαζονικό, να αντιπαρέλθει τα καυτά ερωτήματα τα οποία περιέχονται, όχι μόνο στην επίκαιρη ερώτησή μας αλλά και στις συγκεκριμένες καταγγελίες της συντονιστικής επιτροπής των μαθητών νυχτερινών σχολείων.

Δυστυχώς, κύριε Υπουργέ, τα φαινόμενα αυτά δεν είναι ούτε στη φαντασία μας ούτε στη φαντασία των μαθητών. Είναι και υπαρκτά, υπάρχουν οι προσπάθειες συγκεκριμένων διευθυντών σχολείων να παρεμποδίσουν την κινητοποίηση που έκαναν οι μαθητές των νυκτερινών σχολείων. Και δεν έγιναν για την αντικατάσταση του διευθυντή, αλλά έφθασαν στο σημείο να καλέσουν την αστυνομία, να εμποδίζουν τα συντονιστικά όργανα να ενημερώσουν τους μαθητές, έφθασαν να τους απειλούν μέχρι και με αποβολή. Και σήμερα ακόμα δημοσιεύεται στον Τύπο απειλή διευθυντή του 52ου Λυκείου στην Αθήνα να δώσει αποβολή στους μαθητές που μάζευαν υπογραφές, προκειμένου να γίνουν εκλογές για μαθητικές κοινότητες, τις οποίες αν και φθάσαμε στα μέσα Νοεμβρίου, ακόμα δεν τις έχετε προωθήσει. Γιατί όλα αυτά τα πράγματα; Και φυσικά είναι γεγονός ότι η αντιλαϊκή πολιτική δεν περνάει εάν δεν καταφύγεις σε μέτρα αυταρχικά. Και εκεί καταφεύγετε, όπως καταφεύγετε και στους άλλους τομείς. Σέρνονται στα δικαστήρια χιλιάδες αγρότες, η συνδικαλιστική οργάνωση έχει τεθεί κάτω από την παρακολούθηση αστυνομικών οργάνων και προχωράτε και στους μαθητές.

Η Κυβέρνηση έστω και τώρα πρέπει να αναλάβει τις ευθύνες της, πού οδηγεί αυτή η τακτική και να σταματήσει την τακτική του στρουθοκαμηλισμού, που λέει ότι δεν έγινε τίποτε. Πρέπει να καταλάβει ότι φέρει ευθύνες, όχι μόνο για το παρόν αλλά και για το μέλλον αυτού του τόπου, συνεχίζοντας αυτόν τον ολισθηρό αυταρχικό κατήφορο που βάζει σε αμφισβήτηση τα δημοκρατικά δικαιώματα και τις κατακτήσεις του λαού και της νεολαίας.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, πιστεύω ότι κάθε άλλο παρά έκθεση ιδεών ήταν αυτό που είπα. Και βεβαίως ο συνάδελφος έχει κάθε λόγο να θέλει να κάνει μετάθεση ευθυνών, γιατί η κινητοποίηση της 16ης Οκτωβρίου κατέληξε σε φιάσκο. Αν δεν προσήλθε κόσμος στη συγκέντρωσή σας, δεν φταίνε ούτε καθηγητές ούτε διευθυντές ούτε τα παιδιά. Κατάλαβαν ότι κάνετε πολιτική εναντίον μίας εκπαιδευτικής μεταρρύθμισης μόνο για κομματικούς λόγους και για τίποτε άλλο. Κατάλαβαν τα παιδιά την ουσία της εκπαιδευτικής μεταρρύθμισης. Κατάλαβαν οι εκπαιδευτικοί τους στόχους της εκπαιδευτικής μεταρρύθμισης και καταδίκασαν σε αποτυχία τη συγκέντρωσή σας.

Εάν θέλετε τώρα εσείς να δημιουργήσετε μία άλλη αιτιολογία της αποτυχίας με αυτήν την επίκαιρη ερώτηση μέσα στο Κοινοβούλιο, δυστυχώς αστοχήσατε, αγαπητέ συνάδελφε.

Να σας τονίσω και κάτι άλλο. Πάντοτε οι διαδικασίες εκλογής στις μαθητικές κοινότητες γινονται μετά απο μία εγκύκλιο ενιαύσιου περιοδικού χαρακτήρα, που εκδίδεται κάθε χρόνο στην ίδια ημερομηνία από το Υπουργείο Παιδείας. Και αυτή εδώ την εξέδωσα στις 20.10.97, με την οποία καλώ όλους τους μαθητές να συμμετάσχουν σε αυτές τις διαδικασίες που λαμβάνουν χώρα από 30 Οκτωβρίου 1997 28 Νοεμβρίου 1997.

ΑΧΙΛΛΕΥΣ ΚΑΝΤΑΡΤΖΗΣ: Τρεις μήνες μετά την έναρξη του σχολικού έτους!

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ακόμη μία απόδειξη της στείρας κομματικοποίησης που επιχειρείτε απαράδεκτα μέσα στο μαθητικό χώρο, να διαστρεβλώνετε διαρκώς την αλήθεια. Λυπούμαι πάρα πολύ, αλλά αφήστε τα παιδιά ήσυχα.

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η υπ' αριθμ. 234/3.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Εθνικής, 'Αμυνας σχετικά με τις προθέσεις της Κυβέρνησης για αντικατάσταση του αποχωρούντος προσωπικού, μετεγκατάσταση της επιχείρησης 304 Προκεχωρημένο Εργοστάσιο Βάσης (Π.Ε.Β.) σε άλλη περιοχή κ.λπ.

Η ερώτηση του κ. Αποστόλου έχει ως εξής:

"To 304 ΠΕΒ (Προκεχωρημένο Εργοστάσιο Βάσης) αποτελεί μία από τις σημαντικότερες επιχειρήσεις της αμυντικής βιομηχανίας της χώρας μας. Η ικανότητά του να συμβάλλει στην επιχειρησιακή ετοιμότητα του Στρατού είναι γνωστή και δεδομένη.

Το τελευταίο διάστημα όμως πληθαίνουν οι ενδείξεις για αλλαγή της πολιτικής του Υπουργείου στην επιχείρηση, με αποτέλεσμα την ανησυχία του προσωπικού μιας περιοχής που έχει δεχθεί συντριπτικό πλήγμα από την αποβιομηχάνιση και την ανεργία. Το πολιτικό προσωπικό δεν ανανεώνεται, ενώ τμήματα της παραγωγής ανατίθενται σε επιχειρήσεις εκτός Μαγνησίας.

Επειδή:1) Στην περιοχή η απασχόληση δέχεται πρόσθετες πιέσεις, υψηλά ειδικευμένοι πρώην εργαζόμενοι της ΤΕΟΚΑΡ δεν βρίσκουν διέξοδο απασχόλησης, ενώ ταυτόχρονα η βιομηχανία της Μαγνησίας στερείται της δυνατότητας να συνεργαστεί παραγωγικά με το 304 ΠΕΒ και:

2) H συρρίκνωση της επιχείρησης θα έχει άμεσο αντίκτυπο στον τομέα επισκευής, μετασκευής και ανασκευής αρμάτων μάχης.

Ερωτάται ο κύριος Υπουργός:

1. 'Αν θα προχωρήσει άμεσα σε αντικατάσταση του αποχωρούντος προσωπικού με νέες προσλήψεις πολιτικού προσωπικού, ώστε να λειτουργήσουν πλήρως τα τμήματα, για να μπορεί να ανταποκριθεί η μονάδα απόλυτα στο ρόλο της και:

2. Nα αποσαφηνίσει τις προθέσεις του σχετικά με τις φημολογίες για μετεγκατάσταση της επιχείρησης σε άλλη περιοχή εκτός Μαγνησίας".

Ο Υφυπουργός Εθνικής 'Αμυνας κ. Δημήτριος Αποστολάκης έχει το λόγο.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κυρίες και κύριοι συνάδελφοι, όπως έχω επισημάνει και στο παρελθόν από το Βήμα αυτό, η αμυντική βιομηχανία αποτελεί έναν από τους σημαντικότερους παράγοντες για την αμυντική θωράκιση της χώρας. 

Για το λόγο αυτόν η Κυβέρνηση και ειδικότερα το Υπουργείο Εθνικής 'Αμυνας, έχουν αποδείξει έμπρακτα -και να είστε σίγουροι ότι θα συνεχίσουν να το αποδεικνύουν- το μεγάλο τους ενδιαφέρον, τόσο για την αμυντική βιομηχανία όσο και για τα στρατιωτικά εργοστάσια, τα οποία αποτελούν ένα


 

  

Σελίδα 1163 

 

αναπόσπαστο μέρος.

Σήμερα υπάρχουν πέντε στρατιωτικά εργοστάσια. Στη Λάρισα, στο Βελεστίνο, στη Θεσσαλονίκη, στην Αθήνα και στο Μενίδι. Το σημαντικότερο από αυτά τα εργοστάσια, είναι αυτό του Βελεστίνου, το Προκεχωρημένο Εργοστάσιο Βάσης με αριθμό 304 και έχει ως αποστολή την ανακατασκευή και τον εκσυγχρονισμό όλων των τύπων των αρμάτων μάχης.

'Οσον αφορά τώρα την έλλειψη προσωπικού, που ορθά επισημαίνει ο κύριος συνάδελφος, είναι ένα γεγονός. Θέλω να σας πληροφορήσω ότι το Υπουργείο Εθνικής 'Αμυνας έχει καταθέσει από το Νοέμβριο του 1996 αίτημα προς το Υπουργικό Συμβούλιο για την πρόσληψη χιλίων εξακοσίων είκοσι τριών πολιτικών υπαλλήλων για τις διάφορες τεχνικές, κυρίως, δραστηριότητες του Υπουργείου Εθνικής 'Αμυνας, αίτημα το οποίο ακόμα δεν έχει ικανοποιηθεί. Ο κυριότερος λόγος ήταν ότι στον προϋπολογισμό του 1997 δεν είχαν προβλεφθεί πιστώσεις. 'Εχουμε προβλέψει τις πιστώσεις αυτές για τον προϋπολογισμό του 1998 και ελπίζουμε ότι γρήγορα θα έχουμε την έγκριση και θα προχωρήσουμε στην πρόσληψη.

Πέραν αυτού έχουμε τη δυνατότητα και εξετάζουμε το να αρχίσουμε μια σειρά εσωτερικών ανακατατάξεων, σε εθελοντική βάση, προσωπικού το οποίο είναι περισσότερο από όσο απαιτείται σε άλλες δραστηριότητες, ούτως ώστε να ενισχύσουμε ειδικότερα τα εργοστάσια.

Για το θέμα τώρα της ενδεχόμενης μετεγκατάστασης του εργοστασίου, σας βεβαιώνω ότι δεν υπάρχει καμία σκέψη για τη μεταφορά σε άλλη περιοχή, εκτός του Νομού Μαγνησίας. Ουδέποτε στα τελευταία είκοσι χρόνια, που λειτουργεί το εργοστάσιο, ετέθη τέτοιο θέμα. Απόδειξη είναι το γεγονός ότι υπάρχει ένα εκτεταμένο πρόγραμμα εκσυγχρονισμού, τόσο των εγκαταστάσεων όσο και του μηχανολογικού εξοπλισμού.

Περισσότερα, αν θέλετε, κύριε συνάδελφε, θα σας πω στη δευτερολογία μου.

ΠΡΟΕΔΡΕΥΩΝ (Παναγιώτης Ν.Κρητικός): Ο κ.Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, είναι θετικό το ότι δεσμευτήκατε για τη μη μεταφορά του εργοστασίου. Βέβαια αυτό δεν διαλύει τις ανησυχίες που έχουμε εμείς σχετικά με τη μελλοντική αδρανοποίηση του εργοστασίου. Και αναφέρομαι σε ενδείξεις οι οποίες υπάρχουν. Και θα σας αναφέρω μερικά από τα προβλήματα.

Πρώτο είναι η έλλειψη του προσωπικού, κάτι που και εσείς ο ίδιος τονίσατε. Από τις χίλιες εκατό θέσεις του πολιτικού προσωπικού, σήμερα υπηρετούν τετρακόσιοι, -αύριο βγαίνουν διακόσιοι σε σύνταξη και όπως καταλαβαίνετε, υπάρχει μεγάλο πρόβλημα.

Δεύτερο είναι ότι το εργοστάσιο δεν χρηματοδοτείται επαρκώς για την αγορά ανταλλακτικών, κάτι που έχει συνέπεια στην παραγωγή οχημάτων. Υπάρχει κάθετη μείωση στην παραγωγή των οχημάτων.

'Ενα τρίτο πρόβλημα αφορά το συνεργείο ερπυστριών τροχών. Γνωρίζετε ότι πρόκειται για ένα συνεργείο με σημαντικότατο εξοπλισμό, αξιόλογη τεχνογνωσία και εμπειρία, το οποίο ουσιαστικά υπολειτουργεί. Είναι χαρακτηριστικό ότι πρόσφατα η διοίκηση του εργοστασίου έδωσε παραγγελίες για πέδιλα βαρέων οχημάτων του στρατού σε ιδιωτική εταιρεία.

'Ενα τέταρτο σοβαρό περιστατικό αφορά το συνεργείο αναγόμωσης ελαστικών, για το οποίο ξοδεύτηκαν μερικά εκατομμύρια, ώστε να αγοραστεί ο εξοπλισμός και ουσιαστικά δεν χρησιμοποιείται πλήρως, αφού παρά το ότι υπάρχει μεγάλη ζήτηση από άλλες μονάδες, δεν ανταποκρίνεται.

Να αναφέρω ότι δεν γίνονται συντηρήσεις στα κτίρια, ότι έχουν κατασκευαστεί δοκιμαστήρια -και το γνωρίζετε- για τα οποία ξοδεύτηκαν εκατομμύρια και δεν λειτουργούν ακόμη; 'Ολα αυτά, συν την αντίληψη που έχουμε εμείς, ότι υπάρχουν και οργανωτικά προβλήματα, εκφράζουν τις δικαιολογημένες ανησυχίες μας.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε συνάδελφε, οι ανησυχίες σας δεν είναι εύλογες ούτε δικαιολογημένες και σας εξήγησα γιατί.

Το θέμα του προσωπικού το ανέλυσα. Το γεγονός ότι δεν έχει προσληφθεί προσωπικό μέχρι αυτήν τη στιγμή είναι μέσα στα πλαίσια των περιοριστικών μέτρων τα οποία έχει πάρει η Κυβέρνηση για τον περιορισμό των δημοσίων υπαλλήλων. Θα το ξεπεράσουμε, γιατί εδώ πρόκειται για τεχνικούς οι οποίοι είναι πραγματικά απαραίτητοι.

'Οσον αφορά το θέμα των επί μέρους συνεργείων τα οποία αναφέρετε -της αναγόμωσης, των ερπυστριών- κάνετε μεγάλο λάθος. Είπα και στην αρχή και επαναλαμβάνω: Κατ' αρχήν έχουμε επισκευάσει και διορθώσει και ανακατασκευάσει όλα τα συνεργεία. Πέραν δε αυτού, στο ΕΜΠΑΕ, στο Μεσοπρόθεσμο Εξοπλιστικό Πρόγραμμα προβλέπονται κάπου εννέα δισεκατομμύρια πεντακόσια εκατομμύρια (9.500.000.000) δραχμές για όλα τα εργοστάσια, εκ των οποίων το μεγαλύτερο μέρος θα πάει στο εργοστάσιο του Βελεστίνου, δηλαδή ένα αρκετά σημαντικό ποσόν.

Τέλος, το γεγονός ότι καμιά φορά χρειάζεται να δοθεί ένα έργο σε υποκατασκευαστές, αυτή είναι μια πρακτική διαδεδομένη σε όλον τον κόσμο. Και μάλιστα, επιθυμούμε να υπάρχει και ένα δίκτυο υποκατασκευαστών γύρω από τα κεντρικά μας εργοστάσια. Είναι ένας τρόπος γρηγορότερης και παραγωγικότερης λειτουργίας και των ίδιων των εργοστασίων, τα οποία δεν είναι απαραίτητο και δεν είναι οικονομικό να έχουν και για την τελευταία λεπτομέρεια ένα συνεργείο.

Πάντως θέλω να σας βεβαιώσω ότι το εργοστάσιο θα συνεχίσει να λειτουργεί, θα ενισχυθούν και οι εγκαταστάσεις του και ο εξοπλισμός του και ευελπιστούμε ότι πολύ γρήγορα θα έχουμε και το προσωπικό το οποίο θα στελεχώσει όλα τα συνεργεία, για να έχει όλη την απόδοση την οποία μπορεί να απόκτηση αυτό το εργοστάσιο.

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε για να συζητήσουμε την κρατηθείσα τέταρτη επίκαιρη ερώτηση πρώτου κύκλου με αριθμό 233/3.11.97 του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς την Υπουργό Ανάπτυξης, σχετικά με τις προθέσεις της Κυβέρνησης για τη μακροπρόθεσμη προοπτική της "ΑΣΠΡΟΦΟΣ Α.Ε.", τη διασφάλιση της αναπτυξιακής πολιτικής της κλπ.

Η ερώτηση του κ. Δραγασάκη σε περίληψη έχει ως εξής:

"Η Κυβέρνηση έδωσε πρόσφατα στην Ομοσπονδία Εργαζομένων στα διϋλιστήρια και χημικές βιομηχανίες σχέδιο νόμου το οποίο αναφέρεται στο καταστατικό της υπό σύσταση εταιρείας "ΕΛΛΗΝΙΚΑ ΠΕΤΡΕΛΑΙΑ Α.Ε." που θα διαδεχτεί τη ΔΕΠ. Σ' αυτό δεν γίνεται καμία αναφορά στη μελετητική εταιρεία "ΑΣΠΡΟΦΟΣ Α.Ε." και τις προοπτικές της.

Επίσης στους σκοπούς της νέας εταιρείας δε γίνεται καμία αναφορά σε μελετητικά αντικείμενα που σήμερα αποτελούν δραστηριότητα της "ΑΣΠΡΟΦΟΣ Α.Ε.".

Με τα δεδομένα αυτά επικρατεί ανησυχία στους εργαζόμενους που δεν βλέπουν να υιοθετείται η άποψή τους για οργανική ένταξη της "ΑΣΠΡΟΦΟΣ" στην διάδοχο της "Δ.Ε.Π.", ούτε έχουν δει σαφή και τεκμηριωμένη θέση της Κυβέρνησης για την προοπτική της "ΑΣΠΡΟΦΟΣ".

Eπειδή θεωρούμε ότι η "ΑΣΠΡΟΦΟΣ Α.Ε." έχει προσφέρει πολύτιμο έργο και μπορεί και στο μέλλον να καλύψει μελετητικές ανάγκες του ομίλου της "Δ.Ε.Π." αλλά και ευρύτερα της οικονομίας.

Ερωτάται ο κύριος Υπουργός:

Σε ποια τεχνοοικονομική μελέτη έχει στηρίξει η Κυβέρνηση τις αποφάσεις της για την "ΑΣΠΡΟΦΟΣ Α.Ε.", με ποια κριτήρια την εξαιρεί από τον κορμό της διαδόχου της Δ.Ε.Π.;

Ποια είναι τα συγκεκριμένα σχέδια της Κυβέρνησης για την άμεση και μακροπρόθεσμη προοπτική της "ΑΣΠΡΟΦΟΣ Α.Ε.";

Πώς θα διασφαλίσει η Κυβέρνηση την αναπτυξιακή προοπτική της "ΑΣΠΡΟΦΟΣ Α.Ε." (επιβεβαίωση ρόλου και αντικειμένων της, αξιοποίηση τεχνογνωσίας της) και πώς θα κατοχυρώσει τα συμφέροντα των εργαζόμενων (θέσεις εργασίας, εργασιακές σχέσεις γενικότερα);

Η Υπουργός Ανάπτυξης κ. Βάσω Παπανδρέου έχει το λόγο.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε,


 

  

Σελίδα 1164 

 

στο σχέδιο νόμου, στο οποίο αναφέρεται ο κ. Δραγασάκης και το οποίο σύντομα θα έλθει στη Βουλή για να συζητηθεί και να ψηφισθεί, αναφέρονται οι αναγκαίες τροποποιήσεις στο καταστατικό της Δ.Ε.Π., για να λειτουργήσει με το καινούριο οργανωτικό σχήμα και σε ειδικές ρυθμίσεις που αφορούν κάποια θέματα για την εισαγωγή της Δημόσιας Επιχείρησης Πετρελαίου στο Χρηματιστήριο.

Σε αυτό το σχέδιο νόμου ρητά γίνονται αναφορές εκεί που υφίστανται αλλαγές, στις εταιρείες δηλαδή που θα υπάρξει, είτε συγχώνευση είτε διάσπαση. Και δεν γίνεται ρητή αναφορά στις εταιρείες του ομίλου οι οποίες παραμένουν όπως είναι σήμερα.

Γίνεται μία αναφορά στο άρθρο 2 ότι μεταβιβάζονται τα περιουσιακά στοιχεία, οι μετοχές της "ΑΣΠΡΟΦΟΣ" στην καινούρια διάδοχο εταιρεία της ΔΕΠ, του Ομίλου. Αλλά όπως είπα δεν γίνεται συγκεκριμένη αναφορά για άλλα θέματα, όπως δεν γίνεται και για τις θυγατρικές της "EKO", διότι δεν επέρχεται κάποια μεταβολή στις εταιρείες αυτές.

Αυτά θα μας δοθεί η δυνατότητα να τα συζητήσουμε στο σχέδιο νόμου που θα έρθει στη Βουλή.

Η "ΑΣΠΡΟΦΟΣ" παραμένει μία ανεξάρτητη μελετητική εταιρεία. Είναι θυγατρική της διαδόχου εταιρείας της ΔΕΠ και πράγματι είναι μία πολύ καλή εταιρεία. Υπάρχει μία διεύρυνση των δραστηριοτήτων της και πιστεύουμε ότι θα υπάρξει ανάπτυξη της "ΑΣΠΡΟΦΟΣ", όπως και της Δημόσιας Επιχείρησης Πετρελαίου του Ομίλου συνολικά. Το καινούριο της οργανωτικό σχήμα είναι απαραίτητο, γιατί αντιμετωπίζει αρκετά θέματα και μεταβάλλει το συγκρότημα σ' ένα σύγχρονο συγκρότημα, όπως είναι όλα τα πετρελαϊκά συγκροτήματα στην Ευρώπη, αλλά και σε άλλες περιοχές του κόσμου. Θα υπάρξει ανάπτυξη με την άντληση κεφαλαίων και το τεράστιο επενδυτικό πρόγραμμα που έχει η ΔΕΠ.

Κύριε Δραγασάκη, έχει γίνει πλήρης ενημέρωση σε όλους τους εργαζόμενους. Μάλιστα υπάρχει και απόφαση των εργαζομένων, με πολύ μεγάλη πλειοψηφία, ότι συμφωνούν με τη μετοχοποίηση και με το καινούριο οργανωτικό σχήμα. Δεν καταλαβαίνω γιατί λέτε ότι υπάρχει κάποια ανησυχία. 'Ισως να υπάρχουν κάποιοι, ελάχιστοι, που δεν έχουν ενημερωθεί. 'Εχει γίνει πλήρης ενημέρωση στη διοίκηση και έχουμε πει ότι δεν θα υπάρξει καμία απόλυση των εργαζομένων. Αντίθετα μέσω της αναδιοργάνωσης και της ένταξης της ΔΕΠ στο χρηματιστήριο διανοίγονται πάρα πολύ θετικές προοπτικές και για την "ΑΣΠΡΟΦΟΣ" και για το συγκρότημα συνολικά και για τους εργαζόμενους, αλλά και για την επιχείρηση γενικότερα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Αντιλαμβάνομαι, κυρία Υπουργέ, ότι μας λέτε ότι η "ΑΣΠΡΟΦΟΣ" παραμένει, ότι η Κυβέρνηση θέλει να παραμείνει και να αναπτυχθεί και ότι οι υφιστάμενες θέσεις εργασίες δεν κινδυνεύουν.

Αν αυτή είναι η πρόθεση της Κυβέρνησης, νομίζω ότι δεν έχει να χάσει τίποτα από το να βρει και τις θεσμικές μορφές, με τις οποίες θα κατοχυρώνεται αυτή η προοπτική, γεγονός το οποίο θα δώσει και στους εργαζόμενους -το εάν είναι λίγοι ή πολλοί δεν το ξέρω- μεγαλύτερο αίσθημα ασφάλειας.

Το δεύτερο θέμα το οποίο θα ήθελα να σας θέσω από τώρα, εν' όψει και της κατάθεσης σχεδίου νόμου, είναι ότι εάν η "ΑΣΠΡΟΦΟΣ" υπηρετεί αποκλειστικά μελετητικές ανάγκες ή άλλες, του Ομίλου, ενδεχομένως πιο ορθολογική θα ήταν η λύση της ενσωμάτωσης της "ΑΣΠΡΟΦΟΣ" ως μία διεύθυνση, κάποιο τμήμα μέσα στον 'Ομιλο.

Συνήθως η θυγατρικοποίηση αιτιολογείται, εάν θέλει κανείς να μπει σε νέες αγορές, κάτι όμως το οποίο θα έπρεπε να τεκμηριώνεται από κάποια τεχνικοοικονομική μελέτη.

Εάν, δηλαδή, πρόθεσή σας είναι η "ΑΣΠΡΟΦΟΣ" να υπηρετεί βασικά ανάγκες του Ομίλου, τότε εμείς σας προτείνουμε σ' αυτήν τη φάση που είναι προς επεξεργασία το σχέδιο νόμου, να δείτε το ενδεχόμενο της ενσωμάτωσης στον 'Ομιλο ως μία πιο αποτελεσματική λύση.

Εάν υπάρχουν άλλες σκέψεις τεκμηριωμένες, εμείς θα έχουμε την ευκαιρία και τότε να τις συζητήσουμε.

Θα ήθελα πάντως να πω στην κυρία Υπουργό ότι υπάρχει ένα κλίμα στην κοινωνία γενικότερα, το οποίο δεν πρέπει να αγνοούμε. Πριν μόλις ακούσαμε από άλλον Υπουργό να λέει ότι αποφασίστηκε να διαλυθεί ο ΟΑΔΥΚ στην Κρήτη, που είναι ένας σημαντικός φορέας. Διαβάζουμε ότι το ΕΛΚΕΠΑ θα διαλυθεί και θα ενσωματωθεί στο ΚΕΠΕ. 'Ολα αυτά είναι χωρίς τεκμηριωμένη αιτιολόγηση, χωρίς κάποιο σχεδιασμό.

Επομένως, τουλάχιστον στο δικό σας χώρο δράσης που είναι και παραγωγικός και αναπτυξιακός, νομίζω ότι θα πρέπει να πάρετε όλα τα αναγκαία μέτρα, ούτως ώστε και οι προθέσεις να είναι σαφείς και οι εργαζόμενοι να έχουν την ευχέρεια να εκφράσουν την άποψή τους σ' όλα τα επίπεδα. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Η κυρία Υπουργός Ανάπτυξης έχει το λόγο.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Δραγασάκη, δεν θα σας απαντήσω στο τι γράφεται γενικώς και στο τι διαβάζεται γενικώς. Εγώ σας απαντώ στο ερώτημά σας και νομίζω ότι ήμουν πάρα πολύ σαφής.

Το σχέδιο νόμου, στο οποίο αναφέρεστε και θα γίνει συζήτηση εδώ, τροποποιεί το καταστατικό της Δ.Ε.Π.. 'Εχει γίνει μελέτη από χρηματοοικονομικό σύμβουλο για την εισαγωγή της Δ.Ε.Π. στο Χρηματιστήριο και από ειδική εταιρεία για την αναδιοργάνωση της Δ.Ε.Π..

'Εχει γίνει πλήρης ενημέρωση σε όλους τους εργαζόμενους, έχει υπάρξει ψηφοφορία του συνόλου των εργαζομένων εάν αποδέχονται το νέο οργανωτικό σχήμα και τη μετοχοποίηση της Δ.Ε.Π. και το αποτέλεσμα της ψηφοφορίας είναι με μεγάλη πλειοψηφία θετικό.

'Οσο για την "ΑΣΠΡΟΦOΣ" ήδη σήμερα εκτελεί εργασίες, όχι μόνο για τον όμιλο, αλλά και για το εξωτερικό, για την εξωτερική αγορά της Ελλάδας, αλλά και εκτός Ελλάδος ένα ποσοστό των εργασιών της, το οποίο είναι συνεχώς αυξανόμενο και είναι για εργασίες εκτός του ομίλου. Νομίζω ότι το σχήμα αυτό είναι πετυχημένο και δεν θα την ενσωματώσουμε σε μία διεύθυνση. Δεν τη θέλουμε να κάνει μελέτες μόνο για τον όμιλο, αντίθετα θέλουμε να διευρυνθεί και να έχει δραστηριότητες από την ελληνική αγορά ή τη διεθνή και έτσι δεν προβλέπεται να γίνει δεύθυνση. Είναι κάτι το οποίο ήδη το κάνει σήμερα. 'Εχουν γίνει πολύ ολοκληρωμένες μελέτες, από πολύ σοβαρούς ξένους οίκους για την αναδιοργάνωση και μετοχοποίηση της Δ.Ε.Π..

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε στις επίκαιρες ερωτήσεις δευτέρου κύκλου. Πέμπτη και τελευταία είναι η με αριθμό 230/3.11.1997 επίκαιρη ερώτηση, του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τους Υπουργούς Ανάπτυξης, Εθνικής Οικονομίας και Οικονομικών, σχετικά με τη λήψη μέτρων αντιμετώπισης των προβλημάτων της εταιρείας ΛΑΡΚΟ.

Η ερώτηση του κ. Αράπη έχει ως εξής:

"Η ΛΑΡΚΟ, μία καθαρά συναλλαγματοφόρος επιχείρηση στρατηγικής σημασίας για την εθνική μας οικονομία, που απασχολεί χίλιους τετρακόσιους μόνιμους εργαζομένους και έξι χιλιάδες εποχικούς, καλύπτοντας επτά νομούς της χώρας, αντιμετωπίζει σοβαρά προβλήματα λειτουργίας.

Αιτία, οι άστοχες πολιτικές που εφαρμόστηκαν τα τελευταία χρόνια, χωρίς μέχρι σήμερα να λαμβάνονται μέτρα για μία οριστική και βιώσιμη λύση.

Επειδή η ΛΑΡΚΟ είναι μία από τις ελάχιστες ελληνικές ανταγωνιστικές επιχειρήσεις σε ευρωπαϊκό επίπεδο, ερωτώνται οι κύριοι Υπουργοί ποια μέτρα προτίθενται να πάρουν άμεσα, ώστε η επιχείρηση να γίνει βιώσιμη και να δίνουν προοπτική για τη μελλοντική της πορεία".

Η κυρία Υπουργός Ανάπτυξης έχει το λόγο.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, για την ίδια ακριβώς ερώτηση, με το ίδιο ακριβώς περιεχόμενο, είχε απαντήσει η Υφυπουργός Ανάπτυξης κ. Διαμαντοπούλου στις 23 Οκτωβρίου. Η απάντηση είναι πάρα πολύ αναλυτική και θα μπορούσε ίσως ο συνάδελφος, αν θέλει, να ρίξει μια ματιά. Θα βρει αρκετά στοιχεία.

Πρέπει να πω ότι η ΛΑΡΚΟ, παρά τα προβλήματα τα οποία


 

  

Σελίδα 1165 

 

έχει, που είναι φτωχά εγχώρια μεταλλεύματα, υψηλή κατανάλωση ηλεκτρικής ενέργειας, συσσωρευμένα χρέη, είναι πράγματι μία σημαντική επιχείρηση, έχει τζίρο περίπου τριάντα έξι δισεκατομμύρια (36.000.000.000) και απασχολεί χίλιους τετρακόσιους δέκα εργαζόμενους σε οκτώ νομούς της χώρας. 'Ομως έχει και ένα πολύ μεγάλο χρέος, γιατί συνήθως αναφερόμαστε στα θετικά, αλλά δεν αναφέρουμε και τα χρέη που έχει η επιχείρηση. Δεν είναι τόσο ανταγωνιστική σε διεθνές επίπεδο, είναι όμως μία σημαντική επιχείρηση για την ελληνική οικονομία.

Η Κυβέρνηση καταβάλλει κάθε δυνατή προσπάθεια για την εξυγίανση της επιχείρησης. 'Ηδη έχει επέλθει συμφωνία μεταξύ των κύριων πιστωτών, βάσει του άρθρου 44, για μια διαγραφή των χρεών και η διαδικασία αυτή θα συνεχιστεί με στόχο την εξυγίανση της ΛΑΡΚΟ.

Πρέπει να πω, όμως, ότι η Διοίκηση η οποία υπάρχει στη ΛΑΡΚΟ, εδώ και ένα χρόνο ή λίγο περισσότερο, έχει κάνει αρκετές βελτιώσεις όσον αφορά τη διοίκηση και διοργάνωση της ΛΑΡΚΟ, με πολύ σημαντικά αποτελέσματα. Είναι όμως μία επιχείρηση που έχει προβλήματα και καταβάλλεται κάθε προσπάθεια, όπως σας είπα, για να λυθούν. 'Ενα μέρος των χρεών έχει διαγραφεί. Θα συνεχιστεί αυτή η διαδικασία με στόχο την εξυγίανση της ΛΑΡΚΟ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αράπης έχει το λόγο.

ΙΩΑΝΝΗΣ ΑΡΑΠΗΣ: Κυρία Υπουργέ , τα σημερινά προβλήματα που αντιμετωπίζει η ΛΑΡΚΟ είναι διαχρονικά και οφείλονται σε άστοχες πολιτικές που εφαρμόστηκαν μέχρι σήμερα.

Η ΛΑΡΚΟ πέρασε τρεις περιόδους: Η πρώτη περίοδος, που εγκατέλειψε ο Μποδοσάκης την επιχείρηση. Η δεύτερη περίοδος, που είναι από το 1983-1986, που λειτούργησε υπό καθεστώς τραπεζών, ΑΤΕ και Εμπορική και που μετοχοποίησαν τα χρέη της ΛΑΡΚΟ και υποτίμησαν την αξία των μετοχών. Στις αρχές του 1987 οι τράπεζες εγκατέλειψαν τη ΛΑΡΚΟ και απεκόμισαν τότε δέκα δισεκατομμύρια (10.000.000.000) δραχμές. Η τρίτη περίοδος, το Φεβρουάριο του 1987, που με απόφαση της κυβέρνησης η ΛΑΡΚΟ υπάγεται στο νόμο ειδικής εκκαθάρισης. Και σ'αυτό το σημείο νομίζω ότι δεν έχει ολοκληρωθεί η εκκαθάριση της παλιάς ΛΑΡΚΟ με τη σημερινή. Αλλά, με τη μεταπώληση που έγινε με τα είκοσι έξι δισεκατομμύρια (26.000.000.000) δραχμές, που αγόρασε ο ΟΑΕΔ τη ΛΑΡΚΟ για λογαριασμό των πιστωτών, φαίνεται ότι δεν είναι παθητική.

Εγώ θα σταθώ σε δύο σημεία: Κατ' αρχήν στη στρατηγική που υπάρχει σήμερα για την επιχείρηση. Η ΛΑΡΚΟ είναι καθαρά συναλλαγματοφόρα λόγω αποκλειστικά της εξαγωγικής της δραστηριότητας. 

Η εισροή εκατοντάδων εκατομμυρίων δολαρίων κατ' έτος στην πατρίδα μας αποτελεί στήριξη της εθνικής μας οικονομίας. Το παραγόμενο σιδηρονικέλιο είναι προϊόν στρατηγικό, αρίστης ποιότητας. Είναι η μόνη επιχείρηση στην Ευρωπαϊκή 'Ενωση, η οποία εκμεταλλεύται δικά της νικελιούχα κοιτάσματα. 'Εχει τη δυνατότητα με την οριζόντια και κάθετη παραγωγή να παράγει κοβάλτιο, υλικό που χρησιμοποιείται σήμερα στην πυρηνική βιομηχανία, τη διαστημική και ιατρική, όπως και ανοξείδωτο χάλυβα. Επίσης, ειδικές έρευνες που έγιναν στο παρελθόν από τις εγκαταστάσεις ΚΡΟΥΠ απέδειξαν ότι ήταν ποιοτικά το καλύτερο προϊόν στην Ευρώπη.

Νομίζω, κυρία Υπουργέ, ότι η επιχείρηση αυτή δεν είναι ελλειμματική αν ακολουθήσετε μία σωστή στρατηγική. Οι εργαζόμενοι έχουν πάρει θέση για τη ΛΑΡΚΟ. Νομίζω ότι σας έχουν στείλει υπόμνημα με το οποίο λένε ποιες θέσεις πρέπει να ακολουθήσει η Κυβέρνηση για να υπάρξει αυτή η εταιρεία, η οποία είναι ωφέλιμη για το ελληνικό δημόσιο.

ΠΡΟΕΔΡΕΥΩΝ (Παναγιώτης Ν. Κρητικός): Η κυρία Υπουργός έχει το λόγο.

ΒΑΣΩ ΠΑΠΑΝΔΡΕΟΥ (Υπουργός Ανάπτυξης): Κύριε Πρόεδρε, είπα ότι η ΛΑΡΚΟ είναι μία σημαντική επιχείρηση, αλλά έχει και προβλήματα. Και βέβαια, υπάρχουν και προβλήματα στη διαδικασία μετοχοποίησης ή εκκαθάρισης και δημιουργίας της νέας ΛΑΡΚΟ. 'Οπως έγινε, η παλιά να γίνει νέα, τα χρέη πήγαν στη νέα. Δεν ήταν η πιο σωστή διαδικασία. 'Ομως δεν μπορούμε να λέμε ότι δεν είναι παθητική η ΛΑΡΚΟ. Δηλαδή, αν σε κάθε επιχείρηση αφαιρέσουμε τις υποχρεώσεις, τα συσσωρευμένα χρέη που έχει, αν δεν εξυπηρετεί τα δάνεια που παίρνει, αν έχει ηλεκτρικό ρεύμα κάτω από το κόστος παραγωγής, τότε όλες οι επιχειρήσεις θα έχουν πάρα πολύ θετικά αποτελέσματα.

Μην ξεχνάμε ότι η ΛΑΡΚΟ εξαρτάται από την τιμή του νικελίου. Και η τιμή του νικελίου δεν είναι σταθερή. Υπάρχουν εποχές -γιατί αυτό καθορίζεται από τη διεθνή αγορά- που η τιμή είναι υψηλή, οπότε και τα αποτελέσματα της ΛΑΡΚΟ -και αυτή είναι μία περίοδος που έχουμε καλές τιμές- είναι θετικά. Υπάρχουν όμως και εποχές που η τιμή είναι πολύ χαμηλή και τα αποτελέσματα δεν είναι τόσο θετικά. 

'Ομως σας είπα ότι έχουμε αρχίσει την εξυγίανση. 'Εχουν συμφωνήσει οι πιστωτές να διαγράψουν ένα σημαντικό μέρος των επιβαρύνσεων των χρεών. Και αυτή η διαδικασία θα συνεχιστεί για την εξυγίανση της ΛΑΡΚΟ. Αλλά αυτήν την πρόταση, είτε από τους εργαζόμενους είτε από άλλους διάφορους κύκλους, περί δημιουργίας εργοστασίου ανοξείδωτου χάλυβα, την έχω ακούσει εδώ και πάρα πολλά χρόνια, πάνω από δεκαετία, ίσως και δεκαετίες.

Εάν υπάρχει δυνατότητα, εάν υπάρχει προσφορά από οποιονδήποτε ιδιώτη να κάνει αυτήν την επένδυση, είναι πράγματι ευπρόσδεκτη. Το κράτος δεν έχει τη δυνατότητα να κάνει τέτοιο εργοστάσιο που απαιτεί εκατοντάδες δισεκατομμύρια. Είναι μία πάρα πολύ δαπανηρή επένδυση.

Οι μελέτες δεν δείχνουν ότι τα αποτελέσματα θα είναι τόσο χρυσοφόρα, ώστε να δαπανήσει κάποιος αυτά τα χρήματα. Πάντως, αν υπάρξει πρόταση σοβαρή -και όχι κάποιες φήμες που κυκλοφορούν για δεκαετίες- από συγκεκριμένο επενδυτή, η Κυβέρνηση θα την εξετάσει με πάρα πολύ προσοχή. Θα είμαστε πολύ χαρούμενοι να δούμε να γίνεται μία τέτοια επένδυση.

ΠΡΟΕΔΡΕΥΩΝ (Παναγιώτης Ν.Κρητικός): Ολοκληρώθηκε η συζήτηση των επικαίρων ερωτήσεων.

Παρακαλώ το Σώμα να εγκρίνει άδεια απουσίας στο εξωτερικό του κυρίου Ιωάννη Χαραλαμπόπουλου.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν.Κρητικός): Η Βουλή ενέκρινε τη ζητηθείσα άδεια.


 

  

Σελίδα 1166 

ΠΡΟΕΔΡΕΥΩΝ (Παναγιώτης Ν. Κρητικός): Kύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί της αρχής, των άρθρων και του συνόλου του σχεδίου νόμου του Υπουργείου Εσωτερικών, Δημόσιας Διοίκησης και Αποκέντρωσης: "Συγκρότηση της Πρωτοβάθμιας Τοπικής Αυτοδιοίκησης".

Είμαστε στο στάδιο της συζήτησης επί της αρχής.

Το λόγο έχει ο Βουλευτής Ηλείας κ. Βασίλειος Κοντογιαννόπουλος.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, η πλήρης αναντιστοιχία του διοικητικού μας συστήματος με τις ανάγκες και τις απαιτήσεις του μέλλοντος, αλλά και του σήμερα είναι δεδομένη. 'Οπως δεδομένη είναι και η ανάγκη συνένωσης μικρότερων μονάδων σε ευρύτερες ενότητες όχι μόνο στον τομέα της διοίκησης, αλλά και της οικονομίας γενικότερα.

Η διοικητική ανασυγκρότηση της χώρας αποτελεί συνεπώς θεμελιώδη προϋπόθεση για την ανάπτυξη και τη σύγκλιση με την Ευρωπαϊκή 'Ενωση. Ωστόσο πιστεύω ότι το νομοσχέδιο για τη συγκρότηση της πρωτοβάθμιας Τοπικής Αυτοδιοίκησης δεν ανταποκρίνεται σε αυτόν το μείζονα εθνικό στόχο. 'Εχει φορτωθεί, όπως αποκαλύπτεται και από τη φλύαρη εισηγητική του έκθεση, με υπερβολικές φιλοδοξίες, ενώ προκαλεί οικονομικό και κοινωνικό κόστος δυσανάλογο με τα αμφίβολα αποτελέσματά του.

Κύριε Πρόεδρε, θεωρώ το κυβερνητικό νομοσχέδιο ανεπαρκές, αναποτελεσματικό και πολιτικά διαβλητό. Ανεπαρκές γιατί δεν εντάσσεται σε ένα ολοκληρωμένο πλαίσιο ριζικής διοικητικής ανασυγκρότησης της χώρας. 'Ενα τέτοιο πλαίσιο πρέπει να αρχίζει από το ίδιο το κράτος, να προχωρεί στις περιφέρειες, στους νομούς και στους μικρούς δήμους, όπου ισχύουν σε ακόμη μεγαλύτερο βαθμό οι λόγοι που υπαγόρευσαν στην Κυβέρνηση τις συνενώσεις των κοινοτήτων.

Αλλά το σχέδιο "ΚΑΠΟΔΙΣΤΡΙΑΣ" είναι ταυτόχρονα και αναποτελεσματικό, γιατί τα πολυδιαφημιζόμενα θετικά αποτελέσματα υπάρχουν μόνο στη φαντασία της Κυβέρνησης. Η πραγματικότητα δεν τα επιβεβαιώνει. 'Οπως ακριβώς δεν επιβεβαίωσε τις προσδοκίες του λαού η κατά λανθασμένο τρόπο θεσμοθέτηση της ορθής αρχής, της αιρετής νομαρχιακής αυτοδιοίκησης. Αυτό που πετύχατε,κύριοι της Κυβέρνησης, ήταν να πολλαπλασιάσετε το κόστος, να αυξήσετε το συνολικό αριθμό υπαλλήλων και να χειροτερέψετε το επίπεδο διοίκησης και την ποιότητα των προσφερόμενων υπηρεσιών.

Θέλετε να σας θυμίσω τι λέγατε το 1994, ότι θα αλλάζατε με την καθιέρωση της νομαρχιακής αυτοδιοίκησης; Ακριβώς τα ίδια που λέτε και σήμερα. 'Εχω το φυλλάδιο που είχατε εκδώσει τότε, που είναι χρήσιμο να του ρίξετε μία ματιά. Η πραγματικότητα, όμως, σας διέψευσε και σας διαψεύδει συστηματικά.

Προπαντός, όμως, θεωρώ το σχέδιό σας πολιτικά διαβλητό. Διότι δεν είναι απαλλαγμένο από τις παιδικές ασθένειες του ΠΑΣΟΚισμού. Γιατί για την ίδρυση των νέων Ο.Τ.Α., αντί να επικρατήσουν τα αυστηρά και αδιάβλητα κριτήρια χωροταξικού σχεδιασμού, επικράτησαν καθαρά κομματικά κριτήρια με στόχο να ελεγχθούν κομματικά οι νέοι δήμοι. 'Ετσι, εσείς οι ίδιοι με τις μικροκομματικές σας σκοπιμότητες ναρκοθετήσατε την αλλαγή που επιχειρείτε. Συνδέσατε κατά τρόπο απαράδεκτο την ανασυγκρότηση της Τοπικής Αυτοδιοίκησης με τις προσεχείς δημοτικές εκλογές. Αντί το κύριο μέλημά σας να είναι η συνεργασία όλων των πολιτικών δυνάμεων της χώρας για τη σύνταξη ενός νέου, σύγχρονου διοικητικού χάρτη, με τους χειρισμούς σας, τις ιδιοτελείς κομματικά σκοπιμότητές σας και την αλαζονεία σας, ακόμη και με την απόφασή σας να συζητηθεί το νομοσχέδιο με συνοπτικές διαδικασίες, επιτύχατε ακριβώς το αντίθετο αποτέλεσμα.

Προσωπικά, κύριε Πρόεδρε, δεν θεωρώ ότι το κρισιμότερο στοιχείο της ανασυγκρότησης της Τοπικής Αυτοδιοίκησης είναι ο υποχρεωτικός ή εθελοντικός χαρακτήρας των συνενώσεων. Το κρισιμότερο στοιχείο των συνενώσεων είναι η επιδίωξη των στόχων της διοικητικής ανασυγκρότησης με τον αποτελεσματικότερο τρόπο και με το μικρότερο δυνατό οικονομικό και κοινωνικό κόστος. 

Και στο σημείο αυτό ο δογματισμός και η αλαζονεία της Κυβέρνησης την παρέσυραν σε ένα ακόμη λάθος. Λάθος επικοινωνιακό, γιατί η λέξη "κατάργηση" δημιουργεί την εντύπωση ότι οι κοινότητες σβήνουν από το χάρτη. Ταυτόχρονα λάθος μεθοδολογικό, διότι μπορούσε να υπάρξει αποτελεσματικότερη προσέγγιση του στόχου μέσω των συμβουλίων περιοχής. Μέσα στα πλαίσια αυτού του μη αξιοποιημένου δικού σας θεσμού -που σήμερα καταργείται- οι κοινότητες έχουν συνδεθεί για την επιδίωξη κοινών στόχων με τους πλησιέστερους σε αυτές δήμους. Αυτός ο θεσμός μπορούσε να γίνει ισχυρότερος με σταδιακή μεταφορά αρμοδιοτήτων και μέσα σε ένα εύλογο χρονικό διάστημα μιας τριετίας ή μιας πενταετίας θα είχε επιτευχθεί η ουσιαστική συνένωση των περισσότερων κοινοτήτων με τους υφιστάμενους δήμους, θα είχαν αποδειχθεί στην πράξη τα πλεονεκτήματα των συνενώσεων και θα είχαν διασκεδαστεί ή αμβλυνθεί οι όποιες δικαιολογημένες ή μη ανησυχίες των πολιτών.

Καταλήγοντας θέλω να πω ότι η Κυβέρνηση δεν διδάσκεται από τα λάθη της. Αντίθετα για μια ακόμα φορά χάνει μια ευκαιρία εκσυγχρονισμού της χώρας.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, θέλω να δηλώσω ενώπιον της Εθνικής Αντιπροσωπείας, ότι ως ανεξάρτητος είμαι ελεύθερος. Τώρα δεν φοβάμαι πια μήπως με διαγράψει κάποιος ηγεμόνας του Μακιαβέλλι. Το νομοσχέδιο που συζητάμε είχε και θύματα. Βλέπετε υπάρχουν ακόμη Μαυρομιχαλαίοι.

Ακούστηκε στη χθεσινή συζήτηση από αρκετούς ένα σφοδρό κατηγορώ κατά της κομματικής πειθαρχίας. Αλήθεια ποιος απ' αυτούς τους κυρίους μπορεί να μου απαντήσει, εάν ξεφύγει από την κομματική πειθαρχία, δεν θα έχει την ίδια τύχη με μένα; Τότε πώς τα λέτε αυτά, κύριοι συνάδελφοι; Από κομπασμό, από ειρωνεία ή από υποκρισία; Εμένα με διέγραψε ο ηγεμόνας γιατί διαφώνησα όχι με τον ηγεμόνα, όχι με το κόμμα, αλλά με τη γνώμη του ηγεμόνα.

Οι θέσεις του ΔΗΚΚΙ ήταν οι εξής, όταν εγώ μίλησα στη Διαρκή Επιτροπή της Βουλής: "Το ΔΗΚΚΙ δεν είναι κατ' αρχήν κατά των συνενώσεων. Αντιθέτως πιστεύει ότι σε πολλές περιπτώσεις επιβάλλονται για το καλό της ίδιας της αυτοδιοίκησης". Γι' αυτό ο ηγεμόνας με διέγραψε από το κόμμα.

Και ερωτώ κύριοι συνάδελφοι, παραβιάστηκε το Σύνταγμα της χώρας, δηλαδή τα άρθρα 60 παράγραφος 1 και 61 παράγραφος 1; Ο Βουλευτής για τη γνώμη του και για την ψήφο του δεν διώκεται.

ΠΡΟΕΔΡΕΥΩΝ (Παναγιώτης Ν.Κρητικός): Σε άλλη περίπτωση έπρεπε να τα πείτε αυτά, κύριε συνάδελφε.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, μη με διακόπτετε.

(Θόρυβος στην Αίθουσα)

ΜΕΡΙΚΟΙ ΒΟΥΛΕΥΤΕΣ: Αφήστε τον να συνεχίσει κύριε Πρόεδρε.

ΠΡΟΕΔΡΕΥΩΝ (Παναγιώτης Ν.Κρητικός): Μα, δεν είναι αυτό το θέμα σας, κύριε Καρακώστα. Πώς να μη σας διακόψω;

ΙΩΑΝΝΗΣ ΚΑΡΑΚΩΣΤΑΣ: Και δεν διώκεται, κύριε Πρόεδρε, ούτε ποινικά ούτε αστικά ούτε πειθαρχικά. Αυτό δεν είναι απλό δικαίωμα. Είναι θεσμική εγγύηση, για να εκτελεί ο Βουλευτής τα καθήκοντά του, όπως εκείνος νομίζει.

Και ήρθε ένας νάνος της πολιτικής να καταργήσει το Σύνταγμα. Και θέλει να υπερασπίζετε τη δημοκρατία και το Σύνταγμα. 

ΠΡΟΕΔΡΕΥΩΝ (Παναγιώτης Ν.Κρητικός): Σας παρακαλώ, άλλη φορά να πείτε το παραπονό σας.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, είναι απαράδεκτα πράγματα αυτά που ακούγονται.

ΠΡΟΕΔΡΕΥΩΝ (Παναγιώτης Ν.Κρητικός): Κύριε Καρακώστα,


 

  

Σελίδα 1167 

 

δεν αφορά αυτό το θέμα η συζήτησή μας απόψε.

ΙΩΑΝΝΗΣ ΚΑΡΑΚΩΣΤΑΣ: Ο "Ηγεμόνας" του Μακιαβέλλι ...

ΠΡΟΕΔΡΕΥΩΝ (Παναγιώτης Ν.Κρητικός): 'Εχουμε νομοσχέδιο που συζητάμε.

ΙΩΑΝΝΗΣ ΚΑΡΑΚΩΣΤΑΣ: Γι' αυτό το νομοσχέδιο με διέγραψαν, κύριε Πρόεδρε. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, να τον ανακαλέσετε στη τάξη. 

ΠΡΟΕΔΡΕΥΩΝ (Παναγιώτης Ν.Κρητικός): Πρέπει να εφαρμοστεί ο Κανονισμός σ' αυτήν την Αίθουσα. Ελάτε στο νομοσχέδιο.

ΙΩΑΝΝΗΣ ΚΑΡΑΚΩΣΤΑΣ: Θα έρθω και στο νομοσχέδιο, αλλά θα παρακαλέσω τους συναδέλφους, επειδή παραβιάζεται το Σύνταγμα, να λάβουν θέση πάνω σ' αυτό το θέμα.

ΠΡΟΕΔΡΕΥΩΝ (Παναγιώτης Ν.Κρητικός): Ελάτε στο νομοσχέδιο, κύριε συνάδελφε. Είμαι υποχρεωμένος να σας επαναφέρω ...

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, αφήστε με να ολοκληρώσω. Αύριο μπορεί να συμβεί το ίδιο σε οποιονδήποτε εδώ. 

ΠΡΟΕΔΡΕΥΩΝ (Παναγιώτης Ν.Κρητικός): Σας παρακαλώ, να διαβάσετε τον Κανονισμό και να προσαρμοστείτε στους κανόνες της λειτουργίας του Κοινοβουλίου. 

ΙΩΑΝΝΗΣ ΚΑΡΑΚΩΣΤΑΣ: 'Οταν παραβιάζεται το Σύνταγμα, δεν ισχύει ο Κανονισμός, κύριε Πρόεδρε. 'Αλλωστε αυτό δεν συμβαίνει πάντοτε. Σε μια στιγμή του κοινοβουλευτικού μας βίου συμβαίνει.

ΠΡΟΕΔΡΕΥΩΝ (Παναγιώτης Ν.Κρητικός): Σας παρακαλώ! Το κάνω για να σας προστατεύσω, κύριε συνάδελφε. Ελάτε στο νομοσχέδιο. Δεν μιλάτε επ' αυτού. Μην εκτίθεσθε.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

ΙΩΑΝΝΗΣ ΚΑΡΑΚΩΣΤΑΣ: Για να μη μας παριστάνουν εδώ πέρα το σούπερ δημοκράτη και τον εμπνευστή των δημοκρατικών θεσμών.

ΠΡΟΕΔΡΟΣ (Απόστολος Κακλαμάνης): Κύριε Καρακώστα, σας παρακαλώ! Σας άκουσα από μέσα και γι' αυτό ήρθα στην Αίθουσα. Δεν είναι σωστό αυτό που κάνετε.

ΙΩΑΝΝΗΣ ΚΑΡΑΚΩΣΤΑΣ: Γιατί; 

ΠΡΟΕΔΡΟΣ (Απόστολος Κακλαμάνης): Διότι απλούστατα το θέμα που συζητάμε είναι το νομοσχέδιο με τον τίτλο: "Συγκρότηση της πρωτοβάθμιας Τοπικής Αυτοδιοίκησης". Δεν συζητάμε θέματα εσωτερικής λειτουργίας των κομμάτων. Δεν συζητάμε, αν θέλετε, και τα θέματα ερμηνείας του Συντάγματος και των άρθρων που επικαλείσθε. Ακόμη περισσότερο δεν είναι δυνατόν σ' αυτήν, την Αίθουσα να εκτοξεύονται ύβρεις ...

ΙΩΑΝΝΗΣ ΚΑΡΑΚΩΣΤΑΣ: 'Υβρεις; 

ΠΡΟΕΔΡΟΣ (Απόστολος Κακλαμάνης): Βεβαιότατα. 

ΙΩΑΝΝΗΣ ΚΑΡΑΚΩΣΤΑΣ: Ποιες είναι οι ύβρεις;

ΠΡΟΕΔΡΟΣ (Απόστολος Κακλαμάνης): Δεν είναι ύβρις η λέξη "νάνος";

ΙΩΑΝΝΗΣ ΚΑΡΑΚΩΣΤΑΣ: Να το επικαλεστεί εκείνος στον οποίο απευθύνομαι, κύριε Πρόεδρε. Εσείς υπερασπίζεσθε το νάνο; 

ΠΡΟΕΔΡΟΣ (Απόστολος Κακλαμάνης): Κύριε Καρακώστα, σας παρακαλώ. Ο χρόνος σας έχει εξαντληθεί. Λυπάμαι γιατί δεν μιλήσατε για το νομοσχέδιο. 

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, σας παρακαλώ. Με διακόψατε. 

ΠΡΟΕΔΡΟΣ (Απόστολος Κακλαμάνης): Σας διέκοψε ο κ. Κρητικός, διότι δεν μιλούσατε επί του νομοσχεδίου. 

ΙΩΑΝΝΗΣ ΚΑΡΑΚΩΣΤΑΣ: Δεν ευθύνομαι εγώ για την απώλεια του χρόνου. Δώστε μου ακόμη δυο λεπτά. 

ΠΡΟΕΔΡΟΣ (Απόστολος Κακλαμάνης): Κύριε Καρακώστα, πρώτον, οι ύβρεις τις οποίες έχετε εκτοξεύσει και μάλιστα κατά απόντος αυτήν τη στιγμή από την Αίθουσα....

ΙΩΑΝΝΗΣ ΚΑΡΑΚΩΣΤΑΣ: Τα ακούει από αλλού. 

ΠΡΟΕΔΡΟΣ (Απόστολος Κακλαμάνης): Σας παρακαλώ. Θέλω να είμαι προς όλους δίκαιος στην άσκηση των καθηκόντων μου, έστω και αν ενοχλώ και δυσαρεστώ πολλούς.

ΙΩΑΝΝΗΣ ΚΑΡΑΚΩΣΤΑΣ: Δεν είναι δυνατόν, κύριε Πρόεδρε, να συκοφαντούμαι εδώ από το νάνο της πολιτικής....

ΠΡΟΕΔΡΟΣ (Απόστολος Κακλαμάνης): Κύριε Καρακώστα, αν δεν επανέλθετε στο νομοσχέδιο ...

ΙΩΑΝΝΗΣ ΚΑΡΑΚΩΣΤΑΣ: ... στον πολιτικό στίβο. Δεν μπορεί ο κ. Τσοβόλας ...

ΠΡΟΕΔΡΟΣ (Απόστολος Κακλαμάνης): Να μη γράφεται τίποτε απ' όσα λέει ο κ. Καρακώστας.

ΙΩΑΝΝΗΣ ΚΑΡΑΚΩΣΤΑΣ: ....

ΠΡΟΕΔΡΟΣ (Απόστολος Κακλαμάνης): 'Εχει εξαντληθεί ο χρόνος σας.

ΙΩΑΝΝΗΣ ΚΑΡΑΚΩΣΤΑΣ: ...

ΠΡΟΕΔΡΟΣ (Απόστολος Κακλαμάνης): Καθήστε, δεν ακούγεσθε. 

ΙΩΑΝΝΗΣ ΚΑΡΑΚΩΣΤΑΣ: Δώστε μου δυο λεπτά τουλάχιστον.

ΠΡΟΕΔΡΟΣ (Απόστολος Κακλαμάνης): Αν θα μιλήσετε για το νομοσχέδιο, πολύ ευχαρίστως.

Νομίζω, ότι εφόσον η διαφωνία σας για το νομοσχέδιο είναι πολιτική, τώρα μπορείτε να πείτε την άποψή σας. Διότι όλα τα άλλα ...

ΙΩΑΝΝΗΣ ΚΑΡΑΚΩΣΤΑΣ: Γι' αυτά μιλάω, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Δεν μιλάτε γι' αυτά. Απλούστατα απαντάτε στον πρώην αρχηγό σας και εκτοξεύετε ύβρεις. 

ΙΩΑΝΝΗΣ ΚΑΡΑΚΩΣΤΑΣ: Δεν είναι εσωκομματικό το θέμα, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Δεν είναι όμως θέμα της Βουλής αυτήν τη στιγμή.

Ορίστε, συνεχίστε.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, τάχθηκα υπέρ της αρχής του νομοσχεδιου, γιατί θεωρώ ότι οι συνενώσεις επιβάλλονται. Υπάρχει κοινωνική ανάγκη να γίνουν σήμερα οι συνενώσεις. Βαδίζουμε προς την πρόοδο. Δεν μπορούμε να εγκαταλείπουμε τα ερημωμένα χωριά μας. Θα πρέπει να συνενωθούν οι κοινότητες σε ευρύτερους σχηματισμούς, ώστε να διοικούνται καλύτερα και να ενισχύονται οικονομικά για να αποδώσουν αποτελεσματικά.

Σωστή, επομένως, εθνική και ρεαλιστική πολιτική είναι να πραγματοποιηθούν οι συνενώσεις. Σήμερα λοιπόν όλοι θα έπρεπε να λέμε ναι στις συνενώσεις, ανεξάρτητα αν υπάρχουν διαφορές ως προς το χωροταξικό σχεδιασμό, που και εγώ διαφωνώ.

Είπα στην επιτροπή ότι είμαι υπέρ των συνενώσεων και δεν διαφωνώ με τη φιλοσοφία του νομοσχεδίου, αλλά όμως είμαι εναντίον του χωροταξικού σχεδιασμού κατά νομούς και εκεί κατέθεσα τις τροποποιήσεις, ιδιαίτερα για το Νομό Αιτωλοακαρνανίας, ο οποίος αδικείται και αντί για είκοσι εννιά δήμους, θα έπρεπε να γίνουν τριάντα έξι δήμοι, ώστε να μην υπάρχει καμία διαμαρτυρία.

Κύριε Πρόεδρε, τίθεται θέμα αν οι συνενώσεις είναι αναγκαστικές ή προαιρετικές. Ούτε αναγκαστικές ούτε προαιρετικές, υπάρχει και τρίτος δρόμος, οι συναινετικές. Εδώ μπορεί η Κυβέρνηση να πάρει απόφαση και να φτιάξει το χωροταξικό σχεδιασμό, όπως νομίζει, αλλά θα πρέπει να το μεταφέρει στα δημοτικά και κοινοτικά συμβούλια για να πάρουν το βάπτισμα της λαϊκής κυριαρχίας και έτσι να αποκτήσει την ανάλογη πολιτική νομιμοποίηση.

Αυτό δεν το έκανε η Κυβέρνηση. Αν το έκανε, δεν θα είχε αυτά τα προβλήματα αμφισβήτησης του νομοσχεδίου. Ο κόσμος κατεβαίνει στο δρόμο όχι για τις συνενώσεις, αλλά για το χωροταξικό σχεδιασμό, που δεν συμφωνεί είτε με την έδρα του δήμου είτε με την ονομασία είτε με κάποιες άλλες λεπτομέρειες που δεν είναι άξιες να αμφισβητήσουν τη φιλοσοφία του νομοσχεδίου, που είναι οι συνενώσεις για τις οποίες εμείς ψηφίσαμε στη Διαρκή Επιτροπή και κατ' αρχήν ψηφίσαμε το νομοσχέδιο.

Βέβαια καταψηφίζουμε το χωροταξικό σχεδιασμό, γιατί αυτός δεν έγινε σύμφωνα με τις αποφάσεις των δημοτικών και κοινοτικών συμβουλίων, ως εκφραστών της λαϊκής κυριαρχίας στη βάση.


 

  

Σελίδα 1168 

ΠΡΟΕΔΡΟΣ (Απόστολος Κακλαμάνης): Ο κ. Παπαδάτος Ιωάννης έχει το λόγο.

ΙΩΑΝΝΗΣ ΠΑΠΑΔΑΤΟΣ: Κύριε Πρόεδρε και κύριοι συνάδελφοι, το παρόν νομοσχέδιο συγκρότησης της πρωτοβάθμιας Τοπικής Αυτοδιοίκησης αποτελεί ένα ουσιαστικό βήμα προόδου και εκσυγχρονισμού της διοικητικής διαίρεσης της χώρας, αλλά και ένα νέο δημοκρατικό πλαίσιο της άμεσης βούλησης των πολιτών.

Γραφειοκρατικές αγκυλώσεις δεκαετιών και αυταρχικές ιεραρχικές λογικές αιώνων, δέχονται ένα ισχυρό πλήγμα από την ανάδυση αυτοδύναμων τοπικών εξουσιών, που υπηρετούν άμεσα τις ανάγκες των κατοίκων των νέων δήμων. 

Η βασική φιλοσοφία των νέων δήμων στηρίζεται στην ευρεία λαϊκή συμμετοχή, στη δημοκρατική αντιπροσώπηση, στο δημοκρατικό σχεδιασμό της ανάπτυξης, στην αποτελεσματικότητα της δημοτικής αρχής και στον άμεσο έλεγχο από τους ίδιους τους πολίτες, της τύχης του εαυτού τους και του τόπου τους.

'Ομως η υπάρχουσα κατάσταση σήμερα στη χώρα μας είναι η εξής: Υπάρχει πανσπερμία κοινοτήτων, που οι περισσότερες έχουν χάσει την εσωτερική τους ζωή και τη δυνατότητα ουσιαστικής παρέμβασης στις σύγχρονες ανάγκες και απαιτήσεις του σήμερα. Ακόμη, ο μαρασμός της υπαίθρου, που είναι κυρίαρχα ο μαρασμός των χωριών, δεν φαίνεται να μπορεί να ανατραπεί χωρίς την ψήφιση ενός νέου νόμου από την Εθνική Αντιπροσωπεία.

Ο θεσμός των νομαρχιών βρίσκεται ακόμα σε μεταβατική φάση, γιατί είναι αναγκασμένος να εξισορροπήσει ανάμεσα στο αυταρχικό μοντέλο του αυταρχικού κράτους, που αποτελεί ζώσα συνείδηση των τοπικών κοινωνιών, αλλά και συχνή επιλογή των νομαρχών και στην εκλεγμένη τοπική εξουσία, που αντί να υπηρετεί πάντα το γενικό καλό, υπηρετεί όχι σπάνια το πελατειακό αλισβερίσι διαιωνίζοντας τις αρνητικές πλευρές της πολιτικής συμπεριφοράς των μηχανισμών εξουσίας στην Ελλάδα.

Το κεντρικό κράτος και οι μηχανισμοί της εκτελεστικής εξουσίας έχουν συνειδητοποιήσει ότι το παλιό μοντέλο απώλεσε σημαντικές, αλλά και τρέχουσες αποφάσεις, όπως οι όροι λειτουργίας ενός ελαιοτριβείου ετίθεντο στην Αθήνα, δεν μπορεί να συνεχιστεί και απαιτείται κάτι νέο, λειτουργικό, αλλά και αποτελεσματικό στη διοίκηση της χώρας.

Η αντανακλαστική αντίδραση θα ήταν η Κυβέρνηση να υποκύψει εύκολα στην εύληπτη συνταγή της αποκέντρωσης για την αποκέντρωση. Αυτό θα ήταν το ίδιο λάθος όσο και το παλιό συγκεντρωτικό μοντέλο. Η αποκέντρωση μπορεί να υλοιποιείται όταν υπάρχουν ουσιαστικές δυνατότητες της αυτοδιαχείρισης. Ο μόνος τρόπος αποτελεσματικής διοίκησης που θα έδινε νέα ώθηση στην ανάπτυξη της χώρας, είναι η διατύπωση και η εφαρμογή ενός νέου μοντέλου διοίκησης, μαζί με την ενδυνάμωση των δεκατριών περιφερειακών διοικήσεων, καθώς και η δημιουργία νέων κοινωνικών και διοικητικών υποκειμένων, όπως η προτεινόμενη από το παρόν νομοσχέδιο δημιουργία των νέων δήμων, που θα λειτουργούσαν με ευρείες αρμοδιότητες εντός του γενικότερου όμως πλαισίου της κρατικής δομής και του εθνικού σχεδιασμού.

Η προσθήκη νέων αρμοδιοτήτων στους νέους δήμους είναι εντελώς απαραίτητη, εάν θέλουμε πράγματι να δημιουργηθεί ένα νέο μοντέλο διοικητικής λειτουργίας της χώρας. Οι αρμοδιότητες, οι διαδικασίες λήψης αποφάσεων, το ανθρώπινο δυναμικό, οι χωροταξικές και αναπτυξιακές παράμετροι των νέων δήμων θα δώσουν ή όχι την επιθυμητή από όλους εφαρμογή για να αποκτήσουν ουσιαστική κοινωνική και πολιτική υπόσταση. Η κεντρική διοίκηση θα πρέπει να αποφασίσει με αντικειμενικά, επιστημονικά κριτήρια και όχι βάσει γενικών, νομικής λογικής, αφορισμών, ποιες αρμοδιότητες είναι απαραίτητες για την αποτελεσματική λειτουργία της χώρας και ποιες θα αποκεντρωθούν. Είναι προτιμότερο σε αμφίβολες ακόμα περιπτώσεις η αποκέντρωση της κρατικής εξουσίας να δοθεί στις διοικήσεις της περιφέρειας και όχι σε χαμηλότερο επίπεδο. Η κεντρική εξουσία για να είναι αποτελεσματική οφείλει να έχει λειτουργίες αντίστοιχες του κεντρικού νευρικού συστήματος του ανθρώπινου οργανισμού, αποκεντρώνοντας λειτουργίες αντίστοιχες με το αυτόνομο νευρικό περιφερειακό σύστημα.

Η δημιουργία των νέων δήμων, ως κεντρική επιλογή του Υπουργείου Εσωτερικών και του Υπουργού, του κ. Παπαδόπουλου και της Κυβέρνησης, είναι μια σημαντική τομή στη διοικητική λειτουργία του ελληνικού κράτους. Η αντιπαράθεση για τις αναγκαστικές ή όχι συνενώσεις των κοινοτήτων είναι ένα ψευτοπρόβλημα, αφού η ζωή στις κοινότητες θα συνεχίζεται. Και το κυρίαρχο είναι η νέα διοικητική διαίρεση της χώρας με τη δημιουργία ισχυρών δήμων νέου τύπου. Οι δήμοι θα αποτελέσουν χώρους άμεσης δημοκρατίας και όργανο δημοκρατικού προγραμματισμού για την οικονομική και πολιτιστική ανάπτυξη των περιοχών τους. Οι δήμοι με τις νέες αρμοδιότητες που περιγράφονται στο παρόν νομοσχέδιο θα είναι σε θέση να εγγυηθούν, εφόσον βεβαίως υπάρχει αντίστοιχη ωριμότητα στην τοπική κοινωνία, την υλοποίηση βασικών επιλογών των κατοίκων για την καλυτέρευση της ζωής τους. Αξίζει να θυμηθούμε, ότι η Ελληνική πολιτική σκέψη δημιούργησε στην αρχαία Ελλάδα το πρότυπο των δήμων - πόλεων όπου οι πολίτες αποφάσιζαν με διαδικασίες άμεσης δημοκρατίας για όλα τα μεγάλα προβλήματα που τους αφορούσαν.

Τελειώνοντας, θα έλεγα ότι η ψήφιση του παρόντος νομοσχεδίου από όλα τα κόμματα θα έδινε αυξημένο κύρος στη λειτουργία των νέων δήμων και θα βοηθούσε σημαντικοί άνθρωποι να αποφασίσουν να υπηρετήσουν το νέο θεσμό. Γιατί είναι χρήσιμο να θυμηθούμε τη σκέψη ενός κορυφαίου διανοητή του αιώνα μας, του Χέμπερτ Μαρκούζε, που έλεγε ότι οι αλλαγές στις δομές ενός συστήματος και μιας κοινωνίας δεν έχουν κανένα αποτέλεσμα αν δεν συνοδεύονται από αλλαγές στη συνείδηση των ανθρώπων που τις υλοποιούν.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο Αρχηγός της Αξιωματικής Αντιπολίτευσης και Πρόεδρος της Νέας Δημοκρατίας κ. Κωνσταντίνος Καραμανλής έχει το λόγο.

ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Κυρίες και κύριοι συνάδελφοι, οφείλω εξ αρχής να επισημάνω ότι είναι λυπηρό που η Κυβέρνηση σε ένα τόσο μεγάλης σημασίας θέμα, αποδεικνύοντας την ένοχη συνείδηση της, επέλεξε έναν εξαιρετικά ολισθηρό δρόμο.

Πρώτον, το δρόμο της κατ'ουσίαν επιλογής της διαδικασίας του επείγοντος. Δεύτερον, τον αποκλεισμό της μετάδοσης της συζήτησης από την κρατική τηλεόραση. Τρίτον, κατ' ουσίαν τον ευτελισμό του Κοινοβουλίου, όταν επί ενός θέματος για το οποίο έχουν εγγραφεί περισσότεροι από τους μισούς Βουλευτές, για να μιλήσουν, τους αναγκάζει να φθάνουν μέχρι τα χαράματα, για να πουν την άποψή τους.

Επιμένω, παρ' ότι είναι διαδικαστικά τα ζητήματα που θέτω, ότι είναι δηλωτικά μιας νοοτροπίας εξαιρετικά αυταρχικής και επικίνδυνης.

Κυρίες και κύριοι συνάδελφοι, είναι κοινή διαπίστωση, νομίζω, σήμερα πια ότι ο μεγάλος ασθενής της κοινωνίας μας είναι το κράτος σε όλες του τις εκφάνσεις, στο μέγεθός του, στο ρόλο του, στην αδιαφάνειά του, στην πολυπραγμοσύνη του, στο συγκεντρωτισμό του. Και βέβαια, φραστικά τουλάχιστον όλες και όλοι υποστηρίζουν σήμερα ότι η λύση, η οποία πρέπει και μπορεί να δοθεί, οφείλει να αναζητηθεί μέσα σε μια θαρραλέα προσπάθεια διοικητικής αποκέντρωσης από τη μια και από την άλλη μέσω της ουσιαστικής ενίσχυσης των μονάδων της αυτοδιοίκησης όλων των βαθμίδων.

Βέβαια, για να συζητήσουμε για ισχυρή αυτοδιοίκηση, δεν φθάνουν τα λόγια ούτε οι κατά καιρούς πειραματισμοί, που έχουν παρουσιαστεί και ενίοτε έχουν προωθηθεί από την Κυβέρνηση. Η ισχυρή αυτοδιοίκηση προϋποθέτει τέσσερις απαράβατες προϋποθέσεις:

Πρώτ'απ'όλα, αποσαφηνισμένο και κατοχυρωμένο θεσμικό πλαίσιο.

Δεύτερον, ξεκάθαρες αρμοδιότητες.

Τρίτον, οικονομική αυτοδυναμία,οικονομική αυτοτέλεια, όπου πάνω απ'όλα εμφανίζεται η αναντιστοιχία λόγων, υποσχέσεων,


 

  

Σελίδα 1169 

 

επαγγελιών από τη μια και ουσιαστικών πράξεων και έργων από την άλλη.

Και τέταρτον, την ουσιαστική, την πραγματική ενεργοποίηση των πολιτών. Ισχυρή αυτοδιοίκηση σημαίνει, πριν απ'όλα, ενίσχυση της έννοιας της κοινωνίας των πολιτών, της συμμετοχικής διαδικασίας, της συνέγερσης όλων των ανθρώπων, ειδικά σε μια εποχή που το έχουμε περισσότερο από ποτέ ανάγκη ως χώρα και περισσότερο από ποτέ ανάγκη ως δημόσιος βίος.

Εάν αυτές οι βασικές παραδοχές είναι αληθείς- και πιστεύω πως είναι, γιατί παρακολουθώντας τις διαπιστώσεις όλων λίγο-πολύ των συμμετεχόντων στο δημόσιο βίο, ασχέτως κομματικής ταυτότητας ή πολιτικής προέλευσης, να συμφωνούν στις περισσότερες τουλάχιστον γραμμές μ'αυτές- τότε είναι καιρός με θάρρος να δούμε την αλήθεια κατάματα και να προχωρήσουμε σε πραγματική μεταρρύθμιση του διοικητικού και του αυτοδιοικητικού καθεστώτος στη χώρα μας.

Αντ'αυτού, εκείνο που παρουσιάζεται- δυστυχώς όχι για πρώτη, αλλά πάντως σίγουρα από πλευράς εντάσεως των φαινομένων προς αποφυγήν, για πολλοστή φορά και σε μεγαλύτερη έκταση και ένταση- είναι ένα νομοσχέδιο, το οποίο κατά την άποψή μου, αλλά στη συγκεκριμένη τουλάχιστον περίπτωση προφανώς και κατά την άποψη της μεγάλης πλειοψηφίας των Ελλήνων οδηγεί στην ερήμωση της υπαίθρου και στην κατάργηση των περισσοτέρων αυτοδιοικητικών μονάδων.

Θέλω εδώ με λιτότητα και συντομία να σας πω ευθέως, κύριοι της Κυβέρνησης, και κυρίως, κύριε Υπουργέ, τις απόψεις μας. Και όχι μόνο τις απόψεις μας, αλλά να αποκαλύψω εκείνα που κατά την εκτίμησή μας επιχειρείτε με διάφορους τρόπους να συσκοτίσετε.

Το πρώτο είναι ότι σας προσάπτω σκόπιμη ψευδεπίγραφη και υποκριτική ονομασία κατ'αρχήν στο νομοσχέδιο που σήμερα παρουσιάζετε. Τι δουλειά έχει ο "ΚΑΠΟΔΙΣΤΡΙΑΣ" μ'αυτό το συγκεκριμένο νομοσχέδιο; Αφού μέσα στην ίδια την εισηγητική έκθεση λέτε ότι είναι δημιούργημα της βαυαρικής αντιβασιλείας, που θεσμοθετήθηκε μάλιστα στην τότε απόπειρα εξαφάνισης των κοινοτήτων με το βασιλικό διάταγμα της 27ης Δεκεμβρίου του 1834.

Το λέω αυτό, παρότι είναι μόνο συμβολικό και σημειολογικό, γιατί δείχνει, αποκαλύπτει την προδιάθεση να εξωραίσετε και να ωραιοποιήσετε κάτι, για το οποίο, μ'εκείνου που το προώθησαν σε μία αλλοτινή εποχή, είναι φανερό ότι δεν θέλετε να διεκδικήσετε την ομοιότητα στους σχεδιασμούς σας.

Δεύτερον, σας προσάπτω προχειρότητα, γιατί το σχέδιο που παρουσιάσατε αρκετούς μήνες τώρα -και σήμερα πια έχει πάρει τη μορφή νομοσχεδίου- στερείται παντελώς εμπεριστατωμένης μελέτης, στερείται χωροταξικής μελέτης, στερείται γεωγραφικής μελέτης, στερείται περιβαλλοντικής μελέτης, στερείται αναπτυξιακής μελέτης.

Τι επιχειρείτε να κάνετε: επιχειρείτε να συνενώσετε -και θα έλθω μετά στο πώς το επιχειρείτε- ανομοιογενείς στις περισσότερες περιπτώσεις αυτοδιοικητικές μονάδες χωρίς να λαμβάνετε υπόψη τις αποστάσεις, χωρίς να λαμβάνετε υπόψη τις γεωμορφολογικές διαφορές, αν είναι πεδινές ή ορεινές, παράλιες ή όχι. Δεν λαμβάνετε υπόψη την απασχόληση και το εξειδικευμένο αντικείμενο παραγωγικών δραστηριοτήτων που έχει ο κάθε τόπος και βεβαίως δεν δίδετε καμία διάσταση στο αναπτυξιακό έλλειμμα, που χαρακτηρίζει το μεγαλύτερο ποσοστό τουλάχιστον της περιφερειακής Ελλάδας.

Και θέλω να σταθώ εδώ, γιατί μιλάτε -και στην εισηγητική έκθεση αλλά και σε όσες προσπάθειες στήριξης του συγκεκριμένου νομοσχεδίου έχετε αποπειραθεί να κάνετε- για ανάπτυξη. Και εδώ υπάρχουν αμείλικτα ερωτήματα:

Φταίνε οι κοινότητες για το γεγονός ότι στην Ελλάδα επί σχεδόν πια δύο δεκαετίες έχουμε τρομακτικό έλλειμμα και υστέρηση στους αναπτυξιακούς ρυθμούς;

Φταίνε οι κοινότητες ή γενικότερα η περιφερειακή Ελλάδα για το ότι συρρικνώνεται το αγροτικό εισόδημα; 

Φταίνε οι κοινότητες και οι 'Ελληνες της περιφέρειας για το ότι δεν έχουν γίνει επενδύσεις ή έργα υποδομής -γενικότερα βέβαια σε όλη τη χώρα-κυρίως στην περιφερειακή Ελλάδα, ή αν θέλετε, στις προβληματικές περιοχές που έχουν περισσότερο από κάθε άλλον ανάγκη;

Σας μέμφομαι ακόμη για έλλειψη ιστορικής γνώσης και ευαισθησίας, γιατί οι κοινότητες, οι κοινωνίες αυτές οι μικρές, αναπτύχθηκαν και διαμορφώθηκαν στη χώρα μας όχι ως αποτέλεσμα της οιασδήποτε άνωθεν επέμβασης ή τεχνητών συνθηκών διοικητικής απόφασης ή πολιτικής βούλησης. Είναι προϊόν μακραίωνης ιστορικής διεργασίας με βαθύτατες ρίζες, με ιδιαιτερότητες και εξαιρετικό πολιτισμικό πλούτο, με ταυτότητα συγκεκριμένη. Θα έλεγα -ίσως καθ'υπερβολήν αλλά δεν απέχει πολύ της πραγματικότητας- ότι αυτή είναι η πραγματική Ελλάδα, αυτός είναι ο πλούτος της Ελλάδας, αυτή είναι η δύναμη της Ελλάδας, αυτή είναι η ταυτότητα της Ελλάδας!

(Χειροκροτήματα από την πτέρυγα της Νέας Δημοκρατίας)

Ακόμη και όταν υπάρχουν ιδιαιτερότητες, διαφορές, ενίοτε και ανταγωνισμοί και αντιπαλότητες ανάμεσα σε μικρές κοινωνίες, για διάφορους λόγους ιστορικής προέλευσης ή της διαμόρφωσής τους υπό δύσκολες συνθήκες -για παράδειγμα, μετά την προσέλευση των προσφύγων στις πρώτες δεκαετίες αυτού του αιώνα, το θαυμαστό εκείνο έργο που πέτυχε η Ελλάδα, να αφομοιώσει παραπάνω από ενάμισι εκατομμύριο συμπατριώτες μας, με τις δυσκολίες που δημιούργησε αυτό και συχνά τους οξείς ανταγωνισμούς σε τοπικό επίπεδο-επιχειρείτε σήμερα όλα αυτά να τα ισοπεδώσετε, χωρίς να λαμβάνετε υπόψη όλες αυτές τις βαθιές ιστορικές ιδιαιτερότητες.

Αν δεν πιστεύετε εμένα, πιστέψτε έναν κορυφαίο άνθρωπο του πνεύματος, έναν από τους μεγαλύτερους σύγχρονους εν ζωή 'Ελληνες ποιητές, τον Ντίνο Χριστιανόπουλο, που το καταγγέλλει με επώνυμο άρθρο πριν από λίγες μέρες, ακριβώς σ'αυτό το σημείο, που είναι κορυφαίας σημασίας. Και μεταξύ των άλλων παραθέτει και ένα ακόμη στοιχείο, που αξίζει να λεχθεί:

'Οταν επιχειρήθηκε στη δεκαετία του 1920, με τη δημιουργία πολλών νέων κοινοτήτων και δήμων, λόγω της αναστάτωσης της εποχής, μετονομασία σε πολλές περιπτώσεις μικρών ή μεσαίων αυτοδιοικητικών μονάδων, η τότε πολιτεία παρέσχε χρονικό πλαίσιο τριετίας σε μία επιτροπή που απετελείτο από το αγλάϊσμα, το απάνθισμα, των κορυφαίων προσωπικοτήτων της εποχής, για να διαμορφώσουν τις νέες ονομασίες.

Και σαν να μην έφθανε αυτό, παρέσχε και έναν ολόκληρο χρόνο, το 1929, στους άμεσα ενδιαφερόμενους, δηλαδή στους δήμους και τις κοινότητες, για να καταθέσουν τις ενστάσεις τους στις προτεινόμενες ονομασίες. 

Σας κατηγορώ ακόμη για σκόπιμα απατηλή ανάγνωση της διεθνούς εμπειρίας. Λέτε και επαναλαμβάνετε ότι έτσι γίνεται λίγο- πολύ σε όλον τον κόσμο. Είναι ψευδές αυτό. Σε λίγες χώρες επιχειρήθηκε. Και σ' αυτές που επιχειρήθηκε, με κορυφαία παραδείγματα τη Σουηδία και την Αγγλία, αφενός μεν τους πήρε πάνω από δυο, δυόμισι δεκαετίες, στη Σουηδία τριάντα χρόνια, για να φθάσουν στο όποιο αποτέλεσμα. Και σήμερα και στις δυο περιπτώσεις εμφανίζονται τόσα σημεία δυσλειτουργίας που έχει ήδη εισαχθεί ο προβληματισμός για αναθεώρηση του καθεστώτος που επέβαλαν, παρά τη μεγάλη χρονική διάρκεια της ζύμωσης, για να φθάσουν στο συγκεκριμένο αποτέλεσμα.

Από την άλλη πλευρά, χώρες που έχουν σίγουρα πάντως μεγαλύτερες ομοιότητες με την ελληνική εμπειρία απ' ό,τι χώρες της Βόρειας και της Κεντρικής Ευρώπης, όπως η Ιταλία και η Γαλλία, δεν διανοήθηκαν και δεν διανοούνται να το επιχειρήσουν αυτό. Και οφείλω εδώ να παραθέσω ένα απόσπασμα από δική σας προσωπική τοποθέτηση, προ δεκαετίας και ίσως παραπάνω λίγο, όταν ήσασταν σύμβουλος του τότε Υπουργού Εσωτερικών, του μακαρίτη Κουτσόγιωργα. και επί λέξει λέγατε σε ομιλία σας στην ΚΕΔΚΕ, όπως έχει αναπαραχθεί στο περιοδικό "Δημόσια Διοίκηση": "Το κράτος διατηρούσε για τον εαυτό του μια δραστική μέθοδο, για να συνενώσει δήμους" -αναφερόσασταν τότε στη γαλλική εμπειρία-


 

  

Σελίδα 1170 

 

@ "την αυταρχική συγχώνευση, την αναγκαστική συνένωση, την ένωση δηλαδή πολλών δήμων και κοινοτήτων για τη δημιουργία ενός νέου μεγαλύτερου. Οι δήμοι όμως δεν αποδέχθηκαν ποτέ την αυταρχική μέθοδο". Και συνεχίζατε: "Η συγχώνευση δήμων φτωχών λένε οι Γάλλοι, δεν γεννάει ένα δήμο πλούσιο. Οι Γάλλοι αγαπούν την πατρίδα τους αλλά άλλο τόσο αγαπούν το χωριό τους. Και στη Γαλλία η κοινότητα είναι οντότητα κοινωνιολογική, συνώνυμη με τις τοπικές ελευθερίες. Οσο πιο μικρή είναι μια κοινότητα, τόσο ισχυρότεροι είναι οι δεσμοί της με τους κατοίκους της". Πότε λέγατε αλήθεια ή πότε πιστεύατε αυτά που λέγατε; Εκτός αν επιχειρείτε να μας πείσετε ότι στη διαδρομή της τελευταίας δεκαετίας αλλάξατε δραματικά άποψη γύρω από ένα τόσο μεγάλο θέμα.

Θέλω όμως ακόμη να πω ότι οι όποιες συγκρίσεις με τη διεθνή εμπειρία, για την οποία πιστεύω ότι ήδη σας απεκάλυψα ότι δεν είναι ούτε ενιαία ούτε συνάδει με όσα υποστηρίζετε, είναι και αυτή φαλκιδευμένη. Και αυτό, διότι σίγουρα οι χώρες ή οι περιοχές, με την ευρύτερη έννοια του όρου, της βόρειας και κεντρικής Ευρώπης, της κατ' εξοχήν αυτής πεδινής περιοχής και με συγκριτική πληθυσμιακή ομοιογένεια, δεν προσομοιάζουν καθόλου με την ελληνική εμπειρία αλλά και γεωμορφολογία. Είναι τελείως ανόμοια πράγματα. Και εδώ, όπως προσφυώς και επιτυχημένα σημειώνει ο διαπρεπής ακαδημαϊκός δάσκαλος, αλλά και πολιτικός του δικού σας χώρου, ο κ. Μαγκάκης, δεν μπορεί να γίνεται απλή προσπάθεια, αβασάνιστη και υπεραπλουστευμένη επιχείρηση του να μιμηθούμε με νοοτροπία πιθηκισμού το ξενόφερτο, όταν υπάρχει πλούσια ελληνική εμπειρία, όταν ξέρουμε ποιές είναι οι ρίζες και ποια είναι η κοίτη αυτής της κοινωνίας και όταν μπορούμε πάνω σ' αυτή, όχι μονο δυνητικά, αλλά, θα έλεγα, κατ' εθνική εντολή και υποχρέωση να στηριχθούμε για το μέλλον της πατρίδας μας.

Σας μέμφομαι ακόμα για κομματική δολιότητα και παραγοντισμό. Γιατί δεν εξηγείται αλλιώς το να προσπαθείτε να συνενώσετε σε ένα δήμο κοινότητες που απέχουν πενήντα, εξήντα και εβδομήντα καμιά φορά χιλιόμετρα μεταξύ τους, αλλά δεν επιχειρείτε να ενσωματώσετε σε ανάλογες αυτοδιοικητικές μονάδες κοινότητες, οι οποίες μπορεί να απέχουν ελάχιστα.

Είναι επίσης γεγονός ότι μέσα από τέτοια τεχνάσματα επιχειρείτε, με τα δεδομένα των εκλογικών αποτιμήσεων προηγουμένων αναμετρήσεων, να δημιουργήσετε -στη φαντασία σας βέβαια- καινούριες τεχνητές πλειοψηφίες.

Λίγο να καθήσει κάποιος και να κάνει αναγωγή των εκλογικών αποτελεσμάτων των δημοτικών εκλογών του 1994, των βουλευτικών εκλογών του 1996 και να τις προβάλει, θα δει ότι σε πάρα πολλούς δήμους, σας δίνω σταχυολογημένα παραδείγματα, στον Πύργο της Ηλείας, στο 'Αστρος της Αρκαδίας, στο Δοξάτο της Δράμας και αρκετά ακόμα, επιχειρείτε να αλλοιώσετε τις πλειοψηφίες.

Είναι άλλο θέμα, εάν με την πολιτική σας σε όλα τα θέματα, και σίγουρα σε αυτό, έχετε δημιουργήσει τέτοιες αντιδράσεις, που, όποια τεχνάσματα και αν μετέλθετε, δεν θα φθάσετε στο ποθητό για σας αποτέλεσμα, στο συγκεκριμένο σημείο όμως η πρόθεση μετράει. Και η πρόθεση είναι δόλια και μικροπολιτική.

(Χειροκροτήματα από την πτέρυγα της Νέας Δημοκρατίας)

Θέλω ακόμα στο κεφάλαιο αυτό να σταθώ στο σημείο ότι σε πάρα πολλές περιπτώσεις στις προτεινόμενες έδρες των υπό σύσταση, υποτίθεται, δήμων, ως δια μαγείας παρουσιάζονται ως καινούριοι δήμοι ή έδρες των δήμων, οι ιδιαίτερες πατρίδες ή τόποι καταγωγής επιφανών παραγόντων, υπουργών και άλλων, του κυβερνώντος κόμματος.

Δεν μπορεί από τη μία να μιλάτε για μεταρρύθμιση και εκσυγχρονισμό και από την άλλη να εμφανίζετε τη νοοτροπία του προεστού και του κοτσαμπάση, όπως αποδεικνύεται σε πλείστες όσες περιπτώσεις. Να σας πω την ιδιαίτερη πατρίδα του κ. Κολιοπάνου; Του κ. Γιαννόπουλου; Του κ. Πετσάλνικου στην Καστοριά κ.ο.κ.;

Οφείλω ακόμα να επισημάνω ότι η κομματική δολιότητα εμφανίζεται και από τη νοοτροπία του επισπεύδοντος. Εάν είχατε πράγματι την πρόθεση ένα τόσο μεγάλο θέμα να γίνει αντικείμενο σοβαρής και ενδελεχούς επεξεργασίας πραγματικού διαλόγου, δεν θα επιχειρούσατε να το υπερψηφίσετε άρον-άρον και να το αξιοποιήσετε στις επικείμενες, σε λιγότερο από ένα χρόνο σήμερα πια, δημοτικές εκλογές.

Σας μέμφομαι ακόμα για σκόπιμη παραπλάνηση γύρω από την οικονομική διάσταση του θέματος και εξηγούμαι. Υπάρχουν δύο διαφορετικές κατηγορίες εδώ. Από τη μία, απορρίπτετε στην εισηγητική έκθεση το θεσμό των εθελοντικών συνενώσεων, λέγοντας ότι δεν πέτυχε, και λίγο παρακάτω απορρίπτετε και τα συμβούλια περιοχής, τα οποία θεσμοθέτησε η ίδια η Κυβέρνηση σας και από την άλλη ομολογείτε ότι ούτε στη μία περίπτωση ούτε στην άλλη εξαντλήθηκαν τα όρια, οι προϋποθέσεις και τα κίνητρα, για να αποδώσουν αυτοί οι δύο θεσμοί.

Ακόμα οφείλω να υπογραμμίσω ότι είναι απάτη τα περί προίκισης των υπό σύσταση δήμων με ένα τρισεκατομμύριο (1.000.000.000.000) δραχμές. Τα μεν διακόσια πενήντα δισεκατομμύρια (250.000.000.000) τα φορτώνετε στο Γ' Κοινοτικό Πλαίσιο Στήριξης, στο περίφημο Πακέτο Σαντέρ, που μέχρι στιγμής τουλάχιστον -μακάρι να το εξασφαλίσουμε, μακάρι να είναι και μεγάλο- είναι στα όρια της δικής σας φαντασίας. Τα υπόλοιπα διακόσια πενήντα δισεκατομμύρια (250.000.000.000) είναι από το Πακέτο Ντελόρ και είναι ήδη δεσμευμένα για την Τοπική Αυτοδιοίκηση, άρα δεν κάνετε κανένα χατίρι. Και τα υπόλοιπα είναι χρήματα και πόροι, από την ανακατανομή πόρων από τους παλαιούς στους νέους δήμους. Μόνο είκοσι πέντε δισεκατομμύρια (25.000.000.000) είναι καινούρια από το φόρο για τους τόκους των καταθέσεων.

Εάν θέλετε να μιλήσουμε για οικονομικά-και συνδέεται άρρηκτα το ζήτημα αυτό με την προτεραιότητα της οικονομικής αυτοδυναμίας της Τοπικής Αυτοδιοίκησης- πρέπει να σας επισημάνω ότι μόνο την τελευταία πενταετία η Κυβέρνηση παρακράτησε από την Τοπική Αυτοδιοίκηση πόρους ύψους επτακοσίων δισεκατομμυρίων (700.000.000.000), που ήταν θεσμοθετημένοι γι'αυτήν.

Πάνω απ' όλα όμως, κυρίες και κύριοι συνάδελφοι, μέμφομαι την Κυβέρνηση για αλαζονεία και αυταρχισμό, που έχει να κάνει με τον αναγκαστικό, τον υποχρεωτικό χαρακτήρα της επιχειρούμενης συνένωσης.

Θέλω εδώ να είμαι απόλυτα σαφής μαζί σας. Δεν υπάρχει αμφιβολία ότι υπάρχουν περιπτώσεις ανά την ελληνική επικράτεια, που θα μπορούσε πράγματι κανείς να δει με ευνοϊκό μάτι τη σύσταση μεγαλύτερων αυτοδιοικητικών μονάδων, όμως λαμβάνοντας υπόψη όλα τα κριτήρια, τις ιδιαιτερότητες και, βέβαια, αφού έχει προηγηθεί μακρά μελέτη και ζύμωση, ώστε να εξασφαλιστεί η συγκατάθεση των κατοίκων.

Εσείς, όχι μόνο όλα τα προηγούμενα δεν κάνετε, αλλά επιχειρείτε αυταρχικά, δεσποτικά, αλαζονικά, να επιβάλετε μια ενιαία ρύθμιση για όλους τους 'Ελληνες, χωρίς να ρωτάτε τη γνώμη τους. Αυτό σημαίνει νοοτροπία του "αποφασίζουμε και διατάζουμε", αυτό σημαίνει ότι αγνοήθηκαν οι δήμοι και οι κοινότητες και μάλιστα οι κοινοτικοί και δημοτικοί άρχοντες, τους οποίους καθυβρίζετε, ενώ είναι εκλεγμένοι. Και σε κάθε περίπτωση δεν μπορεί, όποτε σας βολεύει, να τους καθυβρίζετε ως φορείς τοπικιστικών συμφερόντων ή καρεκλοκενταυρισμού και σε άλλες περιπτώσεις να επιδιώκετε την εύνοιά τους.

Δεν μπορεί, επίσης, να αγνοούνται οι τοπικές κοινωνίες και οι πολίτες. Δεν μπορεί να αγνοούνται οι Τοπικές Ενώσεις Δήμων και Κοινοτήτων. Δεν είναι δυνατόν να αποφεύγετε εσείς το διάλογο και τον τηλεοπτικό διάλογο, αφού είναι γνωστή η εμμονή σας να μην παρουσιάζεστε σε εκπομπές με άλλο συνομιλητή.

Και ούτε είναι δυνατόν, είναι πρωτοφανές για τα δημόσια ήθη του τόπου, να δαπανώνται περίπου τετρακόσια δισεκατομμύρια (400.000.000.000) δραχμές για την εκ των προτέρων διαφήμιση ενός κυβερνητικού σχεδιασμού, πριν καταστεί ακόμη νόμος.

ΧΡΗΣΤΟΣ ΡΟΚΟΦΥΛΛΟΣ: 'Οχι και δισεκατομμύρια, εκατομμύρια.


 

  

Σελίδα 1171 

ΒΑΣΙΛΕΙΟΣ ΜΙΧΑΛΟΛΙΑΚΟΣ: Είναι λίγα;

ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Με συγχωρείτε, εκατομμύρια.

Είναι δηλωτικό μιας νοοτροπίας εξαιρετικά επικίνδυνης, κυρίες και κύριοι συνάδελφοι...

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, για να μην καθυστερήσουμε, τι χρόνο ακόμη θέλετε;

ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Ενάμισι, δυο λεπτά.

ΠΡΟΕΔΡΟΣ (Απόστολος Κακλαμάνης): Λοιπόν, στα είκοσι πέντε λεπτά θα πρέπει να τελειώσετε.

ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Είναι ενδεικτικό της νοοτροπίας σας ότι εμφανίζετε πνεύμα μεσσιανισμού, δηλαδή οι άμεσα ενδιαφερόμενοι δεν ξέρουν το συμφέρον τους. Οι άρχοντες των άμεσα ενδιαφερομένων, ούτε εκείνοι ξέρουν το συμφέρον του τόπου τους. Το ξέρετε όμως εσείς, εσείς και κάποιοι γραφειοκράτες οι οποίοι κάθονται στα γραφεία του αρμόδιου Υπουργείου και κατά συνέπεια δικαιούσθε, κατά τη γνώμη σας, να έλθετε σαν σωτήρες, για να σώσετε εκείνους που δεν καταλαβαίνουν το συμφέρον τους.

Κυρίες και κύριοι συνάδελφοι, σαν να μην έφταναν όλα αυτά, έρχεται και ο Πρωθυπουργός, ο οποίος προαναγγέλει εδώ και μήνες ότι δεν θα δεχθεί καμία τροποποίηση του προτεινόμενου νομοσχεδίου και επιβάλλει και κομματική πειθαρχία.

Δεν ανακατεύομαι στα εσωτερικά των άλλων κομμάτων. 'Ομως, αν πράγματι, όπως ψευδώς λέτε, διεκδικήσατε και επιτύχατε τη συναίνεση της πλειοψηφίας των ενδιαφερομένων και των Ελλήνων πολιτών, τότε γιατί να χρειάζεται ο αναγκαστικός χαρακτήρας, γιατί να απαιτείται κομματική πειθαρχία, γιατί να προαναγγέλλετε ότι δεν θα δεχθείτε καμία τροποποίηση;

Και βέβαια καλείσθε να απαντήσετε σε ορισμένα αμείλικτα ερωτήματα: Πόσες κοινότητες θέλουν να καταργηθούν; Γιατί δεν δέχεσθε το θεσμό των τοπικών δημοψηφισμάτων, που θα απεικόνιζε πέρα και πάνω από οποιαδήποτε αμφιβολία την πραγματική βούλησή τους;

Με απλά λόγια, επιχειρείτε με το νομοσχέδιο αυτό, βίαιη παρέμβαση του κράτους στην Τοπική Αυτοδιοίκηση και βαρείς τραυματισμούς στην έννοια της τοπικής κοινωνίας. Και είναι βαρύτατη η ευθύνη που φέρουν όλοι όσοι συμμετέχουν σ' αυτήν την επιχείρηση.

Πρέπει ακόμη να σας πω ότι για μας είναι αδιανόητος ο καταναγκασμός. Είναι αδιανόητος ο αυταρχισμός και η αλαζονεία. Για μας είναι αδιανόητη η κατόπιν άνωθεν εντολής διαμόρφωση του αυτοδιοικητικού χάρτη της χώρας με απόλυτη περιφρόνηση του πολίτη, του άμεσα ενδιαφερομένου και μάλιστα των άμεσα ενδιαφερομένων, επί των οποίων θα εφαρμοστεί το σχέδιο και οι οποίοι βεβαίως θα πάρουν στην πλάτη τους τις συνέπειες των κυβερνητικών πειραματισμών.

Για μας, λοιπόν, κωδικοποιείται η άποψή μας στα εξής:

'Οχι στα αναξιόπιστα σχέδια του κράτους, όχι στον αυταρχισμό και την αλαζονεία, όχι στη δήθεν εκσυγχρονιστική μανία, που πλην της Αυτοδιοίκησης, την πληρώνουν οι 'Ελληνες πολίτες και οι 'Ελληνες φορολογούμενοι σε πλείστα όσα θέματα, από την παιδεία μέχρι το φορολογικό σύστημα και τη δημόσια διοίκηση. 'Οχι στην ερήμωση της υπαίθρου και την αναγκαστική κατάργηση των κοινοτήτων και βέβαια όχι στον καταναγκασμό.

Θα σας καλούσα, έστω και την ύστατη ώρα, να ακούσετε τη φωνή της ελληνικής περιφέρειας, ν' ακούσετε τη φωνή της μεγάλης πλειοψηφίας των Ελλήνων πολιτών, ν' ακούσετε τη φωνή των ακαδημαϊκών δασκάλων και των ανθρώπων του πνεύματος, από τον Κουμάντο και το Μαγκάκη μέχρι το Χριστιανόπουλο, που σας προανέφερα.

Και θα έλεγα, όσο και αν πράγματι σήμερα είναι δύσκολο να το πιστέψει κανείς, ότι θα άξιζε να επιχειρήσετε να ανεύρετε το πολιτικό θάρρος και να το αποσύρετε έστω και την ύστατη ώρα. Σε κάθε περίπτωση, αν επιμείνετε, με τις μεθόδους που έχετε επιλέξει, του αυταρχισμού και της κομματικής πειθαρχίας, να το υπερψηφίσετε, η δική μας θέση είναι ξεκάθαρη και μου δίνεται η ευκαιρία να την επαναλάβω.

Εμείς, ως αυριανή κυβέρνηση αυτού του τόπου, θα καταργήσουμε το προϊόν του καταναγκασμού...

(Χειροκροτήματα από την πτέρυγα της Νέας Δημοκρατίας)

και θα σεβαστούμε τη βούληση των πολιτών.

Η μέθοδος είναι απλή. Η μέθοδος είναι τα τοπικά δημοψηφίσματα, ώστε ο αυτοδιοικητικός χάρτης της χώρας, όπως πρόκειται να διαμορφωθεί, και τις πραγματικές ανάγκες να εξυπηρετεί, αλλά και τις τοπικές κοινωνίες να ενισχύει και να βοηθά.

Κλείνοντας, οφείλω επίσης να κάνω μία ύστατη και προσεκτική προειδοποίηση. Μέσα στην αλαζονεία και τον αυταρχισμό, προσέξτε τις εθνικά ευαίσθητες περιοχές.

(Χειροκροτήματα από την πτέρυγα της Νέας Δημοκρατίας)

Δεν είναι ο καλύτερος σύμβουλος οι εισηγήσεις των κομματικών εγκαθέτων και κομισαρίων, γιατί μπορεί και την εθνική ασφάλεια ενίοτε να θέτουν σε κίνδυνο, αλλά και βαρύτατες ευθύνες για την Κυβέρνηση να επισείουν.

Σας ευχαριστώ.

(Ζωηρά και παρατεταμένα χειροκροτήματα από την πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Ο Υπουργός Εσωτερικών, Δημόσιας Διοίκησης και Αποκέντρωσης κ. Αλέκος Παπαδόπουλος έχει το λόγο.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Είναι καλό, κυρίες και κύριοι συνάδελφοι, που οι Αρχηγοί των κομμάτων έρχονται στη Βουλή για να μιλήσουν για τα νομοσχέδια. Είναι ακόμα καλύτερο που έρχεται ο Αρχηγός της Αξιωματικής Αντιπολίτευσης. Εκτός από το καλό, όμως, θα ήταν και χρησιμότερο, αν σήμερα ο Αρχηγός της Αξιωματικής Αντιπολίτευσης, ο οποίος προσδοκά στις επόμενες εκλογές -και είναι μία θεμιτή προσδοκία, δεν φαίνεται πιθανή- να κυβερνήσει αυτόν τον τόπο, ερχόταν με ένα συγκροτημένο πολιτικό λόγο να μας πει, ποία είναι η στρατηγική αντίληψη της Νέας Δημοκρατίας για την άρθρωση αυτού του κράτους.

(Θόρυβος από την πτέρυγα της Νέας Δημοκρατίας)

Ποια είναι η απάντηση...

ΠΡΟΕΔΡΟΣ (Απόστολος Κακλαμάνης): Κύριε Υπουργέ, συγγνώμη.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Παρακαλώ.

ΠΡΟΕΔΡΟΣ (Απόστολος Κακλαμάνης): Θα παρακαλέσω πάρα πολύ να μη γίνει καμία διακοπή.

Συνεχίστε, κύριε Υπουργέ.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Ποια είναι η θέση και η διαμόρφωση του προγράμματος της Νέας Δημοκρατίας απέναντι στην ανάγκη που διαμορφώνεται από τις συνεχώς μεταβαλλόμενες συνθήκες, για να μπορέσει να αντέξει η χώρα όχι μόνο την πορεία στην ένταξή μας στη Νομισματική και Οικονομική 'Ενωση, αλλά από τον αδυσώπητο επερχόμενο ανταγωνισμό σε διεθνές επίπεδο.

Να δώσει μία απάντηση, αν μπορούμε αυτήν τη στιγμή να συνεχίσουμε με ένα στατικό και ακούνητο κράτος με Υπουργεία και με κεντρικούς φορείς που παραμένουν ακόμα -δυστυχώς και μέχρι σήμερα- να αποτελούν όχι χώρους παραγωγής πολιτικής και στρατηγική, αλλά χώρους εξυπηρετήσεως πολιτών, κάτι που ανάγεται σε παλαιότερες εποχές και που βεβαίως με τον ν. 2503 το έχουμε ρυθμίσει και είμαστε ήδη σε μία πορεία.

Να μας πει η Νέα Δημοκρατία πώς δημιουργούμε λειτουργίες σε περιφερειακό επίπεδο και ποια είναι η θέση της στα θέματα συνολικής περιφερειακής ανάπτυξης και να πούμε εμείς για τις αυτοτελείς διοικητικές μονάδες που έχουμε δημιουργήσει με τον ν. 2503 στο επίπεδο της περιφέρειας.

Να μας πει για το ρόλο της νομαρχιακής αυτοδιοίκησης, που σήμερα βλέπουμε να χύνουν κροκοδείλια δάκρυα και να γίνονται κήνσορες και υπέρμαχοι κριτές και ζηλωτές, ενώ πριν


 

  

Σελίδα 1172 

 

λίγα χρόνια το καταψήφιζαν λυσσαλέως. Και να μας πουν και για την Τοπική Αυτοδιοίκηση. Να μας πουν πώς μπορούμε να κάνουμε μία αυτοδιοίκηση αποτελεσματική, ηθική, μιά Δημόσια Διοίκηση λιτή, ένα κράτος που να δουλεύει καλύτερα και να κοστίζει λιγότερο.

Να έλθει να μας πει -και όφειλε η Νέα Δημοκρατία και ο Αρχηγός της να το κάνουν σήμερα- ποια είναι η θέση της για την τοπική αυτοδιοίκηση. 

Να δώσει μια απάντηση, αν αυτό που σήμερα στην Ελλάδα λέγεται πρωτοβάθμια Τοπική Αυτοδιοίκηση στην ιστορική της διαδρομή, καλύπτει τις ανάγκες που συνεχώς διαμορφώνονται.

Να δώσει μια απάντηση η Νέα Δημοκρατία και έχει ευθύνη να το κάνει, όπως είχαμε το θάρρος να το κάνουμε εμείς -ακολουθώντας το θάρρος το αυτονόητο, αν είναι θάρρος- με όλες τις χώρες της Ευρώπης εδώ και αρκετά χρόνια, αν πρέπει να έχουμε τοπικές αυτοδιοικήσεις δύο ταχυτήτων.

Να δώσει η Νέα Δημοκρατία και ο Αρχηγός της την απάντηση απέναντι σε διαπιστώσεις που γίνονται καθημερινά εδώ και δεκαετίες, διαπιστώσεις που κάνουν τα ίδια τα στελέχη της Νέας Δημοκρατίας και κορυφαίοι παράγοντες από την Αναθεώρηση του Συντάγματος του 1985, όταν διαπίστωναν τον κατακερματισμό της αυτοδιοίκησης και την ανυπαρξία των διοικητικών εκείνων μηχανισμών να ανταποκριθούν στο ρόλο τους.

Να δώσει μια απάντηση τι είναι τοπική υπόθεση. Γιατί δεν είναι μια θεωρητική κατασκευή αφού αλλάζει χρόνο με χρόνο.

Να δώσει μια απάντηση και να καταθέσει πρόταση την οποία οφείλει να κάνει ως κόμμα αντιπολίτευσης και ως κόμμα εξουσίας, σχετικά με τα εξής: Πώς μπορούμε να αντιστρέψουμε την παραγωγική και δημογραφική ερήμωση της υπαίθρου; Πώς μπορούμε να αποτρέψουμε τη μετατροπή της χώρας μας σε μία χώρα εξήντα πόλεων; Πώς μπορούμε να δώσουμε απάντηση στη μετεμφυλιακή κατάσταση της συσσώρρευσης του πληθυσμού στα δύο μεγάλα αστικά κέντρα Αθηνών και Θεσσαλονίκης; Πώς μπορούμε να απαντήσουμε στη σχεδόν ολοκληρωμένη κατάρρευση η οποία έγινε στη δεκαετία του 1960 με τη φυγή στο εξωτερικό; Πώς μπορούμε τώρα να απαντήσουμε στην ολοκλήρωση της δημογραφικής κατάρρευσης -και παραγωγικής- στη χώρα μας, με τη συσσώρρευση του πληθυσμού στις εξήντα πόλεις που προανέφερα και κυρίως στις πρωτεύουσες των νομών;

Κυρίες και κύριοι συνάδελφοι, η Νέα Δημοκρατία επέλεξε ένα μοναχικό δρόμο σε επίπεδο ηγεσίας. Δεν θέλω να αναφερθώ -και μακριά από μένα- για τα στελέχη της Νέας Δημοκρατίας που ζουν και βιώνουν στην αυτοδιοίκηση, που είναι πρωτοπόροι αυτής της προσπάθειας του σχεδίου "ΚΑΠΟΔΙΣΤΡΙΑΣ". Δεν είναι πρέπον να αναφερθώ σε αυτόν τον πρωτοφανή εθνικό διάλογο που έγινε σε όλη τη χώρα, πόσοι συνάδελφοι Βουλευτές της Νέας Δημοκρατίας -δεν θα κάνω αναφορές-ήταν υπέρμαχοι του προγράμματος για να ανατρέψουν τις αποφάσεις, μετά ώστε να μιλάμε σήμερα για κομματικές πειθαρχίες και να έχουμε τις οβιδιακές μεταμορφώσεις των θέσεων της Νέας Δημοκρατίας.

Αλλά δεν θα χάσω το χρόνο μου. Η Νέα Δημοκρατία επέλεξε την πολιτική της έντασης. Αυτό είναι φανερό. Ακριβώς η ανυπαρξία θέσεων, η ανυπαρξία προτάσεων, η ανυπαρξία συνολικής στρατηγικής σύλληψης για τη λειτουργία του κράτους μας στην πορεία του 2000, την οδήγησαν στο να καταφύγει σε αυτά τα επιχειρήματα που ακούσαμε σήμερα από τον Αρχηγό της, επιχειρήματα τα οποία δεν είναι εις βάρος μιας προσπάθειας, που ούτως ή άλλως θα ολοκληρωθεί. Είναι επιχειρήματα που αντιστρέφουν το πολιτικό περιεχόμενο της λειτουργίας της δημοκρατίας, είναι επιχειρήματα τα οποία δεν βοηθούν στην ολοκλήρωση μιας εθνικής υπόθεσης.

Υπάρχουν βεβαίως και επιχειρήματα του τύπου ότι ο Καποδίστριας δεν ήταν για την ονοματολογία του προγράμματος το κατάλληλο πρόσωπο. Απλώς επιτρέψτε μου να σας πω ότι αυτή η ιστορική μορφή της χώρας μας ήταν από εκείνους οι οποίοι συνέταξαν το περίφημο Σύνταγμα της Ελβετίας για τη δημιουργία των καντονίων, που ισχύει μέχρι σήμερα και είναι η αποθέωση της αυτοδιοίκησης σε ολόκληρο τον κόσμο.

Αλλά μίλησαν και για ανυπαρξία χωροταξικών μελετών, όταν ξέρουμε ότι από το 1984 υπάρχουν χωροταξικές μελέτες για όλη τη χώρα με την περίφημη επιχείρηση ανοιχτών πόλεων του συγχωρεμένου του Αντώνη του Τρίτση επί κυβερνήσεως ΠΑ.ΣΟ.Κ. ...

(Χειροκροτήματα από την πτέρυγα του ΠΑ.ΣΟ.Κ.)

...όταν από το 1986 με το ν.1622 υπήρχαν χωροταξικοί προσδιορισμοί, οι οποίοι έγιναν κάτω από τα νομαρχιακά συμβούλια και τις τοπικές κοινωνίες για τις μορφές της διαδημοτικής συνεργασίας, που θα προετοίμαζαν οι συνενώσεις, όταν έχουμε χωροταξικούς προσδιορισμούς με τα συμβούλια περιοχής σε μορφές διαδημοτικής συνεργασίας.

Επικαλείται μία ομιλία μου πριν από δεκαπέντε χρόνια στην ΚΕΔΚΕ. Ειλικρινά το άκουσα αυτό και εκείνη την ώρα μου προκάλεσε μελαγχολία, όχι γιατί έκανε μία αναφορά σε κάτι που μπορεί να το επαναλάβω και σήμερα, αλλά διότι τότε αποτύπωνα απλά ποια ήταν η κατάσταση σε όλη την Ευρώπη. Οι Γάλλοι αυτο έλεγαν τότε, αυτό λένε και σημερα και βεβαίως η κυβέρνηση και η προηγούμενη του κ. Ζιπέ και η σημερινή γαλλική κυβέρνηση όπως και η ιταλική προσανατολίζονται στη δημιουργία νέου τύπου δήμου. Και τη Γαλλία όπως είναι σήμερα, γιατί εκεί υπαρχει κατακερματισμός, τη συνδέουν με τη λειτουργία του πελατειακού συστήματος στις χώρες αυτές.

Κυρίες και κύριοι, δεν θα χάσω το χρόνο μου. Θα ήθελα να πω μόνο ότι έχουμε δύο πλάνες οι οποίες πρέπει να ξεκαθαρισθούν και για τις οποίες υπάρχει και δικό μας μερίδιο ευθύνης. Η πρώτη πλάνη είναι το να λέμε ότι είναι μία ιστορική και μεγάλη μεταρρύθμιση. Δυστυχώς το λέμε, γιατί στη χώρα μας φαντάζει έτσι, ενώ σε όλες τις ευρωπαϊκές χώρες, που υπάρχει μία διαρκής διοικητική μεταρρύθμιση και μία προσαρμογή στις συνεχώς μεταβαλόμενες συνθήκες, αυτά είναι αυτονόητα πράγματα. Και στα κοινοβούλια των χωρών αυτών δεν μιλάνε για μεγάλες μεταρρυθμίσεις. Μιλάνε για ανάγκες προσαρμογής, μόνο και μόνο γιατί το επιβάλλουν οι συνθήκες της ζωής.

Διότι, αγαπητοί συνάδελφοι, θεωρούν ότι το κράτος είναι αυτονόητο να επικεντρωθεί στο συντονιστικό και επιτελικό του ρόλο. Θεωρούν ότι είναι αυτονόητο να εξασφαλίσει το κράτος σε όλα τα επίπεδα που διαμορφώνονται σε όλες αυτές τις χώρες και στη χώρα μας, ένα ισχυρό και αποτελεσματικό σύστημα διοίκησης για να κατοχυρώσει ένα μίνιμουμ συνθηκών διαβίωσης και αξιοπρεπούς ύπαρξης. Γιατί θεωρούν αυτονόητο μέσα στις διεθνείς συλλογικές διαδικασίες -που είμαστε και εμείς ενταγμένοι με την Ευρωπαϊκή 'Ενωση- να έχουμε ένα διαφορετικό κράτος, μια άλλη ποιοτική λειτουργία που να μπορεί να συνδράμει και να έρχεται αποτελεσματικό σ' αυτές τις συνθήκες του διεθνούς ανταγωνισμού. Και δεν κάνουν ούτε βερμπαλισμούς ούτε μεγαλοστομίες. Τα κόμματα σε όλη την Ευρώπη, όταν διαφωνούν ή προτείνουν, έρχονται με συγκεκριμένες προτάσεις, δεν σηκώνουν το θούριο της σωτηρίας σε αναποτελεσματικούς διοικητικούς μηχανισμούς και σε πολλές περιπτώσεις σε νεκροφιλικες καταστάσεις των πέντε, δέκα, σαράντα κατοίκων που είναι σε ολόκληρη τη χώρα.

(Χειροκροτήματα απο την πτέρυγα του ΠΑ.ΣΟ.Κ.)

Δεν προχωρούν και δεν αντιλαμβάνονται ότι ο πολιτικός αγώνας αυτής της χώρας είναι για το καθεστώς, αλλά είναι μέσα στο καθεστώς για να διαμορφώσουν καλύτερες συνθήκες λειτουργίας του κράτους και της κοινωνίας.

Η δεύτερη πλάνη είναι ότι μιλήσαμε για συνενώσεις. Δεν πρόκειται απλά για συνενώσεις. Πρόκειται για δημιουργία νέου τύπου δήμου στη χώρα μας. Πρόκειται για μια διαφορετική διοικητική συγκρότηση . Πρόκειται για την εγκατάσταση ισχυρών διοικητικών μηχανισμών σε όλον τον κορμό της χώρας και όχι μόνο στην Αθήνα και στις πρωτεύουσες των νομών. Πρόκειται για δήμους με διαφορετική λειτουργία από ό,τι έχουμε σήμερα. Πρόκειται για δήμους οι οποίοι θα μπορούν να έχουν μία επάρκεια μηχανισμών, είτε σε ανθρώπινο δυναμικό είτε σε μηχανισμούς υλικούς, για να μπορούν να προσφέρουν και άλλη ποιότητα υπηρεσιών στους κατοίκους


 

  

Σελίδα 1173 

 

που δεν έχουν σήμερα. Και βεβαίως να μπορούν να διαδραματίσουν αυτό που απετέλεσε την κινητήρια δύναμη των αποφάσεων ισχυρών δήμων σε όλη την Ευρώπη, όπως στην Αγγλία των εξήντα εκατομμυρίων που έχει τετρακόσιους ογδόντα ένα δήμους. 'Οπως στην Ολλανδία με επτακόσιους δήμους με δεκαπέντε εκατομμύρια κ.ο.κ. Να δημιουργήσουμε δηλαδή προϋποθέσεις ενδογενούς ανάπτυξης. Να συγκροτήσουμε τα νέα παραγωγικά περιβάλλοντα, αλλά όχι ως πανάκεια, αγαπητοί συνάδελφοι, όπως ακούστηκε να λένε. 'Οχι ότι θα δημιουργήσει αμέσως τη δημογραφική αναστροφή και την νέα παραγωγική ανασυγκρότηση της χώρας. Και όχι μόνο αυτή η μεταρρύθμιση, αλλά σε συνδυασμό με την ολοκλήρωση της αποκέντρωσης σε όλα τα επίπεδα, Νομαρχιακή Αυτοδιοίκηση και περιφερειακή -γιατί το κλειδί της επιτυχίας δεν το έχει κανείς μόνος του-είναι ένας συνδυασμός δράσεων που έχει ο καθένας στο επίπεδο ευθύνης και αρμοδιοτήτων.

Και βεβαίως μπορεί να μου πει κανείς, τα δισεκατομμύρια τα οποία δεν μπόρεσαν να αξιοποιηθούν για ειδικά προγράμματα -για να μην το γενικεύσουμε- τα οποία θα μπορούσαν οι τοπικές κοινωνίες να αξιοποιήσουν υποβάλλοντας τα , θα μπορούσε να το κάνει ο κατά τα άλλα συμπαθέστατος κοινοτάρχης των εκατό, πεντακοσίων ή χιλίων κατοίκων με ένα και δύο γραμματείς; Ποιος μπορεί να δώσει απάντηση ότι εκατομμύρια για να μην πω ίσως και δισεκατομμύρια αυτήν τη στιγμή και επί δύο χρόνια είναι στα δημόσια ταμεία των πρωτευουσών των νομών και αφορούν εκτέλεση έργων στις κοινότητες και στα χωριά. Να ξεχωρίζουμε τις δύο αυτές έννοιες, διότι υπάρχει αδυναμία σύνταξης μελετών και ελέγχου, διότι οι υπηρεσίες των νομαρχιών με τους δύο, τρεις και πολλές φορές κανέναν μηχανικό, δεν μπορούν να προωθήσουν στοιχειώδη έργα που αφορούν την επιβίωση. Και είναι κακό να υπάρχουν αυτοί οι μηχανισμοί στελέχωσης των νέων δήμων και μάλιστα όχι με μία αυτάρκεια, γιατί η βιωσιμότητα των δήμων ίσως σε πολλές περιπτώσεις να μην το επιτρέπει, και έχουμε μέσα στο νομοσχέδιο προβλέψει μορφές συνεργασιών στο επίπεδο κοινών υπηρεσιών, ανάμεσα στους δήμους για να μπορούν να ξεπερνούν τα προβλήματα.

Γιατί, αγαπητοί φίλοι, οι ευπαθείς ομάδες πληθυσμών που συνήθως είναι γέροντες στα χωριά να μην έχουν τη μέριμνα ενός δικτύου κοινωνικής προστασίας, που έχουν διασφαλίσει οι ισχυροί δήμοι σε όλη την Ελλάδα, οι μεγάλοι δήμοι. Γιατί ο πρόεδρος της κοινότητας να είναι επαίτης κάθε φορά στις υηρεσίες της πρωτεύουσας του νομού για τη διάνοιξη ενός αγροτικού δρόμου. Γιατί δήμοι με ιδιαίτερα χαρακτηριστικά ή κοινότητες όπου μπορούν να αξιοποιήσουν δυνατότητες ανάπτυξης σε τοπικό επίπεδο, είτε σε συμβουλευτικό είτε διεκπεραιωτικό επίπεδο, να μην έχουν τους απαραίτητους επιστήμονες σε γεωτεχνικό επίπεδο γεωπόνους είτε δήμοι οι τουριστικοί. Και γνωρίζουμε την κατάσταση σήμερα που υπάρχει να μην μπορούν να συγκροτήσουν υπηρεσίες που μπορούν να τους βοηθήσουν να πάρουν πρωτοβουλίες τουριστικής ανάπτυξης μπορώ και να αναφέρω συγκεκριμένα παραδείγματα.

(Θόρυβος στην Αίθουσα)

Βεβαίως αντιλαμβάνομαι τον θόρυβο των συναδέλφων.'Οταν η κουβέντα μετατοπίζεται σε επιχειρήματα, όταν η συζήτηση πηγαίνει σε συγκεκριμένες αναφορές, όταν όλα αυτά που θεωρούνται αυτονόητα και αναγκαία για να μπορέσουμε να ξαναριζώσουμε τη ζωή στα ρημαγμένα χωριά μας, τότε βεβαίως υπάρχει θόρυβος.

(Διαμαρτυρίες από την πτέρυγα της Νέας Δημοκρατίας)

ΠΡΟΕΔΡΟΣ(Απόστολος Κακλαμάνης): Κύριοι συνάδελφοι παρακαλώ.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ(Υπουργός Εσωτερικών, Δημόσιας Διοίκησης και Αποκέντρωσης): Αγαπητοί φίλοι, είμαστε πολλοί που καταγόμαστε από χωριά και δεν έχουμε απλά συναισθηματική σχέση. Γνωρίζουμε πάρα πολύ καλά γιατί δεν είμαστε από εκείνους που είναι μόνο παρατηρητές. Δεν είμαστε από εκείνους οι οποίοι λειτουργούν ως παρηγορήτρες. Δεν είμαστε από εκείνους τους εισαγγελείς των καφενείων για να παρατηρούμε την αποσάρθρωση της υπαίθρου, χωρίς να επεμβαίνουμε. Και δεν διαλέξαμε κάποιον μοναδικό δρόμο. Δεν ανακαλύψαμε την Αμερική, ούτε την πυρίτιδα. Εφαρμόζουμε προγράμματα αυτά που εφαρμόζονται στο σύγχρονο κόσμο ολάκερο, για να μπορούμε να δώσουμε μία απάντηση. Και η απάντηση είναι θέλουμε ή δεν θέλουμε να ξαναζωντανέψουμε την ύπαιθρο, θέλουμε ή δεν θέλουμε να δημιουργήσουμε προϋποθέσεις ενδογενούς ανάπτυξης. Η απάντηση είναι σε αντικατάσταση εκείνων των αναποτελεσματικών μηχανισμών ισχυροί τοπικοί διοικητικοί μηχανισμοί πλήρεις στα πλαίσια της πρωτοβάθμιας αυτοδιοίκησης, για να μπορούμε να λέμε ότι μακροπολιτικά, στο άμεσο μέλλον, ή αν θέλετε μετά από πέντε χρόνια σκληρής δουλειάς εφαρμογής του προγράμματος "ΚΑΠΟΔΙΣΤΡΙΑΣ", γιατί δεν είναι νομοσχέδιο ο "ΚΑΠΟΔΙΣΤΡΙΑΣ", θα αρχίσουν να δημιουργούνται και να αχνοφέγγουν ελπίδες για την ελληνική ύπαιρθο. Εκτός των άλλων είναι και νέο επίπεδο άσκησης δημόσιας διοίκησης, εάν θέλετε και παρθένο και μη διαβρωμένο, όπου μπορεί κανείς να εγκαθιδρύσει και εγκαταστήσει αυτούς τους διοικητικούς μηχανισμούς, τους καινούριους, οι οποίοι θα έχουν τα χαρακτηριστικά μιας σύγχρονης διοίκησης.

Και αν όλα αυτά, αγαπητοί φίλοι, φαντάζουν μεγαλόπνοα, είναι αλήθεια ότι μπορεί κανείς να κάνει αυτήν την παρατήρηση. Δε γνωρίζω αν οι ολιγωρίες για τις οποίες έχουμε συνολικά ευθύνη και θεωρούμε ότι κάτι το οποίο σε όλες τις χώρες του κόσμου μηδέ και της Ανατολικής Ευρώπης εξαιρουμένης, είναι μια πραγματικότητα γιατί τάχατες σε μας φαντάζουν μεγαλόπνοα. Γιατί είναι μεγαλόπνοο περίπου π.χ. πεντακόσιοι γεωπόνοι να διορισθούν στους νέους δήμους. Γιατί είναι μεγαλόπνοο χίλιοι πολιτικοί μηχανικοί να διορισθούν στους χίλιους δήμους. Γιατί είναι μεγαλόπνοο στους οκτακόσιους δήμους να εξασφαλίσουμε -και είναι ασήμαντο το ποσό- πλήρη εξοπλισμό μηχανολογικό για να έχουν την πρωτοβουλία της δράσης τους. Απλώς αυτό που ήθελε, ήθελε ένα άλλο τύπου δήμο με μια κρίσιμη μάζα πληθυσμού, με μία εδαφική περιφέρεια η οποία θα μπορεί να αποτελέσει το νέο χαρτί.

Κυρίες και κύριοι συνάδελφοι, επειδή ο χρόνος δεν επιτρέπει, θέλω να τελειώσω με ένα μήνυμα. Η μεταρρύθμιση θα προχωρήσει. Η μεταρρύθμιση είναι μια μεγάλη αναγκαιότητα. Και η μεταρρύθμιση αυτή είναι μια ελπίδα γι' αυτόν τον τόπο. Και η μεταρρύθμιση αυτή έχει την εμπιστοσύνη του ελληνικού λαού. Η μεταρρύθμιση αυτή δεν μπορεί να είναι μια ευκαιρία αγαπητοί συνάδελφοι για να καρπωθούμε δυσαρέσκειες εν'όψει των δημοτικών εκλογών. Ρωτήστε τα στελέχη σας της αυτοδιοίκησης σε όλη την Ελλάδα. Εμείς με αίσθημα ευθύνης θα προχωρήσουμε προς αυτήν την κατεύθυνση. Πιστεύουμε, όμως, ότι στη μεταρρύθμιση αυτή και σ' αυτήν την πρωτοβουλία θα πρέπει να σταθούμε διαφορετικά. Να μη τη θεωρήσουμε κυβερνητική γιατί η πολιτική ευθύνη κατανέμεται σε όλους μας. Το έργο είναι κυβερνητικό αλλά η υπόθεση είναι εθνική.

Και εμείς ανεξάρτητα απ' ότι λέγεται θα προχωρήσουμε μετά την ψήφιση του νομοσχεδίου, όπως το έχουμε σχεδιάσει, με όλα τα μέτρα της πολιτικής. 'Οσοι θέλουν να βλέπουν αυτήν την προσπάθεια, αυτήν τη μεταρρύθμιση με την προσδοκία του εφαλτηρίου των επόμενων δημοτικών εκλογών, ας μείνουν εκεί.

Εμένα θα μου επιτρέψει ο εκ Γρεβενών συνάδελφος Κωνσταντινίδης να δανεισθώ μια φράση του και μ' αυτήν να κλείσω. Αυτή η μεταρρύθμιση αγαπητοί φίλοι δεν είναι για τις επόμενες εκλογές. Είναι για τις επόμενες γενιές. Ευχαριστώ.

(Χειροκροτήματα από την πτέρυγα του ΠΑΣΟΚ)

ΠΡΟΕΔΡΟΣ (Απόστολος Κακλαμάνης): Η Πρόεδρος της Κοινοβουλευτικής Ομάδος του Κομμουνιστικού Κόμματος Ελλάδος κ. Αλέκα Παπαρήγα έχει το λόγο.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Κύριε Πρόεδρε κύριοι Βουλευτές, έχω να κάνω μία παρατήρηση -επιτρέψτε μου κύριε Υπουργέ- όσον αφορά την ομιλία σας. Στα πρώτα δεκαπέντε λεπτά ήσαστε ειλικρινής στην ομιλία σας, λέγοντας ότι με τις αλλαγές που φέρνετε μ' αυτό το νομοσχέδιο, επιδιώκετε να


 

  

Σελίδα 1174 

 

μετατρέψετε το κράτος σε πιο ισχυρό. Δεύτερο θέλετε να οικοδομήσετε ισχυρούς διοικητικούς μηχανισμούς. Και τρίτο, είπατε, θέλετε ένα νέο τύπο δήμου. Στα τελευταία όμως πέντε-έξι λεπτά καταφύγατε αναγκαία για σας στη δημαγωγία λέγοντας ότι όλες αυτές οι αλλαγές είναι για το καλό του λαού και του τόπου, είναι για το καλό του αγροτικού πληθυσμού, των κατοίκων της ιδιαίτερα εγκαταλειμμένης και ερημωμένης υπαίθρου.

'Ησαστε επίσης ειλικρινής όταν είπατε ότι δεν είναι σωστό αυτό το νομοσχέδιο να θεωρείται κοσμογονία και προειδοποιήσατε ότι θα έλθουν και άλλα τέτοια νομοσχέδια. Και θα συμφωνήσω σ' αυτό.

Ο τίτλος του νομοσχεδίου που φέρατε, θα έλεγα ότι είναι περιορισμένος. Είναι συμπληρωματικό του θεσμικού πλαισίου που καταθέσατε και ψηφίστηκε στη Βουλή το 1994 όπου επέφερε αλλαγές εκσυγχρονιστικές, αλλά αρνητικές στο θεσμό της Τοπικής Αυτοδιοίκησης.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Ο εκσυγχρονισμός δεν οδηγεί πάντα σε θετικό αποτέλεσμα όταν εντάσσεται σε μία τέτοια πολιτική και οπωσδήποτε ο "ΚΑΠΟΔΙΣΤΡΙΑΣ" είναι μεταβατικός.

'Ηδη ο Υπουργός ανήγγειλε έμμεσα ότι θα έλθουν και άλλα νομοσχέδια -εγώ θα προσθέσω, εάν το επιτρέψει ο ελληνικός λαός στην Κυβέρνηση έτσι, με λυμένα χέρια να φέρνει νομοσχέδια- για ευρύτερα διοικητικά όρια και στην πρωτοβάθμια Αυτοδιοίκηση και στη Νομαρχιακή. 'Οντως ακολουθείτε, όπως λέτε, κατά γράμμα, επιλογές που έχουν γίνει στη Δυτική Ευρώπη από τη δεκαετία ακόμα του '70.

Θυμίζω ότι στη δεκαετία του '70, γύρω στο 1974, στη Μεγάλη Βρετανία, ιδιαίτερα στην περιοχή, όπως λέγεται, της Αγγλίας, οι χίλιοι διακόσιοι δέκα δήμοι συνενώθηκαν και έγιναν τριακόσιοι εξήντα πέντε. Στη Σουηδία την ίδια περίοδο, οι χίλιοι τριάντα επτά δήμοι έγιναν διακόσιοι εβδομήντα οκτώ. Πραγματικά αυτή είναι η γενική τάση, υπηρετεί, όμως, συγκεκριμένα συμφέροντα. Επομένως, μην μας φέρνετε τώρα το επιχείρημα ότι έχουμε να κάνουμε με κοινότητες είκοσι πέντε, τριάντα και εκατό χιλιάδων κατοίκων. Αύριο θα θεωρείτε πολύ μικρό ένα δήμο εκατό και εκατόν πενήντα χιλιάδων κατοίκων.

Με αυτήν την έννοια, μη φέρεστε με μία τέτοια αλαζονεία και αγένεια απέναντι στους κατοίκους των κοινοτήτων, οι οποίοι πραγματικά από ένστικτο βλέποντας ποιο πραγματικό σκοπό υπηρετούν οι συνενώσεις, αντιστέκονται, ακόμα και με συναισθηματικά κριτήρια, για τα τοπωνύμιά τους, την περιοχή τους, την κοινότητά τους. Μη συμπεριφέρεστε με τέτοια αλαζονεία, γιατί το λαϊκό ένστικτο και η πείρα που υπάρχει λέει, ότι οι πρώτες κινητοποιήσεις που έγιναν με κάποια στενά ή -μπορεί να πει κανείς-με κάποια αιτήματα αναδίπλωσης στο παλιό, μπορούν τελικά να αποκτήσουν ένα ουσιαστικό περιεχόμενο και να φέρουν στο κέντρο το ότι οι συνενώσεις γίνονται όχι για να ενισχυθεί η ύπαιθρος, αλλά για να προωθηθεί η πολιτική της αρπαγής γης από το μικρό και μεσαίο αγρότη, για να προωθηθεί καλύτερα η πολιτική των ποσοστόσεων, για να προωθηθεί καλύτερα ο διωγμός ενός σημαντικού μέρους της αγροτιάς από τη γη του και να μετατραπεί το ένα μέρος σε εργάτες γης και το άλλο σε απασχολήσιμο ρευστό υλικό ανάμεσα στην πόλη και στο χωριό, ανάμεσα στην ανεργία και τη μερική απασχόληση. Επομένως, πραγματικά θα έχουμε και καινούριες συνενώσεις.

'Εχετε ανάγκη από τέτοιους εκσυγχρονισμούς, όπως είχε ανάγκη και η Θάτσερ στη Μεγάλη Βρετανία και μία σειρά άλλες κυβερνήσεις και στη Δύση και στην Ανατολή. Διότι τώρα ξέρετε, το Δύση και Ανατολή είναι γεωγραφικοί διαχωρισμοί και όχι κοινωνικοί και πολιτικοί. Μην μας φέρνετε λοιπόν, το παράδειγμα της Ανατολής.

Θέλω να σας πω, κύριε Υπουργέ, το εξής: Ιδιαίτερα για την Ελλάδα υπάρχει και μία ιδιομορφία. Η Ελλάδα είναι μία χώρα μικρή σε έκταση με πληθυσμό δέκα εκατομμύρια κατοίκους. Δεν είναι τα μικρά ή μεγάλα διοικητικά όρια το άλφα και το ωμέγα της ορθότητας μιας πολιτικής. Εν πάση περιπτώσει, ούτε Ηνωμένες Πολιτείες είναι η Ελλάδα ούτε Μεγάλη Βρετανία είναι ούτε Γαλλία ούτε Ρωσία ούτε όπως ήταν η πρώην Σοβιετική 'Ενωση που τότε πραγματικά, το μέγεθος μιας χώρας παίζει έναν αποφασιστικό ρόλο για το ποιο θα είναι το μέγεθος των περιφερειών.

Το πρόβλημα, λοιπόν, στην Ελλάδα ήταν εάν θα έχουμε μικρούς δήμους και κοινότητες; Αυτό ήταν το καθοριστικό που εμπόδισε ή δημιούργησε την ανεργία, τη φτώχεια και τη λιτότητα; Το μέγεθος της περιφέρειας; Το μέγεθος των διοικητικών ορίων; Εάν είναι αυτό το πρόβλημα, κανείς δεν θα είχε αντίρρηση σε συνενώσεις. Δεν είναι, όμως, αυτό το καθοριστικό πρόβλημα.

Εσείς, όπως λέτε, κάνετε ορισμένους εκσυγχρονισμούς. Εγώ δεν θα σας αφαιρέσω τον όρο "εκσυγχρονισμό". Η πολιτική σας έχει ανάγκη από εκσυγχρονισμούς. Ποιο είναι, όμως, το κοινωνικό και πολιτικό αποτέλεσμα αυτών των εκσυγχρονισμών που λέτε εσείς;

Το αποτέλεσμα θα είναι να δημιουργηθούν ορισμένοι ισχυροί διοικητικοί μηχανισμοί, αν θέλετε να εκσυγχρονιστούν και να αναβαθμιστούν ορισμένοι οργανωτικοί μηχανισμοί οι οποίοι θα εξασφαλίσουν ότι θα περάσει η πολιτική σας. Θα αλυσοδέσετε τους αιρετούς και θα προσπαθήσετε, θα επιδιώξετε να περάσει η πολιτική σας με τις λιγότερες δυνατές αντιδράσεις. Και με αυτήν την έννοια, συμφωνώ. Ακολουθείτε μία πολιτική που ενισχύει τον αυταρχικό και διοικητικό ρόλο του κράτους, αναπαράγει την τοπική δημοτική γραφειοκρατία.

Και πάμε και σε μία εξέλιξη, η οποία δεν είναι καινούρια, αλλά επιταχύνεται και η οποία θα έλεγα ότι είναι τραγική, σε σχέση με τα προηγούμενα χρόνια. Οι αιρετοί πια θα είναι ένα στρώμα επαγγελματιών υπαλλήλων διευθυνόντων, επιχειρηματιών. Αυτό πάει να γίνει. Οι δήμοι, τελικά, χάνουν. Και οι παλιοί και οι νέοι δήμοι που θα γίνουν, χάνουν τα όποια λαϊκά στοιχεία είχαν τα προηγούμενα χρόνια και μετατρέπονται σε επιχειρήσεις που λειτουργούν με τον ίδιο τρόπο που λειτουργεί μια ιδιωτική επιχείρηση. Και στην Ευρώπη -θα το ξέρετε αυτό- αυτό το στρώμα των επαγγελματιών διευθυνόντων, ανεξάρτητα αν είναι αιρετοί, είναι πολυάριθμο, είναι μαζικό, είναι καταπιεστικό, χειραγωγεί και επιβάλλει και κάνει ό,τι θέλει και είναι πραγματικά το μακρύ ή το κοντό χέρι του κράτους. Και με αυτήν την έννοια, έχετε δίκιο να θέλετε τέτοιες θεσμικές αλλαγές. 'Εχετε απόλυτο δίκιο!

Εμείς δεν υπερασπιζόμαστε αυτό που υπάρχει σήμερα. Υπερασπιζόμαστε ό,τι θετικό στοιχείο, έστω και αδύναμο, έχει αποκρυσταλλώσει πάνω στο θεσμό της Τοπικής Αυτοδιοίκησης το λαϊκό κίνημα, η πάλη γενικότερα του λαού μας και αν θέλετε, άνθρωποι εκλεγμένοι οι οποίοι δεν μετατράπηκαν σε χειροκροτητές της εκάστοτε Κυβέρνησης. Και όχι βέβαια, για να μείνουμε και να περιχαρακωθούμε και να βάλουμε στο μουσείο αυτά τα θετικά προοδευτικά στοιχεία, αλλά για να αποτελέσουν σημείο εκκίνησης ή έστω ένα εφαλτήριο για πολύ βαθιές αλλαγές στο χώρο της Τοπικής Αυτοδιοίκησης, για να έχουμε πραγματικά λαϊκή και πραγματικά αυτοδιοίκηση. Τοπική Διοίκηση είναι ούτε λαϊκή ούτε αυτοδιοίκηση, αυτό που γίνεται.

Βεβαίως, η αντίστροφη μέτρηση άρχισε στον τόπο μας από το 1990, κάτω από το βάρος, αν θέλετε και της επέλασης της νεοφιλελεύθερης πολιτικής, που βεβαίως εσείς την εφαρμόζετε κατά τον καλύτερο για σας και για την πλουτοκρατία τρόπο.

Από το 1990 και μετά, έκλεισε η στρόφιγγα των κρατικών επιχορηγήσεων. Και μοιραία οι εκλεγμένοι είτε ήταν δήμαρχοι είτε κοινοτάρχες, είχαν να διαλέξουν ανάμεσα στα εξής: 'Η να σταματήσουν το έργο ή να δανείζονται, να υπερχρεώνονται ή να τρέχουν στα Υπουργεία και να κινούν είτε την μπλε είτε την πράσινη ταυτότητα, για να πάρουν κάτι ή να επιβάλουν φόρους. Ορισμένοι αντιστάθηκαν είτε ήταν μπλε είτε ήταν πράσινοι. Αλλά βέβαια, αντιστάθηκαν αριστεροί και κομμουνιστές. Η μεγάλη πλειοψηφία δεν μπόρεσε. Και γι' αυτό φτάσαμε να έχουμε το φαινόμενο μέσα στην Κ.Ε.Δ.Κ.Ε. και μέσα στα τοπικά όργανα -σε αυτό έχετε δίκιο- είτε οι δήμαρχοι είχαν στηριχτεί από το ένα κόμμα είτε από το άλλο είτε από τη


 

  

Σελίδα 1175 

 

Νέα Δημοκρατία είτε από το ΠΑ.ΣΟ.Κ. είτε ήσαν αν θέλετε από μικρότερα κόμματα που συνεργάστηκαν με το ΠΑ.ΣΟ.Κ., τελικά να υπάρχει μια παγερή ομοφωνία και σιωπή και να μην ξεχωρίζεις ποιος είναι ο δήμαρχος που στήριξε η Νέα Δημοκρατία, από το δήμαρχο που στήριξε το ΠΑ.ΣΟ.Κ. Εκεί έφτασε το πράγμα!

Και βεβαίως το μεγάλο κτύπημα το καταφέρατε εσείς το 1994. Ψηφίσατε ένα θεσμικό πλαίσιο που λέει: Ακόμη λιγότερη κρατική επιχορήγηση στην Τοπική Αυτοδιοίκηση. Ανοίγει ο πακτωλός των ΕΟΚικών χρηματοδοτήσεων, των κοινοτικών κονδυλίων. Και στη συνέχεια, λέτε ότι υπάρχει δυνατότητα ο δήμαρχος, το δημοτικό συμβούλιο να επιβάλει τη φορολογία.

Και όχι μόνον αυτό. Ανοίξατε το δρόμο η Τοπική Αυτοδιοίκηση να μετατραπεί τελικά σε ένα όχημα ιδιωτικοποιήσεων. Και η Τοπική Αυτοδιοίκηση το μόνο που κάνει είναι να κλείνει συμφωνίες με διάφορους ιδιώτες, με διάφορα μεσιτικά γραφεία, με διάφορες ομάδες μελετών κλπ. και στην ουσία η Τοπική Αυτοδιοίκηση δεν κάνει τίποτε άλλο, παρά μία απλή διαχείριση, όπου διανέμει κέρδη.

Θα μου πείτε, είναι κακό να αξιοποιήσει κανείς τα κοινοτικά ποσά; 'Οχι μόνο δεν είναι κακό, αλλά είναι και απαραίτητο, γιατί άλλωστε είναι κλεμμένα από τους λαούς αυτά τα ποσά.

Κοιτάξτε, όμως, φθάσαμε σε έναν τραγέλαφο και αυτό το ομολογούν όλοι οι δήμαρχοι και όλοι οι νομάρχες. Δεν ξεκινάει ο δήμαρχος -και έτσι θα γίνει και με τους καινούριους δήμους- να πει "έχω ανάγκη από τα συγκεκριμένα τοπικά έργα στην περιοχή μου", είτε είναι τοπικά είτε είναι υπερτοπικά είτε είναι διακοινοτικά είτε είναι διαδημοτικά. Να ξεκινήσουν και να πούν για παράδειγμα: "Θέλουμε να κάνουμε υποδομή για την αγροτική παραγωγή, θέλουμε να συμβάλουμε σε κάποια κοινωνικά ιδρύματα, θέλουμε να κάνουμε αυτά στα πολιτιστικά, θέλουμε να κάνουμε εκείνα για τη νεολαία και να πουν έχουμε αυτήν την ανάγκη και αξιοποιούμε τα κοινοτικά κονδύλια". Γίνεται το αντίθετο. 'Ολη τη μέρα οι δήμαρχοι και οι νομάρχες, δεν βρίσκονται στην Ελλάδα. Με το αεροπλάνο πάνε στις Βρυξέλλες, στο Στρασβούργο και τρώνε τις ώρες τους μέσα στους κοινοτικούς διαδρόμους για να δουν τι προγράμματα αποφασίζει η Κοινότητα. Και αφού παίρνουν τα προγράμματα, μετά λένε "θα κάνω αυτό το έργο που μου επιβάλλει το συγκεκριμένο ΕΟΚικό πρόγραμμα", είτε είναι τοπική προτεραιότητα είτε δεν είναι. Και με αυτήν την έννοια έρχονται ποσά, εισρέουν, αλλά έργο για τα φτωχά λαϊκά στρώματα που τουλάχιστον εμάς μας ενδιαφέρει και όχι ειδικά και αφηρημένα οι δημότες, δεν γίνεται. Και το κυριότερο, αυτά τα κοινοτικά ποσά έκαναν πλούσιους πολλούς ιδιώτες και διέφθειραν και διαφθείρουν μεγάλο μέρος αιρετών, για να μην κρυβόμαστε πίσω από το δάκτυλό μας.

Θα μου πείτε ότι έχει ο κάθε ένας προσωπική ευθύνη, εάν δεν αντιστέκεται και γλείφει το μέλι. Βεβαίως, έχει προσωπική ευθύνη. Αλλά βλέπετε, το θεσμικό πλαίσιο το οποίο έχετε κάνει, όπου τα πάντα τα υποτάσσει στη λογική του κέρδους -όχι του κοινωνικού κέρδους, αλλά του ιδιωτικού- είναι πολύ φυσικό να χαλάσει ανθρώπους και να μειώσει τις αντιστάσεις. Αυτά πάτε να κάνετε και το ξαναλέω: Ισχυρό κράτος, ισχυρή γραφειοκρατική, αυταρχική Τοπική Αυτοδιοίκηση ή μάλλον τοπική διοίκηση, η οποία θα είναι ένα ιδιωτικό γραφείο.

Βεβαίως, υπάρχουν περιθώρια να μην επικρατήσει αυτή η αρνητική κατάσταση, μόνο που αυτά τα περιθώρια στηρίζονται και εξαρτώνται από τη λαϊκή αντίσταση, που είναι το ένα ζήτημα και δεύτερον, από το πως θα χρησιμοποιήσει ο λαός την ψήφο του. Και οι νόμοι ανατρέπονται και τα πράγματα αλλάζουν, όταν παρέμβει ο λαϊκός παράγοντας.

Θέλω με την ευκαιρία να βάλω ένα ερώτημα και να πω και μια σκέψη, διότι πρόκειται για κάτι το εξαιρετικά επικίνδυνο.

Με προβλημάτισε, κύριε Υπουργέ, το εξής: Η Κυβέρνηση χειρίστηκε το ζήτημα λίγο ανάποδα. Δηλαδή, πρώτα κοινοποίησε που θα γίνουν οι συνενώσεις, που θα είναι οι έδρες και μετά, καταϊδρωμένη, έτρεξε να ανακοινώσει, εν πάση περιπτώσει, το πολιτικό περιεχόμενο, το δήθεν κοινωνικό του συγκεκριμένου νομοσχεδίου. Επόμενο, βεβαίως, ήταν να υπάρχει άμεση και αυθόρμητη αντίδραση των κατοίκων των κοινοτήτων.

Σκέφτομαι το εξής: Δεν θα ήταν πιο έξυπνο από την πλευρά της Κυβέρνησης να ξεκινήσει με τη συζήτηση του περιεχομένου του νομοσχεδίου και μετά, προς το τέλος να συζητήσει τα διοικητικά όρια; Μήπως τότε θα προλάβαινε από την πλευρά της τις κάποιες κινητοποιήσεις; 

Νομίζω ότι η Κυβέρνηση το έκανε συνειδητά. Δεν ήταν λάθος τακτική. Πρώτα να βάλει τα όρια και μετά να αρχίσει τη συνολική διαφήμιση. Μου θυμίζει κάτι ανάλογο που έγινε και με το νομοσχέδιο για την Παιδεία. Η Κυβέρνηση ήξερε ότι έτσι και αλλιώς, θα υπήρχαν αντιδράσεις. Προτίμησε όμως, με έμμεσο τρόπο ή και άμεσο να καθορίσει το συγκεκριμένο πεδίο αντίδρασης. Το συγκεκριμένο πεδίο να είναι η έδρα, εάν θα είναι εκεί ή θα είναι εδώ, εάν μια κοινότητα θα πάει στον τάδε δήμο ή εάν θα μείνει μόνη της κοινότητα. Προτίμησε, δηλαδή, να οξύνει τη σύγκρουση σε ένα πεδίο που πίστευε εκείνη ότι μπορεί να το χειριστεί καλύτερα, συκοφαντώντας ένα σημαντικό μέρος του λαού μας, που προσφέρει, βασανίζεται και δεν απολαμβάνει, ότι είναι καθυστερημένοι, παραδοσιακοί και καρεκλοκένταυροι.

Ευτυχώς που γρήγορα οι αγρότες γιατί αγροτιά περισσότερο είναι σ'αυτές τις περιοχές-συνειδητοποίησαν και δεν έπεσαν στην παγίδα και με το δικαίωμα που είχαν να αγαπούν και τα τοπωνύμιά τους, να αγαπούν και ορισμένα παραδοσιακά ήθη και έθιμα -δεν είναι όλα και πάντα αρνητικά- κατάφεραν παρ'όλα αυτά να μπουν στην ουσία του ζητήματος και -για άλλη μία φορά λέω ότι- αυτό το κίνημα κατά του σχεδίου "ΚΑΠΟΔΙΣΤΡΙΑΣ" δεν έμεινε κίνημα αναδίπλωσης στην κοινότητα, αλλά έδειξε ότι είναι ένα πρόβλημα στενά δεμένο με την ιδιοκτησία γης, με την προοπτική της μικρής και μεσαίας αγροτιάς και με την προοπτική και την τύχη αρκετών αγροτικών προϊόντων στην πατρίδα μας. Από αυτήν την άποψη έδωσε πολύ καλή απάντηση στην Κυβέρνηση.

Τι μας ανησυχεί; Η Κυβέρνηση μεθοδεύει και ο λαός πρέπει να επαγρυπνεί. Σας θυμίζω το νομοσχέδιο για την παιδεία, ένα νομοσχέδιο που πραγματικά φέρει δραματικές αρνητικές αλλαγές σε καίρια ζητήματα και τελικά η ίδια η Κυβέρνηση το πλάσαρε ως νομοσχέδιο που χειρίζεται ζητήματα εισαγωγικών εξετάσεων και την επετηρίδα. Η Κυβέρνηση, δηλαδή, ακολουθεί μία μεθόδευση και από αυτό το Βήμα το υπογραμμίζουμε, γιατί πιστεύουμε ότι ο ελληνικός λαός πρέπει, να βγάλει τα συμπεράσματά του και να δίνει τη μάχη εκεί που πρέπει στα θέματα ουσίας και να μην πέφτει στις παγίδες και ενδεχόμενα σε προβοκάτσιες που αύριο θα κάνει η Κυβέρνηση.

Είναι φανερό ότι εμείς καταψηφίζουμε το νομοσχέδιο, όπως καταψηφίσαμε και το θεσμικό πλαίσιο του 1994. Δεν φοβόμαστε μήπως μας κατηγορήσετε για οπαδούς του σήμερα. Κάθε άλλο. Αλλά ακριβώς θεωρούμε ότι είναι ώριμες, οι βαθειές αλλαγές και οι τομές στον τομέα της αυτοδιοίκησης, μόνο που αυτές οι βαθιές αλλαγές και τομές πρέπει να αρχίσουν από πάνω, από την Κυβέρνηση, από το ποιος κυβερνά, ποιον υπηρετεί το κράτος. Δεν μπορεί από τη μια πλευρά να έχουμε νεοφιλελεύθερη πολιτική και να πιστεύουμε ότι μπορεί η Τοπική Αυτοδιοίκηση να γίνει φιλολαϊκή. 'Οργανο και υποστήλωμα του κράτους είναι. Το είπε και ο Υπουργός πολύ καλά, δίνοντας το διάγραμμα και το ρόλο της Τοπικής Αυτοδιοίκησης.

Τέλος, όσον αφορά τις κοινωνικές υπηρεσίες και την υγεία, φέρνετε σαν παράδειγμα ότι υπάρχει δίκτυο εξυπηρέτησης του λαού στα αστικά κέντρα. Τέλος πάντων, πού ζούμε εμείς; Στο Παρίσι, στο Λονδίνο; Υπάρχει δίκτυο κοινωνικής εξυπηρέτησης των λαϊκών στρωμάτων στα αστικά κέντρα; Μήπως πιστεύετε ότι αν βάλετε έναν ηλεκτρονικό υπολογιστή σε κάθε κοινότητα και σε κάθε δήμο και πατάει ο ηλικιωμένος το κουμπί του ηλεκτρονικού υπολογιστή, λύθηκε το θέμα της κοινωνικής προστασίας; Δηλαδή, θα πατάει το κουμπί ή θα παίρνει ένα τηλέφωνο και θα λέει στο γιατρό "έχω πονοκέφαλο, δεν βλέπω καλά, τι έχω; Καταρράκτη, γλαύκωμα ή αποκόλληση του αμφιβληστροειδούς;" Και ο γιατρός θα δίνει συμβουλές από το τηλέφωνο. Το πολύ να κάνετε κάτι τέτοιο. Τώρα, οι κοινωνικές δημόσιες εγκαταστάσεις που πέρασαν στους δήμους ιδιωτικοποιήθηκαν και οι παροχές είναι επί πληρωμή.


 

  

Σελίδα 1176 

'Αλλη απόδειξη. Το Υπουργικό Συμβούλιο έδωσε στη δημοσιότητα έναν κατάλογο συγχωνεύσεων δημοσίων υπηρεσιών, πολλές από τις οποίες μεταφέρονται στη Νομαρχιακή και Τοπική Αυτοδιοίκηση. Θα μου πείτε "είναι κακό πράγμα η μεταφορά"; 'Οχι. Μεταφέρετε, όμως, τομείς της Παιδείας και της Υγείας στην Τοπική και Νομαρχιακή Αυτοδιοίκηση. Κλείνετε τη στρόφιγγα των χρημάτων, οι πόροι που έχουν από την Κοινότητα είναι για συγκεκριμένα έργα άρα η λύση είναι: 'Η δεν τα παίρνουν ή επιβάλλουν φόρους. Ούτε το ένα βεβαίως μπορεί να δεχθεί κανείς, ούτε το άλλο. 

Περνάτε στην Τοπική Αυτοδιοίκηση όλο το σύστημα προστασίας που υπήρχε -με εισαγωγικά ή χωρίς εισαγωγικά, αυτό είναι ένα άλλο ζήτημα- των ατόμων με ειδικές ανάγκες. Δηλαδή, ο δήμαρχος θα ασκεί πολιτική απέναντι στα άτομα με ειδικές ανάγκες; Ο δήμαρχος, μπορεί να συνδιοικεί, μπορεί να έχει λόγο στη διεύθυνση, να έχει κάποιες αρμοδιότητες, αλλά θα χαράζει πολιτική για τετρακόσιες χιλιάδες που είναι σήμερα τα άτομα με ειδικές ανάγκες ο δήμαρχος και ο νομάρχης; Δεν είναι τυχαίο. Περνάτε στους δήμους κοινωνικές υπηρεσίες που αφορούν λαϊκά στρώματα.

Βεβαίως, έχετε και υπηρεσίες που περισσεύουν, έχετε και μπόλικη γραφειοκρατία. Αλλά να ανακατέβετε χλωρά και ξερά μαζί. Και στην προκειμένη περίπτωση τα χλωρά θέλετε να κάψετε και όχι τα ξερά.

Εμείς καταψηφίζουμε. Καλούμε το λαό να μη νομιμοποιήσει στη συνείδησή του αυτό το νομοσχέδιο εάν γίνει νόμος. Και είμαστε αισιόδοξοι ότι οι νόμοι ανατρέπονται όταν θέλει ο λαός και με αγώνες και με ψήφους.

ΠΡΟΕΔΡΕΥΩΝ (Νικόλαος Κατσαρός): Ο Πρόεδρος του Συνασπισμού της Αριστεράς και της Προόδου κ. Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, κυρίες και κύριοι συνάδελφοι, ακούω τα στελέχη της Κυβέρνησης να ελεεινολογούν και να λοιδορούν το κράτος. Ακούω τα στελέχη και την ηγεσία της Νέας Δημοκρατίας, να κατακεραυνώνουν, επίσης, το κράτος και την κατάσταση στην οποία βρίσκεται και αναρωτιέμαι μήπως έχω να κάνω με αντικρατιστές, με ανατροπείς και αντιεξουσιαστές, οι οποίοι με την παραλλαγή της εξουσίας εισχώρησαν στις δομές των θεσμών και στους μηχανισμούς για να τους αποδυναμώσουν, να τους εξευτελίσουν, να τους αχρηστεύσουν και να τους ακυρώσουν στη συνείδηση του 'Ελληνα πολίτη; Αν, λοιπόν, συμφωνούν όλοι ότι η κύρια αιτία της σημερινής καθυστέρησης και παρακμής είναι ο τρόπος με τον οποίο λειτουργεί αυτό το κράτος, ε, τότε θα πρέπει να συμφωνήσουν στο αυτονόητο, ότι χρειάζεται ριζοσπαστική αλλαγή στη δομή και στις λειτουργίες του κράτους.

Ακούω από την Κυβέρνηση να θρηνεί με δάκρυα για την ερήμωση της υπαίθρου, που θέλει να την ανακόψει. Ακούω τη Νέα Δημοκρατία και αυτή να ολοφύρεται, διότι ερημώνεται η ύπαιθρος. Και αναρωτιέμαι: 'Ετσι από μόνες τους διαμορφώθηκαν οι διαφορετικές ταχύτητες μεταξύ περιφέρειας και κέντρου, μεταξύ υπαίθρου και Αθήνας; Αυτό που ελεεινολογούν οι δυνάμεις, που έχουν, ως κυβερνητικές πλειοψηφίες, την ευθύνη της διαχείρισης του κράτους και της μεταχείρισης της κοινωνίας, είναι έργο των χειρών τους και κοιτάζοντάς το, βλέπουν να κατοπτρίζεται το δικό τους ομοίωμα σ' αυτήν την ερήμωση της υπαίθρου και σ' αυτήν τη στρέβλωση και τον εξευτελισμό του κράτους, που σήμερα υπάρχει, για να χειριστεί την πορεία της χώρας στο ιστορικό όριο του 2000 και προς τον 21ο αιώνα.

Χρειάζεται αλλαγή στη δομή και στις λειτουργίες του κράτους; Απ' ό,τι καταλαβαίνω, συμφωνούν τα δύο μεγάλα κόμματα και απ' ό,τι βλέπω δεν υπάρχει κανένας, που να πει όχι. Χρειάζεται περιφερειακός σχεδιασμός της ανάπτυξης; Απ' ό,τι καταλαβαίνω, και τα δύο μεγάλα κόμματα λένε ναι και δεν άκουσα κανένα άλλο κόμμα να πει όχι. Χρειάζεται κοινωνική πολιτική στήριξης του πληθυσμού της επαρχίας και της περιφέρειας; Απ' ό,τι κατάλαβα, ναι λένε τα δύο μεγάλα κόμματα και κανέναν άλλο δεν άκουσα να πει όχι. Χρειάζεται περιβαλλοντική πολιτική, η οποία να στηρίξει την ισορροπία του οικοσυστήματος και την περιβαλλοντική ποιότητα της ζωής μας; Απ' ό,τι κατάλαβα, όλοι λένε ναι στις διακηρύξεις και δεν άκουσα κανένα να πει όχι. Χρειάζεται πολιτιστική δημιουργία, ανάδειξη της ιδιαιτερότητας της υπαίθρου, της παράδοσης και του λαϊκού πολιτισμού; Απ' ό,τι κατάλαβα όλοι λένε ναι και δεν άκουσα κανένα να λέει όχι. Ε, λοιπόν, πώς θα γίνουν αυτά; Με την υπάρχουσα δομή του κράτους και με την ισχυροποίηση των δομών της διοίκησης, που λέει ο κύριος Υπουργός, δεν θα γίνουν εις τον αιώνα τον άπαντα. Με τη διατήρηση της υπάρχουσας πραγματικότητας από πλευράς δομής και λειτουργίας του κράτους, δεν θα γίνουν εις τον αιώνα τον άπαντα. Και κάποτε να συνεννοηθούμε με την ελληνική κοινωνία και να πούμε τα πράγματα με το όνομά τους.

Χρειάζεται ουσιαστικός περιφερειακός σχεδιασμός της ανάπτυξης, περιφερειακή αποκέντρωση με αυτοδιοίκηση ουσιαστική και πραγματική. Και αυτό είναι το ζητούμενο. Και αυτό που είναι το διαρκώς ζητούμενο στο δημόσιο βίο της χώρας, κατέστη ζητούμενο, διότι δεν ετόλμησε η κεντρική διοίκηση, η οποιαδήποτε κυβερνητική πλειοψηφία, να εκχωρήσει, όχι απλώς αρμοδιότητες και πόρους, αλλά πραγματικές εξουσίες ώστε να διαμορφώσει άλλο πλέγμα σχέσεων για μία ουσιαστική περιφερειακή αποκέντρωση με αυτοδιοίκηση.

Εμείς, κυρίες και κύριοι συνάδελφοι, από την πλευρά του Συνασπισμού της Αριστεράς και της Προόδου πιστεύουμε ότι η πραγματική περιφερειακή αποκέντρωση με ουσιαστική αυτοδιοίκηση σε όλα τα επίπεδα, είναι η ριζοσπαστική αλλαγή και του κράτους και του πολιτικού συστήματος και του συστήματος διακυβέρνησης της χώρας. Αυτή είναι που δεν έχει γίνει μέχρι σήμερα και γι'αυτήν εμείς θα παλέψουμε. Και θα παλέψουμε χωρίς ψεύτικα διλήμματα: Ναι ή όχι, στις Νομαρχιακές Αυτοδιοικήσεις, ναι ή όχι στις συνενώσεις, ναί ή όχι στην περιορισμένη μεταφορά πόρων, ναι ή όχι στην ολοκλήρωση των εκκρεμών διαδικασιών του νομοθετικού πλαισίου του 1986.

Για μας, η Τοπική Αυτοδιοίκηση σε όλα τα επίπεδα, τοπικό, νομαρχιακό και περιφερειακό, είναι ο θεσμικός, πολιτικός και κοινωνικός χώρος, όπου πρέπει να εφαρμόζονται στην πράξη τρεις ουσιαστικές λειτουργίες: Η αρχή του ποιος κάνει τι, πλήρης διάκριση διοικητικών και αυτοδιοικητικών επιπέδων, όχι επικάλυψη των αυτοδιοικητικών από τα διοικητικά. 'Οχι αλληλοϋπονόμευση, όχι αγκυλώσεις, όχι συσσωρεύσεις θεσμών διοικητικών και αυτοδιοικητικών στον ίδιο τομέα, στο ίδιο πεδίο. Ποιος κάνει τι; Που σημαίνει, πλήρης διάκριση επιπέδων, διοίκησης και αυτοδιοίκησης. Γιατί αλλιώς όλα τα άλλα είναι ρητορείες και απόψεις που λέγονται όταν ο καθένας καλείται να φιλολογήσει περί της αναγκαιότητας της Τοπικής Αυτοδιοίκησης και της περιφερειακής αποκέντρωσης.

Η δεύτερη αρχή, είναι η αρχή της "επάρκειας των μέσων", έτσι ώστε κάθε αυτοτελές αυτοδιοικητικό πεδίο εξουσίας να έχει εξασφαλίσει τις προϋποθέσεις για να είναι αποτελεσματικό στην εκπλήρωση του ρόλου του. Γιατί, ποιος έκανε την Τοπική Αυτοδιοίκηση επαίτη και πελάτη της κεντρικής διοίκησης; Οι κεντρικές εξουσίες, οι κυβερνήσεις, οι παραγοντισμοί, οι υπουργικές ρουσφετολογίες, τα ειδικά κονδύλια, τα εκτός προϋπολογισμού.

Και τρίτον, είναι η αρχή της επικουρικότητας, που σημαίνει πραγματικές αποφάσεις για τη διαχείριση τοπικών υποθέσεων, αποκεντρωμένες αποφάσεις στο πιο κοντινό προς τον πολίτη επίπεδο, γιατί έτσι θα εξασφαλιστεί η διευρυμένη κοινωνική συμμετοχή, η γνήσια εκπροσώπηση και ο αποτελεσματικότερος έλεγχος στη διαχείριση αυτών των συγκεκριμένων προβλημάτων, στη λήψη και την υλοποίηση των αποφάσεων.

Κυρίες και κύριοι συνάδελφοι, οι στόχοι αυτοί δεν είναι ξεκομμένοι. Δεν είμαστε στη δεκαετία του '86, όταν ξεκινάει η διαδικασία των συνενώσεων. Ούτε στη δεκαετία του '90 που άρχισε κουτσά και στραβά τη Νομαρχιακή Αυτοδιοίκηση. Και δεν θα πάμε στη δεκαετία του 2010, για να επιχειρήσουμε την Περιφερειακή Αυτοδιοίκηση. 'Εχουν ενότητα, φιλοσοφική ενότητα, πολιτική ενότητα, λειτουργική ενότητα, θεσμική


 

  

Σελίδα 1177 

 

ενότητα, αν θέλουμε πραγματικά να βγούμε από αυτήν την αγκύλωση και διάλυση, και για τα τρία επίπεδα αυτοδιοίκησης.

Επιβάλλεται κατά την άποψη του Συνασπισμού της Αριστεράς και της Προόδου σε πρώτο επίπεδο Τοπικής Αυτοδιοίκησης η ανακυττάρωση της Τοπικής Αυτοδιοίκησης. Και χρησιμοποιώ αυτό το δόκιμο όρο, εκείνον που ουσιαστικά δείχνει διαδικασία αναζωογόνησης της Τοπικής Αυτοδιοίκησης, ώστε να είναι φορέας κοινωνικής στήριξης, ανάπτυξης, πολιτιστικής ανάδειξης και περιβαλλοντικής ποιότητας.

Είναι, λοιπόν, ανάγκη να πούμε ότι χρειάζεται η ανακυττάρωση της Τοπικής Αυτοδιοίκησης, όπως χρειάζεται ολοκληρωμένη Νομαρχιακή Αυτοδιοίκηση, όπως χρειάζεται Περιφερειακή Αυτοδιοίκηση, ως ένα ενιαίο σύνολο της μεγάλης μεταρρύθμισης που θα οδηγήσει στην περιφερειακή αποκέντρωση με ουσιαστική αυτοδιοίκηση.

'Οταν, λοιπόν, εμείς από την πλευρά του Συνασπισμού της Αριστεράς και της Προόδου λέμε "ναι στην ανακυττάρωση της Τοπικής Αυτοδιοίκησης", λέμε "ναι στην Νομαρχιακή Αυτοδιοίκηση", λέμε "ναι στην Περιφερειακή Αυτοδιοίκηση", υποστηρίζουμε την ανάγκη αυτής της ενιαίας και συνολικής αυτοδιοικητικής μεταρρύθμισης. Δεν θα παγιδεύει η Κυβέρνηση την ελληνική κοινωνία και τις πολιτικές δυνάμεις του τόπου, κάθε φορά με ψεύτικα διλήμματα. Ναι ή όχι, στη Νομαρχιακή Αυτοδιοίκηση; Ναι ή όχι, στις διαδικασίες αυτές των συνενώσεων; Είμαστε υποχρεωμένοι να θέσουμε το θέμα στην ουσία του συνολικά και με ενιαίο τρόπο.

Γιατί ναι, κυρίες και κύριοι συνάδελφοι, χρειάζεται νέος διοικητικός χάρτης της χώρας. Χρειάζονται λιγότεροι νομοί, χρειάζονται λιγότερες περιφέρειες και πρέπει να προχωρήσουν με διαδικασίες ουσιαστικής περιφερειακής αποκέντρωσης και όχι με επιμέρους τέτοιες παρεμβάσεις. Την ισχυρή αυτοδιοίκηση, την ύπαρξη Περιφερειακής Αυτοδιοίκησης, την ενίσχυση της Νομαρχιακής Αυτοδιοίκησης και τον κυρίαρχο ρόλο της πρωτοβάθμιας Τοπικής Αυτοδιοίκησης, θα τον εξασφαλίσουμε μονάχα με θεσμική στήριξη, με οικονομικούς πόρους πρόσθετους και αυτοτελείς, με διευρυμένη συμμετοχή και εκπροσώπηση.

'Ακουγα μια ατέλειωτη αναδρομή στο παρελθόν από Βουλευτές του ΠΑΣΟΚ και από τον εισηγητή του και αναρωτιέμαι: Δεν συναισθάνεσθε ότι κάνοντας αυτήν την αναδρομή στο παρελθόν, επιβεβαιώνετε την έλλειψη πολιτικής τόλμης και την ευθύνη για τις χρόνιες καθυστερήσεις; Αυτές οι υποθέσεις έπρεπε να έχουν ολοκληρωθεί στη δεκαετία του 1980 και καθυστέρησαν γιατί ακριβώς ενεπλάκησαν στο παιχνίδι της δικομματικής εξουσίας και ακρωτηριάστηκαν. Εκείνο που εμείς επισημαίνουμε από τη πλευρά μας είναι οτι πρέπει κάποτε να πάψει η κυβερνητική εποπτεία στην Τοπικη Αυτοδιοίκηση, να πάψει η οικονομική και λειτουργική εξάρτηση, να πάψει η υποταγή της αποκεντρωμένης αυτοδιοίκησης στην κρατική διοίκηση.

'Ολες οι κυβερνήσεις εξαγγέλλουν αυτοδιοικητικές μεταρρυθμίσεις, αλλά στην ουσία περιορίζονται σε επιμέρους μεταβολές που κάνουν στη κεντρική δομή του κράτους. Και ο κύριος Υπουργός απαντώντας είπε αυτά τα οποία ακούσαμε όλοι, ότι δηλαδή επιδιώκεται η ενίσχυση σε τοπικό επίπεδο διοικητικών μηχανισμών. Περί άλλου πράγματος ομιλεί ο κύριος Υπουργός, περί άλλου πράγματος το σχεδιο, περί άλλου πράγματος όλη αυτή η καμπάνια, αν είναι έτσι τα πράγματα, η οποία γίνεται τούτη την ωρα.

Θα ήθελα να επισημάνω κυρίες και κύριοι συνάδελφοι, σε αυτό το σημείο ότι η συζήτηση για ένα τόσο σοβαρό θέμα γίνεται σε συνθήκες οι οποίες ελάχιστα ενισχύουν τη δημοκρατική λειτουργία του πολιτικού μας συστήματος. Με ακυρωμένη την ανεξαρτησία της νομοθετικής εξουσίας της Βουλής, η κυβερνητική πλειοψηφία έρχεται να επικυρώσει κυβερνητικές αποφάσεις στο όνομα της κομματικής πειθαρχίας και με διαδικασίες οι οποίες μετατρέπουν τη συζήτηση σε διακηρύξεις και συνθηματολογίες και όχι σε ουσιαστικό και οδυνηρό προβληματισμό για τι πρέπει να γίνει.

'Ακουσα και από τα στελέχη του Υπουργείου Εσωτερικών, Δημόσιας Διοίκησης και Αποκέντρωσης ότι σχεδιάζεται και δεύτερος Καποδίστριας και τρίτος Καποδίστριας, για τους νομούς και τις περιφέρειες. Ε, τότε, περάστε στο παρασύνθημα κύριοι της Κυβερνήσεως, και πείτε ότι αν σχεδιάζετε τέτοιες παρεμβάσεις, σχεδιάζετε και αλλαγή του εκλογικού νόμου. Γιατί αυτές οι αλλαγές σε επίπεδο νομών και περιφερειών, είναι άμεσα συναρτημένες με τον εκλογικό νόμο. Και αν πράγματι έχουμε ως προοπτική την ταυτόχρονη διεξαγωγή των εκλογών το 1999 σε επίπεδο Ευρωβουλής και σε επίπεδο Εθνικής Βουλής, ε, τότε αν σχεδιάζετε τέτοιες διαδικασίες που κατά την άποψή μου είναι ήδη ομολογημένες, σχεδιάζετε και αλλαγή εκλογικού νόμου. Αυτό οφείλετε να το πείτε.

Θα ηθελα να προχωρήσω και σε κάτι το οποίο για μένα έχει πολύ μεγάλη σημασία. Αν νομίζετε ότι αυτά τα θέματα κύριοι της κυβερνητικής πλειοψηφίας μπορούν να συζητηθούν έτσι σε μια αντιπαράθεση συνθημάτων και διακηρύξεων, καλώς το νομίζετε. Εμείς έχουμε την άποψη ότι αυτό είναι ολέθριο λάθος. Εμείς εκτιμάμε ότι χρειάζεται η ανακυττάρωση και ότι είναι ένα αναγκαίο βήμα οι συνενώσεις. Γι' αυτό και έχει πολύ μεγάλη σημασία ο τρόπος, η διαδικασία και το προς τα πού πηγαίνει αυτό το βήμα. Πολύ περισσότερο, γιατί με ευθύνη της Κυβέρνησης δεν προηγήθηκε εθνικός χωροταξικός σχεδιασμός, δεν ολοκληρώθηκε, ως μεταβατική περίοδος, η λειτουργία των συμβουλίων περιοχής που εσείς τα είχατε θεσμοθετήσει και τα είχατε διακηρύξει, πάλι με πανηγυρικό τρόπο, και τα στραγγαλίσατε πριν ολοκληρωθούν. Δεν εξασφαλίστηκε η χρηματοδότηση στα πλαίσια του δεύτερου πακέτου Ντελόρ και δεν πραγματοποιήθηκε διευρυμένος διάλογος και ενημέρωση. Της τελευταίας ώρας οι διαδικασίες της κυβερνητικής διαφήμισης, έτσι όπως γίνονται, δεν καλύπτουν αυτό το έλλειμμα ενημέρωσης και ουσιαστικού διαλόγου.

Γι' αυτό, λοιπόν, και εμείς διαφωνούμε με την άποψη την οποία λέει η Κυβέρνηση ότι το νομοσχέδιο είναι τελειωμένο, καμία αλλαγή δεν γίνεται, έρχεται προς επικύρωση και το μόνο το οποίο έχει να επιτελέσει η Βουλη είναι να το διεκπεραιώσει.

Αυτή η νοοτροπία ακυρώνει το Κοινοβούλιο και ουσιαστικά δεν αξιοποιεί γόνιμο προβληματισμό, υποδείξεις, πιέσεις, ανάγκες και τροποποιήσεις, οι οποίες ουσιαστικά μπορούν να δώσουν απάντηση στα μεγάλα ζητήματα που υπάρχουν αυτήν την ώρα για το θέμα της περιφερειακής αποκέντρωσης με αυτοδιοίκηση.

'Εχει τεράστιες ευθύνες η Κυβέρνηση για τις εντάσεις που έχουν εμφανισθεί σε ολόκληρη την Ελλάδα εδώ και μήνες. 'Εχει τεράστια ευθύνη για την ελλιπέστατη ενημέρωση τόσο των οργάνων της αυτοδιοίκησης όσο και των πολιτών. Αυτήν την έλλειψη ενημέρωσης δεν την καλύπτει ούτε ο τρόπος με τον οποίο γίνεται η συζήτηση σήμερα. Γιατί θα μπορούσε να είναι συζήτηση που να μεταδίδεται από την τηλεόραση, ώστε να δοθεί και η ισότητα των όπλων σε όλες τις πολιτικές δυνάμεις, αλλά και η ουσιαστική δυνατότητα η Ελληνική κοινωνία να πληροφορηθεί για τις επιμέρους απόψεις, να καταλογήσει ευθύνες ή να υιοθετήσει και να στηρίξει προτάσεις.

'Εχει ευθύνες η Κυβέρνηση, διότι αγνόησε αποφάσεις και δεν αξιοποίησε συγκεκριμένες υποδείξεις, ενώ απ'την άλλη πλευρά, διευθέτησε με μικροκομματικά κριτήρια εκκρεμότητες. Και ο ίδιος ο Πρωθυπουργός έχει σοβαρή ευθύνη στο βαθμό που επιμένει σ'αυτήν την εξαγγελία, ότι δεν θα δεχθεί αλλαγές στη Βουλή για το σχέδιο νόμου, ιδιαιτέρως ως προς το χωροταξικό.

Εμείς από την πλευρά μας, λέγοντας ναι στην ανάγκη συνενώσεων και ανακυττάρωσης, κατ'αρχήν με όλες τις επιφυλάξεις και τις διαφωνίες, λέγοντας ναι στην ολοκληρωμένη Νομαρχιακή Αυτοδιοίκηση, λέγοντας ναι στην προώθηση της Περιφερειακής Αυτοδιοίκησης, θα επιδιώξουμε αυτές τις ουσιαστικές αλλαγές και μέσα και έξω από τη Βουλή και θα παλαίψουμε να γίνουν αυτές οι ουσιαστικές αλλαγές. Γιατί εκτιμάμε ότι πρέπει να κερδιθεί αυτή η περιφερειακή αποκέντρωση με αυτοδιοίκηση και να αναλάβουμε όλοι την ευθύνη απέναντι στην ελληνική κοινωνία των τοποθετήσεών μας και όχι με αφορισμούς.


 

  

Σελίδα 1178 

Εμείς επισημαίνουμε, ότι χρειάζονται προσθήκες, αλλαγές, τροποποιήσεις και για το χωροταξικό. Θα αναφερθώ σ'ένα ειδικότερο θέμα για το χωροταξικό. Και εκεί θα δείτε, κύριε Υπουργέ, ποια ασυνεννοησία υπάρχει μέσα στην Κυβέρνηση για το χωροταξικό, γιατί αλλού δεν υπάρχουν κριτήρια, αλλού τα κριτήρια που υπάρχουν εφαρμόζονται διαφορετικά, αλλού οικειοθελείς αποφάσεις για συνενώσεις απορρίπτονται και αλλού είναι κραυγαλέα τα μέτρα του παραγοντικού χαρακτήρα και της εκλογικής σκοπιμότητας.

Πρέπει ν'αλλάξει το όριο του 50% συμμετοχής των συνδυασμών του συνόλου των τοπικών συμβουλίων. Πρέπει να εφαρμοστεί η απλή αναλογική στην εκλογή δημοτικών και κοινοτικών συμβουλίων, να ενισχυθούν και να διευρυνθούν οι θεσμοί της λαϊκής συνέλευσης, του κοινωνικού ελέγχου και της διαφάνειας στα οικονομικά των Οργανισμών Τοπικής Αυτοδιοίκησης. Να καθιερωθεί και όριο θητειών για τους δημάρχους και για τους κοινοτάρχες. Και θα ήθελα να υιοθετηθεί ρήτρα αναθεώρησης σε συγκεκριμένο, στο πιο σύντομο χρονικό διάστημα, προκειμένου μετά από ένα πρώτο διάστημα λειτουργίας των νέων δήμων να υπάρξουν οι αναγκαίες αλλαγές. 

'Ακουσα μια άποψη, που λέει ότι αυτά θα τα υποδείξει η ζωή. Βεβαίως. Η ζωή είναι το πεδίο στο οποίο δοκιμάζονται όλα. Αλλά, αν περιμένουμε πρώτα να τα υποδείξει η ζωή και μετά να τα διορθώσει η Κυβέρνηση, τότε όλοι θα είμαστε στην άλλη ζωή. Εκείνο που χρειάζεται, λοιπόν, είναι συγκεκριμένο χρονικό περιθώριο. Γι'αυτό και εμείς από την πλευρά του Συνασπισμού, προτείνουμε μέσα στα πλαίσια της Διαρκούς Επιτροπής Δημόσιας Διοίκησης της Βουλής, να δημιουργηθεί ειδική υποεπιτροπή που θα ασχοληθεί με την εφαρμογή των συνενώσεων και θα καταγράψει τα προβλήματα, ώστε το Κοινοβούλιο να μπορεί να παρέμβει, να υποδείξει και να αποτρέψει προβλήματα και καταστάσεις ανεπιθύμητες.

Για πρόγραμμα μίλησε ο κύριος Υπουργός και όχι για νομοσχέδιο. Και στην εφαρμογή αυτού του προγράμματος πρέπει η Βουλή να έχει λόγο για να μην αφεθεί μονάχα στην αυταρχική εκάστοτε επιλογή της οποιασδήποτε κυβερνητικής πλειοψηφίας ή του οποιουδήποτε υπουργικού συμβουλίου.

Επίσης, προτείνουμε, κατά τη διαδικασία αναθεώρησης του Συντάγματος, να προωθηθούν όλες εκείνες οι αντίστοιχες συνταγματικές προβλέψεις για την κατοχύρωση της περιφερειακής αποκέντρωσης με πραγματική αυτοδιοίκηση και στα τρία επίπεδα, τοπικό, νομαρχιακό και περιφερειακό.

Τέλος, θα επιμείνουμε και θα ζητήσουμε να κυρωθούν και τα υπόλοιπα άρθρα της Ευρωπαϊκής Χάρτας Τοπικής Αυτονομίας και να εφαρμοστεί η αρχή της επικουρικότητας και στην Τοπική Αυτοδιοίκηση και στην περιφέρεια και για την Ελλάδα.

( Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ.ΑΠΟΣΤΟΛΟΣ ΚΑΚΛΑΜΑΝΗΣ )

Γιατί, κύριε Υπουργέ, όταν μιλάτε για την ανάγκη αλλαγών στη δομή του κράτους και κύριε Aρχηγέ της Νέας Δημοκρατίας, όταν λέτε ότι αυτό το κράτος είναι η κύρια αιτία της σημερινής παρακμής, ε, τότε δεν μπορεί να έχουμε διορισμένο περιφερειάρχη και στο πρόσωπο του διορισμένου περιφερειάρχη να συνυπάρχουν οι αρμοδιότητες του περιφερειακού διευθυντή που καταργήθηκε και πανηγυρίστηκε η κατάργησή του και οι αρμοδιότητες του κομματικού νομάρχη που και αυτός ο θεσμός καταργήθηκε και πανηγυρίστηκε ως εξέλιξη αυτή η κατάργηση του κομματικού νομάρχη. 'Οταν έχετε, λοιπόν, τέτοιους βραχίονες της κεντρικής εξουσίας δεν προωθείτε την περιφερειακή αποκέντρωση με αυτοδιοίκηση. 

Θα ήθελα να αναφερθώ σε ένα ειδικότερο θέμα και επιτρέψτε μου αυτήν την ειδικότερη αναφορά. Την επομένη, κύριε Υπουργέ, της δημιουργίας των νέων δήμων με επιτακτική προτεραιότητα θα μπουν τα θέματα του πολεοδομικού σχεδιασμού, ώστε να υποστηριχθεί η απαιτούμενη λειτουργική συνοχή των νέων ΟΤΑ. Στο νέο σχέδιο για βιώσιμη οικιστική ανάπτυξη των πόλεων και οικισμών της χώρας, προβλέπονται όλες οι διαδικασίες και οι μορφές πολεοδομικού σχεδιασμού, ερευνητικά σχέδια και προγράμματα προστασίας περιβάλλοντος, για τα αστικά συγκροτήματα Πάτρας, Ηρακλείου Κρήτης, Λάρισας, Βόλου, Καβάλας και Ιωαννίνων και οι αντίστοιχοι οργανισμοί εφαρμογής τους, γενικά πολεοδομικά σχέδια ένα ή περισσότερα λόγω πολυδιάσπασης των ΟΤΑ βάσει του ν. 2218/94, γενικό πολεοδομικό σχέδιο που περιλαμβάνεται σε περιοχή ρυθμιστικού σχεδίου και άλλα.

Με δεδομένη την αναφορά του οικιστικού νόμου σε όρια συμβουλίων περιοχής και όρια ΟΤΑ, επιβάλλεται συστηματική καταγραφή και ανάλυση των συμβουλίων περιοχής σε σχέση με τους νέους ΟΤΑ, ώστε να προγραμματισθεί ο επιθυμητός πολεοδομικός σχεδιασμός, ο εν εξελίξει αλλά και ο μελλοντικός. 'Αλλα κάνετε εσείς, άλλα κάνει το ΥΠΕΧΩΔΕ. 

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): 'Εχουν αλλάξει. Είναι μέσα στο νομοσχέδιο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Θα το δούμε, κύριε Υπουργέ. 

Δεν υπάρχει χωρική συσχέτιση. 'Οπως επίσης δεν υπάρχει δυνατότητα από πλευράς εκλογικής νομοθεσίας να υιοθετηθεί αυτό το εκλογικό σύστημα, το διπλό αν θέλετε εκλογικό σύστημα, το εκλογικό σύστημα το οποίο αλλοιώνει την ισότητα της ψήφου.

(Στο σημείο αυτό κτυπάει το κουδούνι λήξεως της ομιλίας του Προέδρου του Συνασπισμού της Αριστεράς και της Προόδου κ. Κωνσταντόπουλου).

Κύριε Πρόεδρε, την ανοχή σας για δυο λεπτά.

Τέλος, είναι αναγκαίο να επισημάνω ότι από πλευράς των οικονομικών των ΟΤΑ, τίποτε συγκεκριμένο δεν περιλαμβάνεται πέραν μιας γενικής εκτίμησης. Σε καμιά περίπτωση δεν παίρνετε αποφάσεις για πάγια αιτήματα, όπως μετατροπή του Ταμείου Παρακαταθηκών σε Τράπεζα Αυτοδιοίκησης, υιοθετείτε την ενσωμάτωση του Ταμείου Παρακαταθηκώνστο Ταχυδρομικό Ταμιευτήριο. Ποιό είναι το ακριβές ύψος αυτού του ποσού και σε ποιούς κωδικούς του Κρατικού Προϋπολογισμού του 1998 θα περιληφθεί; Πόσα ακριβώς είναι τα Υπουργεία που διαχειρίζονται κονδύλια κατά την κρίση τους και δεν αναγράφονται σε ειδικό κωδικό; Γιατί στην αναθεώρηση του δεύτερου Κοινοτικού Πλαισίου Στήριξης δεν προβλέφθηκε αυτή η οικονομική στήριξη των νέων δήμων; 

Με όλα αυτά, κυρίες και κύριοι συνάδελφοι, εμείς από την πλευρά του Συνασπισμού, επισημαίνοντας αυτές τις σοβαρές διαφωνίες, τις αντιρρήσεις και τις ανάγκες ουσιαστικών αλλαγών και στο χωροταξικό και στην εκλογική νομοθεσία και στις οικονομικές προβλέψεις, λέμε ότι χρειάζεται να προχωρήσουμε με τρόπο ενιαίο στην περιφερειακή αποκέντρωση, με αυτοδιοίκηση, που περιλαμβάνει ταυτόχρονα και ανακυττάρωση με συνενώσεις και ολοκληρωμένη Νομαρχιακή Αυτοδιοίκηση και Περιφερειακή Αυτοδιοίκηση.

Για να μη λέμε, λοιπόν, συνθήματα και διακηρύξεις, κύριοι της Κυβέρνησης, προχωράτε σε περιφερειακό συμβούλιο αιρετό για το 1998; Ουσιαστικά εξασφαλίζετε την βιωσιμότητα της Νομαρχιακής Αυτοδιοίκησης; Καταργείτε το διορισμένο περιφερειάρχη που είναι μοχλός διαχείρισης του τρίτου πακέτου Κοινοτικού Πλαισίου Στήριξης και μαζί με άλλους μηχανισμούς θα διαχειριστεί όλα τα προγράμματα; Προχωρήστε προς αυτές τις μεταρρυθμίσεις και ουσιαστικά τότε εξασφαλίστε τη δυνατότητα να μην είναι αυτό το κράτος ακίνητο, δυσκίνητο και αγκυλωμένο, για να μην κάνουμε διαρκώς συζήτηση για τις ανάγκες των ριζοσπαστικών τομών στην οργάνωση του κράτους συνθηματολογώντας στο όνομα του παρελθόντος. Γιατί αυτή ήταν η συζήτηση, στο όνομα της δικομματικής αντιπαράθεσης, συνθηματολογία στο όνομα του παρελθόντος.

Και λυπούμαι, κύριε Υπουργέ, διότι αρκεστήκατε στην παρέμβαση του Αρχηγού της Νέας Δημοκρατίας. Θεωρήσατε ότι τα υπόλοιπα κόμματα δεν αξίζουν την απασχόλησή σας. Μιλήσατε και σπεύσατε πλέον ως νομείς της εξουσίας να εξηγηθείτε και να ακονίσετε τα ξίφη σας και όλα αυτά στο όνομα ενός παρελθόντος που δεν πάει άλλο. 

ΠΡΟΕΔΡΟΣ (Απόστολος Κακλαμάνης): Κυρίες και κύριοι


 

  

Σελίδα 1179 

 

συνάδελφοι, υπάρχει ένα θέμα, του Κανονισμού, το οποίο θέλω να θέσω υπόψη σας, για να δώσουμε κάποια λύση.

Το άρθρο 110 του Κανονισμού αναφέρει ποιοι και για πόσο χρόνο μπορούν να μιλήσουν στη διαδικασία αυτή. 

Σε ό,τι αφορά τους προέδρους των Κοινοβουλευτικών Ομάδων ορίζει το χρόνο τους σε είκοσι λεπτά. Δεν αναφέρει το άρθρο αυτό, ότι μπορούν να δευτερολογήσουν και οι Κοινοβουλευτικοί Εκπρόσωποι -να μιλήσουν, δηλαδή, ουσιαστικά δευτερολογούντες- μετά τους προέδρους των Κοινοβουλευτικών Ομάδων.

Επίσης, για την περίπτωση που έχει μιλήσει κοινοβουλευτικός εκπρόσωπος πριν από τον Πρόεδρο της Κοινοβουλευτικής Ομάδος, το άρθρο αυτό σιωπά. 

Υπάρχουν παραλλήλως άλλες διατάξεις που αναφέρονται στο δικαίωμα του κοινοβουλευτικού εκπροσώπου να δευτερολογήσει και να τριτολογήσει, δέκα λεπτά και πέντε λεπτά αντιστοίχως, μετά τον Πρόεδρο της Κοινοβουλευτικής Ομάδος.

Και βεβαίως, υπάρχει και το ίδιο άρθρο 110, που προβλέπει ότι στη διαδικασία αυτή δευτερολογία έχουν μόνο -στην κατ'αρχήν συζήτηση- οι εισηγητές για δέκα και οι ειδικοί αγορητές για οκτώ λεπτά.

'Εχω την εντύπωση από τον τρόπο και το χρόνο που ζήτησαν το λόγο όσοι μίλησαν μέχρι τώρα ως κοινοβουλευτικοί εκπρόσωποι ή ως αρχηγοί κομμάτων, ότι αυτήν την ασάφεια προφανώς δεν την έχουν υπόψη τους. Στο παρελθόν όσες φορές εφαρμόσαμε τη διάταξη αυτή του άρθρου 110, δεν υπήρξε ανάλογο πρόβλημα και προκειμένου να προχωρήσει η συζήτησή μας, θα σας παρακαλέσω -και έκανα την αναφορά σ'αυτές τις διατάξεις και θα πρέπει ίσως σε μια τροποποίηση του Κανονισμού να τα δούμε αυτά- να συμφωνήσετε στα εξής:

Πρώτον, από πλευράς Κομμουνιστικού Κόματος, ο κ. Κόρακας -είχε ζητήσει από χθες να μιλήσει και του είχα πει ότι θα μιλήσει- να συμφωνήσετε να μιλήσει για δέκα λεπτά.

Από πλευράς Κοινοβουλευτικής Ομάδας της Νέας Δημοκρατίας να συμφωνήσετε να μιλήσει ο Κοινοβουλευτικός Εκπρόσωπος επίσης για δέκα λεπτά.

Και σε ό,τι αφορά το ΔΗ.Κ.ΚΙ., που ως Κοινοβουλευτικός του Εκπρόσωπος μίλησε ο κ. Ρόκος χθες για είκοσι λεπτά -για το ΠΑ.ΣΟ.Κ. δεν υφίσταται θέμα, ο κ. Σφυρίου μπορεί να μιλήσει κανονικά στο χρόνο αυτό- να δοθεί ο λόγος στον Πρόεδρο του, ο οποίος προφανώς ορίζοντας τον κ. Ρόκο να μιλήσει χθες, δεν είχε υπόψη του ότι είναι ενδεχόμενο να στερηθεί ο ίδιος του δικαιώματος αυτού.

Παρακαλώ, λοιπόν, να συμφωνήσουμε και να δώσουμε αυτήν τη λύση και αν τυχόν υπάρξει περίπτωση να έχουμε πάλι το άρθρο 110, να δούμε από πριν πώς θα οργανώσουμε τη συζήτηση στο θέμα αυτό, ώστε να μην υπάρξει πρόβλημα.

Ζητούν το λόγο ήδη ο Πρόεδρος κ. Μητσοτάκης, ο κ. Ιωαννίδης, Κοινοβουλευτικός Εκπρόσωπος του ΠΑ.ΣΟ.Κ. και ο κ. Κόρακας και ο κ. Παυλόπουλος επ'αυτού του θέματος. Αντιλαμβάνεστε -και πρωτίστως αντιλαμβάνονται οι ζητούντες το λόγο- ότι αν αρχίσουμε μια συζήτηση επ'αυτού, δεν θα έχουμε λύση.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Για ένα λεπτό, κύριε Πρόεδρε, μόνο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Μητσοτάκη, έχετε το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Οχι απλώς θα συμφωνούσα μαζί σας, αλλά θα ήμουν ακόμη πιο περιοριστικός, τουλάχιστον σε ό,τι αφορά τη σημερινή ημέρα. Μετά την απόφαση του σε ασφυκτικά χρονικά όρια περιορίζει αυτήν τη συζήτηση για την οποία υπάρχουν εκατοντάδες Βουλευτές που επιθυμούν και δικαιούνται να μιλήσουν...

ΠΡΟΕΔΡΟΣ (Απόστολος Κακλαμάνης): Είναι ογδόντα συνάδελφοι εγγεγραμμένοι για να μιλήσουν.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: ...πρέπει να τους δώσουμε τη δυνατότητα αυτή να μιλήσουν. 

Γι'αυτό και εγώ δεν πρόκειται να κάνω χρήση του δικαιώματος που έχω και δεν θα μιλήσω και νομίζω ότι όσο μπορούμε πιο περιοριστικά να λύσουμε το πρόβλημα σε ό,τι αφορά και τους εκπροσώπους των κομμάτων και τους αρχηγούς.

ΠΡΟΕΔΡΟΣ (Απόστολος Κακλαμάνης): Ορίστε, κύριε Ιωαννίδη.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, η πρόταση που κάνατε είναι λογική και εν όψει της πραγματικότητας που έχει διαμορφωθεί, συμμερίζομαι κι εγώ την άποψη του κ. Μητσοτάκη. Αν γίνει δεκτή η άποψη του Προεδρείου, θα υπάρχει δικαίωμα και στον Κοινοβουλευτικό Εκπρόσωπο του ΠΑ.ΣΟ.Κ., είτε στον ίδιο είτε στον άλλον, να δευτερολογήσει. Χάριν της οικονομίας της συζητήσεως εγώ που είχα υπόψη μου να ασκήσω αυτό το ρόλο, δεν θα τον ασκήσω.

ΠΡΟΕΔΡΟΣ (Απόστολος Κακλαμάνης): Να μιλήσετε στα άρθρα και να βοηθήσετε...

ΦΟΙΒΟΣ ΙΩΑΝΝΙΔΗΣ: Ασφαλώς αυτό θα κάνω, κύριε Προέδρε, γιατί συνηγορώ σ' αυτά που είπε ο κ. Μητσοτάκης προηγουμένως. Θα μιλήσει ο κ. Σφυρίου. 

ΠΡΟΕΔΡΟΣ (Απόστολος Κακλαμάνης): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα ήθελα να παρακαλέσω, αν μπορούσαμε να ερμηνεύσουμε τον Κανονισμό με κάποια ευρύτητα και να μιλήσουμε κανονικά. Για παράδειγμα στη δική μου την περίπτωση είχα ζητήσει το λόγο -μπορείτε να ρωτήσετε και τον κύριο Αντιπρόεδρο- αμέσως μετά τον κ. Κοντογιαννόπουλο, μετά από έναν ομιλητή και παρενέβη ο Πρόεδρος της Νέας Δημοκρατίας. Δηλαδή, αν είχα προλάβει να μιλήσω εκείνη τη στιγμή, θα είχα μιλήσει για είκοσι λεπτά.

ΠΡΟΕΔΡΟΣ (Απόστολος Κακλαμάνης): Κύριε Κόρακα, για να αστειευτούμε λιγάκι, ξέρετε τι λένε τα παιδιά που παίζουν; "Αν η γιαγιά μου..."! Εζήτησε το λόγο, όπως εδικαιούτο εκ του Κανονισμού. Σας λέω, επειδή βλέπω να μην είστε ικανοποιημένος, ότι τη λύση την προτείνω γιατί χθες βράδυ έκανα λάθος, όταν σας είπα ότι μπορείτε να μιλήσετε και εσείς και η κ. Παπαρήγα, γιατί το δικαίωμα κάθε κόμματος είναι άπαξ και στο πρόσωπο του Προέδρου του ή του αναπληρωτή του.

Παρακαλώ να δεχθείτε αυτήν την πρόταση και να προχωρήσουμε. 

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Παυλόπουλε.

ΠΡΟΚΟΠΗΣ ΠΑΥΛΟΠΟΥΛΟΣ: Παρά το γεγονός ότι πιστεύω, ότι ερμηνευτικά επιβάλλεται άλλη λύση, εν τούτοις δεχόμαστε την πρόταση την οποία κάνετε και παρακαλούμε να προχωρήσουμε...

ΠΡΟΕΔΡΟΣ (Απόστολος Κακλαμάνης): 'Οχι, παρακαλώ, επειδή είστε και ειδικός επί των θεμάτων αυτών, να μου πείτε. Αν έβγαινε αλλιώς η ερμηνεία, θα μιλούσατε περισσότερο από δύο λεπτά μετά τον Πρόεδρό σας, τον οποίο αναπληρώνετε;

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, σας το είπα και πάλι. Θέσατε το ζήτημα, αν έχουν δικαίωμα οι Κοινοβουλευτικοί Εκπρόσωποι με τις διατάξεις αυτές να ομιλούν. 

ΠΡΟΕΔΡΟΣ (Απόστολος Κακλαμάνης): Δεν έχουν δικαίωμα. Σύμφωνα με το άρθρο 110 δεν έχουν δικαίωμα.

ΠΡΟΚΟΠΗΣ ΠΑΥΛΟΠΟΥΛΟΣ: Κατά τη γνώμη μου έχουν. Αυτό είναι μία άλλη ιστορία.

ΠΡΟΕΔΡΟΣ (Απόστολος Κακλαμάνης): 'Οχι, είναι σαφής η διάταξη. Και αν εφαρμόσουμε τα περί Κοινοβουλευτικών Εκπροσώπων δικαιούσθε μετά τον Πρόεδρό σας, να μιλήσετε για δέκα λεπτά.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, σας επαναλαμβάνω, ότι δεχόμαστε τη λύση την οποία προτείνετε. 

ΠΡΟΕΔΡΟΣ (Απόστολος Κακλαμάνης): Παρακαλώ, κοιτάξτε. Διαπιστώνω τελευταία ότι η Νέα Δημοκρατία ακολουθεί μία τακτική, η οποία δεν βοηθά. 

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, χάνουμε χρόνο.

ΠΡΟΕΔΡΟΣ (Απόστολος Κακλαμάνης): Κύριε Παυλόπουλε, σας παρακαλώ. Εδώ είναι σαφέστατο ότι, όταν μιλάει ο Πρόεδρος του Κόμματος, ο εκπρόσωπός του μιλάει για δέκα λεπτά. Αυτό λέει ο Κανονισμός. Αν δηλαδή, αυτό που σας λέω, για να εξοικονομήσουμε τα πράγματα για τους άλλους...


 

  

Σελίδα 1180 

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, συμφωνούμε σ' αυτό που λέτε, αν και θα σας εκθέσω κατ' ιδίαν τις απόψεις μου, σχετικά με την ερμηνεία, αν έχουν δικαίωμα οι κοινοβουλευτικοί εκπρόσωποι.

ΠΡΟΕΔΡΟΣ (Απόστολος Κακλαμάνης): Μα, και αν έχουν δικαίωμα, σας λέω ότι δέκα λεπτά πάλι θα μιλήσουν. 

ΠΡΟΚΟΠΗΣ ΠΑΥΛΟΠΟΥΛΟΣ: Γι' αυτό λέω, ότι συμφωνούμε, κύριε Πρόεδρε, με τη λύση που προτείνετε. 

ΠΡΟΕΔΡΟΣ (Απόστολος Κακλαμάνης): Μα, κύριε Παυλόπουλε, εγώ ο ίδιος δεν είπα ότι υπάρχει μία ασάφεια, γιατί το άρθρο 110 του Κανονισμού λέει έτσι; Μία άλλη διάταξη λέει για τους Εκπροσώπους που μιλούν μετά. 

ΠΡΟΚΟΠΗΣ ΠΑΥΛΟΠΟΥΛΟΣ: 'Εληξε, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Μην κάνουμε την τρίχα τριχιά, που λένε στο χωριό μου, γιατί έτσι δεν τελειώνουμε ποτέ.

Το Σώμα συμφωνεί με την πρόταση την οποία έκανα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Επομένως, το Σώμα συνεφώνησε.

Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρίες και κύριοι συνάδελφοι, το Δημοκρατικό Κοινωνικό Κίνημα από το Μάρτη του 1997, όταν έγινε στο Ηράκλειο της Κρήτης το Συνέδριο της ΚΕΔΚΕ, πήρε σαφή και συνεπή, έκτοτε και μέχρι σήμερα, θέση πάνω στο σχέδιο "ΚΑΠΟΔΙΣΤΡΙΑΣ".

Η θέση μας, όπως προκύπτει σαφώς από τα απομαγνητοφωνημένα πρακτικά που τηρήθηκαν από την ΚΕΔΚΕ στο Ηράκλειο Κρήτης, που μετέβην προσωπικά, ήταν, όπως είναι και σήμερα, ότι είμαστε ενάντια στις αναγκαστικές συνενώσεις.

Αυτήν τη θέση που διατυπώσαμε, επί οκτώ μήνες, τόσο εγώ όσο και όλοι οι Βουλευτές του ΔΗ.Κ.ΚΙ., -προκύπτει από αδιάσειστα στοιχεία- την επαναλαμβάνουμε και σήμερα. Είμαστε αντίθετοι προς αυτό το νομοσχέδιο, πρώτον, για λόγους αρχής και δεύτερον για λόγους ουσίας. Για λόγους αρχής γιατί αποτελεί για το Δημοκρατικό Κοινωνικό Κίνημα διακηρυγμένη αρχή, αρχή που περιλαμβάνεται στην ιδρυτική μας διακήρυξη που είναι το ιδεολογικοπολιτικό καταστατικό, ο χάρτης μας, ότι ο προοδευτικός εκσυγχρονισμός, αλλά και η πολύπλευρη ανάπτυξη της χώρας, οικονομική, κοινωνική, θεσμική και πολιτισμική πρέπει να είναι αρρήκτως δεμένα με την δημοκρατία, τη δημοκρατική διαδικασία και τη λαϊκή συμμετοχή.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

Πρέπει να εξασφαλίζουν απαραιτήτως, για να μπορούν να επιτευχθούν οι στόχοι, τη μεγαλύτερη δυνατή κοινωνική συναίνεση εκείνων των κοινωνικών ομάδων που αφορούν και ο εκσυγχρονισμός, αλλά και η ανάπτυξη της χώρας, με την πολύπλευρη μορφή που ανέφερα πριν.

Για λόγους αρχής, λοιπόν, είμαστε αντίθετοι προς το νομοσχέδιο διότι πιστεύουμε ότι με αντιδημοκρατικούς τρόπους, όπως χρησιμοποιούνται με αυτό το νομοσχέδιο, δεν μπορεί να μιλάμε για εκσυγχρονισμό, είτε για διοικητικό είτε για οικονομικό είτε για κοινωνικό είτε για πολιτικό. Διότι με αυτήν τη λογική θα μπορεί το κάθε κόμμα να επικαλείται τη δική του μοναδικότητα και αυθεντικότητα και έναντι του λαού που αρνείται να την αποδεχθεί, θα επιβάλει αναγκαστικά μέτρα.

Αυτό είναι ολίσθημα προς αντιδημοκρατικές λύσεις, πολύ περισσότερο όταν αυτή η αναγκαστική παρέμβαση γίνεται σε έναν κατ' εξοχήν δημοκρατικό θεσμό λαϊκής συμμετοχής, όπως είναι η αυτοδιοίκηση πρώτου και δεύτερου βαθμού.

Με άλλα λόγια, με την ίδια λογική, επειδή πιστεύει η Κυβέρνηση και ο κύριος Υπουργός ότι ο λαός δεν είναι ώριμος πολιτικά για να κρίνει σωστά με τον τρόπο που αυτή νομίζει, θα πρέπει να καταργηθούν οι δημοτικές και νομαρχιακές εκλογές μεθαύριο, αλλά και οι εθνικές εκλογές. Αυτό είναι φασισμός και δεν είναι δημοκρατία, πολύ περισσότερο δεν είναι δημοκρατικός εκσυγχρονισμός.

'Ομως σ' αυτό το σημείο, το πρώτο σημείο που στηρίζεται η δική μας αντίθεση και καταψήφιση του νομοσχεδίου, θέλω να προσθέσω και την αναξιοπιστία της Κυβέρνησης, αλλά και του σημερινού δήθεν εκσυγχρονιστικού ΠΑ.ΣΟ.Κ. Γιατί; Γιατί μη σεβόμενη η Κυβέρνηση και το σημερινό ΠΑ.ΣΟ.Κ., με ευθύνη της ηγεσίας του, τον ελληνικό λαό, σε αντίθεση με τα ψευδεπίγραφα συνθήματα περί εκσυγχρονισμού, άλλα έλεγε, κύριε Υπουργέ των Εσωτερικών, στο προεκλογικό πρόγραμμα κυβερνητικής πολιτικής του Σεπτεμβρίου του 1996, ο κύριος Πρωθυπουργός, ο οποίος προλογούσε και προλογεί αυτό το πρόγραμμα. Είναι το πρόγραμμα το οποίο φέρει τον τίτλο "Ισχυρή και σύγχρονη Ελλάδα", το πρόγραμμα του ΠΑ.ΣΟ.Κ. για την πορεία προς τον 21ο αιώνα.

Αρχίζει με το μήνυμα του Αρχηγού του ΠΑ.ΣΟ.Κ. και σημερινού Πρωθυπουργού, που βγήκε για να στηρίξει τον αναγκαστικό, αντιδημοκρατικό τρόπο κατάργησης κοινοτήτων, συνένωσης κοινοτήτων. Εκεί, στην είκοστη πέμπτη σελίδα αυτού του προγράμματος, που αυτό ψήψισε αυτός που ψήφισε ΠΑ.ΣΟ.Κ και όχι αυτά που σήμερα κατά τρόπο αντίθετο φέρνει η Κυβέρνηση, δυστυχώς,κύριε Υπουργέ, όχι κατά τρόπο κολακευτικό για σας, για την Κυβέρνηση σας και το σημερινό ΠΑ.ΣΟ.Κ., λέτε ακριβώς τα εξής:

"Η απάντηση στο μεγάλο πρόβλημα του κατακερματισμού της Πρωτοβάθμιας Αυτοδίοικησης δόθηκε" -απο' σας, από το ΠΑ.ΣΟ.Κ που κυβερνούσε μέχρι τότε- "με σύσταση και έναρξη λειτουργίας των Συμβουλίων Περιοχής".

Συνεχίζετε, καταλήγοντας στο κεφάλαιο για την Τοπική Αυτοδίοικηση, λέγοντας ότι εξάλλου, η διαδημοτική και διακοινοτική συνεργασία λειτουργεί παράλληλα με την προσπάθεια για εθελοντική συνένωση. Κι εσείς τώρα κάνετε αναγκαστική συνένωση.

Αλλά και πριν απ' αυτά, απ' αυτές τις δυο παράγραφους στις οποίες καταλήγετε, λέτε από την αρχή στη σελίδα 25 υπό τον τίτλο "Τοπική Αυτοδίοικηση" και με αριθμό 10, επί λέξει τα εξής: "Υλοποιήθηκε η συνταγματική επιταγή, που θέλει τη δίοικηση των τοπικών υποθέσεων στην αποκλειστική αρμοδιότητα των Δήμων και Κοινοτήτων, όπως λειτουργούσαν το Σεπτέμβριο του 1996."

Τη διοικητική αυτοτέλεια ακολούθησε η οικονομική και εφαρμόζεται σύμφωνα με το ν. 1828/1989, που είχα την τιμή τότε ως Υπουργός Οικονομικών να εισηγηθώ στη Βουλή που ψήφισε και θεσμοθέτησε τους αυτοτελείς πόρους για την αυτοδίοικηση, πόρους που εσείς φέτος που μιλάτε για δήθεν ενδιαφέρον για την Περιφέρεια και την Αυτοδίοικηση, εν μέρει αφαιρέσατε στην αρχή του έτους με το φορολογικό νομοσχέδιο.

Και σας κατήγγειλα απ' αυτό εδώ το Βήμα και σας παρακαλούσα και σας ζητούσα να το αποσύρετε και πήρατε το 25% των εσόδων που προέρχονταν από το 50%, που είχα εισηγηθεί στη Βουλή επί των τελών κυκλοφορίας των αυτοκινήτων ως Υπουργός Οικονομικών και ψηφίστηκε.

Πότε λέγατε την αλήθεια, κύριε Πρωθυπουργέ του "εκσυγχρονιστικού" ΠΑ.ΣΟ.Κ. και κύριε Υπουργέ των Εσωτερικών; 'Αλλαξε τίποτε από το Σεπτέμβρη του 1996 μέχρι σήμερα -και λέτε εδώ ότι ο κατακερματισμός αντιμετωπίστηκε με τα συμβούλια περιοχής και μιλάτε για εθελοντική συνένωση, όπως προβλεπόταν από το ν. 1622/1986- για να αλλάξετε σήμερα, "προδίδοντας" πολιτικά το 42% του ελληνικού λαού που ψήφισε με βάση αυτό το πρόγραμμα;

Σήμερα έρχεστε και κάνετε το τελείως αντίθετο και θέλετε να πείσετε τον ελληνικό λαό και μαζί και το 42% που ψήφισε ΠΑ.ΣΟ.Κ., ότι αυτό επιβάλλεται για να αναπτύξετε δήθεν την περιφέρεια, τα χωριά και τις πόλεις, όταν από την άλλη μεριά, πριν από μια εβδομάδα, εδώ συζήτησα επίκαιρη ερώτηση προς τον κύριο Πρωθυπουργό και απάντησε ο κύριος Πρωθυπουργός σχετικά με τα κονδύλια για τα έργα περιφερειακής ανάπτυξης και εθνικής πνοής, που θα πρέπει να μπορέσουν να προωθηθούν κανονικά, με τους ρυθμούς που πρέπει να προωθηθούν, όπως είναι η Εγνατία Οδός, όπως είναι το Ρίο-Αντίρριο, το φυσικό αέριο, αλλά και άλλα έργα.

Αυτά τα χρήματα, ζητήσατε με έγγραφο του Υπουργείου Ανάπτυξης από την Ενωμένη Ευρώπη να μεταφερθούν σε


 

  

Σελίδα 1181 

 

άλλα έργα του αθηνοκεντρικού κράτους μέσα στο λεκανοπέδιο, για να πάρετε από το αβέβαιο πρόγραμμα Σαντέρ μετά το 2.000, βάζοντας στο αρχείο αυτά τα έργα, που είναι εθνικής, περιφερειακής, αναπτυξιακής υποδομής;

Δεν πείθετε κανέναν. Αυτός είναι και ο δεύτερος ουσιαστικός λόγος για τον οποίο το ΔΗ.Κ.ΚΙ. με συνέπεια λέει "όχι" σε αυτό το νομοσχέδιο στο σύνολό του μάλιστα και όχι μόνο στην αρχή του. 

Γιατί, κύριε Υπουργέ, μέχρι τώρα αποδείξατε και εσείς και η Νέα Δημοκρατία μετά το 1990, ότι εγκαταλείψατε παντελώς την περιφέρεια. Αποδεικνύεται καθημερινά ότι ενισχύεται το αθηνοκεντρικό κράτος, γιατί οι αντιστάσεις του αντί να καμφθούν, ενισχύονται με αποτέλεσμα σε συνδυασμό με την έλλειψη μέριμνας για τον αγροτικό τομέα, με την έλλειψη μέριμνας για την αγροτική πολιτική και για τον αγροτικό πληθυσμό, να συρρικνώνεται τα τελευταία χρόνια συνεχώς η οικονομική δραστηριότητα στην περιφέρεια και κυρίως τις αγροτικές κοινότητες που αποτελούν το 98% των πεντέμιση χιλιάδων κοινοτήτων που καταργείτε και αναγκαστικά συγχωνεύετε, γιατί έτσι το θέλετε εσείς, με αυτήν την αλαζονεία της Κοινοβουλευτικής Πλειοψηφίας και την αλαζονεία της εξουσίας.

Κύριε Υπουργέ, τα οικονομικά και κοινωνικά προβλήματα της περιφέρειας και του πληθυσμού της, δεν λύνονται με διοικητικά μέτρα και πολύ περισσότερο με αντιδημοκρατικά διοικητικά μέτρα. Λύνονται μέσα από ένα ειλικρινές και ουσιαστικό συνολικό πρόγραμμα περιφερειακής ανάπτυξης, ώστε οι διοικητικές μεταρρυθμίσεις και αλλαγές που πρέπει να έχουν πάντα δημοκρατικό χαρακτήρα να είναι ενταγμένες σ' αυτό το συνολικό πρόγραμμα περιφερειακής ανάπτυξης και το οποίο ταυτόχρονα να στηρίζεται οικονομικά μέσα από ουσιαστική αποκέντρωση πόρων και εξουσιών προς την περιφέρεια και προς τους δύο θεσμούς της αυτοδιοίκησης.

Και μη μου πείτε ότι δίνετε αρκετά. Αρχικά μιλήσατε για επτακόσια δισεκατομύρια (700.000.000.000) δραχμές, εκ των υστέρων και μέχρι σήμερα για ένα τρισεκατομμύριο (1.000.000.000.000) δραχμές. Γιατί αυτά ξέρουν πολύ καλά και οι κοινοτάρχες και οι δήμαρχοι και οι πολίτες της περιφέρειας ότι είναι ανακύκλωση των ιδίων χρημάτων. Το μεγάλο μέρος προέρχεται από αυτά που χρωστάτε, γιατί παραβιάσθηκε και επί Νέας Δημοκρατίας και επί ΠΑ.ΣΟ.Κ. μέχρι σήμερα η υποχρέωση που πήγαζε από το ν. 1828/89 να αποδίδεται από την κεντρική εξουσία προς τους δήμους και τις κοινότητες το 20% των εσόδων που προέρχονταν από το φόρο εισοδήματος φυσικών και νομικών προσώπων. Αυτοτελής πόρος που ο υποφαινόμενος είχε την τιμή να προτείνει προς τη Βουλή και εγκρίθηκε με το ν. 1988 το Δεκέμβριο του 1988 και μέσα από εκείνη την άθλια, θλιβερή για τη δημοκρατία και την πολιτική περίοδο.

Επομένως, τα χρήματα αυτά είναι στο μεγάλο ποσοστό χρήματα που οφείλει το κράτος και που αυθαίρετα και παράνομα από το 1992 μέχρι σήμερα δεν τα έχετε αποδώσει ούτε η Νέα Δημοκρατία, ούτε το ΠΑ.ΣΟ.Κ. Και για τα υπόλοιπα είναι -ζήσε Μάη να φας τριφύλλι- από το πακέτο Σαντέρ μετά το 2000, που είναι αβέβαιο αν θα υπάρξει και αν θα υπάρξει πόσο θα είναι και πού θα δοθούν τα χρήματα. 

Και το άλλο είναι από το τρέχον πρόγραμμα, γιατί γίνονται νέοι δήμοι από συνενώσεις. Είναι πρόγραμμα που δίνονταν και θα δίνονταν κανονικά στην αυτοδιοίκηση.

Κατά συνέπεια για μας, οι στόχοι αυτού του νομοσχεδίου -γι'αυτό και γίνεται βεβιασμένα και με αναγκαστικό αντιδημοκρατικό τρόπο- είναι οι εξής δύο. 

Πρώτον, γιατί θέλετε ταχύρυθμα, κρύβοντάς το από τον αγροτικό πληθυσμό, να υλοποιήσετε την υποχρέωση για μείωση της αγροτικής εκμετάλλευσης και του αγροτικού πληθυσμού.

Τι κάνετε μ' αυτό το νομοσχέδιο; Κάνετε κλωνοποίηση της Αθήνας. Πάτε να αστικοποιήσετε τον αγροτικό πληθυσμό και ασφαλώς θα δημιουργήσετε τεράστιο πρόβλημα για το έθνος, για την Ελλάδα και για τον ίδιο τον ελληνικό λαό. Περισσότερο δε θα δημιουργήσετε πρόβλημα για το λαό της περιφέρειας, γιατί ένα μεγάλο κομμάτι αγροτικού πληθυσμού -μέσα από την ανυπαρξία και τη συγκεκριμένη αγροτική πολιτική που προήλθε και από τη συμφωνία της GATT- θα το στείλετε στα μεγάλα αστικά κέντρα ή στα κέντρα που θα διαμορφωθούν απ' αυτήν την αναγκαστική συνένωση.

Μ' αυτόν τον τρόπο πραγματικά, αντί να ενισχύσετε την περιφέρεια -που δεν είναι στις πολιτικές σας προθέσεις να το κάνετε- θέλετε να τη συρρικνώσετε και να κλωνοποιήσετε την Αθήνα, φτιάχνοντας μικρότερες Αθήνες σε όλη την Ελλάδα.

Δεύτερον, ήθελα να αναφερθώ σε ένα λόγο, που είναι λογικό να μην τον έχουν επισημάνει όλοι οι μέχρι σήμερα αγορητές και ο οποίος είναι γνωστός σε μένα, με την παλιά μου ιδιότητα, ως Υπουργός Οικονομικών επί οκτώ χρόνια. 

Μέσα απ' αυτές τις αναγκαστικές συνενώσεις -και μόνο απ' αυτές- θα προκύψουν κάποια προβλήματα. Αν δεν το δει ο κύριος Υπουργός να φέρει διάταξη που να το λέει ρητά και κατηγορηματικά, οι κάτοικοι και οι επαγγελματίες που μένουν σε περιοχές κάτω από δύο χιλιάδες ή χίλιους κατοίκους, οι οποίοι απαλλάσσονται από φορολογίες και από ορισμένα τεκμήρια, τώρα με τη συνένωση σε ένα δήμο με πληθυσμό πάνω από δύο χιλιάδες, πραγματικά θα έχουν απ' αυτήν και μόνο την αιτία φορολογική επιβάρυνση, άρα εξόντωση, εκτός εάν κάνετε ρητή ρύθμιση.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Κύριε Τσοβόλα, μου επιτρέπετε;

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ασφαλώς, κύριε Υπουργέ. Το λέω καλόπιστα.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε και κύριοι συνάδελφοι, δεν έχω μπροστά μου το σχέδιο νόμου, αλλά υπάρχει ρητή διάταξη που σε ό,τι έχει σχέση με φορολογικά και ασφαλιστικά προνόμια το status παραμένει ακριβώς το ίδιο.

ΣΤΡΑΤΗΣ ΚΟΡΑΚΑΣ: Ναι, αλλά λέτε ότι "τώρα το διατηρούμε". Αύριο θα το καταργήσετε. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Υπουργέ, την έχω υπόψη μου τη διάταξη. 'Οταν θα έλθει προς συζήτηση θα αποδείξω -γι' αυτό το τονίζω καλοπροαίρετα- ότι πρέπει να κάνετε γενικευμένη διάταξη που να πιάνει όλες αυτές τις περιπτώσεις, γιατί είναι και ο φόρος κληρονομιάς και ο φόρος μεταβιβάσεως. Είναι μια σειρά από περιπτώσεις, τις οποίες τις ξέρω με την παλιά μου ιδιότητα ως Υπουργός Οικονομικών. Δεν καλύπτει η διάταξη, όπως είναι. Την έχω υπόψη μου και παρακαλώ να τη δείτε μέχρι το τέλος.

Κλείνοντας, θέλω να πω το εξής: Εμείς, με συνέπεια καταψηφίζουμε το νομοσχέδιο αυτό και για λόγους αρχής και για λόγους ουσίας. 

Κυρίες και κύριοι συνάδελφοι, πριν κατέβω από το Βήμα, ήθελα να πω κάτι. Πιστεύουμε ότι η αχαριστία είναι το μεγαλύτερο ηθικό και πολιτικό έγκλημα. Για το Δημοκρατικό Κοινωνικό Κίνημα η πολιτική συνέπεια και αξιοπιστία, καθώς και το πολιτικό ήθος είναι αδιαπραγμάτευτες αρχές. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Παυλόπουλος έχει το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Κυρίες και κύριοι συνάδελφοι, άκουσα με πολλή προσοχή, αν και το θέμα της κομματικής πειθαρχίας μειώνει την αξιοπιστία σας -μιλάω για τους συναδέλφους της κοινοβουλευτικής Πλειοψηφίας- όσα είπατε.

Είμαι υποχρεωμένος, ύστερα από τη συζήτηση που έγινε, να επιβεβαιώσω αυτά τα οποία προέκυψαν μέχρι σήμερα και κατά τη διάρκεια της συζήτησης στην Επιτροπή.

Είναι φανερό, ιδίως και από τη διαδικασία που ακολουθήθηκε από χθες μέχρι σήμερα, ότι ντρέπεσθε γι' αυτό το νομοσχέδιο που συζητείται σήμερα. Ντρέπεσθε για τρεις λόγους:

Ντρέπεσθε για τον τρόπο με τον οποίο διαμορφώθηκε. Ντρέπεσθε για τον τρόπο με τον οποίο παρουσιάστηκε. Και ντρέπεσθε για τον τρόπο με τον οποίο αυτό το σχέδιο νόμου


 

  

Σελίδα 1182 

 

ψηφίζεται σήμερα στη Βουλή ή επιχειρείται να ψηφισθεί.

Πρώτα πρώτα ντρέπεσθε για τον τρόπο που διαμορφώθηκε. Θα επαναλάβω για πολλοστή φορά ένα ερώτημα το οποίο δεν πήρε ποτέ απάντηση σ' αυτή τη Βουλή. Αν είναι μεγάλη η τομή που επιχειρείται σήμερα στην Τοπική Αυτοδιοίκηση, γιατί δεν υπήρχε έστω και μια λέξη στον προεκλογικό λόγο του ΠΑΣΟΚ, γιατί δεν υπήρχε έστω και μια λέξη στις προγραμματικές δηλώσεις της Κυβέρνησης Σημίτη, από αυτό εδώ το Βήμα; 'Η το κρύψατε ή είστε πρόχειροι. Πάντως δεν είστε υπερήφανοι γι' αυτό.

Επίσης πρέπει να ντρέπεσθε για τον τρόπο με τον οποίο παρουσιάστηκε. Γιατί συντάχθηκε κατά τρόπο εντελώς αντιδημοκρατικό. Επιχείρησε ο κύριος Υπουργός να μας μιλήσει για διάλογο και να πει για το διάλογο, ο οποίος έγινε. Διάλογος, κυρίες και κύριοι συνάδελφοι, δεν έγινε. Ρωτήθηκαν μόνο τα κομματικά στελέχη. Ρωτήθηκαν οι ΤΕΔΚ που, όμως, δεν εισακούστηκαν. Και όσοι γυρίσαμε την επαρχία ξέρουμε τα παραδείγματα. Είχαν την πικρή εμπειρία -πραγματικά πικρή εμπειρία- από στελέχη δικά σας, σε δύο κεφαλοχώρια της Λάρισας το περασμένο μόλις Σαββατοκύριακο, τους Προέδρους Κοινοτήτων στη Φαλάνη από τη μία μεριά και στη Τσαριτσάνη από την άλλη, να μου λένε ότι τους εξαπατήσατε. Δικά σας στελέχη είναι. Και λένε ότι τους εξαπατήσατε καθ' όλην τη διάρκεια αυτού του διαλόγου. Γιατί άλλα λέγατε και άλλα κάνατε.

Είχα επίσης τη δυνατότητα να δω την αντιπροσωπεία των χειμαζουσών κοινοτήτων στην περιοχή των Τρικάλων που τους υποσχέθηκαν να μείνουν κοινότητες και δεν έμεινε καμιά τους εκτός από ορισμένες, επειδή το θέλησαν ορισμένοι τοπικοί παράγοντες του ΠΑΣΟΚ. Αυτός είναι ο διάλογος ο οποίος έγινε.

Τέλος, δεν πρέπει να είστε υπερήφανοι -αντιθέτως ντρέπεσθε και το ξέρετε- για την παρουσίαση αυτού του σχεδίου νόμου. Παρουσιάστηκε αυτό το σχέδιο νόμου με μια πρωτοφανή προπαγάνδα που στοίχισε στον ελληνικό λαό τριακόσια ογδόντα εκατομμύρια (380.000.000) περίπου. Μια προπαγάνδα που έγινε πριν το σχέδιο νόμου κατατεθεί, πριν εμφανισθεί. Κύριε Υπουργέ, οφείλετε μία εξήγηση στη δευτερολογία σας στην Εθνική Αντιπροσωπεία. Στη σύμβαση που έχετε υπογράψει, ρητώς αναφέρεται ότι αυτή η ενημέρωση ήταν για την εφαρμογή του σχεδίου νόμου. Τούτο προϋπέθετε ότι αυτό το σχέδιο νόμου θα είχε ψηφισθεί. Ενημερώσατε επίσης, μόνο για τους στόχους οι οποίοι είναι ανύπαρκτοι. Πρέπει, τέλος, να ντρέπεσθε για την προχειρότητα με την οποία εμφανίστηκε μέχρι αυτήν την ώρα. Γίνονται διορθώσεις μετά από τόση κυοφορία.

Τέλος, μια τρίτη πλευρά για την οποία ντρέπεται η κυβερνητική πλειοψηφία είναι ο τρόπος με τον οποίο ψηφίζεται αυτό το σχέδιο νόμου, για την κομματική πειθαρχία που επιβλήθηκε πριν καν το σχέδιο νόμου εμφανισθεί στη Βουλή, αλλά και την ειδική διαδικασία που επελέγη. 

Κυρίες και κύριοι συνάδελφοι της Πλειοψηφίας, αν είσαστε υπερήφανοι για ένα σχέδιο νόμου, αν θέλατε να ακουσθεί στον κόσμο γενικότερα, θα επιλέγατε αυτήν την ειδική διαδικασία; Πέντε συνεδριάσεις, δύο μόνο επί της αρχής, χωρίς τα Μέσα Μαζικής Ενημέρωσης; 'Η θα δίνατε στους Βουλευτές τη δυνατότητα να πουν την άποψή τους και να γίνει όσο το δυνατόν περισσότερο γνωστό αυτό το σχέδιο νόμου; Και θα παρουσιαζόταν αυτό το φαινόμενο να γίνεται συζήτηση μέχρι τις 4.15' χθες το ξημέρωμα, μεταξύ λίγων Βουλευτών, απλώς και μόνο για να τη τηρηθεί μία συγκεκριμένη διαδικασία; 'Οταν μία Κυβέρνηση είναι περήφανη γι' αυτό το οποίο ψηφίζει, δεν ακολουθεί αυτές τις διαδικασίες της ψήφισης διατάξεων μέσα στη νύχτα μόνο και μόνο για να τελειώνει.

'Ολα αυτά δείχνουν ότι δεν πρέπει να είσθε υπερήφανοι, ότι ντρέπεσθε γι' αυτό που κάνετε. 'Εχετε αναλάβει μία δέσμευση και απλώς θέλετε να τελειώνετε.

Θα ήθελα επίσης να πω και κάτι άλλο. 'Εχετε ένα μεγάλο ταλέντο, να ωραιοποιείτε τα δικά σας λάθη και ταυτόχρονα να διαστρεβλώνετε την αλήθεια για τους άλλους. Μιλήσατε για την ιστορία σας στην Τοπική Αυτοδιοίκηση. Ξέρετε ποια είναι η ιστορία σας στην Τοπική Αυτοδιοίκηση. Μια σειρά από διατάξεις που ψηφίστηκαν και αλληλοσυγκρούονται. Θα σας τις ξαναθυμίσω: Η μεταρρύθμιση του 1981-1982 που δόθηκαν αρμοδιότητες χωρίς κανένα αντίκρυσμα, γιατί δεν υπήρχαν δυνατότητες να ασκηθούν, αφού δεν δόθηκαν οι πόροι. Η ιστορία των ανοιχτών πόλεων που δεν έχει να κάνει τίποτε με αυτό το σχέδιο νόμου. Το καθεστώς των αναπτυξιακών συνδέσμων. Τα συμβούλια περιοχής. Και τώρα αυτό.

Μία σειρά από αντικρουόμενες ρυθμίσεις, οι οποίες συνιστούν ένα λαβύρινθο που βάλατε την Τοπική Αυτοδιοίκηση. Kαι φέρνετε και αυτό το σχέδιο νόμου τώρα εν είδει μινωταύρου.

Αυτή είναι η ιστορία της Τοπικής Αυτοδιοίκησης του ΠΑ.ΣΟ.Κ. Mιά σειρά από χαμένες ευκαιρίες, από πειραματισμούς και βεβαίως η κορύφωση, η ομολογία της αποτυχίας σ' αυτό το σχέδιο νόμου. Αν σήμερα η Τοπική Αυτοδιοίκηση βρίσκεται εκεί που βρίσκεται οφείλεται σε εσάς.

'Οσον αφορά τη Νέα Δημοκρατία, της οποίας προσπαθήσατε να διαστρεβλώσετε την ιστορία, θα το ακούτε πολλές φορές σ' αυτήν την Αίθουσα: Και μόνο που συζητάμε για ένα συνταγματικό πλαίσιο το οποίο επιτρέπει στην Τοπική Αυτοδιοίκηση να υπάρχει, αυτό οφείλεται στη Νέα Δημοκρατία. Και μόνο ότι συζητάμε για ενίσχυση της Τοπικής Αυτοδιοίκησης από την Ευρωπαϊκή 'Ενωση, αυτό οφείλεται στη Νέα Δημοκρατία. Θυμηθείτε ποια ήταν η θέση σας για την Ευρωπαϊκή 'Ενωση, θυμηθείτε ποια ήταν η θέση σας για το συνταγματικό πλαίσιο, πάνω στο οποίο στηρίχθηκε η Τοπική Αυτοδιοίκηση. Και θυμηθείτε ακόμηα ποια ήταν η θέση σας για το νόμο, τον μόνο ουσιαστικό νόμο που ακόμα διατηρείται σε ορισμένα σημεία, παρά το γεγονός ότι επιχειρήσατε να τον ανατρέψετε, το ν. 1065/1980, ίσως μετά το ν. 3200/55, το σημαντικότερο νόμο που ψηφίστηκε για την Τοπική Αυτοδιοίκηση. Την πραγματικότητα αυτή δεν μπορείτε να την αλλοιώσετε ούτε με πειραματισμούς ούτε με στημένες προπαγάνδες ούτε με μυθεύματα τα οποία δεν έχουν καμία ανταπόκριση στη συνείδηση του ελληνικού λαού.

Λίγα λόγια για την ουσία, γιατί ακούστηκαν πολλά και δεν χρειάζεται η δική μου παρέμβαση περισσότερο. Πρώτον σε ό,τι αφορά τη χωροταξία. Είναι πρωτοφανές στα διεθνή και ελληνικά χρονικά να επιχειρείται αυτού του είδους η ρύθμιση της Τοπικής Αυτοδιοίκησης, χωρίς εθνικό χωροταξικό σχέδιο. Επικαλούνται χωροταξικό που έγινε επ' ευκαιρία των ανοικτών πόλεων επί μακαρίτη Αντώνη Τρίτση. Χωροταξικό πριν από δώδεκα χρόνια, χωρίς καμία ανταπόκριση στη σημερινή πραγματικότητα και χωροταξικό φτιαγμένο για τη νοοτροπία των ανοικτών πόλεων, που δεν έχει κάνει τίποτα με τις αναγκαστικές συνενώσεις.

Σε ό,τι αφορά επίσης τη χωροταξία επιχείρησε ο Υπουργός να πει, "λάθος κάναμε, δεν είναι αναγκαστικές συνενώσεις, είναι δημιουργία νέων δήμων". Τεχνητές συγκολλήσεις, είναι κυρίες και κύριοι συνάδελφοι. Τεχνητές συγκολλήσεις που δεν έχουν καμία επαφή με την πραγματικότητα. Τεχνητές συγκολλήσεις που έγιναν είτε γιατί πρέπει να εξυπηρετηθούν κομματικοί λόγοι εν όψει των δημοτικών και κοινοτικών εκλογών είτε γιατί πρέπει να υποκύψουν οι ταγοί του Υπουργείου Εσωτερικών, Δημόσιας Διοίκησης και Αποκέντρωσης στους κατά τόπους τοπάρχες του ΠΑΣΟΚ.

Επίσης υπάρχει και το καταπληκτικό πρωθύστερο που δείχνει ότι η διεθνής εμπειρία δεν ελήφθη καθόλου υπόψη. Δείτε το άρθρο 13 Είναι πρωτοφανές αυτό που συμβαίνει. Στηρίζεται σε πέντε προγράμματα το σχέδιο αυτό που θα εφαρμοστούν σε πέντε συν δύο, ενδεχομένως, ήτοι επτά χρόνια με οικονομικούς πόρους, που θα πάρουμε από τρίτο πακέτο στήριξης της Ευρωπαϊκής 'Ενωσης το λεγόμενο πακέτο Σαντέρ, που ο κ. Σαντέρ δεν το έχει κατασκευάσει, δεν ξέρει τι θα περιλαμβάνει. Φαίνεται ότι στο Υπουργείο Εσωτερικών, Δημόσιας Διοίκησης και Αποκέντρωσης γνωρίζουν κάτι περισσότερο από ό,τι γνωρίζει ο κ. Σαντέρ, γι αυτό το πράγμα. Γνωρίζετε επίσης ότι υπάρχει αναποτελεσματικότητα σε αυτό το νόμο. Είναι γνωστό ότι οι δήμοι των δέκα χιλιάδων κατοίκων σήμερα δεν μπορούν να ανταποκριθούν στις ανάγκες.


 

  

Σελίδα 1183 

 

Και σεις πιστεύετε ότι με δήμους τριών χιλιάδων και τεσσάρων χιλιάδων κατοίκων θα τα καταφέρετε; 

Τέλος υπάρχει και το θέμα της συνταγματικότητας, το οποίο δεν το υποβαθμίζουμε, αλλά θεωρούμε ότι εντάσσεται στο πλαίσιο όλης αυτής της ευρύτερης προβληματικής. 

Το άρθρο 102 παράγραφος 1 του Συντάγματος ορίζει ότι ισοτίμως μετέχουν δήμοι και κοινότητες στην πρώτη βαθμίδα Τοπικής Αυτοδιοίκησης. Εσείς την κοινότητα την υποβαθμίζετε και την εξαφανίζετε. Αφήσατε εκατόν είκοσι κοινότητες όταν καταλάβατε ότι υπάρχει συνταγματικό πρόβλημα. Και πιστεύετε ότι με τις εκατόν είκοσι κοινότητες σώζεται το γράμμα και το πνεύμα του Συντάγματος στην περίπτωση αυτή;

Είναι γνωστό και φαίνεται ξεκάθαρα ότι με βάση αυτό το σχέδιο νόμου επέρχονται τεχνητές συγκολλήσεις οργανισμών Τοπικής Αυτοδιοίκησης, χωρίς καμία προοπτική με μία μόνο σκέψη. Το είπα πριν. Να κερδηθούν κομματικά και πολιτικά οφέλη στις επόμενες δημοτικές και κοινοτικές εκλογές και να συμπιεστεί και να εξαφανιστεί η Νομαρχιακή Αυτοδιοίκηση, η οποία είναι κάρφος εις τους οφθαλμούς του ΠΑ.ΣΟ.Κ. επειδή δεν κατάφερε χρόνια ολόκληρα να την ποδηγετήσει.

Σε ό,τι αφορά τη Νέα Δημοκρατία και τις θέσεις της, θα τις ακούτε συνεχώς μολονότι φαίνεται να θέλετε να τις αγνοείτε. Εμείς θεωρούμε ότι στο μέτρο που πρέπει να γίνουν συνενώσεις, οι συνενώσεις αυτές μπορούν να γίνουν μόνο μέσα από ένα δημοκρατικό προγραμματισμό. Που σημαίνει εθνικό χωροταξικό σχέδιο, σημαίνει νόμο κινήτρων για την Τοπική Αυτοδιοίκηση και σημαίνει τοπικά δημοψηφίσματα, για να αποφασίσουν ελεύθεροι οι 'Ελληνες, οι τοπικές κοινωνίες, σύμφωνα με την φύση και τη λειτουργία τους, να φτάσουν στον προορισμό τους.

Εμείς πιστεύουμε ότι έχουν και τη δημοκρατική ευαισθησία και την ωριμότητα να αποφασίσουν. Εσείς θεωρείτε ότι ελαύνονται από άλλα κίνητρα και δεν μπορούν. Αυτή είναι η διαφορά μας. Εμείς έχουμε εμπιστοσύνη στον ελληνικό λαό. Εσείς ποτέ δεν είχατε γιατί πιστέψατε πάντοτε στο φρόνημα που επιχειρήσατε να τους επιβάλετε και όχι στο φρόνημα που εμείς και όλοι οι υπολοιποι, θεωρήσαμε ότι έχουν. Αυτή είναι η βασική διαφορά. Αυτή τη διαφορά απηχεί η θέση μας. Με αυτήν τη διαφορά καταψηφίζουμε αυτό το σχέδιο νόμου. Και να είστε βέβαιοι ότι καταψηφίζεται στη συνείδηση του ελληνικού λαού, γιατί δεν πρόκειται να εφαρμοστεί.

Και μία τελευταία λέξη. Αν θεωρείτε, κύριοι της Κυβέρνησης και κύριοι της κυβερνητικής Πλειοψηφίας, ότι αυτό το σχέδιο νόμου είναι προς όφελος του ελληνικού λαού και απηχεί τη γνώμη του ελληνικού λαού, κάντε μόνο μία κίνηση. Το Σύνταγμα σας το επιτρέπει. Λέει ότι ψηφισμένα νομοσχέδια είναι δυνατόν να τεθούν -αλλά αυτό εναπόκειται στην πρωτοβουλία της Κυβέρνησης- σε εθνικό δημοψήφιμα. Κάντε το. Αν θεωρείτε ότι ο ελληνικός λαός είναι σύμφωνος, φέρτε το υπό δημοψήφισμα. 'Η είναι μεγάλη τομή και αν είναι μεγάλη τομή αξίζει μία τέτοια δημοψηφισματική διαδικασία ή δεν είναι. Αλλά αν δεν είναι, είστε υπόλογοι. Αν όμως είναι μεγάλη τομή, τότε πρέπει να το θέσετε υπό την κρίση του ελληνικού λαού. Είναι ώριμος να σας απαντήσει. Αλλά επειδή είστε βέβαιοι για την απάντησή του, μάλλον δεν πρόκειται να πάρετε μία τέτοια πρωτοβουλία. Και αυτό αποδεικνύει ποιες είναι οι προθέσεις σας, τι κρύβεται πίσω από αυτό το νομοσχέδιο και τι δεινά αυτήν τη στιγμή θέλετε να σωρεύσετε στην Τοπική Αυτοδιοίκηση.

Ευχαριστώ πολύ, κύριε Πρόεδρε.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριοι Βουλευτές, όπως ήδη καταγγείλαμε ο Υπουργός Εσωτερικών, αλλά και ολόκληρη η Κυβέρνηση και πολλοί παράγοντες του ΠΑΣΟΚ, επί ένα περίπου χρόνο τώρα περιδιαβαίνουν κανάλια, εφημερίδες, και την ύπαιθρο ολόκληρη και παραπληροφορούν το λαό μας γύρω από το κατασκεύασμα αυτό που το ονόμασαν παραπλανητικά "ΚΑΠΟΔΙΣΤΡΙΑΣ" αντί να το πουν "'Οθων, ο Βαυαρός Μονάρχης", αφού με το τερατούργημα αυτό, καθαρά βαυαρικής έμπνευσης, καμία σχέση δεν έχει ο Ιωάννης Καποδίστριας. Και όχι μόνο αυτό. Το εμφανίζουν ως τετελεσμένο γεγονός, αποφασισμένο και υποχρεωτικό σε κάθε περίπτωση ό,τι και να γίνει. Και τίθεται εδώ σοβαρότατο θέμα ηθικής και κοινοβουλευτικής τάξης πριν από όλα για το Προεδρείο της Βουλής, αλλά και για όλους τους Βουλευτές. Πώς είναι δυνατόν ένα νομοσχέδιο που δεν έχει καν κατατεθεί στη Βουλή, αλλά ούτε καν συζητηθεί στο Υπουργικό Συμβούλιο, να εμφανίζεται ως υποχρεωτικό, τετελεσμένο;

Τίθεται ευθέως το ερώτημα από τον ίδιο τον ελληνικό λαό, σε όλους μας, τί ρόλο παίζουμε εδώ μέσα. Νομίζω ότι πρώτη φορά με τέτοιο κραυγαλέο τρόπο έρχεται να επιβεβαιωθεί η καταγγελία μας ότι η Βουλή έχει μετατραπεί σε πρωτοκολλητή αποφάσεων που παίρνονται από εξωελληνικά κέντρα και που έρχονται εδώ για πρωτοκόλληση από τις εκάστοτε κυβερνήσεις -υπηρέτες τους, αδιαφορώντας κυριολεκτικά για το αν αυτές οι αποφάσεις είναι αντίθετες με τα συμφέροντα του λαού και της χώρας μας.

Για το συγκεκριμένο νομοσχέδιο έχουμε και το φαινόμενο να εμφανίζεται από την Κυβέρνηση ως τετελεσμένο γεγονός επί δέκα μήνες πριν συζητηθεί στο ίδιο το Υπουργικό Συμβούλιο. Δηλαδή, εδώ δεν τηρούνται ούτε τα προσχήματα. Και φυσικά μακριά από εμάς η σκέψη ότι ο κ. Παπαδόπουλος είναι δικτάτορας και κάνει ό,τι θέλει. Απλώς βρίσκεται σε κυβερνητική διατεταγμένη υπηρεσία για να παίξει αυτό το ρόλο, με ευθύνη του ίδιου του Πρωθυπουργού. Η διαταγή, όμως, είναι από τα πάνω, από την Ευρωπαϊκή 'Ενωση. Αυτή είναι η αλήθεια, αυτή είναι η πραγματικότητα γι' αυτό η Κυβέρνηση "δεν θα κάτσει να σκάσει" για το αν τηρούνται έστω και στοιχειωδώς τα προσχήματα του αστικού κοινοβουλευτισμού, των δημοκρατικών διαδικασιών κλπ. Αυτά τα χρειαζόταν για να βάλει στο χέρι τον κόσμο. Από εκεί και πέρα προέχουν οι δεσμεύσεις απέναντι στους ξενους και τα εύσημά τους. Και όπως λέει ο λαός μας "βασιλική διαταγή και τα σκυλιά δεμένα".

'Ετσι λειτουργεί η Κυβέρνηση και στα ζητήματα εξωτερικής πολιτικής. 'Ετσι δεν έγινε αλήθεια με την υπογραφή της Κυβέρνησης κατ' εντολή των Αμερικανών για το μοίρασμα του Αιγαίου; 'Ομως ας μας επιτραπεί να θυμήσουμε και μία άλλη λαϊκή παροιμία: "πίσω έχει η αχλάδα την ουρά".

Σχετικά με το συζητούμενο νομοσχέδιο η πρόθεση της Κυβέρνησης να το περάσει πάση θυσία τσαλαπατώντας τα πάντα, αναδείχθηκε επίσης και με τον τρόπο που έγινε η συζήτηση στη Διαρκή Επιτροπή με το μεθοδευμένο, πραξικοπηματικό από την πλευρά του Προεδρείου της τρόπο, με τον οποίο αποφασίστηκε να αποκλειστεί η Πανελλήνια Επιτροπή Αγώνα κατά των αναγκαστικών συνενώσεων να ακουστεί στη Διαρκή Επιτροπή.

Επίσης, με τον ίδιο προκλητικό, αντικανονικό τρόπο αποκλείστηκε το κόμμα μας από το να απαντήσει στον Υπουργό Εσωτερικών. 

Αυτό συμπληρώνεται από το ότι έρχεται σήμερα η Κυβέρνηση και ζητά να συζητηθεί αυτό το νομοσχέδιο μέσα σε πέντε μέρες στριμώχνοντας κυριολεκτικά, φιμώνοντας, κόμματα και Βουλευτές. Δεν δέχτηκε την πρότασή μας να γίνει κανονικά η συζήτηση αυτού του νομοσχεδίου που γκρεμίζει ουσιαστικά την ύπαιθρο. Και απέρριψε το αίτημα όλης της Αντιπολίτευσης, αλλά και πολλών Ο.Τ.Α. να μεταδοθεί η συζήτηση από την κρατική τηλεόραση.

Συνεπώς, είναι τόσο σίγουρη η Κυβέρνηση για το πόσο ολέθριο, απαράδεκτο είναι το νομοθέτημά της, που φοβάται την αντιπαράθεση με την αντίθετη άποψη και τρέμει την ενημέρωση του λαού μας με τις απόψεις των κομμάτων και των Βουλευτών.

Θέλουμε επίσης να επαναλάβουμε, ότι δεν φθάνει μόνο να ισχυρίζεσαι στα λόγια ότι επιδιώκεις τη μεγαλύτερη δυνατή συμμετοχή των Βουλευτών στο έργο της Βουλής και από την άλλη να τους αποκλείεις ουσιαστικά ακόμα και από συζήτηση σημαντικών νομοθετημάτων.

'Ετσι, λοιπόν, η Κυβέρνηση ως πειθαρχικός εντολοδόχος της Ευρωπαϊκής 'Ενωσης, πάει να περάσει μέσα στο λαό και


 

  

Σελίδα 1184 

 

στη Βουλή, με την πρακτική του "αποφασίζομεν και διατάσσομεν" την κατάργηση αυτού που ο λαός μας δημιούργησε στην ύπαιθρο κατά τους τελευταίους αιώνες της ιστορίας του.

Παράλληλα -και είναι και αυτό πρωτοφανές, αν εξαιρέσει κανείς τη διαφήμιση για την ένταξη στην ΕΟΚ- η Κυβέρνηση ξεκίνησε πριν καν το καταθέσει στη Βουλή, μία τεράστια διαφημιστική παραπλανητική εκστρατεία τετρακοσίων εκατομμυρίων (400.000.000) δραχμών, με την οποία πάει να παρουσιάσει το μαύρο, άσπρο.

Χαρακτηριστικό της αντιδημοκρατικής, αυταρχικής, εχθρικής, για το θεσμό της Τοπικής Αυτοδιοίκησης, νοοτροπίας που διαπνέει την Κυβέρνηση, είναι και η διαβεβαίωση που δίνει στο ίδιο το σχέδιο "ΚΑΠΟΔΙΣΤΡΙΑΣ" ότι "δεν υπάρχει διέξοδος διαφυγής". Λέει, δηλαδή, πως "ό,τι και να θέλετε, ό,τι και να λέτε θα υποταχθείτε". Τόσο πολύ σέβεται τη λαϊκή κυριαρχία.

Επίσης, στην εισηγητική έκθεση του νομοσχεδίου αναγνωρίζεται ότι είναι αντιδημοκρατικό, γιατί απομακρύνοντας τον εκλεγμένο από τον εκλογέα του, πλήττει θανάσιμα την άμεση δημοκρατία. Λέει, όμως, ότι αυτό γίνεται χάριν της αποτελεσματικότητας. Δηλαδή, τι αξία έχει η δημοκρατία μπροστά στην αποτελεσματικότητα. Αποτελεσματικότητα, όμως, για ποιον όμως και γιατί; Μα, ειλικρινά, σε τι διαφέρει αυτή η νοοτροπία από αυτήν των πιο αυταρχικών, δικτατορικών καθεστώτων; Ας θυμηθούμε ότι η χούντα των συνταγματαρχών στο όνομα της αποτελεσματικότητας κατάργησε την ίδια τη Βουλή. Ας προσέχουμε, λοιπόν.

Η Κυβέρνηση ισχυρίζεται ακόμη, ότι υπήρξε ευρύτατος διάλογος γύρω από τον "ΚΑΠΟΔΙΣΤΡΙΑ". Και αναφέρει συζητήσεις με τους Βουλευτές, στελέχη της, την ΚΕΔΚΕ -για το κατάντημα της οποίας θα έπρεπε κανείς από την πλευρά της Κυβέρνησης να ντρέπεται γιατί έχει καταντήσει χειροκροτητής της εχθρικής, για την Τοπική Αυτοδιοίκηση, κυβερνητικής πολιτικής- την ΕΝΑΕ -ο ίδιος ο εκπρόσωπός της αναγνώρισε ότι είναι αναρμόδιος- και με την ΤΕΔΚ, τις διοικήσεις φυσικά που ελέγχει, γιατί όπου υπήρξαν γενικές συνελεύσεις οι αποφάσεις ήταν καταδικαστικές.

Αγνόησε, όμως, και αγνοεί τις χιλιάδες κοινότητες -πάνω από τέσσερις χιλιάδες- και δήμους που με δημοψηφίσματα, με το 90% και 95% κατά, με υπογραφές όλων των κατοίκων τους, αποφάσεις των συμβουλίων τους, λαϊκες συνελεύσεις, απαιτούν την απόσυρση του τερατουργήματος.

Αγνόησε, επίσης, όπως είπα παραπάνω, και τις γενικές συνελεύσεις πολλών ΤΕΔΚ.

'Οπου, όμως, μπαίνουν τα συμβούλια στη συζήτηση του χωροταξικού, το κάνουν γιατί τους περάσατε εκβιαστικά την αντίληψη ότι "τίποτα δεν γίνεται", "είναι αναγκαστικό και τελειωμένο" και κατά συνέπεια προσπαθούν να σώσουν ό,τι μπορούν.

Εμείς, όμως, θέλουμε να σας προκαλέσουμε για άλλη μία φορά. Αν είσθε τόσο βέβαιοι, για το ότι, όπως λέτε, όλος ο κόσμος συμφωνεί, γιατί δεν προχωρείτε σε τοπικά δημοψηφίσματα; Θέλετε συνένωση ή διατήρηση της κοινότητας; Φυσικά ξέρετε το αποτέλεσμα και γι'αυτό δεν το αποτολμάτε.

Πρέπει και εμείς να τονίσουμε, ότι είναι αντισυνταγματικό και πως όταν ψηφίστηκε το 1989 με το ν. 1850 ο Ευρωπαϊκός Χάρτης Τοπικής Αυτονομίας, η Ελλάδα, ακριβώς γιατί η τότε Κυβέρνηση του ΠΑΣΟΚ είχε υπόψη της να διαλύσει τις κοινότητες, είχε προβάλει επιφύλαξη και το είχαμε καταγγείλει και τότε στη Βουλή.

Ισχυρίζεται η Κυβέρνηση στην εισηγητική έκθεση ότι με το νομοσχέδιο αυτό επιδιώκει κυρίως, να αντιμετωπίσει τα προβλήματα της Δημόσιας Διοίκησης και αυτό το ισχυρίστηκαν, όχι μόνο η Κυβέρνηση, αλλά και ο Συνασπισμός.

Γίνεται μια προσπάθεια να αποκρυφθούν οι πραγματικές αιτίες των προβλημάτων της Δημόσιας Διοίκησης που είναι ο κομματισμός, ο γραφειοκρατικός πολυνομικός κυκεώνας, κυρίως, όμως, ο ταξικός προσανατολισμός της. Μα και στους μεγάλους δήμους, υπάρχουν ακριβώς τα ίδια προβλήματα με τη δημόσια διοίκηση. Ως προς τα κοινά προβλήματα που έχουν οι διάφορες ομάδες ΟΤΑ, σχετικά με την καθαριότητα κλπ.. υπήρχαν οι Αναπτυξιακοί Σύνδεσμοι, μετά δημιουργήσατε τα Συμβούλια Περιοχής που μπορούσαν να αντιμετωπίσουν αυτά τα προβλήματα. 'Ομως, στόχος σας δεν είναι αυτός.

Αποκρύπτετε επίσης, ότι ο μαρασμός της υπαίθρου δεν οφείλεται στον πολυκερματισμό. Αυτό είναι ένα ψέμα. Οφείλεται στις πολιτικές που ακολουθήθηκαν και έδιωξαν τον κόσμο από την ύπαιθρο, συμπληρώνοντας τις συνέπειες των διωγμών της μετεμφυλιοπολεμικής περιόδου.

Τι πρέπει να γίνει: Χρειάζεται μια άλλη πολιτική ανάπτυξης της υπαίθρου με βασική ευθύνη του δημοσίου, όχι μόνο για υποδομές, αλλά και για παραγωγικές επενδύσεις, τιμές βιώσιμες για τον παραγωγό κλπ..

Γιατί, λοιπόν, κάνει το εγχείρημα αυτό η Κυβέρνηση, όπως είπε ο κ. Παπαδόπουλος;

Κατά την άποψή μας το κάνει: Πρώτον, για να ελέγξει απόλυτα την Τοπική Αυτοδιοίκηση, ώστε να μπορέσει να προωθήσει ενεμπόδιστα την αντιλαϊκή πολιτική όπως υπαγορεύεται από την Ευρωπαϊκή 'Ενωση, για την επίτευξη των κριτηρίων του Μάαστριχτ, για την περιβόητη σύγκλιση μέσω της συρρίκνωσης των κοινωνικών δαπανών.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Παρακαλώ, να έχω την ανοχή σας, κύριε Πρόεδρε.

'Ολες οι κοινωνικές υπηρεσίες φορτώνονται στην Τοπική Αυτοδιοίκηση, χωρίς να δίνει το κράτος, όπως προβλέπει το Σύνταγμα, τους ανάλογους πόρους και τη βάζετε να χαρατσώνει άλλη μια φορά τους δημότες.

Δεύτερον, για να προωθήσει η Κυβέρνηση το στόχο της Ευρωπαϊκής 'Ενωσης για συρρίκνωση του αγροτικού πληθυσμού. Ξέρετε ότι απογυμνωμένοι, ξεχασμένοι οικισμοί, όπως θα είναι οι σημερινές κοινότητες, χωρίς σχολεία, ιατρεία κλπ., θα απωθούν όσους κατοίκους έχουν απομείνει.

Αδιαφορείτε για τις συνέπειες που θα έχει αυτό για την άμυνα, για το περιβάλλον, για την ανάπτυξη.

Τρίτον, το κάνετε αυτό για να βγάλετε από τη μέση πολλούς "ενοχλητικούς" κοινοτάρχες και δημάρχους.

Αυτοί είναι οι στόχοι σας και όχι η ανάπτυξη και η βελτίωση της ζωής στην ύπαιθρο.

Θέλετε να ολοκληρώσετε τη μετατροπή της Τοπικής Αυτοδιοίκησης στο μακρύ χέρι του κράτους. Από επαίτη που εσείς την θέλατε μέχρι σήμερα, τώρα την κάνετε φορομπήχτη, φοροεισπράκτορα, για να εξασφαλίσει τους πόρους για να ανταποκριθεί στις αρμοδιότητες που λέτε ότι θα της αναθέσετε.

Βεβαίως, πολλά θα είχε να πει κανείς. Θέλω, όμως, λόγω έλλειψης χρόνου, να πω ότι επιβάλλετε τις αναγκαστικές συνενώσεις, γιατί λέτε ότι δεν προχώρησαν οι εθελοντικές. Και δεν προχώρησαν όπως λέτε γιατί υπήρχε τοπικισμός, ήταν οι πρόεδροι, που τους ενδιέφερε μόνο η καρέκλα, ο μισθός κλπ.. Είναι άθλιος αυτός ο διασυρμός που επιχειρείται κατ' αυτών των ανθρώπων, που έδωσαν και δίνουν τα πάντα για την κοινότητά τους.

(Στο σημείο αυτό ξανακτυπάει το κουδούνι λήξεως του χρόνου ομιλίας του κυρίου Βουλευτή)

Τελειώνω, κύριε Πρόεδρε.

Δεν προχώρησαν οι εθελοντικές συνενώσεις, γιατί είναι οι αποστάσεις, είναι οι ιδιατερότητες κλπ., αλλά κυρίως γιατί είναι η αγάπη, που έχει ο καθένας για τον τόπο του. Και αν δεν θέλουν να συνενωθούν, δεν μπορεί κανείς εφαρμόζοντας το "όπου δεν πέφτει λόγος, πέφτει ράβδος", να προχωρήσει έτσι.

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Κόρακα, τελειώσατε.

ΣΤΡΑΤΗΣ ΚΟΡΑΚΑΣ: Τελειώνω, κύριε Πρόεδρε.

Είπατε επίσης, ότι δώσατε κίνητρα για τις εθελοντικές συνενώσεις. 'Εχουμε εδώ πέρα την καταγγελία του ίδιου του Δημάρχου της Καλλονής Λέσβου, κύριε Πρόεδρε, που πρόσκειται στο κυβερνητικό κόμμα, ο οποίος λέει "ενώ συνενωθήκαμε εθελοντικά, έχοντας υπόψη μας τα κίνητρα, που θα έδινε η Κυβέρνηση, τελικά δεν μας έδωσαν ουσιαστικά τίποτα κι έχει δυσκολέψει η ζωή των δημοτών.

ΠΡΟΕΔΡΕΥΩΝ (Νικόλαος Κατσαρός): Παρακαλώ, τελειώσατε!


 

  

Σελίδα 1185 

Ο κ. Σφυρίου έχει το λόγο.

ΣΤΡΑΤΗΣ ΚΟΡΑΚΑΣ: Καταφέρουν επίσης χτύπημα κατά των εργαζομένων στην Τοπική Αυτοδιοίκηση.

Κύριε Πρόεδρε, έχουμε και το χωροταξικό, που είναι ένας τραγέλαφος. Και ο κύριος Υφυπουργός που είναι στην 'Εδρα, ο κ. Παπαδήμας ξέρει ότι στο νομό του, στην εκλογική του περιφέρεια διατηρούνται κοινότητες, που έχουν προέδρους κομματάρχες του.

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Κόρακα!

ΣΤΡΑΤΗΣ ΚΟΡΑΚΑΣ: Τελικά, ο μοναδικός προσανατολισμός για το χωροταξικό ήταν η συγκέντρωση των κουκιών.

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Κόρακα, τελειώσατε!

Ορίστε, κύριε Σφυρίου, έχετε το λόγο.

ΣΤΡΑΤΗΣ ΚΟΡΑΚΑΣ: Υπάρχει αναβρασμός, κύριε Πρόεδρε και δεν μπορεί να αγνοηθεί.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ πάρα πολύ, σεβαστείτε κάποτε τον Κανονισμό!

ΣΤΡΑΤΗΣ ΚΟΡΑΚΑΣ: Τελειώνω, λέγοντας ότι και αν το ψηφίσει η Κυβέρνηση, δεν θα καταφέρει να το εφαρμόσει στη ζωή, γιατί "το ραβδί έχει δύο άκρες", κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Κόρακα!

ΣΤΡΑΤΗΣ ΚΟΡΑΚΑΣ: Κύριε Πρόεδρε, πήρα μόλις τρία λεπτά.

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, πήρατε αρκετά λεπτά παραπάνω. Μη θέλετε να χάσουμε κι άλλο χρόνο.

(Θόρυβος στην Αίθουσα)

ΕΥΑΓΓΕΛΟΣ ΜΠΟΥΤΑΣ: ... (Δεν ακούσθηκε).

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Μπούτα!

Ορίστε, κύριε Σφυρίου.

ΚΟΣΜΑΣ ΣΦΥΡΙΟΥ: Κυρία και κύριοι συνάδελφοι, είναι λυπηρό, γιατί, ενώ τόσο καθυστερημένα επιχειρείται στη χώρα μας μία σοβαρή τομή, (την αναγκαιότητα της οποίας την έχουν αναγνωρίσει τα τελευταία τουλάχιστον δεκαπέντε χρόνια όλα τα πολιτικά κόμματα της χώρας), η δημαγωγική προδιάθεση, ο μικροκομματισμός και η μικροψυχία δεν επιτρέπουν στα περισσότερα κόμματα της Αντιπολίτευσης να απαγκιστρωθούν από αυτές τις προκαταλήψεις και να συμβάλουν σε μία τομή, την οποία έχει απόλυτη ανάγκη ο τόπος.

'Ακουσα τον Αρχηγό της Αξιωματικής Αντιπολίτευσης, τον κ. Καραμανλή, ξεκινώντας την ομιλία του να λέει: "Να δούμε την αλήθεια κατάματα με θάρρος και να προχωρήσουμε σε πραγματική μεταρρύθμιση." Αυτό είπε ο κ. Καραμανλής. Και μετά, ανάλωσε όλη την ομιλία του σε μία προσπάθεια, για να πείσει ότι δεν χρειάζεται και ότι δεν πρέπει να γίνουν συνενώσεις. Γιατί είπε ότι: "Η κατάσταση η οποία υπάρχει σήμερα είναι η δύναμη, είναι η ταυτότητα, είναι ο πλούτος της Ελλάδας, την οποία επιχειρείτε να ισοπεδώσετε." Είπε ότι:"Θα γίνει ερήμωση της υπαίθρου εάν θα προκύψουν νέοι δήμοι -ισχυροί οργανισμοί Τοπικής Αυτοδιοίκησης." Δηλαδή, πού ήταν το θάρρος με το οποίο υποτίθεται ότι πρέπει να δούμε την αλήθεια κατάματα; Υποκρισία, κύριοι συνάδελφοι!

Η Νέα Δημοκρατία και το Κομμουνιστικό Κόμμα Ελλάδας -δεν αναφέρομαι στο ΔΗ.Κ.ΚΙ. γιατί δεν ήταν παλαιότερα στην πολιτική ζωή του τόπου, ήταν ο κ. Τσοβόλας, βέβαια- ομιλούν με υποκρισία, με μία διάθεση δημαγωγίας απύθμενη.

Εγώ θα σας διαβάσω τι έλεγε η Νέα Δημοκρατία το 1986, όταν συζητούσαμε το ν.1622. 

Ο κ. Σουφλιάς, στις 11.6.1986, έλεγε: "Κύριε Υπουργέ, είναι γεγονός και το έχουμε πει πολλές φορές σ'αυτήν την Αίθουσα, ότι πράγματι υπάρχει ένα πρόβλημα. Το πρόβλημα είναι ο μεγάλος αριθμός των κοινοτήτων. Και βεβαίως, πρέπει να μειωθεί. Και βεβαίως, πρέπει να γίνουν συνενώσεις. Αλλά πώς;" Αυτό ήταν το ερώτημα που απασχολούσε. Την αναγκαιότητα την εγνώριζε.

Τα ίδια έλεγε και ο κ. Σημαιοφορίδης: "Για μένα θα ήταν αδιανόητο, μια και η αναγκαιότητα από όλους ομολογείται, να ακούγονται αντίθετες φωνές, ενώ θα έπρεπε να ακούγονται φωνές βελτιωτικές." Αυτά έλεγε στις 9.6.1986.

Ο κ. Μπλέτσας, μιλώντας εκ μέρους της Νέας Δημοκρατίας, έλεγε: "Θα θέλαμε να προλάβουμε τις παρεξηγήσεις ή να προλάβουμε τις ενδεχόμενες εκμεταλλεύσεις αυτής της θέσης. 'Οσοι είναι, κύριοι, κατά του νομοσχεδίου, δεν είναι κατά της συνένωσης."

Αυτά έλεγαν, αγαπητοί συνάδελφοι. Και βέβαια, δεν τα έλεγε μόνον η Νέα Δημοκρατία. Τα έλεγε και το Κομμουνιστικό Κόμμα Ελλάδας, που σήμερα έχει επινοήσει ότι τάχα το Μάαστριχτ δίνει την εντολή για να προχωρήσει ο νόμος περί συνενώσεων.

Ο κ. Κάππος, εκ μέρους του Κομμουνιστικού Κόμματος Ελλάδας, στις 16.6.1986 έλεγε: "Εμείς είπαμε ότι για τις κοινότητες αναγνωρίζουμε ότι υπάρχει πρόβλημα και ανάγκη συνένωσης. Είπαμε βέβαια ότι πρέπει να υπάρξει ένα μεταβατικό στάδιο και να δοθούν κίνητρα ουσιαστικά."

ΝΙΚΟΛΑΟΣ ΓΚΑΤΖΗΣ: Να διαβάσετε όλα όσα έλεγε.

ΚΟΣΜΑΣ ΣΦΥΡΙΟΥ: Παρακαλώ, δεν διέκοψα κανέναν. 

Δεν πιστεύω,βέβαια, να έδινε εντολή το Μάαστριχτ στον κ. Κάππο τότε να αναγνωρίζει την αναγκαιότητα, κύριοι συνάδελφοι.

ΝΙΚΟΛΑΟΣ ΓΚΑΤΖΗΣ: Διαβάστε όλο ό,τι έχετε.

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Γκατζή.

ΚΟΣΜΑΣ ΣΦΥΡΙΟΥ: Δικαιούμαι να μιλήσω χωρίς διακοπές, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Βεβαιότατα.

ΚΟΣΜΑΣ ΣΦΥΡΙΟΥ: Αυτά,κύριοι συνάδελφοι, λέγονταν πάντοτε. Θυμάμαι, στη Διακομματική Επιτροπή της περιόδου 1994-1995 (που είχα τη τιμή να συμμετέχω, όπου συμμετείχαν και εκπρόσωποι των άλλων πολιτικών Κομμάτων και της οποίας υπάρχουν τα σχετικά Πρακτικά), όλα τα Κόμματα, μηδενός εξαιρουμένου, αναγνώριζαν την αναγκαιότητα. Ξέρετε τι μας έλεγαν τότε; Μας έλεγαν ότι δεν πρέπει να γίνει με νόμο. "Πρέπει να δώσετε πέντε χρόνια μεταβατική περίοδο, έξι χρόνια ή εφτά χρόνια μεταβατική περίοδο, να δοθούν οικονομικά κίνητρα". Αυτά έλεγε ο κ. Κάππος. 'Ελεγαν να υπάρξει ένα μεταβατικό στάδιο για να δώσουμε ουσιαστικά κίνητρα και αν δεν προχωρήσει βέβαια η μεταρρύθμιση, η συνένωση, η ίδρυση των δήμων νέου τύπου, τότε να φέρουμε νόμο.

Πέρασαν δεκατρία ολόκληρα χρόνια από τότε. Δόθηκαν τα κίνητρα επί δεκατρία ολόκληρα χρόνια, ιδρύθηκαν με το ν. 622 μόνο πενήντα εννέα δήμοι, σε ένα σύνολο πεντέμισι χιλιάδων κοινοτήτων και ενώ αυτή ήταν η θέση που είχαν εκφράσει τότε, σήμερα δεκατρία χρόνια μετά, αφού πέρασαν εις διπλούν τα μεταβατικά χρονικά διαστήματα που πρότειναν, έρχονται να υποκρίνονται και να αμφισβητούν ακόμα και αυτήν την ίδια την αναγκαιότητα.

Νομίζω ότι η υποκρισία είναι απύθμενη και δεν μπορεί να εξηγηθεί, παρά μόνο με έναν τρόπο. Τους αρέσει να δημαγωγούν, τους αρέσει να προσπαθούν να αποκομίσουν κάποια μικροκομματικά οφέλη. Ενδιαφέρονται πιθανόν για τις εκλογές που θα γίνουν σε ένα χρόνο, αλλά δεν ενδιαφέρονται καθόλου για την υπόθεση της Τοπικής Αυτοδιοίκησης, για την ανάγκη που υπάρχει να ενδυναμωθεί ο πρώτος βαθμός, για να ικανοποιηθεί η βασική θέση που έχει το Σύνταγμα γύρω από το θέμα αυτό, που λέει ότι η Τοπική Αυτοδιοίκηση πρέπει να διοικεί τις τοπικές υποθέσεις.

Πρέπει να γνωρίζουν όλοι ότι τα περισσότερα χωριά, μ' αυτόν τον τεράστιο κατακερματισμό, δεν διοικούν τις τοπικές υποθέσεις. Παραβιάζεται η βασική πρόβλεψη του Συντάγματος για την Τοπική Αυτοδιοίκηση. 'Ερχονται και υποκρίνονται ότι τάχα δεν υπάρχει η αναγκαιότητα, διότι αυτά μας είπατε.

Βέβαια, τα περί παραβίασης του Συντάγματος έχουν νομίζω επαρκώς απαντηθεί από την έκθεση της Επιστημονικής Επιτροπής της Βουλής, η οποία είναι καταλυτική. Μας είπε στην Κοινοβουλευτική Επιτροπή ο κ. Παυλόπουλος ότι δεν θα εφαρμοστεί ο νόμος, γιατί θα γίνει προσφυγή στο Συμβούλιο


 

  

Σελίδα 1186 

 

της Επικρατείας, μας είπαν και τώρα ότι παραβιάζεται το Σύνταγμα. Σαφέστατα το Συμβούλιο της Επικρατείας, έχει τοποθετηθεί στο θέμα από το 1990. Με την υπ' αριθμόν 3140 απόφαση (αναφέρεται στην έκθεση) που λέει ότι δεν αντίκειται στις συνταγματικές διατάξεις, ο νόμος που θα προβλέπει τη συνένωση ή τη συγχώνευση κοινοτήτων. Λέει ότι μπορεί να στηρίζεται, όχι μόνο στη βιωσιμότητα, αλλά και στη νομοθετική διάταξη που προβλέπει την αναδιάρθρωση της διοικητικής διαίρεσης σε δήμους, αφού η συναίνεση δεν αποτελεί τοπική υπόθεση και το τεκμηριώνει αυτό. Δεν πάσχει η διάταξη του νόμου εκ του λόγου ότι προβλέπει τη συνένωση, παρά την ενδεχόμενη αντίθετη γνώμη των κατοίκων εκλογέων.

Τέλος, η συνένωση μπορεί να επιβάλεται, είτε ευθέως -λέει το Συμβούλιο της Επικρατείας- από το νόμο είτε με προεδρικό διάταγμα κατ' εξουσιοδότηση νόμου. Νομίζω ότι τα ίδια αναφέρονται και στα υπόλοιπα σημεία της έκθεσης της Επιστημονικής Επιτροπής της Βουλής σε ό,τι αφορά το συνταγματικό ζήτημα.

Βέβαια, ο κάθε ένας μπορεί να συνταγματολογεί εδώ και να μην έχει κάνει το κόπο να τεκμηριώσει αυτά τα οποία λέει, παρά μόνο να λέει αφορισμούς. 

Ερχόμαστε, κύριοι συνάδελφοι, να δούμε και ορισμένα άλλα πράγματα. Θα ήθελα στο σημείο αυτό να αναφερθώ στο ζήτημα που θεωρώ, ότι έχει να κάνει με την ηθική και πολιτική τάξη. Μας είπαν ότι τάχα εδώ οι Βουλευτές του ΠΑΣΟΚ εκτελούν διατεταγμένη υπηρεσία. Είναι ψέμα και δημαγωγία μεγάλη, για να δημιουργούνται εντυπώσεις. Πρώτον, γιατί είναι σαφέστατο ότι οι Βουλευτές του ΠΑΣΟΚ είναι ελεύθεροι και εκφράζουν τις απόψεις τους. 'Εχουν γραφτεί εβδομήντα Βουλευτές για να μιλήσουν και εξέφρασαν ήδη όλες τις απόψεις τους από χθες. Το ότι ομοφώνησαν οι συνάδελφοι του ΠΑΣΟΚ ενοχλεί.

Και ξέρετε πάρα πολύ καλά, το είπε και ο κ.Παυλόπουλος ότι δεν έθεσε κανείς ποτέ θέμα κομματικής πειθαρχίας για την αρχή του νομοσχεδίου. Είναι ελεύθεροι και εκφράζουν την άποψή τους οι συνάδελφοι επί της αρχής του νομοσχεδίου. Επειδή είναι καταλυτικά τα επιχειρήματα και οι τοποθετήσεις τους, αυτό ενοχλεί; Ελεύθερα εκφράζονται. Το ίδιο και σε ό,τι αφορά όλα τα άρθρα που αφορούν τη μεταρρύθμιση. 

Εκείνο, κύριοι συνάδελφοι, το οποίο δεν μπορείτε ή δεν θέλετε να καταλάβετε, είναι ότι ελεύθερα εκφράζουν την άποψή τους σε ό,τι αφορά το ζήτημα των γεωγραφικών ενοτήτων. Υπάρχουν Βουλευτές, οι οποίοι έχουν καταθέσει και τροπολογίες γύρω από το θέμα των γεωγραφικών ενοτήτων και θα εκφράσουν απόψεις στις τοποθετήσεις τους.

Τι είπε η Κυβέρνηση, κύριοι συνάδελφοι; 'Οτι δεν μπορούμε να έχουμε ένα σώμα τριακοσίων ατόμων που ν'αναγορευτεί σε συλλογικό χωροτάκτη, που να λέει ο ένας Βουλευτής "βγάλε την τάδε κοινότητα από εδώ και βάλτην εκεί" ή να λέει ο άλλος Βουλευτής "όχι, καλά είναι, βγάλε μια άλλη και τροποποίησε κατ'αυτόν τον τρόπο, τον άλφα ή το βήτα". Καταλαβαίνετε ότι κάτι τέτοιο ήταν ανέφικτο να γίνει. Δεν μπορεί να γίνει συλλογικός χωροτάκτης ένα όργανο τριακοσίων ατόμων. Και είπε η Κυβέρνηση "ελεύθερα θα πουν οι Βουλευτές τις απόψεις τους". Απλά η Κυβέρνηση δεσμεύθηκε ότι δεν θα κάνει καμία τροποποίηση.

Κανείς δεν στέρησε το δικαίωμα του κάθε Βουλευτή να εκφράσει την άποψή του ελεύθερα. Και πουθενά δεν υπάρχει παραβίαση του άρθρου 60 του Συντάγματος, όπως έφτασαν στο σημείο να μας λένε οι συνάδελφοι της Αντιπολίτευσης. Αυτό είναι υποκρισία για την πρόκληση εντυπώσεων και τίποτε περισσότερο, κύριοι συνάδελφοι.

Είναι αλήθεια ότι αυτά λέγονται, για να μην απαντούν στην ουσία. Η ουσία, κύριοι συνάδελφοι, ενδιαφέρει τον ελληνικό λαό. Εσείς θέλετε μετά τα δεκατρία χρόνια που πέρασαν, να περάσουν και άλλα δεκατρία και άλλα δεκατρία, δηλαδή, να υπάρχει μια ατελείωτη βυζαντινολογία χωρίς αποτελεσματικότητα. Αυτό φαίνεται ότι σας ενδιαφέρει για να μη γίνει ποτέ τίποτε.

Δεν λέτε την αλήθεια, παρ'όλο ότι την προανήγγειλε ο Πρόεδρος της Νέας Δημοκρατίας, ο κ.Καραμανλής, όταν ξεκίνησε την ομιλία του, που είπε ότι τάχα πρόκειται να πει την αλήθεια κατάματα και με θάρρος. Ποια είναι η αλήθεια; Θέλει ή δεν θέλει να γίνει μεταρρύθμιση στην Ελλάδα, σαράντα χρόνια αργότερα από την εποχή που την πραγματοποίησαν, όχι λίγες χώρες, αλλά οι περισσότερες, για να μην πω η συντριπτική πλειοψηφία των χωρών της Ευρώπης και όχι μόνο της Ευρώπης;

Στην ουσία, δεν απαντάτε, κύριοι συνάδελφοι. Διότι εκείνο που σας ενδιαφέρει, όπως είπαμε, είναι να κάνετε μικροκομματική πολιτική εν όψει των επόμενων δημοτικών εκλογών και δεν σας ενδιαφέρει η ουσία που αφορά την αυτοδιοίκηση. Βέβαια, επιστρατεύτηκαν και μια σειρά άλλα επιχειρήματα, τα οποία είναι ψευδή, αλλά χαϊδεύουν τ'αυτιά. 

Μας είπαν -και το έκανε αυτό και ο Πρόεδρος της Νέας Δημοκρατίας, αλλά το είπαν και Bουλευτές από το Κομμουνστικό Κόμμα- ότι πρόκειται να επέλθει ερήμωση της υπαίθρου. Θέλω να ρωτήσω το εξής: 'Αραγε, κύριοι συνάδελφοι, σε ποια περίπτωση επήλθε ερήμωση της υπαίθρου; Επήλθε ερήμωση της υπαίθρου στους πενήντα εννιά δήμους που ιδρύθηκαν ήδη στη χώρα μας και λειτούργησαν μέχρι τώρα, ως δήμοι νέου τύπου; Προέκυψε ερήμωση της υπαίθρου στις μερικές χιλιάδες δήμων νέου τύπου που δημιουργήθηκαν μέσα από ανάλογη πρωτοβουλία άλλων κρατών στις περισσότερες χώρες της Ευρωπαϊκής 'Ενωσης;

ΛΕΩΝΙΔΑΣ ΛΥΜΠΕΡΑΚΙΔΗΣ: Στην Ελλάδα υπήρξε.

ΚΟΣΜΑΣ ΣΦΥΡΙΟΥ: Ασφαλώς και δεν υπήρξε, κύριοι συνάδελφοι. Γνωρίζετε ότι η συντριπτική πλειοψηφία, για να μην πω το σύνολο όλων των παραδειγμάτων που έχουμε τόσο στην Ελλάδα, όσο και στο εξωτερικό, δείχνει ότι ενισχύθηκε η Αυτοδιοίκηση του πρώτου βαθμού, όταν δημιουργήθηκαν δήμοι νέου τύπου. Και το γνωρίζετε πολύ καλά. Αλλά βέβαια, υποκρίνεσθε. Λέτε στον πολίτη ν' αγωνιστεί για να διατηρήσει το χωριό του, την ταυτότητά του. Μα, είπε κανείς ότι πρόκειται ν'αλλάξει η ταυτότητα κανενός χωριού; Είπε κανείς ότι δεν θα διατηρηθεί το κάθε χωριό εκεί που βρίσκεται; 'Ολα εκεί θα μείνουν. Κανένας κάτοικος δεν θα τρέχει, όπως λέτε, να εξυπηρετείται στις έδρες των νομών. Δεν ισχύουν όλα αυτά τα περίφημα που λέτε, ότι τάχα θα φύγουν τα χωριά και θα πάνε στις έδρες.

Αποκρύπτεται την αλήθεια, ότι θα φύγει ο δήμος και θα πηγαίνει στο κάθε χωριό και θα πηγαίνει ο δήμος με την τεχνική του υπηρεσία, το μηχανικό του, το γεωπόνο του, θα πηγαίνει ο δήμος με τα μηχανήματά του, θα πηγαίνει ο δήμος με την καλύτερη οργάνωση της υπηρεσίας του, όπως έγινε στους δήμους που ιδρύθηκαν μέχρι τώρα, όπως έγινε σε όλες τις ευρωπαϊκές χώρες, για να δώσει καλύτερες υπηρεσίες στον κάτοικο. Εσείς θέλετε τη συντήρηση, Δεξιά ή Αριστερά, παραδοσιακή Αριστερά συντήρηση, να παραμείνουν τα πράγματα ως έχουν, να τελματώνουν και ας οδηγείται η υπόθεση της αυτοδιοίκησης, του μικρόκοσμου της ελληνικής αυτοδιοίκησης, στην κατάρρευση και στην καταστροφή. Δεν σας ενδιαφέρει. Η δημαγωγία να κρατά καλά και τότε θα είστε απόλυτα ευχαριστημένοι ότι τάχα κάνετε το καθήκον σας απέναντι στο λαό. 'Ε, δεν κάνετε με τη δημαγωγία, κύριοι συνάδελφοι, το καθήκον σας απέναντι στο λαό. Πρέπει να γίνει αυτό που τονίστηκε στην αρχή. Να πείτε την αλήθεια με θάρρος και να συμβάλετε σε μια τομή, που πάει να γίνει στη χώρα και όχι να μιλάτε υποκριτικά, χαϊδεύοντας τα αυτιά, χωρίς να υπάρχει ουσιαστικό αποτέλεσμα για την αυτοδιοίκηση.

Μας είπαν, λέει -και το τόνισε ο κ. Παυλόπουλος κατά κόρον και το είπαν και άλλοι- ότι δεν ρωτήθηκε η αυτοδιοίκηση, δεν ρωτήθηκαν οι κοινότητες, δεν ρωτήθηκαν οι Τοπικές Ενώσεις Δήμων και Κοινοτήτων, δεν ελήφθησαν υπόψη. Μέγα ψέμα. Η συζήτηση έγινε ανοικτά και δημόσια, παρουσία όλων των μέσων ενημέρωσης. Και όσοι Βουλευτές όλων των κομμάτων ήθελαν να συμμετέχουν σ' αυτήν τη διαδικασία, μπορούσαν να συμμετέχουν. 'Ηταν ανοικτές οι διαδικασίες σε κινηματοθέατρα, σε κάθε περιοχή. Δική τους η ευθύνη, αν δεν πήγαν να αναπτύξουν τις απόψεις τους. 'Ασε που πήγαν μετά παρασκηνιακά κατά δεκάδες και κατέθεταν τις απόψεις τους στο Υπουργείο. Και αυτό είναι γνωστό και νομίζω ότι δεν


 

  

Σελίδα 1187 

 

πρέπει να το αμφισβητεί κανένας, διότι τα στοιχεία υπάρχουν. Και είπαν τις απόψεις τους.

Λένε ότι δεν ακούστηκαν οι απόψεις των τοπικών ενώσεων δήμων και κοινοτήτων. Πώς δεν ακούστηκαν, κύριοι συνάδελφοι; Πρώτα πρώτα σχεδόν όλες οι Τοπικές Ενώσεις Δήμων και Κοινοτήτων της χώρας, (γιατί υπάρχει μια εξαίρεση) κατέθεσαν γραπτές προτάσεις για τις ενώσεις που θα γίνουν. Και το ξέρετε πάρα πολύ καλά. Κοιτάζοντας τα κείμενα των προτάσεων που κατέθεσαν οι Τοπικές Ενώσεις Δήμων και Κοινοτήτων και βλέποντας το τελικό αποτέλεσμα το οποίο ήρθε στη Βουλή, διαπιστώνω με δική μου έρευνα, ότι η πρόταση Τοπικής 'Ενωσης Δήμων και Κοινοτήτων, επιτροπής νομού που συγκροτήθηκε πάλι από τις Ενώσεις Δήμων και Κοινοτήτων και τις περιφερειακές υπηρεσίες και η πρόταση της περιφέρειας, σε ένα ποσοστό περίπου 90% αποτυπώνεται μέσα σ' αυτόν το χωροταξικό σχεδιασμό, τον οποίο έφερε προς συζήτηση και ψήφιση στη Βουλή το Υπουργείο των Εσωτερικών.

Επομένως αυτή όλη η υποκριτική τοποθέτηση προκειμένου τάχα να ειπωθεί ότι δεν δόθηκε η ευκαιρία να εκφραστεί η Αυτοδιοίκηση, πέφτει στο κενό. Πέρα από το γεγονός ότι η Αυτοδιοίκηση εκφράστηκε, όχι φέτος, αλλά εδώ και πολλά χρόνια μέσα σε όλα τα συνέδρια. Δεν ξέρω αν έπαιρναν εντολές τα συνέδρια των ΚΕΔΚΕ κάθε φορά σε όλη τη διάρκεια της τελευταίας δεκαετίας, που ψήφιζαν υπέρ της ανακυττάρωσης της Αυτοδιοίκησης με νόμο. Εντολή έπαιρναν από το Μάαστριχτ; 'Η θα έπρεπε να υποδείξει πχ. το ΚΚΕ πώς θα πρέπει να εκφράζεται η Αυτοδιοίκηση; Να μην εκφράζεται από το συνέδριά της; Δεν ξέρω πώς αλλιώς θα έπρεπε να εκφράζεται. Να μας πουν ένα τρόπο πώς αλλιώς θα ήθελαν να εκφράζεται η Αυτοδιοίκηση. 'Οταν όλα τα συνέδρια εδώ και δέκα χρόνια κάνουν πρότασεις συνέχεια για ανακυττάρωση, δεν τους κάνει η έκφραση της Αυτοδιοίκησης. Πρέπει να δούμε με ποιον τρόπο θα έπρεπε άραγε να εκφράζεται η Αυτοδιοίκηση, για να είναι ικανοποιημένοι οι κύριοι συνάδελφοι.

Κοιτάχτε να δείτε, η αλήθεια είναι ότι και σήμερα που μιλούμε, βρίσκεται σε σύγχυση η Αξιωματική Αντιπολίτευση. Μεγάλη σύγχυση. Να σας πω γιατί βρίσκεται σε σύγχυση. 'Ερχεται ο Πρόεδρος σας, ο Αρχηγός της Αξιωματικής Αντιπολίτευσης και κλείνει την τοποθέτησή του με την εξής κορώνα "θα καταργήσουμε το προϊόν του καταναγκασμού". Μάλιστα. Και έρχεται ο κ.Παυλόπουλος στη Διαρκή Επιτροπή προχθές και κλείνει την ομιλία του λέγοντας "γι'αυτό και έχοντας χρέος απέναντι στον ελληνικό λαό, δεσμευθήκαμε ως Νέα Δημοκρατία, ότι ως Κυβέρνηση θα επιφέρουμε όλες εκείνες τις τροποποιήσεις που θα αποκαταστήσουν τα πράγματα εκεί που πρέπει. Δηλαδή, όπου υπάρχει αποτυχία αυτού του σχεδίου, εκεί η Νέα Δημοκρατία με προγραμματισμό και συνέπεια...." Αυτό είναι αποτέλεσμα σύγχυσης, ναι ή όχι;

ΠΑΝΑΓΙΩΤΗΣ ΜΕΛΑΣ: 'Οχι, κύριε Σφυρίου, κάνετε λάθος.

ΚΟΣΜΑΣ ΣΦΥΡΙΟΥ: 'Εχετε μπερδευτεί, επειδή υποκρίνεσθε. Αν είχατε μία καθαρή, ειλικρινή θέση, δεν θα είχατε μπερδευτεί.

Θα λέγατε οπωσδήποτε με ευθύτητα τις απόψεις σας. Προχθές, εδώ είχαμε μία επερώτηση για ένα σχετικό θέμα και ήρθε ο κ. Μπρατάκος πρώην υφυπουργός Εσωτερικών μιλώντας ως εισηγητής της Νέας Δημοκρατίας και είπε τα εξής: "Η θέση της Νέας Δημοκρατίας είναι ξεκάθαρη και μην ψάχνετε να βρείτε άλλοθι. Δεν είμαστε εναντίον της συνένωσης των κοινοτήτων. Είμαστε υπέρ των βιώσιμων συνενώσεων και κυρίως είμαστε υπέρ των συνενώσεων που γίνονται εθελουσίως".

Σήμερα ανάλωσε όλη την ομιλία του ο Αρχηγός της Αξιωματικής Αντιπολίτευσης, για να μας πείσει ότι δεν υπάρχει ανάγκη να γίνουν συνενώσεις. Είπε ότι αυτή η κατάσταση που επικρατεί σήμερα με τις δωδεκάμισι χιλιάδες οικισμούς και τις πεντέμισι χιλιάδες κοινότητες, είναι η δύναμη, η ταυτότητα, ο πλούτος, που τάχα η Κυβέρνηση του ΠΑ.ΣΟ.Κ. έρχετε να ισοπεδώσει.

Τίποτε απ'αυτά δεν θα ισοπεδωθεί, κύριε συνάδελφε. Η πολιτιστική ταυτότητα θα παραμείνει στα χωριά μας. Θα παραμείνει η κοινωνική ζωή και πρέπει να ζωντανέψει. Οι κάτοικοι πρέπει να απολαμβάνουν περισσοτέρων υπηρεσιών, για να υλοποιείται η βασική αρχή του Συντάγματος που λέει ότι η Αυτοδιοίκηση διοικεί τις τοπικές υποθέσεις. Σήμερα, από τους πεντέμισι χιλιάδες Οργανισμούς Τοπικής Αυτοδιοίκησης, ελάχιστοι είναι αυτοί που διοικούν τις τοπικές υποθέσεις. Αυτή είναι η ωμή πραγματικότητα.

Με το νόμο αυτό, με το δήμο νέου τύπου, θα αποκτήσουν τη δυνατότητα πράγματι να ανταποκριθούν στο Σύνταγμα και να διοικούν τις τοπικές τους υποθέσεις.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Ντούσκας έχει το λόγο. 

Ο κ. Ντούσκας θα μιλήσει στη θέση του κ. Νιώτη, ο οποίος επικαλέστηκε λόγους ανωτέρας βίας και συνήνεσε στην αλλαγή της θέσεώς του με τον κ. Ντούσκα.

ΔΗΜΗΤΡΙΟΣ ΝΤΟΥΣΚΑΣ: Κύριε Πρόεδρε, κύριοι συνάδελφοι, αισθάνομαι για μία ακόμη φορά απογοητευμένος γιατί, αντί για μια αποφασιστική συζήτηση σε ένα τολμηρό σχέδιο νόμο "Συγκρότηση της Πρωτοβάθμιας Αυτοδιοίκησης", αναλωθήκαμε χθες σε συγκρούσεις, σε συγκρίσεις, σε λογαριασμούς περισσότερο ή λιγότερο και σε επικλήσεις μνημών και λειτουργικών αναμνήσεων. Και ενώ καλούμαστε να συζητήσουμε και να αποφασίσουμε για σταθερά βήματα για να δούμε πως θα αντέξουμε, πως θα πάρουμε διαζύγιο από το σημερινό χάλι στη διοίκηση και στην αυτοδιοίκηση, ο Αρχηγός της Αξιωματικής Αντιπολίτευσης, διαπίστωσε απόψε δολιότητα, επιπολαιότητα και παραπλανήσεις και περιπλανήσεις, αλλά και διαφοροποίηση στη θέση του ΠΑ.ΣΟ.Κ. σχετικά με τις συνενώσεις επικαλούμενος κείμενο του μακαρίτη του Κουτσόγιωργα.

Ρωτώ, πως είναι δυνατόν για την Αξιωματική Αντιπολίτευση να είναι σημάδι υγείας η αλλαγή αρχηγών στο κόμμα κάθε δυο, τρία χρόνια και μεμπτόν η αλλαγή της θέση του ΠΑ.ΣΟ.Κ. ύστερα από καθολική διαπίστωση για καθυστέρηση και αποτυχία στο θέμα των εθελοντικών συνενώσεων;

Κύριοι συνάδελφοι, με ή χωρίς Καποδίστρια και Μαυρομιχάλη, δεν λύνεται το θέμα της ερήμωσης της επαρχίας. 'Ομως, με αυτήν τη μεταρρύθμιση λύνονται πολλά προβλήματα στην επαρχία. Βρισκόμαστε στην πιο σκοτεινή ώρα της νύχτας, λίγο πριν την αυγή. Οι μεσήλικες και οι γέροι στην επαρχία έχουν μεταλάβει των αχράντων μυστηρίων της ερήμωσης, της απογοήτευσης και της εγκατάλειψης.

Και επειδή ο κύριος Υπουργός είπε ότι ο "ΚΑΠΟΔΙΣΤΡΙΑΣ" δεν έγινε για τις επόμενες εκλογές, αλλά για τις επόμενες γενιές, ας δώσει στις επόμενες γενιές στους νέους την ευκαιρία να συμμετάσχουν και να λειτουργήσουν στο τόπο τους, στην επαρχία της επαρχίας, όπως έχει καταντήσει, γιατί το μέλλον ανήκει σ'αυτούς που το προετοιμάζουν.

Μ' αυτόν τον προβληματισμό και από χρέος προς τους νέους, καταθέσαμε με το συνάδελφο κ. Μανίκα πρόταση - προσθήκη για τη θεσμοθέτηση δημοτικών συμβουλίων νέων. 

ΠΡΟΕΔΡΕΥΩΝ (Νικόλαος Κατσαρός): Ο κ. Ανδρεουλάκος έχει το λόγο.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, η sui generis δημοκρατική αντίληψη των κυρίων Παπαδόπουλου και Ιωαννίδη, μου επιβάλλει να μιλήσω από το έδρανό μου μέσα στα ασφυκτικά όρια ενός πενταλέπτου για ένα τόσο σοβαρό νομοσχέδιο.

Το νομοσχέδιο είναι αποκύημα κομματικής εμπνεύσεως με σαφή αντιλαϊκή κατεύθυνση. Και εξηγούμαι: 'Οποιος μελετήσει την ιστορία της Τοπικής Αυτοδιοίκησης, θα διαπιστώσει ότι ο θεσμός αυτός προσαρμοζόταν εκάστοτε στις επιδιώξεις της κεντρικής εξουσίας. Πρώτοι οι Βαυαροί καθιέρωσαν έναν παραπλήσιο με το συζητούμενο θεσμό, θέλοντας να ισχυροποιήσουν την εξουσία τους, ενταφιάζοντας το πνεύμα του ελληνικού κοινοτισμού.

Στη συνέχεια ο Ελευθέριος Βενιζέλος, μη διαθέτοντας κόμμα μηχανισμών, ώστε να ελέγξει τους τοπάρχες δημάρχους, τους κατήργησε και ίδρυσε τις κοινότητες, τις οποίες


 

  

Σελίδα 1188 

 

αυταρχικά και αυτάρεσκα καταργεί σήμερα η Κυβέρνηση.

Στην εισηγητική του έκθεση ο Βενιζέλος το 1912 κάνει λόγο για ενίσχυση των Βουλευτών και του Κοινοβουλίου. Αλλά δεν καταλείπεται καμία αμφιβολία ότι, εάν διέθετε Κόμμα μηχανισμών, όπως σήμερα ο κ. Σημίτης, δεν θα καταργούσε τους δήμους ιδρύοντας τις κοινότητες.

Τι επιτυγχάνει σήμερα ο κ. Σημίτης. Πολύ απλό: Δημιουργεί οκτακόσιους εβδομήντα τοπάρχες δημάρχους απόλυτα αφοσιωμένους στο Κόμμα και προσωπικά στον ίδιο δια του κομματικού χρίσματος, αλλά και δια της χωροταξικής κοπτοραπτικής, στην οποία ομολογουμένως διέπρεψε ο κ. Παπαδόπουλος, διέπρεψε ως Προκρούστης χωροτάκτης. Ανομολόγητη, λοιπόν, πλην διαφανής κυβερνητική επιδίωξη ο πλήρης κομματικός έλεγχος της Τοπικής Αυτοδιοίκησης. 

Παράλληλα ο κ. Σημίτης περιθωριοποιεί τους Βουλευτές και τους νομάρχες, οι οποίοι θα είναι πολιτικοί όμηροι των δημάρχων, τουτέστιν του Κόμματος και εν κατακλείδι του κ. Σημίτη. Αυτή είναι η πραγματικότητα.

Η δεύτερη κυβερνητική επιδίωξη προκύπτει από τα πορίσματα της 11ης Συνόδου της Συνδιασκέψεως, της πρόσφατης, των Υπουργών των Εσωτερικών της Ευρωπαϊκής 'Ενωσης, τα οποία είναι πολύ εύγλωττα. Η Τοπική Αυτοδιοίκηση πρέπει να στηριχθεί στους δικούς της πόρους, να αποκτήσει φορολογική, οικονομική αυτοδυναμία και να ξεχάσει τα δάνεια και τις ενισχύσεις από τον Κρατικό Προϋπολογισμό.

Ο κ. Παπαδήμας, μιλώντας στη Διαρκή Επιτροπή, είπε ότι κυοφορείται νομοσχέδιο φορολογικής μεταρρύθμισης, για να αποκτηθεί παράλληλα με τη διοικητική και η οικονομική αυτοτέλεια.

Το νομοσχέδιο θα σωρεύσει νέες φορολογίες στον 'Ελληνα πολίτη της υπαίθρου, χωρίς αντίστοιχα να μειώνει φορολογίες που δίδονται στην Τοπική Αυτοδιοίκηση ως κεντρικοί αυτοτελείς πόροι. Πιστεύουν ότι με αυτό το τέχνασμα, θα εξοικονομήσουν για τον προϋπολογισμό περίπου τριακόσια δισεκατομμύρια δραχμές, τα οποία, όμως, η νέα τάξη πραγμάτων των κομματικών τοπαρχών - δημάρχων του κ. Σημίτη θα σωρεύσει στους ώμους του 'Ελληνα αγρότη.

Αυτοί είναι οι ανομολόγητοι στόχοι που επιδιώκει το συζητούμενο νομοσχέδιο.

Οι συνέπειες, όμως, θα είναι δραματικές. Θα επιταχυνθούν οι ρυθμοί δημογραφικής αποψίλωσης της υπαίθρου, θα αυξηθεί η εσωτερική μετανάστευση και οι ετεροδημότες των μεγάλων αστικών κέντρων δεν θα έχουν πλέον λόγο να διατηρήσουν τα πολιτικά τους δικαιώματα στη γενέτειρά τους, πράγμα το οποίο για τις ευαίσθητες ακριτικές περιοχές δεν θα είναι άμοιρο εσχάτων εθνικών κινδύνων. 

Η εισηγητική έκθεση, όπως και τα διαφημιστικά σλόγκαν λένε πράγματα, κύριοι συνάδελφοι, τρελά. 'Οποιος μελετήσει την έκθεση και δεν ζει σ' αυτόν τον τόπο, θα νομίσει ότι βρήκε την αιτία όλων των δεινών της Ελλάδος, δηλαδή, ότι η οικονομική καχεξία, η ανεργία, η διοικητική κακοδαιμονία, το κατάντημα της παιδείας κλπ., οφείλονται στο μεγάλο αριθμό των δήμων και των κοινοτήτων!! Αυτές οι υπεραπλουστεύσεις, κύριοι συνάδελφοι, δεν βοηθούν στη σωστή προσέγγιση των μεγάλων προβλημάτων του τόπου.

Η εισηγητική έκθεση αναφέρει ότι ο νέος θεσμός τονώνει την τοπική οικονομία και οι νέοι δήμοι γίνονται μοχλοί ανάπτυξης. Αλήθεια, υπάρχει κανείς συσχετισμός μεταξύ της έννοιας της τοπικής οικονομίας και του τρόπου διοικητικής δομής του δήμου ή της κοινότητας; Αυτά είναι παράλογα πράγματα.

Γιατί δεν μπαίνει στον κόπο η Κυβέρνηση να μας φέρει μία επιστημονική τεκμηρίωση και να μας αναφέρει με ποιο τρόπο θα τονωθεί με αυτό το νομοσχέδιο η τοπική οικονομία και να μας πει πόση προστιθέμενη αξία αναμένεται ότι θα προκύψει από τις αναγκαστικές συνενώσεις, έστω και κατά προσέγγιση.

Η έκθεση περαιτέρω αναφέρει, ότι ξαναριζώνει η ζωή στην ύπαιθρο για να πάψει η αναζήτηση μιας καλύτερης τύχης στην πόλη. Λέει, δηλαδή, ότι το πρόβλημα της ανεργίας θα το λύσουν οι αναγκαστικές συνενώσεις! Είναι σοβαρά πράγματα αυτά; Δεν γνωρίζει η Κυβέρνηση, ότι η αγροτική μας οικονομία βαδίζει από το κακό στο χειρότερο, διότι λόγω της αποτυχημένης της αγροτικής πολιτικής έχει βρεθεί εκτός διεθνούς ανταγωνισμού;

Κύριοι συνάδελφοι, έχουν καταρτισθεί αλλεπάλληλα προγράμματα από τα ευρωπαϊκά κράτη για να βοηθηθεί ο άνεργος Ευρωπαίος. Τα τελευταία είκοσι τρία χρόνια, όμως, οι άνεργοι έφτασαν στην Ευρωπαϊκή 'Ενωση τα είκοσι εκατομμύρια και παρά τα σοβαρά προγράμματα, μόνο το 7% των ανέργων κατόρθωσαν να παρακολουθήσουν μαθήματα επανένταξης στην αγορά εργασίας. Αναφέρει, επίσης, ότι παρόμοια προγράμματα Τοπικής Αυτοδιοίκησης έχουν εφαρμοσθεί και στην Εσπερία. Το χωριό, όμως, άλλη σημασία έχει για τον 'Ελληνα και άλλη για τον Ευρωπαίο.

Κύριε Υπουργέ, εμείς δεν επιτρέπεται να μειώσουμε πέραν ενός σημείου τους αγροτικούς μας πληθυσμούς. Γιατί αν κληθεί ο ελληνικός Στρατός να υπερασπισθεί την ακεραιότητα της πατρίδας μας, θα πολεμάει στο κενό χωρίς να έχει δίπλα του αγροτικούς πληθυσμούς να τον στηρίζουν ηθικά και υλικά. Η μάχη της Πίνδου δεν κερδίθηκε μόνο από τα στρατευμένα νιάτα, αλλά συνέβαλαν τα μέγιστα και οι αγρότισσες της Ηπείρου. Για μας τους 'Ελληνες, η ύπαιθρος ενσωματώνει την πολιτική, την πολιτισμική και θρησκευτική παράδοση και συμπυκνώνει την έννοια του έθνους. Δεν έχετε κανένα δικαίωμα με τέτοια μορφώματα να συντελείτε στη περαιτέρω αποψίλωση της υπαίθρου.

ΠΡΟΕΔΡΕΥΩΝ (Νικόλαος Κατσαρός): Τελείωσατε, κύριε συνάδελφε.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Μία φράση, κύριε Πρόεδρε!

Πολύς λόγος γίνεται για τον ΕΠΤΑ. Αλλά όταν κάνατε τις εθελούσιες συνενώσεις, τους αναπτυξιακούς συνδέσμους, τα συμβούλια περιοχών και αποτύχατε, κύριοι του ΠΑΣΟΚ, πού αποτύχατε; Ως γνωστόν, στα χρήματα. Και επικαλείσθε τώρα, ότι θα γίνετε αξιόπιστοι με τον ΕΠΤΑ; Ο ΕΠΤΑ, κύριε Υπουργέ, θέλει και λεφτά, που δεν είσθε διατεθειμένοι να δώσετε. 

ΠΡΟΕΔΡΕΥΩΝ (Νικόλαος Κατσαρός): Ο κ.Παπαδόπουλος έχει το λόγο.

ΣΤΑΥΡΟΣ ΠΑΠΑΔΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, η δημοκρατία που στην Ελλάδα γεννήθηκε, γαλουχήθηκε, μεστώθηκε, ήκμασε και στη συνέχεια μεταλαμπαδεύτηκε σε όλον τον πολιτισμένο κόσμο, βρίσκεται σήμερα πλέον σε κίνδυνο από τον κομματικό μηχανισμό και την Κυβέρνηση του ΠΑΣΟΚ με την τυπική πλειοψηφία που διαθέτει στη Βουλή και με τις διαδικασίες του αποφασίζουμε και διατάζουμε.

Με το ψευδεπίγραφο σχέδιο νόμου που φέρνει στη Βουλή η Κυβέρνηση του ΠΑΣΟΚ, βαφτίζοντάς το "ΙΩΑΝΝΗΣ ΚΑΠΟΔΙΣΤΡΙΑΣ" -κατά τον προσφιλή εξάλλου τρόπο σε αυτή, γνωστά είναι τα προηγούμενα βαφτίσια των πανελλήνιων εξετάσεων σε πανελλαδικών και τανάπαλιν, των κρατικοποιήσεων των επιχειρήσεων σε κοινωνικοποιήσεις" προσπαθεί με αντιδημοκρατικό τρόπο να αλώσει και το τελευταίο κύτταρο της δημοκρατίας, που είναι οι δήμοι και οι κοινότητες.

Κυρίες και κύριοι συνάδελφοι, το σχέδιο νόμου που συζητούμε σήμερα στη Βουλή με συνοπτικές διαδικασίες, ενώ χαρακτηρίζεται από την Κυβέρνηση και τον κύριο Υπουργό ως σχέδιο νόμου ιδιαίτερης σημασίας, γιατί πραγματικά κρίνεται το μέλλον της Τοπικής Αυτοδιοίκησης στη χώρα μας και κατ' επέκταση το μέλλον της ίδιας της πατρίδας μας, δεν αντιμετωπίστηκε με τη δέουσα προσοχή και επιμέλεια από τον αρμόδιο καθ' ύλην Υπουργό και την Κυβέρνησή του.

Κυρίες και κύριοι συνάδελφοι, το σχέδιο νόμου που καλούμεθα να ψηφίσουμε είναι αντιδημοκρατικό, γιατί δεν ρωτήθηκε ο ελληνικός λαός με τις λαϊκές συνελεύσεις των δήμων και των κοινοτήτων, θεσμό που έφερε στον τόπο μας το ΠΑΣΟΚ, χαρακτηρίζοντάς τον, όπως τώρα με το συζητούμενο νομοσχέδιο, πρωτοποριακό, που δίνει διέξοδο και λύσεις στα προβλήματα της Τοπικής Αυτοδιοίκησης. 

Είναι αντισυνταγματικό σύμφωνα με το άρθρο 102 του Συντάγματος το οποίο λέει στην παράγραφο 1 ότι η διοίκηση των τοπικών υποθέσεων ανήκει στους Οργανισμούς Τοπικής


 

  

Σελίδα 1189 

 

Αυτοδιοίκησης, των οποίων την πρώτη βαθμίδα αποτελούν οι δήμοι και οι κοινότητες και ότι οι λοιπές βαθμίδες ορίζονται με νόμο.

Ξεκάθαρα, λοιπόν, στην παρ. 1 του άρθρου 102 του Συντάγματος αναφέρεται, ότι η πρώτη βαθμίδα είναι οι δήμοι και οι κοινότητες και ότι όπου υπάρχει ρύθμιση, με νόμο ρητά αναφέρεται στο ως άνω άρθρο.

Κυρίες και κύριοι συνάδελφοι, ο συνταγματικός νομοθέτης ρητά καθόρισε και προέβλεψε σε ποιες περιπτώσεις επιτρέπεται η ρύθμιση θεμάτων Τοπικής Αυτοδιοίκησης με νόμο. Παραδείγματος χάριν, στην παρ. 3 του ως άνω άρθρου, με νόμο μπορεί να προβλέπονται για εκτέλεση έργων ή παροχή υπηρεσιών, αναγκαστικοί ή εκούσιοι σύνδεσμοι Οργανισμών Τοπικής Αυτοδιοίκησης, όχι όμως, κύριε Υπουργέ, αναγκαστικές συνενώσεις δήμων και κοινοτήτων.

'Οπως και στην παράγραφο 4 παρακάτω, με νόμο μπορεί να προβλεφθεί η συμμετοχή σε διαδικασίες των Οργανισμών Τοπικής Αυτοδιοίκησης αιρετών αντιπροσώπων. 'Οχι, όμως, πάλι κύριε Υπουργέ, σε αναγκαστικές συνενώσεις δήμων και κοινοτήτων.

Κυρίες και κύριοι συνάδελφοι, ο κύριος Υπουργός και η Κυβέρνηση του ΠΑ.ΣΟ.Κ. κατά τη σύνταξη του σχεδίου νόμου που καλούμεθα να ψηφίσουμε, δεν έλαβε καθόλου υπόψη του τις τοπικιστικές διαφορές, τον τόπο της καταγωγής των κατοίκων, την ιστορία των δήμων και των κοινοτήτων, τις χαμένες πατρίδες που αντιπροσωπεύουν ορισμένα από τα χωριά, τουλάχιστον στη δική μου πατρίδα και με την ανάλγητη οικονομική και κοινωνική πολιτική που ασκεί, θα έχουμε ακόμη μεγαλύτερη ερήμωση της υπαίθρου και ιδιαίτερα των παραμεθορίων περιοχών, που οι μικρές κοινότητες εκτός από μικρά κύτταρα της δημοκρατίας που είναι, είναι προπύργια της πατρίδας, του έθνους για να φυλάνε Θερμοπύλες.

Στην ιδιαίτερη πατρίδα μου τη Δράμα υπάρχουν ορισμένα χωριά, όπως ο 'Αγιος Αθανάσιος, η Αδριανή, το Φωτολίβος, η Αργυρούπολη, τα Κύργια, η Πετρούσσα, η Μικρόπολη και ο Βώλακας που αναπτύσσονται οικονομικά, πολιτισμικά, έχουν κοινωνική συνοχή και ιστορική μνήμη, διατηρώντας με θρησκευτική ευλάβεια τα ήθη και έθιμά τους. 

'Ερχεστε, λοιπόν, εσείς, κύριε Υπουργέ, και προσπαθείτε με το παρόν σχέδιο νόμου να υποβαθμίσετε όλα αυτά τα χωριά και να γκρεμίσετε ό,τι καλό έφτιαξαν όλα αυτά τα χρόνια με πολύ κόπο και ιδρώτα. 'Ερχεστε, κύριε Υπουργέ, να υποβαθμίσετε το ηρωϊκό Δοξάτο, που έγινε δήμος κατά παρέκκλιση των κειμένων διατάξεων, λόγων των μεγάλων σφαγών και θυσιών αίματος των κατοίκων του Δοξάτου στο βωμό της δημοκρατίας, της ελευθερίας, της πατρίδος και του έθνους, ορίζοντας έδρα του δήμου έναν οικισμό του Δήμου Μεγάλου Αλεξάνδρου, το Βαθύσπηλο, που μόνο λοκατζήδες τον έχουν ανακαλύψει.

Θα αναφερθώ, κύριε Υπουργέ, στο παράπονο των κατοίκων του Δοξάτου, όπως το εκφράζουν ακριβώς σήμερα. Λένε, λοιπόν, οι κάτοικοι του ηρωϊκού Δοξάτου: "'Ο,τι δεν κατάφεραν οι Τούρκοι και οι Βούλγαροι για το Δοξάτο και τις ψυχές μας, με τις σφαγές των ετών 1912-1917 και 1941, το κατάφερε το ΠΑ.ΣΟ.Κ. με το σχέδιο νόμου "Ι. ΚΑΠΟΔΙΣΤΡΙΑΣ" και με τη δική του σφαγή.

Για το Δοξάτο ρώτησε ο συνάδελφος του ΠΑ.ΣΟ.Κ. ο κ. Παπαδόπουλος, τον κ. Πεπονή "Κύριε Πεπονή, γνωρίζετε το Δοξάτο;". Απαντά ο κ. Πεπονής "Βεβαίως και το γνωρίζω". "Τον 'Αγιο Αθανάσιο;". "'Οχι, δεν τον ξέρω". "Το Βαθύσπηλο;". "Καθόλου". "Γιατί ρωτάτε;" λέει ο κ. Πεπονής στον κ. Παπαδόπουλο. "Τίποτα, κύριε Υπουργέ, το τεστ πέτυχε".

(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Βουλευτή.)

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε συνάδελφε, τελειώστε.

ΣΤΑΥΡΟΣ ΠΑΠΑΔΟΠΟΥΛΟΣ: Τελειώνω αμέσως, κύριε Πρόεδρε.

Αυτά καταφέρατε με το σχέδιο νόμο, το οποίο φέρατε να ψηφίσετε. Και σε ένα τέτοιο αντιδημοκρατικό, αντισυνταγματικό, αντιδεοντολογικό σχέδιο νόμου το μόνο που μπορώ να πω είναι ότι θα το καταψηφίσω.

ΠΡΟΕΔΡΕΥΩΝ (Νικόλαος Κατσαρός): Ο κ. Ζιάγκας έχει το λόγο.

ΙΩΑΝΝΗΣ ΖΙΑΓΚΑΣ: Κύριε Πρόεδρε, δεν υπάρχει καμία αμφιβολία ότι η Κυβέρνηση είναι αποφασισμένη να δρομολογήσει τις μεταρρυθμίσεις που είναι αναγκαίες και χρήσιμες για μια ισχυρή πολιτεία και μια δημιουργική κοινωνία. Δεν υπάρχει καμιά αμφιβολία ότι η Κυβέρνηση με τόλμη και αποφασιστικότητα, όπως ίσως ποτέ άλλοτε, χωρίς να λογιαριάσει τίποτα άλλο, παρά μόνο το χρέος απέναντι στο λαό και στον τόπο, προχωράει στις ανεκπλήρωτες εκείνες μεταρρυθμίσεις που συσσώρευσαν για δεκαετίες το θεσμικό έλλειμμα της πολιτείας μας.

Είναι φυσικό, κύριε Πρόεδρε, να μην αντέχεται ακόμη μια καθυστέρηση, ακόμη μια ολιγωρία, ακόμη μια αναβολή στη συνολική, αλλά μεθοδική αναμόρφωση της Δημόσιας Διοίκησης. Η διοίκηση της χώρας, αγκυλωμένη ακόμη θεσμικά σε καταστάσεις ξεπερασμένες και στρεβλωμένες, αποτέλεσμα της ιστορικής της πορείας και αυθαιρέτων παρεμβάσεων, πρέπει ταχύτατα να απαγκιστρωθεί από αυτές, να ανασυγκροτηθεί και να εναρμονιστεί στις σύγχρονες ανάγκες μέσα σε ένα συνεχώς μεταβαλλόμενο διοικητικό περιβάλλον.

Οι έως τώρα ριζικές τομές που επιχειρήθηκαν στην οργάνωση και τη λειτουργία του κράτους και ειδικότερα της Δημόσιας Διοίκησης, όπως ο νόμος περί προσλήψεων, περί Νομαρχιακής Αυτοδιοίκησης, περί του θεσμού του συνηγόρου του πολίτη για τη συγκρότηση της περιφέρειας, ασφαλώς και πραγμάτωσαν θετικές αξίες όπως η αποκέντρωση, η αξιοκρατία, η δημοκρατικοποίηση, κλπ. Συγκρούστηκαν, όμως, και συγκρούστηκαν αναπόφευκτα με εκείνες τις πολιτικές και ιδεολογικές αγκυλώσεις που ανέτρεφαν για δεκαετίες ολόκληρες το συγκεντρωτισμό, την αδιαφάνεια, την ευνοιοκρατία και τις πελατειακές σχέσεις.

Οι μεταρρυθμίσεις αυτές πολεμήθηκαν. Παρ' όλα αυτά, ρίζωσαν και έγιναν αποδεκτές από την κοινωνία η οποία, όμως, αναζητά και προσδοκά τη φυγή προς το μέλλον, όπως πράγματι χαρακτηριστικά αναφέρεται στην εισηγητική έκθεση.

Γι' αυτό, λοιπόν, το κράτος, το κράτος του μέλλοντος, που αναζητά και προσδοκά η ελληνική κοινωνία, έρχεται το υπό συζήτηση νομοσχέδιο να προτείνει βασικές δομικές αλλαγές ιδιαίτερα στη συγκρότηση της Αυτοδιοίκησης. Πώς θα συγκροτηθεί αυτό το κράτος, κυρίες και κύριοι συνάδελφοι; Πού διαφέρει και πού στοχεύει, είναι καίρια ερωτήματα, που η απάντησή τους θα οριοθετήσει και θα δρομολογήσει μία νέα προοπτική και μια νέα πραγματικότητα για τον τόπο μας.

Γράφεται, λοιπόν, μεταξύ άλλων στην εισηγητική έκθεση, ότι το συγκεντρωτικό κράτος, δηλαδή, αυτό που βιώσαμε και συνεχίζουμε να βιώνουμε παρά τις όποιες ριζικές τομές που επιχειρήθηκαν, σε όλες τις εκφάνσεις του υπήρξε κατ' εξοχή παράγοντας αναστολής των δημιουργικών δυνάμεων της κοινωνίας, ενώ το ελληνικό κράτος του 21ου αιώνα, πρέπει να είναι ευέλικτο, να έχει επιτελικό ρόλο, δηλαδή, να οργανώνει, να υποστηρίζει, να κατευθύνει, χωρίς να υποκαθιστά την κοινωνία, με άλλα λόγια να γίνεται στρατηγείο ανάπτυξης.

Κύριε Πρόεδρε, νομίζω ότι κανείς δεν θα μπορούσε να αμφισβητήσει την παραπάνω διαπίστωση και να μην αποδεχθεί τον προτεινόμενο ρόλο για το σύγχρονο ελληνικό κράτος. Κανείς δεν πρέπει να αρνηθεί αυτήν την πρωτοβουλία ενός τέτοιου θεσμικού εκσυγχρονισμού. Κράτος, όμως, χωρίς τη συγκρότηση ισχυρής Δημόσιας Διοίκησης -επαναλαμβάνω, ισχυρής Δημόσιας Διοίκησης- η οποία θα προκύψει μετά από ριζικές τομές στον τρόπο οργάνωσης και λειτουργίας του, αναφέρει σε συνέχεια η εισηγητική έκθεση, θα παραμείνει κράτος με γερασμένη καρδιά, δηλαδή, με τη γνωστή συγκεντρωτική, γραφειοκρατική και αδιαφανή Δημόσια Διοίκηση.

Η σκέψη μας, μιάς ισχυρής διοίκησης, κύριε Πρόεδρε, κακά τα ψέματα εκ πρώτης όψεως φέρνει ξανά στο μυαλό μας είτε το θέλουμε είτε όχι, το πανίσχυρο συγκεντρωτικό κράτος, ίσως σε μια νέα μορφή, ίσως σε μία σύγχρονη μορφή, ίσως σε μία νέα μοντέρνα αλλά απρόσωπη και γραφειοκρατική


 

  

Σελίδα 1190 

 

μορφή, πάντα όμως αυταρχική. Σπεύδει, όμως, η έκθεση να μας πείσει ότι δεν συμβαίνει κάτι τέτοιο και ότι δεν θα συμβεί, τουναντίον θα έχει μοναδικό στόχο την ικανοποίηση των αναγκών του ανθρώπου και του πολίτη -η ισχυρή διοίκηση πάντα- και για να μπορέσει να ανταποκριθεί σ' αυτό το μοναδικό στόχο, θα πρέπει να ασκηθεί κοντά στον πολίτη για να αφουγκράζεται σαφέστερα τα προβλήματα και να μπορεί έτσι να τα αντιμετωπίσει με αμεσότερο και λειτουργικό τρόπο.

Ισχυρή, λοιπόν, διοίκηση με τους παραπάνω μοναδικούς στόχους, που θα λειτουργεί κοντά στον πολίτη ή αλλιώς ισχυροποίηση της διοικητικής μονάδας, την πλησιέστερη στον πολίτη. Μ' άλλα λόγια: ισχυρή πρωτοβάθμια Τοπική Αυτοδιοίκηση. Αυτή είναι η ουσία του προτεινόμενου σχεδίου.

Κύριε Πρόεδρε, παρά τις επί μέρους επιφυλάξεις ή προβληματισμούς, όλοι αναγνωρίζουμε ότι η επικαιρότητα της θεσμικής αυτής τομής, δεν πρέπει από κανέναν σήμερα να αμφισβητηθεί.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)

ΠΡΟΕΔΡΕΥΩΝ (Νικόλαος Κατσαρός): Τελειώστε, κύριε συναδελφε.

ΙΩΑΝΝΗΣ ΖΙΑΓΚΑΣ: Μισό λεπτά, κύριε Πρόεδρε.

Αλλά έχουν γίνει και λάθη στη διαδικασία διαμόρφωσης του χάρτη, όπου δεν ελήφθησαν υπόψη όπως έπρεπε οι προϋποθέσεις που έθετε το πρόγραμμα "Ι. ΚΑΠΟΔΙΣΤΡΙΑΣ" και όπου δυστυχώς δεν αποφεύχθηκαν οι υποκειμενισμοί και οι ιδιοτέλειες, σε πολλές περιπτώσεις απίθανες!

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε συνάδελφε, σας παρακαλώ!

ΙΩΑΝΝΗΣ ΖΙΑΓΚΑΣ: Τελείωσα, κύριε Πρόεδρε, άλλη μία φράση.

Το έργο φαίνεται ότι θα είναι δύσκολο και μακρύ -ελπίζοντας χωρίς πισωγυρίσματα- αλλά υπηρετεί μία αδήριτη αναγκαιότητα, η οποία στοχεύει σε μία αποτελεσματική αυτοδιοίκηση στην υπηρεσία των πολιτών.

(Στο σημείο αυτό ξανακτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή.)

ΠΡΟΕΔΡΕΥΩΝ (Νικόλαος Κατσαρός): Κύριε συναδελφε, τελειώσατε!

Αφαιρείτε χρόνο από τους άλλους συναδέλφους.

Ο κ. Καραγκούνης έχει το λόγο.

ΑΝΔΡΕΑΣ ΚΑΡΑΓΚΟΥΝΗΣ: Κύριε Πρόεδρε και κύριοι συνάδελφοι, δεν υπάρχει αμφιβολία -και είναι βέβαιο- ότι ο αναγκαστικός χαρακτήρας των συνενώσεων, σε συνδυασμό με την ιδιαίτερη βιασύνη που επέδειξε η Κυβέρνηση -ενώ δεν έχουν επεξεργαστεί όλες τις παραμέτρους και τις συνέπειες- όχι μόνο αντιβαίνει σε θεμελιώδεις αρχές ενός φιλελεύθερου κράτους-δικαίου, αλλά και πρέπει να καθιστά τους πάντες καχύποπτους, όσον αφορά τις πραγματικές προθέσεις της Κυβέρνησης.

Βασικό χαρακτηριστικό της Τοπικής Αυτοδιοίκησης είναι η αποκέντρωση. Φυσικά δεν πρέπει να γίνεται λόγος για αποκέντρωση όταν από έξι χιλιάδες κοινότητες κάνουμε κάπου οκτακόσιους νέους δήμους, δηλαδή μεγαλύτερες διοικητικές μονάδες με συγκεντρωτικό χαρακτήρα, με σαφή ενίσχυση των αστικών κέντρων. Φυσικά η αποκέντρωση δεν έχει μόνο χαρακτήρα τυπικό, αλλά και ουσιαστικό και δεν πραγματώνεται με δηλώσεις, με προθέσεις, αλλά με ουσιαστική αρμοδιότητα, με αναβαθμισμένες εξουσίες στους τοπικούς φορείς, σε συνδυασμό με ειδικούς, οικονομικούς πόρους, για την αυτοτέλεια των σχηματισμών, που η ίδια η Κοινότητα εισπράττει, όχι από το κεντρικό κράτος. Τίποτα απ'όλα αυτά δεν προβλέπετε στο σχέδιο νόμου. Σε όλες τις χώρες της Ευρώπης προηγήθηκαν ανάλογα προγράμματα συνενώσεων, αλλά όχι, όμως, σε καταναγκαστική βάση, παρά σε εθελούσια βάση και σε δεκαετίες.

Η Κυβέρνηση έχει την παγκόσμια πρωτοτυπία να περνάει τα σχετικά μέτρα, χωρίς να εξετάζει θέματα αναπτυξιακής υφής, υποδομής, στελέχωσης κ.ο.κ., όλα εκ των υστέρων, και αδιαφορεί για τις εξεγέρσεις των κατοίκων, που δεν γίνονται μόνο για λόγους συναισθηματικούς, κύριε Υπουργέ, αλλά και για λόγους πρακτικούς, αφού πλέον απομακρυσμένες περιοχές θα υπάγονται σε υπερτοπικούς φορείς, οι οποίοι θα αποφασίζουν γι'αυτούς.

Βεβαίως, είναι απαράδεκτο και υποτιμητικό για τη νοημοσύνη του ελληνικού λαού να παρακάμπτονται οι τοπικές κοινωνίες και να φαλκιδεύεται κάθε έννοια συμμετοχικής δημοκρατίας, πεμπτουσία της οποίας είναι η ουσιαστική συμμετοχή του πολίτη στις κοινές υποθέσεις των τοπικών κοινωνιών με αποφασιστική και όχι γνωμοδοτική αρμοδιότητα. Είναι απαράδεκτο και αντιφατικό, την εποχή που κυριαρχεί η αρχή της επικουρικότητας ως βασική λειτουργία και πολιτική αρχή στην Ευρωπαϊκή 'Ενωση, να επιτρέπεται οι τοπικές κοινωνίες να υποκαθίστανται στην κεντρική κυβέρνηση σε μια σειρά τομέων που άπτονται της οικονομικής, κοινωνικής και φορολογικής πολιτικής.

Οι τοπικές κοινωνίες δεν πείστηκαν, κύριε Υπουργέ, γι'αυτό και ξεσηκώθηκαν, καθ' ότι δημιουργούνται νέοι δήμοι με δύο κοινότητες άλλοτε, όπως επίσης και άλλοτε νέοι δήμοι με είκοσι κοινότητες, ενώ καταργούνται -στην Αιτωλοακαρνανία συνέβη και αυτό- και προϋπάρχοντες δήμοι, όπως ο Δήμος του Αγίου Κωνσταντίνου, γιατί ο δήμαρχος δεν ήταν δικό σας στέλεχος, όπως επίσης και μεγάλα χωριά. Θα σας αναφέρω τη Ματαράγκα, το Παναιτώλιο, την Κατοχή, μεγάλα χωριά, που για λόγους καθαρά κομματικούς τα υπάγετε σε μικρότερα χωριά, δηλ. τα υποβαθμίζετε, τα υποτιμάτε και τα εξαφανίζετε στην ουσία, γιατί ίσως και σε ορισμένα απ'αυτά έλκουν την καταγωγή και ορισμένα πολιτικά στελέχη του κυβερνώντος κόμματος. Πιστεύω να κατανοείτε και εσείς, ότι αυτό δεν λέγεται εκσυγχρονισμός της Τοπικής Αυτοδιοίκησης. Κατ'ουσίαν, το πρόγραμμα "ΚΑΠΟΔΙΣΤΡΙΑΣ", κύριοι συνάδελφοι, είναι ένα κομματικό σχέδιο άλωσης και ποδηγέτησης της Τοπικής Αυτοδιοίκησης με χρονικό ορίζοντα τις εκλογές του 1998. Ευχαριστώ πολύ, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Ο κ. Καραμηνάς, έχει το λόγο.

ΚΩΝΣΤΑΝΤΙΝΟΣ ΚΑΡΑΜΗΝΑΣ: Κύριε Πρόεδρε, κυρίες και κύριοι συνάδελφοι, με το υπό συζήτηση νομοσχέδιο "ΙΩΑΝΝΗΣ ΚΑΠΟΔΙΣΤΡΙΑΣ" επιβεβαιώνεται με τον καλύτερο τρόπο η αλαζωνική, η αντιδημοκρατική, η αντισυνταγματική νοοτροπία της Κυβέρνησης του ΠΑ.ΣΟ.Κ. 

Στην εισηγητική έκθεση, αναφέρεται υποκριτικά η ευρύτερη δυνατή συναίνεση που θα πρέπει να εξασφαλιστεί προκειμένου να πετύχει το νομοσχέδιο. 

Υπεύθυνα απ' αυτό το Βήμα δηλώνω ότι όχι μόνο δεν υπάρχει λαϊκή συναίνεση, αλλά ούτε και ο διάλογος, που ισχυρίζεται η Κυβέρνηση ότι έγινε, δεν έγινε ποτέ με τους εμπλεκόμενους φορείς και τους πολίτες. Αντίθετα περιφρόνησαν την Τοπική Αυτοδιοίκηση αφ'ενός με τη σύνθεση της κατά νομό επιτροπής, την οποία αποτελούσαν τέσσερις δημόσιοι υπάλληλοι και τρεις αιρετοί και αφ'ετέρου με τη μη υιοθέτηση των προτάσεων των ΤΕΔΚ.

Η επιτροπή αποφάσισε τη δημιουργία έξι δήμων για τη Νήσο Σάμο, το βράδυ, πέντε έφυγαν στην περιφέρεια το επόμενο πρωί, τέσσερις επιβάλλει ο κύριος Υπουργός, τον οποίο καταγγέλλω για παραπληροφόρηση και δημιουργία εντυπώσεων στο νησί κατά τη διάρκεια της επισκέψεώς του, ο οποίος ούτε λίγο ούτε πολύ, για να δημιουργήσει εντυπώσεις, είπε ότι ποτέ ο κ. Παυλόπουλος δεν μίλησε για αντισυνταγματικότητα. O κ. Παυλόπουλος, ο οποίος κατακεραυνώνει καθημερινώς και από το Βήμα της Βουλής, αλλά και απ' όλα τα μέσα τα οποία μπορεί να έχει ένας Βουλευτής, μιλάει για την αντισυνταγματικότητα του νομοσχεδίου.

Εάν κάποιος είχε την ευχέρεια να δει το χάρτη της Σάμου επί ηγεμονίας, θα διαπίστωνε ότι ακριβώς η ίδια χωροταξική διαίρεση υπάρχει και σήμερα στο πρόγραμμα "ΚΑΠΟΔΙΣΤΡΙΑΣ".

Να είστε βέβαιοι κύριοι της Κυβερνήσεως, παρά τους όποιους πονηρούς, κομματικούς, εκλογικούς υπολογισμούς κάνετε, ότι οι Σαμιώτες, όπως στις 11 Νοεμβρίου του 1912 απετίναξαν την ηγεμονία, έτσι και τώρα θα αποτινάξουν τον


 

  

Σελίδα 1191 

 

οποιονδήποτε που θα τους επιβάλλει αναγκαστικά τις συνενώσεις.

Εμπαίζει η Κυβέρνηση το λαό, αλλά και την ίδια τη Βουλή, όταν λέει ότι το νομοσχέδιο συζητήτε εδώ και δεκαπέντε χρόνια. Και αυτό διότι πράγματι προηγήθηκαν δυο πολυδιαφημισμένοι νόμοι περί εθελούσιων συνενώσεων των ΟΤΑ, ο 1416/84 και ο 1622/86. Επειδή όμως, ουσιαστικά δεν δόθηκε κανένα κίνητρο γι' αυτές τις συνενώσεις, οι νόμοι παρά τις τυμπανοκρουσίες περί εφαρμογής τους, δεν απέδωσαν.

Προηγήθηκε η σύσταση των συμβουλίων περιοχής του νόμου 2218/94, τα οποία πριν ακόμη λειτουργήσουν, καταργούνται με το υπό συζήτηση νομοσχέδιο.

Προηγήθηκε μια αυταρχική στάση από τις κυβερνήσεις του ΠΑ.ΣΟ.Κ. που εξαναγκάζουν σε συνένωση αυτοδιοικούμενους οργανισμούς, δήμους και κοινότητες, χωρίς την ισότιμη συμμετοχή όλων των εμπλεκομένων μερών. Αντίθετα, δεν προηγήθηκε σοβαρή μελέτη όλων των δεδομένων και των στοιχείων για όλη την επικράτεια και για κάθε τόπο χωριστά.

Δεν εκπονήθηκαν μελέτες τοπικών αναπτυξιακών προγραμμάτων με προϋπολογισμούς έργων υποδομής για κάθε υποψήφιο προς συνένωση δήμο ή κοινότητα. Δεν εξασφαλίστηκε ένα ειδικό πρόγραμμα δημοσίων επενδύσεων που θα καλύψει τις οικονομικές απαιτήσεις, οι οποίες θα προκύψουν από τις συνενώσεις. Δεν εκτιμήθηκε η πείρα των χωρών της Ευρώπης που διδάσκει ότι η τάση των συνενώσεων των ΟΤΑ, έχει πλέον παρέλθει. Χαρακτηριστικό παράδειγμα η Σουηδία.

Δεν ρωτήθηκαν όμως, κυρίως οι πολίτες και οι τοπικές κοινωνίες με αποτέλεσμα να υπάρχουν οι αντιδράσεις που καθημερινά ζούμε στους νομούς μας, λαϊκές συνελεύσεις, τοπικά δημοψηφίσματα, μαζικές καταθέσεις εκλογικών βιβλιαρίων και κυρίως οι απειλές ότι οι ετεροδημότες θα πάρουν τα εκλογικά τους δικαιώματα, αλλά και θα μεταδημοτεύσουν στην Αθήνα ή Θεσσαλονίκη με ό,τι αυτό συνεπάγεται.

O λαός αντιστέκεται στο βιασμό της ελεύθερης βούλησής του και εμείς θα σταθούμε δίπλα του.

Κυρίες και κύριοι συνάδελφοι, το υπό συζήτηση νομοσχέδιο είναι και ψευδεπίγραφο και αντισυνταγματικό και αντιδημοκρατικό και αναποτελεσματικό.

Κύριε Πρόεδρε, κατηγορώ την Κυβέρνηση για προχειρότητα, για υποκρισία, για μικροπολιτική ρουσφετολογία, για κομματική δολιότητα, για φαυλότητα.

Κατηγορώ την Κυβέρνηση όμως πάνω από όλα για αυταρχισμό, για αλαζονεία, για αντιδημοκρατική νοοτροπία. Ο εκσυγχρονισμός δεν γίνεται με φασιστική νοοτροπία, ο εκσυγχρονισμός δεν γίνεται από χαρτογιακάδες κλεισμένους στα σκοτεινά τους γραφεία, ο εκσυγχρονισμός δεν γίνεται με κακέκτυπα αντίγραφα ξενόφερτων μοντέλων.

Εκσυγχρονισμός που πράγματι έχει ανάγκη η πατρίδα μας και εξυγίανση και αναγέννηση πάνω από όλα, σημαίνει ελεύθερη βούληση, σημαίνει να πάμε στις αστείρευτες, στις γνήσιες δυνάμεις του ελληνικού λαού και του ελληνικού έθνους, κυρίως στην ελληνική ύπαιθρο και να αναζητήσουμε όλα εκείνα που μας οδήγησαν τρεις χιλιάδες χρόνια τώρα να πορευόμαστε ως έθνος και μέσα από τα νάματα της παράδοσης και της ιστορίας, να βρούμε τις δυνάμεις και τους προσανατολισμούς για την επόμενη μεγάλη πορεία της πατρίδας μας, μία πορεία στην οποία θα την οδηγήσει και πάλι η Νέα Δημοκρατία.

Ευχαριστώ.

(Χειροκροτήματα από την πτέρυγα της Νέας Δημοκρατίας).

ΠΡΟΕΔΡΕΥΩΝ (Νικόλαος Κατσαρός): Ο κ. Σαλαγκούδης έχει το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, το ΠΑΣΟΚ προσχωρεί λεκτικά στον όμορφο και θελκτικό πραγματικά όρο του εκσυγχρονισμού, αλλά δυστυχώς στην πράξη με αναχρονισμούς, δέσμιο της παιδικής του ανατροφής, της παιδικής του παιδείας. Προχωρεί για να δημιουργήσει και μ' αυτό το νομοσχέδιο, ουσιαστικά, συγκεντρωτισμό στην αποκέντρωση που επικαλείται.

Είναι πραγματικά αναχρονιστικό το νομοσχέδιο. Αν θα μιλούσαμε σε μία άλλη εποχή, ίσως και πριν από δεκαπέντε χρόνια ακόμη, όταν δεν είχε καταδικασθεί σε ολόκληρο τον κόσμο και αποδειχθεί η αποτυχία του συγκεντρωτικού, του κεντρικού σχεδιασμού, τότε ίσως θα μπορούσαμε να δεχθούμε τη σκοπιμότητα αυτού του νομοσχεδίου.

'Ομως σήμερα, τα μηνύματα σε παγκόσμιο επίπεδο είναι τελείως διαφορετικά. Δεν μπορούμε να μιλάμε για κεντρικό σχεδιασμό της οικονομίας, δεν μπορούμε να λέμε ότι ο κεντρικός σχεδιασμός είναι δυνατόν να οδηγήσει στην ανάπτυξη, για την οποία κυρίως κόπτεται ότι δημιουργεί τις προϋποθέσεις αυτό το νομοσχέδιο.

Πραγματικά είναι ένα δημιούργημα μίας μαρξιστικής, συγκεντρωτικής σκέψης, με σκοπό τον κεντρικό σχεδιασμό. Είναι γεγονός ότι το ΠΑΣΟΚ κάθε φορά δημιουργεί και παίρνει μηνύματα λανθασμένων εποχών. Πριν από πολλά χρόνια, όταν ενταχθήκαμε στην ΕΟΚ, αυτό ακόμη συνέχιζε να λέει "εκτός της Ευρωπαϊκής 'Ενωσης". 

Χρειάστηκε να περάσει περίπου μία δεκαετία, για να αντιληφθεί την αξία της ένταξής μας στην Ευρωπαϊκή 'Ενωση. Αλλά ακόμη και για τους προσανατολισμούς του, τους φιλελεύθερους, χρειάστηκε να περάσουν επίσης πολλά χρόνια, μέχρι που σήμερα να αντιληφθεί και να λέει ότι κάνει διεισδύσεις προς το φιλελεύθερο χώρο.

'Ετσι, λοιπόν, θα περάσουν πολλά χρόνια, για να αντιληφθεί ότι το νομοσχέδιο αυτό είναι αντιαναπτυξιακό, αλλά ελπίζω ότι οι τοπικές κοινωνίες θα το αποβάλουν αμέσως και δεν θα επιτρέψουν πραγματικά να λειτουργήσει.

Πέραν όλων των άλλων όμως, το νομοσχέδιο αυτό δείχνει και τον αυταρχισμό της Κυβέρνησης. Δεν θέλω να επαναλάβω όσα είπα προηγούμενα, αλλά είναι γεγονός ότι το καταναγκαστικό και η επιβολή σε ολόκληρη την επικράτεια, με τέτοιο πρόχειρο τρόπο, ενός τόσο σημαντικού νομοσχεδίου, δεν δείχνει τίποτε άλλο παρά μία Κυβέρνηση που πραγματικά διολισθαίνει προς τον αυταρχισμό και είναι πραγματικά σήμερα αυτό, που κυρίως πρέπει να μας βάζει σε σκέψεις.

Οπισθοδρομικό, λοιπόν, νομοσχέδιο, που θα λειτουργήσει αποδιοργανωτικά για την ύπαιθρο. Είναι γεγονός ότι σε κάθε Κοινότητα είχαμε μέχρι σήμερα έναν Πρόεδρο που λειτουργούσε. Αναρωτιέμαι αν πήρε καμιά φορά ο Υπουργός ή οι Υπουργοί τις αποφάσεις των Κοινοτικών Συμβουλίων, για να δει αν είχαν ποτέ εκεί απαρτία. Ουσιαστικά λειτουργούσε ένας πρόεδρος και ένας γραμματέας στην κοινότητα. Αυτοί έδιναν ζωή στην κοινότητα και σήμερα εκεί θα υπάρχει ένα πενταμελές συμβούλιο, στο οποίο δεν θα υπάρχει ουσιαστικά έμμισθος πρόεδρος. Ο γραμματέας θα πηγαίνει μία ή δύο φορές την εβδομάδα, άρα δηλαδή ουσιαστικά στην κοινότητα δεν θα υπάρχει τίποτε.

Σας λέω ότι υπάρχουν δηλώσεις, ακόμη και προέδρων αυτών των κοινοτήτων, αλλά και απλών πολιτών που μπορεί να ζουν στις πόλεις, αλλά έχουν τα δικαιώματά τους εκεί, οι οποίοι λένε ότι δεν υπάρχει κανένας λόγος πλέον, εφόσον καταργείται η κοινότητά μας, να συνεχίσουμε να έχουμε εκεί τα εκλογικά δικαιώματα.

'Ομως άκουσα και τον Υπουργό να ψελλίζει ότι υπάρχει διεθνής εμπειρία. Η διεθνής εμπειρία πράγματι υπήρχε πριν από μία δεκαπενταετία όταν, όπως είπα, ήλπιζε ο πολιτικός κόσμος τότε ότι ο κεντρικός σχεδιασμός της οικονομίας μπορούσε να φέρει πραγματικά αποτελέσματα. Σήμερα πουθενά δεν επιχειρείται ένας τέτοιος συγκεντρωτισμός, όπως επιχειρεί να κάνει αυτό το νομοσχέδιο και αποτελούμε παγκόσμια πρωτοτυπία. Ούτε καν εξελίσσεται κάτι τέτοιο ούτε καν σκέψεις υπάρχουν προς αυτήν την κατεύθυνση.

'Ομως επειδή πέρα από εθνικός Βουλευτής είμαι και Βουλευτής της περιφέρειάς μου, της Θεσσαλονίκης, θα ήθελα να θυμίσω στον κύριο Υπουργό, που δεν με ακούει βέβαια αυτήν τη στιγμή, ότι σε μία συνέντευξή του το περασμένο Πάσχα είχε δηλώσει ότι ο Νομός Αττικής και ο Νομός Θεσσαλονίκης εξαιρούνται από τις συνενώσεις. 'Εγιναν επιτροπές καθηγητών του Αριστοτελείου Πανεπιστημίου Θεσσαλονίκης στη Θεσσαλονίκη και του Πανεπιστημίου Αθηνών εδώ στην Αττική, ούτως ώστε να εξετάσουν στη μεν Αττική πώς μπορούν να λειτουργήσουν οι συνενώσεις για να γίνει η Αθήνα


 

  

Σελίδα 1192 

 

σωστή πρωτεύουσα της Ελλάδος, αλλά και πώς θα γίνουν οι συνενώσεις στη Θεσσαλονίκη, ώστε να μετατραπεί στο μητροπολιτικό κέντρο των Βαλκανίων που θέλουμε να την κάνουμε.

Τέλος, θα ήθελα να καταθέσω ένα ψήφισμα που κάναμε εκατόν δέκα δημοτικοί και κοινοτικοί σύμβουλοι των χωριών της υπαίθρου του Νομού Θεσσαλονίκης με το οποίο ζητάμε να γίνει αυτή η ομάδα των καθηγητών Πανεπιστημίου να μελετήσει χωροταξικά, αναπτυξιακά, ούτως ώστε τουλάχιστον στη Θεσσαλονίκη οι συνενώσεις, εάν γίνουν και αν κριθεί ότι πρέπει να γίνουν, να γίνουν με σωστό τρόπον για να δημιουργήσουμε τις προϋποθέσεις να μετατραπεί η Θεσσαλονίκη σε μητροπολιτικό κέντρο των Βαλκανίων.

(Στο σημείο αυτό ο Βουλευτής κ. Γ. Σαλαγκούδης καταθέτει για τα Πρακτικά το προαναφερθέν ψήφισμα, το οποίο έχει ως εξής:

"ΨΗΦΙΣΜΑ

Οι Δημοτικοί και Κοινοτικοί Σύμβουλοι της Υπαίθρου του Νομού Θεσ/νίκης που με πρωτοβουλία του Βουλευτή της Β' Περιφέρειας Θεσ/νίκης Γιώργου Σαλαγκούδη συγκεντρωθήκαμε σήμερα Κυριακή 31 Αυγούστου 1997, αποφασίζουμε και υπογράφουμε το παρακάτω ψήφισμα:

Είμασε αντίθετοι στην εφαρμογή στο Νομό μας του σχεδίου "Ι. Καποδίστριας" για τις αναγκαστικές συνενώσεις.

Πιστεύουμε στο θεσμό των εθελοντικών συνενώσεων, εκεί όπου έχουν ωριμάσει στις Τοπικές Κοινωνίες οι συνθήκες για συνένωση που μπορούν να προωθήσουν την ανάπτυξη και να αναβαθμίσουν την ποιότητα της ζωής των κατοίκων της Περιοχής. Δηλώνουμε την αντίθεσή μας στα σχέδια και τις προτάσεις που έχουν δει μέχρι σήμερα τα φώτα της δημοσιότητας, για τους σχεδιαζόμενους νέους Δήμους του Νομού μας.

Ο πρόχειρος, αποσπασματικός, χωρίς επιστημονικό σχεδιασμό και μελέτη της περιοχής καταρτισμός των προτάσεων από όργανα που δεν αποκλείουν ιδιοτέλειες, προκαλεί την αγανάκτησή μας. Ζητούμε να εξαιρεθεί ο Νομός Θεσσαλονίκης, όπως και ο Νομός Αττικής από το Νομοσχέδιο των αναγκαστικών συνενώσεων. Να συσταθεί Επιτροπή Ειδικών Επιστημόνων του ΑΠΘ για να μελετήσει τις ιδιαίτερες συνθήκες του Νομού μας και να αποφανθεί εάν πρέπει να γίνουν οι συνενώσεις στην περιοχή μας, και αν πρέπει να καταθέσει κατάλογο κριτηρίων και αντικειμενικών προϋποθέσεων με τις αντίστοιχες αιτιολογίες για τις όποιες συνενώσεις απαιτούνται και τις έδρες των νέων Δήμων που θα προκύψουν. 'Ετσι ώστε να υπηρετηθεί με σωστό σχεδιασμό η ανάπτυξη και η αναβάθμιση της ποιότητας ζωής των κατοίκων του Νομού μας και ταυτόχρονα να προωθείται ο στόχος της ανάδειξης της Θεσσαλονίκης σε Μητροπολιτικό Κέντρο των Βαλκανίων.

Δηλώνουμε τέλος την απόφασή μας να αγωνιστούμε με κάθε μέσο για την αποδοχή από την Πολιτεία του δίκαιου αιτήματός μας και προειδοποιούμε ότι θα αντιδράσουμε δυναμικά σε κάθε απόπειρα άνισης μεταχείρησής μας σε σχέση με το Νομό Αττικής.

Ακολουθούν οι υπογραφές").

ΠΡΟΕΔΡΕΥΩΝ (Νικόλαος Κατσαρός): Ο κ. Κοντομάρης έχει το λόγο. Απών, διαγράφεται.

Ο κ. Βαρίνος έχει το λόγο.

ΑΘΑΝΑΣΙΟΣ ΒΑΡΙΝΟΣ: Κύριε Πρόεδρε, κυρίες και κύριοι συνάδελφοι, με αυτό το νομοσχέδιο η Κυβέρνηση θέλει να ελέγξει πλήρως την Τοπική Αυτοδιοίκηση στη χώρα μας. 

'Ετσι, η πρόταση για την ίδρυση των νέων δήμων, οι οποίοι δημιουργούνται αντίθετα με τη θέληση των κατοίκων έγινε με μοναδικό κριτήριο το κομματικό όφελος του ΠΑΣΟΚ και την ικανοποίηση επιθυμιών των Υπουργών και των Βουλευτών του.

Ο Πρόεδρός μας ο κ. Κώστας Καραμανλής, οι συνάδελφοι Βουλευτές της Νέας Δημοκρατίας και ο εισηγητής μας με λεπτομέρειες απεκάλυψαν τις προθέσεις και τους στόχους που επιδιώκονται με αυτό το νομοσχέδιο. Επίσης, αναφέρθηκαν στις προτάσεις του κόμματός μας για τις συνενώσεις. Γι' αυτό εγώ θέλω να αναφερθώ στη μεθόδευση, την οποία εξάλλου έζησα από κοντά σαν Βουλευτής Χίου, αλλά και σαν δημοτικός σύμβουλος του Δήμου Χίου επικεφαλής της μειοψηφίας. 

Από την περασμένη 'Ανοιξη, κύριε Υπουργέ, μέχρι το Καλοκαίρι ο Υπουργός, ο Υφυπουργός, ο άλλος Υφυπουργός πράγματι επισκέφθηκαν τη Χίο. Και αυτό το λέω προς τον κοινοβουλευτικό εκπρόσωπο του ΠΑΣΟΚ τον κ. Σφυρίου που είπε ότι έγιναν συγκεντρώσεις. Πράγματι συγκεντρώσεις έγιναν, αλλά τι ακούσατε από αυτές τις συγκεντρώσεις;

Επισκέφθηκαν, λοιπόν, το νομό καθησυχάζοντας τους αγωνιούντες κοινοτάρχες ότι θα ληφθεί υπόψη η άποψη των "τοπικών κοινωνιών" και θα γίνει επαρκής διάλογος. Αυτές ήταν οι διαβεβαιώσεις. Αποδεδειγμένα όμως είχατε στόχο να αλώσετε κομματικά του νέους δήμους αδιαφορώντας αν συμφωνούν ή όχι οι τοπικές κοινωνίες, ενώ αγνοήσατε τα γεωγραφικά και αναπτυξιακά κριτήρια.

Χαρακτηριστικά αναφέρω ότι στις Κοινότητες Λαγκάδας, Συκιάδας, Πιτυούς στο Νομό Χίου, έγιναν δημοψηφίσματα όπου με συντριπτική πλειοψηφία οι κάτοικοι ζητούσαν τη δημιουργία νέου δήμου.

Η επταμελής επιτροπή συνενώσεων του νομού -διορισμένη, όλοι κομματικά στελέχη του ΠΑΣΟΚ πρώτης γραμμής, πρότεινε και εσείς αποδεχθήκατε να συνενωθούν οι Κοινότητες Λαγκάδας και Συκιάδας στο Δήμο Ομηρούπολης, ώστε να σιγουρέψετε την εκλογή του δημάρχου, την οποία είχατε κερδίσει το 1994 με μόνο δεκαέξι ψήφους. 'Ετσι έγινε αυτή η συνένωση.

'Ενα άλλο παράδειγμα. Ο Δήμος Μαστιχοχωρίων με έδρα την Καλαμωτή προήρθε από συνένωση με το νόμο 1622/86.

Είναι ο πρώτος δήμος που συνενώθηκε εθελουσίως σε όλη τη χώρα και τώρα διανύει την τρίτη επιτυχημένη θητεία του. Ο προϋπολογισμός έργων του υπερβαίνει τα δύο δισεκατομμύρια δραχμές. 'Εχει μία θαυμάσια παραλία, με προοπτική μεγάλης τουριστικής ανάπτυξης και σημαντική παραγωγή της μαστίχας. 'Εχει Ειρηνοδικείο, έχει δύο συμβολαιογραφεία, έχει ιατρεία, έχει γραφεία του ΟΤΕ, της ΔΕΗ, του Ταχυδρομείου, έχει Αστυνομία, δύο τάγματα Εθνοφυλακής. Είναι ένας συγκροτημένος δήμος.

Και, όμως, συνενώνεται αναγκαστικά με άλλες κοινότητες και χάνει την έδρα του. Και αυτό, γιατί η δήμαρχος που πρόσκειται στο ΠΑΣΟΚ εκλέχτηκε με έξι μόνο ψήφους διαφορά -προσέξτε- το 1994 και έτσι τα κομματικά σας στελέχη θέλουν να σιγουρέψουν την επόμενη εκλογή, προσθέτοντας προσκείμενες προς το ΠΑΣΟΚ κοινότητες.

Το ίδιο περίπου γίνεται με τον προερχόμενο από συνένωση Δήμο της Ιωνίας, ο οποίος συνενώνεται με το Δήμο Ανέμωνα, ενώ διανύει τη δεύτερη επιτυχημένη θητεία του. Ο Δήμος Ανέμωνα προέρχεται επίσης από συνένωση. Δηλαδή ξανασυνενώσατε δύο συνενωμένους εθελουσίως δήμους, πρωτοπόρους των συνενώσεων και σας θυμίζω τις διακηρύξεις σας. Λέγατε: "Δεν έχετε τίποτα να φοβηθείτε εσείς που συνενωθήκατε με το νόμο 1622/86". Και μιλάμε για δήμους που είναι πάνω από δυόμισι χιλιάδες κατοίκους. Δε μιλάμε για δήμους οκτακοσίων κατοίκων.

Και όμως η νέα συνένωση γίνεται, γιατί στο Δήμο Ανέμωνα η δήμαρχος που υποστηρίχθηκε από το ΠΑΣΟΚ και το Συνασπισμό εκλέχτηκε με διαφορά μόνο δεκαέξι ψήφων.

Με άλλα λόγια, κύριε Υπουργέ, οι συνενώσεις στη Χίο έγιναν "με τα κουκιά". Η επιτροπή συνενώσεων βαστούσε τα αποτελέσματα των βουλευτικών εκλογών και έκοβε και έραβε. Αυτές είναι οι συνενώσεις που κάνατε στη Χίο.

Είναι χαρακτηριστικό ότι οι τρεις Δήμοι, Ανέμωνα, Ιωνίας και Μαστιχοχώρων είναι οι μόνοι δήμοι, από τους πενήντα οκτώ που συνενώθηκαν σε όλη τη χώρα με το νόμο 1622/86, που έχουν περισσότερους από δύο χιλιάδες κατοίκους, οι οποίοι συνενώνονται για δεύτερη φορά.

Οι τοπικές κοινωνίες με δημοψηφίσματα, αποφάσεις γενικών συνελεύσεων, αλλά και ομόφωνες αποφάσεις των δημοτικών συμβουλίων και άλλων φορέων, είναι αντίθετες με αυτές τις συνενώσεις.

Παρ'όλα αυτά, εσείς στη Χίο επιβάλλετε αυταρχικά την απόφαση του κόμματός σας. Ξανασυνενώνετε δήμους που


 

  

Σελίδα 1193 

 

είχαν συνενωθεί εθελουσίως με το νόμο 1622/86 και οδηγείτε τις κοινότητες και τους νέους δήμους σε οικονομική χρεωκοπία.

Ευνόητο είναι, κύριε Υπουργέ, ότι δεν θα ψηφίσω αυτό το νομοσχέδιο. Θα το καταψηφίσω. Ευχαριστώ.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ.Σουφλιάς έχει το λόγο.

ΓΕΩΡΓΙΟΣ ΣΟΥΦΛΙΑΣ: Θα περίμενε κανείς στη Βουλή των Ελλήνων, όταν συζητείται το θέμα της διοίκησης της χώρας και της θωράκισης της χώρας με θεσμούς για να ανταποκριθεί στα σύγχρονα προβλήματα, να γίνεται μια συζήτηση με Βουλευτές ζωντανούς, αποφασισμένους να προβάλουν θέσεις και βεβαίως, να σκέπτονται ότι οι θέσεις αυτές θα ληφθούν υπόψη.

Βλέπουμε, όμως, μια Βουλή αποκαμωμένη και κυρίως παγιδευμένη στην αντιδημοκρατική νοοτροπία της Κυβέρνησης, σχεδόν καθεστωτική νοοτροπία, η οποία μεθόδευσε όλη αυτήν τη διαδικασία, να μην προλαβαίνει κανείς τίποτα στα πέντε λεπτά. Αλλά προπαντός αντιδημοκρατική και σχεδόν καθεστωτική, για τον εξής απλό λόγο, κύριοι συνάδελφοι. Διότι δεν δέχεται η Κυβέρνηση να συζητήσουμε τον πυρήνα του νομοσχεδίου.

Ποιος είναι ο πυρήνας του νομοσχεδίου; Με ποιο τρόπο θα αντιμετωπίσουμε το μεγάλο πρόβλημα του κατακερματισμού των μονάδων των αυτοδιοικητικών και επίσης, ποια θα είναι η χωροταξία των νέων δήμων.

Η Κυβέρνηση λέει "δεν δέχομαι, δογματικά θα γίνει αναγκαστική συνένωση όλων των κοινοτήτων" και ταυτόχρονα λέει "κύριοι δε δέχομαι καμία συζήτηση για τη χωροταξία".

Τότε για ποιο λόγο συζητάμε αλήθεια; Γιατί κοροϊδεύουμε ο ένας τον άλλο; Τότε για ποιο λόγο γίνεται αυτή η συζήτηση;

Θα σας απαντήσω εγώ, κύριε Υφυπουργέ και κύριε Πρόεδρε. Γιατί κάθησα να μιλήσω, έστω αυτά τα πέντε λεπτά, παρ'όλο που κατέχομαι απ'αυτό το αίσθημα και πιστεύω ότι το ίδιο αισθάνονται όλοι οι κύριοι συνάδελφοι που έμειναν μέχρι αυτήν την ώρα, διότι θέλω να καταθέσω μερικά πολύ απλά πράγματα.

Κύριοι συνάδελφοι, δεν μπορούμε να πάμε στον 21ο αιώνα, ούτε με τη διοίκηση και το κράτος που έχουμε, που είναι αναποτελεσματικό και βαθύτατα διαβρωμένο -και φέρουμε όλοι μας την ευθύνη- ούτε επίσης με μια Τοπική Αυτοδιοίκηση που δεν της χρειάζονται οι λυρισμοί και οι ευαισθησίες τις οποίες δείχνει η Κυβέρνηση και ιδίως οι αρμόδιοι Υπουργοί, αλλά χρειάζεται τρία πράγματα: Διοικητική αυτοτέλεια, οικονομική αυτοδυναμία και οι οικονομικοί της πόροι να αντιστοιχούν στις αρμοδιότητες.

Επιπλέον, χρειάζεται να κάνουμε επίπεδα διοικητικής αποκέντρωσης και επίπεδα Τοπικής Αυτοδιοίκησης, το ένα να συμπληρώνει το άλλο, χωρίς να αλληλοκαλύπτονται και να αλληλοσυγκρούονται.

Δυστυχώς, κύριοι συνάδελφοι, το ΠΑ.ΣΟ.Κ. δημιουργεί τους θεσμούς και μετά αντιμετωπίζει την πραγματικότητα. Δηλαδή, έφτιαξε τη νομαρχιακή Αυτοδιοίκηση, ακόμα η Νομαρχιακή Αυτοδιοίκηση δεν γνωρίζει ποιες είναι οι αρμοδιότητές της, δεν έχει πόρους. Αυτήν τη στιγμή στην Ολομέλεια του Συμβουλίου της Επικρατείας συζητείται το όλο πλέγμα της Νομαρχιακής Αυτοδιοίκησης και ταυτόχρονα κανένας δεν γνωρίζει ποια είναι η επαφή της, ποια είναι τα διαφορετικά όρια μεταξύ της περιφέρειας και της Νομαρχιακής Αυτοδιοίκησης.

Κατά την άποψή μου, θα ήταν πάρα πολύ σημαντική η προσφορά του Υπουργού Εσωτερικών και της Κυβέρνησης, εάν παρουσίαζε ένα σχέδιο, προτού φέρει αυτό το νομοσχέδιο, να πει στην Επιτροπή Διοίκησης αλλά και στη Βουλή, ότι "αυτά σκέφτομαι για τα επίπεδα αποκέντρωσης". Προσωπικά πιστεύω ότι είναι λανθασμένα αλλά είναι αδύνατο να αναλύσω το γιατί μέσα σε πέντε λεπτά.

Να προτείνει ποιες αρμοδιότητες είναι για τον πρώτο βαθμό και ποιες για το δεύτερο βαθμό. Και με ποιον τρόπο, θα δώσει την οικονομική αυτοδυναμία σ'αυτούς τους οργανισμούς Τοπικής Αυτοδιοίκησης να ανταποκριθούν σε αυτές τις αρμοδιότητες. Αυτά δεν έγιναν αλλά όλα γίνονται βιωματικά, με πολύ μεγάλη δόση κομματισμού και κυρίως με έναν τρόπο επιβολής, εντελώς αντιδημοκρατικό.

Σας ερωτώ, κύριοι συνάδελφοι του ΠΑ.ΣΟ.Κ., ερωτηθήκατε; Ρωτήθηκαν οι τοπικές κοινωνίες; Διαβάζω στην εισηγητική έκθεση του Νομοσχεδίου ότι, κύριοι βασική αρχή ήταν η κοινωνική συναίνεση. Δεν δέχομαι ότι εκπληρώθηκε η αρχή επειδή ρωτήθηκαν οι ΤΕΔΚ που κατά 90%-95% πρόσκεινται στο ΠΑΣΟΚ ή εξαρτώνται από τον Υπουργό Εσωτερικών ούτε δέχομαι επειδή ρωτήθηκε η ΚΕΔΚΕ, διότι ο καθένας σ' αυτήν έχει την άποψή του, έχει τις προσωπικές του σκοπιμότητες. Οι τοπικές κοινωνίες δεν εκφράστηκαν. Οι Βουλευτές δεν εξέθεσαν άποψη και ερχόμαστε εδώ να συζητήσουμε ένα νομοσχέδιο που δεν στηρίζεται σε καμία μελέτη χωροταξική, πληθυσμιακή, αναπτυξιακή, συγκοινωνιακή.

Εγώ βλέπω στο νομό μου, κύριοι συνάδελφοι, πρακτικά ότι υπάρχουν οι κοινότητες Αγναντερής και Καλαμακίου που για να πάνε στο δήμο που τις τοποθετούν, πρέπει να περνάσουν μέσα από έναν άλλον δήμο. Εγώ βλέπω, ας πούμε ότι γίνεται ένας δήμος με έντεκα κοινότητες και ένας άλλος δήμος με δύο, τρεις κοινότητες. Ο ένας έχει πληθυσμό επτά χιλιάδες και ο άλλος χίλιους πεντακόσιους. Γιατί να δεχθώ ότι θα γίνει καλύτερος δήμος ο Δήμος Λακέρειας στη Λάρισα από το αν γινόταν Δήμοι οι κοινότητες όπως η Φαλάνη, η Χάλκη, το Αργυροπούλι, η Τσαριτσάνη, ο Σταυρός, το Ζάππειο, και άλλες δηλαδή κοινότητες με δύο μέχρι τέσσερις χιλιάδες κατοίκους και μάλιστα πολύ νοικοκυρεμένες κοινότητες; Για ποιο λόγο να πιστέψω ή να δεχθώ ότι κάποιος δήμος δύο ή τριών κοινοτήτων πτωχών και μικρού πληθυσμού θα μπορεί να ανταποκριθεί σ'αυτές τις ανάγκες που μας είπε ο Υπουργός Εσωτερικών;

Λυπάμαι που ο Υπουργός Εσωτερικών κατανάλωσε ένα μεγάλο μέρος του πολιτικού του θάρρους που επέδειξε, στον κομματισμό, διότι πάρα πολλοί δήμοι έγιναν με τη νοοτροπία της εξυπηρέτησης κομματικών σκοπιμοτήτων. Στη βιωματική του κατάσταση από το Νομό Θεσπρωτίας και μιλάει συνέχεια για ρημαγμένα χωριά, αλλά εμείς εκεί δεν έχουμε ρημαγμένα χωριά. 'Εχουμε κοινότητες, όπως είπα πάρα πολύ νοικοκυρεμένες.

Εν πάση περιπτώσει, την πρότασή μου την έχω πει από καιρό. 'Επρεπε να έχει γίνει μια μελέτη κατά νομό, με τεχνοκράτες, όχι με διοικητικούς υπαλλήλους προσκείμενους στην Κυβέρνηση. Επαναλαμβάνω, με τεχνοκράτες, με κριτήρια πληθυσμιακά, χωροταξικά, αναπτυξιακά, παραγωγικά, κριτήρια επαφής, ώστε να είναι μία πραγματικά τοπική κοινωνία. Πιστεύετε εσείς ότι μ'αυτές τις τεχνητές συγκολλήσεις, θα κάνετε τοπικές κοινωνίες που είναι το βασικότερο για να λειτουργήσει μια μονάδα Τοπικής Αυτοδιοίκησης;

Η μελέτη αυτή θα μας έδειχνε ποιες κοινότητες θα έπρεπε να συνενωθούν. Εγώ δέχομαι ότι αυτές οι κοινότητες έπρεπε να συνενωθούν υποχρεωτικά. Ποιες έπρεπε να μείνουν αυτόνομες και ποιες είναι σε μια ενδιάμεση κατάσταση όπου θα τους δίναμε κίνητρα να συνενωθούν με δική τους θέληση. Δηλαδή το μεικτό σύστημα που εφήρμοσαν πάρα πολλές χώρες μετά από επώαση πολλών ετών και μετά από εφαρμογή πολλών προγραμμάτων. Διότι πιστεύω ότι κάθε δογματική θέση βλάπτει την Τοπική Αυτοδιοίηση. Και ερχόσαστε εσείς κατά έναν τρόπο δογματικό να καταστρέψετε πραγματικά μια αλλαγή που μπορούσε να γίνει σωστά. Καταψηφίζω το νομοσχέδιο, ένα νομοσχέδιο χωρίς μελέτη, ένα νομοσχέδιο-υπηρέτη του κομματισμού, ένα νομοσχέδιο που δεν ξεκαθαρίζει απολύτως τίποτε.

Δημιουργεί θεσμούς, που δεν πρόκειται, κατά την άποψή μου, να αποδώσουν και θα είναι ένα νομοσχέδιο τραυματικό για την Τοπική Αυτοδιοίκηση και γι' αυτό το καταψηφίζω.

(Χειροκροτήματα από την πτέρυγα της Νέας Δημοκρατίας)

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Για πόσα λεπτά θέλετε το λόγο;


 

  

Σελίδα 1194 

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Θα προσπαθήσω να είμαι σύντομος. Δεν θέλω να ξοδέψω χρόνο από τους Βουλευτές.

ΠΡΟΕΔΡΕΥΩΝ (Νικόλαος Κατσαρός): Σας αρκούν δέκα λεπτά;

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Μου αρκούν τα δέκα λεπτά.

ΠΡΟΕΔΡΕΥΩΝ (Νικόλαος Κατσαρός): Ορίστε, έχετε το λόγο.

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Δεν είχα σκοπό να μιλήσω, όπως σας είχα ζητήσει και πριν, θέλω να έχω την ανοχή σας, για να μιλήσω περισσότερο στη συζήτηση κατ' άρθρο, γιατί πιστεύω ότι στο άρθρο 1 ουσιαστικά θα ξαναγίνει συζήτηση επί της αρχής του νομοσχεδίου, η τοποθέτηση όμως του κ. Σουφλιά μου έδωσε το απαραίτητο ερέθισμα.

ΓΕΩΡΓΙΟΣ ΣΟΥΡΛΑΣ: Επί του άρθρου 1 θα δεχθείτε αλλαγές;

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Αυτό θα έρθει η ώρα να το πείτε, όταν θα συζητείται το άρθρο 1. Αυτήν τη στιγμή εγώ ζήτησα το λόγο, επί της αρχής του Νομοσχεδίου.

Κύριοι συνάδελφοι, ο αξιότιμος συνάδελφος κ. Σουφλιάς έκανε μία τοποθέτηση, η οποία πιστεύω θα βρίσκει σύμφωνη όλη τη Βουλή. Τοποθέτησε τους άξονες της λειτουργίας μιας αυτοδιοίκησης, πραγματικά ανεξάρτητης και αυτοδύναμης. Δεν νομίζω ότι κανένας θα διαφωνεί σ' αυτές τις βασικές αρχές μιας αυτοδιοίκησης διοικητικά ανεξάρτητης, οικονομικά αυτοδύναμης, με πόρους που θα ανταποκρίνονται στις αρμοδιότητές της.

Επίσης, μίλησε για το τι σημαίνει αποκέντρωση, μίλησε για την ανάγκη δομής ενός νέου κράτους και αισθάνθηκα την υποχρέωση ότι πρέπει να πάρω το λόγο, γιατί αυτά ακριβώς που ο κ. Σουφλιάς λέει, η δική μας η Κυβέρνηση έχει ξεκινήσει βήμα προς βήμα να τα υλοποιεί.

Το σχέδιο "ΚΑΠΟΔΙΣΤΡΙΑΣ" και το νομοσχέδιο, το οποίο είναι ένα κομμάτι αυτού του σχεδίου, δεν πρέπει κανείς να το δει ανεξάρτητο από τη γενικότερη προσπάθεια ανασυγκρότησης του κράτους και της Δημόσιας Διοίκησης, που ξεκίνησε με βασικά νομοθετήματα, το νόμο 2190, για την αξιοκρατική πρόσληψη στελεχών στο δημόσιο, συνεχίστηκε με την καθιέρωση της Νομαρχιακής Αυτοδιοίκησης, προχώρησε με την καθιέρωση της περιφέρειας ως αποκεντρωμένης λειτουργικής μονάδας του κράτους, συνεχίζεται με το νομοσχέδιο για την ενδυνάμωση του πρώτου βαθμού αυτοδιοίκησης και ασφαλώς όλα αυτά τα νομοσχέδια παρακολουθούνται από μια σειρά κανονιστικές πράξεις, διατάγματα, αλλά και από ενέργειες στήριξης, υλοποίησης όλων αυτών, τα οποία έχουμε θεσμοθετήσει. Αυτό το κράτος το τελείως διαφορετικό από το κράτος, που είχαν γνωρίσει γενιές Ελλήνων μέχρι σήμερα και το οποίο στήθηκε με μεγάλη επιμέλεια σε κάποιες περιόδους πραγματικά τραγικές για τον τόπο. 'Ενα κράτος αφέντης, ένα κράτος δυνάστης, το οποίο όμως ταυτόχρονα ήταν δεσμώτης της πολιτικής παράταξης, που κυβερνούσε τον τόπο. Αυτά τα ζήσαμε όλοι, ζήσαμε την αναποτελεσματικότητα, το συγκεντρωτισμό, τον αυταρχισμό, είπαμε όχι και δομούμε πλέον αυτό το καινούριο κράτος το αποκεντρωμένο. Ξέρετε πολύ καλά ότι μέχρι το τέλος Φεβρουαρίου αυτό που ζητήσατε, να συγκεκριμενοποιηθούν οι αρμοδιότητες κράτους και επιπέδων αυτοδιοίκησης θα έχει γίνει με προεδρικά διατάγματα, είναι δέσμευση του νόμου, είναι και διαβεβαίωση της Κυβέρνησης και με τη σημερινή ευκαιρία, που έχουμε από το Βήμα της Βουλής επαναλαμβάνουμε αυτήν τη διαβεβαίωση, ότι στο τέλος Φεβρουαρίου θα έχουν εκδοθεί όλα τα προεδρικά διατάγματα, που θα αφορούν μεταβίβαση αρμοδιοτήτων στον πρώτο και δεύτερο βαθμό αυτοδιοίκησης, αλλά και στην περιφέρεια.

Αυτή η μεταβίβαση αρμοδιοτήτων ασφαλώς θα συνοδεύεται από αντιστοίχους πόρους. 'Ηδη ξέρετε ότι οι αρμοδιότητες που έχουν αποκεντρωθεί με το ν. 2503, μεταβιβάζονται στην αυτοδιοίκηση με τη διαδικασία προγραμματικής σύμβασης, η οποία προβλέπει και τους πόρους οι οποίοι θα δοθούν για την άσκηση συγκεκριμένης αρμοδιότητας. Αναφέρομαι στους παιδικούς σταθμούς, στα λιμενικά ταμεία, στα εθνικά γυμναστήρια και σε ό,τι άλλη αρμοδιότητα έχει ήδη αποκεντρωθεί στην αυτοδιοίκηση.

Να ρθούμε όμως στον "ΚΑΠΟΔΙΣΤΡΙΑ". Ποιες ήταν οι δικές σας αιτιάσεις για την Κυβέρνηση, ότι δεν ακολούθησε σωστό δρόμο για τον "ΚΑΠΟΔΙΣΤΡΙΑ". Είπατε και σεις, κύριε Σουφλιά, και άλλοι ομιλητές ότι δεν υπήρξαν μελέτες. Υπήρξαν μελέτες. Σας τόνισε πριν ο Υπουργός. Πιστεύω ότι απευθύνομαι σε καλόπιστους συναδέλφους, είναι στη διάθεσή τους να τις δουν αυτές τις μελέτες, πιστεύω πολλοί από σας ότι τις έχετε δει, τις ξερετε. 'Ηταν μελέτες που έγιναν από τεχνοκράτες σε επίπεδα νομού. 'Εγιναν σε μια περίοδο που δεν τολμούσε η κυβέρνηση ούτε η δική μας, η κυβέρνηση του ΠΑΣΟΚ στη δεκαετία του 1980 να προχωρήσει στη δημιουργία των νέου τύπου δήμο που τολμούμε σήμερα να το κάνουμε. Εκείνη την εποχή, λοιπόν, για να μην πηγαίνουν πόροι από το Περιφερειακό Πρόγραμμα Δημοσίων Επενδύσεων χαμένοι, προσπάθησε με τον αείμνηστο Τρίτση, η Κυβέρνηση να δημιουργήσει το θεσμό των ανοικτών πόλεων. Δεν περπάτησε αυτή η ιστορία τελικά. Οι μελέτες όμως είχαν γίνει. Και οι μελέτες αυτές προέβλεπαν επίπεδα πρώτου, δεύτερου, τρίτου και τέταρτου βαθμού. Και το κάθε επίπεδο είχε τις δικές του υποδομές. Το τετάρτου βαθμού επίπεδο ας πούμε είχε τριτοβάθμια εκπαίδευση, το τρίτου βαθμού είχε δευτεροβάθμια εκπαίδευση, το δεύτερου βαθμού είχε πρωτοβάθμια εκπαίδευση και το πρώτου δεν είχε τίποτε στο τομέα της παιδείας. Αντίστοιχη χωροθέτηση για όλες τις λειτουργίες της υγείας. Αυτό έγινε για να προετοιμάσει το έδαφος, για να έρθει κάποια στιγμή η ωριμότητα και στον πολιτικό κόσμο και στις τοπικές κοινωνίες για να προχωρήσουν οι συνενώσεις. Σ' αυτές τις μελέτες οι οποίες με νόμους που έγιναν στη συνέχεια, με τον 1622 τον 2218, με τον 2240 τροποποιήθηκαν λαβαίνοντας υπόψη τους καινούρια στοιχεία που είχαν μεσολαβήσει σ' αυτήν τη δεκαετία. Και βέβαια αυτά τα καινούρια στοιχεία οπωσδήποτε δεν ήταν στοιχεία που προέκυψαν από κάποιες κομματικές σκοπιμότητες που δυστυχώς πάρα πολλοί συνάδελφοι το ανέφεραν. Και εγώ θα ήθελα να μου πουν αν έστω και σε ένα τέτοιο σχεδιασμό στο νομό τους έχουν δει ότι υπήρξε κάποια κομματική σκοπιμότητα. Αλλά και αν το πουν αυτό θα τους διαψεύσουν τα ίδια τα δικά σας στελέχη είτε Βουλευτές είτε πρόεδροι των ΤΕΔΚ, οι οποίοι με δηλώσεις τους στο Τύπο -υπάρχουν πάρα πολλές τέτοιες δηλώσεις- έχουν τονίσει ότι είναι, αν μεν ήταν πρόεδροι των ΤΕΔΚ, ικανοποιημένοι γιατί η Κυβέρνηση αποδέχθηκε στο σύνολο τη πρότασή τους. Και ήταν πρόεδροι των ΤΕΔΚ όχι του ΠΑΣΟΚ αυτοί που εννοώ, αλλά δικά σας στελέχη και μάλιστα στελέχη της κεντρικής σας επιτροπής. Το ίδιο ισχύει και για Βουλευτές σας.

Και ξέρω, κύριε Σουφλιά, ότι εσείς εκφράζετε ένα άλλο ρεύμα σκέψης μέσα στο χώρο σας. Πάρα πολλοί δικοί σας Βουλευτές έχουν τοποθετηθεί θετικά υπέρ των συνενώσεων και το εκτιμώ απέραντα αυτό. Και θα ήμουν ευτυχής πραγματικά, αν μέσα στο Κοινοβούλιο βρίσκαμε έναν κοινό τόπο έκφρασης αυτής της θέλησής μας να προχωρήσουμε επιτέλους στην ανασυγκρότηση και της πρωτοβάθμιας αυτοδιοίκησης και του κράτους.

ΓΕΩΡΓΙΟΣ ΣΟΥΦΛΙΑΣ: Δεν προσπαθήσατε.

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Σουφλιά, το ξέρετε πολύ καλά ότι προσπαθήσαμε. Το σχέδιο "ΚΑΠΟΔΙΣΤΡΙΑΣ" δόθηκε από την αρχή σε όλα τα κόμματα, ζητήσαμε διάλογο, υπήρξαν κάποια κόμματα που ήρθαν και μίλησαν μαζί μας, υπήρξαν άλλα κόμματα που δεν μίλησαν. 'Οταν άλλαξε η ηγεσία σας πιστέψαμε ότι πραγματικά ήρθε η ώρα επιτέλους για να μπορέσει αυτός ο διάλογος να μπει στην ουσία. Τότε περιοδεύαμε εμείς όλη την Ελλάδα σαν πολιτική ηγεσία του Υπουργείου και σε πολλούς νομούς δικοί σας Βουλευτές,


 

  

Σελίδα 1195 

 

υπερακόντιζαν τις δικές μας θέσεις, λέγοντας ότι θα μπουν μπροστάρηδες σ' αυτήν την προσπάθεια του "ΚΑΠΟΔΙΣΤΡΙΑ". Και λέγοντας μάλιστα ότι τώρα με τη νέα ηγεσία η Νέα Δημοκρατία έχει πλέον και νέες θέσεις. Εγώ θα έλεγα έχει θέσεις. Γιατί και εσείς ο ίδιος και άλλα στελέχη στην κοινή συνεδρίαση κοινοβουλευτικής ομάδας και κεντρικής επιτροπής σας στην Ερέτρια τονίσατε ότι δεν υπάρχουν θέσεις. Και πραγματικά είναι τραγικό, ένα κόμμα εξουσίας, ένα μεγάλο κόμμα που είναι η Νέα Δημοκρατία, σε τόσο σημαντικά, εθνικού επιπέδου θέματα να μην έχει θέσεις.

ΓΕΩΡΓΙΟΣ ΣΟΥΦΛΙΑΣ: Μηντα λέτε αυτά. Θέσεις έχει το κόμμα. 

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών,Δημόσιας Διοίκησης και Αποκέντρωσης): Δεν τα λέω εγώ, τα είπατε εσείς. Και όχι μόνο εσείς.

ΓΕΩΡΓΙΟΣ ΣΟΥΦΛΙΑΣ: Δεν είπα τέτοια πράγματα.

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Εν πάση περιπτώσει, αυτό είναι δικό σας θέμα.

Εκείνο που θα έλεγα εγώ είναι να μπούμε στα θέματα ουσίας του νομοσχεδίου και όχι χωροταξίας. Και γιατί λέω όχι χωροταξίας: Ξέρετε πολύ καλά ότι η Βουλή δεν μπορεί να γίνει χωροτάκτης, δεν μπορεί να χωροθετήσει εδώ μέσα τους δήμους. Τα όποια λάθη κάναμε δεν ήταν εσκεμμένα και δεν τα κάναμε με κομματικά κριτήρια. Είναι όμως πολύ πιθανόν λάθη να έχουμε κάνει και ευθαρσώς το δηλώνω στη Βουλή. Αυτά τα λάθη θα διορθωθούν.

ΓΕΩΡΓΙΟΣ ΤΣΑΦΟΥΛΙΑΣ: Πόσα είναι τα λάθη; Αριθμό λαθών θέλουμε. 

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Πρώτα-πρώτα υπάρχουν διατάξεις μέσα στον κώδικα που ανατάσσουν το οποιοδήποτε λάθος σε επιλογή έδρας ή ονόματος την επόμενη μέρα που θα εγκατασταθούν τα δημοτικά συμβούλια με μία δεδομένη πλειοψηφία, που πρέπει να εξασφαλίσουν στην απόφασή τους και με προεδρικό διάταγμα που θα εκδώσουμε εμείς. Το ένα είναι αυτό.

Το δεύτερο είναι το εξής: Εάν έχουν γίνει λάθη σε ένταξη κάποιων κοινοτήτων σ' ένα δήμο, ενώ θα ήταν πιο λειτουργικό να ενταχθεί σε διπλανό δήμο, αυτό να το συζητήσουμε μέσα στη Βουλή, όταν θα ξεκινήσει η κατ' άρθρον συζήτηση και να δούμε με ποιο μηχανισμό, με ποια δικλείδα ασφαλείας, θα μπορέσουμε σ' ένα εύθετο χρονικό διάστημα, το οποίο θα το αποφασίσει η Βουλή, να ανατάξουμε τέτοια λάθη, εάν υπήρξαν. Η καλή πρόθεση από πλευράς μας υπάρχει.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Εμείς δεν σχεδιάσαμε με κομματικά κριτήρια. Εμείς σχεδιάσαμε με μόνο γνώμονα το συμφέρον της Ελλάδας, το συμφέρον της αυτοδιοίκησης, που στο κάτω-κάτω τη θεωρούμε σαν το βασικό μοχλό ανάπτυξης αυτής της χώρας.

(Χειροκροτήματα από την πτέρυγα του ΠΑΣΟΚ)

ΓΕΩΡΓΙΟΣ ΣΟΥΦΛΙΑΣ: Μηχανισμό πάντως, διόρθωσης των λαθών δεν περιέχει το νομοσχέδιο.

ΠΡΟΕΔΡΕΥΩΝ (Παναγιώτης Ν. Κρητικός): Το λόγο έχει ο κ. Τζωάννος.

ΙΩΑΝΝΗΣ ΤΖΩΑΝΝΟΣ: Κύριε Πρόεδρε, το υπό συζήτηση σχέδιο νόμου που θα έπρεπε να έχει τον τίτλο Armαsberg-Mauer και όχι τον τίτλο "ΚΑΠΟΔΙΣΤΡΙΑΣ", έχει όλα τα χαρακτηριστικά στη μεθοδολογία του, του αυταρχισμού της βαυαρικής αντιβασιλείας επί 'Οθωνος. Και δεν παραξενεύει το γεγονός ότι στη σελίδα 2 της εισηγητικής έκθεσης εκθειάζεται η απόπειρα της τότε αντιβασιλείας να ανατρέψει το καθεστώς των κοινοτήτων που είχε αποτελέσει επί τουρκοκρατίας το κύτταρο επιβίωσης του Ελληνισμού. Και αυτό αποτέλεσε και μία βασική αφορμή για τις αντιδράσεις τότε της ελληνικής κοινωνίας που τελικά οδήγησαν τον 'Οθωνα και τη συνοδεία του εκτός Ελλάδος.

Αναφέρομαι σε αυτό το ιστορικό γεγονός, διότι εδώ έχουμε μία βασική αντίθεση με την Κυβέρνηση του ΠΑΣΟΚ, διότι ο κύριος Υφυπουργός αναφέρθηκε στη θέση της Νέας Δημοκρατίας. Η βασική θέση της Νέας Δημοκρατίας, όπως την αντιλαμβανόμαστε, είναι ότι εμείς είμαστε κατά των αναγκαστικών συνενώσεων. Ο καταναγκασμός είναι η βασική μας διαφορά. Και ο καταναγκασμός εκφράζει, αν θέλετε και μία απλοϊκή σκέψη. 'Οτι μπορούμε να επιτύχουμε οικονομίες κλίμακος στην παροχή υπηρεσιών σε τοπικό επίπεδο από το πληθυσμιακό μέγεθος.

Από πού προκύπτει αυτό; Αναφέρθηκαν διάφορες μελέτες χωροταξικές της δεκαετίας του '80. Πού είναι οι οικονομικές μελέτες οι οποίες θα αποδεικνύουν την ύπαρξη οικονομιών κλίμακος στην παροχή υπηρεσιών; 

Θέλω να σας επισημάνω ότι οσάκις γίνονται οι συγχωνεύσεις εταιριών, επιχειρήσεων ή οργανισμών παραγωγής υπηρεσιών, θα πρέπει να εξακριβώνεται όχι μόνο η επίπτωση της πληθοπαραγωγής υπηρεσιών στο κόστος παραγωγής, αλλά και το τι συμβαίνει στις εισροές.

Από πού θα προκύψουν αυτά από τις συνενώσεις; Μπορεί σε ορισμένες περιπτώσεις, όπως διαπιστώθηκε στις περιπτώσεις των οικειοθελών συνενώσεων, πράγματι να υπάρξουν συνέργιες, οι οποίες οδηγούν σε βελτίωση του αποτελέσματος υπέρ των πολιτών. Αλλού όμως μπορεί να υπάρξει το τελείως αντίθετο αποτέλεσμα. 'Ενας λόγος που μπορεί να έχουμε το τελείως αντίθετο αποτέλεσμα, να έχουμε αρνητικές οικονομίες και επιβάρυνση του συστήματος, είναι οι αποστάσεις μεταξύ κοινοτήτων.

Πέραν όμως αυτού, υπάρχει και ένα άλλο στοιχείο, το οποίο είναι πολύ βασικό: Υπάρχει και το δημοκρατικό έλλειμμα, το οποίο θα έπρεπε να σας προβληματίσει. Γιατί δεν είναι μόνο το οικονομικό κόστος. Είναι το ευρύτερο κοινωνικό κόστος. Η απόσταση μεταξύ πολίτη και της αρχής που τον διοικεί. Με τα μεγέθη που πάτε να κάνετε και με τις αποστάσεις που θα έχετε, όπως δείχνουν διάφορες μελέτες, θα έχουμε αύξηση της απόστασης αυτής. Και αναφέρομαι εδώ σε μελέτη του συναδέλφου μου στο Οικονομικό Πανεπιστήμιο Αθηνών του κ.Πανά. 'Εχει κάνει μελέτη για όλη την Ελλάδα. Και αναφέρεται ως παράδειγμα στο Νομό Αχαϊας, όπου σήμερα ασχολούνται με τα κοινά χίλιοι πεντακόσιοι εβδομήντα έξι κάτοικοι και δημοτικοί σύμβουλοι. Με το νέο σύστημα, θα έχουμε τετρακόσιους πενήντα εννιά. Δηλαδή, 71% λιγότερους που θα ασχολούνται με τα τοπικά θέματα. Αυτό θέλετε; Λιγότερους πολίτες να ασχολούνται με τα κοινά;

Ελέχθη χθες από τον εισηγητή της Πλειοψηφίας, ότι επί 'Οθωνος η προσπάθεια ήταν να ελέγξουν την Τοπική Αυτοδιοίκηση με τα νέα οργανωτικά σχήματα. Τώρα, το ίδιο δεν κάνετε; 'Αλλο αν δεν σας βγαίνει λόγω των εκλογών που θα έλθουν και της ψήφου του ελληνικού λαού. 'Οπως έδειξαν όλοι οι συνάδελφοι της Νέας Δημοκρατίας, από τις συνενώσεις επιδιώκετε πολιτικό όφελος, για να ελέγξετε την Τοπική Αυτοδιοίκηση.

Θέλω επίσης να επισημάνω -επειδή δεν έχω χρόνο- και μια άλλη διάσταση. Το πρόγραμμα "Ι.ΚΑΠΟΔΙΣΤΡΙΑΣ", ξεκίνησε πέρυσι, αφού είχαν γίνει οι προγραμματικές δηλώσεις της Κυβέρνησης με διαρροές.

Τώρα, βλέπουμε νέες διαρροές, περί καταργήσεως Υπουργείων. Και μεταξύ άλλων, αναφέρεται και το Υπουργείο Αιγαίου, το οποίο καλύπτει μια ευαίσθητη περιοχή. Η ίδια η Κυβέρνηση το έχει αδρανοποιήσει. Και είναι προφανές, μ'αυτές τις διαρροές, ότι καλλιεργείτε το κλίμα, ώστε να πείτε ότι "δεν χρειάζεται, ας το καταργήσουμε". 

Λοιπόν, είναι αναγκαίο και επιτακτικό, εν όψει μάλιστα των εθνικών κινδύνων, να το διαψεύσετε αμέσως, για να μη δημιουργείται και ανασφάλεια στις παραμεθόριες περιοχές του Αιγαίου.

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω την τιμή να ανακοινώσω στο Σώμα ότι με τις υπ'αριθμ. 6806/5357 και 6807/5358 αποφάσεις του Προέδρου της Βουλής συστάθηκαν οι προβλεπόμενες από τα άρθρα 43Α' και 46 του Κανονισμού της Βουλής Ειδικές Μόνιμες Επιτροπές και οι Επιτροπές Εσωτερικών Θεμάτων της Ολομέλειας για τη Β' Σύνοδο της Θ' Περιόδου της Βουλής.


 

  

Σελίδα 1196 

Εγκρίνει το Σώμα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Το Σώμα ενέκρινε.

Οι σχετικές αποφάσεις θα καταχωρισθούν στα Πρακτικά της σημερινής συνεδρίασης και θα κοινοποιηθούν στους ενδιαφερόμενους κυρίους Βουλευτές.

Οι παραπάνω αποφάσεις έχουν ως εξής:

"Ο ΠΡΟΕΔΡΟΣ

ΤΗΣ ΒΟΥΛΗΣ ΤΩΝ ΕΛΛΗΝΩΝ

Αθήνα, 5 Νοεμβρίου 1997

πρωτ. 6806

Αριθμ.

διεκπ. 5357

Α Π Ο Φ Α Σ Η

ΘΕΜΑ : Σύσταση των Ειδικών Μόνιμων Επιτροπών

Ο ΠΡΟΕΔΡΟΣ ΤΗΣ ΒΟΥΛΗΣ

'Εχοντας υπόψη :

1) Το άρθρο 43Α' του Κανονισμού της Βουλής,

2) Τις έγγραφες υποδείξεις των κοινοβουλευτικών ομάδων,

α π ο φ α σ ί ζ ο υ μ ε,

συνιστούμε, σύμφωνα με το άρθρο 43Α' του Κανονισμού της Βουλής, τις Μόνιμες Ειδικές Επιτροπές της Βουλής, για την Β' Σύνοδο της Θ' Περιόδου των εργασιών της Ολομέλειας, ως ακολούθως:

1) Μόνιμη Επιτροπή Απόδημου Ελληνισμού

Αποτελείται από τους Βουλευτές κ.κ.:

- Ακριτίδη Νικόλαο

- Αλαμπάνο Δημήτριο

- Ανωμερίτη Γεώργιο

- Βλαχόπουλο Ηλία

- Ζαμπουνίδη Νικόλαο

- Κατσέλη Ελεωνόρα

- Κατσιλιέρη Πέτρο

- Κίρκο Γεώργιο

- Λεβογιάννη Νικόλαο

- Μαγκριώτη Ιωάννη

- Νιώτη Γρηγόριο

- Παντερμαλή Δημήτριο

- Σπυρόπουλο Ροβέρτο

- Φραγκιαδουλάκη Εμμανουήλ

- Φλωρίδη Γεώργιο

- Φωτιάδη Παναγιώτη

- Βεζδρεβάνη Ηλία

- Δημοσχάκη Θεοφάνη

- Ευμοιρίδη Κωνσταντίνο

- Καλαντζή Γεώργιο

- Λυμπερακίδη Λεωνίδα

- Παπαδόπουλο Σταύρο

- Πάππα Βασίλειο

- Σκανδαλάκη Παναγιώτη

- Φουντουκίδου Παρθένα

- Χαϊτίδη Ευγένιο

- Ψωμιάδη Παναγιώτη

- Παναγιώτου Σταύρο

- Κουναλάκη Πέτρο

- Ιντζέ Αναστάσιο

2) Μόνιμη Επιτροπή Θεσμών και Διαφάνειας

Αποτελείται από τους Βουλευτές κ.κ.:

- Καψή Ιωάννη

- Μαλέσιο Ευάγγελο

- Οικονόμου Χρήστο

- Παπαδόπουλο Ηλία

- Πεπονή Αναστάσιο

- Τσούρα Αθανάσιο

- Χυτήρη Τηλέμαχο

- Κεφαλλογιάννη Εμμανουήλ

- Μπενάκη - Ψαρούδα 'Αννα

- Παυλόπουλο Προκόπη

- Κανταρτζή Αχιλλέα

- Κουβέλη Φώτιο

- Δημαρά Ιωάννη

3) Μόνιμη Επιτροπή Αποτίμησης Τεχνολογίας

Αποτελείται από τους Βουλευτές κ.κ.:

- Βαλυράκη Ιωσήφ

- Βλαχόπουλο Ηλία

- Βούλγαρη Αλέξανδρο

- Γιαννακόπουλο Ιωάννη

- Γικόνογλου Μόσχο

- Κοντομάρη Ευτύχιο

- Κοτσακά Αντώνιο

- Κουτσόγιωργα Δημήτριο

- Κωνσταντινίδη Ιωάννη

- Παπανικόλα Βασίλειο

- Πιπεργιά Δημήτριο

- Σαλαγιάννη Νικόλαο

- Σαρρή Δημήτριο

- Σπυρόπουλο Ροβέρτο

- Σταυρακάκη Μηνά

- Τζανή Λεωνίδα

- Βουλγαράκη Γεώργιο

- Δαβάκη Αθανάσιο

- Καραγκούνη Ανδρέα

- Κοντογιαννόπουλο Βασίλειο

- Λαμπρόπουλο Ιωάννη

- Λεονταρίδη Θεόφιλο

- Παπδημητρίου Ελισσάβετ

- Παπαληγούρα Αναστάσιο

- Παπανικολάου Ελευθέριο

- Τσιαρτσιώνη Νικόλαο

- Χωματά Ιωάννη

- Γκατζή Νικόλαο

- Δραγασάκη Ιωάννη

- Αράπη Ιωάννη

Ο ΠΡΟΕΔΡΟΣ ΤΗΣ ΒΟΥΛΗΣ

ΑΠΟΣΤΟΛΟΣ ΧΡ. ΚΑΚΛΑΜΑΝΗΣ

Κοινοποίηση

1. Αναφερόμενους κ.κ. Βουλευτές

2. Γραφεία Κομμάτων

3. Δ/νση Κοινοβουλευτικών Επιτροπών

Ο ΠΡΟΕΔΡΟΣ

ΤΗΣ ΒΟΥΛΗΣ ΤΩΝ ΕΛΛΗΝΩΝ

Αθήνα, 5 Νοεμβρίου 1997

πρωτ. 6807

Αριθμ.

διεκπ. 5358

Α Π Ο Φ Α Σ Η

ΘΕΜΑ : Σύσταση των Επιτροπών Εσωτερικών Θεμάτων της Βουλής

Ο ΠΡΟΕΔΡΟΣ ΤΗΣ ΒΟΥΛΗΣ

'Εχοντας υπόψη:

1) Τα άρθρα 46, 47 και 48 του Κανονισμού της Βουλής,

2) Την από 7 Οκτωβρίου 1997 απόφαση της Ολομέλειας της Βουλής,

περί εκλογής Κοσμητόρων,

3) Τις έγγραφες υποδείξεις των κοινοβουλευτικών ομάδων,

α π ο φ α σ ί ζ ο υ μ ε,


 

  

Σελίδα 1197 

συνιστούμε, σύμφωνα με το άρθρο 46 του Κανονισμού της Βουλής, τις επιτροπές εσωτερικών θεμάτων της Βουλής, για την Β' Σύνοδο της Θ' Περιόδου των εργασιών της Ολομέλειας, ως ακολούθως :

1) Επιτροπή Οικονομικών της Βουλής

Αποτελείται από τους Βουλευτές κ.κ.:

- Βρεττό Κωνσταντίνο

- Ζήση Ροδούλα

- Γιαννακόπουλο Ιωάννη

- Θωμόπουλο Ιωάννη

- Καραμάριο Αναστάσιο

- Πολύδωρα Βύρων

- Κωστόπουλο Δημήτριο

2) Επιτροπή Βιβλιοθήκης της Βουλής

Αποτελείται από τους Βουλευτές κ.κ.:

- Βρεττό Κωνσταντίνο

- Ζήση Ροδούλα

- Ανουσάκη Ελένη

- Ντούσκα Δημήτριο

- Καραμάριο Αναστάσιο

- Σημαιοφορίδη Κωνσταντίνο

- Μπόσκου Μαρία

Ο ΠΡΟΕΔΡΟΣ ΤΗΣ ΒΟΥΛΗΣ

ΑΠΟΣΤΟΛΟΣ ΧΡ. ΚΑΚΛΑΜΑΝΗΣ

Κοινοποίηση 

1. Αναφερόμενους κ.κ. Βουλευτές

2. Γραφεία Κομμάτων

3. Δ/νση Κοινοβουλευτικών Επιτροπών

4. Δ/νση Βιβλιοθήκης"

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Βλασσόπουλος έχει το λόγο.

ΕΥΑΓΓΕΛΟΣ ΒΛΑΣΣΟΠΟΥΛΟΣ: 'Ο,τι και αν πει ο ομιλητής που είναι εβδομηκοστός πέμπτος στη λίστα και μάλιστα αυτήν την προχωρημένη ώρα, θα είναι κουραστικά, κοινότυπα και επαναλήψεις. Αξίζει όμως να τα ξαναπεί, για να τα εμπεδώσουν κάποιοι από μας εδώ μέσα.

Το συζητούμενο νομοσχέδιο με τον τίτλο "Συγκρότηση της πρωτοβάθμιας Τοπικής Αυτοδιοίκησης" επιχειρεί να μεταρρυθμίσει και να εκσυγχρονίσει τον πρώτο κρίκο της κατά κοινή ομολογία βαρέως πάσχουσας Δημόσιας Διοίκησης της Τοπικής Αυτοδιοίκησης, αυτής της αυτοδιοίκησης που βρίσκεται κοντά στον πολίτη. Επιχειρεί νέα συγκρότηση, δομή και λειτουργία των ΟΤΑ: 

Για να γίνουν αποτελεσματικοί και λειτουργικοί στην υπηρεσία του πολίτη. 

Για να συμμετέχει καλύτερα και αμεσότερα ο πολίτης σε όσα τον αφορούν. 

Για να σταματήσει η αιμορραγία της μετανάστευσης εσωτερικής και εξωτερικής που μετέτρεψε την ελληνική περιφέρεια σε χώρα γερόντων. 

Για να αναβιώσει η έρημη χώρα, να ανακυτταρωθεί η ύπαιθρος και να ξαναζωντανέψει το μαραζωμένο και ξεχασμένο ελληνικό χωριό.

Συγχαρητήρια, λοιπόν, στον Υπουργό Αλέκο Παπαδόπουλο, στους Υφυπουργούς και τους συνεργάτες που είχαν αυτήν την τόλμη. 

Ας δούμε τα επιχειρήματα της Αντιπολιτεύσεως, αν και όλες οι πλευρές έχουν κατά καιρούς και με διάφορους τρόπους μιλήσει θετικά για την αναγκαιότητα του εγχειρήματος.

Επιχείρημα πρώτο: Αντισυνταγματικότητα. Είναι επιχείρημα ανεπέρειστο που καταρρίπτουν και γνωματεύσεις έγκριτων συνταγματολόγων και η νομολογία αλλά και η απόφαση 3140/1990 της Ολομέλειας του Συμβουλίου της Επικρατείας.

Επιχείρημα δεύτερο: Αναγκαστικότητα των συνενώσεων. Εδώ στάθηκαν πάρα πολλοί συνάδελφοι της Νέας Δημοκρατίας και κυρίως ο Αρχηγός της Νέας Δημοκρατίας. Για την Αντιπολίτευση σημαίνει επιβολή, αυταρχισμό, αντιδημοκρατική συμπεριφορά της Κυβέρνησης και για τον Πρόεδρο της Νέας Δημοκρατίας επιπλέον, σημαίνει νεοβαυαρική και νεοπρωσσική νοοτροπία και συμπεριφορά. Είναι επιχείρημα ανυπόστατο, έωλο και ψευδές που καταρρίπτει η σημερινή πραγματικότητα: 1. Πέντε χιλιάδες επτακόσιοι εβδομήντα πέντε ΟΤΑ και δώδεκα χιλιάδες πεντακόσιοι σαράντα οκτώ οικισμοί. 2. Χωριά, τοπωνύμια. 3. Είναι χωριά στα οποία βασιλεύει η ερήμωση και η εγκατάλειψη. 4. Υπάρχει η ευρωπαϊκή εμπειρία. 5. Η κατασπατάλιση των διαθέσιμων πόρων. 6. Ο κατακερματισμός των ανθρώπινων πόρων και του ανθρώπινου δυναμικού και 7. Η προσπάθεια που έγινε από το 1981 μέχρι σήμερα για εθελοντικές συνενώσεις, η οποία ελάχιστα απέδωσε.

Το συζητούμενο νομοσχέδιο, για τη συγκρότηση της πρωτοβάθμιας Τοπικής Αυτοδιοίκησης, υπήρξε προϊόν εμπεριστατωμένης τεχνοκρατικής και χωροταξικής μελέτης, ανάμεσα στα Υπουργεία Χωροταξίας και Εσωτερικών. Είναι προϊόν διαλόγου με τις τοπικές κοινωνίες και αντικείμενο ειδικού θεματικού διαλόγου της ΚΕΔΚΕ στο Ηράκλειο Κρήτης.

Μετά τα όσα εξέθεσα, αυτό το επιχείρημα που έγινε φλάμπουρο και σημαία αυτών που διατρέχουν την ύπαιθρο σαν κομματικοί καθοδηγητές για να πείσουν τον κόσμο για το κακό που θα φέρουν οι συνενώσεις, νομίζω πως καταρρίπτεται.

Πίσω απ' αυτό το επιχείρημα της αναγκαστικότητας επιβολής υποκρύπτεται η υποκρισία των κομματικών ηγεσιών και εμφωλεύει η ιδιοτέλεια και η υστεροβουλία κάποιων αδιόρθωτων τοπαρχών που φοβούνται ότι θα τους συμπαρασύρει το ρεύμα της μεταρρύθμισης.

Επιτρέψτε μου να επικαλεστώ τα λεχθέντα από το συνάδελφο κ. Σουφλιά, που είναι ηγετικό στέλεχος της Νέας Δημοκρατίας και ο οποίος απεχώρησε πριν από λίγο, όπως δημοσιεύτηκαν σε σχόλιο της εφημερίδας "ΤΑ ΝΕΑ". "Δεν καταλαβαίνω το επιχείρημα ότι επειδή είμαστε φιλελεύθεροι, είμαστε εναντίον των αναγκαστικών συνενώσεων. Αυτό σημαίνει, δηλαδή ότι είμαστε εναντίον των νόμων, αφού η εφαρμογή τους προϋποθέτει καταναγκασμό."

Επιχείρημα τρίτο: Οι συνενώσεις γίνονται για να αποκομίσει το ΠΑΣΟΚ κομματικά οφέλη, αυξάνοντας την επιρροή του σε δήμους και δημάρχους στις προσεχείς δημοτικές εκλογές. Γίνονται για να αλώσει τους δήμους το ΠΑΣΟΚ στις προσεχείς δημοτικές εκλογές. Πρόκειται ασφαλώς για επιχείρημα παιδαριώδες.

Επιχείρημα τέταρτο: Οι συνενώσεις γίνονται για να εξοικονομηθούν πόροι και να αφαιμάξει οικονομικά το ΠΑΣΟΚ τα ασθενέστερα στρώματα και τους κατοίκους της περιφέρειας. Το επιχείρημα είναι έκτρωμα, είναι υβρίδιο, είναι ψευδές και ανυπόστατο και αποκύημα νοσηρής φαντασίας νοσηρών εγκεφάλων. Το νομοσχέδιο είναι σαφές περί του αντιθέτου.

Το ΠΑΣΟΚ, κυρίως αυτό και μόνον αυτό έχει αποδείξει και αποδεικνύει καθημερινά και έμπρακτα, την αγάπη και το ενδιαφέρον του για τους κατοίκους της ελληνικής περιφέρειας, της υπαίθρου και του χωριού. Την αγάπη του για τους απλούς ανθρώπους.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή).

Παρακαλώ να μου δώσετε ένα λεπτό, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι ένα λεπτό, κύριε συνάδελφε, θα σας δώσω μερικά δευτερόλεπτα για να ολοκληρώσετε τη σκέψη σας.

ΕΥΑΓΓΕΛΟΣ ΒΛΑΣΣΟΠΟΥΛΟΣ: Σας ευχαριστώ, κύριε Πρόεδρε.

Κυρίες και κύριοι συνάδελφοι, το πρόβλημα βέβαια δεν είναι αυτό καθ' αυτό το νομοσχέδιο που μετά βεβαιότητος θα γίνει νόμος του κράτους, επειδή το θέλει και το απαιτεί η πλειοψηφία του ελληνικού λαού και της Εθνικής Αντιπροσωπείας. Το πρόβλημα είναι η επόμενη μέρα. Αλλά η καλή μέρα φαίνεται από την αυγή.

Το παρελθόν του ΠΑΣΟΚ στην κυβερνητική του έκφραση, σε όλους τους τομείς της κυβερνητικής δραστηριότητος εγγυάται το αύριο του "ΚΑΠΟΔΙΣΤΡΙΑ". Αλλά και η μέχρι τώρα προσφορά του Υπουργού Εσωτερικών, Δημόσιας Διοίκησης και Αποκέντρωσης κ. Αλέκου Παπαδόπουλου και των συνεργατών του, εγγυώνται το μέλλον του "ΚΑΠΟΔΙΣΤΡΙΑ".


 

  

Σελίδα 1198 

Τελειώνοντας, θέλω εμφατικά να πω κάτι ακόμα για τα ελληνικά χωριά σαν απάντηση σε αυτούς που σκόπιμα διαδίδουν και παραπληροφορούν πως διαλύονται και εξαφανίζονται.

Τα χωριά που είναι η κιβωτός της πολιτισμικής παράδοσης των Ελλήνων. Τα χωριά που στολίζουν τις ρυτίδες της ιστορίας του τόπου δεν χάνονται στο νέο διοικητικό χάρτη. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ ολοκληρώστε.

ΕΥΑΓΓΕΛΟΣ ΒΛΑΣΣΟΠΟΥΛΟΣ: Τελειώνω, κύριε Πρόεδρε.

Αντίθετα η οργάνωση και η λειτουργία τους αναβαθμίζεται, αφού θεμελιώνεται στην αντιπροσώπευση, στην αποκέντρωση και τη δημοκρατικότητα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γιαννόπουλος έχει το λόγο.

ΕΥΑΓΓΕΛΟΣ ΒΛΑΣΣΟΠΟΥΛΟΣ: Τελειώνοντας...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ. Δεν μπορώ να σας δώσω άλλο χρόνο. Μη με φέρνετε σε δύσκολη θέση. 

ΕΥΑΓΓΕΛΟΣ ΒΛΑΣΣΟΠΟΥΛΟΣ: ... δηλώνω, πως θα ψηφίσω με περηφάνεια το νομοσχέδιο, καλώ, δε, όλους τους συναδέλφους απ' όλες τις πλευρές να πράξουν το ίδιο. Ευχαριστώ, κύριε Πρόεδρε.

(Χειροκροτήματα από την πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Ν. Κρητικός): Εσείς γνωρίζετε, κύριε Βλασσόπουλε, ότι κάθε φορά που υπερβαίνετε το χρόνο σας στερείτε το δικαίωμα από άλλο συνάδελφο να μιλήσει.

Ο κ. Αθανάσιος Γιαννόπουλος έχει το λόγο.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, κύριοι συνάδελφοι, με την πίεση του χρόνου, όση ρητορική ικανότητα και αν έχω και όσα διαθέσιμα εγκεφαλικά κύτταρα κι αν διαθέτω αυτήν τη στιγμή, δεν μπορώ να ασχοληθώ εμπεριστατωμένα με αυτό το νομοσχέδιο. Μέσα σε πέντε λεπτά τι να προλάβει να πει κανείς; Αυτό αποτελεί μια φαρσοκωμωδία και δυστυχώς, όλοι μας κάνουμε μία ψυχοθεραπεία για το συγκεκριμένο νομοσχέδιο.

Είμαι όμως κι εγώ υποχρεωμένος να υψώσω τη φωνή μου, να καταθέσω τις απόψεις μου, με τη δύναμη που μου δίνει ο φθιωτικός λαός και να σας πω, κύριε Υπουργέ, ότι υπάρχει μεγάλη ανησυχία γι'αυτό το εθνοκτόνο νομοσχέδιο που καταθέτετε προς ψήφιση.

Ιστορικά, μετά την αποτυχία που είχαν αυτά τα νομοσχέδια, τα οποία εσείς στο παρελθόν μας δώσατε περί των εθελοντικών συνενώσεων και μετά από την προσχεδιασμένη αποτυχία που είχαν τα συμβούλια περιοχής, γιατί δεν δώσατε πόρους και γιατί δεν φτιάξατε ένα θεσμικό πλαίσιο για να μπορέσουν να προσφέρουν και παράλληλα να μπορέσουν να λειτουργήσουν πιλοτικά, ώστε να δοθεί ένα κίνητρο για να φτάσουν οι πολίτες να θέλουν τη δύναμη εν τη συνενώσει, αν αυτό πιστεύετε;

Δημιουργήσατε ένα δίλημμα. Ποιο ήταν το δίλημμα; Αναγκαστικές συνενώσεις. "Ελληνικέ λαέ, πολίτες δεν έχετε άλλη διέξοδο, πρέπει να συνενωθείτε". Τι έκαναν οι πολίτες; Τι έκαναν στα χωριά; Βλέπω ότι και ο Υπουργός και οι Υφυπουργοί, όλο το πάνθεον του Υπουργείου, είναι επαρχιώτες. Εσείς δεν έχετε αυτήν την ανησυχία; Πού ζείτε; Στον 'Αρη ζείτε; Δεν έχετε έρθει σε επαφή με τον κόσμο, να δείτε την ανησυχία του;

Τι αποφάσισαν, λοιπόν, αυτές οι λαϊκές συνελεύσεις -θα μου επιτρέψετε να πω μία κακόηχη λέξη- "μαϊμούδες"; Αποφάσισαν το δεινάστη, τον εργοδότη, πιθανόν και τον τύρρανο. 'Εκαναν εκλογή. Αυτό το επιχείρημα εσείς το επικαλείστε, λέγοντας ότι δεν υπήρξε αντίσταση κοινωνική, δεν υπήρξε αντίδραση.

Τι υπήρξε, όμως, από κάποιους δημάρχους και κοινοτάρχες; Υπήρξε μια φωνή διαμαρτυρίας. Τους χαρακτηρίσατε ως καρεκλοκένταυρους και μάλιστα, τους δώσατε και τον τίτλο των φτηνών οικονομησαρίων, που θέλουν να διατηρήσουν κάποια οικονομικά δεδομένα.

Εμάς δε, τους Βουλευτές, φτάσατε στο σημείο να μας πείτε ότι είμαστε αναχρονιστικοί, ότι είμαστε οπισθοδρομικοί και κάπου μας χαρακτηρίσατε γραφικούς. Δεν ξέρουμε πώς μας χαρακτηρίζετε εσείς, αλλά δεν θέλουμε να σας δώσουμε αυτούς τους τίτλους σ'εσάς.

Κύριε Υπουργέ, ήθελα να ρωτήσω, επειδή είσαστε και τεχνοκράτης, με ποιο μαθηματικό τύπο τα βρήκατε όλα αυτά, τους εννιακόσιους περίπου δήμους και εκατόν είκοσι κοινότητες;

Απευθυνόμενος στο συμπολίτη μου Υφυπουργό κ. Λάμπρο Παπαδήμα, που απουσιάζει αυτήν τη στιγμή, θέλω να του πω, πως επί παραδείγματι στη Φθιώτιδα από την απόφαση που είχε η ΤΕΔΚ για τριάντα έξι έφθασε στο νούμερο είκοσι δύο. Υπάρχει κανένας μαθηματικός τύπος, καμιά εξίσωση που την ξέρετε εσείς και δεν την ξέρουμε εμείς; Πραγματικά, απορεί κανείς πως φθάνετε σ'αυτούς τους αφορισμούς.

Αυτό που θα πετύχετε με τις συνενώσεις, δεν είναι τίποτε άλλο, παρά να ενώσετε τη μιζέρια και τα προβλήματα όλων των κοινοτήτων. Αφού, λοιπόν, θα τα διογκώσετε όλα αυτά, μετά θα προσπαθήσετε για κάποιες λύσεις που βλέπουμε ότι είναι ο "ΚΑΠΟΔΙΣΤΡΙΑΣ 2", ο "ΚΑΠΟΔΙΣΤΡΙΑΣ 3".

Ακούσαμε επιχειρήματα από τον κύριο Υπουργό. Πραγματικά, λυπάμαι, αλλά μου έδινε την εντύπωση ότι ήταν κάποιες προεκλογικές εξαγγελίες, λέγοντας "σ'αυτούς τους διευρυμένους δήμους θα δώσουμε λειτουργικές ικανότητες, που αυτές θα είναι εκχιονιστικά μηχανήματα, fax, θα έχουν γεωπόνους, θα έχουν μηχανικούς". Σαν να μας λέτε δηλαδή, ότι με αυτά που θα δώσετε -πότε θα τα δώσετε και με ποιους πόρους θα τα δώσετε- όλο αυτό το σκηνικό θα λειτουργήσει τόσο ωραία και θαυμάσια.

Ξοδέψατε άφθονα χρήματα για τη διαφημιστική καμπάνια. Εμάς μας ταλαιπωρήσατε και δεν μας δίνετε τη δυνατότητα να μιλήσουμε. Δεν είναι δυνατόν μέσα σε πέντε λεπτά να εκθέσουμε τις απόψεις μας πάνω στο συγκεκριμένο νομοσχέδιο.

'Εγινε μία προσπάθεια "σαλαμοποιήσεως" της διάθεσης των πολιτών, μοιράζοντας λεφτά αφειδώς. Τα κονδύλια που έχετε μοιράσει, αν μας τα δείξετε, θα δούμε ότι ανέρχονται σε δισεκατομμύρια. Να, η σπατάλη του χρήματος.

Λείπει, βεβαίως, ο συντοπίτης μου κ. Λάμπρος Παπαδήμας, αλλά επιτρέψτε μου, κύριε Πρόεδρε να πω το εξής: Στη Φθιώτιδα, με ποιο κριτήριο έμεινε ως κοινότητα ο Τυμφρηστός και η Παύλιανη; Λέτε ότι η Παύλιανη έμεινε για ιστορικούς λόγους. Οι Θερμοπύλες, τότε, δεν μπορούσαν να μείνουν ως αυτοδιοικούμενη κοινότητα; Και γιατί δεν έμειναν και άλλες, όπως η Λάρυμνα, η Μαλεσίνα, το Μαρτίνο και άλλες κοινότητες στο Δομοκό;

Αλλά απλώς και μόνο εξυπηρετήσατε κάποιους κομματικούς γνωστούς και φίλους, Βουλευτές ή και Υπουργούς ακόμα και ονομάσατε δήμους κάποια χωριουδάκια. Κι εγώ από ένα χωριουδάκι κατάγομαι. Πραγματικά είναι τιμή να καταγόμαστε απ' αυτά τα χωριά, αλλά εμείς θα θέλαμε τα χωριά μας να μείνουν, εφόσον μπορούν να μείνουν, αυτοδιοικούμενες οντότητες.

Διακατέχεσθε, κύριοι Υπουργοί, από μία λουδοβίκειο αρχή, αυτό που έλεγε ο Λουδοβίκος ο 14ος ότι "το κράτος είμαι εγώ και μετά από μένα η καταστροφή". Πραγματικά αυτήν την καταστροφή δεν την οφείλει να την έχει το ελληνικό έθνος.

Θα ήθελα να τελειώσω με μία ιπποκρατική ρήση: "Ωφελέειν ή μη βλάπτειν". Βλάπτετε την κοινωνία, αντί να την ωφελήσετε.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αράπης έχει το λόγο.

ΙΩΑΝΝΗΣ ΑΡΑΠΗΣ: Κύριοι συνάδελφοι, είναι άραγε ο υπό ψήφιση νόμος δημιουργία βιώσιμων μονάδων πρωτοβάθμιας Τοπικής Αυτοδιοίκησης ή νέκρωση των χωριών της χώρας; Αυτό το ερώτημα πλανάται σε όλο τον ελληνικό λαό. Εμείς λέμε, όχι, δεν είναι βιώσιμη μονάδα πρωτοβάθμιας Τοπικής Αυτοδιοίκησης. 

Κύριοι συνάδελφοι, επί του συζητουμένου νομοσχεδίου υπάρχουν δύο, κυρίως, απόψεις. Η μία εκφράζεται από την Κυβέρνηση, δια του Υπουργού Δημοσίας Διοίκησης με την εισήγηση, στην οποία διατυπώνεται η άποψη ότι η αντιμετώπιση


 

  

Σελίδα 1199 

 

του δομικού προβλήματος της πολυδιάσπασης των Κοινοτήτων της χώρας, επιβάλλεται να προκριθεί στη βάση της ανασυγκρότησης ή όπως αυτό έχει αποδοθεί, μάλλον συνοπτικά, της ανακυττάρωσης των πρωτοβάθμιων Ο.Τ.Α. 

Επιδιώκεται, με αναγκαστικό, βίαιο τρόπο, η συνένωση των Κοινοτήτων σε Δήμους, γιατί έτσι εκσυγχρονίζεται η πρωτοβάθμια Τοπική Αυτοδιοίκηση, ώστε οργανωμένη σε βιώσιμους δήμους να παρέχει υπηρεσίες ισοδύναμης αποτελεσματικότητας στους κατοίκους των πόλεων και των χωριών, καθώς και τη βελτίωση της ποιότητας ζωής όλων των πολιτών.

Στην απόφαση αυτή οδηγήθηκε η Κυβέρνηση για να δυναμώσει τα ελληνικά χωριά, που άλλα είναι ήδη ερημωμένα και νεκρά και άλλα ερημώνονται και νεκρώνονται με γρήγορο ρυθμό.

Η άλλη άποψη, που υποστηρίζεται από το σύνολο σχεδόν του μη κυβερνητικού πολιτικού χώρου, από πολλά στελέχη του Κυβερνώντος Κόμματος -από καθηγητές όπως οι κύριοι Μαγκάκης, Μπέης, τους κοινωνικούς φορείς, τους απόδημους και τις τοπικές κοινωνίες. Η άποψη αυτή υποστηρίζει ότι το σχέδιο "ΚΑΠΟΔΙΣΤΡΙΑΣ", που αποτελεί περιεχόμενο του υπό συζήτηση νομοσχεδίου, σχεδιάστηκε επί χάρτου αυταρχικά, ερήμην των τοπικών κοινωνιών και του πολιτικού κόσμου και των άλλων φορέων της κοινωνίας μας, είναι εξωπραγματικό και καταστροφικό για τα χωριά της χώρας μας, τα οποία οδηγεί στον οριστικό αφανισμό.

Η πρώτη άποψη, η κυβερνητική, είναι υποκριτική και κρύβει τον πραγματικό λόγο της αυταρχικής, βίαιης συνένωσης των Κοινοτήτων σε δήμους. Το επιδιωκόμενο δεν είναι η δημιουργία βιώσιμων δήμων, για να ...σωθούν τα χωριά (σχήμα οξύμωρο!), διότι δεν μπορούμε στα σοβαρά να υποστηρίζομε ότι, αν ενώσομε δέκα, ερημωμένα, νεκρά χωριά, (όπως δέχεται η Κυβέρνηση), θα δημιουργήσομε ένα βιώσιμο δήμο, αφού η συγκέντρωση πολλών νεκρών δημιουργεί "νεκροταφείο" και όχι χώρο ζωής!!

Το επιδιωκόμενο είναι η αστικοποίηση του αγροτικού και ημιαγροτικού πληθυσμού και η μείωσή του από 23% σε 8%, σύμφωνα με τα κελεύσματα των όψιμων εκσυγχρονιστών του Μάαστριχτ. Αυτό επιδιώκει ο αυθαίρετος σχεδιασμός και ο αναγκαστικός τρόπος συνένωσης των Κοινοτήτων σε δήμους και γι' αυτό αντιδρούν οι τοπικές κοινωνίες, που διαβλέπουν τον αφανισμό τους και την απορρόφησή τους από τα δημιουργούμενα αστικά κέντρα.

Ας το ομολογήσει ευθέως η Κυβέρνηση, ότι αυτός είναι ο κύριος στόχος της και να μην ισχυρίζεται, ψευδολογώντας, ότι έτσι αποτρέπεται η ερήμωση των χωριών μας.

Με το συζητούμενο νομοσχέδιο συντελείται εθνικό έγκλημα, αφού αλλοιώνεται η όλη δομή της ελληνικής κοινωνίας, και της παραγωγικής διαδικασίας, για να πειθαρχήσομε στα κελεύσματα των όψιμων εκσυγχρονιστών, οπαδών του Μάαστριχτ.

Το νομοσχέδιο αυτό, κύριοι Υπουργοί, πρέπει ν'αποσυρθεί για τους εξής λόγους: 

α) Διότι υπηρετεί στόχους σε βάρος της ελληνικής γεωργίας, κτηνοτροφίας και μικρής καλλιέργειας και αποσκοπεί στη συρρίκνωση του αγροτικού πληθυσμού.

β) Διότι σχεδιάστηκε επί χάρτου, αυθαίρετα και αυταρχικά, ερήμην των τοπικών κοινωνιών.

γ) Διότι οδηγεί σε οριστική ερήμωση των χωριών και βάζει ταφόπετρα σε πέντε χιλιάδες εξακόσια χωριά, που διαδραμάτισαν και διαδραματίζουν τόσο σημαντικό ρόλο στη διαμόρφωση της ιστορίας μας και στον πολιτισμό μας.

δ) Διότι, σε καμία χώρα του κόσμου, δεν έγινε τέτοιος βιασμός της θέλησης των τοπικών κοινωνιών. 

Επ'αυτού σημειώνω ότι, όπως προκύπτει από τον πίνακα που περιέχεται στο σχέδιο "ΚΑΠΟΔΙΣΤΡΙΑΣ", σε όλες τις χώρες της Ευρώπης, σε σαράντα τρία χρόνια, από το 1950 μέχρι το 1993, με συντονισμένα και μελετημένα προγράμματα, επιτεύχθηκαν συνενώσεις σε ποσοστό 2% έως 67%.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ τελειώνετε.

ΙΩΑΝΝΗΣ ΑΡΑΠΗΣ: Η Κυβέρνηση έχει υποχρέωση, αφού αποσύρει το νομοσχέδιο, να προχωρήσει άμεσα σε θεσμική και οικονομική ενίσχυση των συμβουλίων περιοχής, που η ίδια θέσπισε, ώστε αυτά στα οποία συμμετέχουν οι κοινότητες, να μπορούν να υπηρετήσουν τα διακοινοτικά αναπτυξιακά έργα, που θα ωθήσουν στην αναζωογόνηση της υπαίθρου και του χωριού μας.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Νιώτης έχει το λόγο.

ΓΡΗΓΟΡΙΟΣ ΝΙΩΤΗΣ: Ευχαριστώ, κύριε Πρόεδρε. 

Νομίζω πως το προκεχωρημένο της ώρας δεν επιτρέπει ούτε διαλόγους με υψηλά διανοήματα αλλά με μία παρρησία να καταθέσει ο καθένας αυτά τα οποία έχει να καταθέσει. Και εγώ προσωπικώς, όπως και πολλοί συνάδελφοι, τα καταθέτω από την εμπειρία της συμμετοχής μου επί πολλές δεκαετίες στο χώρο της Τοπικής Αυτοδιοίκησης.

Αγαπητοί συνάδελφοι, κυρίως της Νέας Δημοκρατίας -τα είπαμε και στην επιτροπή- τα δικά μου τα συμπεράσματα είναι πολύ πιο απλά. Νομίζω, ότι ο ελληνικός λαός μας παρακολουθεί με μεγαλύτερη ηρεμία απ' ό,τι παρακολουθούμε εμείς η μία παράταξη την άλλη. Και αυτό είναι ένα πρώτο γενικό συμπέρασμα σε ό,τι αφορά την Ελλάδα.

Αυτό σημαίνει ότι οι τοπικές κοινωνίες για τις οποίες κόπτεσθε έχουν ωριμάσει, πρότερον ίσως και των αντιπαλοτήτων και των σκοπιμοτήτων που ενυπάρχουν, δυστυχώς ακόμη, στο ναό της δημοκρατίας.

Είχα πει στην επιτροπή ότι θα έπρεπε ένα τόσο σημαντικό νομοθέτημα -θα μπορούσα να το πω ιστορικό και μεταρρύθμιση, με μπέρδεψε, όμως, λίγο ο κύριος Υπουργός που σήμερα δεν το θέλησε να είναι μεταρρύθμιση, αλλά εγώ πιστεύω ότι είναι και μεταρρύθμιση και ιστορικό νομοθέτημα- να μας βρει ενωμένους. Και εν πάση περιπτώσει, επειδή εγώ έχω αυτήν τη λογική της ενότητας στα μεγάλα θεσμικά ζητήματα, διέκρινα μία συμφωνία είτε θέλουμε είτε όχι, μία ενότητα άποψης στην ομιλία τόσο του Αρχηγού της Αξιωματικής Αντιπολίτευσης, όσο και των υπόλοιπων αρχηγών, αλλά και των συναδέλφων. Διέκρινα τη συμφωνία ότι όλοι είμαστε σύμφωνοι πως η χώρα δεν μπορούσε να πάει ούτε στον 21ο αιώνα ούτε στην ευρωπαϊκή προοπτική με εξι χιλιάδες Οργανισμούς Αυτοδιοίκησης, εκ των οποίων οι τρεις χιλιάδες είναι και συγγενείς θνησιγενείς.

Γιατί φωνάζουμε; Για τη δημοκρατία, αν έγινε διάλογος, αν έπρεπε να είναι αναγκαστικές ή συναινετικές. Αυτό είναι ένα ζήτημα δημοκρατίας. 'Ομως αυτήν την ώρα δεν είμαστε εδώ για να διαπιστώσουμε τη δημοκρατικότητά μας, αλλά το αν είμαστε αντίστοιχοι με το παρόν και το μέλλον του Ελληνισμού. Και ασφαλώς η ελληνική Τοπική Αυτοδιοίκηση ήταν εντελώς αναντίστοιχη, αποδιαρθρωμένη μέσα σε ένα "μαζ" το οποίο ανέπτυξαν το 1833 οι Βαυαροί και το 1912 ο Βενιζέλος.

Και οι δύο πλευρές δεν δούλεψαν τότε για την τοπική ανάπτυξη, ούτε για την περιφερειακή συγκρότηση της χώρας, αλλά οι μεν Βαυαροί για να συγκροτήσουν και να ελέγξουν το κράτος έκαναν διακόσιους εξήντα δήμους, ο δε Βενιζέλος για να το αποδιαρθρώσει για λόγους πολιτικής δημοκρατίας έκανε αυτό που έκανε, έξι χιλιάδες οργανισμούς.

Μετά από ογδόντα πέντε χρόνια προς τιμήν της έρχεται η Κυβέρνηση και φέρνει αυτό το νομοσχέδιο. 'Ολοι θα θέλαμε να είχαμε φέρει αυτό το νομοσχέδιο. Ψάξτε στο βάθος της συνειδήσεώς σας και θα δείτε ότι όλοι θα θέλαμε να είχαμε την τιμή να υπογράψουμε αυτό το νομοσχέδιο. 'Ομως το πολιτικό κόστος δεν το επέτρεπε αυτό ούτε στη Νέα Δημοκρατία ούτε στο ΠΑ.ΣΟ.Κ. από το 1982 και μετά. Είναι προς τιμήν της πολιτικής ηγεσίας του Υπουργείου Εσωτερικών που αναλαμβάνει το πολιτικό κόστος.

'Αρα όλη αυτή η θεωρία περί του ότι οι γεωγραφικές ενότητες είναι αρχιτεκτονημένες για να σας αλλοιώσουμε εκλογικά είναι λάθος. Το ΠΑ.ΣΟ.Κ. διακινδυνεύει, διότι προκαλεί με αυτήν την πολιτική τόλμη του και αναλαμβάνει το πολιτικό κόστος. Νομίζω ότι η Νέα Δημοκρατία έπεσε θύμα της τακτικής της με δύο φοβίες. Η πρώτη ότι τάχα θα έχανε στο εκλογικό μαγειρείο χιλιάδες ψήφους από την αγανάκτηση των πολιτών. Δυστυχώς εδώ πέσατε έξω. Δεν υπάρχει τέτοιο


 

  

Σελίδα 1200 

 

ζήτημα. 'Οσοι ζήσαμε την Τοπική Αυτοδιοίκηση ξέραμε γιατί δεν θα αντιδρούσαν οι τοπικές κοινωνίες. Διότι γνωρίζουν, ότι με το σημερινό μόρφωμα, όχι μόνο δεν πήγαν προς το καλύτερο, αλλά έφθασαν σε άσχημη κατάσταση όπως είναι παραδείγματος χάριν η περιοχή εις τα ορεινά του Πάρνωνα, του αγαπητού εξ Αρκαδίας συναδέλφου, όπου μόνο το χωριό του έχει χίλιους κατοίκους και τα υπόλοιπα κάτω των εκατό.

Εγώ μπορώ να σας διαβεβαιώσω ότι πάνω από δύο χιλιάδες οργανισμοί έχουν παιδιά από μηδέν έως πέντε. Γι'αυτούς τους οργανισμούς Τοπικής Αυτοδιοίκησης χύνετε τόσα κροκοδείλια δάκρυα εδώ μέσα. Προς Θεού! Από πού ήλθαμε; Και εν πάση περιπτώσει τι ακριβώς κάνουν αυτοί οι "κακούργοι" του Υπουργείου Εσωτερικών; Τους διατηρούν τις τρέχουσες αρμοδιότητες και τους συνθέτουν σε ένα νέο περιβάλλον από το οποίο ελπίζουμε να γεννηθεί η προσδοκία μιας βελτίωσης και των γραφειοκρατικών υποδομών και του σχεδιασμού μιας τοπικού χαρακτήρα ολοκληρωμένης ανάπτυξης. Σε τίποτα δεν μπορείτε να κτυπήσετε την ενδοδημοτική αποκέντρωση, η οποία προβλέπει και πόρους και αρμοδιότητες, αλλά και συμμετοχή των τοπικών συμβουλίων και του προέδρου -μάλιστα τις περισσότερες φορές πάνω από τρακόσιους κατοίκους- ως ισότιμου μέλους του δημοτικού συμβουλίου.

Να σας θυμίσω ότι το 1/3 των κοινοταρχών σήμερα είναι κάτοικοι Αθηνών. Μπορεί κανείς να το διαψεύσει αυτό;

ΣΤΡΑΤΗΣ ΚΟΡΑΚΑΣ: Εγώ το διαψεύδω.

ΓΡΗΓΟΡΙΟΣ ΝΙΩΤΗΣ: Ωραία, τότε ας αρχίσουμε την αριθμητική, κύριε Κόρακα, και θα διαψευσθείτε. Αυτή είναι η πραγματικότητα.

Εγώ νομίζω ότι η κριτική μας έπρεπε να εστιασθεί αλλού και όχι στο γιατί -καθυστερημένα πράγματι- πήρε αυτήν την πρωτοβουλία η Κυβέρνηση. Από το ΠΑ.ΣΟ.Κ. προήλθαν όλα στην αυτοδιοίκηση την τελευταία εικοσαετία. Και η αποκέντρωση του κράτους και η Νομαρχιακή Αυτοδιοίκηση. Βεβαίως και οι δήμοι από δική μας τολμηρή πρωτοβουλία θα προήρχοντο.

Το στοίχημα για την Κυβέρνηση και για όλο το Κοινοβούλιο, είναι αν θα υλοποιηθεί σωστά και με σχέδιο αυτή η τομή. Οι πόροι και οι αρμοδιότητες θα πάνε την ώρα που πρέπει; Εκεί είναι το ζήτημα και ασφαλώς και το εάν θα ενισχυθούν με την στελέχωση και με τις αναγκαίες υποδομές οι νέοι δήμοι. Εκεί δεν άκουσα καμία κριτική, αλλά άκουσα κριτική μόνο επί της δημοκρατίας. Η δημοκρατία περισσεύει και στο ΠΑ.ΣΟ.Κ. και στο Κοινοβούλιο. Να είστε βέβαια γι'αυτό. Το στοίχημα είναι η ανάπτυξη και η προοπτική και η συμβολή της Τοπικής Αυτοδιοίκησης σε αυτήν.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μουσταφά Μουσταφά έχει το λόγο.

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, κύριοι συνάδελφοι, τις θέσεις του κόμματός μας και τη γενική μας εκτίμηση για το συζητούμενο νομοσχέδιο την έκαναν τόσο η εισηγήτρια του κόμματός μας, όσο και ο Πρόεδρός μας με τη σημερινή τους τοποθέτηση.

Θεωρούσαμε και θεωρούμε τη συνένωση των κοινοτήτων σαν ένα αναγκαίο βήμα για την αναβάθμιση, την ανασυγκρότηση και τον εκσυγχρονισμό του θεσμού της Τοπικής Αυτοδιοίκησης. Η ουσιαστική αυτοδιοίκηση με περιφερειακή αποκέντρωση μπορεί να επιφέρει ριζοσπαστική αλλαγή στη δομή και στη λειτουργία του κράτους, περιφερειακό σχεδιασμό της ανάπτυξης, κοινωνική συνοχή, δημοκρατική αναζωογόνηση και ανανέωση της περιφέρειας και του δημόσιου βίου της χώρας.

Η ουσιαστική αυτοδιοίκηση είναι μέσον για την προσέγγιση του πολίτη στα κέντρα λήψης αποφάσεων για την ενεργητικότερη συμμετοχή των πολιτών στη διαχείριση των υποθέσεών τους, για το βάθεμα της δημοκρατίας στη χώρα μας. 

'Εγιναν αρκετές κουβέντες για τους βαθμούς της αυτοδιοίκησης, για την περιφερειακή αυτοδιοίκηση, για τη Νομαρχιακή Αυτοδιοίκηση και για το συζητούμενο νομοσχέδιο.

Εγώ είμαι Βουλευτής του Νομού Ροδόπης και έχω την εμπειρία των εφαρμογών, στις διάφορες παρεμβάσεις, πρωτοβουλίες και τομές που επιχειρούνται και στην Τοπική Αυτοδιοίκηση αλλά και αλλού. Νόμοι, τομές, πρωτοβουλίες, όταν διαβαίνουν το Νέστο, υφίστανται μία σοβαρή μετάλλαξη, υφίστανται μία σοβαρή παραμόρφωση. Αντί, λοιπόν, να ανοίξουν νέους ορίζοντες ανάπτυξης και νέους δρόμους ειρηνικής συνύπαρξης και συμβίωσης στην πολυπολιτισμική κοινωνία της Θράκης, αντί να εξασφαλίσουν συνθήκες ισότιμης συμμετοχής, σεβασμού της καταγωγής, της γλώσσας, του πολιτισμού και της θρησκείας του καθενός, ανοίγουν νέες πληγές στο σώμα της κοινωνίας της Θράκης.

Θέλω να είμαι πιο σαφής. Νομαρχιακή Αυτοδιοίκηση. Θεσμός κατ' αρχήν θετικός. Αυτός υπέστη μετάλλαξη πριν το Νέστο, στο Στρυμώνα. Επινοήθηκαν οι διευρυμένες Νομαρχιακές Αυτοδιοικήσεις Ροδόπης-'Εβρου και Ξάνθης-Καβάλας-Δράμας. Στις νομαρχιακές εκλογές του 1994, έτυχα της εκτίμησης του 1/10 των εκλογέων του Νομού Ροδόπης, αλλα δεν μπόρεσα να εκλεγώ νομαρχιακός σύμβουλος στο 25μελές νομαρχιακό συμβούλιο. Με λίγες ψήφους παραπάνω, εκλέχτηκα Βουλευτής. Είναι κατά κάποιο τρόπο ένας βιασμός, μία παραχάραξη της λαϊκής έκφρασης, της λαϊκής βούλησης. 

Οι πρόεδροι των διευρυμένων Νομαρχιακών Αυτοδιοικήσεων, έχουν ζητήσει ή να τους ανατεθεί κάποια αρμοδιότητα ή επιτέλους να πάψουν να υπάρχουν, γεγονός που αποδεικνύει ότι μορφώματα, εκτρώματα που δημιουργούνται υπό το βάρος σκοπιμοτήτων, προκαταλήψεων, θερμοκεφαλισμών, δεν έχουν προοπτικές επιβίωσης και ουσιαστικής προσφοράς στον τόπο. Πέρα από αυτό, τέτοιες πρακτικές δημιουργούν προβλήματα εκεί που δεν υπάρχουν, κτίζουν τείχη ανάμεσα στα σύνοικα στοιχεία, γεννούν αισθήματα κατωτερότητας και αποκλεισμού και πολίτη Β και Γ κατηγορίας στους μειονοτικούς, αισθήματα αποστροφής, την αίσθηση ότι για όλα τα κακώς κείμενα της περιοχής φταίει η μειονότητα στους πλειονοτικούς. 

Συμβούλια περιοχής. 'Οταν είχε επισκεφθεί ο κ. Παπαδόπουλος την Κομοτηνή, είχα τονίσει ότι στη χωροθέτηση, στον ορισμό συμβουλίων της περιοχής, κυριάρχησαν σκοπιμότητες, προκαταλήψεις, εθνικιστικές υστερίες, που καταδίκαζαν τα συμβούλια περιοχής σε απραξία και είχα ζητήσει, στη χωροταξική κατανομή των νέων Οργανισμών Τοπικής Αυτοδιοίκησης, να πρυτανεύσουν αντικειμενικά κριτήρια, όπως γεωγραφική θέση, αναπτυξιακή προοπτική, κοινή οικονομία, υποδομή, πολυπολιτισμική πραγματικότητα της περιοχής. 

Η Τοπική 'Ενωση Δήμων και Κοινοτήτων με μονοκομματική σύνθεση, χωρίς να επιδιώξει τη συμμετοχή κανενός από τη μειονότητα, διετύπωσε μία πρόταση εισηγητικά που εμπεριείχε όλες τις αρνητικές επιδράσεις των αγκυλώσεων, των σκοπιμοτήτων, των προκαταλήψεων και εθνικιστικών υστεριών.

Απεναντίας, η Νομαρχιακή Επιτροπή του Συνασπισμού με σαφήνεια και τόλμη κατέθεσε μία ολοκληρωμένη πρόταση, την οποία γνωστοποιήσαμε έγκαιρα στο Υπουργείο. Αυτή η πρόταση βασισμένη σε κριτήρια τοπικοαυτοδιοικητικά στην προοπτική ανάπτυξης και στην ενωτική πολιτική, για πρόοδο και προκοπή, αποτελεί δείγμα πολιτικής ευθύνης και θα μπορούσε να γίνει βάση για τις συνενώσεις στο νομό μας.

Και οι παράγοντες της Τοπικής Αυτοδιοίκησης, από το χώρο της μειονότητας, με δύο επιστολές τους προς το Υπουργείο χωρίς Αντικαποδιστριακές κορώνες, σχεδόν παρακαλώντας, κάνανε προτάσεις συγκεκριμένες που μπορούσαν να βοηθήσουν στον καλύτερο χωροταξικό σχεδιασμό. Τη συγκεκριμένη πρόταση, το σχέδιο νόμου για εννέα δήμους και τρεις κοινότητες στο Νομό Ροδόπης καθώς και στο Νομό Ξάνθης, τη διαπερνά μια αντίληψη γκετοποίησης, περιθωριοποίησης, δημιουργίας αμιγών μειονοτικών δήμων, προσπάθεια δημουργίας δήμων, που η μειονότητα θα είναι μία σίγουρη μειοψηφία. 'Εχω μερικά παραδείγματα, χαρακτηριστικά. Η πρυτάνευση τέτοιων λογικών, είναι επικίνδυνη για την περιοχή. Εξαρχής θα δημιουργηθούν προβλήματα, στη λειτουργία και αποδοτικότητα των νέων Οργανισμών Τοπικής Αυτοδιοίκησης, θα περιθωριοποιούν τη μειονότητα. Στην περιοχή υπάρχουν πολλοί Θρακολόγοι, μειονοτικολόγοι και ειδικοί επιστήμονες. Λειτουργούν γραφεία, κέντρα, παράκεντρα με μόνο στόχο τη συντήρηση των προβλημάτων της μειονότητας, των εμποδίων,


 

  

Σελίδα 1201 

 

των διακρίσεων για τη μη επίτευξη της πραγματικής ισοτιμίας, της ισονομίας, της ισοπολιτείας για την ομαλή ένταξη της μειονότητας στην πραγματικότητα της χώρας.

Το Υπουργείο έπρεπε να κλείσει τα αυτιά του σε αυτές τις κραυγές και να αρθεί στο ύψος των περιστάσεων. Γιατί αλλιώς αδικείται πραγματικά το όλο εγχείρημα της αναβάθμισης, της ανασυγκρότησης, της Τοπικής Αυτοδιοίκησης.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μαγκριώτης έχει το λόγο.

ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, κυρία και κύριοι συνάδελφοι, φοβούμαι πως ο διάλογος δεν είναι τόσο δημιουργικός, γιατί έχουν μετατοπισθεί οι βάσεις ορισμένων εννοιών. Εγώ, λοιπόν, δεν θα μιλήσω επί της αρχής του νομοσχεδίου, αλλά θα μιλήσω επί της αρχής ορισμένων εννοιών, για να βοηθήσω έστω και σε αυτήν την προχωρημένη ώρα.

Οι λέξεις που αναπτύσσουν τις έννοιες αυτές είναι αποκέντρωση, ανάπτυξη, πληθυσμιακή συγκράτηση και δημοκρατική οργάνωση της κοινωνίας.

Η αποκέντρωση, κύριε Πρόεδρε, σε κάθε σύστημα έχει τις δικές της εσωτερικές ισορροπίες, αυτό που ονομάζουμε κρίσιμη μάζα στη φυσική. Τι σημαίνει αυτό; Σημαίνει πως πρέπει να υπάρξει μια ισορροπία σε ένα σύστημα εσωτερικό ανάμεσα στην κεντρική εξουσία, στις περιφερειακές και τοπικές εξουσίες. Και αυτή η ισορροπία είναι γνωστό, πως παρ'όλες τις προσπάθειες αποκέντρωσης, περιφερειακής συγκρότησης, παρ'όλη τη συγκρότηση της Νομαρχιακής Αυτοδιοίκησης δεν έχει μετατοπισθεί ουσιαστικά. Και με αυτό ακόμα το νομοσχέδιο παραμένει ανισοβαρής υπέρ του κέντρου και θα έλεγα με μεγάλη απόκλιση.

Η δεύτερη παράμετρος στην κρίσιμη μάζα είναι οι πληθυσμιακές μονάδες. Δεν μπορεί να υπάρξει αποκέντρωση όταν μια χώρα αναπτύσσεται στο Λεκανοπέδιο με τέσσερα και πλέον εκατομμύρια κατοίκους και το υπόλοιπο 60% σε όλη την επικράτεια, όταν μάλιστα η συντριπτική πλειοψηφία, το 60%, αναπτύσσεται στα μεγάλα αστικά κέντρα της περιφέρειας. Δεν μπορεί, λοιπόν, να υπάρξει εσωτερική ισορροπία όσες προσπάθειες και αν κάνουμε.

Τρίτον, είναι τα οικονομικά μεγέθη. Πώς, δηλαδή, αναπτύσσεται η οικονομική δραστηριότητα πώς συσσωρεύεται ο εθνικός πλούτος σε μια χώρα και πως κατανέμεται. Και εδώ έχουμε βασικές ανισομέρειες.

Τέλος, είναι η υπηρεσιακή στήριξη, κατά πόσο οι οργανισμοί αυτοδιοίκησης, οι περιφέρειες, γενικότερα το σύνολο της επικράτειας έχει υπηρεσιακή στήριξη και σε βάθος και σε πλάτος. Και αυτό δεν υπάρχει, κύριε Πρόεδρε.

'Οσον αφορά το θέμα της ανάπτυξης της περιφέρειας, η χώρα μας έχει αναπτυχθεί τις τελευταίες δεκαετίες με ένα συγκεκριμένο οικονομικό μοντέλο. Αυτό, βεβαίως, είναι το γνωστό τριτοκοσμικό μοντέλο και καμία σχέση δεν έχει με την αναπτυγμένη Δύση, όπου υπάρχει περιφερειακή ισοτιμία και κατανομή. Αυτό το μοντέλο, παρ'όλες τις προσπάθειες της περιφερειακής ανάπτυξης, δύσκολα ανατρέπεται. Αυτή ήταν η επιλογή της συντηρητικής παράταξης, γιατί αυτή διαμόρφωσε τις βάσεις αυτής της οικονομικής ανάπτυξης τις τελευταίες δεκαετίες. Το ΠΑΣΟΚ μπορεί να κυβέρνησε 12 χρόνια, αλλά αυτές οι δομές, δυστυχώς, δεν έχουν ανατραπεί. Ισχυρό κέντρο, με αδύναμες περιφέρειες, είναι η πραγματικότητα της χώρας μας.

Γι'αυτό, για να έχουμε ανάπτυξη απαιτείται αναπτυξιακό σχέδιο, πόροι, τοπικές οικονομικές δυνατότητες και βεβαίως, εργαλεία υποστήριξης αυτής της περιφερειακής ανάπτυξης. Με το νομοσχέδιο αυτό προσπαθούμε να δημιουργήσουμε εργαλεία τοπικής και περιφερειακής ανάπτυξης. Οι νέοι, λοιπόν, ΟΤΑ είναι τέτοια εργαλεία και ως τέτοια θα πρέπει να τους δούμε.

Η τρίτη ενότητα είναι η πληθυσμιακή στήριξη της υπαίθρου. Βεβαίως, δεν θα αναφερθώ σε αυτό που γνωρίζουμε όλοι και ίσως κατά τρόπο αυτονόητο αποδεικνύει πως το μοντέλο αυτό της διοίκησης και της ανάπτυξης σώρευε πληθυσμούς στα μεγάλα αστικά κέντρα και ιδιαίτερα στην Αθήνα και δευτερευόντος στην Θεσσαλονίκη. 

Για να υπάρξει πληθυσμιακή στήριξη της υπαίθρου υπάρχουν ορισμένα αυτονόητα, τα οποία δυστυχώς τα έχουμε καταργήσει και διασταυρώνουμε τα ξίφη μας πέρα από την πραγματικότητα, πέρα από την ζωή όπως κυριαρχεί στην Ελληνική ύπαιθρο. Χρειάζονται περιφερειακές και τοπικές οικονομικές δραστηριότητες και αυτές δεν υπάρχουν. Η αγροτική οικονομία συρρικνώνεται και αυτό είναι μια τάση της σύγχρονης οικονομικής πραγματικότητας και της σύγχρονης κοινωνικής οργάνωσης διεθνώς βεβαίως. Η πληθυσμιακή συγκράτηση δεν μπορεί να στηριχθεί μόνο πάνω στην αγροτική οικονομία. Πρέπει να αναπτυχθούν και άλλες οικονομικές δραστηριότητες στην περιφέρεια. Γι'αυτό χρειάζονται οι μηχανισμοί υποστήριξης νέων αναπτυξιακών δραστηριοτήτων στην περιφέρεια. Αυτό απαιτεί γενικότερα οργάνωση της τοπικής και περιφερειακής εξουσίας.

Η πληθυσμιακή στήριξη της υπαίθρου μπορεί να υπάρξει μόνο αν υποστηριχθεί η εκπαιδευτική διαδικασία στην ύπαιθρο, αν ο κάτοικος της υπαίθρου έχει κοινωνική υποστήριξη, αν υπάρχουν αθλητικές υποδομές, αν υπάρχει προνοιακή κάλυψη, αν υπάρχει πολιτιστική υποδομή. Ο πολυκερματισμός της υπαίθρου στη διοικητική του οργάνωση δεν επιτρέπει την ανάπτυξη αυτών των υποδομών και το γνωρίζουμε όλοι. Διασπάθιση πόρων μόνο έχουμε μέχρι σήμερα και απλώς ανάπτυξη ενός ιδιότυπου πελατειακού συστήματος ανάμεσα στους τοπικούς άρχοντες, στους Βουλευτές, τους Υπουργούς και την Κεντρική Διοίκηση.

Ε, αυτούς, λοιπόν, τους μηχανισμούς για την πληθυσμιακή στήριξη της υπαίθρου προσπαθεί να δημιουργήσει αυτό το νομοσχέδιο.

Τέλος, κύριε Πρόεδρε, κύριοι συνάδελφοι, θέλω να θυμίσω στους συναδέλφους της συντηρητικής παράταξης ότι όλες τις θεσμικές πρωτοβουλίες για τη μεταρρύθμιση στην αυτοδιοίκηση και την περιφερειακή αποκέντρωση δεν είναι τυχαίο ότι τα τελευταία είκοσι χρόνια τις έχει αναλάβει το ΠΑΣΟΚ από το 1982 μέχρι και τούτη τη στιγμή που συζητάμε. Ούτε μια νομοθετική πρωτοβουλία τα τελευταία χρόνια δεν είχε η συντηρητική παράταξη. Στο δικό της κυβερνητικό διάλειμμα ('89-'93), επαναφέρατε εξουσίες από την Τοπική Αυτοδιοίκηση από την περιφέρεια στο κέντρο.

Τέλος θα ήθελα να πω πως δεν μπορεί να υπάρξει περιφερειακή ανάπτυξη και αποκέντρωση με έξι χιλιάδες ΟΤΑ, με εξήντα Νομαρχιακές Αυτοδιοικήσεις και δεκατρείς περιφέρειες. Εάν δεν πάμε σε δραματικές μειώσεις αυτών των αριθμών και σε επίπεδο περιφερειών και σε επίπεδο Νομαρχιακών Αυτοδιοικήσεων και σε επίπεδο Πρωτοβάθμιας Τοπικής Αυτοδιοίκησης...

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή).

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε παρακαλώ, κύριε συνάδελφε.

ΙΩΑΝΝΗΣ ΜΑΓΚΡΙΩΤΗΣ: Ολοκληρώνω, κύριε Πρόεδρε.

.....τότε, κύριε Πρόεδρε, δυστυχώς δεν μπορεί να υπάρξουν μηχανισμοί και προϋποθέσεις αποκέντρωσης.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τσετινές...

ΙΩΑΝΝΗΣ ΜΑΓΚΡΙΩΤΗΣ: Θα κλείσω, κύριε Πρόεδρε, με μια φράση. Θα μου επιτρέψετε να πω πως η συντηρητική παράταξη το 1993, 1994 όταν διαμορφωνόταν η Νομαρχιακή Αυτοδιοίκηση που καταργούσε το κράτος σε επίπεδο νομού, μας μίλησε για εθνικούς κινδύνους, προσπαθώντας να δημιουργήσει φοβίες και ανασφάλειες στην ελληνική κοινωνία για να ακυρώσει την αλλαγή. Βεβαίως στη συνέχεια αναγκάστηκε να την υποστηρίξει.

(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή).

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε συνάδελφε. Μια φράση είπατε.

ΙΩΑΝΝΗΣ ΜΑΓΚΡΙΩΤΗΣ: Τελειώνω, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Τελειώσατε.

ΙΩΑΝΝΗΣ ΜΑΓΚΡΙΩΤΗΣ: Σήμερα απλώς αρνείται, απέχει, δηλώνοντας το συντηρητικό της χαρακτήρα, τη συγκεντρωτική


 

  

Σελίδα 1202 

 

της φιλοσοφία.

ΠΡΟΕΔΡΕΥΩΝ (Παναγιώτης Ν. Κρητικός): Τελειώσατε κύριε συνάδελφε. Μην παίρνετε δικαιώματα από άλλους συναδέλφους.

ΙΩΑΝΝΗΣ ΜΑΓΚΡΙΩΤΗΣ: Ευχαριστώ πολύ.

(Χειροκροτήματα από την πτέρυγα του ΠΑΣΟΚ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τσετινές έχει το λόγο.

ΔΗΜΗΤΡΙΟΣ ΤΣΕΤΙΝΕΣ: Κύριε Πρόεδρε, κύριοι συνάδελφοι, η μεγαλύτερη προτεραιότητα για την Κυβέρνησή μας είναι η μεταρρύθμιση και ο εκσυγχρονισμός της Δημόσιας Διοίκησης. Η προτεραιότητα αυτή είναι ταυτόσημη με τη διαμόρφωση ενός επιτελικού κράτους-στρατηγείου, της ολοκλήρωσης, της αποκεντρωμένης Δημόσιας Διοίκησης, της σωστής και προς όφελος των πολιτών διάρθρωσης της Τοπικής Αυτοδιοίκησης και παράλληλα συνυφασμένη με τη διαφάνεια, την αξιοκρατία, τη σωστή οργάνωση, την εξυπηρέτηση του πολίτη. Βέβαια οι τελευταίες ριζικές τομές στην οργάνωση και λειτουργία της Δημόσιας Διοίκησης που επιτυγχάνονται σε σημαντικό βαθμό, με νόμους που ψήφισε η Βουλή όπως ο 2190/94 για την αξιοκρατία στις προσλήψεις, ο 2118 και ο 2240 του '94 για τη δημιουργία Νομαρχιακής Αυτοδιοίκησης και η συγκρότηση της περιφέρειας ως ένα πρώτο μεγάλο βήμα για την αποκέντρωση της Δημόσιας Διοίκησης είναι πλέον κατακτήσεις σημαντικές.

Η Κυβέρνηση, κατανοώντας τα μεγάλα προβλήματα της χώρας, το συγκεντρωτισμό και την αναποτελεσματικότητα της Δημόσιας Διοίκησης έχει την πολιτική τόλμη να αναμετρηθεί με την αντίδραση, την αδιαφάνεια, το συγκεντρωτισμό, τις πελατειακές σχέσεις, προκειμένου να βοηθήσει τη χώρα και τον πολίτη.

Είναι γνωστό και αποδεκτό από όλους ότι η κατακερματισμένη και κακέκτυπη Πρωτοβάθμια Τοπική Αυτοδιοίκηση δεν επιτρέπει την αποκέντρωση και την ενίσχυση των ΟΤΑ με λειτουργίες και αρμοδιότητες. 'Ετσι χρειάζεται να ανασυγκροτηθεί ώστε να προσφέρει τις υπηρεσίες που χρειάζονται οι πολίτες.

Η εφαρμογή του θεσμού της εθελοντικής συνένωσης και συνεργασίας δήμων και κοινοτήτων δεν απέδωσε τα αναμενόμενα. Η πραγμάτωση, λοιπόν, της μεταρρύθμισης επιβάλλεται από τους εξής λόγους:

Πρώτον, η ανασυγκρότηση των πρωτοβάθμιων ΟΤΑ είναι το κλειδί για τον εκσυγχρονισμό της Δημόσιας Διοίκησης.

Δεύτερον, ο υπερδεκαετής χρόνος της εθελοντικής συνένωσης εξαντλήθηκε.

Και τρίτον η ανασυγκρότηση της Πρωτοβάθμιας Τοπικής Αυτοδιοίκησης συνδέεται με τη λήξη της διανυόμενης δημοτικής περιόδου και την έναρξη της νέας, την 1η Ιανουαρίου 1999 μετά τις δημοτικές και κοινοτικές εκλογές του Οκτώβρη του 1998. Η παράταση λοιπόν της παρούσης κατάστασης θα μετέθετε για τουλάχιστον μια τετραετία την ανάγκη της μεταρρύθμισης. Η κακή κατάσταση όμως της πρωτοβάθμιας Τοπικής Αυτοδιοίκησης και ο κατακερματισμός της έχει τις εξής συνέπειες:

Πρώτον, οι κοινότητες και οι μικροί δήμοι δεν δύνανται να φέρουν σε πέρας τη συνταγματική τους αποστολή, που είναι η διοίκηση των τοπικών υποθέσεων όπως αυτές διαμορφώνονται στη σύγχρονη εποχή με τα νέα τεχνολογικά δεδομένα.

Δεύτερον, η αλγεινή πραγματικότητα της πρωτοβάθμιας Tοπικής Aυτοδιοίκησης αλλά και η προοπτική να παρασχεθούν στους ΟΤΑ αυξημένες αρμοδιότητες έτσι ώστε οι υπηρεσίες που παρέχονται στους πολίτες να παρέχονται στο πλησιέστερο προς αυτούς επίπεδο, θέτει στο επίκεντρο το ζήτημα της διοικητικής αναποτελεσματικότητας των πρωτοβάθμιων ΟΤΑ. Είναι αδύνατον για παράδειγμα όση φαντασία και πολιτική τόλμη να έχει ένας άρχοντας να παράσχει στους κατοίκους της μικρής του κοινότητας τις υπηρεσίες, που μπορεί να παρέχει ένας μεγάλος δήμος. 

Τρίτον η Τοπική Αυτοδιοίκηση τα τελευταία χρόνια έχει αναδειχθεί σε φορέα σχεδιασμού και υποστήριξης της τοπικής ανάπτυξης. Η ελληνική κατακερματισμένη Τοπική Αυτοδιοίκηση αυτόν το ρόλο μπορεί να τον ασκεί μόνο εκεί που υπάρχουν οικονομικές και διοικητικές δυνάμεις. Μόνο, λοιπόν, οι μεγάλοι δήμοι μπορούν να πραγματώσουν τον αναπτυξιακό τους ρόλο. Οι μικροί δήμοι και οι κοινότητες μένουν απλώς θεατές ή ασκούν μια διαχειριστική πολιτική αναδιανομής πόρων και έργων.

Από τα παραπάνω συνάγεται ότι η πολυδιασπασμένη Τοπική Αυτοδιοίκηση δεν μπορεί με τις υπάρχουσες συνθήκες ούτε να ανταποκριθεί στον αναπτυξιακό της ρόλο ούτε να φέρει σε πέρας το διοικητικό της έργο. Η Τοπική Αυτοδιοίκηση χρειάζεται εκτός από τη διοικητική της αυτοτέλεια και οικονομικούς πόρους όπως και επαρκές ανθρώπινο δυναμικό. Αυτά όμως δεν μπορούν να υπάρξουν σε μικρές τοπικές κοινωνίες που οδηγούνται σε δημογραφικό και αναπτυξιακό αφανισμό. Γι αυτό στην Ελλάδα σήμερα με μεγάλη καθυστέρηση σε σχέση με τις υπόλοιπες ευρωπαϊκές χώρες, η Κυβέρνησή μας αποφάσισε να προτείνει ένα σχέδιο συντονισμένης δράσης για την αναμόρφωση των ΟΤΑ. 

Στόχος ακόμα του προγράμματος "ΙΩΑΝΝΗΣ ΚΑΠΟΔΙΣΤΡΙΑΣ" είναι να επιτευχθεί ο συγκερασμός αλλά και η έκφραση της διαφορετικότητας που χαρακτηρίζει κάθε χωριό του νέου ΟΤΑ. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε συνάδελφε.

ΔΗΜΗΤΡΙΟΣ ΤΣΕΤΙΝΕΣ: 'Ενα λεπτό, κύριε Πρόεδρε.

Με τον παρόντα λοιπόν νόμο, εξασφαλίζονται νέοι δήμοι στο πρότυπο ανοικτών πόλεων, αναβάθμιση των υπηρεσιών που θα προσφέρονται στους πολίτες εξασφάλιση Δημόσιας Διοίκησης ενιαίας, αποτελεσματικής, διαφανής, ηθικής με εξασφαλισμένη χρηματοδότηση, με την είσοδο της νέας τεχνολογίας με κατάργηση της γραφειοκρατίας στα πρότυπα των άλλων ευρωπαϊκών χωρών.

Η καρδιά του ελληνικού κράτους είναι η Δημόσια Διοίκηση. Με την αποφασιστική παρέμβαση και μεταρρύθμιση που γίνεται σε αυτή, εξασφαλίζεται η εύρυθμη λειτουργία της και η ώθηση του κράτους με ευνοϊκότερες προϋποθέσεις στο νέο αιώνα.

Γι' αυτούς τους παραπάνω λόγους ψηφίζω το νομοσχέδιο.

(Χειροκροτήματα από την πτέρυγα του ΠΑΣΟΚ)

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ηλιάδης έχει το λόγο.

ΝΙΚΟΛΑΟΣ ΗΛΙΑΔΗΣ: Κύριε Πρόεδρε, κυρίες και κύριοι συνάδελφοι, πρώτα πρώτα εκείνο που θέλω να ξεκαθαρίσω από την αρχή είναι ότι δε θεωρώ το νομοσχέδιο πανάκεια πράγμα για το οποίο μίλησε και ο κύριος Υπουργός, για τη σωτηρία της υπαίθρου. Είναι απλά η αναγκαία αλλά όχι η ικανή συνθήκη. Γιατί το έλλειμμα για την ανάπτυξη της περιφέρειας δεν είναι απλά και μόνο διοικητικής υποστήριξης αλλά βαθιά πολιτιστικό και πολιτικό με την ευρύτερη έννοια του όρου. 

Είναι επίσης το έλλειμμα αυτό προϊόν μιας σκληρής και επώδυνης ιστορικής εξέλιξης ενός αναχρονιστικού εκπαιδευτικού συστήματος και ενός πελατειακού πολιτικού συστήματος για το οποίο και θα επανέλθω. 

Πιστεύω ότι επεσήμανα μερικές από τις κρίσιμες περιοχές που πρέπει να υπάρξουν γενναίες παρεμβάσεις για να αντιστραφεί η πορεία συρρίκνωσης της υπαίθρου.

Κύριοι συνάδελφοι, θα ήταν κοινότοπο να αναλώσω το χρόνο μου και το χρόνο σας στην υπεράσπιση της αυτονόητης σημασίας και αξίας του νομοσχεδίου, με την έννοια ότι επιφέρει ένα αναγκαίο νοικοκύρεμα στο χάος των πρωτοβάθμιων ΟΤΑ. Δεν θα αποφύγω όμως τον πειρασμό να κάνω μερικές γενικές παρατηρήσεις.

Πρώτα πρώτα δεν πρέπει να μιλάμε γενικά για ύπαιθρο. Και σε αυτήν την καθαρή ύπαιθρο των χωριών μας υπάρχουν διαφορετικές ταχύτητες. Σε γενικές γραμμές υπάρχουν χωριά -κύρια τα ημιορεινά και τα ορεινά- που έχουν θνησιγενή παραγωγική βάση, μεγάλη πληθυσμιακή απίσχναση και περιοχές με καλλιέργειες που έχουν μέλλον όπου έγιναν και κάποιες μεταποιητικές μονάδες καθώς και σημαντικές δημόσιες επενδύσεις στις οποίες υπάρχει επίσης και πολύ


 

  

Σελίδα 1203 

 

μικρότερη πληθυσμιακή απίσχναση. 

Συνεπώς δημιουργούνται εκ των πραγμάτων δήμοι διαφορετικών προϋποθέσεων και διαφορετικών ταχυτήτων. Εγώ μάλιστα πιστεύω ότι από χωροταξικής πλευράς θα μπορούσε η δεύτερη κατηγορία χωριών να συγκροτήσει μεγαλύτερους και ισχυρότερους δήμους. 

Επίσης παρατηρώ ότι η σημαντικότερη πηγή αντιδράσεων προέρχεται από την πρώτη κατηγορία χωριών και είναι περισσότερο συναισθηματικού χαρακτήρα και επικαθορίζονται κατά βάση όχι από αυτούς που ζουν εκεί, αλλά από τους μετανάστες αυτών των χωριών. Ο τοπικός κοινωνικός ιστός σε αυτά τα χωριά είναι ουσιαστικά διαλυμένος.

Δεύτερον πρέπει να ομολογήσουμε ότι διακατεχόμαστε εμείς οι Βουλευτές της επαρχίας από κάποιο αδιόρατο φόβο απέναντι στο καινούριο που θα γεννηθεί. Ο πρόεδρος της κοινότητας, οι κοινοτικοί σύμβουλοι καθώς και οι επίδοξοι ήταν οι κρίσιμοι κρίκοι για την οικοδόμηση του πελατειακού, πολιτικού μηχανισμού μας στην ύπαιθρο. Αυτός ο κόσμος διασφάλιζε κοινωνική θέση αλλά και άλλα οφέλη και τώρα αντιστέκεται στο καινούριο. Σε μεγάλο βαθμό -και όχι μόνο γι αυτό- η Νέα Δημοκρατία ως πιο ευαίσθητη στη συντήρηση του πελατειακού κράτους δίνει έμφαση στην αντίδρασή της θέλοντας ουσιαστικά να διατηρήσει το παλιό.

Για να είμαστε ειλικρινείς αυτό άγγιξε και εμάς τους Βουλευτές του ΠΑΣΟΚ της υπαίθρου αλλά μία κοινοβουλευτική ομάδα που ψήφισε το νόμο 2190 και τη βελτίωσή του και ένα σύνολο άλλων εκσυγχρονιστικών τομών, που ουσιαστικά αυτοαναιρεί τον παραδοσιακό της ρόλο, έχει πολύ λιγότερους δισταγμούς να προχωρήσει παρά τις δυσκολίες.

Κλείνοντας οφείλω -και νομίζω ότι το οφείλει όλη η Βουλή- να τονίσω το σημαντικό ρόλο, πολλές φορές τον ηρωϊκό που έπαιξε σε αυτή την πολύχρονη πορεία της πρωτοβάθμιας Τοπικής Αυτοδιοίκησης η πλειοψηφία των κοινοταρχών μας υποκαθιστώντας πολλές φορές σε πολλά ζητήματα και το απόν κράτος.

Επίσης σαν μια γενική παρατήρηση εκείνο που πρέπει να πω ότι η ελληνική πολιτεία είναι υπόλογη για το γεγονός ότι καθυστέρησε τόσο πολύ αυτήν τη μεταρρύθμιση. Ωστόσο η σημερινή Κυβέρνηση του ΠΑΣΟΚ την κάνει προσπαθώντας απεγνωσμένα να συγχρονίσει τον πολιτικό χρόνο με τον οικονομικό και τον αναπτυξιακό χρόνο. Αλίμονο σε αυτούς που μένουν δέσμιοι του αναχρονισμού!

(Χειροκροτήματα από την πτέρυγα του ΠΑΣΟΚ)

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τσιόκας έχει το λόγο.

ΘΕΟΧΑΡΗΣ ΤΣΙΟΚΑΣ: Κύριε Πρόεδρε, παρά το προχωρημένο της ώρας, δεν θα αποφύγω τον πειρασμό να εκφράσω μία εμπειρία μέσα από αυτήν τη συζήτηση που αναπτύχθηκε και στη Διαρκή Επιτροπή αλλά και σήμερα εδώ. Χρειάστηκαν έξι συνεδριάσεις στη Διαρκή Επιτροπή και δύο συνεδριάσεις που ολοκληρώνουμε σήμερα στην Ολομέλεια για να συμφωνήσουν οι πολιτικοί οργανισμοί ότι υπάρχει πρόβλημα με το κράτος. Δηλαδή χρειάστηκαν οκτώ συνεδριάσεις για να διαπιστώσουμε ότι υπάρχει πρόβλημα με το κράτος. Θεωρώ ότι οι ταχύτητες του πολιτικού προβληματισμού είναι πάρα πολύ πίσω σε σχέση με τις κοινωνικές και τις πολιτικές ανάγκες.

Με έκπληξη παρακολούθησα επί δύο ώρες χθες μια ανούσια συζήτηση επί της διαδικασίας, και σήμερα μία παρέμβαση από τον Πρόεδρο της Νέας Δημοκρατίας με μία ομιλία απόρριψης λες και με αυτήν τη στάση θέλει να συντηρήσει η Νέα Δημοκρατία ένα κράτος που έτσι κι αλλιώς είναι συγκεντρωτικό, χωρίς μάλιστα να προτείνει τίποτα. Μια δομή και μία λειτουργία των Υπουργείων, του κεντρικού κράτους που έχει διαχειριστικό χαρακτήρα και ξεφεύγει από κάθε στρατηγική αντίληψη, μια περιφέρεια άνευρη διεκπεραιωτική και διαχειριστική, ενώ θα έπρεπε σήμερα να μιλάει για την ανάγκη της διεύρυνσης των περιφερειών, για την ανάγκη της ανακατανομής των νομών, για ένα ριζικό μετασχηματισμό του κράτους σε μία άλλη κατεύθυνση.

Επίσης την ίδια ώρα σκιαμαχούμε για το αν η νομαρχία έχει σήμερα αρμοδιότητες και αποφεύγουμε να παραδεχθούμε ότι η αυτοδιοίκηση με τα σημερινά της χαρακτηριστικά είναι πολλών ταχυτήτων, έχει ρόλο διαχειριστικό και υπάρχει έντονο πρόβλημα ανάμεσα στο κέντρο και την περιφέρεια. 

Δεν διαπιστώνουμε, δηλαδή, ότι ο πολίτης και οι παραγωγικές δυνάμεις νιώθουν απόμακροι και αποξενωμένοι, ότι υπάρχει κοινωνική αμφισβήτηση και αυτή πρέπει να μετασχηματιστεί. Το πρόβλημα αποκτάει μεγαλύτερη διάσταση στις μέρες μας, γιατί η συμμετοχή της περιφέρειας, της επαρχίας, στο παραγωγικό και αναπτυξιακό γίγνεσθαι είναι μικρή όταν για οποιοδήποτε πρόγραμμα υποδομών χρειάζεται τεχνικό δελτίο, χρειάζονται περιβαλλοντικοί όροι, χρειάζονται υπηρεσίες. 'Οταν οι πολίτες μιας επαρχίας δεν παίρνουν είδηση για τα προγράμματα που έχουν σχέση με τον εκσυγχρονισμό και τη στήριξη των παραγωγικών δυνάμεων, με την εκπαίδευση και την κοινωνική προστασία, όταν εγκεκριμένοι πόροι της αυτοδιοίκησης στις μικρές κοινότητες δεν μπορούν να απορροφηθούν και όταν στην πράξη ο ρόλος του προέδρου και του γραμματέα περιορίζονται σε μια απλή διαχείριση, όταν στην πράξη οι νέοι, οι αγρότες, ιδιαίτερα οι άνθρωποι οι οποίοι χαρακτηρίζονται για την παραγωγική ικανότητά τους συνεχώς φεύγουν και συγκεντρώνονται στα αστικά κέντρα.

Υπάρχει, λοιπόν, συνάδελφος ή πολιτικός οργανισμός που δεν αφουγκράζεται ότι υπάρχει ένα κοινωνικό και πολιτικό αίτημα το οποίο αφορά την ανακατανομή της διοικητικής, οικονομικής και πολιτικής εξουσίας που αφορά την εμπλοκή των παραγωγικών δυνάμεων της επαρχίας στο όποιο παραγωγικό και αναπτυξιακό σχέδιο; Τότε, γιατί δεν μπαίνουμε στην ουσία της συζήτησης, προτείνοντας κάτι άλλο εναλλακτικά όπου δεν συμφωνούμε; Γιατί άραγε το κόμμα της Αξιωματικής Αντιπολίτευσης δεν ταυτίζεται με το αίτημα των πολλών, που ζητάει αυτή την ανακατανομή της διοικητικής και πολιτικής εξουσίας, και ταυτίζεται με το αίτημα των λίγων, στην ουσία με την παραμονή του συστήματος ως έχει;

Αδικούμε την πολιτική συζήτηση όταν μιλάμε για συνενώσεις και όχι για την ανάγκη να υπάρξει ένας άλλος τύπος οργανισμού Τοπικής Αυτοδιοίκησης με άλλα αντικείμενα που σχετίζονται με την παραγωγή, την εκπαίδευση και την κοινωνική προστασία. Αδικούμε την πολιτική συζήτηση όταν συγκρίνουμε το σημερινό δήμο με μία κοινότητα, για να υπερασπιστούμε, δήθεν, την άποψή μας ότι πρέπει να παραμείνει η κοινότητα ως έχει και δεν υπερασπιζόμαστε την ανάγκη να υπάρξει ένα άλλο σύστημα εξουσίας στην Τοπικής Αυτοδιοίκηση με άλλους ρόλους για το δήμαρχο, για τη δημαρχιακή επιτροπή, για τα τοπικά συμβούλια, για τους αντιδημάρχους. Γινόμαστε μίζεροι και κακόπιστοι όταν παραγνωρίζουμε ότι σ'αυτό το νομοσχέδιο δίνεται για πρώτη φορά η δυνατότητα ουσιαστικά να ενοποιηθούν οι πόροι και να κατανεμηθούν με διαφανή κριτήρια. Δεν κάνουμε ουσιαστική, εναλλακτική κριτική για τον τρόπο που έγινε σε ορισμένες φάσεις η ανάπτυξη του χωροταξικού σχεδιασμού. Θα μπορούσαμε να είχαμε συμφωνήσει πολιτικά, όχι σε τεχνοκρατικές επιτροπές και σε όλα αυτά, αλλά στην ουσία σε ένα πολιτικό δίλημμα: συμβούλια περιοχής, γεωγραφικές ενότητες ή αναπτυξιακοί σύνδεσμοι και στη βάση εκείνη να περπατούσαμε.

Πιστεύω ότι είναι μεγάλη ευκαιρία να ασκήσουμε την κριτική μας από μία άλλη οπτική γωνία. Να προτρέψουμε την Κυβέρνηση να προχωρήσει με πιο γρήγορους ρυθμούς. Να ασκήσουμε κριτική ώστε να υπάρξουν διορθώσεις σε ορισμένα άρθρα που αφορούν τις αρμοδιότητες και το ρόλο των τοπικών συμβουλίων, ιδιαίτερα στους μικρούς ΟΤΑ όπου οι έδρες φαίνεται να μην έχουν τοπικό συμβούλιο και φαίνεται να βγαίνουν έξω από το παιχνίδι. Να μιλήσουμε για μία άλλη αντίληψη διαχείρισης των κεντρικών αυτοτελών πόρων της Τοπικής Αυτοδιοίκησης. Πιστεύω ότι για μία ακόμη φορά πρέπει να κερδίσουμε το στοίχημα. Να πάμε άλλα δέκα χρόνια μπροστά και όχι δέκα χρόνια πίσω όπως προτείνει με την στάση της η Ν.Δ..

(Χειροκροτήματα από την πτέρυγα του ΠΑΣΟΚ).

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Σηφουνάκης έχει το λόγο.


 

  

Σελίδα 1204 

ΝΙΚΟΛΑΟΣ ΣΗΦΟΥΝΑΚΗΣ: Κύριε πρόεδρε, ζούμε αυτές τις μέρες στιγμές μιας πολιτικής αντιπαράθεσης που σίγουρα είναι καλύτερη από εκείνη που εσείς στη Βουλή του 1985 και 1986 ζήσατε, όταν πάλι η Κυβέρνηση του ΠΑΣΟΚ είχε φέρει ένα νομοσχέδιο, όπου εκείνο το νομοσχέδιο όμως "επέβαλε" όχι τις αναγκαστικές συνενώσεις, αλλά τις εκούσιες. Και σε εκείνη τη Βουλή, όπως και στη συνέχεια στις Δημοτικές εκλογές του 1986, όσοι τουλάχιστον από εμάς έζησαν στη περιφέρεια, βίωσαν εκείνο το κλίμα -μετά την ψηφοφορία, εννοώ, στη Βουλή, όπου και τότε η Νέα Δημοκρατία καταψήφισε τις εθελοντικές συνενώσεις- και καλλιέργησε το ψυχροπολεμικό κλίμα ενάντια στις συνενώσεις, που δεν θα ήταν αναγκαστικές και με τις οποίες θα διαλύαμε, υποτίθεται, τους δήμους και τις κοινότητες άρα και το Κράτος. Πέρασε μία δεκαετία από τότε, ψηφίστηκε και ο νόμος 1416 και ο νόμος 1622, όπου βεβαίως δεν απέφεραν τα αναμενόμενα αποτελέσματα. Είμαι σίγουρος -το γνωρίζω και από την παλιά μου ιδιότητα και θητεία στην περιφέρεια-ότι η συντριπτική πλειοψηφία του λαού και των ενεργών στελεχών σε όλα τα κόμματα γνωρίζουν ότι δεν υπάρχει προοπτική με τη σημερινή κατάσταση της κατακερματισμένης αυτοδιοίκησης, των κοινοτήτων, που απλώς έχουν έναν πρόεδρο και ένα γραμματέα και τίποτε περισσότερο. Είναι δεδομένο ότι έπρεπε να προχωρήσουμε σε μία άλλη κατάσταση. Πολλά οφείλονται στο ότι ίσως οι πολιτικές λειτουργίες και των κομμάτων πολύ περισσότερο στις μικρές κοινωνίες, ίσως ο τρόπος με τον οποίο λειτουργούν και πολιτεύονται τα στελέχη στην Τοπική Αυτοδιοίκηση του πρώτου και του δεύτερου βαθμού και γενικά η έλλειψη πολιτικής αποφασιστικότητας οδήγησε σ'ένα τέλμα και στη μείωση των εθελοντικών συνενώσεων, που αν πριν μια δεκαετία είχαν πραγματοποιηθεί θα ήμασταν σήμερα ως κράτος πολύ μπροστά.

Είναι, λοιπόν, σωστή η σημερινή στάση της Νέας Δημοκρατίας και στη μία περίπτωση ενάντια, και δέκα χρόνια μετά στην άλλη περίπτωση επίσης ενάντια, όμως τα δικά σας στελέχη, συνάδελφοι της Νέας Δημοκρατίας είτε στην Κεντρική 'Ενωση Δήμων και Κοινοτήτων είτε αλλού, ξέρουν ότι αυτό το εγχείρημα είναι σωστό, πρέπον και αναγκαστικός δρόμος για τον τόπο.

Είμαι από αυτούς που δεν έχω κανένα δισταγμό να παραδεχθώ πολλές φορές τα κακά κείμενα που υπάρχουν είτε σε κυβερνητικές αποφάσεις είτε σε νομοσχέδια που έρχονται στη Βουλή.

Θα πω παραδείγματος χάρη ότι η δική μου άποψη ήταν διαφορετική και την κατέθεσα στο όργανο του κόμματός μας, που είναι η Κεντρική Επιτροπή. 'Ημουν της άποψης ότι εάν τα συμβούλια περιοχής είχαν βοηθηθεί και ήμουν μέλος επιτροπής που το δικό μας κόμμα όρισε το 1993 να μελετήσει το θέμα, και ήμουν από τους ανθρώπους που δούλεψαν, ίσως να μην χρειαζόταν αυτό το νομοσχέδιο. Τότε όμως ήσασταν ενάντια και στα συμβούλια περιοχής σήμερα λέτε ότι δεν τα αφήσαμε να λειτουργήσουν, συμφωνώ σε αυτό μαζί σας, εκεί έχουμε μία ευθύνη και είχε ξεκινήσει μία καταπληκτική δουλειά. Στις μικρές κοινωνίες έγινε τότε πολύ μεγάλος καυγάς, για το πού θα πάει η έδρα του συμβουλίου περιοχής, γιατί με το νόμο στα συμβουλία περιοχής περνούσε η εξουσία της εκτέλεσης των έργων σταδιακά και της διοίκησης. Αν λοιπόν είχαν βοηθηθεί τα συμβούλια περιοχής σε μία περίοδο δύο χρόνων ή και ενός χρόνου, με μία πολύ πιθανώς απλή τροπολογία στη Βουλή, θα μπορούσαμε να τα μετονοματίσουμε σε δήμους, αν το πρόβλημά μας ήταν η ονομασία και όχι συμβούλια περιοχής ή reigioni.

Σε κάθε περίπτωση όμως η Κυβέρνηση αποφάσισε να κάνει αυτό το μεγάλο βήμα με γρήγορο ρυθμό και όπως προείπα διαφώνισα στα όργανα του κόμματός μου.

'Εχω καταθέσει μία τροπολογία, θα έρθει η ώρα της συζήτησής της ίσως μεθαύριο την Παρασκευή. Πιστεύω ότι ένας νόμος, κύριοι Υπουργοί, έχει μεγαλύτερη πιθανότητα επιτυχίας, άρα και αποδοχής από τη συντριπτική πλειοψηφία του λαού, για τον οποίο γίνεται, εάν τύχει της μεγαλύτερης συναίνεσης.

Αυτό το νομοσχέδιο στη φιλοσοφία του είναι αποδεκτό από τη συντριπτική πλειοψηφία του κόσμου και δεν ευσταθεί, δεν είναι αληθές και νομίζω ότι δε λένε την αλήθεια όσοι δεν το παραδέχονται. Από την άλλη πλευρά όμως, στο θέμα της χωροταξίας, σε ελάχιστες περιπτώσεις, επαναλαμβάνω, υπάρχει πρόβλημα. Δεν θα αναφερθώ, το ξέρουν και οι Υπουργοί, ότι εγώ είμαι από εκείνους που δεν ανακατεύτηκαν ποτέ σε μαγειρέματα που αφορούν τέτοιου είδους πράγματα. 'Ομως, και στη δική μου την περιοχή υπάρχουν προβλήματα στο χωροταξικό σχεδιασμό.

'Εχω καταθέσει, λοιπόν, μία τροπολογία που δίνει τη δυνατότητα στην Κυβέρνηση με μία άπαξ απόφασή της, ύστερα από πρόταση των Τοπικών Ενώσεων Δήμων και Κοινοτήτων, να μπορέσει να κάνει αυτές τις ελάχιστες διορθώσεις που πρέπει να γίνουν προκειμένου να έχει τη μέγιστη αποδοχή.

Δεν θα είναι σωστό, κύριοι Υπουργοί, να συμβεί αυτό που έχει συμβεί πολλές φορές στο παρελθόν, να φτιάχνουμε, δηλαδή, ένα νομοσχέδιο για τον πρώτο βαθμό αυτοδιοίκησης, στη συνέχεια να φτιάχνουμε για το δεύτερο και να ερχόμαστε να τον αλλάζουμε δύο, τρεις και τέσσερις φορές.

Δημιουργήσαμε τους αιρετούς Νομάρχες καταργήσαμε τους περιφερειακούς διευθυντές, στη συνέχεια τους κάναμε διευθυντές, στη συνέχεια τους καταργήσαμε κτλ.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Τελειώνω, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Να τελειώσετε, σας παρακαλώ.

ΝΙΚΟΛΑΟΣ ΣΗΦΟΥΝΑΚΗΣ: Τελειώνω.

Πρέπει κάποια στιγμή τα νομοσχέδια να είναι...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Σηφουνάκη, ολοκληρώστε. Είναι εις βάρος των άλλων συναδέλφων. Να τους λογαριάζουμε και τους άλλους. Κάτι έχουν να πουν και οι άλλοι για τις περιφέρειές τους. Σας παρακαλώ!

ΝΙΚΟΛΑΟΣ ΣΗΦΟΥΝΑΚΗΣ: Τελειώνω σε μισό λεπτό.

ΠΡΟΕΔΡΕΥΩΝ (Παναγιώτης Ν. Κρητικός): Μα, δεν έχετε ούτε το μισό λεπτό. 'Εχετε φθάσει στα εξήμισι λεπτά.

ΝΙΚΟΛΑΟΣ ΣΗΦΟΥΝΑΚΗΣ: Θα σταματήσω τότε, κύριε Πρόεδρε. 

Ευχαριστώ.

(Χειροκροτήματα από την πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παρασκευόπουλος. Απών. Διαγράφεται.

Ο κ. Γεωργακόπουλος έχει το λόγο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, κύριοι συνάδελφοι, πιστεύω ότι δεν υπάρχει κανένας σε αυτήν την Αίθουσα που να πιστεύει ότι έπρεπε να μείνει ο χάρτης της τοπικής αυτοδιοίκησης, όπως ήταν. Αν το λέει αυτό το πράγμα, ελπίζω να μην το πιστεύει κιόλας, γιατί είναι γεγονός ότι έχουμε γίνει μάρτυρες των νεκρών χωριών, τα οποία υπάρχουν μόνο ως σφραγίδα.

Υπάρχουν Τοπικές Αυτοδιοικήσεις, οι οποίες είναι ο πρόεδρος της κοινότητας, ο οποίος δεν κατοικεί στο χώρο της κοινότητας. Eίναι στην Αθήνα, στην Πάτρα, στη Θεσσαλονίκη, αλλά προεδρεύει σε μία κοινότητα στην επαρχία. Υπάρχουν χωριά, στα οποία είναι μόνο ο γραμματέας και αυτόν όποτε και όπου τον δεις.

'Αρα, όσον αφορά το ότι δεν πρέπει να προχωρήσουμε σήμερα στις διοικητικές συνενώσεις, πρέπει να τονίσουμε ότι όταν λέμε για υποχρεωτική συνένωση, δεν πρόκειται να μετακομίσουμε τα χωριά από τη μία περιοχή και να τα πάμε στην άλλη, αλλά πρόκειται καθαρά για μία διοικητική συνένωση.

Αυτή η διοικητική συνένωση είναι πάνω απ' όλα απαραίτητη. Δεν μπορεί σήμερα στη συντριπτική πλειοψηφία των έξι χιλιάδων Ο.Τ.Α., αυτοί να λειτουργήσουν σαν διοικητικές μονάδες, γιατί είναι ανύπαρκτες. Απλούστατα, το να ελπίζουν ή να πιστεύουν οι λίγοι κάτοικοι, που έχουν μείνει εκεί ή κάποιοι μετανάστες που είναι στο εσωτερικό ή στο εξωτερικό ότι έχουν το χωριό τους και ότι έχει μία οντότητα, δεν νομίζω ότι είναι λόγος αναγκαίος και ικανός, για να μείνουν όπως είναι σήμερα οι κοινότητες.


 

  

Σελίδα 1205 

'Ακουσα με μεγάλη προσοχή τον Αρχηγό της Νέας Δημοκρατίας. Είπε ότι θα καταργήσουμε το νόμο αυτόν, όταν θα γίνουμε εξουσία. Με εξέπληξε πραγματικά αυτή του η θέση. Και γιατί με εξέπληξε; Αμέσως ήρθε στη μνήμη μου μία αντίστοιχη κατάργηση νόμου, όταν είχαμε κάνει τη συνένωση της Αστυνομίας Πόλεων με την Ελληνική Χωροφυλακή. Πάλι τότε η Νέα Δημοκρατία είχε βγει και είχε πει ότι όταν γίνουμε κυβέρνηση, θα καταργήσουμε αυτή τη συνένωση και θα ξαναϊδρύσουμε τη Χωροφυλακή και την Αστυνομία Πόλεων, κάτι που δεν έγινε όπως δεν πρόκειται να το κάνετε και την κατάργηση του συζητούμενου Σ/Ν.

Γιατί το λέτε και μάλιστα το λέτε δια του στόματος του Αρχηγού σας; Εκτίθεσθε πολιτικά, εκτίθεσθε στα μάτια του λαού και εκτίθεσθε γενικά απέναντι στην κοινή γνώμη, γιατί από τη στιγμή που θα υπάρξει διοικητική συνένωση, από τη στιγμή που θα δημιουργηθούν οι νέοι δήμοι, από τη στιγμή που οι νέοι δήμοι θα αποκτήσουν καινούρια διοικητική οντότητα, πού θα εξυπηρετούνται οι πολίτες, ποιος θα τολμήσει να πάει να ξανακάνει τα χωριά κοινότητες με το παλιό σχήμα που έχει πεθάνει οριστικά;

Είπατε και κάτι άλλο. Να γίνουν τοπικά δημοψηφίσματα. Θα ήμουν υπέρ αυτής της άποψης, να γίνουν τοπικά δημοψηφίσματα. Ξέρετε τι θα έβγαζαν τα τοπικά δημοψηφίσματα; Αν δεν το ξέρετε, να σας το πούμε εμείς, που ζούμε κάθε μέρα στα χωριά: 'Ολα τα χωριά να γίνουν έδρα του δήμου.

Ο καβγάς, κύριοι συνάδελφοι, δεν έγινε για το αν θα γίνουν ή δεν θα γίνουν συνενώσεις. Ο καβγάς έγινε για το ποια θα είναι η ονομασία του δήμου και πού θα είναι η έδρα. Αυτός ήταν όλος ο καβγάς. Εδώ οφείλω να ομολογήσω ότι η Κυβέρνηση δεν έκανε την καλύτερη επιλογή, με τον τρόπο με τον οποίο προχώρησε στις συνενώσεις. Θα μπορούσε να βάλει κάποιον κανόνα, να βάλει κάποιο μπούσουλα, να δώσει μία βασική αρχή, βάσει της οποίας θα έπρεπε να γίνουν οι συνενώσεις. 

Αν είχε βάλει αυτόν τον κανόνα, δεν θα είχαμε τις αντιδράσεις, που έχουμε σήμερα, αφήνοντας ελεύθερο το πεδίο σε κάποιες τοπικές οργανώσεις, στην ΤΕΔΚ ή σε οποιοδήποτε άλλη αρχή. Δημιούργησε μία σωρεία προσδοκιών ότι θα γίνουν δήμοι και αυτό το πλήθος των προσδοκιών, το οποίο δημιουργήθηκε από τις διάφορες θέσεις, τις οποίες πήραν οι διάφοροι τοπικοί παράγοντες, δημιούργησε τις αντιδράσεις, όταν έφτασε να κάνει το σχεδιασμό η Κυβέρνηση.

'Ηταν λάθος, που δεν χρησιμοποιήσαμε τα συμβούλια περιοχής ως δήμους, με συγκεκριμένη και πλήρως αιτιολογημένες εξαιρέσεις λόγω της γεωγραφικής θέσεως, που μπορεί να έχουν ορισμένα χωριά. Κάθε κανόνας έχει και την εξαίρεσή του. Θα έπρεπε να χρησιμοποιήσουμε τα συμβούλια περιοχής με συγκεκριμένες εξαιρέσεις. Τίποτε άλλο. Αν είχε συμβεί αυτό, δεν θα είχαν δημιουργηθεί όλα τα παρατράγουδα, τα οποία δημιουργήθηκαν και σήμερα πραγματικά στις επαρχίες μας αντιμετωπίζουμε πρόβλημα, κύριε Υπουργέ.

Ας μην κρυβόμαστε, υπάρχουν και εύλογα παράπονα. 'Οταν με τους ίδιους όρους και τις ίδιες προϋποθέσεις φτιάχνουμε ένα δήμο στη μία περιοχή και δεν φτιάχνουμε δήμο στην άλλη περιοχή, ακριβώς με τις ίδιες προϋποθέσεις, τι θα πάμε να πούμε εμείς στα χωριά; Θα πάμε να πούμε ότι το ένα ήταν καλό παιδί και το άλλο ήταν κακό παιδί; 

Αυτή η ασυνέπεια, την οποία παρουσιάζουμε, μη έχοντας βάλει κάποιον κανόνα, μας έχει δημιουργήσει τεράστια προβλήματα. Δεν σας κρύβω ότι φοβάμαι ότι αυτό το πρόβλημα θα το πληρώσουμε και πολιτικά. 'Οχι προσωπικά κάποιοι από μας, οι οποίοι μπορεί να το πληρώσουμε χωρίς να έχουμε την ευθύνη αλλά και πολιτικά το ΠΑ.ΣΟ.Κ., ενώ το ΠΑ.ΣΟ.Κ. θα είχε όλη την ευκαιρία και όλη την άνεση να μπορέσει να το έχει αυτό σαν το μεγάλο ατού στις επόμενες εκλογές.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Οικονόμου έχει το λόγο.

ΧΡΗΣΤΟΣ ΟΙΚΟΝΟΜΟΥ: Κύριε Πρόεδρε, κυρία και κύριοι συνάδελφοι, είναι επιστημονικά παραδεδεγμένο όταν ο άνθρωπος ζει μέσα σ' ένα γεγονός, μια ιστορική στιγμή ότι δεν μπορεί να αξιολογήσει το γεγονός αυτό. 'Ετσι συμβαίνει και με αυτό το νομοσχέδιο, που είναι τμήμα του σχεδίου ο "ΚΑΠΟΔΙΣΤΡΙΑΣ". Η μεγαλύτερη τομή και ρήξη από το 1974.

Πολλοί καλοπροαίρετοι το κατηγορούν. Το έστησαν στα έξι μέτρα. Πιστεύω ακράδαντα ότι αργότερα θα το μετανοιώσουν. Ιστορικά ο "ΚΑΠΟΔΙΣΤΡΙΑΣ" θα δικαιωθεί. Είναι γεγονός ότι αυτή η προσπάθεια δεν είναι παρθενογένεση. Υπάρχει μια ιστορία του ΠΑΣΟΚ από το 1981 που αφορά την Τοπική Αυτοδιοίκηση.

Θέλω να πω κάτι που δεν τονίστηκε, αλλά εγώ θα τολμήσω να το πω. Ο πρώτος που μίλησε για συνενώσεις, είναι ο Μαρκεζίνης. Πρέπει να λέγεται η αλήθεια ...

ΣΤΡΑΤΗΣ ΚΟΡΑΚΑΣ: Και είσαι περήφανος γι'αυτό;

ΧΡΗΣΤΟΣ ΟΙΚΟΝΟΜΟΥ: Δεν είμαι περήφανος. Πρέπει να λέμε την αλήθεια οπουδήποτε κι αν ανήκει. Διότι αν ακούγαμε με τα εμφυλιακά αυτή την επιταγή, θα ήμασταν καλύτερα σήμερα. 'Εστω και αργά όμως, μετά τις ανοικτές πόλεις, μετά τα όσα έκανε το ΠΑΣΟΚ από το 1981.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Ο Ανδρέας Παπανδρέου το '66.

ΧΡΗΣΤΟΣ ΟΙΚΟΝΟΜΟΥ: Μετά το '50. 

Μετά τα συμβούλια περιοχής, τις ανοικτές πόλεις, τις γεωγραφικές ενότητες ήλθε αυτό το νομοσχέδιο. Διερωτώμαι πραγματικά και θλίβομαι πώς πολλοί άνθρωποι που θέλουν να έχουν αριστερή προσπέλαση στα γεγονότα, στέκονται αρνητικά στην αρχή του νομοσχεδίου. Δεν λέω ότι το νομοσχέδιο είναι για χάιδεμα, ότι δεν υπάρχουν προβλήματα και λάθη. Σίγουρα υπάρχουν. Αλλά αν κάποιος σκέφτεται, αν προβληματίζεται δεν μπορεί να λέει ότι θα πρέπει να παραμείνει η κατάσταση ως έχει.

Κύριε Πρόεδρε, ο άνθρωπος δημιουργεί μέσα στην πόλη. Πόλη - πολίτης - πολιτισμός. Αυτός ο νόμος -δεν τονίστηκε και θέλω αυτήν την περασμένη ώρα να το πω- έχει ένα πολιτισμικό χαρακτήρα. Συνενώνει πολλούς ανθρώπους, κάνει πόλη και εκεί γίνεται ο πολιτισμός. Είναι βασικό στοιχείο αυτό για το δάσκαλο, για τον καθηγητή, για το γιατρό της περιφέρειας. Βάζουμε ένα δάσκαλο σ' ένα χωριό και κάνει μάθημα σε τρία παιδιά. Τι είναι μάθημα; Τι είναι δάσκαλος; Τι είναι γιατρός; 'Ολοι είναι δάσκαλοι. Αλλά μπορεί να κάνεις μάθημα σε τρία παιδιά; Και το παιδί αυτό από πού θα πάρει τις προσλαμβάνουσες παραστάσεις για να γίνει καλός πολίτης.

Κύριοι συνάδελφοι, η Τοπική Αυτοδιοίκηση είναι ένας θεσμός. Διαβάστε τα σύγχρονα λεξικά. Τι είναι σύγχρονος θεσμός; Σύγχρονος θεσμός -λένε-είναι εκείνος που παίρνει τις προσλαμβάνουσες παραστάσεις, παίρνει τις πληροφορίες, τις επεξεργάζεται και κάνει προτάσεις. Είναι δυνατόν να κάνει τέτοιες προτάσεις σήμερα η κοινότητα; Μπορεί να γίνει αυτό σήμερα με τα χωριά μας, όπως είναι στη περιφέρεια; Με ένα παντογνώστη πρόεδρο και έναν μοναχικό καβαλάρη γραμματέα;

Θλιβόμαστε που ακούγονται τέτοιες κορώνες εδώ. Και πραγματικά εκτός από τους φανατισμένους, εκτός απ' αυτούς που μπορεί κανείς να πει ότι για πολιτικό συμφέρον λένε αυτά που λένε, κανένας άνθρωπος που προβληματίζεται -να μην πω οραματίζεται- μπορεί να είναι αντίθετος μ' αυτό το νομοσχέδιο.

Ακόμα, κύριε Πρόεδρε, θέλω να πω ότι το νομοσχέδιο αυτό, όπως είπα στην αρχή, είναι τμήμα ενός προγράμματος, ενός σχεδίου. Και δεν θα σταματήσει εδώ. Βεβαίως ελοχεύουν κίνδυνοι και βεβαίως πρέπει εδώ μέσα αυτούς τους κινδύνους να τους τονίσουμε, να τους έχει υπόψη της η Κυβέρνηση, ότι μπορεί να ξεστρατίσει ο "ΚΑΠΟΔΙΣΤΡΙΑΣ" και να μη δολοφονηθεί από τους άλλους, αλλά από μας τους ίδιους. Αυτός είναι ένας μεγάλος κίνδυνος.

Ακόμα, κύριε Πρόεδρε, θα μου επιτρέψετε να τελειώσω λέγοντας δύο-τρεις κουβέντες για το νομό μου.

Νομίζω ότι εκεί τα πράγματα πήγαν γενικά καλά. Βεβαίως, ο νομός διαμαρτύρεται για την άνιση μεταχείριση. 'Ολες οι χειμάζουσες κοινότητες, κύριε Υπουργέ, έμειναν ελεύθερες.

Εγώ προσωπικά δεν ξέρω αν είναι ευνοϊκή αυτή η μεταχείριση, ότι έμειναν ελεύθερες, αλλά υπάρχει ένα δεδομένο σήμερα και λένε "γιατί οι χειμάζουσες των Τρικάλων


 

  

Σελίδα 1206 

 

-δεκαεννιά τον αριθμό- να γίνουν δήμοι ή κοινότητες"; Πρέπει να επιβληθεί η ισονομία. 'Εχουν ευαισθησία στο θέμα αυτό κύριε Υπουργέ.

Λοιπόν, η πρότασή μου -και την καταθέτω να την έχετε υπόψη σας- είναι. Για τις χειμάζουσες κοινότητες της περιοχής της Πίνδου εφόσον δεν μπορούν να μείνουν μόνες κοινότητες -είναι δεκαεννιά τον αριθμό- μια διευρυμένη κοινότητα να γίνει δήμος και αφορά όλα τα βλαχοχώρια, Δήμος Βλάχων, Ασπροποτάμου. Τα δε άλλα χωριά του τέως Δήμου Κορθονίου ή να μείνουν ελεύθερες ή να γίνουν μία ενότητα ή διευρυμένες κοινότητες 2-3 και να μείνει ο Δήμος Στουρναρέικων. 'Εδρα της κοινότητας της διευρυμένης Νεράιδας νάναι η Λαφίνα και σε β'φάση ο Αετός. Για το Δήμο με έδρα την Ελάτη εάν και εδώ τα χωριά δεν μπορούν να μείνουν ελέθευρα σαν χειμάζουσες κοινότητες να μείνει ως έχει ο Δήμος και να μείνει το Γαρδίκι Κοινότητα μόνο του. 'Εχει τις δυνατότητες. Θέλω τη δέσμευσή σας κύριε Υπουργέ, στα παραπάνω.

Αυτή είναι μια τελική πρότασή μου. Νομίζω ότι θα την ακούσετε. Πιστεύω ότι η ζωή θα δείξει ότι σε πολλά σημεία κάνατε λάθη. Να τα διορθώσουμε. Κανένας δεν μπορεί να είναι άγιος και αλάθητος. Εκείνο που πρέπει, όμως, να τονίσω είναι ότι αυτό το νομοσχέδιο, αυτός ο νόμος πρέπει να πετύχει για μας, για τα παιδιά μας και για τη χώρα μας τελευταία πρότασή μου: Η κοινότητα Γλίνης να πάει στο Μεγαλοχώρι, τα Σερβωτά στα Μεγάλα Καλύβια και ο Δήμος Οχαλίας να μείνει όπως προτάθηκε από την ΤΕΔΚ με το Κλοκοτό. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αθανάσιος Παναγιωτόπουλος έχει το λόγο.

ΑΘΑΝΑΣΙΟΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, κύριοι συνάδελφοι, με το παρόν νομοσχέδιο η Κυβέρνηση ισχυρίζεται ότι θα πετύχει εκσυγχρονισμό και ανασυγκρότηση της Τοπικής Αυτοδιοίκησης, ενώ στην ουσία ισοπεδώνει και αφανίζει τις κοινότητες, που αποτελούν το ιστορικό και πρωτογενές θεμέλιο της ελληνικής κοινωνίας. 

Παρά την πολυνομία των τελευταίων ετών για την περιφέρεια, αυτή αντί να αναπτύσσεται και να βελτιώνεται, απεναντίας φθίνει και ερημώνει.

Η Κυβέρνηση, αντί να σκύψει πάνω στο πρόβλημα αυτό, αναζητώντας λύσεις μέσα από μια πλήρη και εμπεριστατωμένη μελέτη αναπτυξιακής πολιτικής, συνεχίζει να αντιμετωπίζει με την ίδια τακτική και το σοβαρό αυτό θέμα της συνένωσης των δήμων και κοινοτήτων.

Με το νομοσχέδιο αυτό έρχεται να αλλάξει ένα καθεστώς που επικράτησε οδγόντα πέντε ολόκληρα χρόνια και πρόσφερε πολλά στην ιστορική εξέλιξη του Ελληνισμού, παρ' όλα που δεν έτυχε της δέουσας προσοχής. 

Η Κυβέρνηση με το πρόσχημα του δήθεν εκσυγχρονισμού και της μεταρρύθμισης αγνόησε τα πάντα, συνέταξε το παρόν νομοσχέδιο πρόχειρα και επιπόλαια και το έφερε προς ψήφιση, στηριζόμενη βέβαια στην κομματική πειθαρχία.

Για ένα τέτοιο νομοσχέδιο θα έπρεπε να δοθεί ιδιαίτερη προσοχή, αρκετός χρόνος για μελέτη και επεξεργασία, δυνατότητα στον πολίτη να πληροφορηθεί επ' ακριβώς το τι θα γίνει με την εφαρμογή του, που αυτός θα ωφεληθεί και που όχι, ποια θα είναι τα εχέγγυα για την υλοποίησή του. Και όχι στο παραπέντε να βγει μια διαφημιστική καμπάνια από τα Μαζικά Μέσα Ενημέρωσης, με συνθήματα τέτοια που να παραπλανούν τις τοπικές κοινωνίες ότι θα έρθουν μέρες χρυσές και λαμπρές. Και όλα αυτά στο βωμό των πολιτικών σκοπιμοτήτων για να δημιουργηθούν, εις μάτην βέβαια, οι απαραίτητες κομματικές πλειοψηφίες, εν όψει των δημοτικών εκλογών.

Πιστεύω, κύριε Υπουργέ, ότι παγιδευθήκατε σε ό,τι αφορά τουλάχιστον τον χωροταξικό σχεδιασμό.

Οι αρμόδιοι εισηγητές, προκειμένου να πετύχουν τις επιδιωκόμενες πλειοψηφίες, αδιαφόρησαν για τα υπόλοιπα και σας διαβεβαίωσαν ότι έγινε ό,τι καλύτερο μπορούσε. 

Αν ψηφιστεί τελικά ως έχει το νομοσχέδιο αυτό, πολύ γρήγορα η πολιτεία θα αναγκαστεί να το αλλάξει και να το τροποποιήσει. Εξ άλλου, αυτήν την εμπειρία μας την έδωσε και ο νόμος για τη Νομαρχιακή Αυτοδιοίκηση, που πριν ακόμη ξεκινήσει η εφαρμογή του έγιναν απανωτές τροποποιήσεις.

Η δική μας θέση είναι ξεκάθαρη. Δεν συμφωνούμε με τις αναγκαστικές συνενώσεις. Συμφωνούμε μόνο για τις περιπτώσεις εκείνες που η υποδομή τους το επιτρέπει, αλλά και οι ίδιες οι τοπικές κοινωνίες τις αποδέχονται.

Γιατί στην αντίθετη περίπτωση του εξαναγκασμού και του καταναγκασμού και το καλύτερο νομοθέτημα να ήταν, θα αποτύγχανε κατά την εφαρμογή του, αφού θα είχε ήδη αποτύχει στη συνείδηση των τοπικών αυτών κοινωνιών. 

Και πως είναι δυνατόν να μην αποτύχει; Ποια είναι τα κίνητρα που θα οδηγούσαν τους κατοίκους προς την αντίθετη κατεύθυνση; Οι σοβαροί οικονομικοί πόροι που θα διατεθούν; Τα έργα υποδομής; Τα αναπτυξιακά έργα; Οι επενδύσεις και με τι κίνητρα; Η επάνδρωση των δήμων με επιστημονικό προσωπικό, όπως ισχυρίζεστε;

'Οταν μέχρι τώρα δεν μπορούσαν να λειτουργήσουν και να επανδρωθούν οι υπάρχοντες δήμοι, έστω με μια τεχνική υπηρεσία, που κατά το πλείστον αριθμούν άνω των δέκα χιλιάδων κατοίκων, θα λειτουργήσουν οι νέοι αυτοί δήμοι που θα αριθμούν κατά μέσο όρο από χίλιους διακόσιους εως τέσσερις χιλιάδες κατοίκους και θα επανδρωθούν με όλες αυτές τις υπηρεσίες που μας αναφέρατε, όταν για παράδειγμα στο νομό μου υπηρετεί σήμερα ένας και μόνο μηχανικός κατηγορίας ΠΕ; 

Ο κύριος Υπουργός στη Διαρκή Επιτροπή μας είπε "εκείνο που φοβάμαι είναι ότι οι πρωτεύουσες των νομών αυξάνονται παταγωδώς και θα δημιουργηθούν υδροκέφαλες μεγαλοπόλεις". Το ίδιο επανέλαβε και σήμερα.

Οι αρμόδιοι όμως των επιτροπών και οι ΤΕΔΚ δεν νοιάστηκαν μη συμβεί κάτι τέτοιο. Για εκείνο που νοιάστηκαν, όπως προανέφερα ήταν μόνο οι κομματικές πλειοψηφίες. Πάνω σ' αυτό, θα μου επιτρέψετε να αναφερθώ σε ένα παράδειγμα που αφορά την περιφέρειά μου.

Οι κύριοι της επιτροπής και της ΤΕΔΚ, όχι μόνο δεν προσπάθησαν να αφήσουν ως έχει την πρωτεύουσα του νομού, (το Καρπενήσι) χωρίς να συγκολληθούν σ'αυτή άλλες κοινότητες, αλλά κατέβαλαν κάθε προσπάθεια να προσθέσουν άλλες δεκατρείς κοινότητες παρά την αντίδραση των πολλών και από υδροκέφαλη που ήταν σε σχέση με όλο τον πληθυσμό του Νομού, τώρα η πόλη γίνεται υπερυδροκέφαλη.

Κύριε Πρόεδρε, κύριοι συνάδελφοι, πιστεύω ότι όλοι αυτοί που αναμείχθηκαν με το θέμα αυτό, δεν ασχολήθηκαν σοβαρά και κυρίως σε ό,τι αφορά τη χωροθέτηση των ορεινών και προβληματικών περιοχών της χώρας, ενήργησαν με προχειρότητα, αποσπασματικά και επιπόλαια και όλοι στάθηκαν στις κομματικές πλειοψηφίες και δεν έλαβαν υπόψη τους τις ιδιαιτερότητες κάθε περιοχής, όπως τη γεωμορφολογία του εδάφους, την ανύπαρκτη υποδομή, την επικοινωνία μεταξύ των συνενούμενων κοινοτήτων, τις μεγάλες αποστάσεις, τις χειμάζουσες και μεταβατικές κοινότητες, την ενιαία εδαφική περιφέρεια των υπό συνένωση κοινοτήτων και λοιπών άλλων ιδιαιτεροτήτων.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σμυρλής-Λιακατάς. Απών, διαγράφεται.

Ο κ. Κίρκος έχει το λόγο.

ΓΕΩΡΓΙΟΣ ΚΙΡΚΟΣ: Κύριοι συνάδελφοι, όπως το μοντέλο ανάπτυξης της χώρας είναι ζήτημα διαρκούς αναζήτησης, έτσι και η οργάνωση της αποκέντρωσης είναι βασική παράμετρος μιας ισόρροπης ανάπτυξης με κοινωνικές ευαισθησίες για την άρση ενδωπεριφερειακών ανισοτήτων, είναι πάντοτε ζητούμενο και διαρκές.

Το ΠΑ.ΣΟ.Κ. συνεπές στην κίνηση αυτή από το 1982 μέχρι σήμερα στη χώρα μας εκτός -ευτυχώς- μιας θλιβερής στασιμότητας τη χρονική περίοδο '90-'93, επιβεβαιώνει την πίστη του στο θεσμό της Τοπικής Αυτοδιοίκησης και τώρα ως Κυβέρνηση κορυφώνει στην πράξη με το συζητούμενο νομοσχέδιο την εξέλιξη προς τα εμπρός στην Πρωτοβάθμια Τοπική Αυτοδιοίκηση, για περισσότερο και καλύτερο έργο στις τοπικές


 

  

Σελίδα 1207 

 

κοινωνίες, μέσα από μια ολοκληρωμένη κοινωνική μονάδα, όπως είναι ο νέος δήμος.

Μετά την ψήφιση του νομοσχεδίου, που θα γίνει νόμος, εργαλείο για τις ζωντανές δυνάμεις της περιφέρειας, αρχίζει νέα αναζήτηση, νέο πρόγραμμα γι'αυτό που θέλουμε όλοι, τη σύγχρονη διοίκηση της χώρας μας.

Το νέο πρότυπο, το νέο μοντέλο, η νέα αντίληψη με το κράτος στρατηγείο, την περιφέρεια, τη Νομαρχιακή Αυτοδιοίκηση, το νέο δήμο, πρέπει, κύριε Υπουργέ, να θωρακιστούν θεσμικά όλα αυτά τα επίπεδα με αποφασιστικότητα για τις αρμοδιότητες και τους πόρους τους στο κάθε επίπεδο ξεκάθαρα, όπως οι κεντρικοί αυτοτελείς πόροι και βέβαια, δεν παραγνωρίζω τη σπουδαιότητα του ειδικού προγράμματος αυτοδιοίκησης πενταετούς διάρκειας, που περιέχεται στο συζητούμενο νομοσχέδιο.

Ισχυρίστηκαν, κύριε Πρόεδρε, μερικοί συνάδελφοι ομιλητές της Αντιπολίτευσης, ότι δεν κλήθηκαν να έχουν ενεργό συμμετοχή στο μέρος του χωροταξικού σχεδιασμού του νομοσχεδίου στο νομό τους.

Κύριοι συνάδελφοι, η πρωτοβάθμια Τοπική Αυτοδιοίκηση, τα δημοτικά και κοινοτικά συμβούλια που λειτουργούν καθημερινά και αδιάληπτα στις κοινωνίες τους, τα θεσμοθετημένα και εκλεγμένα όργανα της πρωτοβάθμιας Αυτοδιοίκησης των νομών, οι ΤΕΔΚ, και την επιτροπή που εξέλεξαν σε κάθε νομό, συνεπικουρούμενες από υπηρεσιακούς παράγοντες, ο γενικός γραμματέας της περιφέρειας, κατέθεσαν τις προτάσεις τους για κάθε νομό στο αρμόδιο Υπουργείο. Των θεσμοθετημένων αυτών οργάνων αποκέντρωσης, πρέπει να σεβόμαστε τις αποφάσεις, κύριοι συνάδελφοι. Σωστή λειτουργία είναι η θεσμική λειτουργία στη δημοκρατία. Ο Βουλευτής έχει το Βήμα στη Βουλή να διατυπώσει τις απόψεις του και στο λαό που μας κρίνει να αναπτύξει τις θέσεις του. Βεβαίως και έγιναν κάποια λάθη και δεν θα μπορούσαν να μη γίνουν, αφού από ανθρώπους έγινε ο σχεδιασμός.

(Στο σημείο αυτό την Προεδρική 'Εδρα καταλαμβάνει ο Γ'Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

'Αλλωστε, πριν λίγο με χαρά άκουσα από τον κύριο Υφυπουργό, ότι είναι ανοικτό το θέμα με κάποιες αλλαγές. Αν το κατάλαβα καλά, κύριε Υφυπουργέ.

Στο Νομό της Θεσσαλονίκης, όπου έχω την τιμή να εκλέγομαι Βουλευτής, για παράδειγμα μετά τη διαδικασία που ακολουθήθηκε και κατατέθηκαν οι προτάσεις των θεσμικών οργάνων, δύο τρεις διαφορετικές απόψεις -δεν τις ονομάζω αντιδράσεις- φορέων της πρωτοβάθμιας Τοπικής Αυτοδιοίκησης, ίσως πρέπει να εξεταστούν κατά τη γνώμη μου, ως καταλληλότερες λύσεις.

Συνάδελφοι της Νέας Δημοκρατίας, η αμήχανη στάση σας και η εν πολλοίς αντιφατική για όλα όσα συμβαίνουν στην ανασυγκρότηση της Δημόσιας Διοίκησης και εν προκειμένω την πρωτοβάθμια Τοπική Αυτοδιοίκηση, πρέπει να σας προβληματίσει. Και βέβαια να προβληματίσει όλους μας. Είναι θέμα κατανόησης από μέρους σας της ιστορικής αυτής στιγμής -και δεν θα το ονομάσω εγώ τομή- που βρίσκεται σε εξέλιξη.

Τρομάζει το νέο που προκύπτει και δεν μπορείτε να βρείτε το στίγμα σας μέσα σ'αυτό. Το κατανοούμε, είναι δύσκολο. 'Ομως, παραδεχθείτε πως ήταν στείρα η πολιτική που ακολούθησε η παράταξή σας όλο αυτό το διάστημα για τα δώδεκα χιλιάδες χωριά στις έξι χιλιάδες κοινότητες στη χώρα μας.

Γι'αυτό, λοιπόν, δεν ωφελεί να καταφεύγετε σε μονότονες, άγονες και άκυρες διαπιστώσεις περί ανελεύθερων διαδικασιών, κομματικών επιλογών, ερήμωση της υπαίθρου και γενικά να καταστροφολογείτε. Δεν τα πιστεύετε, αλλά βρίσκεσθε σε αδυναμία να διατυπώσετε αντιπρόταση ουσίας. Και αυτό, γιατί μέχρι το 1982 εγκυστώσατε στην κυριολεξία την Τοπική Αυτοδιοίκηση στη λογική των ληξιαρχικών πράξεων για να παγιώνεται η επικυριαρχία της παράταξής σας.

Κυρίες και κύριοι συνάδελφοι, το σχέδιο νόμου που συζητάμε για τους νέους δήμους είναι καρπός δεκαπενταετούς προσπάθειας και δίνει την ελπίδα στις επαρχίες της χώρας για ένα νέο ξεκίνημα με αισιοδοξία. 

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.Ιντζές έχει το λόγο.

Απών, διαγράφεται.

Ο συνάδελφος κ.Κορκολόπουλος, έχει το λόγο.

ΒΑΣΙΛΕΙΟΣ ΚΟΡΚΟΛΟΠΟΥΛΟΣ: Κύριε Πρόεδρε, κύριοι συνάδελφοι, είναι λυπηρό, είναι σκοτεινό, θα έλεγα και νοσηρό το φαινόμενο ότι με τόσο ευτελή διαδικασία δημιουργείται μια αυθαίρετη και παράλογη λογική, η οποία απ'όλες τις πολιτικές πλευρές της Αίθουσας, εστιάζεται στο εξής σημείο: Η ύπαιθρος της χώρας μας έχει μαραζώσει.

Ο μεν κύριος Υπουργός, αρμόδιος εισηγητής για το νομοσχέδιο, μίλησε για υποτιθεμένη νεκροφιλική στάση ορισμένων από εμάς. Εγώ, από την άλλη πρισματική επιφάνεια θα του έλεγα, ότι ανεκάλυψε μια νέα μέθοδο ευθανασίας της υπαίθρου. Ο κύριος Υπουργός κατάγεται από το Γιρομέρι, ένα μικρό τοσοδούλι χωριουδάκι της περιοχής της Μουργκάνας, το οποίο με τα νέα μέτρα θα πάει στο Φιλιάτι. Το ίδιο γίνεται και με άλλες επίσης ακριτικές μικρές κοινότητες, που πράγματι έχουν μαραζώσει στην περιοχή.

Νοιώθω, ότι πράγματι σκέφθηκε, ίσως μέσα από τα βιώματά του το πως θα λειτουργήσουν αυτά τα μέρη καλύτερα. Αλλά θυμούμαι ότι πριν από λίγο χρονικό διάστημα σ'αυτήν την Αίθουσα είχε εξυμνήσει το διοικητικό μοντέλο της Αλβανίας και πολύ φοβούμαι ότι αυτά τα βιώματα τα οποία μπορεί να έχουν ευγενείς προθέσεις, κάθε άλλο παρά οδηγούν και στον στόχο που πρέπει και επιβάλεται να έχουμε όλοι μας, το πως, δηλαδή, θα πρέπει να επιζήσει η ύπαιθρος.

Θέλω να πιστεύω ότι για να επιζήσει η ύπαιθρος-χώρα, εάν δεν καταφέρουμε να δημιουργήσουμε συνθήκες ανατροπής του φαινομένου της συγκέντρωσης όλων των κυρίων δραστηριοτήτων στα μεγάλα αστικά κέντρα, συνεχώς θα μαραζώνουν τα χωριά μας, συνεχώς θα σβήνουν τα χωριά μας. Καμία συνένωση οποιασδήποτε μορφής δεν θα φέρει αυτό το αποτέλεσμα που όλοι ευχόμαστε ο καθένας από την πλευρά του.

Πρέπει, όμως, να σημειώσω ιδιαίτερα, κύριε Πρόεδρε, το πόσο άστοχη ήταν η δογματική τοποθέτηση της Κυβέρνησης για να γίνει η σημερινή συζήτηση. Νομίζω οδήγησε όλες τις πλευρές σε θέσεις τέτοιες, που δεν θα καταφέρει η συζήτηση που θα γίνει αυτές τις ημέρες να συμβάλει προς μία κατεύθυνση τέτοια, που πραγματικά αυτό να ονομαστεί πρόοδος.

Πολλοί θεσμοί, πολλές ευγενείς προθέσεις έχουν καταστραφεί στη διάρκεια του χρόνου, ακριβώς λόγω της ανελαστικότητος που επέδειξαν στην εφαρμογή και του δογματικού του χαρακτήρος.

Θέλω να σημειώσω αυτό που είπε ο κύριος Υπουργός ότι η μεν κυβερνητική πλευρά έχει στρατηγική αντίληψη, ενώ η Νέα Δημοκρατία δεν έχει. 

Πιστεύω ότι σε πολλές περιπτώσεις κυβερνητικοί Βουλευτές σας οδήγησαν, κύριε Υπουργέ, με δολιότητα, με συμφέροντα, με ανάγκες προσαρμογής σε τέτοια μοντέλα που όπως έχουν γραφτεί στο σχέδιο νόμου που φέρνετε στη Βουλή, είναι άκρως απαράδεκτα. 

Επειδή η μεγαλύτερη εμπειρία που έχω είναι ασφαλώς στο νομό που εκλέγομαι, θα σας δώσω δύο χαρακτηριστικά παραδείγματα, διότι προέρχεσθε από την Τοπική Αυτοδιοίκηση και θέλω να πιστεύω ότι καλοπροαίρετα θα καταλάβετε αυτό που θα σας πω. Συνενώνετε δύο κοινότητες, μικρές, πληθυσμιακού αθροίσματος κάτω των τριών χιλιάδων κατοίκων στον κάμπο και ταυτόχρονα σε άλλο σημείο, παράπλευρο, συνενώνετε είκοσι δύο κοινότητες και δημιουργείτε ένα δήμο είκοσι τεσσάρων χιλιάδων κατοίκων. Αυτές οι στρεβλώσεις δεν είναι μονομερείς. Γίνονται και πλησίον της πρωτεύουσας του νομού και πλησίον της δεύτερης μεγάλης πόλης που έχει ο νομός μας, στρεβλώσεις οι οποίες, πολύ φοβούμαι, ότι θα δημιουργήσουν τέτοιες συνθήκες πίεσης προς τις μικρές αυτές, τις ξεχασμένες κοινότητες, που θα επισπεύσετε το μαρασμό.

Γι' αυτό χαρακτηρίζω το συζητούμενο νομοσχέδιο ως ένα νομοσχέδιο που μέσα από τη δική σας σκοπιμότητα, μέσα από


 

  

Σελίδα 1208 

 

τη δική σας λογική δεν κάνει τίποτε άλλο, παρά να αναζητά μία μέθοδο ευθανασίας της υπαίθρου.

Εμείς, κύριε Υπουργέ, τα χωριά μας τα αγαπάμε. Τα αγαπάμε το ολιγότερο όσο τα αγαπάτε εσείς και μερικοί από εμάς διεκδικούμε ότι τα αγαπάμε περισσότερο, διότι προερχόμαστε απ' αυτά. Θα καταβάλουμε κάθε προσπάθεια αυτά τα χωριά και να ζήσουν και το κυριότερο να διατηρήσουν αναλλοίωτη την πολιτιστική τους ταυτότητα μέχρι που να έλθει η Νέα Δημοκρατία στην Κυβέρνηση και πλέον να δώσει το λόγο στο λαό, να αποφασίσει το πώς θέλει να αυτοδιοικηθεί περαιτέρω.

Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Σταυρακάκης έχει το λόγο.

ΜΗΝΑΣ ΣΤΑΥΡΑΚΑΚΗΣ: Κύριε Πρόεδρε, κύριοι συνάδελφοι, επιτρέψτε μου να ξεκινήσω απ' αυτό που έθεσε ο τελευταίος ομιλητής. Πιστεύω, αντιθέτως ότι ενισχύει ο συζητούμενος νόμος την ενδοχώρα, το χωριό για το οποίο πιστεύω όλοι ενδιαφερόμαστε.

Κατηγορείται η Κυβέρνηση από την Αντιπολίτευση. Αν βιαζόμαστε, θα μας επέκρινε για επιπόλαια πρόθεση εντυπωσιασμού. Αν προχωρούσαμε αργά, θα προέτρεπε να βιαστούμε, προσάπτοντας διστακτικότητα ή και ατολμία και αν διατηρούσαμε την ακινησία την οποία φαίνεται να υπερασπίζετε, θα κατηγορούμεθα, μάλλον θα σιωπούσε η Αντιπολίτευση γιατί ακριβώς φάνηκε από τη μέχρι τώρα συζήτηση ότι στερείται πρότασης.

Τώρα που προχωρούμε προσεκτικά, αλλά αποφασιστικά, πάλι επικρίνει, συγκεντρώνοντας τα επιχειρήματα σε δευτερογενούς σημασίας θέματα πρόσκαιρου εντυπωσιασμού.

Η Κυβέρνηση επέλεξε να συνεχίσει μία πολιτική, που από πολλά χρόνια υπερασπίζεται το ΠΑ.ΣΟ.Κ., την ολοκλήρωση μιας ώριμης, εκσυγχρονιστικής ρήξης που εδώ και καιρό έχει ωριμάσει και αρχίσει, όπως είπα. Προχωρεί ένα σχέδιο, σχέδιο με ενότητα σκοπών, με σαφήνεια στόχων, με απόφαση για την ολοκλήρωσή του. 

Αυτό που διαλανθάνει, αξιότιμοι κύριοι συνάδελφοι, της προσοχής σας είναι ότι ουσιαστικά μεταλλάσσεται το κράτος. Επιτρέψτε μου να θυμηθώ έναν ορισμό που είχε δώσει ο αείμνηστος Πουλατζάς, για το κράτος ως υλική συμπύκνωση ενός συσχετισμού δυνάμεων κοινωνικών, πολιτικών και οικονομικών βεβαίως.

Αυτό το κράτος το συγκεντρωτικό, το αυταρχικό, το καταπιεστικό, το τρωτό και την ίδια ώρα αμείλικτο, το απρόσωπο και αδιαπέραστο, αυτό το ανισόρροπο και αντιαναπτυξιακό κράτος που εξέφραζε σε μία συγκεκριμένη μακρά περίοδο αυτό το συσχετισμό δυνάμεων, αλλάζει.

Η Κυβέρνηση ενοποιεί, καταργεί, εξυγιαίνει και την ίδια ώρα εκσυγχρονίζει -και αυτό σας διαφεύγει- εκατοντάδες οργανισμούς, Νομικά Πρόσωπα Δημοσίου ή Ιδιωτικού Δικαίου και ταυτόχρονα το κράτος αποκεντρώνεται, αλλάζει. Προχθές ανακοινώθηκε η πράξη του Υπουργικού Συμβουλίου που αφορά το προηγούμενο.

Τούτο αποδεικνύει ότι υπάρχει μία συντεταγμένη, ολοκληρωμένη, συνεκτική πολιτική εκσυγχρονισμού.

Ενίσχυσε το θεσμό του μετακλητού νομάρχη, δημιούργησε τα νομαρχιακά συμβούλια, δυνάμωσε την αυτοδιοίκηση, ουσιαστικοποίησε τη Νομαρχιακή Αυτοδιοίκηση και θεμελιώνει την περιφερειακή οργάνωση του κράτους.

Αυτή η πολιτική ολοκληρώνεται με δύο σοβαρές μεταρρυθμιστικές τομές:

Πρώτον, με τη συγκρότηση της περιφέρειας σε αυτοδύναμη διοικητική οντότητα - ενότητα. Το να είναι αιρετός ο περιφερειάρχης, επιτρέψτε μου να θεωρώ ότι είναι επιθυμητό, αλλά πρόωρο. Οι θεσμοί δοκιμάζονται, ισχυροποιούνται πρώτα και μετά μετάλλασσονται και εξελίσονται στην δυναμική τους.

Δεύτερον, με το σχέδιο "ΚΑΠΟΔΙΣΤΡΙΑΣ" για τη συνένωση των δήμων και των κοινοτήτων.

Το συζητούμενο νομοσχέδιο, όπως είπα, έχει σαφήνεια στόχων, ενότητα σκοπών και καθορίζεται από αρχές. Δεν αισθάνομαι την ανάγκη να τις επαναλάβω. Επιγραμματικά θα τις διατυπώσω.

Η πρώτη αρχή είναι η αρχή της αποκεντρωμένης διοίκησης όχι με δημιουργία μόνο πρόσφορου θεσμικού πλαισίου, αλλά με μεταφορά αρμοδιοτήτων. Εδώ πρέπει να είμαστε προσεκτικοί, κύριε Πρόεδρε, γιατί αυτή η διαδικασία -η μεταφορά των αρμοδιοτήτων- προϋποθέτει να επαναορίσουμε τα όρια, το ρόλο και τις αρμοδιότητες των Υπουργείων και μετά τον επανακαθορισμό αυτών των ορίων, να εκχωρίσουμε στην περιφέρεια, στην κρατική διοίκηση, στην αυτοδιοίκηση, ώστε οι αρχές της αποκέντρωσης και της επικουρικότητας -αρμοδιοτήτων, δηλαδή και εξουσίας- να καταλήγουν σε εξουσία κοντά και με τον πολίτη.

Η δεύτερη αρχή είναι η αρχή της αποτελεσματικής διοίκησης, η αντίληψη δηλαδή, η αντιγραφειοκρατική για μία ευέλικτη και αξιοκρατική διοίκηση.

Η τρίτη αρχή είναι η αρχή της συμμετοχικής διοίκησης με συμμετοχή του πολίτη στη μικροκλίμακα της εξουσίας.

Η τέταρτη αρχή είναι η αρχή της ανθρώπινης διοίκησης.

Η πέμπτη αρχή είναι η αρχή της διοίκησης με ευαισθησία κοινωνική.

Και τέλος, η έκτη αρχή είναι η αρχή της διαφανούς διοίκησης, όχι μόνο στη διαχείριση, αλλά και στην πληροφορία. Η έλλειψη πληροφορίας τροφοδοτεί την ανισότητα και την αδικία και άρα, τροφοδοτεί τη διάκριση και αποτρέπει την κοινωνική κινητικότητα.

Αυτό το νέου τύπου κράτος εμπεριέχει δυναμική που μόνος του ο καταστατικός χάρτης δεν μπορεί να επιφέρει όσο και αν εκσυγχρονισθεί, γιατί θα δημιουργήσει και θα συμβάλλει ακριβέστερα στη διαμόρφωση μιας νέας υγιούς διοικητικής -που ενίοτε είναι πολύ φτωχή- αλλά και πολιτικής κουλτούρας που θα οξύνει τα πολιτικά αντανακλαστικά των πολιτών, θα μυήσει στη συλλογικότητα και στο συνεργατισμό τους ενεργούς πολίτες και θα ανακατανείμει ρόλους και ευθύνες που θα λειτουργήσουν λυτρωτικά για τον πολιτικό και την πολιτική, για τους αντιπροσωπευτικούς θεσμούς.

Οι αποκεκαθαρμένοι πλέον, ρόλοι σε μία διαχρονική εξέλιξη στα διάφορα επίπεδα εξουσίας και αντιπροσώπευσης, θα αναβαθμίσουν και θα συντελέσουν στην ανανέωση, ουσιαστικά, του πολιτικού μας συστήματος.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)

Τελειώνω, κύριε Πρόεδρε.

Ακόμα, είναι ένα σημαντικό βήμα από την ισορροπία της μετριότητας σε μία άλλη ποιότητα θεσμών και προσώπων που θα τους υπηρετούν.

Τελειώνοντας, επιτρέψτε μου να πω ότι υπήρξαν αντιδράσεις. Πρέπει να τις ερμηνεύσουμε και να εντοπίσουμε την μορφή τους. Θα μπορούσαν να έχουν αποφευχθεί συγχύσεις που απομειώνουν το πολιτικό αποτέλεσμα του συζητούμενου μέτρου και που ενθαρρύνουν τις αντιρρήσεις με μία προσεκτικότερη προσέγγιση. Τοπικιστικές ευαισθησίες κατανοητές και σεβαστές, συμφύονται με τις τοπικές κουλτούρες που δεν είναι μόνο ήθη, έθιμα, παραδόσεις, συμπεριφορές και συστήματα αξιών, αλλά είναι όλα μαζί που συγκροτούν έναν τρόπο ζωής που πρέπει να διαφυλαχθεί.

(Στο σημείο αυτό ξανακτυπάει το κουδούνι λήξεως του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Λουκάς Αποστολίδης): Ολοκληρώστε σας παρακαλώ, κύριε συνάδελφε.

ΜΗΝΑΣ ΣΤΑΥΡΑΚΑΚΗΣ: Τελειώνω αμέσως, κύριε Πρόεδρε.

Πρέπει να είναι μία διαδικασία -και μένω με την εντύπωση ότι υπήρξε έναν τέτοιος υπαινιγμός- συνεχώς εξελισσόμενη υπό συνεχή αξιολόγηση, έλεγχο, διόρθωση και αποκατάσταση λαθών που υπάρχουν ή ασύμβατων και μη λειτουργικών καταστάσεων συνενώσεων ακριβέστερα.

Πιστεύω ότι το συζητούμενο νομοσχέδιο υπερβαίνει την ύπαρξή μας και τους εγωϊσμούς μας και προνοεί για όσους δεν είναι εδώ να διαπραγματευτούν για την ύπαρξη για τα συμφέροντά τους. Και εννοώ για τις μελλούμενες γενιές, γι' αυτό και αξίζει κάθε υποστήριξη.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.


 

  

Σελίδα 1209 

 

Γιαννακόπουλος έχει το λόγο.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, η ώρα είναι περασμένη και θα έλεγε κανείς ότι είναι λίγο μαζοχιστικό ο καθένας από εμάς να μιλάει πέντε (5') λεπτά, μόνο να μην τον ακούει κανένας, να συνεχίζεται η διαδικασία και να μην προσφέρει, ίσως, τίποτα στο διάλογο, γιατί ο καθένας έχει διαμορφώσει την άποψή του και δεν νομίζω ότι μπορεί να αλλάξει. Είμαι υποχρεωμένος να ακολουθήσω την "πεπατημένη".

Αρχίζοντας, λοιπόν, λέγω ότι πραγματικά οι δεκαετίες του 1980 και του 1990 θα καταγραφούν στην ιστορία ως η περίοδος των μεγάλων τομών και αλλαγών στο χώρο της Τοπικής Αυτοδιοίκησης, αλλά και της Δημόσιας Διοίκησης.

Η ειλικρινής προσπάθεια των κυβερνήσεων του ΠΑ.ΣΟ.Κ. για αποκέντρωση του συγκεντρωτικού αντί παραγωγικού και γραφειοκρατικού κράτους σημαίνει οπωσδήποτε την ενίσχυση και αναβάθμιση, τόσο των τοπικών κοινωνιών, όσο και των θεσμών της Νομαρχιακής και της Τοπικής Αυτοδιοίκησης, αλλά και της περιφέρειας, η οποία ενδυναμώθηκε πάρα πολύ με το τελευταίο νομοσχέδιο.

Το σχέδιο "Ι. ΚΑΠΟΔΙΣΤΡΙΑΣ" για τη συνένωση των κοινοτήτων αποτελεί πραγματικά ένα εργαλείο υλοποίησης μιας κοινωνικά ώριμης αναγκαιότητας, που στοχεύει όχι στην ερήμωση της υπαίθρου, όπως υποκριτικά κάποιοι επιχειρούν να το παρουσιάσουν, αλλά πραγματικά στην ανακυτάρωση της υπαίθρου. 

Η ύπαρξη, κυρίες και κύριοι συνάδελφοι, πέντε χιλιάδων πεντακοσίων ΟΤΑ στη χώρα μας, δώδεκα χιλιάδων χωριών και διακοσίων εβδομήντα εννέα ΟΤΑ στην πατρίδα μου τη Μεσσηνία δεν βοήθησαν στην ανάπτυξη του τόπου μας -και προσέξτε- δεν απέτρεψαν την πληθυσμιακή συρρίκνωση. Επομένως, είναι φοβερά έωλο το επιχείρημά σας να λέτε ότι η ύπαρξη πολλών ΟΤΑ θα βοηθήσει στο να παραμείνει ο κόσμος στα χωριά. Δεν νομίζω ότι μπορεί να σταθεί ένα τέτοιο επιχείρημα.

Το σχέδιο "Ι. ΚΑΠΟΔΙΣΤΡΙΑΣ" είναι προς τη σωστή φιλοσοφική κατεύθυνση και πορεία, παρά τα όποια λάθη έγιναν σε ό,τι αφορά τη χωροταξική κατανομή, την έλλειψη ενημέρωσης όλου του λαού της περιφέρειας, τις παρεμβάσεις των αυτοαποκαλούμενων τοπαρχών, αφού στηρίζεται κυρίες και κύριοι συνάδελφοι: 

Πρώτον, στη λογική της δημιουργίας νέων βιώσιμων ΟΤΑ στη θέση των εξασθενημένων κοινοτήτων.

Δεύτερον, στο συντονισμό της δράσης και της κοινωνικής συναίνεσης.

Τρίτον, στη διοικητική και οικονομική αυτοτέλεια των ΟΤΑ.

Τέταρτον, στον κοινωνικό έλεγχο της τοπικής εξουσίας, στη διαφάνεια και στη νομιμότητα.

Κατά την άποψή μου, κυρίες και κύριοι συνάδελφοι, το σχέδιο "Ι. ΚΑΠΟΔΙΣΤΡΙΑΣ" είναι το σημαντικότερο νομοσχέδιο που έρχεται στη Βουλή των Ελλήνων τα τελευταία πενήντα χρόνια. Και οι ουσιαστικές του διατάξεις διακρίνονται για την αποφασιστικότητά τους, την ευκρίνειά τους, αλλά προπαντός για τη σοφία τους.

Δεν μπορώ, όμως, να ισχυριστώ το ίδιο και για τη χωροταξική κατανομή των νέων δήμων, που παρά τις όποιες προσπάθειες για την επίτευξη βελτίωσης, αλλά και της απαιτούμενης ισορροπίας μεταξύ δήμων και κοινοτήτων, αν θέλετε, με ευκολία διακρίνει κανείς ακόμη -και λυπάμαι που το λέω, κύριε Υφυπουργέ, σε ορισμένες περιπτώσεις την αυθαιρεσία, το δογματισμό και τον "ετσιθελισμό". 

Θα ήταν πολύ σοφότερο, κύριε Υφυπουργέ, οι συνενώσεις να ακολουθήσουν ένα και μοναδικό δρόμο, ένα θεσμικό πλαίσιο, είτε αυτό λεγόταν γεωγραφικές ενότητες είτε λεγόταν συμβούλια περιοχής. Η μεσοβέζικη κατάσταση νομίζω ότι δεν βοήθησε κανένα. Εγώ είχα ταχθεί από την αρχή υπέρ του θεσμοθετημένου πλαισίου του νόμου 1622. 'Η θα μπορούσαν επίσης να γίνουν σε δύο φάσεις.

Αγαπητοί συνάδελφοι, σέβομαι απόλυτα τις απόψεις εκείνων που διαφωνούν στις διαδικασίες των συνενώσεων. Διαφωνώ, όμως, ριζικά μαζί τους, γιατί σε έναν κόσμο που αλλάζει, που δημιουργεί νέα δεδομένα και νέες απαιτήσεις κοινωνικές, οικονομικές, πολιτιστικές, δεν δικαιούται κανείς να γυρίζει την πλάτη. 

Οι υπηρεσίες στον πολίτη προϋποθέτουν σοβαρές υποδομές και συντονισμό των δραστηριοτήτων των τοπικών κοινωνιών. 'Ετσι, φρόνημο θα ήταν να σταματήσουν οι υπόγειοι ψίθυροι, η καλλιέργεια κλίματος άκρατου τοπικισμού και προπαντός να σταματήσουν να ομιλούν ορισμένοι για εθελοντικές συνενώσεις.

Κυρίες και κύριοι συνάδελφοι, από τη δεκαετία του 1980 υπήρχε το θεσμικό πλαίσιο και ελάχιστες συνενώσεις έγιναν. Η πρότασή σας για εθελοντικές συνενώσεις είναι πρόταση ακινησίας, είναι πρόταση βαλτώματος, είναι πρόταση "μην κάνετε τίποτε".

Αγαπητοί συνάδελφοι, της Νέας Δημοκρατίας και με τη νέα σας ηγεσία αποδείξατε...

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, θα αναγκαστώ, για να είμαι συνεπής προς όλους τους συναδέλφους στα πέντε λεπτά και δύο-τρία δευτερόλεπτα να πω στους πρακτικογράφους να μη γράφουν. Γιατί με αυτήν τη λογική ...

ΙΩΑΝΝΗΣ ΓΙΑΝΝΑΚΟΠΟΥΛΟΣ: 'Εχει καλώς, κύριε Πρόεδρε. Απλώς, θέλω να πω...

ΠΡΟΕΔΡΕΥΩΝ (Λουκάς Αποστολίδης): Να διευκολύνετε το Προεδρείο.

ΙΩΑΝΝΗΣ ΓΙΑΝΝΑΚΟΠΟΥΛΟΣ: ... ότι η Νέα Δημοκρατία έχασε τη μεγάλη ευκαιρία να αποδείξει ότι είναι ένα σύγχρονο κόμμα και η Συμπολίτευση, η Κυβέρνηση, έχασε την ευκαιρία να αφαιρέσει και τα τελευταία έωλα επιχειρήματα της Νέας Δημοκρατίας, με το να κάνει δύο-τρεις διορθωτικές κινήσεις το πολύ σε κάθε νομό.

Ψηφίζω το νομοσχέδιο, γιατί είναι στη σωστή φιλοσοφική κατεύθυνση και πορεία, άσχετα εάν θα μπορούσε -και θα έπρεπε- να γίνουν ορισμένες διορθωτικές κινήσεις. Γιατί, πράγματι, κύριε Πρόεδρε, δεν μπορεί να είσαι σε ένα δήμο και να περνάς από έναν άλλο δήμο, όπως γίνεται σε πολλά χωριά στη Μεσσηνία και λυπούμαι γι' αυτό.

ΠΡΟΕΔΡΕΥΩΝ (Λουκάς Αποστολίδης): Ο κ. Ανωμερίτης έχει το λόγο.

ΓΕΩΡΓΙΟΣ ΑΝΩΜΕΡΙΤΗΣ: Κύριε Πρόεδρε, η Κυβέρνηση έκανε ένα πολιτικό λάθος επικοινωνιακά, με το να θέλει να συζητήσουμε σε τόσο σύντομο χρονικό διάστημα αυτό το νομοσχέδιο.

Προτείναμε, με πρωτοβουλία μας -και όχι στημένα, όπως είπαν κάποιοι συνάδελφοι της Νέας Δημοκρατίας- αυτή η συζήτηση να γίνει σε πέντε συνεδριάσεις. Θα μπορούσε να γίνει σε πέντε ημέρες, εάν συμφωνούσαμε όλοι με δέκα συνεδριάσεις και αυτό γιατί το δικό μας πολιτικό πιστεύω, η δική μας άποψη για το κράτος και την αποκέντρωση, είναι η σωστή και ο χρόνος θα ήταν υπέρ των απόψεών μας.

Θα μπορούσαμε μέσα από αυτήν την επικοινωνιακή οδό, μέσα από το Κοινοβούλιο και μέσα από τα μέσα ενημέρωσης, να πληροφορήσουμε σωστά τον κόσμο και όχι μέσα από το διαφημιστικό πρόγραμμα του Υπουργείου Εσωτερικών, που πολλά λέει αλλά τίποτα δεν λέει στον απλό πολίτη, για τον "ΚΑΠΟΔΙΣΤΡΙΑ".

'Ολοι μιλάμε για ένα σύγχρονο κράτος. Σύγχρονο, όμως, κράτος δεν μπορεί να υπάρξει εάν δεν είναι δημοκρατικό. Και δημοκρατικό κράτος είναι το αποκεντρωμένο κράτος.

Η λαϊκή κυριαρχία, την οποία εμείς ιδιαίτερα εδώ μέσα οφείλουμε να επικαλούμαστε και από τις αποφάσεις της οποίας προερχόμαστε, ενισχύεται με τα αποκεντρωμένα συστήματα: Πολιτικά, επειδή πηγαίνει πιο κοντά στον πολίτη την πρωτογενή απόφαση. Οικονομικά, γιατί οι πόροι κατανέμονται ισόρροπα, εάν πάνε πάλι κοντά σε αυτούς οι οποίοι γενικά και ειδικά μπορούν να αποφασίσουν για την οικονομική τους ανάπτυξη και Κοινωνικά, επειδή η κοινωνία συμμετέχει μέσα από προοπτικές, με έλεγχο και με συνοχή. Και αυτό μπορεί να γίνει μόνο μέσα από σοβαρούς, αναπτυγμένους θεσμούς, όπως είναι οι ισχυροί δήμοι.

Συναποφασίσαμε όλοι εδώ και υπηρετούμε ένα κράτος σε


 

  

Σελίδα 1210 

 

τέσσερα επίπεδα: Την κεντρική κυβέρνηση-στρατηγείο, την περιφερειακή διοίκηση, τη Νομαρχιακή Αυτοδιοίκηση και την Τοπική Αυτοδιοίκηση.

Επειδή ακούστηκαν και φωνές για την περιφερειακή διοίκηση, εάν θα πρέπει να είναι εκλεγμένη ή όχι, η άποψή μου είναι φυσικά όχι, γιατί εάν κάνουμε και τρίτου βαθμού αποκέντρωση, περιφερειακή εκλεγμένη διοίκηση, κινδυνεύουμε να γίνουμε ένα κράτος με πολλές κυβερνήσεις, μία νέα Βοσνία.

Κύριοι συνάδελφοι, οφείλουμε όμως να ολοκληρώσουμε το εγχείρημα, της αποκέντρωσης γιατί μόνο έτσι θα κάνουμε ουσιαστική αναδιανομή αυτού που επιχειρούμε, δηλαδή, πολιτικά και οικονομικά της εξουσίας, που το συγκεντρωτικό σύστημα επί χρόνια έκτισε μέσα από πελατειακές σχέσεις, αδιαφάνεια και υπανάπτυξη.

Προσωπικά, από το 1981 και μετά -αλλά και πιο πριν, αφού υπήρξα ο πρώτος Πρόεδρος Δημοτικής Επιχείρησης στην Ελλάδα από το '80- με πολύ δουλειά και υπομνήσεις γι' αυτήν την περίοδο, οφείλω να πω ότι αργήσαμε. Αυτό που κάνουμε σήμερα, έπρεπε να το είχαμε κάνει πριν από δέκα χρόνια. Γι' αυτό πρέπει σήμερα να στηρίξουμε αυτό το νομοσχέδιο, έστω και αν εμπεριέχει, κατά τη δική μου αντίληψη και κάτι ξένο προς τη δική μου φιλοσοφία, δηλαδή το υποχρεωτικό, κάτι που δεν το είχαμε ιστορικά μέχρι σήμερα στην πολιτική μας λογική και το προωθούμε έτσι, γιατί δεν υπάρχουν άλλα περιθώρια. Φυσικά, όμως, με δύο σημαντικούς όρους τους οποίους ξεκαθαρίζω από τώρα:

Πρώτον, μέσα σε ένα ελάχιστο χρονικό διάστημα, π.χ. ενός έτους, θα πρέπει να ολοκληρωθούν όλα εκείνα τα βήματα, οι αποφάσεις, τα συστήματα, για να τεθεί σε πλήρη λειτουργία το μοντέλο που θέλουμε να κτίσουμε. Και θέλω να υπογραμμίσω ότι το αποκεντρωμένο σύστημα λειτουργίας δεν είχε εχθρούς μόνο κάποιους μέσα, όπως ειπώθηκε πολλές φορές, στη συντηρητική παράταξη, είχε και πολλούς εχθρούς συντηρητισμού και μέσα στη δική μας παράταξη; Και θυμάμαι πολύ καλά, όταν ψηφιζόταν το νομοσχέδιο της Νομαρχιακής Αυτοδιοίκησης, πόσοι ήταν αντίθετοι στην ψήφισή του.

Οφείλουμε, λοιπόν, γιατί εμείς ασκήσαμε την εξουσία όλα αυτά τα χρόνια, να ολοκληρώσουμε όλα τα βήματα που απαιτούνται, είτε αυτά αφορούν αρμοδιότητες, οικονομικούς πόρους, λογιστικό σχέδιο, μηχανογραφικά συστήματα, είτε πολιτική ανθρώπινου δυναμικού. Αυτός είναι ο πρώτος όρος.

Αν δεν τα κάνουμε όλα αυτά, απλώς "χτίζουμε στην άμμο".

Πιστεύω ότι επιστημονικά όλα θα ετοιμαστούν. Δεν με ενδιαφέρει αν έγιναν κάποια λάθη. Θα φανεί ιστορικά, αν έγιναν λάθη στη γεωγραφική κατανομή. Αυτό για μένα είναι το λιγότερο. Είμαι ικανοποιημένος γιατί υπήρξε η δήλωση ότι τα λάθη που έχουν γίνει θα μπορούν μελλοντικά να διορθωθούν. Γι'αυτό με πίστη στο θέμα της φιλοσοφίας, το οποίο με εκφράζει στηρίζω το νομοσχέδιο.

Ο δεύτερος όρος είναι ότι τα αποκεντρωμένα συστήματα απαιτούν ισχυρούς ελεγκτικούς μηχανισμούς. Εάν αυτοί δεν υπάρξουν, τότε δεν θα λειτουργήσει το σύστημα.

Κύριοι συνάδελφοι, η σημερινή θεσμική μεταβολή πρέπει να οδηγήσει σε ολοκλήρωση, ειδάλλως θα αποτελεί μισό μέτρο, ένα μετέωρο βήμα. Είμαι βέβαιος ότι η Κυβέρνηση θα αποδείξει μέσα στον επόμενο χρόνο ότι θέλει να ολοκληρώσει αυτό το βήμα για το καλό του τόπου. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Καρασμάνης έχει το λόγο.

ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, δεν είχα σκοπό να μιλήσω. Πήρα το λόγο για να κάνω κάποιες παρατηρήσεις και κάποιες προτάσεις.

Εκείνο που θα ήθελα κατ' αρχήν να επισημάνω είναι ότι το νομοσχέδιο δεν απαντά στα βασικά ερωτήματα που απαντά κάθε οργανωτικός σχεδιασμός. Δεν διευκρινίζει δηλαδή ποιο επίπεδο οργάνωσης θα κάνει τι, ποιες αρμοδιότητες θα έχει ο δήμος ή η κοινότητα, ποιο πρέπει να είναι το άριστο μέγεθος των δήμων και των κοινοτήτων, ποιες αρμοδιότητες θα έχει η Νομαρχιακή Αυτοδιοίκηση, ποιες αρμοδιότητες θα έχει η περιφερειακή διοίκηση. Επειδή ακριβώς όλα αυτά αφήνονται σε εκκρεμότητα, είναι προφανές ότι θα επιχειρηθεί εκ των υστέρων η αντιμετώπιση του προβλήματος με προεδρικά διατάγματα. 'Αλλωστε, το ομολόγησε και ο ίδιος ο Υπουργός μιλώντας προηγουμένως. Επαναλαμβάνετε δηλαδή την πεπατημένη που έχει οδηγήσει στη σημερινή ουσιαστική παραλυσία και αναποτελεσματικότητα, τη σύγχυση και την απραγία.

Κύριε Πρόεδρε, είμαστε υπέρ των ισχυρών Οργανισμών Τοπικής Αυτοδιοίκησης. Είμαστε αναμφίβολα υπέρ των συνενώσεων, όταν αυτές μπορούν να καταλήξουν σε τέτοιους ισχυρούς Οργανισμούς Τοπικής Αυτοδιοίκησης. Είμαστε, όμως, υπέρ των συνενώσεων μέσα από δημοκρατικές διαδικασίες και μάλιστα συναινετικές, δηλαδή υπέρ των συνενώσεων εκείνων οι οποίες θα προκύψουν μέσα από τοπικά δημοψηφίσματα, που θα επιτρέψουν στον ελληνικό λαό να εκφράσει ελεύθερα τις απόψεις του και βεβαίως υπέρ των συνενώσεων που θα προκύψουν μέσα από ένα ολοκληρωμένο πλέγμα κινήτρων, όχι μόνο οικονομικών, αλλά πολιτιστικών, κοινωνικών και φορολογικών που θα επιτρέψουν να ασκήσουν πλήρως τις αρμοδιότητές τους.

Μέχρι σήμερα είναι σε ισχύ ευεργετικές διατάξεις για φοροαπαλλαγές σε κατοίκους μικρών πόλεων και χωριών, δηλαδή σε ανθρώπους που επιμένουν, παρά τις όποιες αντίξοες συνθήκες να ζουν στον τόπο τους και να τον κρατούν ζωντανό, όπως επί παραδείγματι η απαλλαγή από το φόρο μεταβίβασης ακινήτων σε κατοίκους πόλεων και χωριών με πληθυσμό μέχρι δύο χιλιάδες άτομα, η απαλλαγή από το φόρο για αγορά πρώτης κατοικίας ή οικοπέδου μέχρι ενός ορισμένου ποσού και ανάλογα με τον αριθμό των προστατευομένων μελών σε πόλεις και χωριά μέχρι πέντε χιλιάδες κατοίκους και επί πλέον οι κοινότητες αυτές απαλλάσονται και από το Τ.Ε.Β.Ε.

'Ομως μετά τις επικείμενες συνενώσεις, φορολογούμενοι πολίτες, κάτοικοι μικρών πόλεων και χωριών που πληρούσαν μέχρι σήμερα τις προϋποθέσεις γι' αυτές τις σημαντικές φοροαπαλλαγές θα είναι πλέον κάτοικοι μεγάλων δήμων άνω των δύο χιλιάδων και πέντε χιλιάδων κατοίκων που θα προκύψουν.

Το ερώτημα, στο οποίο καλούνται να απαντήσουν οι κύριοι Υπουργοί, είναι: Θα τροποποιηθούν οι σχετικοί νόμοι όπως ο ν. 1474/1983, ο ν. 1878/1980, ο ν. 2386/1996, ώστε να εξακολουθήσουν να ισχύουν οι φοροαπαλλαγές ως κίνητρα για την παραμονή αυτών των ανθρώπων στον τόπο τους ή η συνένωση θα δώσει το πρόσχημα για την περικοπή τους, γεγονός που θα αποτελέσει κραυγαλέα αδικία, θα αποθαρρύνει χιλιάδες ανθρώπους από την αγορά στέγης και παραμονής στην ύπαιθρο και θα δημιουργήσει ένα νέο κύμα φυγής προς τα μεγάλα αστικά κέντρα, σε αντίθεση με τις προβλεπόμενες κυβερνητικές προθέσεις για αποκέντρωση;

Μία ακόμη επισήμανση που θα ήθελα να κάνω, κύριε Πρόεδρε, είναι ότι η υπόθεση των συνενώσεων δεν μπορεί να κριθεί με πολιτικά κριτήρια βάσει της ισχύος, δηλαδή των παραγόντων και των σχέσεων που έχουν αναπτύξει με την πολιτική εξουσία. Το ισχυρότερο κριτήριο που πρέπει να κυριαρχήσει είναι της οικονομικής γεωγραφίας. Και εδώ θα ήθελα να πω για το Νομό Πέλλας ότι έχουν προβλεφθεί να δημιουργηθούν έντεκα δήμοι μαζί με τους παλιούς. Θα μπορούσαν να ήταν επιπλέον και άλλοι τρεις δήμοι: 'Ενας επιπλέον δήμος στα ορεινά της 'Εδεσσας με τα χωριά 'Αγρα, Κερασιά, Καρυδιά κλπ, για λόγους ιστορικούς, διότι η Κοινότητα 'Αγρα έχει το όνομα του Μακεδονομάχου ΤΕΛΟΥ ΑΓΡΑ, ο οποίος μαρτύρησε στον τόπο αυτόν κατά τον Μακεδονικό Αγώνα. Ο Δήμος Αραβησσού -που είχε προβλεφθεί από την ΤΕΔΚ, φυσικά παραμένει ο καινούριος Δήμος του Νέου Μυλοτόπου, που πλέον θεσμοθετήθηκε- και ακόμη ένας δήμος στα ορεινά της Αλμωπίας. Πρέπει να υπάρξει ιδιαίτερη μέριμνα για τα ορεινά αυτά χωριά, τα οποία συνήθως κατοικούνται από ηλικιωμένους κατοίκους οι οποίοι ζουν στην απομόνωση. Πολλά απ' αυτά τα χωριά φαίνεται να συνενούνται με χωριά των κάμπων με αποτέλεσμα να δημιουργούνται πρόσθετα αντικίνητρα για την παραμονή σ' αυτά. Στις περιπτώσεις αυτές θα ήταν προτιμότερη η συνένωση σε ένα κέντρο της κορυφογραμμής, ώστε να διατηρηθούν αυτά τα χωριά στη ζωή.


 

  

Σελίδα 1211 

Και ακόμη θα ήθελα, κύριε Πρόεδρε, να πω ότι πρέπει οι κάτοικοι να παραμείνουν στην ύπαιθρο, αλίμονο αν φύγουν. Θα φτιάξουμε μία κοινωνία για την οποία δεν θα είναι κανένας υπερήφανος. Διότι η κοινωνία της υπαίθρου έχει τη δική της κοινωνική και πολιτιστική ταυτότητα. Μια ταυτότητα που είναι ο θεματοφύλακας των αυθεντικών στοιχείων και αξιών του έθνους.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κύριοι συνάδελφοι, οι βαρύτατες πολιτικές ευθύνες της Κυβέρνησης κατά κύριο λόγο εντοπίζονται στο πρόβλημα δημοκρατίας. Και το πρόβλημα δημοκρατίας έχει να κάνει με τη νοοτροπία των κυβερνητικών στελεχών αφ' ενός και εφ' ετέρου με τη διαδικασία που τήρησε η Κυβέρνηση και στην προδιαδικασία αλλά και στη διαδικασία ακόμη και μέσα στο Κοινοβούλιο.

Ασφαλώς, αγαπητοί συνάδελφοι, υπάρχει τρομακτικό έλλειμμα δημοκρατίας. Δεν έγινε κανένας διάλογος με τα κόμματα πριν έρθει αυτό το σχέδιο νόμου. Δεν έγινε κανένας διάλογος με τους φορείς. Ακόμη και οι επιτόπου ΤΕΔΚ που κατά κύριο λόγο ελέγχονται από τη σημερινή Κυβέρνηση, δεν ησακούστηκαν. Και φυσικά το κυριότερο, δεν έγινε διάλογος με το λαό. Τον αρνήθηκε επίμονα η Κυβέρνηση και έφυγε δίκην -λιποτάκτη θα έλεγε κανένας ακόμη και μέσα στο Κοινοβούλιο- βλέποντας τα βέλη των αντιδράσεων από το λαό να έρχονται επάνω της. Και αυτήν την ευθύνη δεν μπορεί να τη βγάλει από πάνω της η Κυβέρνηση, όταν μάλιστα κατά κόρο στο παρελθόν έχει επικαλεσθεί κανόνες δημοκρατίας. Η πεμπτουσία της δημοκρατίας είναι ο δημοκρατικός διάλογος, η σύνθεση και όχι η αποσύνθεση των δυνάμεων που δρουν μέσα στο δημοκρατικό σύστημα. Αυτό το έλλειμμα καταγράφεται εις βάρος της Κυβέρνησης.

Το δεύτερο, που θέλω να πω και έχει σχέση με τη νοοτροπία, είναι η προκλητική στάση των στελεχών της Κυβέρνησης, παραδείγματος χάρη του Υφυπουργού του κ. Παπαδήμα, ο οποίος βγήκε και είπε "εμείς περιμέναμε περισσότερες αντιδράσεις" . 'Εχοντας υπόψη του τη δεδομένη παθητική στάση της κοινωνίας σήμερα και την απογοήτευση που έχει η ελληνική κοινωνία, περίμενε άραγε πεζοδρόμιο ο κ. Παπαδήμας. 'Ομως το πεζοδρόμιο το διδάξανε κάποιοι άλλοι. Εμείς ουδέποτε επικαλεστήκαμε τέτοιου είδους μεθόδους αντίδρασης της κοινωνίας και αντίθεσης προς την πολιτική εξουσία.

Η στάση του σημερινού Υπουργού, του κ. Παπαδόπουλου μέσα στο Κοινοβούλιο, έδειξε πραγματικά την έλλειψη της ψυχραιμίας από το γεγονός ότι θυμήθηκε την εποχή της δεκαετίας του '80, και ακριβώς με αυτό έδειξε ότι δεν υπάρχουν επιχειρήματα. 'Εντρομος προσπάθησε να καλύψει το χρόνο του, θυμούμενος πλέον εκείνες τις σκληρές αντιπαραθέσεις που κούρασαν το λαό και ζημίωσαν τον τόπο. 'Ομως, σήμερα είνα και ανεπίκαιρες και αναποτελεσματικές.

Σ' ό,τι αφορά την κομματική πειθαρχία, έχουμε ένα ακόμη κομμάτι από το παζλ της αντιδημοκρατικής στάσης και διαδικασίας στο Κοινοβούλιο. Εδώ θα πρέπει να πούμε, αγαπητοί συνάδελφοι, κυρίως σε σας της πλειοψηφίας, ότι δεν μπορεί να αποτελέσει για σας ομπρέλα προστασίας από το λαό ότι κάνατε το χρέος σας. Η εθνική συνείδηση του Βουλευτή δεν καλύπτεται κάτω από τέτοιες ψευδεπίγραφες ομπρέλες. Και να έχετε υπόψη σας ότι ο λαός θα σας δώσει και σε σας προσωπικά την απάντηση στις επόμενες εκλογές.

Σ' ό,τι αφορά το υποχρεωτικό των συνενώσεων, είναι κρίμα πραγματικά, κύριοι συνάδελφοι, να αντιμετωπίζεται η λειτουργία της δημοκρατίας και της αποκέντρωσης μ' αυτόν τον υποχρεωτικό χαρακτήρα που βγαίνει μέσα από το απόφθεγμα, θα έλεγε κανένας, του αποφασίζομεν και διατάσσομεν.

Αποφάσισε η Κυβέρνηση, εκτελούν οι υπάλληλοι του κόμματος. Ντρέπομαι πραγματικά και δεν θα δεχόμουν ποτέ από το δικό μου κόμμα να λειτουργήσω έτσι.

Σε ότι αφορά το ουσιαστικό περιεχόμενο, αλήθεια πιστεύετε, αγαπητοί συνάδελφοι ότι θα κάνετε πιο ισχυρή αυτοδιοίκηση; Η αυτοδιοίκηση είναι πράγματι ο εφαρμοστής της πολιτικής της κεντρικής εξουσίας; Δεν πρέπει να είναι αυτόνομη; Δεν πρέπει να έχει πόρους; Δεν πρέπει να έχει αρμοδιότητες; Με αυτό το νομοσχέδιο πιστεύετε στ'αλήθεια ότι πάμε σε μία ισχυρή αυτοδιοίκηση; Κινητοποιούνται οι τοπικές δυνάμεις και οι παραγωγικές δυνάμεις στην περιφέρεια κατ'αυτόν τον τρόπο; Οι αρμοδιότητες και οι πόροι που χρειάζονται, υπάρχουν; Η χωροταξική μελέτη που είναι προϋπόθεση έχει γίνει; Η αναπτυξιακή μελέτη, που έχει τόσο ανάγκη ο τόπος, προϋπάρχει; Η ιστορική παράδοση τηρήθηκε σ'αυτές τις επιδιωκόμενες συνενώσεις; Οι υποδομές υπάρχουν και οι πόροι για να γίνουν οι υποδομές είναι εξασφαλισμένοι;

Τέλος, οι στόχοι είναι ακριβώς οι εξής από την Κυβέρνηση:

Πρώτον, οι επόμενες δημοτικές εκλογές και το αποτέλεσμά τους παραγνωρίζοντας το ουσιαστικό μέρος της αποκέντρωσης που θα έπρεπε να υπάρχει. Υπάρχει ήδη ο δεύτερος στόχος, της συμπίεσης ουσιαστικά και της κατάργησης σε τελευταία ανάλυση του δεύτερου βαθμού Τοπικής Αυτοδιοίκησης, με τον πρόχειρο τρόπο που έγινε και εκείνος.

Το τελικό αποτέλεσμα είναι η ποδηγέτηση της Τοπικής Αυτοδιοίκησης, η μεταφορά πολιτικών αποφάσεων προς την περιφέρεια που δεν έχει το θάρρος να τις πάρει η κεντρική πολιτική εξουσία, με την επιβολή φορολογιών κλπ.

Το κυριότερο, όμως, είναι η χρεωκοπία των θεσμών εν ονόματι μιας τέτοιας τομής και η ερήμωση της υπαίθρου που είτε θέλετε να το δείτε με απολιτική σκοπιμότητα -αλλά δεν το βλέπετε έτσι- είναι δεδομένη. Γι'αυτό εμείς πιστεύουμε ότι αυτός ο θεσμός στην πράξη θα ανατραπεί, θα διορθωθεί για να πάει στη σωστή κατεύθυνση, όπως ακριβώς την έχει εξηγήσει η Νέα Δημοκρατία, αλλά και άλλες πολιτικές δυνάμεις.

ΠΡΟΕΔΡΕΥΩΝ (Λουκάς Αποστολίδης): Ο κ.Σπύρου έχει το λόγο.

ΣΠΥΡΙΔΩΝ ΣΠΥΡΟΥ: Κύριε Πρόεδρε, κυρίες και κύριοι συνάδελφοι, λυπάμαι ειλικρινά γιατί ενώ θα μπορούσε η επιχειρούμενη διοικητική αναδιοργάνωση της χώρας να ήταν μία πραγματική επανάσταση, αν και εφόσον ο ίδιος ο κυρίαρχος λαός συμμετείχε σε αυτή, μετετράπη σε πράξη "αποφασίζουμε και διατάζουμε" με την υπογραφή ενός άκαμπτου Υπουργού της Κυβέρνησης Σημίτη. Αυτή η στάση και η συμπεριφορά θα δημιουργούσε εύλογα την αγανάκτηση του Ιωάννου Καποδίστρια, αν ζούσε, γιατί ο ίδιος ποτέ του δεν διανοήθηκε να κάνει διοικητική αναδιοργάνωση της χώρας με τόσο αυταρχικό και ερήμην του λαού τρόπο.

Πράγματι, το νομοσχέδιο το χαρακτηρίζει η προχειρότητα, η έλλειψη σχεδιασμού, ο αυταρχισμός και η πολιτική και κομματική σκοπιμότητα. Ο καταναγκασμός, η μαζική εφαρμογή του χωρίς να λαμβάνει υπόψη του τις ποικίλες ιδιαιτερότητες της κάθε περιοχής, θα οδηγήσει στην ερήμωση των μικρών και απομακρυσμένων κοινοτήτων, θα καταδικάσει στη λήθη ιστορικές κοινότητες και δεν θα μπορέσει να δώσει λύση στο δημογραφικό πρόβλημα και στην εσωτερική μετανάστευση.

Αποκρύπτει, δε, από τους πολίτες την αλήθεια για την οικονομική επιβάρυνση που θα αναλάβουν με τους νέους δήμους.

Η μαζική κατασκευή των τεχνητών δήμων με ονόματα ανιστόρητα και ασύμβατα με τα συνενούμενα χωριά, δημιουργεί χάσμα στη συνείδηση και στην αυτογνωσία των πολιτών και επιβεβαιώνει την προχειρότητα με την οποία έγινε το εγχείρημα.

Πιστεύω ότι όλοι συμφωνούμε ότι ο τόπος έχει ανάγκη ισόρροπης περιφερειακής ανάπτυξης που θα επιτρέψει να αρθούν οι μεγάλες αναπτυξιακές ανισότητες της πατρίδας μας, ιδιαίτερα μεταξύ πρωτεύουσας ή μεγάλων πόλεων και περιφέρειας.

Το πρόβλημα της ισόρροπης οικονομικής ανάπτυξης είναι τεράστιο, πολυσύνθετο και οι αποφάσεις που λαμβάνονται γύρω από τέτοιου είδους θέματα, καθορίζουν την εικόνα που θα λάβει ο χάρτης της Ελλάδος μακροπρόθεσμα. Γι'αυτόν ακριβώς το λόγο θεωρώ ότι η σημερινή συζήτηση για τη διοικητική μεταρρύθμιση, όπως την ονομάζει η Κυβέρνηση,


 

  

Σελίδα 1212 

 

είναι στρατηγικού χαρακτήρα.

Θα ανέμενα και εγώ, όπως πολλοί συνάδελφοι φαντάζομαι, να υπήρχε περισσότερη μετριοπάθεια στην Κυβέρνηση, περισσότερη υπευθυνότητα και ακόμη περισσότερη προσοχή στις κινήσεις της. Αντ'αυτού βλέπουμε μία ανεξήγηση σπουδή να περάσει το νομοσχέδιο ως έχει. Βλέπουμε μία κυβέρνηση να προκαταλαμβάνει την κοινή γνώμη ότι δεν πρόκειται να δεχθεί αλλαγές. Βλέπουμε τον Πρωθυπουργό να επιστρατεύει την κομματική πειθαρχία. Βλέπουμε τον Υπουργό να συμπιέζει το χρόνο συζήτησης δημιουργώντας ασφυξία και περιορίζοντας μ'αυτόν τον τρόπο τη δυνατότητα στους Βουλευτές να εκθέσουν τις θέσεις και τις απόψεις τους.

'Ετσι οι Βουλευτές καλούνται σήμερα να νομιμοποιήσουν με την παρουσία τους τις αυθαίρετες και αυταρχικές αποφάσεις της Κυβέρνησης.

Το βαρύ αυτό κλίμα επιτείνεται και από το γεγονός ότι ενώ δεν προηγήθηκε διάλογος και ενημέρωση γύρω από το νομοσχέδιο η Κυβέρνηση το διαφήμιζε με χρήματα του ιδίου του φορολογούμενου λαού, με τριακόσια ογδόντα εκατομμύρια (380.000.000) δραχμές. Είναι ολοφάνερο ότι δεν υπάρχει ούτε πολιτική ούτε κοινωνική συναίνεση στις επιδιώξεις της Κυβέρνησης. Ο καθένας από τους συναδέλφους γνωρίζει τον τρόπο και τη διαδικασία που προηγήθηκε στον τόπο του για να φθάσει ο κάθε νέος δήμος στο τελικό του στάδιο.

Στην Κέρκυρα, ενώ εκφράσθηκαν οι απόψεις των θεσμοθετημένων οργάνων της ΤΕΔΚ, της επιτροπής νομού και της περιφέρειας, τελικώς επικράτησε η άποψη της Νομαρχιακής Επιτροπής του ΠΑ.ΣΟ.Κ. Ακόμη, κοινότητες που βρίσκονται στα όρια των νέων δήμων, ενώ απεφάσισαν να πάνε στον α' δήμο της επιλογής των το Υπουργείο τις εξανάγκασε να πάνε στο β' δήμο. Κριτήριο το άθροισμα των ψήφων των τελευταίων εκλογών. Οι κομματικοί ινστρούκτορες προσέθεσαν ή αφαίρεσαν κοινότητες για να φτιάξουν πλειοψηφίες κόβοντας και ράβοντας το κουστούμι στα μέτρα τους.

Αυτές τις μεθοδεύσεις ο λαός θα τις καταδικάσει στις προσεχείς εκλογές για την Tοπική Aυτοδιοίκηση. Ακόμη, η Κυβέρνηση διαχέει το επιχείρημα πως με τους νέους δήμους θα είναι ευκολότερο να γίνουν έργα. 'Ετσι, καλλιεργεί και κατασκευάζει ένα πλαστό όνειρο στους πολίτες προκειμένου να περάσει αλώβητη το παρόν νομοσχέδιο.

Από τα παραπάνω φαίνεται ότι η Κυβέρνηση δεν είναι έτοιμη να αντιμετωπίσει σοβαρά την υπόθεση που λέγεται ανάπτυξη. Οι ίδιοι οι υπηρετούντες την Tοπική Aυτοδιοίκηση κατηγορούν την Κυβέρνηση για το ασφυκτικό νομοθετικό και οικονομικό κλοιό που τους έχει επιβάλει.

Μια άλλη πτυχή που πρέπει να αναδειχθεί είναι ότι η Κυβέρνηση προσπαθεί να δημιουργήσει από τώρα τους όρους μιας πολιτικής αναμέτρησης γύρω από τους δήμους. Το δήλωσε με σαφήνεια δυο φορές ο Πρωθυπουργός. Η κομματική στρατηγική της δημιουργίας των νέων δήμων και η κομματική στρατηγική της σύγκρουσης γύρω από τους νέους δήμους πριν καν συσταθούν, είναι οι πραγματικές πολιτικές επιλογές του ΠΑ.ΣΟ.Κ. που καλείται να κρίνει ο λαός μας.

Είμαστε αντίθετοι στο προτεινόμενο σχέδιο νόμου διότι δεν ανταποκρίνεται ούτε στη δημοκρατία ούτε στην ελληνική ιδιαιτερότητα και ιδιομορφία. 'Εχει σαν άμεσο στόχο το κομματικό όφελος και τη μετάθεση μακροπροθέσμως οικονομικών βαρών στους πολίτες. Το ΠΑ.ΣΟ.Κ. δεν μπορεί να είναι περήφανο γι'αυτό το νομοσχέδιο. Η Νέα Δημοκρατία δεν συνηγορεί σε αυτές τις μεθοδεύσεις. Και μόνον ο αυταρχισμός, το υποχρεωτικόν και η αλαζονεία σας οφείλουν να σας προβληματίσουν, για το ποιες δημοκρατικές αρχές επιτέλους υπηρετείτε.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο κ. Μπεντενιώτης έχει το λόγο.

Απών. Διαγράφεται.

Ο κ. Ιωάννης Κεφαλογιάννης έχει το λόγο.

Απών. Διαγράφεται.

Ο κ. Λεονταρίδης έχει το λόγο.

ΘΕΟΦΙΛΟΣ ΛΕΟΝΤΑΡΙΔΗΣ: Κύριε Πρόεδρε, η αποφασισθείσα από την Κυβέρνηση αναγκαστική συνένωση των κοινοτήτων σε δήμους στηρίζεται στον αυταρχισμό και στην επιβολή και παραβιάζει την αρχή της ελεύθερης έκφρασης της κοινωνίας των πολιτών. Αγνοείτε το σημαντικό γεγονός ότι η δομή της Τοπικής Αυτοδιοίκησης στον τόπο μας, η στηριγμένη στη γεωγραφικά και κοινωνικά επιβεβλημένη ύπαρξη αυτού του πλέγματος κοινοτήτων είναι το μόνο ιστορικά αυτοφυές σύστημα διοικητικής οργάνωσης με αιωνόβιες καταβολές που μαζί με την ορθόδοξη εκκλησία απετέλεσε το έρεισμα για την επιβίωση του Ελληνισμού.

Αυτή τη ρίζα του Ελληνισμού που εξακολουθεί να επιβιώνει και να λειτουργεί ως αληθινά πρωτογενές κύτταρο της δημοκρατίας θέλετε να την ισοπεδώσετε. 'Ομως, η πραγματικότητα στο θέμα των συνενώσεων, που θα σας τιμωρήσει σκληρά όταν αγνοούνται οι απαιτήσεις της, είναι εντελώς διαφορετική. Οι σύγχρονες δημοκρατίες θέλουν να διαμορφώνονται οι αποφάσεις όσο το δυνατόν πλησιέστερα στην κοινωνία. Θέλουν οι αποφάσεις να λαμβάνονται από τους άμεσα ενδιαφερόμενους, δηλαδή από τους πολίτες.

'Ομως, παρατηρούμε ότι εδώ δεν έγινε κανένας απολύτως ουσιαστικός διάλογος. Ο τρόπος με τον οποίο συνενώνονται οι κοινότητες έχει καθαρά κομματικό χαρακτήρα. Η κοινωνία μας, κύριε Υπουργέ, απορρίπτει στην πλειοψηφία της αυτό το νομοσχέδιο των αναγκαστικών συνενώσεων. Εμείς είμαστε υποχρεωμένοι να συμβαδίσουμε με την κοινωνία, με τον απλό πολίτη της επαρχίας, ο οποίος εκπέμπει σήμα κινδύνου, εκφράζοντας την αγωνία του για το μέλλον της περιφέρειας.

Η ύπαιθρος δέχεται πλέον και άλλο ένα καίριο πλήγμα πάνω στα προβλήματα που αντιμετωπίζει λόγω της μείωσης του αγροτικού εισοδήματος. Ιστορικές παραμεθόριες κοινότητες, σκαρφαλωμένες στα ακριτικά βουνά θα εγκαταλειφθούν με συνέπεια να υπάρξουν προβλήματα σε εθνικά χρήσιμες περιοχές. Οι ετεροδημότες πλέον δεν έχουν λόγο επιστροφής. Ο συναισθηματικός δεσμός που τους ενώνει με τα χωριά τους θα κοπεί με αποτέλεσμα να απομακρυνθούν οριστικά. 

Η οικονομική ανάπτυξη της υπαίθρου δεν επέρχεται με την εξαφάνιση των περισσοτέρων κοινοτήτων και τη δημιουργία μεγάλων Ο.Τ.Α. Αν θέλετε ξαναζωντάνεμα της υπαίθρου, δημιουργήστε τις απαραίτητες προϋποθέσεις, ώστε να γίνουν κάποια εργοστάσια ή βιομηχανίες στην περιφέρεια, για να υπάρξει οικονομική ανάπτυξη και μείωση της ανεργίας.

Σήμερα που η ομοψυχία και η σύμπνοια είναι περισσότερο από κάθε άλλη φορά απαραίτητη, η κομματική χαρτογράφηση των αναγκαστικών συνενώσεων δημιουργεί στους πολίτες το τεράστιο αίσθημα της αδικίας και της άνισης μεταχείρισης. 

Τι θα πείτε, κύριε Υπουργέ, στο νέο αγρότη του Νομού Σερρών ή στον πολίτη οποιασδήποτε ηλικίας, που είναι στρατιώτης στην υπηρεσία του χωριού και της πατρίδος; 'Οτι θα εξυπηρετηθεί μέσα από τη σύμπτυξη των υπηρεσιών, μέσα από την ανωνυμία, την καθυστέρηση και τη μη άμεση επαφή; Γνωρίζετε σήμερα ότι εμάς τους ίδιους τους Βουλευτές, προκειμένου να εξυπηρετηθούν οι πολίτες στα δίκαια αιτήματά τους, σε απόμακρες και χωρίς ανθρώπινες φιλικές σχέσεις δημόσιες υπηρεσίες, ζητούν την παρέμβασή μας, γιατί αδυνατούν άμεσα να εξυπηρετηθούν από την αδιαφορία ή το γραφειοκρατικό στραγγαλισμό, ενώ έχουν άμεση πρόσβαση στα καθημερινά τους προβλήματα από την κοινότητα.

Σαν Νέα Δημοκρατία υπερασπιζόμαστε την ειδική μεταχείριση στους κατοίκους των κοινοτήτων, σε ό,τι αφορά καταβολές προς τα ασφαλιστικά ταμεία, άδειες οικοδομών και άλλες υποχρεώσεις προς το δημόσιο, που στόχο έχουν τη δημιουργία κινήτρων για την παραμονή τους στην ελληνική περιφέρεια, κίνητρα τα οποία καταργούνται με την εφαρμογή του παρόντος νομοσχεδίου.

Είμαι, όμως, υποχρεωμένος να αναφερθώ και στο Νομό Σερρών, από τον οποίο προέρχομαι, ένα παραμεθόριο νομό με πολλά προβλήματα. Με κριτήριο το χρώμα της ψήφου, σχεδιάσατε κομματικά εννιά δήμους στην επαρχία Σερρών, έξι δήμους στην επαρχία Φυλλίδος, τέσσερις δήμους στην επαρχία Βισαλτίας και τρεις δήμους στην επαρχία Σιντικής. Από αυτή την κατανομή, φαίνεται περίτρανα ότι στην επαρχία


 

  

Σελίδα 1213 

 

Σιντικής, που η Νέα Δημοκρατία έχει ποσοστό σχεδόν 70%, γίνονται μόνο τρεις δήμοι, διότι μεγαλύτερος κατακερματισμός, όπως στις άλλες επαρχίες, θα επέφερε εκλογικά δημοτικά αποτελέσματα στην επαρχία Σιντικής υπέρ της Νέας Δημοκρατίας.

Δεν ελάβατε υπόψη προτάσεις εθελοντικής συνένωσης κοινοτήτων, αλλά όποιος είχε προσβάσεις στο χώρο του ΠΑ.ΣΟ.Κ., δημιούργησε έδρα δήμου. 'Ετσι πνίξατε εθελοντικές προτάσεις για Δήμο Γαζώρου, Δήμου Δραβήσκου, Δήμου Ποροϊων, ιστορική και μαρτυρική Κοινότητα Ν. Κερδυλίων καταδικάζοντάς τους, ενώ σε άλλες περιπτώσεις μοιράζετε έδρες δήμων. Προσθέστε, λοιπόν, αυτούς τους δήμους. Το επιθυμούν διακαώς οι κάτοικοι αυτών των κοινοτήτων και τα κοινοτικά συμβούλια και το δικαιούνται. Διορθώνοντας μπορείτε να κάνετε λιγότερη καταστροφή. Σε άλλες περιπτώσεις εφαρμόζετε πληθυσμιακά κριτήρια και σε άλλες όχι. Δημιουργήσατε όξυνση και τοπικές αντιθέσεις, με αποτέλεσμα να ξεσηκωθούν οι κάτοικοι με την καθημερινή εναλλαγή εδρών, επιφέροντας χρόνια πλήγματα.

Δεν λάβατε καθόλου υπόψη τις γεωγραφικές και τοπικές συνθήκες, συνενώνοντας υποχρεωτικά κοινότητες, που χαρακτηρίζονται από ιστορικές αλλά και σημερινές αντιθέσεις.

Για όλους αυτούς τους λόγους, καταψηφίζω το νομοσχέδιο των αναγκαστικών συνενώσεων ως αντισυνταγματικό, αντιδημοκρατικό και πρόχειρο.

Η Νέα Δημοκρατία δεσμεύεται ότι θα αλλάξει το καθεστώς, που επιβάλλει το ΠΑ.ΣΟ.Κ. και θα του δώσει τη μορφή που πρέπει και που υποδεικνύει η βούληση των τοπικών κοινωνιών.

(Χειροκροτήματα από την πλευρά της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο Υφυπουργός Εσωτερικών, Δημόσιας Διοίκησης και Αποκέντρωσης κ. Παπαδήμας έχει το λόγο.

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, είναι δικαίωμα του κάθε συναδέλφου να διαφωνεί πάνω σε ένα νομοσχέδιο, αλλά δεν μπορεί ένας συνάδελφος νέος να κάθεται με τέτοια ευχέρεια και να απαγγέλει κατηγορίες για κομματικό σχεδιασμό στην Κυβέρνηση, όταν δικό σας στέλεχο από το νομό σας και μάλιστα μέλος της Κεντρικής Επιτροπής της Νέας Δημοκρατίας, ο πρόεδρος της ΤΕΔΚ, στην εφημερίδα "Αδέσμευτος Σερρών" και με ημερομηνία 14.10.1997 δημοσιεύει ότι αισθάνεται δικαιωμένος, γιατί εγκρίθηκαν οι προτάσεις που κατέθεσε η ΤΕΔΚ του Νομού Σερρών και ξέρετε ότι η ΤΕΔΚ με το πλειοψηφικό σύστημα, που ισχύει για την ανάδειξη των οργάνων αυτών αποτελείται αποκλειστικά, από μέλη που έχουν στηριχθεί από τη Νέα Δημοκρατία.

ΘΕΟΦΙΛΟΣ ΛΕΟΝΤΑΡΙΔΗΣ: Κύριε Πρόεδρε, σας παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Δεν έχετε το λόγο, κύριε συνάδελφε.

ΘΕΟΦΙΛΟΣ ΛΕΟΝΤΑΡΙΔΗΣ: Πώς δεν έχω το λόγο; 

ΠΡΟΕΔΡΕΥΩΝ (Λουκάς Αποστολίδης): Δεν έχετε το λόγο από τον Κανονισμό.

ΘΕΟΦΙΛΟΣ ΛΕΟΝΤΑΡΙΔΗΣ: Σας παρακαλώ, κύριε Πρόεδρε, επί προσωπικού θέματος. 

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, να ανοίξετε τον Κανονισμό ως νέος συνάδελφος, για να δείτε πώς θα πάρετε το λόγο επί προσωπικού.

Ο κ. Κουτσόγιωργας έχει το λόγο.

ΔΗΜΗΤΡΙΟΣ ΚΟΥΤΣΟΓΙΩΡΓΑΣ: Ευχαριστώ, κύριε Πρόεδρε.

Αγαπητοί συνάδελφοι, πράγματι μετά από ενενήντα ή εκατό περίπου ομιλητές είναι δύσκολο κάποιος να προσθέσει ουσιαστικά στη συζήτηση για τον "ΚΑΠΟΔΙΣΤΡΙΑ", επειδή πράγματι έχουν γίνει τόσες πολλές τοποθετήσεις, οι οποίες αναδεικνύουν τα θετικά χαρακτηριστικά αυτού του σχεδίου νόμου που φέρνει σήμερα η Κυβέρνηση στην Ολομέλεια.

Πολλή από αυτήν την ουσία επικεντρώνεται στο ζήτημα της ανάγκης ανάπτυξης της περιφέρειας. Πράγματι, τίποτε δεν μπορεί να είναι πιο αληθινό απ' αυτό, ιδιαίτερα όσον αφορά τα ζητήματα της διαφάνειας, της κατασπατάλησης των πόρων μέχρι σήμερα, της ανυπαρξίας έργου, της ανυπαρξίας συντονισμού. 

Εγώ θα ήθελα να φέρω μια άλλη διάσταση στο τι σημαίνει ο "ΚΑΠΟΔΙΣΤΡΙΑΣ" για την ελληνική περιφέρεια, για την ελληνική ύπαιθρο. Και αυτό είναι ότι πέρα από την ανάπτυξη της υπαίθρου, εγώ νομίζω ότι ο "ΚΑΠΟΔΙΣΤΡΙΑΣ" είναι απαραίτητος για να διασωθεί η ελληνική ύπαιθρος και να διασωθεί γιατί προσωπικά μου αρέσει να γυρνάω στην ελληνική περιφέρεια, να περιοδεύω και αυτό που βλέπω είναι πράγματι θλιβερό.

Η ελληνική ύπαιθρος, αγαπητοί συνάδελφοι, σήμερα νοσεί βαρύτατα, γιατί η ανθρώπινη παρέμβαση είναι ανεξέλεγκτη, διότι η Ελλάδα σήμερα έχει καταστεί ένας απέραντος σκουπιδότοπος, γιατί δεν υπάρχει κανένας συντονισμός πραγματικά ως προς την ορθολογική διάθεση των απορριμάτων και τη διαχείριση αυτών στην ελληνική ύπαιθρο. Συνεπώς, φέρνοντας μόνο ένα απλό παράδειγμα από την περιφέρεια την οποία προέρχομαι, μπορώ να σας πω, ότι εκεί υπάρχει μια κοινότητα, η οποία θέλει να κάνει ένα αποχετευτικό έργο, ένα βόθρο, αγνοεί το τι επιπτώσεις μπορεί να έχει αυτό το πράγμα στις όμορες κοινότητες, οι οποίες φυσικά διαμαρτύρονται, ξεσηκώνονται, επαναστατούν, διότι αυτό το έργο αυτής της κοινότητας ενδεχομένως να μολύνει τον υδροφόρο ορίζοντα από τον οποίο προμηθεύονται το πόσιμο νερό όλες αυτές οι όμορες κοινότητες.

Σήμερα, με την υπάρχουσα κατάσταση, το έργο αυτό μπορεί να προχωρήσει. Αυτοί οι άνθρωποι ανησυχούν και οι ανησυχίες τους θα μείνουν αναπάντητες. Και είναι άλλη μια ιστορία αμαρτίας από τις πολλές που έχουν προστεθεί ως σήμερα στην ελληνική ύπαιθρο.

Για τους σκουπιδότοπους δεν ξέρω τι να σας πρωτοπώ. Πιστεύω, όλοι πρέπει να έχετε αντίληψη στο αίσχος που επικρατεί σήμερα στην ελληνική ύπαιθρο. Θα υπάρχουν συνεπώς, κύριοι συνάδελφοι, όλα αυτά τα πράγματα με την εφαρμογή του "ΚΑΠΟΔΙΣΤΡΙΑ"; Φυσικά και όχι, δεν θα υπάρχουν. Διότι θα μπορεί να γίνει ένας συντονισμός, ένας προγραμματισμός, ώστε να υπάρξουν αυτοί οι χώροι, οι οποίοι θα συγκεντρώνουν τα απορρίματα από έναν αριθμό κοινοτήτων με ορθολογική διαχείριση ώστε να μην υπάρχουν αυτές οι απαράδεκτες καταστάσεις που έχουμε σήμερα. 

Δυστυχώς, η Αξιωματική Αντιπολίτευση το μόνο που θυμήθηκε να μας πει σήμερα είναι, ότι οι κοινότητες αποτελούν την ταυτότητα του ελληνικού έθνους του 1913 και του 1813, όπου το 90% του πληθυσμού ασχολείτο με κτηνοτροφικές και γεωργικές εργασίες. 

Αγαπητοί συνάδελφοι, αυτή όμως δεν είναι η Ελλάδα του σήμερα. Η Ελλάδα του σήμερα λειτουργεί αλλιώς, δουλεύει αλλιώς και σ' αυτές τις απαιτήσεις πρέπει να ανταποκριθούμε.

Χαιρετίζω την ψήφιση αυτού του νομοσχεδίου. Πιστεύω, ότι είναι ένα άλμα μπροστά για τη χώρα μας. Και πράγματι μια τέτοια πρωτοβουλία θα έπρεπε να έχει τη συνολική υποστήριξη των συναδέλφων.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Λεονταρίδη, έχετε το λόγο για ένα λεπτό να μας πείτε ποιο είναι το προσωπικό ζήτημα που ανέκυψε.

ΘΕΟΦΙΛΟΣ ΛΕΟΝΤΑΡΙΔΗΣ: Κύριε Υπουργέ, αναφερθήκατε σε μένα ότι είπα ανακρίβειες. 'Εχετε υπόψη σας εσείς τι έχει πει ο Τζιόλας Ελευθέριος μέλος της κεντρικής επιτροπής και ο κ. Φιλιππόπουλος τέως Bουλευτής του ΠΑ.ΣΟ.Κ., ότι έχει γίνει όργιο κομματισμού...

ΠΡΟΕΔΡΕΥΩΝ (Λουκάς Αποστολίδης): Αυτό, κύριε συνάδελφε, δεν συνιστά σε τίποτα προσωπικό, ούτε σας έθιξε σε τίποτα. Παρέθεσε ο κύριος Υφυπουργός μία άποψη.

ΠΡΟΚΟΠΗΣ ΠΑΥΛΟΠΟΥΛΟΣ: Προσωπικό είναι.

ΠΡΟΕΔΡΕΥΩΝ (Λουκάς Αποστολίδης): Κύριε Παυλόπουλε, γνωρίζετε πολύ καλά ότι δεν είναι προσωπικό ζήτημα. Να δημιουργούμε ζήτημα εκ του μη όντoς; 

Ορίστε, ολοκληρώστε, κύριε συνάδελφε. 

ΘΕΟΦΙΛΟΣ ΛΕΟΝΤΑΡΙΔΗΣ: Ψεύδεστε διότι οι προτάσεις του Nομού Σερρών και προτάσεις εθελοντικές ήρθαν όλες


 

  

Σελίδα 1214 

 

στο Υπουργείο και όμως δεν δώσατε καμία σημασία. Αλλάξατε έδρες και σας το έχω αναφέρει. Τη μία μέρα την πηγαίνατε στο ένα το χωριό και την άλλη στο άλλο. Εθελοντικές συνενώσεις που υπήρχαν εξ αρχής δεν τους δώσατε καμία σημασία και γενικά έγινε ένα όργιο κομματισμού κάθε μέρα που ερχόντουσαν Bουλευτές και αλλάζανε τα σχέδιά σας. 

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.

ΘΕΟΦΙΛΟΣ ΛΕΟΝΤΑΡΙΔΗΣ: Και την τελευταία εβδομάδα κάνατε επιπλέον άλλους τέσσερις δήμους στο Nομό Σερρών.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε. Πάντως να γνωρίζετε ότι αυτό είναι επί της ουσίας και δεν είναι θέμα προσωπικό.

ΘΕΟΦΙΛΟΣ ΛΕΟΝΤΑΡΙΔΗΣ: Αυτά τα οποία μου διαβάσατε στην εφημερίδα μπορεί να ήταν μία προσωπική αρχική εκτίμηση του δημάρχου. Αλλά σας λέω εγώ, ο οποίος ζω καθημερινά την πραγματικότητα στο Nομό Σερρών ότι υπάρχουν σοβαρότατες αναστατώσεις και μπορείτε αυτό να το διαπιστώσετε αν έρθετε μία μέρα εκεί.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Λυμπερακίδης έχει το λόγο.

ΛΕΩΝΙΔΑΣ ΛΥΜΠΕΡΑΚΙΔΗΣ: Αισθάνομαι πάρα πολύ άσχημα αρχίζοντας την ομιλία μου αυτήν τη στιγμή κάτω από το βάρος της ευθύνης προς την εκλογική μου περιφέρεια και το λαό της, που ενώ το υποσχέθηκα εγώ, ο αντιπρόσωπός τους, ο Bουλευτής τους, ότι θα κάνουμε τα αδύνατα δυνατά και εγώ και οι συνάδελφοί μου πιστεύω, να εξηγήσουμε στην Εθνική Αντιπροσωπεία, στο Προεδρείο και στην πολιτική εξουσία του Υπουργείου Εξωτερικών για τις επιπτώσεις του σχεδίου νόμου του "ΚΑΠΟΔΙΣΤΡΙΑ" στο νομό μας και τη ζημία που προκαλείται εκ της βιαίας και αψυχολόγητης παρέμβασης στην ισχύουσα δομή της τοπικής αυτοδιοίκησης της περιοχής 'Εβρου, ενός νομού γεωγραφικά ιδιόμορφου, αφού είναι μία στενή λωρίδα ελληνικής γης ανάμεσα στη Βουλγαρία και την Τουρκία και των αντιστοίχων εθνικών τους επιδιώξεων, ενός νομού πληθυσμιακά πολυσύνθετου από παλαιές βυζαντινές της τουρκικής κατοχής και άλλων κατοχών, της ανταλλαγής της Συνθήκης της Λωζάνης, αλλά και πρόσφατες πληθυσμιακές μετακινήσεις ομάδων. Πληθυσμιακές ομάδες έως τώρα σε πλήρη συνυπαρξιακή ηρεμία και τώρα και εξαιτίας σας κύριοι σε αρχόμενη πιθανόν ρατσιστική αφύπνιση. Και βέβαια ενός νομού γεωπολιτικά, γεωθρησκευτικά και ευρωπαϊκά μεγίστου ενδιαφέροντος.

Αισθάνομαι πάρα πολύ άσχημα, επαναλαμβάνω, γιατί στον ελάχιστο αυτό χρόνο των μερικών λεπτών που μας παραχωρείτε, είναι αδύνατον να εκθέσω, να στηρίξω, να τεκμηριώσω, να εξηγήσω και να πείσω τους συναδέλφους για το μεγάλο έγκλημα το οποίο διαπράττεται σε βάρος του 'Εβρου και της Θράκης. Για το λόγο αυτό διαμαρτύρομαι έντονα. 

Προς στιγμήν, κύριε Πρόεδρε, βρέθηκα στο δίλημμα, παρά το ότι ενεγράφην ως ομιλητής, να μη μιλήσω, όμως η εθνική μου συνείδηση με έσπρωξε να πω ό,τι προλάβω και ο Θεός βοηθός.

Λέγω, λοιπόν, συνεχίζοντας, ότι είναι μία βίαιη και καταστρεπτική παρέμβαση της Κυβέρνησης εν απουσία του λαού και των φορέων του στη δομή της Tοπικής Aυτοδιοίκησης με χαρακτηριστικά αλαζονείας, αυταρχισμού, φασίζουσας νοοτροπίας, παραπλάνησης, υποκρισίας, δολιότητας, περιφρόνησης των πάντων. Παρέμβαση επί μίας δομής η οποία δεν διεμορφώθη διατακτικά ούτε τυχαία, αλλά ακολούθησε όλους τους φυσικούς και ιστορικούς κανόνες, οι οποίοι και έθρεψαν τις ρίζες της δέσης, του πνεύματος με το περιβάλλον, την παράδοση, την ιστορία, τα ήθη και τα έθιμα και τελικώς τον άνθρωπο με τον τόπο και τη γενέτειρα. 

Οι κοινότητες, κύριε Υπουργέ, δεν είναι ψυχρές και άψυχες διοικητικές μονάδες. Είναι ζωντανά συστήματα τα οποία δημιουργήθηκαν, σφυρηλατήθηκαν και επέζησαν στο βάθος του χρόνου τρεφόμενα με στενά ακόμη και συγγενικά ζεστά περιστατικά, τα οποία δημιουργούν όχι απλή συνάφεια, αλλά αναπόσπαστο ψυχική, πληθυσμιακή συνοχή, η οποία διατηρείται ακέραια ακόμα και αν μεσολάβησαν συγκυρίες που προκάλεσαν όπως η των τελευταίων ετών εισοδηματική μετακίνηση εσωτερική ή εξωτερική μετανάστευση η οποία θερίζει τον τόπο μου και η οποία πληθυσμιακή συνοχή από τους συναισθηματικούς ονομάζεται γενέτειρα, πατρίδα. 

Και είναι η ελπίδα της επιστροφής,του ανταμώματος, της διατήρησης της επαφής με τα τεκταινόμενα στην πατρίδα, με τη διατήρηση της εγγραφής στα μητρώα των δήμων και των κοινοτήτων,όπως λέει το Σύνταγμα. Και σεις και ο Πρωθυπουργός βέβαια, χωρίς τύψεις, αδυσώπητοι, αυτήν την τελευταία ευκαιρία και την ελπίδα την κόβετε. Και μην παίζετε με τα συναισθήματα του λαού, κυρίως της αγροτικής περιφέρειας, προσπαθώντας αλλού και αλλού να επιρρίψετε την ευθύνη της αποτυχίας σας σαν Κυβέρνηση και να οικοδομήσετε νέες ελπίδες εκεί που δεν υπάρχουν.

Ο μαρασμός και η ερήμωση της υπαίθρου και κυρίως του νομού μου, που έρχεται πρώτος πανελλαδικά σ' αυτό το "φρούτο", δεν οφείλεται στις πολλές κοινότητες, αλλά στη λανθασμένη οικονομική πολιτική, στις κάλπικες δήθεν αναπτυξιακές επιλογές και προγράμματα, στη συνεχή υποχώρηση στη γεωργία και την κτηνοτροφία και στον ελλιπή σχεδιασμό και καθυστέρηση των μεγάλων έργων.

Ο μαρασμός και η ερήμωση στο νομό μου, δεν οφείλεται στις πολλές κοινότητες. Οφείλεται στην πειραματική πολιτική που εφαρμόζετε, στην αντιαγροτική και αντικτηνοτροφική πολιτική που ασκείτε σαν ΠΑ.ΣΟ.Κ. εδώ και πολλά χρόνια. Οφείλεται στην αναισθησία σας για τη μεθόριο και στην αδιαφορία σας για την πορεία του αναπτυξιακού και πληθυσμιακού προβλήματος της υπαίθρου και κυρίως της Θράκης και ας καυχάσθε περί του αντιθέτου.

Ξέρετε τι μου απάντησε ένας ηλικιωμένος αγρότης στην ορεινή περιοχή του 'Εβρου, όταν τον ρώτησα τι γνώμη έχει για τις αναγκαστικές συνενώσεις; Μου είπε τα εξής και με αυτό κλείνω, "'Ακου παιδί μου. Ψήφισα ΠΑ.ΣΟ.Κ. για καλύτερες μέρες. Τι κατάφερα; Τον αγροφύλακα μου τον πήραν, το δάσκαλο μου τον πήραν, τώρα μου παίρνουν και τον πρόεδρο. Ευτυχώς, μου αφήνουν τον παπά για να με θάψει!" Ευχαριστώ.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Τσιαρτσιώνης έχει το λόγο.

ΝΙΚΟΛΑΟΣ ΤΣΙΑΡΤΣΙΩΝΗΣ: Κύριε Πρόεδρε, δεν ξέρω αν στις προθέσεις της Κυβέρνησης, ήταν να φτιάξει ένα νομοσχέδιο, το οποίο πραγματικά θα φέρει καινούριες τομές στη διοικητική διάρθρωση της χώρας. Αλλά κανείς δεν κρίνεται από τις προθέσεις, κρίνεται από την πράξη και αυτή η πράξη όπως πραγματικά απεικονίζεται στο νομό μου και όπως θα προσπαθήσω να την περιγράψω, κάθε άλλο παρά αυτές τις προθέσεις εξυπηρετεί.

Στο νομό μας, λοιπόν, αυτές οι τομές που επιχειρούνται ήταν καθαρά προϊόν συμβιβασμών προσώπων κομματικών, ανθρώπων που απαρτίζουν τον κομματικό χώρο του ΠΑ.ΣΟ.Κ., καθώς και η προσπάθεια να δημιουργηθούν τεχνητές πλειοψηφίες με τις συνενώσεις δήμων και κοινοτήτων, που καμία σχέση δεν έχουν μεταξύ τους, έτσι ώστε να δημιουργηθούν επιθυμητές πλειοψηφίες στις επόμενες εκλογές.

Η κατάσταση όπως περιγράφεται σήμερα: Από εκατόν είκοσι επτά δήμους και κοινότητες, Οργανισμούς Τοπικής Αυτοδιοίκησης που έχει ο νομός μας, γύρω στις εκατό περίπου, έχουν στείλει διάφορες μορφές διαμαρτυρίας με ψηφίσματα και κοινοτικές αποφάσεις. 'Ετσι, έχουμε ένα δημιούργημα στο Δήμο Κοζάνης, όπου προσαρτώνται δεκαοκτώ κοινότητες αγροτικές και κτηνοτροφικές, με αποτέλεσμα να αναπαράγεται το αθηνοκεντρικό μοντέλο διοίκησης, σε μία εποχή όπου κυριαρχεί η αποκέντρωση και η αυτοδιοίκηση. Αν πάμε παρακάτω, θα δούμε ότι αγνοήθηκε μια ολόκληρη γεωγραφική περιοχή,όπως η περιοχή των Καραγιαννίων και αντί να δημιουργηθεί ένας αυτόνομος δήμος, ενσωματώνεται μέσα στο Δήμο Κοζάνης, όπως σας είπα πριν. Η Κοινότητα της 'Αρδασσας προτιμήθηκε να συνενωθεί με το Δήμο Μουρικίου από την έδρα του οποίου απέχει είκοσι πέντε χιλιόμετρα και όχι από το Δήμο Πτολεμαϊδος από τον οποίο τη χωρίζουν μόλις πέντε χιλιόμετρα, γιατί δεν εξυπηρετούνταν τα νούμερα


 

  

Σελίδα 1215 

 

και δεν "μας έβγαιναν". Το ίδιο συνέβη με τις Κοινότητες Δροσερό, Ολυμπιάδα, Γαλατεία, που απέχουν πάνω από είκοσι χιλιόμετρα από το Δήμο Πτολεμαϊδος όπου προσχωρούν, ενώ τις χωρίζουν μόλις δύο χιλιόμετρα από τον πλησιέστερο δήμο.

Καμία περαιτέρω αναπτυξιακή προοπτική δεν δίνεται στο Δήμο Σιάτιστας, ο οποίος δεν ενισχύεται και από την ημέρα που καταθέσατε το νομοσχέδιο βρίσκεται σε δυσλειτουργία και δεν εξυπηρετεί κανέναν. 

Μπορώ να σας αναφέρω ότι η 'Αρδασσα σας διαβιβάζει με ψήφισμα ότι οι πόρτες θα είναι κλειστές για όλους σας.

Το Ανατολικό, μια υγιέστατη κοινότητα με δυο χιλιάδες κατοίκους, αγνοείται και τελεί υπό παραίτηση. Παραιτήθηκαν ακόμη και τα αναπληρωματικά μέλη και δεν λειτουργεί τίποτα.

Στη Γαλάτεια, στην Ολυμπιάδα, στο Δροσερό, στο Φούφα, στο Μηλοχώρι έχουν αποφασίσει να ιδρύσουν ένα δικό τους δήμο και σας στέλνουν και το σχετικό ψήφισμα.

Η Κοινότητα Καρδιάς έχει εξαφανιστεί από το χάρτη. Δεν εκπροσωπείται με τοπικό συμβούλιο.

Η Κοινότητα Βελβεντού διαμαρτύρεται και αυτή γιατί ύστερα από πρόταση κάποιων επιχειρείται η αποδυνάμωσή της.

Ο Δήμος Τσοτιλίου ήλπιζε ότι την τελευταία στιγμή κάτι θα αλλάξει από άνωθεν παρεμβάσεις και κάτι σωστό θα πρότειναν για την περιοχή. Μάταια όμως. Και αυτός ο δήμος ανήκει σε εσάς.

Το Κοινοτικό Συμβούλιο Χρωμίου εκφράζει την αγανάκτησή του για την απόφαση σας, όπου με το νέο χωροταξιακό σχεδιασμό καταργείται η κοινότητα ως οργανισμός. Και αυτή η κοινότητα ανήκει σε εσάς.

Το Κοινοτικό Συμβούλιο Γαλατινής αποφάσισε το κλείσιμο για δυο ημέρες του κοινοτικού καταστήματος και παραμένει ακόμη κλειστό σε μια κοινωνία δυόμισι χιλιάδων κατοίκων.

Απειλούν, την ημέρα της επίσκεψης του Πρωθυπουργού, η κοινότητα του Αγίου Δημητρίου και οι άλλες όμορρες κοινότητες να γίνει καθηστική διαμαρτυρία, ανάρτιση πανό και μαύρων σημαιών.

Ο Δήμαρχος Σιάτιστας διαμαρτύρεται για το σχέδιο "ΚΑΠΟΔΙΣΤΡΙΑΣ" και κλείνουν για δυο ημέρες πάλι το δημαρχείο. Ο "ΚΑΠΟΔΙΣΤΡΙΑΣ", λέει, δολοφονήθηκε στη Σιάτιστα. Το έγκλημα αυτό πραγματοποιήθηκε τις βραδυνές ώρες της 9ης Οκτωβρίου. Οι δράστες του στυγερού αυτού εγκλήματος είναι οι "Μαυρομιχαλαίοι" τοπικοί παράγοντες του νομού. Αυτά σας τα λέει ένας "Ναύτης" που βάρεσε αρκετό κουπί για να φθάσουν εκεί ψηλά οι "Μαυρομιχαλαίοι". Το ιδρυτικό και ιστορικό στέλεχος του ΠΑ.ΣΟ.Κ. στο νομό τα λέει και κλαίει και φωνάζει όσο πιο δυνατά μπορεί "Αιδώς Αργείοι", ο Τάκης Μπάτζιος νομαρχιακός σύμβουλος. 

'Ερχεται και η ΤΕΔΚ, που είναι μονοπαραταξιακή και ανήκει σε εσας, για να πει τα εξής: "Είναι καταφανές ότι στην απόφαση του Υπουργείου πρυτάνευσε η αντίληψη ισορροπιών του συμβιβασμού και των παρεμβάσεων και υπηρετήθηκαν προσωπικοί και μικροπολιτικοί στόχοι. Εμείς σαν εκφραστές της Τοπικής Αυτοδιοίκησης του Νομού Κοζάνης, δηλώνουμε ότι καταδικάζουμε απερίφραστα όλες αυτές τις εξισορροπιστικές μεθοδεύσεις, απ' όπου και αν προέρχονται και είμαστε σίγουροι ότι οι παρενέργειες των επιλογών όλων των παραγόντων που συνέβαλαν στη διαμόρφωση της συγκεκριμένης πρότασης, δεν θα αργήσουν να φανούν".

Εγώ δεν έχω τίποτε περισσότερο να προσθέσω απ' όσα λέει η ΤΕΔΚ Ν. Κοζάνης. Ευχαριστώ.

(Χειροκροτήματα από την πτέρυγα της Νέας Δημοκρατίας).

ΠΡΟΕΔΡΕΥΩΝ(Λουκάς Αποστολίδης): Η κ. Παπαδημητρίου. Απούσα. Διαγράφεται.

Ο κ. Γκαλήπ Γκαλήπ. Απών. Διαγράφεται.

Ο κ. Σούρλας. Απών. Διαγράφεται.

Ο κ. Σημαιοφορίδης έχει το λόγο.

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Κύριε Πρόεδρε, δεν ξέρω αν κανείς από την Αίθουσα, τους παρόντες ή τους απόντες, μπορεί να αισθάνεται ευτυχής για την όλη εξέλιξη αυτού του πράγματι καθοριστικού νομοσχεδίου, καθοριστικού για την πορεία του τόπου.

Δεν ξέρω αν και η ίδια η Κυβέρνηση αισθάνεται υπερήφανη για το ότι πάει να θεσμοθετήσει, για ένα τόσο σημαντικό τομέα εθνικών διαστάσεων, κάτω απ' αυτές τις ασφυκτικές συνθήκες.

Τέτοια ώρα, τέτοια λόγια. Γιατί όλοι οι συνάδελφοι διακατέχονται απ' αυτήν τη δυσάρεστη βεβαιότητα ότι εβόησαν και βοούν και θα βοήσουν, όσοι θα ακολουθήσουν, εις ώτα μη ακουόντων.

Διάλογος μονομερής. Διάλογος μεταξύ κωφών. Προς τι τότε; Προς τι όλη αυτή η περιπέτεια και η ταλαιπωρία; 'Ενας διάλογος για να είναι καρποφόρος, πρέπει να έχει άνεση χρόνου, αλλά προπαντός αμοιβαίο σεβασμό.

Δεν σημαίνει ότι πρέπει να καταλήξει σε συμφωνία, αλλά νοηματικά, εννοιολογικά, ο διάλογος μόνο υπό αυτές τις συνθήκες έχει λόγο υπάρξεως. Επικαλείται η Κυβέρνηση ότι διελέχθη επί ένα χρόνο, η έστω επί έξι μήνες. Θα ήταν καλύτερα, κύριε Υπουργέ, να μην το επικαλεστείτε αυτό, διότι αυτός δεν ήταν διάλογος. Επιτρέψτε μου την έκφραση, γιατί δεν συνηθίζω τέτοιες εκφράσεις, αλλά θα έλεγα ότι ήταν παρωδία διαλόγου αφού ήταν στημένος. Ακόμα δεν είναι δυνατόν να στηρίζεστε, να έχετε σαν άλλοθι την απόφαση της Κ.Ε.Δ.Κ.Ε., που πράγματι είναι περιέργως, έτσι όπως τη λέτε, ομόφωνη με μία λευκή ψήφο.

Αλλά διερωτηθήκατε και εσείς, όπως διερωτώμαι και εγώ: πόθεν ήντλησαν το δικαίωμα αυτοί οι εκπρόσωποι, για μία τέτοια απόφαση που πήραν στο Ηράκλειο για ένα τόσο μεγάλο θέμα, δοθέντος ότι δεν είχαν τέτοια εξουσιοδότηση. Αυτοί όταν εξελέγησαν πρόεδροι ή δήμαρχοι, δεν είχαν εξουσιοδότηση από το λαό να αποφασίσουν για την περαιτέρω τύχη τους, για την κατάργηση της κοινότητας ή του δήμου στον οποίο εξελέγησαν πρόεδροι ή δήμαρχοι.'Ηταν οικειοποίηση μιας εξουσίας, που δεν την είχαν. Και αυτό καταγράφεται στο παθητικό τους.

Εν προκειμένω, κύριε Υπουργέ, γιατί ο χρόνος είναι εξαιρετικά περιορισμένος, θα ήθελα να πω ότι εγώ δεν επιτρέπω σε κανέναν, τουλάχιστον σε ό,τι με αφορά, να πιστεύει ότι έχει μεγαλύτερη ευαισθησία από εμένα σε σχέση με την Τοπική Αυτοδιοίκηση, όπως δεν αμφισβητώ την ευαισθησία όλων των συναδέλφων, γιατί η Τοπική Αυτοδιοίκηση είναι ένας χώρος που αγκαλιάζει τους πάντες και συνεπώς, όλοι είμαστε ευαισθητοποιημένοι. 

Γιατί τάχα αυτός ο μεσσιανισμός από πλευράς ΠΑ.ΣΟ.Κ. και από πλευράς Κυβερνήσεως, ότι μόνο αυτοί γνωρίζουν την αλήθεια, ότι μόνο αυτοί γνωρίζουν ποιο είναι το καλό της Τοπικής Αυτοδιοίκησης; Γιατί αυτή η αμφισβήτηση εκεί που ακριβώς χρειάζεται καθολική συναίνεση, γιατί ένας θεσμός, όταν δεν έχει υπόβαθρο την ανοχή του λαού, την αποδοχή του λαού, είναι θνησιγενής, ούτως ή άλλως από τη γέννησή του.

Να σας θυμίσω: ποια ήταν η πορεία και η κατάληξη των συνοικιακών συμβουλίων; Κοντεύει να μην τα θυμάται κανείς, γιατί ήταν κάτι για το οποίο και αναγκαιότητα δεν υπήρχε, αλλά και καθ' οδόν ξεστράτισε. Γιατί αυτήν τη στιγμή υπάρχει αμφισβήτηση για το δεύτερο βαθμό Τοπικής Αυτοδιοίκησης; Γιατί είναι ένας θεσμός που καθιερώθηκε με βιασύνη και η βιασύνη πάντα είναι ο χειρότερος σύμβουλος, αλλά εν προκειμένω, θα έλεγα -πάλι συγχωρείστε μου την έκφραση- ότι γίνεται και βιασμός της θελήσεως του λαού, για του οποίου την τύχη αποφασίζει αυτό το νομοθέτημα, χωρίς ο ίδιος ο λαός να ερωτηθεί.

Αν η Κυβέρνηση ακολουθούσε διαφορετική τακτική και άφηνε το χρόνο για να γίνει η ζύμωση, είμαι βέβαιος ότι πολλοί, που αυτήν τη στιγμή δυσπιστούν ή αντιδρούν, θα επείθοντο. Και τότε θα ευδοκιμούσε και θα είχε πολύ καλύτερη προοπτική ο θεσμός.

Η Νέα Δημοκρατία σας είπε: Αποσυνδέστε αυτό το θεσμό από τις επόμενες εκλογές, ώστε να υπάρξει επαρκής χρόνος για νηφάλια συμπεράσματα και αποφάσεις. Γίνεται λόγος για δυνάμωμα του χωριού, κύριε Υπουργέ. Πιστεύετε εσείς ότι πράγματι θα ξαναζωντανέψουν με αυτόν το θεσμό τα χωριά; Στο κάτω-κάτω, αν αυτό ήταν το μεγάλο πρόβλημα, ας έκανε το τόλμημα η Κυβέρνηση να κάνει μία κλιμάκωση.


 

  

Σελίδα 1216 

Οργανισμοί που αυτήν τη στιγμή είναι εύρωστοι και έχουν και ανάπτυξη και προοπτική και συνεχώς βελτιούμενες συνθήκες ζωής, δεν είναι πρόβλημα. Αν το πρόβλημα ήταν τα ορεινά, τα νησιωτικά ή τα ξέμακρα χωριά, θα έπρεπε να κάνετε την εφαρμογή πρώτα εκεί, να ασχοληθείτε με εκείνους, να δημιουργήσετε την ανάπτυξη, για να γίνει το δέλεαρ, που θα τους έπειθε να συμφωνήσουν με αυτήν την άποψη και εκείνοι που δυσπιστούν ή αμφιβάλλουν.

Και η αμφιβολία και η δυσπιστία είναι δικαιολογημένη, γιατί πολλά κατά καιρούς οι κυβερνήσεις, οι όποιες κυβερνήσεις, υποσχέθηκαν, αλλά πράξεις δεν είδαν και "έκαστον προς το εκβάν κρίνεται".

Εκείνο που εμένα σαν άνθρωπο και σαν πολίτη φοβερά με ενοχλεί είναι ο εξαναγκασμός. Εμένα με εξαναγκασμό δεν ήθελα να με στείλετε ούτε και στον παράδεισο. 

ΠΡΟΕΔΡΕΥΩΝ (Λουκάς Αποστολίδης): Τελειώσατε, κύριε συνάδελφε.

ΚΩΝΣΤΑΝΤΙΝΟΣ ΣΗΜΑΙΟΦΟΡΙΔΗΣ: Δεν το δέχομαι εγώ, ο απλός δημοκρατικός πολίτης. Και αυτή είναι η βασική διαφορά, γιατί ο εξαναγκασμός ουδέποτε μπορεί να υιοθετηθεί, από κανένα με ελεύθερη σκέψη και συνείδηση.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Κατσιλιέρης έχει το λόγο.

ΠΕΤΡΟΣ ΚΑΤΣΙΛΙΕΡΗΣ: Κύριε Πρόεδρε, αγαπητοί συνάδελφοι, στη θεσμική και ιστορική εξέλιξη του πολιτικού μας συστήματος η Τοπική Αυτοδιοίκηση υπήρξε επί δεκαετίες ο θεσμικός παρίας. Το ελληνικό διοικητικό πλαίσιο από τη σύσταση κιόλας του νεοελληνικού κράτους δομήθηκε πάνω σε συγκεντρωτικές βάσεις με κυρίαρχο το ρόλο της κεντρικής κρατικής εξουσίας και με δεσπόζουσα την παρουσία της διοικητικής γραφειοκρατίας. 

Η υιοθέτηση και η εφαρμογή αυτού του συγκεντρωτικού μοντέλου είχε ως αποτέλεσμα την ατροφία και την περιθωριακή λειτουργία των περιφερειακών θεσμικών εκφράσεων και ως συνέπεια τη δημιουργία οξύτατων περιφερειακών ανισομερειών και ανισορροπιών στους συσχετισμούς ανάμεσα στους αρμούς εξουσίας του κέντρου και της περιφέρειας.

Παρ' όλες τις προσπάθειες που κατεβλήθησαν κατά τη διάρκεια της δεκαετίας του '80 να ανατραπούν αυτές οι ιστορικά διαμορφωμένες ανισορροπίες και να αναδιαταχθούν οι συσχετισμοί ανάμεσα στο κέντρο και την περιφέρεια, με την απόδοση ιδιαίτερης έμφασης στην ανάπτυξη της Τοπικής Αυτοδιοίκησης, ως κατ' εξοχήν παράγοντα της αποκέντρωσης, το τελικό αποτέλεσμα δεν υπήρξε ιδιαίτερα επιτυχές.

Σήμερα, δύο μόλις χρόνια πριν από την έλευση του 21ου αιώνα που φέρνει μαζί του νέα σύνθετα προβλήματα και καινούριες πολύπλοκες προκλήσεις, η διατήρηση αναχρονιστικών θεσμικών επιβιώσεων στο επίπεδο της πρωτοβάθμιας Τοπικής Αυτοδιοίκησης της πατρίδας μας, αποτελεί κατά κοινή διαπίστωση ένα από τα σημαντικότερα εμπόδια στην αναπτυξιακή προοπτική του τόπου μας.

Στο πλαίσιο του σύγχρονου, σκληρά ανταγωνιστικού κόσμου, η σημασία των θεσμικών υποδομών της ανάπτυξης, όπως είναι το διοικητικό σύστημα μιας χώρας, αναγνωρίζεται απ' όλες τις πλευρές ως καθοριστική για την ανταγωνιστική θέση αυτής της χώρας σε διεθνές επίπεδο. 'Εχοντας όλα αυτά υπόψη η Κυβέρνηση του ΠΑ.ΣΟ.Κ., κατέθεσε προς συζήτηση το παρόν σχέδιο νόμου, με το οποίο εισάγεται μία τολμηρή και ριζοσπαστική θεσμική αναμόρφωση της πρωτοβάθμιας Τοπικής Αυτοδιοίκησης στην Ελλάδα.

Με το σχέδιο νόμου που συζητούμε, προωθείται η δημιουργία νέων δήμων, οι οποίοι να είναι σε θέση να αποτελούν ολοκληρωμένα κέντρα παροχής υπηρεσιών και να συνιστούν βασικούς μοχλούς της τοπικής ανάπτυξης. Δήμων, δηλαδή, πραγματικά ισχυρών, βιώσιμων και λειτουργικών, οι οποίοι να ουσιαστικοποιούν με τη λειτουργία τους την επιταγή της σύγχρονης δημοκρατίας για άσκηση αποτελεσματικής διοίκησης στο πλησιέστερο δυνατό επίπεδο προς τον πολίτη. Στην ως τα σήμερα μορφή τους, οι φορείς της πρωτοβάθμιας Τοπικής Αυτοδιοίκησης αντιμετώπισαν ιδιαίτερα οξυμμένο το πρόβλημα της ανεπαρκούς στελέχωσής τους. Το πρόβλημα αυτό επ' ουδενί θα πρέπει να μεταφερθεί και στους νέους Ο.Τ.Α. Στη χώρα μας, δυστυχώς, ως τα σήμερα η εκπαίδευση του προσωπικού των Ο.Τ.Α. είναι υποτυπώδης. Στο χώρο μάλιστα της τριτοβάθμιας εκπαίδευσης, το μοναδικό τμήμα που έχει αναφορά στην Τοπική Αυτοδιοίκηση είναι το Τμήμα Διοίκησης Μονάδων Τοπικής Αυτοδιοίκησης του Τ.Ε.Ι. Καλαμάτας, που πρωτολειτούργησε το 1994-1995.

Θα ήθελα, λοιπόν, να προτείνω το τμήμα αυτό να ενισχυθεί άμεσα και γενναία από το Επιχειρησιακό Πρόγραμμα Εκπαίδευσης και Αρχικής Επαγγελματικής Κατάρτισης (ΕΠΕΑΕΚ) του Υπουργείου Παιδείας, με στόχο να γίνει φορέας επιμόρφωσης των ήδη υπηρετούντων στους Ο.Τ.Α. υπαλλήλων, οι οποίοι με ανανεωμένο το γνωστικό τους οπλοστάσιο, να μπορέσουν να βοηθήσουν στην πληρέστερη λειτουργία του νέου θεσμού. Επιπρόσθετα εισηγούμαι το τμήμα αυτό να αναβαθμιστεί και να καταστεί ο κατ' εξοχήν θεσμικός φορέας εκπαίδευσης και κατάρτισης των πολιτικών στελεχών της Τοπικής Αυτοδιοίκησης, έτσι ώστε ενημερωμένα και καταρτισμένα τα στελέχη αυτά να μπορούν να προσφέρουν τις υπηρεσίες τους στους δήμους που καλούνται να υπηρετήσουν. Το νέο πλαίσιο που θα διαμορφώσει η μεταρρύθμιση των πρωτοβάθμιων Ο.Τ.Α. πιστεύω ότι αποτελεί την έστω και αργοπορημένη φυσική εξέλιξη ενός βαθύρριζου στην ελληνική ιστορία θεσμού, του κοινοτικού θεσμού.

Γι' αυτό, στο βαθμό που θεωρούμε πως οι καταργούμενες κοινότητες αποτελούσαν μία έκφραση του κοινοτικού θεσμού που σε χαλεπούς καιρούς υποβοήθησε την επιβίωση του έθνους μας, θα είναι χρήσιμο να υπάρξει μια πρόνοια στο συζητούμενο σχέδιο νόμου, ώστε να διασφαλισθεί η διάσωση της ιστορίας αυτών των κοινοτήτων. Μια τέτοια πρόνοια, πιστεύω πως θα ήταν προσφορά στην ιστορία μας και στην εθνική μας μνήμη.

Πιστεύω πως σε σχετική τροπολογία που έχω καταθέσει θα μου δοθεί η δυνατότητα να αναπτύξω λεπτομερειακά την πρότασή μου αυτή.

Αγαπητοί συνάδελφοι, την αναγκαιότητα των ρυθμίσεων που προωθεί το συζητούμενο σχέδιο νόμου, δύσκολα θα μπορούσε να την αναμφισβητήσει κανείς με επιστημονικά , αναπτυξιακά ή ακόμα και με σύγχρονα δημοκρατικά κριτήρια. Είναι πιστεύω λάθος μια τέτοια ζωτικής σημασίας για την προοπτική της ελληνικής περιφέρειας μεταρρυθμιστική πρόταση να αντιμετωπίζεται με όρους κομματικών μικροϋπολογισμών.

'Οχι, κυρίες και κύριοι συνάδελφοι, δεν υπάρχει κανενός είδους αυταρχισμός στην εφαρμογή μιας πολιτικής που αποβλέπει να τονώσει την ελληνική περιφέρεια. Δεν υπάρχει κανενός είδους προχειρότητα σε μια πολιτική πρόταση που επιδιώκει να αναζωογονήσει τη ζωή σε περιοχές που φθίνουν.

Με το πρόγραμμα "ΙΩΑΝΝΗΣ ΚΑΠΟΔΙΣΤΡΙΑΣ" η ελληνική περιφέρεια κάνει ένα πολύ μεγάλο βήμα προς το αύριο. Με το πρόγραμμα αυτό, επιτέλους θα τεθεί σε εφαρμογή μια συστηματική προσπάθεια αποκέντρωσης , περιφερειακής ανάπτυξης και τοπικής ανασύνταξης.

Αυτό που χρειάζεται αυτή η προσπάθεια είναι την υποστήριξη όλων μας. Γιατί αν και αυτή η ευκαιρία για οποιοδήποτε λόγο χαθεί, τότε πλέον θα είναι υποκριτικές οι όποιες εκφράσεις θλίψης για την ερήμωση της υπαίθρου, την υπανάπτυξη της περιφέρειας ή και ακόμα για τον υδροκεφαλισμό και τον υπεργιγαντισμό της Αθήνας. Σας ευχαριστώ.

ΠΡΟΕΔΡΕΥΩΝ(Λουκάς Αποστολίδης): Ο συνάδελφος κ. Μεϊμαράκης έχει το λόγο. Απών, διαγράφεται.

ΣΤΡΑΤΗΣ ΚΟΡΑΚΑΣ: Εμένα δεν θα με φωνάξετε, κύριε Πρόεδρε;

ΠΡΟΕΔΡΕΥΩΝ (Λουκάς Αποστολίδης): Θα σας φωνάξω. Κάποια στιγμή, αν μου ζητήσετε το λόγο, θα σας φωνάξω.

Ο συνάδελφος κ. Σουλαδάκης έχει το λόγο. Απών, διαγράφεται.

Ο συνάδελφος κ. Τατούλης, ο οποίος είναι παρών έχει το λόγο. Τελικά οι Αρκάδες είστε όλοι εδώ, κύριε Τατούλη, απ' ό,τι βλέπω. Επίπονοι.

ΠΕΤΡΟΣ ΤΑΤΟΥΛΗΣ: Είμαστε όλοι εδώ, γιατί οι Αρκάδες


 

  

Σελίδα 1217 

 

ζουν ένα παράλληλο σεισμικό φαινόμενο, με αυτό το σεισμικό φαινόμενο που παρατηρείται σήμερα στην πατρίδα μας.

Κύριε Πρόεδρε, θα ήθελα εξ αρχής να πω ότι η σημερινή συζήτηση -και ιδιαίτερα προς το τέλος της- αναδεικνύει τους βασικούς προβληματισμούς που υπάρχουν στους συναδέλφους Βουλευτές του ΠΑ.ΣΟ.Κ.. Οι συνάδελφοι του ΠΑ.ΣΟ.Κ. σήμερα αναπαράγουν και δημιουργούν την εικόνα ότι αυτοί κυριως δεν έχουν καταλάβει τι εισηγείται σήμερα η Κυβέρνηση.

Και το πρόβλημα δεν είναι, αν κατά την άποψη του κ. Σταυρακάκη, ο κ. Πουλαντζάς μιλούσε για το κράτος -τέρας . Για το κράτος-τέρας σήμερα έρχεται η αιτιολογική έκθεση του σημερινού νομοσχεδίου να μας δώσει τις δικές της βασικές αρχές και τον τρόπο που παρήχθηκε αυτό στην τελευταία δεκαετία.

Θα ήθελα να σας πω, κύριε Πρόεδρε, ότι με το παρόν νομοσχέδιο αναπαράγεται η ίδια ιστορία, όλες οι πρωτοβουλίες που έχει πάρει κατά καιρούς το ΠΑ.ΣΟ.Κ., για την ανάπτυξη συγκεκριμένων πολιτικών δράσεων, που θα είχαν σαν στόχο δήθεν το να εκσυγχρονίσουν την Τοπική Αυτοδιοίκηση. Η αιτιολογική έκθεση είναι καταπέλτης. Αναγνωρίζει ότι οι ευθύνες όλων αυτών των αποτυχιών βαραίνουν τις επιλογές, που κατά καιρούς έκαναν οι κυβερνήσεις του ΠΑ.ΣΟ.Κ.. Ο ν. 1416, με τη σύσταση των γεωγραφικών ενοτήτων και των αναπτυξιακών συνδέσμων, εισήγαγε για πρώτη φορά το δημοκρατικό προγραμματισμό.

Πού έμεινε αυτός ο δημοκρατικός προγραμματισμός, κύριε Υπουργέ; Απλώς στα χαρτιά. Ποτέ δεν έγινε ο δημοκρατικός προγραμματισμός. Ο ν. 1416 εισήγαγε και την πιο χειρότερη μορφή σχέσεων Τοπικής Αυτοδιοίκησης και κράτους, έθεσε την Τοπική Αυτοδιοίκηση κάτω από την πελατειακή σχέση του ίδιου του κράτους, κάτω από την ανάπτυξη της κομματικής παρέμβασης και υπέταξε την Τοπική Αυτοδιοίκηση στον κομματισμό.

Ο ν. 1622 με τις γεωγραφικές ενότητες και οι πρόσφατοι νόμοιδε μπόρεσαν να επιβιώσουν και να έχουν χρόνο λειτουργίας πάνω από τα δύο χρόνια.

Και έχουν δίκιο οι συνάδελφοι του ΠΑ.ΣΟ.Κ., που σήμερα αμφισβητούν κατά πόσο θα μπορέσει και ο καινούριος νόμος να έχει μια προοπτική πάνω από τα δύο χρόνια. Τα συμβούλια περιοχής απέτυχαν, γιατί ποτέ δεν ήταν έτοιμο το ΠΑ.ΣΟ.Κ. να δημιουργήσει θεσμούς και αξίες που να μπορούν να αντέχουν στο χρόνο, που να μπορούν πραγματικά να εκσυγχρονίζουν και να δίνουν καλύτερες προοπτικές στην ίδια την οργάνωση της Τοπικής Αυτοδιοίκησης.

Με έκπληξη άκουσα τον κύριο Υπουργό, να αναφέρεται εντελώς αστόχως ότι η καινούρια πρότασή σας θα διαμορφώσει μια εντελώς διαφορετική άποψη για το κοινωνικό κράτος. Θα βοηθήσει δήθεν στην κοινωνική οργάνωση της ίδιας της κοινωνίας. Αυτό νομίζω ότι ξεπερνάει όλα τα πλαίσια της οποιασδήποτε στοιχειώδους λογικής και θα ήθελα να αναφερθώ στο θέμα της Αρκαδίας. Ο τρόπος που δημιουργήσατε το σχέδιο στο Νομό Αρκαδίας απέδειξε με το χειρότερο τρόπο, κατά πόσο λειτουργήσατε με αυστηρά κομματικά κριτήρια, όταν οι καινούριοι δήμοι, οι καινούριες σας προτάσεις επεξεργάστηκαν και κατασκευάστηκαν στα κομματικά σας γραφεία, όταν οι Υπουργοί, οι οποίοι δεν εκλέγονται στην Αρκαδία, που έχουν καταγωγή από την Αρκαδία, δημιούργησαν δήμους στα χωριά τους, όταν οι συσκέψεις που έγιναν στο Υπουργείο με τους Βουλευτές του ΠΑ.ΣΟ.Κ. είχαν σαν βασικό στόχο να αποκλείσουν την οποιαδήποτε διαφορετική αντίληψη.

Είναι γεγονός και αναφέρομαι στην περιοχή της ορεινής Κυνουρίας, ότι πήρατε χωριά και τα μεταφέρατε σε καινούριους δήμους, σε απόσταση πενήντα πέντε και εβδομήντα χιλιομέτρων, όταν πολύ πλησιέστερα υπήρχε άλλος δήμος και αυτό έγινε μόνο και μόνο για να μην έλθετε σε αντιπαράθεση με τους σχεδιασμούς συγκεκριμένων κομματικών σας προσώπων.

Είναι γνωστό, ότι ο κ. Λαλιώτης και ο κ. Γιαννόπουλος έκαναν ευθεία παρέμβαση στη διαμόρφωση αυτού του χάρτη. Πώς, λοιπόν, μπορείται να εγγυηθείται ότι αυτό το καινούριο κατασκεύασμα μπορεί να αποτελεί και να μπει στην υπηρεσία μιας καινούριας εκσυγχρονιστικής αντίληψης;

Νομίζω ότι δεν δημιουργείτε καινούριο θεσμό. Δημιουργείτε καινούριο δεσμό για την ελληνική επαρχία, για την Τοπική Αυτοδιοίκηση.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Φραγκιαδουλάκης έχει το λόγο.

ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ: Κύριε Πρόεδρε, κύριοι συνάδελφοι, η περασμένη ώρα και ο περιορισμένος χρόνος, μόλις μου επιτρέπουν να παραθέσω απλά κάποιες σκέψεις, σχετικά κυρίως με τα θετικά σημεία της κυβερνητικής πρότασης.

Τα αρνητικά σημεία, τα όσα ελάχιστα υπάρχουν στο υπό ψήφιση νομοσχέδιο, τα αφήνω στους συναδέλφους της αντιπολίτευσης, οι οποίοι με χαρακτηρισμούς που έχουν, ως πρώτο συνθετικό τη λέξη αντί, αντισυνταγματικό, αντιδραστικό, αντιδημοκρατικό, όπως παρακολουθώ για αρκετές ώρες, προσπαθούν να προβάλουν υπερβάλλοντες, ως συνήθως, κατά τρόπο γλαφυρό βέβαια, αλλά ελάχιστα πειστικό.

Το μοντέλο του κράτους με την οργάνωση που έχει μέχρι σήμερα, δεν είναι ικανό να συντονίσει και να κατευθύνει δυναμικά την κοινωνία με στόχο την ανάπτυξη, την πρόοδο και τη δημιουργία. Το σημερινό κράτος - θερμοκήπιο που εκτρέφει για δεκαετίες την αδιαφάνεια, την ευνοιοκρατία και τις πελατειακές σχέσεις, με μια Δημόσια Διοίκηση αναποτελεσματική, με γραφειοκρατικούς μηχανισμούς που βασανίζουν, καταδυναστεύουν και καταρρακώνουν τον πολίτη- έχει μοναδικό σκοπό την αναπαραγωγή του ίδιου του κακού του εαυτού.

Η σημερινή Κυβέρνηση νομοθετώντας, στοχεύει σε ένα κράτος δικαίου σύγχρονου και προοδευτικό, σε μια ισχυρή και συγκροτημένη Δημόσια Διοίκηση, κοινωνικά ευαίσθητη που θα λειτουργεί με διαφάνεια και με μοναδικό στόχο την ικανοποίηση των αναγκών του πολίτη. Η Κυβέρνηση του ΠΑ.ΣΟ.Κ. έχει βέβαια τη δεδηλωμένη εντολή του ελληνικού λαού, αλλά κυρίως έχει τη σαφή βούληση για τομές και αλλαγές, με στόχο, την οργάνωση ενός κράτους σύγχρονου και αποτελεσματικού που θα λειτουργεί, ως επιτελείο ή στρατηγείο.

Παράλληλα προωθεί ένα νέο μοντέλο μακράς πνοής, ένα νέο εθνικό σχεδιασμό αυτοδιοίκησης με την οργάνωση της περιφέρειας, της Νομαρχιακής Αυτοδιοίκησης δευτέρου βαθμού, του νέου δήμου με σαφείς ευθύνες, αρμοδιότητες και ρόλους, με ανάλογη οργάνωση μηχανολογικού εξοπλισμού,νέα στελέχωση και βέβαια διάθέση σημαντικών πόρων. 

Οι τομές και οι αλλαγές που επιχειρεί το ΠΑ.ΣΟ.Κ. για ένα σύγχρονο, ουσιαστικά αναγεννημένο κράτος, προϋποθέτουν την ουσιαστική και σε βάθος μεταρρύθμιση και τον εκσυγχρονισμό της Δημόσιας Διοίκησης, για ισχυρή Δημόσια Διοίκηση, που θα είναι αποτελεσματική και θα εκπληρώνει την απόστολή της, θα είναι κοινωνικά ευαίσθητη και θα ικανοποιεί τις σύγχρονες ανάγκες της κοινωνίας με τη συμμετοχή του πολίτη.

Η Δημόσια Διοίκηση για να μπορεί να λειτουργήσει με τα παραπάνω χαρακτηριστικά, θα πρέπει να ασκείται πλησιέστερα στον πολίτη, ώστε να αντιμετωπίζονται αμεσότερα και αποτελεσματικότερα τα προβλήματά του.

Με το κράτος- στρατηγείο, η οργάνωση της περιφέρειας και της Νομαρχιακής Αυτοδιοίκησης δευτέρου βαθμού, το σχέδιο "ΚΑΠΟΔΙΣΤΡΙΑΣ" στοχεύει στη συγκρότηση ισχυρής πρωτοβάθμιας Τοπικής Αυτοδιοίκησης, δηλαδή οργανισμών αυτοδιοίκησης που θα μπορούν να παρέχουν ευρύ φάσμα υπηρεσιών, να εξυπηρετούν τους κατοίκους της υπαίθρου στον ίδιο βαθμό, όπως εξυπηρετούνται και οι κάτοικοι των πόλεων. Να υπάρξουν ολοκληρωμένα αναπτυξιακά προγράμματα και υποδομές, σχεδόν ανύπαρκτες μέχρι σήμερα, όπως ύδρευση, άρδευση, αποχέτευση, εγγειοβελτιωτικά έργα συγκοινωνίες, διαχείριση απορριμάτων, λυμάτων, προστασία περιβάλλοντος κλπ.

Βέβαια διατηρούνται οι διευκολύνσεις και οι ευνοϊκές μέχρι τώρα ρυθμίσεις των κατοίκων των μικρών Ο.Τ.Α., ενώ λαμβάνονται συγκεκριμένα μέτρα για τη γρήγορη και αποτελεσματική εξυπηρέτηση των πολιτών, παράλληλα δεν θίγονται


 

  

Σελίδα 1218 

 

το όνομα και η υπόσταση της κάθε κοινότητας, που θα εκπροσωπείται δημοκρατικα μεσω των τοπικών συμβουλίων στο νέο δήμο.

Γι' όλα αυτά θα πρέπει να υπάρχει το κρίσιμο πληθυσμιακό μέγεθος και η κατάλληλη γεωγραφική και χωροταξική κατανομή, καθώς και τα ανάλογα έσοδα, για να εξασφαλίζεται η βιωσιμότητα των νέων δήμων.

Στο σημείο αυτό ουσιαστικό και κυρίαρχο μάλιστα θεωρώ ότι είναι η προοπτική της δημιουργίας μεγάλων και ισχυρών δήμων, κάτι που απετέλεσε θέση μου υπό την προϋπόθεση ότι όλοι οι Ο.Τ.Α. θα αντιμετωπίζονται με τα ίδια μέτρα και σταθμά στη διαδικασία των συνενώσεων.

Δυστυχώς, όμως, για το Νομό Ηρακλείου δεν τηρήθηκε πλήρως η αρχική εκτίμηση για την ανάγκη των ισχυρών μεγάλων αλλά λίγων δήμων, που θα προέκυπταν με τις συνενώσεις. Εκτίμηση που στήριξα και στηρίζω -επαναλαμβάνω ανοικτά, δημόσια και σε κάθε ευκαιρία. 'Ετσι, όμως, παρά τη διακηρυγμένη θέση της Κυβέρνησης, ότι δεν θα δεχθεί αλλαγές στο χωροταξικό, δίκαιο και ηθικά επιβεβλημένο νομίζω θα είναι, να αντιμετωπισθεί κατά το δυνατόν θετικά η πρόταση της ΤΕΔΚ και της επιτροπής νομού που υπήρξε αφετηρία των συζητήσεων, στα πλαίσια της ισονομίας και της ισοπολιτείας.

Παρά ταύτα, στηρίζω ανυποχώρητα την κυβερνητική πολιτική επί του θέματος, ελπίζοντας ότι η Βουλή θα κρίνει την ορθότητα των αποφάσεων και τις διαδικασίες, που προβλέπονται στο δημοκρατικό μας πολίτευμα μπορούν στο μέλλον να διορθώσουν και να επανορθώσουν τα τυχόν λάθη ή τις αδυναμίες ενός σχεδιασμού, που φιλοδοξεί να αλλάξει το χάρτη στην ελληνική επαρχία και με τις τομές που επιχειρεί, να βγάλει τη χώρα μας από το τέλμα και να την οδηγήσει στην πρόοδο και την ευημερία για τα επόμενα πενήντα χρόνια. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Κουρής έχει το λόγο. Απών, διαγράφεται.

Ο κ. Σαρρής έχει το λόγο.

ΔΗΜΗΤΡΙΟΣ ΣΑΡΡΗΣ: Κύριε Πρόεδρε, κυρίες και κύριοι συνάδελφοι, αποτελεί κοινό τόπο ότι το σχέδιο "ΚΑΠΟΔΙΣΤΡΙΑΣ" είναι η σημαντικότερη τομή στη Δημόσια Διοίκηση και στη δομή του κράτους τα νεότερα χρόνια. Αποτελεί πραγματικά και δεν είναι σχήμα λόγου, μονόδρομο προς την κατεύθυνση της αναγέννησης της ελληνικής περιφέρειας, την οποία ο συγκεντρωτικός τρόπος διακυβέρνησης μέχρι σήμερα, την έχει οδηγήσει σε μαρασμό.

Ποιος άλλωστε μπορεί να διαφωνήσει με το γεγονός ότι κατακερματισμένη πρωτοβάθμια Τοπική Αυτοδιοίκηση, δεν μπορεί να ανταποκριθεί με κανέναν τρόπο, ούτε στον επίκαιρο αναπτυξιακό της ρόλο, αλλά ούτε και στην παραδοσιακή της ακόμα διοικητική αποστολή. Η Τοπική Αυτοδιοίκηση πρέπει να διαθέτει εκτός από την διοικητική της αυτοτέλεια, την οικονομική αυτοδυναμία και τη λειτουργική της αυτάρκεια.

Με άλλα λόγια πρέπει να έχει επαρκείς πόρους και επαρκές ανθρώπινο δυναμικό. Αυτά τα εφόδια είναι αδύνατον να υπάρξουν με μικρές κατακερματισμένες τοπικές κοινωνίες που οδηγούνται αναπόφευκτα και νομοτελειακά σε δημογραφικό και αναπτυξιακό μαρασμό. 

'Ολοι οι συνάδελφοι που μίλησαν εδώ τόσες ώρες συμφωνούν στη φιλοσοφία του νομοσχεδίου ανεξάρτητα από τις όποιες δευτερεύουσες επιφυλάξεις πάνω στη χωροταξική κατανομή των νέων δήμων. Ουσιαστικά ενστερνίζονται τη φιλοσοφία, επαναλαμβάνω, του πρωτοποριακού αυτού σχεδίου για ισχυρούς δήμους και διαφωνούν σε θέματα όπως περισσότερο διάλογο, θέματα χωροταξίας κλπ. Το παράδοξο βέβαια είναι ότι παρά τη γενική αποδοχή της φιλοσοφίας του σχεδίου νόμου και τη σημασία αυτής της μεγάλης μεταρρύθμισης, υπάρχουν πραγματικά κάποιες αντιδράσεις που απειλούν την κοινωνική συνοχή.

Δεν αναφέρομαι στις αντιδράσεις της Νέας Δημοκρατίας που προέρχονται από αδυναμία άρθρωσης πολιτικού λόγου αλλά και πρότασης εναλλακτικής, και ονειρεύεται ότι θα εκφράσει το "αντικαποδιστριακό κίνημα" που είναι ανύπαρκτο βέβαια και φοβάμαι ότι θα την πάθει, όπως ο κατά τα άλλα συμπαθής Αντώνης Σαμαράς που πίστεψε ότι θα εκφράσει το κίνημα εκείνων των συλλαλητηρίων που ήταν εναντίον της ονομασίας των Σκοπίων με το όνομα "Μακεδονία".

Τα αιτήματα αυτών των κινητοποιήσεων, των λαϊκών -γιατί σ' αυτές αναφέρομαι- εστιάζονται, όπως είπα, στη χωροταξική κατανομή και στην επιλογή της έδρας των νέων δήμων. Επικαλούνται, δε, πολλές φορές λόγους ανύπαρκτους ή προβλήματα, που έχουν ήδη λυθεί, όπως η δήθεν διάλυση των κοινοτήτων (ενώ η οντότητά τους παραμένει με τα εκλεγμένα τοπικά συμβούλια) η δήθεν ταλαιπωρία από την έκδοση πιστοποιητικών ενώ έχει καθοριστεί ήδη ότι θα αποστέλλονται μέσω του Ο.Τ.Ε. ή άλλους λόγους.

Ποιος φταίει άραγε; Η κυβερνητική επικοινωνιακή πολιτική; Οι ορατές διαδικαστικές αδυναμίες κατά τις φάσεις συγκρότησης των νέων δήμων; 'Οπως και να έχει το πράγμα οι αντιδράσεις στην εφαρμογή του σχεδίου "ΚΑΠΟΔΙΣΤΡΙΑΣ" είναι περιορισμένες μεν αλλά δεν πρέπει να τις υποτιμήσουμε γιατί έχουν ρίζες σε τοπικιστικές, οικονομικές, πολιτιστικές αντιλήψεις, ταμπού, προκαταλήψεις ή άλλες αντιθέσεις, οι οποίες μπορεί δυνητικά να εξελιχθούν σε "βόμβες" εν δυνάμει.

Η αποκλειστική ανάθεση της συγκρότησης των νέων δήμων στους αιρετούς εκπροσώπους της Πρωτοβάθμιας Τοπικής Αυτοδιοίκησης, με αποκλεισμό της Νομαρχιακής Αυτοδιοίκησης και των Βουλευτών, είχε μεν το μειονέκτημα ότι κάποιοι αιρετοί εκπρόσωποι, όχι όλοι, έκαναν προτάσεις με τοπικιστική αντίληψη και προσωπικές στρατηγικές, όμως πρέπει να τους αναγνωρίσουμε ότι οι προτάσεις τους είχαν τις μικρότερες αντιδράσεις και διασφάλιζαν σε μεγάλο βαθμό την κοινωνική συνοχή.

Η εμπλοκή στη συνέχεια των τεχνοκρατών, οι οποίοι με προκρούστεια λογική έκαναν προτάσεις με το σκεπτικό των λιγότερων, μεγαλύτερων, ισχυρότερων δήμων, δημιούργησε ένα κλίμα σύγκρουσης και αντιπαράθεσης με τους αιρετούς. Και αυτό γιατί δεν είχε τεθεί από το σχέδιο "ΚΑΠΟΔΙΣΤΡΙΑΣ" ένα πληθυσμιακό κριτήριο δηλαδή ένα πλαφόν κρίσιμης πληθυσμιακής μάζας των νέων δήμων κατά νομό, όπως τα αντικειμενικά κριτήρια της εφορίας.

Το πληθυσμιακό κριτήριο μπορεί να χαρακτηρίζεται σαν ασταθές κριτήριο, όμως, μπορούσε να διακυμαίνετο από νομό σε νομό. Αν είχε τεθεί ένα τέτοιο, κριτήριο οι αιρετοί θα έκαναν σίγουρα άλλες προτάσεις που θα προσομοίαζαν με εκείνες των τεχνοκρατών. 'Ετσι, λοιπόν, δεν θα είχαμε αυτήν την αντιπαλότητα.

Αυτή η έλλειψη πληθυσμιακού κριτηρίου δημιούργησε ίσως το πρόβλημα. 'Ολη δε η αντιπαράθεση γύρω από τους νέους δήμους δεν θα υπήρχε αν λαμβάνονταν σαν βάση για τους νέους δήμους οι ήδη θεσμοθετημένες από το μακαρίτη Τρίτση ανοιχτές πόλεις ή γεωγραφικές ενότητες του ν. 1622 ή τα συμβούλια περιοχής. 

Αν λαμβάνονταν μία από τις παραπάνω ενότητες σαν βάση, μπορούσε να θεσμοθετηθεί με κάποιες μικροδιορθώσεις, η μετατροπή τους αυτόματα σε νέους δήμους. Αυτό όμως δεν έγινε. Και βέβαια είχαμε τα γνωστά αποτελέσματα.

Η επιμονή μας ακόμη να ονομάζουμε τις συνενώσεις αναγκαστικές παρερμηνεύτηκε και προκάλεσε, ενώ η πραγματική έννοια ήταν αναγκαίες συνενώσεις, δηλαδή ότι υπάρχει ανάγκη για ανακυττάρωση της Τοπικής Αυτοδιοίκησης, μέσω ανοιχτών δημοκρατικών διαδικασιών και διαλόγου που έγινε και εξαντλητικά μάλιστα.

Κάποιοι, δε, ηθελημένα παρερμήνευσαν την έννοια των αναγκαίων συνενώσεων και απευθύνθηκαν στο συναίσθημα και όχι στη λογική ενός τμήματος της κοινωνίας που αντέδρασε κατηγορώντας την Κυβέρνηση για δήθεν αντιδημοκρατική νοοτροπία.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.

ΔΗΜΗΤΡΙΟΣ ΣΑΡΡΗΣ: Ναι, κύριε Πρόεδρε, μία πρόταση για να ολοκληρώσω τη σκέψη μου.

ΠΡΟΕΔΡΕΥΩΝ (Λουκάς Αποστολίδης): Μία πρόταση, κύριε συνάδελφε, αλλά δεν μπορεί να συνεχίζεται...

ΣΤΡΑΤΗΣ ΚΟΡΑΚΑΣ: Αφήστε τον να πει και άλλα. Θα


 

  

Σελίδα 1219 

 

στείλω τα Πρακτικά στην Κρήτη.

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, δεν χρειάζεται συνήγορο ο κ. Σαρρής.

ΔΗΜΗΤΡΙΟΣ ΣΑΡΡΗΣ: Γι' αυτό και επειδή θεωρώ ότι η κοινωνική συνοχή αποτελεί βασική προϋπόθεση, για την ανάπτυξη και την πρόοδο του τόπου, είχα προτείνει, παρά τις όποιες αδυναμίες, να υπάρχει αποδοχή των προτάσεων των επιτροπών νομού ή της ΤΕΔΚ ή παραπλήσιες με κάποιες μικροδιορθώσεις. Αυτό θα ήταν περισσότερο σωστό.

ΠΡΟΕΔΡΕΥΩΝ (Λουκάς Αποστολίδης): Κύριε Σαρρή, σας παρακαλώ ολοκληρώστε.

ΔΗΜΗΤΡΙΟΣ ΣΑΡΡΗΣ: Τελειώνω, κύριε Πρόεδρε.

Θα ήθελα ακόμα να επεκτείνετε, αν υπάρχει η δυνατότητα, τις Κοινότητες από εκατόν σαράντα τέσσερις σε κάτι παραπάνω. Το Ηράκλειο πραγματικά δικαιούται μία ή δύο κοινότητες να παραμείνουν με την παλιά τους δομή σαν ιστορικές. Ακόμα να δίδεται η δυνατότητα σε όμορους δήμους, μετά από κάποια χρόνια εφαρμογής του νόμου, να συνενώνονται εθελοντικά σε ένα μεγαλύτερο.

Κύριε Πρόεδρε, θα ήθελα να πω ότι η μεγάλη αυτή και σημαντικότατη, πραγματικά, Μεταρρύθμιση, κινείται ίσως με γρηγορότερο από εκείνο που απαιτείται ρυθμό ώστε να καταστεί ώριμος στόχος του λαού μας. 'Αξιζε πραγματικά ο ρυθμός αυτός να γίνει έστω βραδύτερος, αρκεί να προστατευθεί αυτή η μεγάλη ΜΕΤΑΡΡΥΘΜΙΣΗ από μία σκληρή δοκιμασία που την απειλεί και μάλιστα για δευτερεύοντες λόγους, και η οποία αποτελεί μονόδρομο για το ξαναζωτάνεμα της υπαίθρου.

ΠΡΟΕΔΡΕΥΩΝ (Λουκάς Αποστολίδης ): Κύριε συνάδελφε, μην εξαντλείτε την υπομονή μου. Σας έδωσα δύο λεπτά. Τώρα όμως τελειώσατε. Παρακαλώ να μην γράφεται στα Πρακτικά τίποτα από αυτά που λέει ο κ. Σαρρής.

ΔΗΜΗΤΡΙΟΣ ΣΑΡΡΗΣ: ....

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Αλεξόπουλος έχει το λόγο. Απών, διαγράφεται.

Ο συνάδελφος κ. Λαμπαδάρης έχει το λόγο. Απών, διαγράφεται.

Ο συνάδελφος κ. Κωστόπουλος έχει το λόγο. Απών, διαγράφεται.

Η συνάδελφος κ. Αρσένη έχει το λόγο. Απούσα, διαγράφεται.

Ο συνάδελφος κ. Παπανικολάου έχει το λόγο. Απών, διαγράφεται.

Ο συνάδελφος κ. Οικονόμου έχει το λόγο. Απών, διαγράφεται.

Ο συνάδελφος κ. Καραμάριος έχει το λόγο. Απών, διαγράφεται.

Ο συνάδελφος κ. Θάνος έχει το λόγο. Απών, διαγράφεται.

Ο συνάδελφος κ. Κοσσυβάκης έχει το λόγο. Απών, διαγράφεται.

Ο συνάδελφος κ. Σκρέκας έχει το λόγο.

ΘΕΟΔΩΡΟΣ ΣΚΡΕΚΑΣ: Ευχαριστώ, κύριε Πρόεδρε.

Θα ήθελα να αρχίσω με μία παρατήρηση και με μία διαμαρτυρία προς το Προεδρείο. Αναγκάζετε, κύριε Πρόεδρε, τους Βουλευτές να λειτουργήσουν πέρα από τα όρια της ανθρώπινης αντοχής και μάλιστα για ένα τόσο σοβαρό νομοσχέδιο που ήρθε στη Βουλή, ένα νομοσχέδιο που θα προσδιορίσει τη ζωή των Ελλήνων για τα επόμενα πενήντα ή εκατό χρόνια. Και είναι δείγμα μιας προσπάθειας του κυβερνώντος κόμματος να περνάει νομοσχέδια, τα οποία προσδιορίζουν τρόπο ζωής των Ελλήνων, με προχειρότητα, με βιασύνη, αλλά και με έντονα στοιχεία σκοπιμότητας.

Ο Πρόεδρός μας, ο Κώστας ο Καραμανλής, με την ακριβή, συγκεκριμένη και απόλυτα τεκμηριωμένη αγόρευσή του, περιέγραψε τους εθνικούς κινδύνους, αλλά και τις αδυναμίες του νομοσχεδίου για τη διοικητική μεταρρύθμιση την οποία επιχειρεί η Κυβέρνηση. Μία αγόρευση η οποία προκάλεσε το φόβο. Και δείγμα αυτού του επιχειρήματος είναι ότι όλοι οι συνάδελφοι του κυβερνώντος κόμματος δεν παρέλειψαν να αναφερθούν στην αγόρευση του Προέδρου μας κατηγορώντας τον ότι η επιχειρηματολογία του έχει άλλους σκοπούς και όχι τον κύριο σκοπό για τον οποίο όλοι σήμερα υποστηρίζουμε το ότι το νομοσχέδιο αυτό θα συσσωρεύσει προβλήματα στον τόπο και δεν θα λύσει τα προβλήματα των πολιτών.

Είναι ένα νομοσχέδιο μέσα από το οποίο αποδεικνύεται ο τρόπος με τον οποίο νομοθετεί και λειτουργεί η σημερινή Κυβέρνηση, η οποία έχει μία συνέχεια δεκαεπτά χρόνων. 

Είναι το ΠΑ.ΣΟ.Κ. που το 1981 καθιέρωσε τα περιβόητα εκείνα συνοικιακά συμβούλια που θα έδιναν τη δυνατότητα στον πολίτη να εκφράζεται, να υποστηρίζει και να προτείνει τρόπους ζωής και μέσα για την καλυτέρευση της ζωής του.

'Ομως αυτά ξεχάστηκαν. 'Ηρθε η καθιέρωση των αναπτυξιακών συνδέσμων, οι οποίοι εγκαταλείφθηκαν. 'Ηρθε η καθιέρωση των περιφερειών. Τα προεδρικά διατάγματα ακόμη τα περιμένουν οι περιφέρειες για να λειτουργήσουν. Και συνεχίζει η Κυβέρνηση να νομοθετεί, μεταφέροντας δήθεν αρμοδιότητες. Φτάσαμε στην καθιέρωση της Νομαρχιακής Αυτοδιοίκησης. Μέσα στα τρία χρόνια λειτουργία της τη χρεοκόπησε. Μαζί με αυτήν καθιερώσατε τα συμβούλια περιοχής. Και έρχεστε, πριν ακόμη λειτουργήσουν, να τα καταργήσετε. Και βέβαια, μαζί με αυτά, έρχεστε να καταργήσετε και έναν ακόμη θεσμό, που προσέφερε τόσες υπηρεσίες στην πατρίδα, την Τοπική Αυτοδιοίκηση. Μια αυτοδιοίκηση η οποία κράτησε ζωντανή την Ελλάδα όλα τα τα δύσκολα χρόνια που πέρασε.

Μπορείτε να μας πείτε, κύριε Υπουργέ και κύριοι της Κυβέρνησης τι ψάχνετε; Μπορείτε να μας πείτε γιατί να σας εμπιστευτούμε στο νομοσχέδιο που φέρνετε και να συνταχθούμε με τη λογική σας;

Αντί να ασχολείστε με τόσο σύνθετα θέματα, με τόσο σύνθετα ζητήματα, γιατί δεν πιάνετε τα απλά; Αυτά που εμείς σας προετοιμάσαμε για να τα αξιοποιήσετε, όπως είναι οι απορροφήσεις των κοινοτικών πόρων. Απορροφήσεις οι οποίες δίνουν προοπτική, δίνουν οξυγόνο στον 'Ελληνα πολίτη. 

'Ομως, επειδή ο χρόνος είναι πιεστικός, εγκαταλείπω το θέμα και έρχομαι να σας πω πώς σχεδιάστηκε αυτή η μεταρρύθμιση στο Νομό Τρικάλων. Ξεκίνησε με την επίσκεψη του κ. Παπαδήμα, νομίζω το Μάρτιο μήνα, από τα Τρίκαλα. Εσείς, κύριε Υπουργέ, μας είπατε πόσο καλό είναι το σχέδιο "ΙΩΑΝΝΗΣ ΚΑΠΟΔΙΣΤΡΙΑΣ". Και βεβαίως δεν είχαμε καμία αντίρρηση. Γιατί το σχέδιο μας το εγχειρήσατε την ώρα της συνεδρίασης και δεν είχατε κάνει τον κόπο να το δώσετε τουλάχιστον στους Βουλευτές μία ημέρα πριν ή λίγες ώρες πριν για να μπορέσουμε να το μελετήσουμε. Και βεβαίως εκεί σας θέσαμε ένα ερώτημα. Γιατί επικαλεσθήκατε, μαζί με όλα τα άλλα το ότι είχατε και τη σύμφωνη γνώμη της Κεντρικής 'Ενωσης Δήμων και Κοινοτήτων.

ΠΡΟΕΔΡΕΥΩΝ (Λουκάς Αποστολίδης): Τελειώσατε, κύριε συνάδελφε. 

ΘΕΟΔΩΡΟΣ ΣΚΡΕΚΑΣ: Και εκεί μπήκε το ερώτημα: Αφού ήταν ομόφωνη η απόφαση της Κ.Ε.Δ.Κ.Ε., προς τι το αναγκαστικό; 

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Καραμπίνας ...

ΘΕΟΔΩΡΟΣ ΣΚΡΕΚΑΣ: Επιτρέψτε μου, κύριε Πρόεδρε, κάτι ακόμη και κλείνω. 

ΠΡΟΕΔΡΕΥΩΝ (Λουκάς Αποστολίδης): Μα σας αφήνω, κύριε συνάδελφε, και ...

ΘΕΟΔΩΡΟΣ ΣΚΡΕΚΑΣ: Επιτρέψτε μου. Μέσα από αυτόν το σχεδιασμό, ο οποίος έγινε από άτομα ακατάλληλα και ανίκανα να σχεδιάσουν ένα τόσο σοβαρό εγχείρημα, προέκυψε ένα σοβαρότατο θέμα στο Νομό Τρικάλων.

ΠΡΟΕΔΡΕΥΩΝ (Λουκάς Αποστολίδης): 'Εχετε φτάσει τα επτά λεπτά, κύριε συνάδελφε. Τελειώσατε, σας παρακαλώ.

ΘΕΟΔΩΡΟΣ ΣΚΡΕΚΑΣ: Ο οποίος Νομός Τρικάλων έχει μία ιδιαιτερότητα. 'Εχει περίπου ...

ΠΡΟΕΔΡΕΥΩΝ (Λουκάς Αποστολίδης): Παρακαλώ τους πρακτικογράφους να σταματήσουν και να μην γράψουν έστω και μία λέξη από εδώ και πέρα.

Ο κ. Καραμπίνας έχει το λόγο.

ΘΕΟΔΩΡΟΣ ΣΚΡΕΚΑΣ: ...


 

  

Σελίδα 1220 

ΠΡΟΕΔΡΕΥΩΝ (Λουκάς Αποστολίδης): Κύριε Σκρέκα, σας παρακαλώ! Τελειώσατε! 

Ορίστε, κύριε Καραμπίνα

ΘΕΟΔΩΡΟΣ ΣΚΡΕΚΑΣ: ...

ΚΩΝΣΤΑΝΤΙΝΟΣ ΚΑΡΑΜΠΙΝΑΣ: Κύριε Πρόεδρε, κύριοι συνάδελφοι, ξημερώματα, κόπωση και αγανάκτηση του συνόλου σχεδόν των συναδέλφων για τη διαδικασία που η κυβερνητική πλειοψηφία επέλεξε. Αισθάνομαι αλήθεια -και πιστεύω και άλλοι συνάδελφοι- ότι είμαστε ένοχοι και πρέπει να τιμωρηθούμε οι Βουλευτές. Αυτή η διαδικασία επιβεβαίωσε ακόμη -και το λέω με πολύ λύπη-δύο πράγματα:

Πρώτον, ότι συζητούμε, για να συζητούμε, μονολογούμε χωρίς δυνατότητα σύνθεσης και διαμόρφωσης του υπό συζήτηση και τόσο σπουδαίου αυτού θέματος.

Και δεύτερον, ότι η συντόμευση ως προς το χρόνο υποβαθμίζει το τόσο σοβαρό για τη χώρα θέμα τη διοικητική της μεταρρύθμιση.

Ο χρόνος των πέντε λεπτών για να τοποθετηθούν οι Βουλευτές, αν μη τι άλλο, για μένα υποβαθμίζει το κύρος και το ρόλο του Βουλευτού. Παρόλα αυτά το χρέος μου απέναντι στο λαό με αναγκάζει να καταθέσω επιγραμματικά τις απόψεις μου.

Κύριε Υπουργέ, κατηγορείται η Κυβέρνησή σας από τη Νέα Δημοκρατία και τα άλλα κόμματα ότι το νομοσχέδιο υπηρετεί την κομματική σκοπιμότητα και μόνο και όχι την ανάπτυξη και την εξυπηρέτηση του πολίτη. Δυστυχώς περί αυτού πρόκειται, αφού η Κυβέρνηση αρνήθηκε το διάλογο με τα κόμματα, με τον ίδιο το λαό και συνεχίζει την ίδια συμπεριφορά, να μη συζητά και στο Κοινοβούλιο τον πυρήνα του νομοσχεδίου, δηλαδή το χωροταξικό σκέλος της σύστασης των νέων δήμων, που αποτελεί και την ουσία της όλης υπόθεσης, αυτό δηλαδή που έγινε η αιτία να αναστατωθεί η ελληνική κοινωνία.

Με αυτά τα δεδομένα εκτιμάται, τουλάχιστον αυτή είναι η δική μας πίστη, ότι η Κυβέρνηση είχε σαν στόχο να επιτύχει με το νομοσχέδιο το διαρκή αποπροσανατολισμό του λαού από τα μεγάλα εθνικά, οικονομικά και κοινωνικά προβληματα, να ενισχύσει το δυναμικό προφίλ, που αρέσκεται να επιδεικνύει και τέλος, να εκτιμά μέσω της σκόπιμης συρραφής, πως θα κερδίσει περισσότερους δήμους, ώστε να αποτελέσουν μέρος του όλου κομματικού μηχανισμού.

Κύριε Υπουργέ, η ανάπτυξη της περιφέρειας και ολόκληρης της χώρας, πιστεύω, ότι θα συμφωνούμε, πως δεν επιτυγχάνεται με διοικητικά μέτρα, ούτε με αλλαγή της ταμπέλας από κοινότητα σε δήμο, αλλά απαραίτητη προϋπόθεση είναι οι πόροι, για να γίνω σαφής το χρήμα. Και αυτό δεν το έχετε εξασφαλίσει. Το αφήσατε στην καλή διάθεση του κ. Σαντέρ.

Γνωρίζουμε, όμως, όλοι πολύ καλά αλλά εσείς το αποκρύψατε, ότι με τη σύσταση των νέων δήμων, η όποια λειτουργία τους και επιφανειακή τους ανάπτυξη θα πληρωθεί από τον ίδιο τον λαό. Τουλάχιστον, αφού έχετε συνηθίσει δια του αυταρχισμού να νομοθετείτε, προσθέστε μία διάταξη που να απαγορεύει τη σύσταση δημοτικής αστυνομίας σε δήμους κάτω από πέντε χιλιάδες κατοίκους, γιατί βλέπω οι νέοι δήμαρχοι να προσλαμβάνουν τροχονόμους -δεν είναι αστείο, ειλικρινώς το πιστεύω- και να γράφουν ακόμα και τα κατσίκια, έτσι για χαριεντισμό το λέω αυτό, για να προσκομίσουν κάποια έσοδα. Να μη δούμε και στα χίλια πεντακόσια μέτρα υψόμετρο τροχονόμους να γράφουν.

Ας μην ξεγελιόμαστε, ανάπτυξη κάτω απ' αυτές τις προϋποθέσεις δεν πρόκειται να υπάρξει. Οι αναγκαίες χωροταξικές και αναπτυξιακές μελέτες δεν έγιναν από ειδικούς, αλλά έγιναν πρόχειρα, στο πόδι και οι πόροι δεν υφίστανται. Πιστεύω ότι εξυπηρετείτε σκοπιμότητες και μόνο.

Δεν υπάρχει ο χρόνος, κύριοι συνάδελφοι, για να συζητήσουμε το πώς επιτυγχάνεται η ανάπτυξη. Για την περιφέρεια, όμως, αξίζει να ειπωθεί: Αλλάξτε την πολιτική σας ως προς τον αγροτικό τομέα. Βοηθήστε τον αγρότη να αυξήσει την παραγωγή του, να βελτιώσει την ποιότητα των προϊόντων του, να μειώσει το κόστος παραγωγής των προϊόντων του, ώστε να έχει ανταγωνιστική τιμή για να παραμείνει στη περιφέρεια, στους νέους δήμους, όπως εσείς αποφασίσατε. 'Αλλως, φοβάμαι, κύριε Υπουργέ, πως θα αντικρύσουμε δήμους χωρίς δημότες.

Η Νέα Δημοκρατία έχει πρόταση. Ο κύριος Πρόεδρος της Νέας Δημοκρατίας σε ένα σημείο της ομιλίας του είπε ότι θα μπορούσατε πράγματι να προχωρήσετε σε ενδυνάμωση κάποιων δήμων, όπως η ζωή στην εξέλιξη της έχει διαμορφώσει δηλαδή τα γύρω χωριά έχουν ενωθεί πλέον με τις πόλεις. Θα μπορούσατε να προχωρήσετε και να ενώσετε κάποιους νομούς, να διαμορφώσετε περιφέρειες, επαρχίες για να μπορέσετε να εξυπηρετήσετε τον πολίτη στην ανάπτυξη. Αυτό, όπως αντιλαμβάνεσθε, θα έχει μεγάλο κόστος και ίσως εξ αυτού του λόγου δεν το προτιμήσατε.

Θα ήθελα επίσης να προσθέσω ότι σε μία περίοδο που ελοχεύουν τεράστιοι κίνδυνοι για την ασφάλεια και την ακεραιότητα της πατρίδας μας, θα έπρεπε όλοι να ακολουθούμε ένα και μόνο δρόμο: Να ενισχύουμε την ενότητα και την ομοψυχία του λαού μας και όχι να δημιουργούμε διχόνοιες και έριδες, όπως δυστυχώς αυτό το νομοσχέδιο έχει δημιουργήσει στο λαό μας. Ευχαριστώ πολύ.

(Χειροκροτήματα από την πτέρυγα της Νέας Δημοκρατίας).

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, έστω και αυτήν την προκεχωρημένη ώρα 03.40' θα επιτελέσω το καθήκον μου για μια ακόμη φορά στην Αίθουσα αυτή.

Η Κυβέρνηση και η κυβερνητική της πλειοψηφία μας ανάγκασε να συζητήσουμε ένα τόσο σοβαρό θέμα με δικαίωμα ομιλίας πέντε λεπτών. Καταγγέλω αυτήν την απαράδεκτη προσπάθεια της Κυβερνήσεως για τη φίμωση των Ελλήνων Βουλευτών. Για όσο χρονικό διάστημα, κύριοι συνάδελφοι, η θέληση του θεσπρωτικού λαού θα μου δίνει το δικαίωμα να τον εκπροσωπώ σ'αυτήν την Αίθουσα, θα ακολουθώ πιστά την εντολή του.

Στο σχέδιο νόμου που συζητάμε, γνωστό πλέον ως σχέδιο "Ι. ΚΑΠΟΔΙΣΤΡΙΑΣ" η εντολή του θεσπρωτικού λαού είναι ξεκάθαρη. Από τις ενενήντα έξι κοινότητες, οι σαράντα οκτώ με έγγραφες και δημόσιες καταγγελίες αρνούνται αυτό το σχέδιο. Ακόμα περί τις είκοσι έξι κοινότητες, για λόγους ευνόητους -ο Υπουργός κατάγεται από το νομό μου- αρνούνται το σχέδιο αυτό σιωπηρά.

Επιπροσθέτως, η συντριπτική πλειοψηφία των κατοίκων του νομού και συγκεκριμένα όλων των κοινοτήτων, αρνούνται το σχέδιο "ΚΑΠΟΔΙΣΤΡΙΑΣ". Ακόμα, η μεγάλη πλειοψηφία των ετεροδημοτών, με τους οποίους είχα την ευκαιρία να επικοινωνήσω πλειστάκις, αρνείται το σχέδιο "ΚΑΠΟΔΙΣΤΡΙΑΣ", που διαλύει τα χωριά μας και επιτείνει την περαιτέρω απερήμωση της ελληνικής υπαίθρου.

Συνεπώς, κύριοι συνάδελφοι, η θέληση του εντολέως θεσπρωτικού λαού ως προς εμέ, είναι να καταψηφίσω αυτό το Κοινοτητοκτόνο νομοσχέδιο της Κυβερνήσεως. Προηγήθησαν δεκάδες συνάδελφοι και εξήντλησαν την επιχειρηματολογία. Είναι σαφές ότι ο νόμος που θα ψηφίσει, παρά τη θέλησή της η κυβερνητική πλειοψηφία, αφού ετέθη από τον αυταρχικό Πρωθυπουργό της χώρας κ. Σημίτη θέμα κομματικής πειθαρχίας, θα απερημώσει πλήρως την ελληνική επαρχία.

Επιθυμία μου είναι να εκθέσω λεπτομερώς τις απόψεις μου για όλο αυτό το σχέδιο. Τούτο είναι αδύνατον να γίνει μέσα στα πέντε λεπτά που μας διέθεσε η αυταρχική απόφαση της Κυβερνήσεως και η στρατευμένη πλειοψηφία των Βουλευτών του ΠΑ.ΣΟ.Κ. Πριν από έξι μήνες, με ενυπόγραφο άρθρο σε εννέα εφημερίδες, εξέθεσα τις απόψεις μου.

Για να υπάρχουν, κύριε Πρόεδρε, αυτές οι απόψεις μου καταθέτω το εν λόγω άρθρο και παρακαλώ να το συμπεριλάβετε στα Επίσημα Πρακτικά της Βουλής.

(Στο σημείο αυτό ο Βουλευτής κ. Ηλίας Βεζδρεβάνης καταθέτει για τα Πρακτικά το προαναφερθέν άρθρο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

Είναι το ελάχιστο που μπορείτε να κάνετε, κύριε Πρόεδρε, για ένα Βουλευτή, ο οποίος βρίσκεται σ' αυτήν τη θέση σε μόνιμη βάση όλες τις μέρες των συνεδριάσεων της Βουλής.


 

  

Σελίδα 1221 

Τηλεγραφικά, λοιπόν και για να είμαι μέσα στο χρόνο μου, θα πω τα ακόλουθα. Είναι τραγική ειρωνία να διαλύονται οι κοινότητες στο όνομα του Ιωάννη Καποδίστρια. Ο πρώτος κυβερνήτης της Ελλάδος σεβάστηκε τις κοινότητες που βρήκε και οι Βαυαροί του 'Οθωνα τις κατήργησαν για να ελέγχουν απόλυτα την κατάσταση, πράγμα που συμβαίνει και σήμερα με την παρούσα Κυβέρνηση. Το σχέδιο νόμου, ενώ δεν λύνει κανένα από τα προβλήματα της ελληνικής υπαίθρου, δημιουργεί περισσότερα.

Επίσης, ο αυταρχικός τρόπος επιβολής του νομοσχεδίου προκαλεί την αντίδραση και την οργή του λαού και κανένας δεν δικαιούται να αποφασίζει για το λαό, χωρίς τη θέλησή του.

Από αυτό το επίσημο Βήμα της Εθνικής Αντιπροσωπείας, δηλώνω κατηγορηματικά ότι θα πρωτοστατήσω στον αγώνα για να δοθεί η δυνατότητα στο λαό να αποφασίσει με τοπικά δημοψηφίσματα αν θέλει να παρατείνει την παραμονή του στους δήμους που αναγκαστικά η σημερινή Κυβέρνηση τους οδήγησε ή αν θα ξανασυστήσει τις κοινότητές του. 'Αλλωστε, αυτή είναι η θέση της Νέας Δημοκρατίας, όπως ανακοινώθηκε από τον Αρχηγό μας κ.Κώστα Καραμανλή χθες το βράδυ και βρήκε την κατανόηση πολλών συναδέλφων της άλλης πλευράς, οι οποίοι λόγω της τεθείσης ήδη κομματικής πειθαρχίας δεν θα την ακολουθήσουν μεν, αλλά ενσυνείδητα την ενστερνίζονται.

Τελειώνοντας, κύριε Πρόεδρε και για να είμαι στην ώρα μου, λέω ξεκάθαρα απευθυνόμενος στην Κυβέρνηση: Αποσύρετε, κύριε Υπουργέ το Κοινοτητοκτόνο αυτό νομοσχέδιο. Γιατί πραγματικά αυτά τα οποία ισχυρίζεσθε σ'αυτήν την Αίθουσα δεν μπορείτε να τα πιστεύετε, διότι δεν αντέχουν στη λογική.

Ευχαριστώ.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Κατσικόπουλος έχει το λόγο.

Απών. Διαγράφεται.

Ο συνάδελφος, κ. Σωτηρόπουλος έχει το λόγο.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κυρίες και κύριοι συνάδελφοι, νομίζω ότι έχουν μιλήσει τόσοι συνάδελφοι, ώστε έχει φανεί πλέον η σκοπιμότητα του εν λόγω νομοσχεδίου. Δεν πρέπει, όμως, να παραλείψω ότι μετά την πραγματικά ιστορική ομιλία του προέδρου της Νέας Δημοκρατίας, του κ. Καραμανλή, χθες το βράδυ, φάνηκε η καθαρή σκοπιμότητα και δολιότητα του νομοσχεδίου, που γίνεται μόνο και μόνο, όχι για λόγους αναπτυξιακούς, όπως ισχυρίζεται το νομοσχέδιο, αλλά για λόγους καθαρά κομματικούς.

Ισχυρίζεσθε ότι φέρατε αυτό το νομοσχέδιο για να μην ερημώσει η ύπαιθρος. Είσθε υπεύθυνοι για την ερήμωση της υπαίθρου -διότι κυβερνάτε τα τελευταία δεκαπέντε χρόνια την Ελλάδα- και σήμερα ουσιαστικά την εγκαταλείπετε στην τύχη της με το νομοσχέδιο αυτό.

Δύο φράσεις δεν μου αρέσουν. Δεν μου αρέσουν η "αναγκαστική συνένωση" που αναγράφονται κατά κόρον στο νομοσχέδιό σας και δεν μ' αρέσουν και "η κατάργηση των κοινοτήτων". 'Ο,τι και να πείτε στο νομοσχέδιο αναγράφονται οι λέξεις "κατάργηση των κοινοτήτων". Μετά τη συνένωσή τους στους νέους δήμους οι κοινότητες που υπήρχαν καταργούνται. Αυτό, λοιπόν, δείχνει την αυταρχική νοοτροπία που έχετε. 'Ολα τα άλλα περί διαλόγου είναι λόγια του αέρα.

Ισχυρίζεσθε ότι κάνετε πραγματικά διάλογο με τον ελληνικό λαό. Ποιο διάλογο κάνατε; Δεν βλέπετε σήμερα ότι σε όλη την Ελλάδα, από τη Θράκη μέχρι την Κρήτη, υπάρχουν αντιδράσεις; Και εμείς δεν ξεσηκώνουμε τον κόσμο. Μάλιστα, ο Καραμανλής στο Ηράκλειο Κρήτης όταν είχαν κλείσει οι Κρήτες το δρόμο τους είπε "να διαμαρτυρηθείτε, αλλά να μην κλείσετε τους δρόμους". Ενώ εσείς θα κάνατε το αντίθετο.

Παρά ταύτα, λοιπόν, αυτήν την αντίδραση του ελληνικού λαού δεν την βλέπετε. Ισχυρίζεστε ότι η ΚΕΔΚΕ στο Ρέθυμνο απεφάσισε ομόφωνα υπέρ του εν λόγω νομοσχεδίου. Δεν ξέρω πώς βγήκε αυτό το ψήφισμα, αλλά εάν διαβάσετε όλες τις εισηγήσεις των εισηγητών θα δείτε ότι είναι εναντίον ουσιαστικά του εν λόγω νομοσχεδίου. Τελικά, βγήκε ένα ψήφισμα, δεν ξέρω με ποιον τρόπο, πού πραγματικά στηρίζει το εν λόγω νομοσχέδιο.

Θα ήθελα να πω δύο λόγια για την Αργολίδα. Η Τοπική 'Ενωση Δήμων και Κοινοτήτων του Νομού Αργολίδος με μόνο μία ψήφο εναντίον, απορρίπτει το εν λόγω νομοσχέδιο. Διότι δεν τηρούνται τα ίδια τα κριτήρια που θέτει το σχέδιο "ΚΑΠΟΔΙΣΤΡΙΑΣ". Ούτε γεωγραφικά ούτε πολιτισμικά ούτε ιστορικά ούτε τουριστικά κριτήρια λαμβάνονται υπόψη. 'Ετσι καταργούνται ιστορικές κοινότητες, τουριστικές κοινότητες όπως το Τολό, το Πόρτο Χέλι, η Θερμησία που έχουν ξοδέψει δισεκατομμύρια δραχμές για διαφήμιση τα τελευταία χρόνια και είναι γνωστά σε όλο τον κόσμο. Ουσιαστικά καταργούνται ιστορικές κοινότητες, κύριοι συνάδελφοι, όπως η Νέα Επίδαυρος. Η Πιάδα όπου έγινε η πρώτη Εθνοσυνέλευση και όπως αναγράφεται δεσμευτικά στο πρώτο Σύνταγμα των Ελλήνων, πρέπει να γίνει δήμος και να υπάρχει στους αιώνες των αιώνων. Η κοινότητα αυτή καταργείται σήμερα και πάει κάθε χρόνο εκπρόσωπος της Βουλής των Ελλήνων για να τιμήσει την πρώτη Εθνοσυνέλευση του ελεύθερου ελληνικού κράτους.

Οι κοινότητες Καρυάς και Φρέγγαινας που συνενώθηκαν εθελοντικά τις στέλνετε αλλού και η Κοινότης Διδύμων που δύναται αυτοδύναμα να γίνει δήμος καταργείται.

Τα Ζαγόρια -δεν είμαι από το Νομό Ιωαννίνων- έχουν μία ειδική, πολιτισμική ταυτότητα με μια μεγάλη ιστορία. Μορφωμένα χωριά, που έχουν πολεμήσει, έχουν δοξάσει τον Ελληνισμό. Αντιδρούν όλοι. Τους χωρίζετε σε τρεις δήμους. Θέλουν να παραμείνουν σε ένα δήμο ή σας κάνουν τη χάρη να συνενωθούν το πολύ σε δύο δήμους. Παρεμβαίνετε και δημιουργείτε τρεις δήμους με διαφορετικές ονομασίες και αυτό δεν το δέχονται. Οι κοινότητες και οι δήμοι γεννώνται μόνοι τους και η πολιτεία τους αναγνωρίζει.

Θέλω να ρωτήσω κάτι άλλο, κύριε Υπουργέ: Επειδή το ΠΑ.ΣΟ.Κ. φημίζεται για την αξιοπιστία του και ό,τι λέει προεκλογικά το τηρεί μετεκλογικά -όπως τηρήσατε τα όσα είχατε πει για φόρους και πολλά άλλα- και επειδή το εν λόγω νομοσχέδιο είναι ριζοσπαστικό, μεταρρυθμιστικό, όπως έχουν πει όλοι οι ομιλητές, γιατί δεν το είχατε προεκλογικά στο πρόγραμμά σας, γιατί δεν ήταν μέσα στις εξαγγελίες του ΠΑ.ΣΟ.Κ.; Γιατί δεν είπατε ότι αν αύριο γίνετε κυβέρνηση με την ψήφο του ελληνικού λαού, θα φέρετε αυτό το νομοσχέδιο, που καταργεί όχι μόνο τις κοινότητες, αλλά και τις επαρχίες και ότι τώρα οι επαρχίες οι μικρές δεν θα εκλέγουν ούτε νομαρχιακό σύμβουλο;

Δεν γνωρίζουμε την τύχη των υπαλλήλων που σήμερα υπηρετούν σε αυτές τις κοινότητες, διότι με τις μετατάξεις, με τα υπηρεσιακά συμβούλια, με τη γνώμη των δημάρχων , δεν ξέρω που θα βρεθούν. Και είπε ο Υπουργός ότι θα διοριστούν υπάλληλοι, ένας πολιτικός μηχανικός σε κάθε δήμο. Χαράς ευαγγέλια. Δηλαδή αν διοριστεί ένας πολιτικός μηχανικός σε ένα νέο δήμο, τι θα γίνει; Θ' αναπτυχθεί αυτός ο δήμος; Αυτό είναι το πρόβλημά μας; 'Ελειπε ο ένας πολιτικός μηχανικός ή ένας γεωπόνος, που πραγματικά δεν υπάρχει;

Θέλω να κάνω μία αλλη προσέγγιση, μία άλλη παρατήρηση, διότι υπάρχει μία σύγχυση στο κυβερνών κόμμα. Κατ' αρχάς δεν υπάρχει ομοφωνία και πολλά δικά σας στελέχη, αλλά και ο κ. Μαγκάκης και ο κ. Μπέης και πολλοί άλλοι λόγιοι έχουν καταφερθεί εναντίον του εν λόγω νομοσχεδίου, κυρίως για τον αυταρχικό του τρόπο.

'Οπως φαίνεται, το φέρατε στη Βουλή και θέλετε να το περάσετε. Είπε ο κύριος Υπουργός ότι γίνεται καθαρά για λόγους αναπτυξιακούς. Ο κύριος εισηγητής του ΠΑ.ΣΟ.Κ., όμως, κατηγόρησε τα αριστερά κόμματα που απορρίπτουν το Νομοσχεδίο "Δεν δέχεσθε αυτό το νομοσχέδιο διότι δεν κάνετε αριστερή προσέγγιση". Και ο κ. Παπαδόπουλος απόψε μας είπε ότι ο πραγματικός Καποδίστριας έκανε τα καντόνια στην Ελβετία. Ποία σχέση έχει ο σημερινός "ΚΑΠΟΔΙΣΤΡΙΑΣ" με τα καντόνια της Ελβετίας -με την ευρωπαϊκή ανάπτυξη που τώρα ανακαλύψατε τα τελευταία χρόνια και με την αριστερή προσέγγιση που ισχυρίζεται ο εισηγητής ο κ.


 

  

Σελίδα 1222 

 

Τσούρας;

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, παρακαλώ ολοκληρώστε.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Τελειώνω σε μισό λεπτό.

ΠΡΟΕΔΡΕΥΩΝ (Λουκας Αποστολίδης): 'Εχετε μπει στο έκτο λεπτό. Παρακαλώ ολοκληρώστε.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Το δικό μας κόμμα και προσωπικά εγώ και όλοι οι Βουλευτές, δεν δεχόμαστε αυτόν τον εξαναγκασμό, αυτόν τον αυταρχικό τρόπο, με τον οποίο θέλετε να νομοθετήσετε. Ο κ. Αλέξανδρος Παπαδόπουλος είπε τα εξής: "η μεταρρύθμιση θα γίνει, η μεταρρύθμιση είναι αναγκαία". Ποιος του τη ζήτησε; Πώς το κρίνει ότι η μεταρρύθμιση είναι αναγκαία; Είπε ότι είναι αναγκαία διότι θα γίνει ανάπτυξη. Ο λαός μας δεν έχει ανάγκη ούτε από σωτήρες ούτε και από προφήτες.

'Εχουν πολλά οράματα. Και τα είδαμε τα οράματα του ΠΑ.ΣΟ.Κ. 'Ηταν εφιάλτες. Κάποιος άλλος Παπαδόπουλος είπε ότι "η επανάσταση υπήρξε ιστορική αναγκαιότης". Παπαδόπουλος και Παπαδόπουλος, δεν γνωρίζω αν ήταν τυχαία η σύμπτωση, ή αν έχουν κοινές ρίζες αυταρχισμού.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο κ. Λεβογιάννης έχει το λόγο.

ΝΙΚΟΛΑΟΣ ΛΕΒΟΓΙΑΝΝΗΣ: Κύριε Πρόεδρε, το ελληνικό χωριό, η ελληνική ύπαιθρος, βρίσκονται στο κέντρο των συζητήσεων αυτές τις μέρες, μέσα και έξω από τη Βουλή. 'Οσοι ανησυχούν για τις εξελίξεις τις σχετικές με την Τοπική Αυτοδιοίκηση, βλέπουν μαύρα σύννεφα να καλύπτουν το ελληνικό χωριό, ανησυχούν για το μέλλον του, για τη φυσιογνωμία του, για την ύπαρξή του. Βλέπουν το πρόγραμμα "ΚΑΠΟΔΙΣΤΡΙΑΣ" ως εχθρό του χωριού, της ιστορίας του, του πολιτισμού του, της ιδιαίτερης φυσιογνωμίας του. Και επιμένουν στη διατήρηση μιας κατάστασης που κατ'όνομα μόνο είναι "Τοπική Αυτοδιοίκηση". Στη διατήρηση της μιζέριας, της καχεξίας, της παντελούς αδυναμίας παρακολούθησης των ραγδαίων εξελίξεων σε όλους τους τομείς της ζωής και της κοινωνικής δράσης. Οι φωνές αυτές ξεκινούν κύρια από ακραίες τοπικιστικές αντιλήψεις, ενισχυμένες με προσωπικές φιλοδοξίες και φθάνουν σε εκείνους που από μικροκομματισμό στοχεύουν στην πολιτική εκμετάλλευση όποιου πολιτικού κόστους μπορεί πρόσκαιρα να δημιουργήσει η μεταρρύθμιση στην Τοπική Αυτοδιοίκηση.

Κάποτε όμως είναι ανάγκη να σκεφθούμε ότι στην πολιτική μετράει η προσπάθεια για τις επόμενες γενιές και όχι το αποτέλεσμα των επόμενων εκλογών. Το ελληνικό χωριό του 2000 πρέπει να έχει τη δυναμική της ανάπτυξης, της σωστής, οργανωμένης και με προοπτικές ανάπτυξης, που θα λαμβάνει υπόψη της τις τοπικές ιδιαιτερότητες, που θα έχει στη διάθεσή της τη σύγχρονη τεχνολογία που θα είναι ευαίσθητη στα ζητήματα της οικολογίας και γενικότερα της φροντίδας για την προστασία του φυσικού περιβάλλοντος.

Σήμερα τα μεγάλα αστικά κέντρα δεν ελκύουν πλέον τους νέους, σήμερα περισσότερο από ποτέ όλοι έχουν στραμμένο το βλέμμα τους στην ελληνική επαρχία, το ελληνικό χωριό και επιθυμούν και επιδιώκουν εκεί να ζήσουν και να δημιουργήσουν.

Πώς όμως; Σίγουρα σε σύγχρονες συνθήκες ζωής , σίγουρα σε ένα χωριό, σε μία ύπαιθρο, που θα έχει να δώσει στον πολίτη της αυτά που μέχρι τώρα εκείνος βρίσκει μόνο στα αστικά κέντρα. Και βέβαια οι σημερινοί νέοι δεν θέλουν να δουν τα χωριά τους κακέκτυπα των περισσότερων ελληνικών πόλεων.

Είναι εκτός λογικής και εκτός πραγματικότητας η άποψη ότι η Τοπική Αυτοδιοίκηση, σχεδιασμένη στις αρχές του αιώνα μας, μπορεί να ανταποκριθεί ή να αντέξει στις σημερινές απαιτήσεις και συνθήκες. Η κατάσταση αυτή είναι εμπόδιο στην όποια προσπάθεια αλλαγής στην ύπαιθρο.

Kατ' όνομα μόνον μπορεί να χαρακτηριστεί Τοπική Αυτοδιοίκηση ο ένας πρόεδρος με το υπαρκτό και συνήθως ανύπαρκτο κοινοτικό συμβούλιο, με το γραμματέα και ίσως κάποιον ακόμη υπάλληλο. 'Οσο κι αν προσπαθούν αυτοί, δεν μπορούν να ανταποκριθούν στις σημερινές και στις αυριανές απαιτήσεις. Μπορούν να σχεδιάσουν την ανάπτυξη; Μπορούν να προγραμματίσουν; Μπορούν να μπουν στα ενδότερα της Ευρωπαϊκής 'Ενωσης και να αξιοποιήσουν προγράμματα, να υποβάλουν μελέτες, να πείσουν ότι έχουν τη δυνατότητα να απορροφήσουν κονδύλια; Ασφαλώς όχι.

Οι εξελίξεις των τελευταίων δεκαετιών σε όλους τους τομείς της ζωής είναι τόσο ραγδαίες, που δεν μπορούν να συγκριθούν με την πορεία της ανθρωπότητας μέχρι πριν σχεδόν το Β' Παγκόσμιο Πόλεμο. Μπορούν, λοιπόν, σχεδιασμοί και σχήματα των αρχών του αιώνα μας να αντέξουν στις σημερινές απαιτήσεις και προοπτικές; Ασφαλώς όχι.

Το ΠΑΣΟΚ από το 1981 ως Κυβέρνηση, αλλά και από το 1974 ως Κίνημα είδε τα ζητήματα αυτά και ασχολήθηκε συστηματικά και ουσιαστικά με την αποκέντρωση, την Τοπική Αυτοδιοίκηση, τη Νομαρχιακή Αυτοδιοίκηση, την ξεχασμένη όπως τότε έλεγε Ελλάδα. Οι θεσμοί τους οποίους ψήφισε και υλοποίησε από το 1981 για την αναζωογόνηση της ελληνικής υπαίθρου κατέτειναν στο να πάρουν την υπόθεση της ανάπτυξης στα χέρια τους οι τοπικές κοινωνίες. Γι' αυτό και η νομοθεσία η σχετική με την Αυτοδιοίκηση στην περίοδο αυτή είναι πλούσια και πλατιά δημοκρατική, με έντονη την προσπαθεια ενεργοποίησης του τοπικού δυναμικού.

Και θα ήταν το ΠΑ.ΣΟ.Κ. έξω απ' αυτήν τη λογική, αν σήμερα, με καθυστέρηση μάλιστα, δεν προχωρούσε και σε αυτό το τελευταίο βήμα, της δημιουργίας δηλαδή των δήμων νέου τύπου, ώστε να ολοκληρωθεί αυτή η εικοσάχρονη προσπάθεια.

Οι οικειοθελείς συνενώσεις δεν απέδωσαν, γιατί δεν μπόρεσαν οι τοπικές κοινωνίες να ξεπεράσουν τις τοπικιστικές αντιθέσεις. 'Ομως η ανάγκη να φθάσει στον πολίτη κάθε κοινωνικό αγαθό, η ανάγκη να εξισορροπηθεί η κοινωνική ανάπτυξη ανάμεσα στα αστικά κέντρα και στην ύπαιθρο, η ανάγκη να αντιμετωπιστεί η νέα μορφή αστυφιλίας, που οδηγεί στη δημιουργία επαρχιακών αστικών κέντρων κακέκτυπων της αθηναιοκρατίας, επέβαλε αυτήν τη μεταρρύθμιση, ώστε να ανακοπούν η καχεξία και η μιζέρια, να πάψουν τα χωριά να ερημώνονται, να πάψουν να είναι γηροκομεία, χωριά έρημα το χειμώνα, χωριά του Αυγούστου και των διακοπών

Το ζητούμενο είναι η ανάπτυξη, το ζωντάνεμα, η δημιουργία σύγχρονων συνθηκών ζωής, θέσεων εργασίας, προϋποθέσεων για τους νέους. Οι νέου τύπου δήμοι, ως ισχυροί οργανισμοί, με στελέχωση, εξοπλισμό, πόρους και οικονομική στήριξη στα πρώτα τους βήματα, εγγυώνται μια άλλη πορεία για τα χωριά και την ύπαιθρο. 'Οσοι φαντάζονται την καταστροφή, μάλλον αγνοούν το βαθύτερο νόημα της Αυτοδιοίκησης.

Ο "ΚΑΠΟΔΙΣΤΡΙΑΣ" στοχεύει στην άμεση εξυπηρέτηση του πολίτη εκεί που ζει και δρα. Ο "ΚΑΠΟΔΙΣΤΡΙΑΣ" στοχεύει στη σωτηρία των χωριών και στο πραγματικό τους ζωντάνεμα. Ο "ΚΑΠΟΔΙΣΤΡΙΑΣ" ανοίγει τους δρόμους της προόδου, δημιουργεί μηχανισμούς αξιοποίησης των σύγχρονων μεθόδων και μέσων ανάπτυξης. Ο "ΚΑΠΟΔΙΣΤΡΙΑΣ" στοχεύει στο έμψυχο δυναμικό κάθε χωριού και θέλει να του δημιουργήσει τις προϋποθέσεις για να υπηρετήσει την υπόθεση κάθε τόπου.

Πρέπει όλοι μας, ταγοί και πολίτες, να ξεπεράσουμε τον εαυτό μας και να δούμε με καθαρό μυαλό το αύριο αυτού του τόπου, που περνά από κάθε χωριό, από κάθε πολίτη. Η Δημόσια Διοίκηση, όσο και αν αποκεντρωθεί, όσο και αν οργανωθεί καλύτερα, δεν μπορεί να αποδώσει χωρίς την κινητήρια δύναμη που εκπέμπει και αναδεικνύει κάθε τοπική κοινωνία.

Σίγουρα το εγχείρημα είναι δύσκολο. Σίγουρα θα απαιτηθούν βελτιώσεις στο μέλλον. Βρίσκεται, όμως, σε σωστή κατεύθυνση και πορεία και το πιο σημαντικό, το νομοσχέδιο αυτό κλείνει μέσα του και τους πόρους και τους μηχανισμούς υλοποίησης των στόχων του. 

Είναι χαρακτηριστικό ότι ελάχιστα προεδρικά διατάγματα και υπουργικές αποφάσεις προβλέπει. Κύριοι συνάδελφοι, την επανάσταση στην Τοπική Αυτοδιοίκηση, που γίνεται μ' αυτό το νομοσχέδιο, πρέπει και τα Κόμματα της Αντιπολίτευσης να βρουν το θάρρος να τη στηρίξουν. Ευχαριστώ.


 

  

Σελίδα 1223 

ΠΡΟΕΔΡΕΥΩΝ (Λουκάς Αποστολίδης): Ο κ. Ποττάκης έχει το λόγο.

Απών, διαγράφεται.

Ο κ. Σπηλιωτόπουλος έχει το λόγο.

Επιμένετε να μιλήσετε, κύριε Σπηλιωτόπουλε;

ΣΠΗΛΙΟΣ ΣΠΗΛΙΩΤΟΠΟΥΛΟΣ: Επιμένω να μιλήσω κύριε Πρόεδρε, παρότι η ώρα είναι 4η πρωινή, μη αναμένοντας ανταπόκριση από τη Κυβέρνηση, η οποία, προσπαθώντας να κάμψει το ηθικό και την αντοχή μας, προσπάθησε μέσω ολονυκτίων συνεδριάσεων να ελαττώσει την αντίδραση κατά του συγκεκριμένου νομοσχεδίου. Είμαστε, όμως, όλοι εδώ στην κοινοβουλευτική μας έπαλξη και δεν πρόκειται στιγμή να υποχωρήσουμε εως ότου το αντιδημοκρατικό αυτό νομοσχέδιο καταψηφιστεί. Ελπίζουμε σ' αυτό, επικαλούμενοι τη λογική και τη δημοκρατική ευαισθησία της πλειοψηφίας του Κοινοβουλίου.

Από τις τρεις βασικές προϋποθέσεις για τη Τοπική Αυτοδιοίκηση που έθεσε ο Πρόεδρος του κόμματός μου κ. Κώστας Καραμανλής, το συγκεκριμένο νομοσχέδιο δεν συμβιβάζεται με καμιά. Συγκεκριμένα, το ξεκαθάρισμα αρμοδιοτήτων, η οικονομική αυτοτέλεια και η ουσιαστική ενεργοποίηση των πολιτών δεν έχουν καμία σχέση μ' αυτό το νομοσχέδιο.

Πρόσφατα, αποδείχθηκε στις πλημμύρες της Πάτρας, ότι στην τοπική αλλά και τη Νομαρχιακή Αυτοδιοίκηση, τον πολυδιαφημισμένο θεσμό προ τριετίας θεσμοθετηθείσα από την Κυβέρνηση, υπάρχει μια πλήρης σύγχιση αρμοδιοτήτων και μια αδυναμία οικονομικής παρέμβασης. Ο νομάρχης και ο δήμαρχος δήλωναν ότι η περιφέρεια, η Κυβέρνηση δηλαδή, δεν διέθετε δραχμή για αντιπλημμυρικά έργα, όταν στο συρτάρι της είχε τετρακόσια πενήντα εκατομμύρια (450.000.000) δραχμές γι' αυτό το σκοπό. Βεβαίως, όσον αφορά την ενεργοποίηση των πολιτών, κανείς δεν ρωτήθηκε, όλα έγιναν μέσα σε σκοτεινούς θαλάμους από τεχνοκράτες, κομματικούς, που το μόνο που τους ενδιέφερε ήταν η ικανοποίηση των κομματικών τους στόχων, αδιαφορώντας για την επιθυμία και βούληση του ελληνικού λαού. Οφείλω να υπενθυμίσω αυτό που πολλοί συνάδελφοι επανέλαβαν, ότι η οικονομική αυτοτέλεια της Τοπικής Αυτοδιοίκησης πάσχει σκόπιμα, αφού την τελευταία πενταετία παρακρατήθηκαν εφτακόσια δισεκατομμύρια (700.000.000.000) δρχ. από κονδύλια τα οποία όφειλε να είχε διαθέσει.

Η Κυβέρνηση, προκειμένου να πετύχει το σκοπό της, συκοφαντεί το θεσμό της διακοινοτικής συνεργασίας, που σε άλλες ευρωπαϊκές χώρες έχει επιλύσει πληθώρα προβλημάτων, ενώ είναι η ίδια η Κυβέρνηση εδώ τον καταράκωσε. 'Ομως η ανάγκη ύπαρξης μηχανισμού διακοινοτικής συνεργασίας για την εκπόνηση μελετών, για την κατασκευή έργων, είναι από χρόνια δεδομένη. 'Εχουν γίνει πάρα πολλές προσπάθειες και πρόσφατα για τη μορφοποίηση της διακοινοτικής συνεργασίας. Θα σας θυμίσω τους αναπτυξιακούς συνδέσμους, τις γεωγραφικές ενότητες, τα συμβούλια περιοχής μόλις προ διετίας θεσμοθετημένα και μέσω διθυράμβων και πολλών διαφημιστικών επαίνων, που τελικά δεν απέδωσαν. Και αυτό γιατί πριν ακόμα θεσμοθετηθεί ο θεσμός, πριν ωριμάσει και αποδώσει, η Κυβέρνηση έσπευσε να τον αντικαταστήσει με άλλους θεσμούς, που υποστηρίζει ότι θα λειτουργήσουν, κάτι για το οποίο αμφιβάλλουμε.

Υποκρίνεται η Κυβέρνηση όταν ισχυρίζεται, κύριε Υπουργέ, ότι ο θεσμός των εθελούσιων συνενώσεων δεν απέδωσε. Υπάρχουν συγκεκριμένοι λόγοι γιατί δεν απέδωσε και υποκρίνεται, γιατί γνωρίζει καλύτερα από κάθε άλλον, ότι το μόνο που απήλαυσαν και μάλιστα μετά δυσκολίας οι εθελουσίως συνενωθείσες κοινότητες από τις τόσες υποσχέσεις, ήταν μόνο ο διπλασιασμός της τακτικής επιχορήγησης. Πρόσφατο παράδειγμα έχουμε στο Νομό Αχαϊας, όπου προ εξαμήνου συνενωθείσα κοινότητα σε δήμο, έχουν προκαλέσει την προσοχή όλων των Βουλευτών του νομού, ανεξαρτήτως κομμάτων, όπου προσπαθούμε με ερωτήσεις και επερωτήσεις και παρεμβάσεις στη Βουλή και στα Υπουργεία να καταφέρουμε να πάρουν τα σαράντα εκατομμύρια (40.000.000) που ήλπιζε ο νέος δήμος ότι θα εισπράξει.

Πέραν αυτού, είναι σαφής η μομφή που η Νέα Δημοκρατία απευθύνει κατά της Κυβέρνησης ότι εδώ υπάρχει κομματική δολιότητα. Προσπαθεί η Κυβέρνηση, με τεχνητές πλειοψηφίες, να επηρρεάσει τις δημοτικές εκλογές του 1998. Το ότι είναι καθαρά κομματική υπόθεση, το αποδεικνύει η καταγγελία μου, ότι σε όσες επισκέψεις έγιναν στην περιφέρεια δυτικής Ελλάδος εκλήθησαν μόνο οι Βουλευτές του ΠΑ.ΣΟ.Κ. 'Ολοι οι άλλοι δεν κλήθηκαν, ως να μην έχουν λόγο για τα τεκταινόμενα στο Νομό Αχαϊας και στους άλλους νομούς της περιφέρειας. Αν πράγματι η Κυβέρνηση είχε ενδιαφέρον για τις συνενώσεις, τουλάχιστον αυτούς που με τη θέλησή τους επρόκειτο να συνενωθούν, θα έπρεπε να τους συνενώσει. Εδώ βλέπουμε σε κοινότητες που θα ήθελαν να συνενωθούν, η Κυβέρνηση να λέει όχι, επειδή έχει δικό της κομματικό σχεδιασμό. Το αρνήθηκε, με αποτέλεσμα η αντίδραση να είναι σχεδόν καθολική.

Ο χρόνος δεν μου επιτρέπει να πω τίποτε άλλο, εκτός απ'το ότι η συντριπτική πλειοψηφία του Νομού Αχαϊας έχει καταδικάσει μαζί με τον υπόλοιπο λαό την αντιδημοκρατική αυτή τακτική και αναμένει τη διακυβέρνηση της χώρας από τη Νέα Δημοκρατία για να απαλλαγεί από το συγκεκριμένο ψευτοκαποδίστρια που δεν έχει καμία σχέση με τον οραματιστή κυβερνήτη Ιωάννη Καποδίστρια.

( Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.Καψής.

Απών, διαγράφεται.

Ο συνάδελφος κ. Κοκκίνης.

Απών, διαγράφεται.

Ο συνάδελφος κ. Δαμιανίδης.

Απών, διαγράφεται.

Ο συνάδελφος κ. Α. Καραμανλής.

Απών, διαγράφεται.

Ο συνάδελφος κ. Μπέλλος.

Απών, διαγράφεται.

Ο συνάδελφος κ. Σκανδαλίδης.

Απών, διαγράφεται.

Η συνάδελφος κ. Λουλέ. 

Απούσα, διαγράφεται.

Ο συνάδελφος κ. Ιωάννης Κεφαλογιάννης έχει το λόγο. Και κλείσαμε από τους ομιλητές. 

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, είμαι και εγώ εγγεγραμμένος να μιλήσω.

ΠΡΟΕΔΡΕΥΩΝ (Λουκάς Αποστολίδης): Είσαστε και οι δύο εγγεγραμμένοι, αλλά ένας σας θα μιλήσει, κύριε Κεφαλογιάννη, διότι ο ένας έχει διαγραφεί.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Να μιλήσω, και εγώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Κύριε Εμμανουήλ Κεφαλογιάννη, θα δώσω λίγο χρόνο στον κάθε ένα, τρία λεπτά στον πρεσβύτερο και δύο λεπτά στο νεότερο, για να μην έχουμε προβλήματα.

Ο κ. Ιωάννης Κεφαλογιάννης έχει το λόγο.

ΙΩΑΝΝΗΣ ΚΕΦΑΛΟΓΙΑΝΝΗΣ: Κύριε Πρόεδρε, αποτελεί υποβάθμιση του κοινοβουλευτισμού ο τρόπος που επέλεξε η Κυβέρνηση για τη συζήτηση αυτού του νομοσχεδίου. Και σας διαβεβαιώ με τη μακρά μου θητεία σε αυτήν την Αίθουσα, αισθάνομαι ότι αποτελεί ντροπή για το Κοινοβούλιο το ότι δώσατε πέντε λεπτά στους Βουλευτές για να διατυπώσουν τις απόψεις τους σε ένα τόσο μεγάλο νομοσχέδιο, με τη σημασία που εσείς οι ίδιοι δίνετε σ' αυτό. Ισχυρίζεται η Κυβέρνηση και ο εισηγητής σας, ότι είναι η μόνη Κυβέρνηση, η οποία ψήφισε θεσμούς για την αποκέντρωση της Δημόσιας Διοίκησης, για την ανάπτυξη της περιφέρειας, για την αναζωογόνηση της υπαίθρου. Και το ερώτημα είναι, αυτοί οι θεσμοί, που τόσα χρόνια έχουν θεσπισθεί και έχουν ψηφισθεί, γιατί δεν συνέβαλαν στην ανάπτυξη της περιφέρειας; Γιατί δεν συνέβαλαν στην ανάπτυξη της επαρχίας και γιατί θα έπρεπε να ανακαλύψετε το σχέδιο "ΚΑΠΟΔΙΣΤΡΙΑΣ", όπως έχει ονομαστεί για να το φέρνετε σήμερα με τον ισχυρισμό ότι αυτό και μόνο είναι η Λυδία Λίθος και ο μόνος δρόμος μέσω του οποίου μπορεί πράγματι να σωθεί η ύπαιθρος και


 

  

Σελίδα 1224 

 

να αναζωογονηθεί η περιφέρεια;

Κύριε Πρόεδρε, η Κυβέρνηση αδιαφόρησε για τη γνώμη του ελληνικού λαού. Περιφρόνησε τη γνώμη της Τοπικής Αυτοδιοίκησης. Αδιαφορεί για τις απόψεις και τις αντιδράσεις όλων των κομμάτων της Βουλής αυτής και προχωρά στην ψήφιση αυτού του νομοσχεδίου. - Κανένας 'Ελληνας δεν καταλαβαίνει και κανείς δεν μπορεί να εξηγήσει στον ελληνικό λαό, γιατί θα αναπτυχθεί η επαρχία μόνο αν καταργηθούν οι κοινότητες. Γιατί θα υπάρξει ανάπτυξη στην ύπαιθρο μόνο αν οι Οργανισμοί Τοπικής Αυτοδιοίκησης από πεντέμισι χιλιάδες γίνουν οκτακόσιοι. Τι εμπόδιζε την Κυβέρνηση όλα αυτά τα χρόνια να κάνει ένα σχεδιασμό ανάπτυξης της επαρχίας;

Είπα προ ολίγου ότι ψηφίζετε θεσμούς, όπως τα συμβούλια της περιοχής, τους αναπτυξιακούς συνδέσμους υπάρχουν, οι διακοινοτικές συνεργασίες. Δεν μπορεί να υπάρξει ανάπτυξη μέσω αυτών των θεσμών που εσείς οι ίδιοι έχετε θεσπίσει τα προηγούμενα χρόνια και έχετε ισχυρισθεί ότι αυτοί οι θεσμοί είναι ένας τρόπος μέσω του οποίου θα αναπτυχθεί η Ελληνική επαρχία και μάλιστα επαναστατικοί τρόποι όπως λέτε για την ανάπτυξη της επαρχίας;

Ειλικρινά, κύριοι Υπουργοί, θα ήθελα να μας πείτε, δεκατέσσερα χρόνια είστε στην εξουσία, δεν είστε χθεσινή κυβέρνηση, τι κάνετε όλα αυτά τα δεκατέσσερα χρόνια για την ανάπτυξη της περιφέρειας; Είπατε ότι κάνατε θεσμούς.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε Κεφαλογιάννη. 

ΙΩΑΝΝΗΣ ΚΕΦΑΛΟΓΙΑΝΝΗΣ: Τελειώνω, κύριε Πρόεδρε. Επιτρέψατε μου τουλάχιστον τα πέντε λεπτά. 

ΠΡΟΕΔΡΕΥΩΝ (Λουκάς Αποστολίδης): Κύριε Κεφαλογιάννη, δεν έχετε πέντε λεπτά. Σας παρακαλώ. Και το γνωρίζετε.

ΙΩΑΝΝΗΣ ΚΕΦΑΛΟΓΙΑΝΝΗΣ: Δεν θα διαφωνήσω, κύριε Πρόεδρε, μαζί σας.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ. 'Οχι με την ανοχή μου όμως...

ΙΩΑΝΝΗΣ ΚΕΦΑΛΟΓΙΑΝΝΗΣ: Δεν θέλω την ανοχή σας ούτε την ευμένειά σας θέλω. Εν πάση περιπτώσει, αφού θέτετε το θέμα αυτό, πρέπει να επανέλθω, διότι χθες διαμαρτυρήθηκα για τον τρόπο εγγραφής των ομιλητών και παρά το ότι υπεσχέθη το Προεδρείο ότι ιδίως την περίπτωση τη δική μου θα τη ρύθμιζε, δεν το έπραξε. Επομένως, η ευθύνη είναι του Προεδρείου.

ΠΡΟΕΔΡΕΥΩΝ (Λουκάς Αποστολίδης): Σε ποιον το υποσχέθηκε, κύριε Κεφαλογιάννη;

ΙΩΑΝΝΗΣ ΚΕΦΑΛΟΓΙΑΝΝΗΣ: Υπάρχουν τα Πρακτικά, όπου εγώ κανονικά και σε χρόνο τακτό έβαλα την κάρτα μου στη θέση της και δεν ενεγράφην. 

Ανεγνώρισε το Προεδρείο ότι υπήρχε μια παρατυπία και υπεσχέθη ότι θα διόρθωνε το θέμα αυτό και θα μου έδινε τη δυνατότητα να μιλήσω. Ούτε αυτό πράξατε. Θέλετε να μην ολοκληρώσω; Δεν έχω καμιά αντίρρηση.

ΠΡΟΕΔΡΕΥΩΝ (Λουκάς Αποστολίδης): Ξέρετε, τρέφω για σας μια εκτίμηση ιδιαιτέρα ειλικρινή, αλλά δεν γνωρίζω εγώ τέτοια δέσμευση του Προεδρείου

ΙΩΑΝΝΗΣ ΚΕΦΑΛΟΓΙΑΝΝΗΣ: Σας επαναλαμβάνω, προϋπήρξε.

Εν πάση περιπτώσει, δεν θέλει το Προεδρείο να μιλήσω; Δεν βαριέστε; Και όλοι όσοι μίλησαν, μίλησαν σε ώτα μη ακουόντων.

Εδώ η Κυβέρνηση κατά τρόπο αυταρχικό, αλαζονικό, αντιδημοκρατικό, απεφάσισε από την πρώτη στιγμή να σχεδιάσει και να φέρει προς ψήφιση ένα σύστημα που θυμίζει σε όσους γνωρίζουν ιστορία την επαναφορά της βαυαρικής εποχής. Οι Βαυαροί κατήργησαν τις κοινότητες, έκαναν τους μεγάλους δήμους για να ελέγξουν τη συμπεριφορά στις τοπικές μικρές κοινωνίες.'Ηρθε ο Ελευθέριος Βενιζέλος το 1912, απελευθέρωσε τις τοπικές κοινωνίες, και δημιούργησε το σύστημα της Τοπικής Αυτοδιοίκησης όπως είναι σήμερα. Ενοχλούν την Κυβέρνηση οι πολλές φωνές που υπάρχουν στις πολλές τοπικές κοινωνίες και γι' αυτό θέλει να σταματήσει αυτές τις φωνές στις μικρές αυτές δημοκρατίες.

Κύριε Πρόεδρε, κλείνω και επαναλαμβάνω ότι μένει αναπάντητο το ερώτημα του ελληνικού λαού: Γιατί η Κυβέρνηση επιμένει να φιμώσει πραγματικά τις φωνές αυτές; Γιατί θέλει και πιστεύει ότι μόνο με τη μείωση των κοινοτήτων θα υπάρξει ανάπτυξη και πρόοδος στην περιφέρεια; Γιατί η Κυβέρνηση δεκατέσσερα χρόνια στην εξουσία δεν έκανε τίποτε για την περιφέρεια; 

Τι να πούμε, κύριε Πρόεδρε; Δεν μπορούμε, επαναλαμβάνω, να ολοκληρώσουμε τη σκέψη μας με την πίεση την οποία μας ασκείτε και εσείς συμπορευόμενοι με την πίεση της Κυβέρνησης. Φιμώσατε το λαό, φιμώνετε και τη Βουλή. 

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο έτερος των συναδέλφων ο κ. Εμμανουήλ Κεφαλογιάννης έχει το λόγο.

Θα παρακαλέσω, κύριε συνάδελφε, το τρίλεπτο να τηρηθεί.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Λιγότερο από τρίλεπτο, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε συνάδελφε.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ:'Ενα μόνο θέμα θέλω να θίξω. Εξάλλου, έχει εξαντληθεί η επιχειρηματολογία επί του νομοσχεδίου από τους συναδέλφους. Είναι το θέμα των ιστορικών δήμων στους οποίους η πολιτεία με ειδικό διάταγμα έχει δώσει το δικαίωμα να φέρουν τον τίτλο του δήμου ανεξαρτήτως πληθυσμού. Το δικαίωμα αυτό απονεμήθηκε από την πολιτεία στους δήμους αυτούς ως ελάχιστο δείγμα αναγνώρισης και τιμής της εθνικής προσφοράς σε απελευθερωτικούς αγώνες και εθνικούς αγώνες από το 1821 μέχρι το 1944.

Στις κρίσιμες μέρες που ζούμε με πολλά προβλήματα για την ασφάλεια, της χώρας μας, τα μηνύματα εκείνων των θυσιών είναι επίκαιρα. Πιστεύω, δε, ότι αυτά τα μήνυματα πρέπει να περάσουν και στις ερχόμενες γενιές.

Για το λόγο αυτό, κύριε Υπουργέ, το δικαίωμα της διατήρησης της αυτοτέλειας των ιστορικών δήμων, είναι επιβεβλημένο και πρέπει να το δεχθείτε.

Για την οικονομία της συζήτησης, καταθέτω συγκεκριμένη τροπολογία, όπως τη συνέταξαν οι συνεργάτες μου, πιστεύοντας ότι αυτήν την τιμή οφείλουμε να τη δώσουμε σ' αυτές τις συγκεκριμένες κοινότητες που φέρουν τον τίτλο του δήμου για την εθνική τους προσφορά.

Σας ευχαριστώ.

(Χειροκροτήματα από την πτέρυγα της Νέας Δημοκρατίας)

(Στο σημείο αυτό, ο Βουλευτής κ. Εμμανουήλ Κεφαλογιάννης καταθέτει για τα Πρακτικά την προαναφερθείσα τροπολογία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε συνάδελφε.

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Μεϊμαράκη.

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, παρακαλώ επειδή στην εκφώνηση του καταλόγου φωνάξατε και εμένα, που εκείνη την ώρα δυστυχώς ήμουν εκτός της Αιθούσης. Βεβαίως, παραιτούμαι από το δικαίωμα της ομιλίας, αλλά ουδέποτε έχω βρεθεί απών κατά τη διάρκεια εκφώνησης του ονόματός μου, ήθελα να πω ότι 04.15' είμαι εδώ ακριβώς για να πάρω το λόγο. Παρ'όλα αυτά, επειδή όλα καταγγέλθηκαν από τους συναδέλφους και ο αυταρχικός τρόπος με τον οποίο η Κυβέρνηση θέτει το νομοσχέδιο και τη φίμωση των Βουλευτών για το πεντάλεπτο, παραιτούμαι από την ομιλία. Αλλά θα παρακαλούσα, κύριε Πρόεδρε, άλλη φορά να γνωρίζουμε επιτέλους τι ώρα θα μιλήσουμε περίπου.

ΠΡΟΕΔΡΕΥΩΝ (Λουκάς Αποστολίδης): Το Προεδρείο δεν μπορεί να ξέρει τι ώρα...

ΕΥΑΓΓΕΛΟΣ ΜΕΪΜΑΡΑΚΗΣ: Ούτε και οι συνάδελφοι μπορούν να είναι συνέχεια παρόντες στην Αίθουσα και να μη βρίσκονται ίσως δίπλα. Και νομίζω ότι είναι κρίμα να μένουμε μέχρι τις 4.15' το πρωί...

ΠΡΟΕΔΡΕΥΩΝ (Λουκάς Αποστολίδης): Ξέρετε, ότι οι


 

  

Σελίδα 1225 

 

πρωινές διαδικασίες, κύριε συνάδελφε, είναι ελάχιστες. 

ΕΥΑΓΓΕΛΟΣ ΜΕΪΜΑΡΑΚΗΣ: Με συγχωρείτε, κύριε Πρόεδρε, αλλά ευθύνεται και το Προεδρείο σ' αυτήν τη διαδικασία, γιατί είναι κρίμα, επαναλαμβάνω, να μένουμε μέχρι τις 4.15' τα ξημερώματα και να μην μπορούμε να μιλήσουμε ούτε το πεντάλεπτο που μας δίνετε.

ΠΡΟΕΔΡΕΥΩΝ (Λουκάς Αποστολίδης): Το Προεδρείο δεν ευθύνεται, κύριε συνάδελφε και το γνωρίζετε.

ΕΥΑΓΓΕΛΟΣ ΜΕΙΜΑΡΑΚΗΣ: Το Προεδρείο ευθύνεται! 

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): 'Εχουμε δύο συναδέλφους οι οποίοι έχουν ζητήσει να δευτερολογήσουν. Είναι ο συνάδελφος κ. Γκατζής και ο συνάδελφος κ. Τσαφούλιας, τον οποίο μπορούμε να καλημερίσουμε με την επιστροφή του στη Βουλή! 

ΓΕΩΡΓΙΟΣ ΤΣΑΦΟΥΛΙΑΣ: Κύριε Πρόεδρε, πού ξέρετε πού ήμουν; 

ΠΡΟΕΔΡΕΥΩΝ (Λουκάς Αποστολίδης): Κάτι ξέρω κι εγώ ως Προεδρείο, κύριε συνάδελφε!

Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, πραγματικά ακούστηκαν απ' όλες τις πλευρές τις δύο μέρες αυτές που κουβεντιάζουμε πολλά επιχειρήματα για το άδικο που πάει να γίνει με τις συνενώσεις αυτές -ουσιαστικά είναι καταργήσεις, δεν είναι συνενώσεις- και θα έλεγα ότι έγινε πάρα πολύ μεγάλη προσπάθεια από τους Βουλευτές συναδέλφους του ΠΑ.ΣΟ.Κ. να μπορέσουν να τεκμηριώσουν την άποψή τους πάνω σε μία ιδεολογική βάση, αλλά δυστυχώς δεν έπεισαν κανέναν.

Θα ήθελα, λοιπόν, να αναφερθώ και σε ορισμένα απ' αυτά που ακούστηκαν και από τους ομιλητές και από τον εισηγητή, αλλά ιδιαίτερα από τον κύριο Υπουργό και από τον κύριο Υφυπουργό με το νομοσχέδιο αυτό.

Συγκεκριμένα ειπώθηκε κατά κόρον ότι έγινε μεγάλος διάλογος. Και ερωτάμε, ποιος ήταν ο διάλογος, όταν μέσα στο κινηματοθέατρο πραγματικά ερχόταν η εισήγηση και δεν σημειωνόταν καμία παρατήρηση στο "ναι", στο "όχι" που έλεγαν οι κοινοτάρχες; Τι βγήκε απ' αυτό το διάλογο; Είδατε σεις καμία τροπολογία; Είδατε σεις να ενστερνιστεί η Κυβέρνηση τις αντιδράσεις αυτές που υπήρχαν για τα νομοσχέδια;

Ερχόμαστε στις επιτροπές, τις οποίες επικαλείσθε και λέτε ότι τις έκαναν οι ΤΕΔΚ. Μα, γιατί τον φέρνετε αυτόν το χαρακτηρισμό και γιατί δίνετε αυτή τη ρετσινιά στις ΤΕΔΚ; Από τις επταμελείς επιτροπές τα τρία μέλη ήταν αιρετά. Τα τέσσερα ήταν διορισμένα από τον περιφερειάρχη και το ξέρετε.

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Λάθος κάνετε. 

ΝΙΚΟΛΑΟΣ ΓΚΑΤΖΗΣ: 'Οχι, στο νομό μας έτσι έγινε, κύριε Υφυπουργέ. Αν το έχετε κάνει αλλού διαφορετικά...

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Εχετε άδικο, μην επιμένετε.

ΝΙΚΟΛΑΟΣ ΓΚΑΤΖΗΣ: Γιατί; Πείτε μου. 

Σας παρακαλώ, κύριε Πρόεδρε, κρατήστε μου το χρόνο, να μου εξηγήσει για λίγο ο κύριος Υφυπουργός.

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε συνάδελφε, από τα επτά μέλη τα τέσσερα ήταν της ΤΕΔΚ.

ΝΙΚΟΛΑΟΣ ΓΚΑΤΖΗΣ: Τα τρία. 

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Ενα λεπτό να ολοκληρώσω. 

Τα τρία μέλη ήταν αιρετά και το τέταρτο ήταν επαγγελματικό στέλεχος της ΤΕΔΚ. 

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, στο τέλος αν θέλετε κάνετε τη διευκρίνιση σας παρακαλώ. 

Ορίστε, κύριε Γκατζή, συνεχίστε.

ΝΙΚΟΛΑΟΣ ΓΚΑΤΖΗΣ: Κύριε Υφυπουργέ, στο νομό μου είναι τρία μέλη και μπορώ να σας πω κιόλας ποιοι ήταν και τέσσερα μέλη ήταν υπάλληλοι της Νομαρχίας, της ΤΕΔΚ και όχι...

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Το ένα μέλος ήταν υπάλληλος της ΤΕΔΚ. 

ΝΙΚΟΛΑΟΣ ΓΚΑΤΖΗΣ: Ναι, υπάλληλος διορισμένος. Δημόσιος υπάλληλος διορισμένος...

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Οχι δημόσιος υπάλληλος, υπάλληλος της ΤΕΔΚ.

ΝΙΚΟΛΑΟΣ ΓΚΑΤΖΗΣ: Ναι, εντάξει.

Να πάμε στην ΚΕΔΚΕ, κύριοι συνάδελφοι. Τι γίνεται με την ΚΕΔΚΕ. Πραγματικά είναι να λυπάται κανείς πώς ο θεσμός αυτός έχει καταντήσει σ' αυτό το σύρσιμο ουσιαστικά, θα έλεγα, που οδηγείται από την Κυβέρνηση. Τη μία να λέει και να τονίζει ότι είναι αναπτυξιακά, ότι είναι πρωτοπόρα βήματα κλπ., για τις αποφάσεις που παίρνει η ΤΕΔΚ, όπως για τα περιφερειακά συμβούλια, για τους αναπτυξιακούς συνδέσμους κλπ. και την άλλη στο συνέδριο του Ηρακλείου -γιατί επικαλεσθήκατε και το συνέδριο του Ηρακλείου, κύριε Σφυρίου, και τα συνέδρια της ΚΕΔΚΕ- όπου έβγαλε ψήφισμα η ΚΕΔΚΕ και έλεγε ότι δεν θα πρέπει να γίνουν συνενώσεις, αν δεν τηρηθούν αυτές οι προϋποθέσεις. 'Εβαζε τα οικονομικά έβαζε τα θεσμικά έβαζε τα αναπτυξιακά της και έρχεται μετά από δεκαπέντε, είκοσι ημέρες και λέει, ομόφωνα στο σχέδιο "ΚΑΠΟΔΙΣΤΡΙΑ".

Ε, πραγματικά, αν είναι μία τέτοια ΤΕΔΚ... χώρια το πώς εκλέγονται, κύριοι συνάδελφοι, αυτοί που εκπροσωπούν σήμερα την ΤΕΔΚ. Γιατί εκεί, δεν ισχύει αυτό το σύστημα που ισχύει στις εκλογές, των Ο.Τ.Α. αλλά πρόκειται για ένα σύστημα πέρα για πέρα αντιδημοκρατικό και είναι, αν θέλετε, χουντικό.

'Οπως έλεγε ο Παπαδόπουλος, όλοι οι πρόεδροι των εργατικών κέντρων συμμετέχουν στις διοικήσεις τους -και το ίδιο γίνεται και με τις ΤΕΔΚ- που βγαίνουν αντιπρόσωποι φυσικά για τις ΚΕΔΚΕ .

Στην ΤΕΔΚ, κύριοι συναδελφοι, κάθε πρόεδρος, κοινότητας ή Δήμαρχος ισότιμα δηλαδή ο Δήμαρχος Βόλου που έχει ογδόντα χιλιάδες κατοίκους συμμετέχει με έναν εκπρόσωπο, όπως και ένα χωριό που έχει τριακόσιους κατοίκους και έχει και αυτό έναν εκπρόσωπο. Φυσικά δεν λαμβάνονται υπόψη οι μειοψηφίες κλπ. και πώς εκλέγονται αυτοί και τι γίνονται οι ψήφοι των άλλων παρατάξεων κλπ. Το ένα είναι ότι κατά την άποψή μας δεν έγινε ούτε αυτό δηλαδή να υπάρχει έστω πλειοψηφία από τις ΤΕΔΚ.

Το δεύτερο. Ειπώθηκε ότι τα κριτήρια που πέρασαν από τις ΤΕΔΚ για τη χωροταξική ενότητα των κοινοτήτων, ήταν αντικειμενικά. Εγώ είπα και για την επιτροπή και τι ακριβώς συνέβη στο νομό μου. Αλλά θα πω άλλα παραδείγματα, για να αποδείξω την κομματική σκοπιμότητα. Σε ό,τι έχει θεσπισθεί μέχρι σήμερα, τροποποιήσεις, ενώσεις κλπ. έχει πρυτανεύσει το κομματικό κριτήριο. Δεν αναφέρομαι σε όλα αυτά που είπαν οι κύριοι Βουλευτές και τα παραδείγματα που έφερα εγώ στην επιτροπή. Να σας θυμίσω μόνο πώς έγιναν οι ενοποιημένες Νομαρχιακές Αυτοδιοικήσεις και γιατί τις κάνατε. Δεν μιλάω για τα σύνορα, για την παραμεθόρια περιοχή, δείτε τι έγινε με την Αθήνα και τον Πειραιά. 'Οσο για αρμοδιότητες, ρωτήστε τον κ. Κουλουμπή. Κάθονται όλη μέρα στην καρέκλα και κοιτάζει ο ένας τον άλλον οι υπάλληλοι, γιατί δεν έχουν καμία αρμοδιότητα, κανέναν πόρο να διαχειριστούν. Αυτή είναι η Νομαρχιακή Αυτοδιοίκηση, στην οποία ποτέ δεν δώσατε πόρους. Ποτέ δεν σεβαστήκατε την Τοπική Αυτοδιοίκηση και σήμερα ειπώθηκε και από τον κύριο Υπουργό και από τον κύριο Υφυπουργό ότι θα παίξει αναπτυξιακό ρόλο. Με τι λεφτά; Τα μόνα λεφτά που δίνονται σήμερα, εκτός των άλλων που ήταν της Τοπικής Αυτοδιοίκησης -και δεν μιλάω για το τρίτο πακέτο Santers- είναι τα λεφτά που θα πάνε από τους τόκους των καταθέσεων. Και ενώ βγήκε ο κύριος Υπουργός και είπε "ναι θα σας δώσουμε αυτά τα λεφτά, που σήμερα δεν μας τα έδιναν στην Τοπική Αυτοδιοίκηση" -λέω ότι δεν μας έδιναν γιατί είμαι δεκαέξι χρόνια στην Τοπική Αυτοδιοίκηση και ακόμα είμαι δημοτικός σύμβουλος-είπαν ότι θα δίνουν το 15% και


 

  

Σελίδα 1226 

 

θα φθάσει στο 20%. Αντί για το 20%, δίνουν το 15%. Από το 15%, λέει, θα δώσουν το 80% στους νέους Ο.Τ.Α.. Ενώ αυτό το 80% είναι για όλη την Τοπική Αυτοδιοίκηση. Το δίνουν για τις κοινότητες αυτές και στερούν την άλλη Τοπική Αυτοδιοίκηση. Επομένως για ποια λεφτά μιλάτε ότι δίνονται; Λεφτά καθαρά της Τοπικής Αυτοδιοίκησης, εκτός από αυτά, δεν δίνετε δεκάρα.

Θα ήθελα να πω δύο λόγια για τα εργασιακά. Αλλά επειδή θα τα πούμε κατ' άρθρον, θα το αφήσω.

Μιλάτε για αρμοδιότητες και πόρους. Σήμερα η Τοπική Αυτοδιοίκηση δεν έχει ούτε αρμοδιότητες, ούτε πόρους. Λέει ο κύριος Υφυπουργός ότι θα μπορεί να έχει τον παιδικό του σταθμό κλπ. Τους δίνετε υποχρεωτικά με τον ν.2503. Με τα άρθρα 6 και 7 υποχρεώνετε την Τοπική Αυτοδιοίκηση να τον πάρουν -και όχι όπως είπατε, κύριε Υφυπουργέ, εθελοντικά. Αλλά θέλουν δεν θέλουν θα πάρουν αυτήν την αρμοδιότητα. Τους υποχρεώνεται έως τέλος του χρόνου να τις πάρουν, όσοι δεν τις πήραν. Η εθελούσια αποδοχή ήταν μέχρι τέσσερις χιλιάδες κατοίκους. Οι αντίστοιχοι πόροι δεν μεταβιβάζονται (στους παιδικούς σταθμούς). Και το ξέρετε. Αυτήν την ερώτηση έκανα για το Βόλο κύριε Υφυπουργέ. Ενώ πρώτα υπήρχε η κάλυψη των δαπανών από την Κυβέρνηση με τις προγραμματικές συμβάσεις, έρχεσθε με νέα τροποποίηση και τι λέτε; 'Οτι θα αντιμετωπισθούν. Δεν είναι το ίδιο ουσιαστικό, κύριε Υφυπουργέ, η κάλυψη και η αντιμετώπιση.'Εχουν διαφορά και πιστεύω ότι το γνωρίζετε. Μεταβιβάζεται το κόστος των Κ.Π.Σ. στους Ο.Τ.Α. και καταργείτε έτσι την δωρεάν προσχολική παιδεία.

Επίσης θα ήθελα να πω, κύριοι συνάδελφοι, ότι δεν μιλάμε πλέον για Τοπική Αυτοδιοίκηση, μιλάμε για μία άλλη διοίκηση και αυτό τονίστηκε κατά κόρον. Αυτός είναι ο στόχος. Θέλουν μία διοίκηση τέτοια που να εξυπηρετεί πραγματικά την κυβερνητική πολιτική, σε βάρος των δημοτών. Με δήμους Α.Ε. και την Τοπική Αυτοδιοίκηση σε ενδιάμεσο - μεσίτη των έργων και των υπηρεσιών της.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Ούτε στις προγραμματικές δηλώσεις του κυρίου Πρωθυπουργού ούτε στο προεκλογικό πρόγραμμα του ΠΑ.ΣΟ.Κ. ανεφέρθη τι για αναγκαστική συνένωση των κοινοτήτων.

Και τούτο συνοδεύεται και με την οπωσδήποτε υφισταμένη κατάσταση της αντίθεσης του λαού προς το νομοσχέδιο, διότι και πάλι η Κυβέρνηση δεν ζήτησε την εμπιστοσύνη του λαού για ένα τόσο σημαντικό και σοβαρό νομοσχέδιο. 

'Υστερα από την αγόρευση του κ. Σουφλιά και την ομολογία του Υφυπουργού Εσωτερικών κ. Λάμπρου Παπαδήμα -ομολογημένη θέση πλέον- ότι υπάρχουν σφάλματα στο νομοσχέδιο, είναι δυνατόν να οδηγείται το νομοσχέδιο αυτό προς ψήφιση; Πόσα σφάλματα είναι αυτά; Ποια είναι; Ας κατονομάσουμε, κύριε Παπαδήμα, ποια και πόσα σφάλματα. Και αν αυτά τα σφάλματα είναι τόσο ασημάντου αξίας, ώστε να οδηγηθεί το νομοσχέδιο αυτό προς ψήφιση.

Εδώ έγινε ο 2218 ως γονατογράφημα, στο πόδι η υπόθεση και ύστερα από τέσσερα χρόνια δρομολογείτε νομοσχέδιο για να καθορίσει πλέον τις αρμοδιότητες για δευτεροβάθμια Νομαρχιακή Αυτοδιοίκηση, ύστερα από τέσσερα-πέντε χρόνια. Είναι κατάσταση από την οποία να προκύπτει ότι νομοθετούμε σωστά για το έθνος και το λαό;

Τι έγινε με το ν. 1416, με τον 1622 και όλα αυτά, τα οποία σήμερα ως παρωχημένα τα εγκαταλείπουμε, διότι είχαν σφάλματα, διότι δεν αντιμετώπιζαν την πραγματική κατάσταση.

Τα συμβούλια περιοχής, δια τα οποία χαλάσαμε πενήντα δισεκατομμύρια (50.000.000.000) και τώρα τα εγκαταλείπουμε, οι αναπτυξιακοί σύνδεσμοι και όλα αυτά δεν ήταν τέτοια νομοσχέδια σαν το σημερινό νομοσχέδιο; 

'Ερχομαι να επικυρώσω κατά κάποιον τρόπο το περιεχόμενο του λόγου του κ. Σουφλιά, όταν είπε για τις αποστάσεις και τις γεωγραφικές ενότητες. Είναι δυνατόν να υπάρχει δήμος με χίλιους πεντακόσιους κατοίκους και να υπάρχει δήμος με επτά χιλιάδες κατοίκους, να υπάρχουν τεράστιες χιλιομετρικές αποστάσεις και να αναπηδάται το ένα χωριό από το άλλο, προκειμένου να εξυπηρετηθούν σκοπιμότητες και το στοιχείο της γειτνιάσεως να μην αποτελεί το περιεχόμενο της καταγραφής της γεωγραφικής ενότητας;

Συγκεκριμένα μπορεί να πει κανένας, τη Λεπενού Αιτωλοακαρνανίας παραδείγματος χάριν, εκεί που υπάρχει διοικητική υποδομή με εξακόσια τετραγωνικά καινούριο κτίριο, με Αστυνομία, με τμήμα του δασαρχείου, με ειρηνοδικείο, με δυόμισι χιλιάδες κατοίκους, να έρχεται στου Στράτου με χίλιους κατοίκους και να μην υπάρχει καμία υποδομή. Εκεί πόσα χρήματα θα ξοδέψει το κράτος; Τι θα γίνει εκεί και τι θα κάνει το κράτος, ώστε να αντιμετωπίσει την περίπτωση αυτή;

Τριάντα χωριά των Καλαβρύτων συνδέονται με τα Καλάβρυτα σε απόσταση σαράντα πέντε χιλιομέτρων. Είναι σαν ένα ορεινό τρίγωνο. Πώς θα διοικηθούν αυτά, όσον αφορά την καθαριότητα, τον εκσυγχρονισμό, τα πάντα; Είναι αδύνατον να υποστούν αυτήν τη διοικητική μεταβολή.

Το Πανεπιστήμιο των Πατρών είναι έξω από την πόλη. Η περιοχή στην Αχαϊα φερ'ειπείν του Λιμνοχωρίου και της Λακόπετρας είναι τελείως αντίθετα. Το ένα πάει αλλού και το άλλο ενάντια στη γεωγραφική θέση και σε οποιαδήποτε υποδομή. Ο Δήμος Φερρών, όλα αυτά είναι τελείως άσχετα.

Εκείνο που θέλω να πω είναι το εξής: Δεν υπάρχει ένα διάγραμμα από το οποίο να διαφαίνεται έστω και την τελευταία στιγμή ότι αυτό θα ευδοκιμήσει. Δεν είναι δυνατόν να πει ποτέ κανένας ότι αυτό θα ευδοκιμήσει.

Τα ξένα πρότυπα Σουηδία κλπ., τα οποία μνημονεύονται, είναι τελείως αντίθετα προς την πραγματική κατάσταση. Εκείνο το οποίο θέλω να πω είναι ότι ο κύριος Πρωθυπουργός, ύστερα από όλα αυτά, πληροφορηθείς τείνει στο λαό και στη Βουλή κατάσταση για "ΚΑΠΟΔΙΣΤΡΙΑ". Δεν γνωρίζω εάν έχει την πολιτική γενναιότητα, ώστε ως άλλος Οδυσσέας να πείσει ή εξαναγκάσει την Κίρκη της αρχαίας μυθολογίας, να δώσει την πραγματική όψη εις τους μεταμφιεσμένους ως σοσιαλιστάς και μυώντας τοιούτους και με προχειρότητας ενεργούντας επί των εσωτερικών, συντρόφους του...

(Χειροκροτήματα από την πτέρυγα της Νέας Δημοκρατίας)

... ώστε να εγκαταλειφθεί πάραυτα το συζητούμενο νομοσχέδιο, ως αντίθετο προς την έννοια του εκσυχρονισμού και το πνεύμα της δήθεν κεντροαριστεράς, καταπίπτοντος του υφισταμένου μύθου προς όφελος του λαού και του έθνους και με οποιοδήποτε πολιτικό του κόστος.

Τέτοιες επιλογές γράφουν ιστορία. Ας το καταλάβει.

(Χειροκροτήματα)

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, έχετε το λόγο για δύο λεπτά, γιατί η ώρα είναι περασμένη.

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, θα είμαι πάρα πολύ σύντομος. Δεν είχα σκοπό να ταλαιπωρήσω το Σώμα, αλλά μπήκαν κάποια θέματα, που πρέπει να απαντηθούν.

Η Αξιωματική Αντιπολίτευση πιπιλίζει μία καραμελα, που την πήρε απο το Κ.Κ.Ε. και αυτή η καραμέλα λέει ότι εμείς παρακρατήσαμε επτακόσια δισεκατομμύρια (700.000.000.000) δραχμές από την αυτοδιοίκηση. 

ΣΤΡΑΤΗΣ ΚΟΡΑΚΑΣ: Εμείς δεν δίνουμε καραμέλες. Ιδέες και ιδανικά δίνουμε. 

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Ξέρετε ποια είναι η αλήθεια. Με την Κυβέρνηση τη δική σας, κύριοι συνάδελφοι της Αξιωματικής Αντιπολίτευσης, είχε καθιερωθεί φόρος για τους τόκους καταθέσεων. Η αυτοδιοίκηση διεκδίκησε αυτόν τον πόρο σαν τμήμα του φόρου εισοδήματος φυσικών και νομικών προσώπων. 

Ο κ. Παλαιοκρασσάς, για να ξεκαθαρίσει την κατάσταση, έφερε νόμο και τον ψήφισε η Βουλή, με τον οποίο ξεκαθάριζε ότι δεν είναι πόρος της αυτοδιοίκησης. Αυτά τα λεφτά δεν δόθηκαν ποτέ. Εμείς νομοθετήσαμε με το νόμο για την περιφέρεια, ότι αυτός ο πόρος θα δοθεί στην αυτοδιοίκηση, το πρώτο έτος 15% και μετά 20%. 

Μιλήσατε για τις ΤΕΔΚ. Ξέρετε πολύ καλά ότι οι ΤΕΔΚ με


 

  

Σελίδα 1227 

 

το ν. 2503 θα αλλάξουν το θεσμικό τους πλαίσιο και τον τρόπο εκλογής τους. Μιλήσατε για τις αρμοδιότητες και τους φόρους. Και στο ν.2503 και αρμοδιότητες και πόροι πηγαίνουν με την εκχώρηση, που θα γίνει, στην αυτοδιοίκηση με τη διαδικασία της προγραμματικής σύμβασης.

Δεν είναι υποχρεωτικό να πάρουν την αρμοδιότητα. 'Οποιοι δήμοι μέχρι τέλος του έτους εκδηλώσουν ενδιαφέρον, θα πάρουν. Κανένας δεν υποχρεώνει τους δήμους να πάρουν αρμοδιότητες, αν δεν τις θέλουν.

ΣΤΡΑΤΗΣ ΚΟΡΑΚΑΣ: Τι θα πει οικονομική αυτοτέλεια;

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Τέλος, για το θέμα που έβαλε ο κ. Τσαφούλιας, για τα σφάλματα στο νομοσχέδιο, εγώ είπα κατά λέξη ότι σε ένα τόσο σοβαρό νομοσχέδιο, με τόσους πολλούς Ο.Τ.Α., με πεντέμισι χιλιάδες Ο.Τ.Α., με εκατοντάδες οικισμούς που εμπλέκονται και αυτοί μέσα στη χωροθέτηση, είναι πάρα πολύ πιθανό να έχουν γίνει λάθη.

Αν εσείς εκτιμάτε ότι υπάρχουν νομοσχέδια, που ψηφίστηκαν από αυτήν τη Βουλή και ήταν αλάθητα, τότε πιστεύω ότι είσθε γελασμένοι. Εμείς δεχόμαστε ότι είναι πιθανόν να γίνουν λάθη. Υποχρέωση έχει η Βουλή να βοηθήσει και εμάς, για να μπορέσουμε να δημιουργήσουμε δικλείδες ασφαλείας. 'Ηδη κάποιες υπάρχουν στον κώδικα, κάποιες άλλες από τη συζήτηση μπορεί να προκύψουν εδώ μέσα.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Εσωτερικών, Δημόσιας Διοίκησης και Αποκέντρωσης "Συγκρότηση της Πρωτοβάθμιας Τοπικής Αυτοδιοίκησης".

ΑΘΑΝΑΣΙΟΣ ΝΑΚΟΣ: Κύριε Πρόεδρε, ...

ΠΡΟΕΔΡΕΥΩΝ (Λουκάς Αποστολίδης): 'Οχι, κύριε συνάδελφε, έχω κηρύξει περαιωμένη τη συζήτηση επί της αρχής του νομοσχεδίου.

Κύριοι συνάδελφοι, έχει υποβληθεί αίτηση ονομαστικής ψηφοφορίας Βουλευτών της Νέας Δημοκρατίας επί της αρχής του σχεδίου νόμου, της οποίας το κείμενο έχει ως εξής:

"Αθήνα, 6.11.1997

Προς

τον κ. Πρόεδρο της Βουλής των Ελλήνων

Κύριε Πρόεδρε,

Οι υπογράφοντες την παρούσα πρόταση Βουλευταί ζητούμε τη διενέργεια ονομαστικής ψηφοφορίας επί της αρχής του Ν.Σ. "Συγκρότηση της Πρωτοβάθμιας Τοπικής Αυτοδιοίκησης".

Ζαφειρόπουλος Επαμεινώνδας

Καρατζαφέρης Γεώργιος

Κατσίκης Θεόδωρος

Κεφαλογιάννης Ιωάννης

Νάκος Αθανάσιος

Παναγιωτόπουλος Αθανάσιος

Παυλόπουλος Προκόπης

Φούσας Αντώνιος

Καραμηνάς Κων/νος

Κωστόπουλος Δημ.

Σωτηρόπουλος Βασ.

Βαρίνος Αθ.

Πάππας Βασίλειος

Βύζας Βασίλειος

Σπ. Σπύρου

Αδάμ Ρεγκούζας

Θεοδ. Σκρέκας

Θεοφ. Λεονταρίδης

Π. Τατούλης

Ν. Τσιαρτσιώνης

Απ. Σταύρου

Καραμπίνας Κ.

Γεωργ. Σαλαγκούδης

Κων. Σημαιοφορίδης

Γεωργ. Καρασμάνης

Βαγ. Μεϊμαράκης

Σπ. Σπηλιωτόπουλος

Μ. Κεφαλογιάννης

Λ. Λυμπερακίδης

Θα αναγνώσω τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος απο τον Κανονισμό αριθμός για την υποβολή της.

Ο κ. Επαμεινώνδας Ζαφειρόπουλος. Παρών.

Ο κ. Καρατζαφέρης. Παρών.

Ο κ. Κατσίκης. Παρών.

Ο κ. Κεφαλογιάννης. Παρών.

Ο κ. Νάκος. Παρών.

Ο κ. Παναγιωτόπουλος. Παρών.

Ο κ. Παυλόπουλος. Παρών.

Ο κ. Φούσας. Παρών.

Ο κ. Καραμηνάς. Παρών.

Ο κ. Κωστόπουλος. Παρών.

Ο κ. Σπηλιωτόπουλος. Παρών.

Ο κ. Σωτηρόπουλος. Παρών.

Ο κ. Βαρίνος. Παρών.

Ο κ. Βύζας. Παρών.

Ο κ. Σπύρου. Παρών.

Ο κ. Ρεγκούζας. Παρών.

Ο κ. Σκρέκας. Παρών.

Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 

Συνεπώς διακόπτουμε τη συνεδρίαση, για δέκα λεπτά σύμφωνα με τον Κανονισμό.

(ΔΙΑΚΟΠΗ)

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΕΥΩΝ (Λουκάς Αποστολίδης): Επαναλαμβάνεται η διακοπείσα συνεδρίαση.

Κύριοι συνάδελφοι, το Προεδρείο εκτιμώντας τις ανάγκες του νομοθετικού έργου, σύμφωνα με τον Κανονισμό (άρθρο 73, παράγραφος 3), θα λύσει τη συνεδρίαση για σήμερα Πέμπτη 7 Νοεμβρίου 1997 και ώρα 18.00' με αντικείμενο εργασιών του Σώματος: συζήτηση προ ημερησίας διατάξεως, σύμφωνα με το άρθρο 143 του Κανονισμού της Βουλής, με πρωτοβουλία του Προέδρου της Κοινοβουλευτικής Ομάδας της Νέας Δημοκρατίας κ. Κώστα Καραμανλή σε επίπεδο Αρχηγών Κομμάτων, με θέμα: "Ενημέρωση της Βουλής για τα Εθνικά Θέματα".

Λύεται η συνεδρίαση. 

'Ωρα λήξης: 04.35'.

Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ
 
Σελίδα 1228 σε PDF