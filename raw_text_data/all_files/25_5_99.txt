Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΡΛΓ'

Τρίτη 25 Μαΐου 1999

 

 

Αθήνα, σήμερα στις 25 Μαΐου 1999, ημέρα Τρίτη και ώρα 18.30' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ. 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η 

ΕΙΔΙΚΗ ΣΥΝΕΔΡΙΑΣΗ

της Ολομέλειας της Βουλής προς τιμή της Αυτού Θειοτάτης Παναγιότητος του Οικουμενικού Πατριάρχη Κυρίου Κυρίου Βαρθολομαίου, σύμφωνα με την ειδική ημερήσια διάταξη. 

Με ιδιαίτερη χαρά και εύλογη συγκίνηση η Βουλή των Ελλήνων υποδέχεται σήμερα ενώπιον του κυρίου Προέδρου της Ελληνικής Δημοκρατίας στον ιερό αυτό χώρο, στον οποίο χτυπά η καρδιά ολοκλήρου του 'Εθνους την Αυτού Θειοτάτη Παναγιότητα τον Οικουμενικό Πατριάρχη Κύριο Κύριο Βαρθολομαίο τον Α'. 

Εδώ στη σύγχρονη Εκκλησία του Δήμου συναντώμεθα επίσης, στη μεγάλη αυτή ελληνική και χριστιανική έννοια Σεις, Παναγιότατε, ο Προκαθήμενος της Μεγάλης του Χριστού Εκκλησίας και εμείς οι αντιπρόσωποι του ελληνικού λαού, για να διαπιστώσουμε και να επιβεβαιώσουμε την παράλληλη πορεία είκοσι αιώνων του Ελληνισμού και της Ορθοδοξίας. 

Η ελληνική γλώσσα και ο ελληνικός στοχασμός που διαμορφώθηκε εδώ, στάθηκε το άριστο εκφραστικό μέσον της πατερικής σκέψης και το προσφορότερο όχημα για την μεταφορά του αληθινά επαναστατικού χριστιανικού μηνύματος -μηνύματος δικαιοσύνης, αγάπης και ισότητας- σε όλα τα μήκη και πλάτη της γης, όπου επί είκοσι αιώνες τώρα αντηχεί ο επαναστατικός λόγος του Αποστόλου Παύλου: "Ουκ ένι 'Ελλην και Ιουδαίος, ουκ ένι δούλος ουδέ ελεύθερος, ουκ ένι άρσεν και θήλυ." 

Ο Χριστιανισμός που αποκαλύφθηκε αλλού, βρήκε εδώ ένα λαό "έτοιμο από καιρό και θαρραλέο" και η Δημοκρατία που γεννήθηκε εδώ, βρήκε μοναδική εφαρμογή στο Συνοδικό και τους άλλους δημοκρατικούς θεσμούς της Ορθόδοξης Ανατολικής του Χριστού Εκκλησίας. 

Ιστορικά ο Ελληνισμός προστάτευσε την Ορθοδοξία. Στους δύσκολους όμως καιρούς της πολυώνυμης δουλείας του, ταλαιπωρημένο και καθημαγμένο το 'Εθνος επεβίωσε μέσα στην κιβωτό της Ορθοδοξίας. Στρεφόταν πάντοτε στο ταπεινό Φανάρι, σαν σε περίλαμπρο φάρο, έχοντας ως σημείο αναφοράς και σταθερού προσανατολισμού την άρρηκτη σχέση του με το Οικουμενικό Πατριαρχείο. 

Σήμερα στο Φανάρι πραγματώνεται ένα θαύμα. 'Οσο στερείται σε μέσα το Πατριαρχείο, τόσο γιγαντώνεται σε οικουμενικό κύρος. Οι εγγενείς και εξωγενείς δυσκολίες που αντιμετωπίζει στην καθημερινή του λειτουργία δεν αφαιρούν, αλλά προσθέτουν οικουμενική εκτίμηση και διεθνή σεβασμό. 

Παναγιότατε, έχετε την έδρα σας σε μία χώρα με άλλη θρησκεία. Δεν είσθε όμως ούτε το μακρύ δόρυ της αντιπαλότητας ούτε ο πολιορκητικός κριός οποιωνδήποτε συμφερόντων ή επιθυμιών. 

Γι' αυτό η ενεργός παρουσία του Οικουμενικού Πατριαρχείου στα διεθνή πράγματα, η πατρική του μέριμνα για τα προβλήματα του σύγχρονου ανθρώπου και πρωτίστως η ανέκπτωτη αγάπη με την οποία περιβάλλει όλους αδιακρίτως τους λαούς, αποτελεί, νομίζω, την καλύτερη απάντηση σε όλους εκείνους που υπόσχονται, διατείνονται ή χρησιμοποιούν την διαφορετικότητα στη θρησκεία και τον πολιτισμό, δημιουργώντας και αξιοποιώντας νεόκοπους εθνικισμούς ως αίτιο, αφορμή ή μηχανισμό συγκρούσεων και πολέμων μεταξύ λαών και κρατών. 

Αυτός ο βαθύτατα συμφιλιωτικός χαρακτήρας της Ορθοδοξίας, αγκαλιάζει και τις μεγάλες ιστορικές πρωτοβουλίες του Οικουμενικού Πατριαρχείου. 

Η Ορθοδοξία δεν μπορεί παρά να πρωταγωνιστεί και στη προστασία του περιβάλλοντος. Η ανάπτυξη που οδηγεί σε μια πολωτική σχέση αντιπαλότητας ανάμεσα στον άνθρωπο και τη φύση είναι ξένη προς το ιδεολογικό και ιστορικό περιεχόμενο της πίστης μας. Πολύ περισσότερο είναι ξένες οι ανελέητες επιθέσεις εναντίον αθώων αμάχων πληθυσμών, αλλά και του φυσικού περιβάλλοντος με όπλα και άλλα μέσα που έχουν, όπως με πολλή ενάργεια περιγράψατε χθες, Παναγιότατε προκαλέσει ήδη τεράστια οικολογική καταστροφή στην ευρύτερη περιοχή της Βαλκανικής. 

Τα ζοφερά αποτελέσματα του παραλογισμού, της βίας που υφίστανται σήμερα τα Βαλκάνια αποδεικνύουν πόσο καταστρεπτικός για τον άνθρωπο μπορεί να είναι ένας συνδυασμός ανάμεσα στον κυνισμό των διαφόρων συμφερόντων και τον "επιθετικό εθνικισμό που χρησιμοποιεί θρησκευτικά σύμβολα για την προώθησή του", όπως έχετε επίσης εσείς προβλέψει, Παναγιότατε. Και μας καλούν να επιμείνουμε στο δικό μας σύστημα αξιών ως μόνη οδό για την ολοκλήρωση του ανθρώπου και τη διάσωση της αξιοπρέπειάς του που είναι συνιφασμένη με την "κατά φύση" ύπαρξή του. 

Κύριε Πρόεδρε της Δημοκρατίας κυρίες και κύριοι συνάδελφοι, στο πρόσωπο της Αυτού Θειοτάτης Παναγιότητας του Οικουμενικού Πατριάρχου κ.κ. Βαρθολομαίου, βλέπουμε εμείς οι 'Ελληνες όχι μόνο το συνεκτικό δεσμό εκατόν ογδόντα εκατομμυρίων Ορθοδόξων Χριστιανών, αλλά και τον συνδετικό κρίκο με τα εκατομμύρια των ομογενών μας στην Ευρώπη, τη Βόρεια και Νότια Αμερική, την Αυστραλία, την Ασία τις Αρχιεπισκοπές, τις Μητροπόλεις και τις κοινότητες των Ελλήνων σε ολόκληρη τη γη. 

Οι έξοδοί του από το Φανάρι -πάντοτε έξοδοι αγάπης, ενότητας και καταλαγής- οι περιοδίες του στην Ευρώπη και τον υπόλοιπο κόσμο είναι μια συνεχής επιβεβαίωση του αναλοίωτου κύρους και της ασκίαστης λάμψης του Οικουμενικού Πατριαρχείου. 

Ιδιαιτέρως ο μεστός πατρικός λόγος του Οικουμενικού Πατριάρχη ακούγεται πάντοτε με σεβασμό και κατάνυξη ως φωνή της κεφαλής της Ορθοδοξίας και ως λόγος μιας εξαιρετικά διακεκριμένης προσωπικότητας με πανθομολογούμενη ακτινοβολία στις διορθόδοξες, διαχριστιανικές και διαθρησκευτικές σχέσεις και εξαιρετική θέση και πέραν του εκκλησιαστικού χώρου στα θεολογικά γράμματα και την επιστήμη, ιδιαιτέρως του Κανονικού Δικαίου. 

Παναγιότατε εκφράζοντας προς το σεπτό σας πρόσωπο τον βαθύ σεβασμό των μελών της Βουλής των Ελλήνων και την υική αγάπη ολόκληρου του ελληνικού λαού, έχω τη τιμή και τη χαρά να σας καλέσω στο Βήμα και να ζητήσω εξ ονόματος όλων μας την πατρική Σας ευλογία. 

(Στο σημείο αυτό ο Παναγιότατος Οικουμενικός Πατριάρχης κ.κ. Βαρθολομαίος, συνοδευόμενος από το Γενικό Γραμματέα της Βουλής κ. Τζωρτζόπουλο προσέρχεται στο Βήμα) 

(Ζωηρά και παρατεταμένα χειροκροτήματα από όλες τις πτέρυγες) 

ΠΑΝΑΓΙΟΤΑΤΟΣ ΟΙΚΟΥΜΕΝΙΚΟΣ ΠΑΤΡΙΑΡΧΗΣ κ.κ. ΒΑΡΘΟΛΟΜΑΙΟΣ ο Α': Εξοχώτατε κύριε Πρόεδρε της Ελληνικής Δημοκρατίας, 

Εξοχώτατοι κύριοι, Πρόεδρε της Κυβέρνησης και μέλη αυτής, 

Εξοχώτατε κύριε Πρόεδρε της Βουλής των Ελλήνων και μέλη του Ελληνικού Κοινοβουλίου, 

Μακαριώτατε Αρχιεπίσκοπε Αθηνών και πάσης Ελλάδος, 

Προσφιλή τέκνα της ημετέρας Μετριότητος, οποθενδήποτε βλέποντα ή ακούοντα ημάς κατά την ώραν ταύτην, 

Μετά βαθείας συγκινήσεως, επισκεπτόμεθα σήμερον την Βουλήν των Ελλήνων, διά να απευθύνωμεν τον χαιρετισμόν της αγάπης και την ευλογίαν της Μητρός Αγίας του Χριστού Μεγάλης Εκκλησίας εις τους αντιπροσώπους του Ελληνικού 'Εθνους και δι' αυτών προς ολόκληρον τον ευλαβή και αγαπητόν Ελληνικόν Λαόν. 

Η συγκίνησις ημών είναι πράγματι μεγάλη όσον και η προσγινομένη τιμή. Αι ευχαριστίαι ημών αναδύονται αυθόρμητοι και θερμαί διά τε την τιμήν καθ' εαυτήν και διά την δυνατότητα της προσωπικής μεθ' υμών επικοινωνίας. 

Διότι το υπέροχον αίσθημα της αμέσου και ανυστεροβούλου προσωπικής κοινωνίας είναι τω όντι εκ των παρεχόντων την ευγενεστέραν ικανοποίησιν εις την ανθρωπίνην καρδίαν. 

Ευχαριστούμε, λοιπόν, εκ βαθέων διά την τιμήν και την χαράν της παρούσης εναρμονίου των ψυχών μας συγχορδίας, κατά την οποίαν αι λεπτότεραι χορδαί της υπάρξεως μελωδούν την αρτιωτέραν μουσικήν των πνευμάτων συμφωνίαν. 

Αυτών των λεπτών χορδών η δόνησις, την οποίαν προξενεί η σημερινή ιστορική συνάντησις και το εκ της συμφωνίας των ψυχικών τόνων ωραίον βίωμα θα παραμείνουν εις την καρδίαν μας ως μία ζώσα και ανεξίτηλος ανάμνησις, η οποία θα τρέφη την ψυχήν και θα μετατρέπη τους πνευματικούς συνδέσμους εις ακαταλύτους δεσμούς. 

Ανερχόμενοι εις το τιμητικώς παραχωρηθέν ημίν τετιμημένον τούτο Βήμα, αισθανόμεθα υπόχρεοι να απολογηθώμεν προς υμάς περί της εν ημίν ελπίδος. Διότι η εις το Βήμα τούτο κλήσις της ημετέρας Μετριότητος φέρει εις την μνήμην την προ δύο χιλιάδων περίπου ετών λαβούσαν χώραν παρομοίαν πρόσκλησιν των Αθηναίων προς τον Απόστολον Παύλον, ίνα ανέλθη εις το Βήμα της τότε Βουλής, του Αρείου Πάγου, διά να τους απαντήση εις την ερώτησιν τίς η καινή αύτη υπ' αυτού λαλουμένη διδαχή. Εις το αυτό Βήμα, αλλ' εντός του μεγαλοπρεπούς ως ο Αττικός ουρανός οικοδομήματος τούτου, η ιστορία σήμερον μετά δύο χιλιάδας σχεδόν έτη, επαναλαμβάνεται. Η ημετέρα Μετριότης, είς των διαδόχων του Αποστόλου Παύλου, καλείται και πάλιν υπό της εν Αθήναις Βουλής των Ελλήνων, ίνα ομιλήση προς τους βουλευτάς. Εύλογον είναι να δεχθώμεν ότι, ως το γεγονός, ούτω και το ερώτημα παραμένει το αυτό. Τίς η καινή αύτη παρά σού λαλουμένη διδαχή; 

Βεβαίως κατά την διαρρεύσασαν έκτοτε δισχιλιετίαν η τότε καινοφανής αύτη διδαχή εκηρύχθη πανταχού. Οι 'Ελληνες απεδέχθησαν αυτήν μεταξύ των πρώτων. Εκ των Φιλίππων της πάντοτε πρωτοπόρου Μακεδονίας η απλή αλλά μεγαλόφρων, πορφυροπώλις Λυδία συλλαμβάνει το μεγαλειώδες του καινού μηνύματος. Εκ των Αθηνών ο βαθύνους Βουλευτής Διονύσιος ο Αρεοπαγίτης εισέρχεται εις τον γνόφον της υψηλής γνώσεως, την οποίαν είχον διαισθανθή δι' επιλάμψεως του θείου σπερματικού λόγου τα μεγάλα πνεύματα της αρχαιοελληνικής διανοήσεως, και καθίσταται ο πρώτος Επίσκοπος Αθηνών. 

Ασφαλώς δε συμμετέχει νοερώς εις την σημερινήν συνάντησιν και χαίρει διότι το προς τον Απόστολον Παύλον "ακουσόμεθά σου και πάλιν" των αρχαίων Αθηναίων, ευρίσκει ήδη, έστω και μετά δύο χιλιάδας έτη, την πραγμάτωσίν του. 

Αναπολούντες τα ιστορικά γεγονότα της διαρρευσάσης δισχιλιετίας συμπεραίνομεν ότι ταύτα υπεμφαίνουν μίαν συνεχή πάλην του παλαιού προς το νέον, του καλού προς το κακόν. 

Ιδού ότι η διάδοσις του θείου λόγου ευρίσκει το έδαφος των ανθρωπίνων διανοιών προπαρεσκευασμένον διά του ελληνικού λόγου. 

'Εχει προηγηθή η πολιτισμική έκρηξις του Χρυσού αιώνος του ελληνικού πνεύματος. Το πρωτοφανές, και μη έκτοτε επαναληφθέν εις την ιστορίαν, γεγονός της εντυπωσιακής πολιτιστικής αναπτύξεως των δύο εκείνων αιώνων, δεν εχώρει εις τα στενά όρια του Ελλαδικού χώρου και εζήτει διάχυσιν, εζήτει διέξοδον. 

O Mέγας Αλέξανδρος γίνεται δέκτης και προσωποποίησις της σχετικής τάσεως. Συγκεντροί εν εαυτώ στρατιωτικήν μεγαλοφυίαν, ακατάβλητον τόλμην και πνεύμα οικουμενικόν. Ανεξαρτήτως δε των τυχόν σφαλμάτων του, τα οποία δεν αναιρούν το αποτέλεσμα, προπαρασκευάζει διά της αποδοχής των κατακτηθέντων ως ισοτίμων πολιτών και της συνάψεως μετ' αυτών οικογενειακών δεσμών, την υπό το σκήπτρον του ανθρωπότητα διά την αποδοχήν του κηρύγματος του Αποστόλου Παύλου, το οποίον κήρυγμα ήδη υπέμνησεν σε όλους μας ο κύριος Πρόεδρος της Βουλής. "Ουκ ένι 'Ελλην και Ιουδαίος,... βάρβαρος, Σκύθης, δούλος, ελεύθερος, πάντες γαρ υμείς εις έστε εν Χριστώ Ιησού." 

Η έκτοτε ιστορία είναι γνωστή. Διαμάχαι των διαδόχων, φθορά, ρωμαϊκή κατάκτησις, διωγμοί των Χριστιανών, εξελληνισμός και εκχριστιανισμός της Ανατολικής Ρωμαϊκής Αυτοκρατορίας, Βυζαντινός πολιτισμός, εκχριστιανισμός των Σλάβων, αιρέσεις και σκληραί αντιπαραθέσεις εντός της Εκκλησίας, εκκοσμίκευσις της Δυτικής Εκκλησίας, σχίσμα Ανατολής και Δύσεως, καταστροφική επέλασις των σταυροφόρων, κλονισμός και πτώσις της Βυζαντινής Αυτοκρατορίας, φυγή των λογίων εις την Δύσιν, Αναγέννησις, εμφάνισις και εξάπλωσις του Μουσουλμανισμού, Μεταρρύθμισις, θρησκευτικοί πόλεμοι εις την Ευρώπην, ανακάλυψις της Αμερικής, νεοαποικισμός, δημιουργία του καπιταλισμού, επανάστασις των μπολσεβίκων, κομμουνισμός, πρώτος και δεύτερος παγκόσμιοι πόλεμοι, αθεϊστικοί διωγμοί, υλισμός, έκρηξις της επιστημονικής γνώσεως, πτώσις του κομμουνισμού, τάσεις ενοποιήσεως του κόσμου, η περίφημος παγκοσμιοποίησις, σπασμοί φυλετικών γενοκτονιών και ολοκαυτωμάτων, νέα ειδωλολατρεία χωρίς υπερφυσικήν πίστιν, παλιρροϊκόν κύμα των ανατολικών δοξασιών προς την απολέσασαν την μεταφυσικήν της βάσιν Δύσιν, ασφυκτικά ηθικά τα αδιέξοδα, και διχασμός της σημερινής Δύσεως μεταξύ αφ' ενός ωρισμένων χριστιανικών αρχών, τας οποίας θεωρεί θεμέλια του πολιτισμού της, όπως ο σεβασμός προς το πρόσωπον, η ανεξιθρησκεία, η ισονομία, η άρνησις των παντοειδών διακρίσεων και εν γένει τα λεγόμενα ανθρώπινα δικαιώματα, και αφ' ετέρου ωρισμένων επιθυμιών και πρακτικών αι οποίαι συναναπτύσσονται, παρ' όλον ότι εν πολλοίς αντιστρατεύονται προς τα ανωτέρω, όπως η αχαλίνωτος κερδοσκοπία, ο ηδονισμός, η επιστροφή εις τον πρωτογονισμόν, η υποταγή εις την μαγείαν της εικόνος, η βίωσις δηλαδή του φανταστικού ως πραγματικού, η σωματεμπορία, η οποία καθιστά αντικείμενον το πρόσωπον, η αναιρούσα την ελευθερίαν τάσις επικυριαρχίας, η εκμετάλλευσις των ασθενεστέρων και εν γένει αι εγκληματικαί, θεμελιοκρατικαί, φυλετιστικαί και αρνητικαί ως προς τον συνάνθρωπον στάσεις και συμπεριφοραί. 

Καθ' όλην αυτήν την μακράν ιστορικήν περίοδον ημείς οι ταπεινοί Ορθόδοξοι διάδοχοι του Αποστόλου Παύλου εξακολουθούμεν από παντός διατιθεμένου βήματος, προεχόντως δε από του βήματος της πρωτοθρόνου Εκκλησίας Κωνσταντινουπόλεως, να καταγγέλλωμεν προς τους συνανθρώπους μας τον Ον και ούτος κατήγγειλεν -ο Παύλος- προς τους Αθηναίους αληθινόν άγνωστον Θεόν. Δηλαδή ανακοινούμεν εις αυτούς μετ' αγάπης πολλής και συμπαθείας ειλικρινούς την αποκαλυφθείσαν αλήθειαν, τον Ιησούν Χριστόν, και τας ανοθεύτους οδηγίας Αυτού διά την απόκτησιν της ευδαιμονίας. 

Και διακηρύσσομεν ότι η ευδαιμονία είναι εφικτή, ότι η ειρήνη των καρδιών και η χαρά της υπάρξεως είναι υπαρκταί, ότι η αγάπη είναι η δύναμις η συνέχουσα τον κόσμον και ότι η οδός προς την ελευθερίαν του πνεύματος και την αναφαίρετον χαράν της ζωής, την ενέχουσαν υπέρβασιν, ακόμη και του θανάτου, διέρχεται διά της αλλαγής της νοοτροπίας υμών, η οποία συνίσταται εις την απόρριψιν των μέχρι σήμερον επιβιουσών παλαιών αρχών και την αποδοχή των ευαγγελικών νέων. Διότι όντως άνευ αλλαγής νοοτροπίας θα αναπαράγωμεν συνεχώς την αυτήν θλιβεράν εικόνα του κόσμου, την οποίαν έχει καταγράψει η αδέκαστος ιστορία, και την οποίαν ατυχώς βιούμεν και ημείς εις τας ημέρας μας. 

Ενώπιον αυτού του μηνύματος περί αλλαγής νοοτροπίας οι πλείστοι των ανθρώπων εστάθησαν και ίστανται διστακτικοί και αρνητικοί. Η μεγίστη όμως μερίς του Ελληνισμού έλαβε θετικήν στάσιν, μερικά δε εκ των μελών αυτού ηγάπησαν και αγαπούν το νέον άγγελμα εξ όλης ψυχής, εξ όλης διανοίας και εξ όλης ισχύος και κατέστησαν ή και είναι ιεραπόστολοι αυτού έως των εσχατιών της γης διά λόγων και συγγραφών, αποτελουσών αδαπάνητον θησαυρόν σοφίας. 

Το παρόν Κοινοβούλιον δεν έχει ανάγκην υπομνήσεως αυτών των γνωστών γεγονότων. Εκπροσωπεί τον κατά την μεγίστην πλειοψηφίαν του Ορθόδοξον Ελληνικόν Λαόν, εκ των κόλπων του οποίου, εντός και εκτός των κρατικών συνόρων, προέρχονται πλείστοι όσοι διαπρύσιοι κήρυκες του εξανθρωπισμού της ανθρωπότητος. Διότι ο Ελληνικός Λαός εις το σύνολόν του γνωρίζει ότι η ορθή κατανόησις και βίωσις του Ευαγγελίου προάγει πολλαπλώς την ευημερίαν αυτού και όλου του κόσμου. Γνωρίζει την αναγεννητικήν δύναμιν του καινοφανούς και επί δύο χιλιάδας έτη διατηρούντος ακμαίαν την νεότητα αυτού κηρύγματος της Ορθοδόξου Εκκλησίας, ότι η έξοδος από του Εγώ και η μετά φιλότητος στροφή προς το Συ, το "μη τα εαυτών έκαστος σκοπείτε, αλλά και τα ετέρων έκαστος" όπως λέγει ο Παύλος, αποτελεί βασικήν προϋπόθεσιν της ειρηνικής συνυπάρξεως και της επωφελούς συνεργασίας των ανθρώπων. Τούτο άλλωστε γνωρίζουν όλοι οι συναλλασσόμενοι, διότι αν δεν είναι μία σύμβασις επωφελής δι' αμφότερα τα μέρη δεν καταρτίζεται. Το πρόβλημα έγκειται εις την μεταφοράν αυτής της αυτονοήτου διά τον ιδιωτικόν βίον αρχής εις τας διεθνείς σχέσεις, όπου ατυχώς η πρωτόγονος ορμή της επιβολής της θελήσεως του ενός επί του άλλου δεν έχει εισέτι επαρκώς υποχωρήσει προ της χριστιανικής και ανωτέρας πολιτισμικώς αρχής της διά συνενοήσεως εξευρέσεως κοινώς αποδεκτών και συμφερουσών λύσεων. 

Εκφράζομεν εν τούτω την βαθυτάτην ικανοποίησην και την χαράν της ημετέρας Μετριότητος, διότι βλέπομεν την έντιμον Ελληνικήν Κυβέρνησιν και το σώφρον και σοφόν Ελληνικόν Κοινοβούλιον, αλλά και το σύνολον του Ορθοδόξου ημών 'Εθνους, να έχουν την διεθνή πρωτοπορείαν εις την προσπάθειαν εφαρμογής των αρχών αυτών και εξευρέσεως ειρηνικής λύσεως εις τα δυσχερή προβλήματα της διεθνούς κοινωνίας. 

Κατανοούμεν, βεβαίως, την ισχυράν πάλην η οποία διεξάγεται εντός εκάστης ψυχής και συνακολούθως εντός εκάστης κοινωνίας μεταξύ της προχριστιανικής και παλαιάς εγωκεντρικής τάσεως, και των όσων αύτη συνεπάγεται, και του νέου χριστιανικού ανοίγματος προς τον έτερον, και τας αναγκαίας θυσίας, τας οποίας το άνοιγμα τούτο απαιτεί από το ατυχώς ακόρεστον εγώ. 

Δεν θα ήτο νέον εάν ετονίζαμεν ότι άπασαι αι απανθρωπίαι, αι γενοκτονίαι, τα ολοκαυτώματα, αι καταπιέσεις και εκμεταλλεύσεις ανθρώπου από άνθρωπον εκκινούν από την υπερτροφίαν του ατομικού ή του συλλογικού Εγώ. 'Ηδη ο θεσμοθετήσας την σεισάχθειαν Σόλων, ο δι'αυτής ελευθερώσας τους διά χρέη καταστάντας δούλους των εγωκεντρικών συμπολιτών των Αθηναίους και ούτω δώσας την γενναίαν ώθησιν διά το θαύμα της πολιτισμικής δημιουργίας των μετ'αυτόν δύο λαμπρών αιώνων της Ελληνικής και της παγκοσμίου ιστορίας, είχεν αναγγείλει την σχετικήν διαπίστωσίν του διά των εξής στίχων της ελεγείας του: 

"Τίκτει γαρ κόρος ύβριν, όταν πολύς όλβος έπηται, ανθρώποισιν όσοις μη νόος άρτιος η". Γεννάται πράγματι αυθάδεια από τον υπερκορεσμόν, όταν υπερβολικός πλούτος ακολουθεί ανθρώπους οι οποίοι δεν έχουν άρτιον νουν. Του νου, λοιπόν, η αρτιότης είναι θεμελιώδες στοιχείον της αρμονικής και ευδαίμονος συμβιώσεως των ανθρώπων, και δι'αυτό η Ορθόδοξος Εκκλησία αποδίδει βασικήν σημασίαν εις την αλλοίωσιν της διανοίας, την μεταστροφήν του τρόπου σκέπτεσθαι, τον εμπλουτισμόν της διανοίας δι'αρχών από τας οποίας απορρέουν αυτομάτως αι συνέπειαι αι οποίαι περικοσμούν τον χριστιανικόν εις την βασικήν θεμελίωσίν του σύγχρονον δυτικόν πολιτισμόν, τον, εν τούτοις, μη απολύτως σύμφωνον εν τη πράξει προς τα διακεκηρυγμένα υψηλά ιδεώδη. Στοιχειώδης δε, αλλά και θεμελιώδης χριστιανική αρχή είναι, μεταξύ άλλων, το τόσον γνωστόν όσο και καθημερινώς παραβιαζόμενον ότι ο συνάνθρωπος ημών έχει την αυτήν αξίαν με ημάς. 

Η Ορθόδοξος Εκκλησία και οι ποδηγετούντες αυτήν δεν αγνοούν το εν τω κόσμω κακόν, ουδέ θεωρούν πάντα τα εις τον κόσμον απόβλητα. Διακρίνει η Εκκλησία μεταξύ αυτών και αποδέχεται την δημιουργίαν του Θεού ως καλήν λίαν και συνιστά αρχαιόθεν τον σεβασμόν προς αυτήν και την έλλογον μετ'ευχαριστίας χρήσιν αυτής, στάσιν προς την οποίαν η ανθρωπότης μόλις προσφάτως ήρχισεν ευαισθητοποιουμένη, ότε ο κίνδυνος οικολογικής καταστροφής εκ της παραχρήσεως και της καταχρήσεως της φύσεως ανεφάνη. 

Διακρίνει επίσης ότι όλοι οι άνθρωποι δεν είναι διατεθειμένοι να ακολουθήσουν το δρόμον του καλού, της αγάπης, του σεβασμού και της συγγνώμης, και αναγνωρίζει ως εκ τούτου την αναγκαιότητα και χρησιμότητα της κοσμικής εξουσίας διά την συγκράτησιν των κακών χαρακτηρίζουσα αυτήν "Θεού διάκονον εις το αγαθόν". 

Η Ορθόδοξος ημών Εκκλησία και ειδικώτερον το Οικουμενικόν Πατριαρχείον ουδέποτε υπέκυψεν εις τον πειρασμόν της αποκτήσεως υπ'αυτής κοσμικής εξουσίας προς δημιουργίαν του ουτοπικού κράτους του Θεού επί της γης. Επιφυλάσσει εις εαυτήν μόνον το έργον της κηρύξεως της χριστιανικής αληθείας και της προς όλους προσκλήσεως δι'εκουσίαν αποδοχήν αυτής, σεβομένη και αγαπώσα αδιακρίτως πιστούς και μη, όπως ο αγαθός Θεός βρέχει επί πονηρούς και αγαθούς και ανατέλλει τον ήλιον Αυτού επί δικαίους και αδίκους. 

Ως εκ τούτου η Ορθόδοξος Εκκλησία και ειδικώτερον το Οικουμενικόν Πατριαρχείον μας αποσκοπεί εις την μεταμόρφωσιν του κόσμου μόνον διά της εκουσίας αλλαγής του εσωτερικού του ανθρώπου, του οποίου απαύγασμα είναι η εξωτερική συμπεριφορά αυτού και η μορφή των κοινωνιών. 'Εργον βραδύ ως επενέργεια της ζύμης, αλλά σταθερόν και απαραίτητον, προς αλλαγήν των κοινωνιών, ως και ο Θουκυδίδης προ ημών διεκήρυξεν. 

Είναι προφανές ότι οι κρατικοί νόμοι είναι απαραίτητοι δια την ευρυθμίαν της κοινωνικής ζωής. Αλλά εξίσου προφανές είναι ότι η καλλιέργεια της εσωτερικής διαθέσεως προς συμμόρφωσιν προς αυτούς είναι το απαραίτητον δεύτερον σκέλος δια την αποτελεσματικότητα αυτών. Η Εκκλησία εργάζεται εις τον δεύτερον τούτον τομέα δραστηρίως και συνεργάζεται ευχαρίστως μετά των λοιπών δραστηριοποιουμένων εις αυτόν τον τομέα. Λαξεύει τους θείους νόμους επί των ψυχών, ως ο νομοθέτης Λυκούργος ελάξευεν τους ανθρωπίνους, κρίνουσα εν συμφωνία μετ'αυτού ότι ολιγώτερον χρήσιμος είναι η λάξευσις αυτών επί στηλών λιθίνων, καίτοι βεβαίως πανταχού της γης κατασπείρει κείμενα τον θείον νόμον περιέχοντα. Ούτω δημιουργεί επιστολάς Χριστού εγγεγραμμένας εν καρδίαις σαρκίναις και ουχί εν πλαξίν λιθίναις, κατά τον λόγο του Αποστόλου Παύλου, ον σήμερον διεδέχθημεν εις το Βήμα τούτο. 

Εν τούτω είναι πολυτιμότατος συνεργός της Πολιτείας, ως πάντες υμείς γνωρίζετε, διότι συνεργεί εις την διάπλασιν πολιτών φιλονόμων, εργατικών, τιμίων, φιλαλλήλων, ειρηνικών, φιλανθρώπων, φιλοπατρίδων και προς όλους προσηνών και τους πάντας σεβομένων και αγαπώντων. Η προληπτική αύξησις δια της ορθοδόξου αγωγής των καλών πολιτών αποτελεί την ασφαλεστέραν και οικονομικωτέραν αντιμετώπισιν των διαφόρων κοινωνικών εκτροπών, δια την θεραπεία των οποίων τεράστιαι καταβάλλονται προσπάθειαι και σημαντικά δαπανώνται ποσά μετά μετρίων αποτελεσμάτων. 

'Οθεν η μέχρι τούδε αγαστή συνεργασία Εκκλησίας και Πολιτείας εις τον τομέα της αγωγής έχει δυνατότητας και ωφελιμότητα περαιτέρω διευρύνσεως διότι, αν ενθυμηθώμεν και το αρχαίον ρητόν, ότι επιστήμη χωριζομένη αρετής πανουργία φαίνεται, κατανοούμε ότι η επιδίωξις της παιδείας δεν πρέπει να είναι μόνον η υπό των νέων απόκτησις γνώσεων, αλλά και η δημιουργία εις αυτούς καλών καθαγών χαρακτήρων. Εις τον τομέα δε τούτον της ηθικής αγωγής η Ορθόδοξος Εκκλησία και ειδικώτερον το Οικουμενικόν Πατριαρχείον και αι υπ'αυτό Μητροπόλεις έχει προσφέρει πολλά εις το Γένος, ιδία εις εποχάς καθ'ας δεν υφίστατο το Ελληνικόν Κράτος και εις περιοχάς εκτεινομένας πέραν της επικρατείας αυτού, οφείλει δε και δύναται και πρέπει να εξακολουθήση προσφέρουσα επ'αγαθώ ολοκλήρου του ανά τα πέρατα της γης διεσπαρμένου Γένους. 

Το Οικουμενικό Πατριαρχείον, του οποίου χάριτι Θεού προκαθήμεθα, ούτως αντιλαμβάνεται την αποστολήν του. Φιλάνθρωπον, ειρηνοποιόν, διαλλακτικήν, ηθικής παιδείας χορηγόν, του Ευαγγελίου κήρυκα, του σεβασμού προς τον θεούμενον άνθρωπον διαγγελέα, της αγάπης υμνήτριαν, της συναδελφώσεως των πάντων εν Χριστώ οραματίστριαν. Είναι μία αποστολή μη αμφισβητούσα της ανθρωπίνης εξουσίας το χρέος και τα αρμοδιότητας, αλλά αποβλέπουσα εις την απάλυνσιν του πόνου, την χορηγία της ελπίδος, την εξομάλυνσιν των αντιθέσεων, το επιεικές της ισχύος, την εξημέρωσιν των ηθών, της αγάπης την εξάπλωσιν, της ειρήνης την γλυκύτητα, της χάριτος την αγαθωσύνην, την εν ανθρώποις ευδοκίαν του Θεού. Εις τα του κόσμου σπανίως παρεμβαίνει και τούτο συμπληρωματικώς διά να παρακαλέση υπέρ των πασχόντων, εις τα του Θεού μυστήρια ασκεί την αποστολήν του προς όσους ζητούν την θείαν μυσταγωγίαν, μηδένα πιέζον και μηδενός αδιαφορούντος καταφρονούν. Ως αύρα απαλή της φιλανθρώπου παρουσίας του Θεού διάκονος, προσπαθεί να μεταφέρει την δρόσον του Θείου Πνεύματος εις τους αγαπητούς αδελφούς και τέκνα, τους φλογιζομένους υπό των ποικίλων προβλημάτων της ζωής. Δεν κηρύσσει την απάθειαν της αδράνειας ουδέ σκληρού τινός πεπρωμένου ή αδυσωπήτου αιτιοκρατίας το αναπόφευκτον. 

Προσκαλεί εις δράσιν, εις αγώνα, εις προσπάθειαν, αλλά εν ειρήνη και φιλανθρώπω διαθέσει μετά δικαιοσύνης και αγάπης προς όλους, διότι πιστεύει εις την ελευθερίαν του δια του Χριστού ελευθερωθέντος από της δουλείας των παθών ανθρώπου και εις την δυνατότητα αυτού όπως, δια της συνεργείας του Θεού, καθορίζη το μέλλον του. 

Διακονεί, λοιπόν, πιστώς και αναλλοιώτως τας αρχάς αυτάς επί δύο χιλιάδας έτη, παρά τας αναποφεύκτους ανθρωπίνας αδυναμίας, και δι'αυτό τολμά να εμφανίζεται ενώπιόν σας ως γνήσιος διάδοχος του αυτάς κηρύξαντος, κατ'εντολήν του Χριστού, Αποστόλου Παύλου. 

'Ηδη απελογήθημεν ενώπιον υμών, εκλεκτή των δικαιοτάτων βουλευτών ομήγυρις, μετά πολλής της αγάπης περί ωρισμένων σημείων της πίστεως και της ελπίδος ημών. Δεν ήλθομεν προς υμάς καθ'υπεροχήν λόγου ή σοφίας καταγγέλλοντες το μαρτύριον του Θεού, "ου γαρ εκρίναμεν του ειδέναι τι εν υμίν ειμή Ιησούν Χριστόν και τούτον εσταυρωμένον", ίνα τους λόγους του προκατόχου ημών εις το βήμα τούτο Αποστόλου Παύλου χρησιμοποιήσωμεν. Συνεχίζοντες δε την ιδικήν του φρασεολογίαν επαναλαμβάνομεν αυτολεξεί ως προσήκοντα και σήμερον όσα εκείνος τότε είπεν: "και εγώ εν ασθενεία και εν φόβω και τρόμω πολλώ εγενόμην προς υμάς, και ο λόγος μου και το κήρυγμά μου ουκ εν πειθοίς ανθρωπίνης σοφίας λόγοις, αλλ'εν αποδείξει Πνεύματος και δυνάμεως, ίνα η πίστις υμών μη η εν σοφία ανθρώπων, αλλ'εν δυνάμει Θεού". 

Ευχαριστούμεν εκ βαθέων υμάς δια την υπομονήν και την ευγένειαν μετά της οποίας ηκούσατε τους άνευ ανθρωπίνης σοφίας λόγους ημών. Ευχαριστούμεν και πάλιν εκ βαθέων δια την μεγάλην τιμήν της παραχωρήσεως εις την ημετέραν Μετριότητα του υψηλού τούτου βήματος. Δεν θέλομεν να εγκαταλείψωμεν αυτό πριν ή αναπέμψωμεν εξ αυτού την θερμήν ικεσίαν προς τον προνοητήν του κόσμου όπως ευλογή, προστατεύη και φωτίζη όλους τους χρησιμοποιούντας αυτό εις το να εισηγούνται τα βέλτιστα δια τον λαόν, την έκφρασιν της βουλήσεως του οποίου ανεδέχθησαν. 

Η δε χάρις και το άπειρον έλεος του Θεού είη επί πάντα τον λαόν, τον τους τοιούτους αγαθούς βουλευτάς και άρχοντας αυτού εκλεξάμενον, και μετ'αυτών πάντων. Αμήν. 

('Ορθιοι όλοι οι Βουλευτές χειροκροτούν ζωηρά και παρατεταμένα) 

(Στο σημείο αυτό ο Παναγιότατος Οικουμενικός Πατριάρχης κ.κ.Βαρθολομαίος συνοδευόμενος από τον Πρόεδρο της Δημοκρατίας κ. Κωνσταντίνο Στεφανόπουλο και τον Πρόεδρο της Βουλής κ. Απόστολο Κακλαμάνη εξέρχεται της Αιθούσης) 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ). 

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, κηρύσσεται η λήξη της Ειδικής Συνεδριάσεως προς τιμήν της Αυτού Θειοτάτης Παναγιότητος του Οικομενικού Πατριάρχη κ.κ.Βαρθολομαίου. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το Γραμματέα της Βουλής, κ. Δημήτριο Κουτσόγιωργα, Βουλευτή Αχαϊας, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία η Ελληνική Πνευμονολογική Εταιρεία Παράρτημα Κρήτης υποβάλλει προτάσεις για τον τρόπο κοστολόγησης των ιατρικών πράξεων στο Πνευμονολογικό ιατρείο. 

2) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία η 'Ενωση Σφακιανών Νομού Ρεθύμνου ζητεί ο νέος κρατικός αερολιμένας Χανίων να λάβει την επίσημη ονομασία "Ιωάννης Δασκαλογιάννης". 

3) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Δήμος Ψαρών ζητεί την κατασκευή έργων υποδομής στο λιμάνι της νήσου Ψαρών. 

4) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Φυσιολατρικός Σύλλογος Νοπηγείων Μηθύμνης Αιτωλ/νίας ζητεί να μην πολεοδομηθεί ο οικισμός Νοπηγείων. 

5) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Ομοσπονδία Συλλόγων Τριχωνίδας ζητεί την ίδρυση Πανεπιστημίου Δυτικής Στερεάς με έδρα το Αγρίνιο. 

6) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία ο Δήμος Χάλκειας Αιτωλ/νίας ζητεί την αναβάθμιση του Αστυνομικού Σταθμού Γαβρολίμνης Αιτωλ/νίας. 

7) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ 

κατέθεσε αναφορά με την οποία το Γενικό Νομαρχιακό Νοσοκομείο Αγρινίου ζητεί να εγκριθεί η προκήρυξη για την πλήρωση κενών θέσεων ιατρών. 

8) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύλλογος καταστηματαρχών κάθε είδους κέντρων εστιάσεως και διασκεδάσεως Νομού Μαγνησίας ζητεί την έκδοση υπουργικής απόφασης για τον προσδιορισμό του μοναδικού συντελεστή καθαρού κέρδους των καταστημάτων "ουζερί". 

9) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Ανεξάρτητος Αγροτικός Σύλλογος Επαρχίας Αλμυρού Μαγνησίας ζητεί να αποζημιωθούν οι δικαιούχοι που επλήγησαν από το οδικό έργο "'Αγιοι θεόδωροι - Αλμυρός". 

10) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η 'Ενωση Ξενοδόχων Νομού Μαγνησίας ζητεί να συμπεριληφθεί ο Νομός Μαγνησίας στις πληγείσες περιοχές από τον πόλεμο στη Γιουγκοσλαβία. 

11) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Νέας Ιωνίας Μαγνησίας καταγγέλλει απολύσεις εργαζομένων από τις εταιρείες ΙΜΑΣ ΑΕ και ΒΙΣ. 

12) Ο Βουλευτής Θεσ/νίκης κ. ΒΑΣΙΛΕΙΟΣ ΓΕΡΑΝΙΔΗΣ κατέθεσε αναφορά με την οποία οι γονείς των μαθητών της Γ' Λυκείου που συγκεντρώθηκαν στο Εργατικό Κέντρο Θεσ/νίκης υποβάλλουν προτάσεις για τον τρόπο διεξαγωγής των εισαγωγικών εξετάσεων της τριτοβάθμιας εκπαίδευσης. 

13) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία η Νομαρχιακή Αυτοδιοίκηση Λέσβου ζητεί τη βελτίωση της συγκοινωνίας των ακριτικών νησιών όπως της Λήμνου και του Αγίου Ευστρατίου. 

14) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία ο Σύνδεσμος Ημερησίων Περιφερειακών Εφημερίδων διαμαρτύρεται για την έλλειψη διαφάνειας στα διαφημιστικά προγράμματα του δημοσίου σχετικά με τον ημερήσιο επαρχιακό τύπο. 

15) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία ο Μορφωτικός Σύλλογος Αραπολακαίων Πυλίας "Η Υπαπαντή του Σωτήρος" ζητεί την τροποποίηση της λεωφορειακής γραμμής Πύλου - Καλαμάτας. 

16) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία η Ομοσπονδία Συλλόγων Υπηρεσίας Πολιτικής Αεροπορίας ζητεί να διατηρηθεί η λειτουργία του κρατικού αερολιμένα Αθηνών. 

17) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία οι Πανελλήνιες Ενώσεις Μηχανικών Εμπορικού Ναυτικού και Κατωτέρων Πληρωμάτων Μηχανής Ε.Ν. "Ο ΣΤΕΦΕΝΣΩΝ" ζητεί να μην καταργηθεί το "Cabotage". 

18) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η 'Ενωση Λειτουργών Μέσης Εκπαίδευσης Νομού Λέσβου ζητεί να συγκροτηθεί από τον Ιούνιο του 1999, ειδικό Βαθμολογικό Κέντρο στη Μυτιλήνη, όπου θα βαθμολογούνται τα γραπτά των προαγωγικών και απολυτηρίων εξετάσεων των μαθητών των τάξεων Β' και Γ' των Ενιαίων Λυκείων του Νομού Λέσβου. 

19) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Φαρμακευτικός Σύλλογος Αττικής διαμαρτύρεται για την επιχειρούμενη νομότυπη κάλυψη της παρανομίας που διαπράττεται με τη λειτουργία των φαρμακείων των Αεροδρομίων Αττικής και τον προκηρυχθέντα διαγωνισμό για τη συνέχισή της. 

20) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η 'Ενωση Αστυνομικών Υπαλλήλων Μαγνησίας αναφέρεται στην κατάσταση των Αστυνομικών Υπηρεσιών του Νομού Μαγνησίας. 

21) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Σύλλογος Συνταξιούχων ΗΣΑΠ ζητεί λύσεις για οικονομικά και θεσμικά αιτήματα του κλάδου. 

22) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η ΟΛΜΕ, η ΕΛΜΕ Βαυαρίας Γερμανίας και 'Ελληνες Εκπαιδευτικοί που εργάζονται με απόσπαση στα ελληνικά ιδιωτικά σχολεία Βαυαρίας διαμαρτύρονται για την επιπλέον φορολόγηση του επιμισθίου που δίνει η Βαυαρική Κυβέρνηση. 

23) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο 'Επαρχος Λήμνου ζητεί την πύκνωση της αεροπορικής συγκοινωνίας του νησιού. 

24) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Εργατικό Κέντρο Αγρινίου ζητεί από την ελληνική κυβέρνηση να αποσύρει άμεσα το Α/Τ "Θεμιστοκλής" απ' την Αδριατική. 

25) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Οργάνωση Ελλήνων Φοιτητών Σόφιας Βουλγαρίας εκφράζει την ανησυχία της για την ασφάλεια των ελλήνων φοιτητών στη Βουλγαρία δεδομένου ότι η χώρα αυτή συμμετέχει στις πολεμικές επιχειρήσεις του ΝΑΤΟ κατά της Γιουγκοσλαβίας. 

26) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η 'Ενωση Γονέων και Κηδεμόνων Ελλάδας για την καταπολέμηση των ναρκωτικών και της εγκληματικότητας ζητεί να μην επιτραπεί η καλλιέργεια κάνναβης στην Ελλάδα αν και προβλέπεται σε κοινοτική οδηγία. 

27) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία ο Σύλλογος Ιατρών ΕΣΥ Κέντρων Υγείας Ηπείρου - Κέρκυρας και Λευκάδας διαμαρτύρεται για την περικοπή των εφημεριών. 

28) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Αισωνίας του Νομού Μαγνησίας ζητεί την αποζημίωση των παραγωγών Διμηνιού Μαγνησίας που επλήγησαν από τη χαλαζόπτωση του 1998. 

29) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Ελληνική Εταιρεία Προστασίας και Αποκατάστασης Αναπήρων Παίδων ΕΛΕΠΑΠ - Παράρτημα Βόλου ζητεί οικονομική ενίσχυση της λειτουργίας του Ειδικού Σχολείου και των υπηρεσιών που προσφέρει το Παράρτημα ΕΛΕΠΑΠ Βόλου. 

30) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Αγροτικός Σύλλογος Πτελεού "Η Δήμητρα" ζητεί την καταπολέμηση του δάκου της ελιάς με αεροψεκασμούς στην περιοχή του. 

31) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το πρόγραμμα "Μεθοριακή Ζώνη" του Υπουργείου Μακεδονίας - Θράκης.

32) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με αιτήματα των πολύτεκνων ελλήνων. 

33) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τις αντιδράσεις της κοινότητας στο Βώλακα Νομού Δράμας στο σχέδιο "Ι. Καποδίστριας". 

34) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα προβλήματα των βιοτεχνιών έτοιμου ενδύματος και της λειτουργίας του Γενικού Νομαρχιακού Νοσοκομείου. 

35) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Βαρβάρα Κουμπέτλογλου, κάτοικος του Καλού Αγρού στη Δράμα, ζητεί τη διευθέτηση της συνταξιοδότησής της. 

36) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Πανελλήνια Οργάνωση "Η Ελληνική Εστία" ζητεί την άμεση κατάπαυση του πυρός στη Γιουγκοσλαβία και την εύρεση διπλωματικής λύσης. 

37) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το διοικητικό συμβούλιο Ειρηνοδικείου Σολλίου Μύτικα ζητεί την κάλυψη της δεύτερης θέσης συμβολαιογράφου στο Ειρηνοδικείο. 

38) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Δήμος Αιτωλικού Νομού Αιτωλ/νίας ζητεί την έγκαιρη εκτέλεση των εργασιών του έργου "Βελτίωση Υποδομών και Εγκαταστάσεων Λιμνοθάλασσας Μεσολογγίου Αιτωλικού". 

39) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Δήμος Αιτωλικού Νομού Αιτωλ/νίας ζητεί τον ηλεκτροφωτισμό του συγκοινωνιακού κόμβου στη θέση "Μπούζα" του Δήμου Αιτωλικού. 

40) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Δήμος Αιτωλικού Νομού Αιτωλ/νίας ζητεί οικονομική ενίσχυση για τη διοργάνωση πολιτιστικών εκδηλώσεων στην περιοχή του. 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ. 

1. Στην με αριθμό 7954/15.3.99 ερώτηση δόθηκε με το υπ' αριθμ. 530/4.5.99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 7954/15.3.99 ερώτηση που κατατέθηκε στη Βουλή από το Βουλευτή κ. Σκανδαλάκη Παναγιώτη και αφορά την πορεία ολοκλήρωσης του έργου στο ΝΓΝ Σπάρτης, σας πληροφορούμε τα εξής: 

1. Το έργο "Γεν. Νοσοκομείο Σπάρτης Επέκταση κτιριακών εγκαταστάσεων" ευρίσκεται στην ολοκλήρωση των οικοδομικών και ηλεκτρομηχανολογικών εργασιών. 'Εχει εγγραφεί στο Β. ΚΠΣ με συνολικό προϋπολογισμό 1.368.000.000 δρχ. 

2. Για το τρέχον έτος (1999) έχουν προταθεί (εκ μέρους του Υπουργείου Υγείας και Πρόνοιας) στο Υπουργείο Εθνικής Οικονομίας 748.000.000 δρχ. και προβλέπεται να απορροφηθούν εντός του έτους 1999. 

3. Η συμβατική ημερομηνία περαίωσης του έργου ήταν η 12η Απριλίου 1998 λόγω όμως δυσκολιών που ανέκυψαν κατά την κατασκευή του έργου το έργο έχει εγκεκριμένη παράταση στις 30.6.99, ημερομηνία κατά την οποία προβλέπεται να περαιωθεί. 

4. Αναμένεται να περαιωθεί το έργο κατά την ημερομηνία της εγκεκριμένης παράτασης. 

5. Μέχρι σήμερα έχουν διαβιβασθεί 720.000.000 δρχ. και έχουν απορροφηθεί 674.000.000 δρχ. ενώ η αξία των εκτελεσθέντων εργασιών ανέρχεται σε 852.000.000. 

6. Για την προμήθεια του ιατρικού εξοπλισμού έχει εγγραφεί στο Β.ΚΠΣ το αριθ. 9691519 έργο (ΣΑΕ 091/2 Εθνικό Σκέλος) προϋπολογισμού ύψους 700.000.000 δρχ. είχαν μεταβιβαστεί πιστώσεις ύψους 80.000.000 δρχ. και ακολουθούνται οι διαδικασίες που προβλέπονται από την σχετική νομοθεσια περί προμηθειών. 

Ο Υπουργός 

Λ. ΠΑΠΑΔΗΜΑΣ" 

2. Στην με αριθμό 8337/18.3.99 ερώτηση δόθηκε με το υπ' αριθμ. 793/3.5.99 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

"Απαντώντας στην ερώτηση 8337/18.3.99 του Βουλευτή κ. Κ. Σπηλιόπουλου που μας διαβιβάστηκε με το υπ' αριθ. 751/6.4.99 έγγραφο του Υπουργείου Γεωργίας, παρακαλούμε να πληροφορήσετε τον κύριο Βουλευτή σύμφωνα με τα στοιχεία της Δ/νσης Εγγειοβελτιωτικών 'Εργων του ΥΠΕΧΩΔΕ τα εξής: 

Στο πρόγραμμα αντιπλημμυρικών έργων του ΥΠΕΧΩΔΕ/ΓΓΔΕ (δανειοδοτούμενο από το ΤΚΑΣΕ) έχει ενταχθεί το έργο "Αντιπλημμυρικά ποταμών και λοιπών περιοχών Πατρών Αιγαλείας και λοιπών περιοχών Αχαϊας" στη ΣΑΕ 072/1 αρ. έργου 9572133 προϋπολογισμού 600 εκ. δρχ. και έχουν ήδη διατεθεί τα 550 εκ. δρχ. 

Ειδικότερα για τον ποταμό Λάδωνα από το πιο πάνω έργο έχει συσταθεί η εργολαβία "Αντιπλημμυρικές εργασίες σε ποταμούς Πατρών - Πύρρος - Παραπύρρος - Λάδωνας (Α'φάση) προϋπολογισμού 70 εκατ. δρχ. 

Επίσης από το έργο 9572935 της ΣΑΕ 072/1 "Αντιπλημμυρική προστασία Κ. Δολιανών, Τυρού, Σαπουνακαίικων, Τιμενίου, Λάδωνα και ποταμού Ν. Λακωνίας", έχει συσταθεί η εργολαβία "Αντιπλημμυρική προστασία περιοχής Λάδωνα Ν. Αρκαδίας" προϋπολογισμού 50 εκατ. δρχ. 

Μετά τις πυρκαγιές του καλοκαιριού 1998 για τον Ν. Αχαίας έχει ζητηθεί από το ΥΠΕΘΟ νέα πίστωση 2,065 δισ. δρχ., όμως η πρόταση που υποβλήθηκε τον Οκτώβριο του 1998, δεν έχει μέχρι σήμερα εγκριθεί. 

Ο Υπουργός 

Κ. ΛΑΛΙΩΤΗΣ" 

3. Στην με αριθμό 8416/18.3.99 ερώτηση δόθηκε με το υπ' αριθμ. 341/3.5.99 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην υπ' αριθμ. 8416/18.3.99 ερώτηση, που κατατέθηκε στη Βουλή από τους Βουλευτές κυρίους Νίκο Γκατζή και Β. Μπούτα, με την οποία διαμαρτύρονται γιατί στις ανατολικές ακτές του Πηλίο και συγκερκιμένα στις παραλίες "Χορευτό" και "'Αγιοι Σαράντα" δεν έχει γίνει καθορισμός των οριογραμμών αιγιαλού και παραλίας, με αποτέλεσμα να γίνονται καταπατήσεις των ακτών σε μεγάλη έκταση, σας γνωρίζουμε τα εξής: 

'Οπως μας ενημέρωσε η αρμόδια Κτηματική Υπηρεσία Μαγνησίας, στην παραλία "'Αγιοι Σαράντα" Ζαγοράς (τέως Μακρυρράχης) έχουν καθοριστεί οι οριογραμμές αιγιαλού, παραλίας και παλαιού αιγιαλού και η επικυρωτική απόφαση του καθορισμού αυτού έχει δημοσιευτεί στο ΦΕΚ 1206 τ.Δ'/9.10.96. 

Στο "Χοτευτό" Ζαγοράς δεν έχουν καθοριστεί οι οριογραμμές αιγιαλού και παραλίας λόγω ελλείψεως τοπογραφικών διαγραμμάτων. 

'Οσον αφορά στο θέμα των καταπατήσεων, στην Κτηματική Υπηρεσία να εκπονηθούν τα σχετικά τοπογραφικά διαγράμματα, προκειμένου να προωθηθεί ο καθορισμός των οριογραμμών αιγιαλού και παραλίας στην περιοχή του Χορευτού Ζαγοράς. 

Ακόμη, δόθηκε εντολή να διενεργηθεί έρευνα προκειμένου να διαπιστωθεί εάν έχουν γίνει καταπατήσεις του κοινοχρήστου χώρου του αιγιαλού στις προαναφερόμενες περιοχές και σε καταφατική περίπτωση να ληφθούν όλα τα προβλεπόμενα από την ισχύουσα νομοθεσία μέτρα για την προστασία και διασφάλιση των συμφερόντων του Δημοσίου. 

Ο Υφυπουργός 

Γ. ΔΡΥΣ" 

4. Στην με αριθμό 8512/22.3.99 ερώτηση ΑΚΕ 653 δόθηκε με το υπ' αριθμ. 1120/6.5.99 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην ερώτηση 8512/22.3.99 και ΑΚΕ 653 με την οποία μας διαβιβάστηκε η αριθμ. 12/11.3.99 επιστολή της 'Ενωσης Εργαζομένων ΑΓΚΡΟΙΝΒΕΣΤ Α.Ε., που κατατέθηκε στη Βουλή από το Βουλευτή κ. Η. Καλλιώρα, για τα θιγόμενα σ' αυτή θέματα αρμοδιότητάς μας, σας πληροφορούμε τα εξής: 

'Οπως μας ανέφερε η Επιθεώρηση Εργασίας Ν. Φθιώτιδας, η εταιρεία ΑΓΚΡΟΙΝΒΕΣΤ θέλει τη μείωση του προσωπικού της κατά 50 άτομα από 180 που απασχολεί σήμερα και σύμφωνα με τις διατάξεις του ν. 1387/83 βρίσκεται στο στάδιο των διαβουλεύσεων με τους εργαζόμενους και αρμόδιους φορείς. 'Ηδη χορήγησε στην 'Ενωση των εκπροσώπων των εργαζομένων της τα αιτηθέντα έγγραφα με το αριθμ. 13/15.3.99 έγγραφό της. 

Ο Υπουργός 

ΜΙΛΤΙΑΔΗΣ ΠΑΠΑΪΩΑΝΝΟΥ" 

5. Στην με αριθμό 8540/99 ερώτηση δόθηκε με το υπ' αριθμ. 1576/16.4.99 έγγραφο από τον Υπουργό Μακεδονίας - Θράκης η ακόλουθη απάντηση: 

"Απαντώντας στην ερώτηση 8540/99 που κατέθεσε στη Βουλή, η Βουλευτής κ. Φάνη Πάλλη-Πετραλιά, αναφορικά με ακίνητη περιουσία που ανήκει στο κράτος, σας γνωρίζουμε ότι το Υπουργείο Μακεδονίας-θράκης δεν έχει ακίνητη περιουσία. 

Το κτίριο του Διοικητηρίου Θεσσαλονίκης, στο οποίο στεγάζεται σήμερα το Υ.ΜΑ.Θ., είναι ακίνητο του Δημοσίου στο οποίο το 1954 συγκεντρώθηκαν και εγκαταστάθηκαν όλες οι Υπηρεσίες της τότε Γενικής Διοίκησης Μακεδονίας. 

Το Κυβερνείο Θεσσαλονίκης είναι και αυτό ακίνητο του Δημοσίου και χρησιμοποιείται κατά καιρούς, σαν κατοικία του Υπουργού Μακεδονίας-Θράκης (Β.Δ. 4260/1962). 

Ο Υπουργός 

ΙΩΑΝΝΗΣ ΜΑΓΚΡΙΩΤΗΣ" 

6. Στην με αριθμό 8636/29.3.99 ερώτηση δόθηκε με το υπ'αριθμ. 313/4.5.99 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 8636/29.3.99, που κατατέθηκε από το Βουλευτή κ. Α. Φούσα και στάλθηκε σε μας με το έγγραφο Φ.15/149/ΑΣ 19 δισ./ 13.4.99 του κυρίου Υπουργού Εξωτερικών αναφορικά με τους πρόσφυγες, σας γνωρίζουμε ότι κανένας πρόσφυγας από τα Σκόπια ή Αλβανία δεν εισήλθε στη χώρα μας, όπως προκύπτει από σχετικά έγγραφα των Νομαρχιακών Αυτοδιοικήσεων Θεσπρωτίας, Ιωαννίνων, Καστοριάς, Κιλκίς, Πέλλας, Σερρών και Φλώρινας. 

Ο Υφυπουργός 

ΓΕΩΡΓΙΟΣ ΦΛΩΡΙΔΗΣ" 

7. Στην με αριθμό 8688/31.3.99 ερώτηση δόθηκε με το υπ' αριθμ. 3416/29.4.99 έγγραφο από τον Υφυπουργό Εθνικής 'Αμυνας η ακόλουθη απάντηση: 

"Σε απάντηση της 8688/31.3.99 σχετικής ερώτησης, που κατέθεσε ο Βουλευτής κ. Π. Ψωμιάδης στη Βουλή των Ελλήνων, με τα αιτήματα των Αξιωματικών της Αστυνομίας Κεντρικής Μακεδονίας, σας γνωρίζουμε τα εξής: 

Σύμφωνα με την Κοινή Υπουργική Απόφαση 2412/Φ.951/360/431347/ 10 Φεβρ. 1984, το Βοήθημα Επαγγελματικής (ή Οικογενειακής) Αυτοτέλειας (ΒΕΑ) χορηγείται από το Μετοχικό Ταμείο Στρατού στα τέκνα των μετόχων ή μερισματούχων Αξιωματικών της Αστυνομίας, με την τέλεση γάμου μεταξύ της ενηλικίωσής τους (18ου έτους) και τη συμπλήρωση του 30ού έτους της ηλικίας τους (για τα τέκνα τα γεννημένα μετά την 18.2.83). Το ύψος δε του Βοηθήματος αυτού ισούται με το άθροισμα εξήντα (60) μηνιαίων μερισμάτων του βαθμού που δικαιούται ο μέτοχος ή μερισματούχος. 

Με το ν. 2641/98 (άρθρο 19) προβλέφθηκε η χορήγηση του υπόψη βοηθήματος από το ΜΤΣ στις άγαμες θυγατέρες των ασφαλισμένων στην ηλικία των 25 ετών αντί των 35, που ίσχυε ως πρόσφατα. Για να ανταποκριθεί στις υποχρεώσεις του από την θέσπιση της ως άνω διάταξης, το ΜΤΣ αναγκάσθηκε, κατόπιν απόφασης του Δ.Σ. του, να εκταμιεύσει ποσά από το Γενικό του Κεφάλαιο. Οι μέχρι σήμερα οικονομικές και αναλογιστικές μελέτες του ΜΤΣ, εξάλλου, αποδεικνύουν ότι τα καταβαλλόμενα ως ΒΕΑ ποσά είναι μεγαλύτερα από τις αντίστοιχες εισφορές. 

Ως εκ των ανωτέρω, το Ταμείο δεν αντιμετωπίζει θέμα τροποποίησης του προαναφερθέντος Νόμου, ο οποίος μάλιστα ψηφίστηκε πρόσφατα, το δε ύψος της δαπάνης από τυχόν μείωση του έτους λήψης του εν λόγω Βοηθήματος στα 20 έτη ή από αύξηση του αποδοτικού ποσού, θα ήταν δυσανάλογα μεγαλύτερο των οικονομικών δυνατοτήτων του Ταμείου. 

Ο Υφυπουργός 

Δ. ΑΠΟΣΤΟΛΑΚΗΣ" 

8. Στην με αριθμό 8688/31.3.99 ερώτηση δόθηκε με το υπ' αριθμ. 1035/3.5.99 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση των από 22.3.99, 31.3.99 και 1.4.99 εγγράφων σας, σχετικά με την 8688/31-3-99 ερώτηση και τις με αριθμό 2975/22.3.99, 2992/22.3.99 και 3251/1.4.99 αναφορές που κατέθεσαν οι Βουλευτές κύριοι Π. Ψωμιάδης, Π. Φουντουκίδου, Α. Ιντζές και Στ. Παπαθεμελής και μας διεβίβασε το Υπουργείο Δημόσιας Τάξης με τα αριθ. 6004/23/128 και 6004/23/129-α/6.4.99 έγγραφά του, αναφορικά με το ανωτέρω θέμα, σας γνωρίζουμε τα ακόλουθα: 

1. Η Κυβέρνηση υλοποιώντας σχετική εξαγγελία της, προέβη στην αναμόρφωση του μισθολογίου των στελεχών των Ενόπλων Δυνάμεων, της Ελληνικής Αστυνομίας, του Πυροσβεστικού και του Λιμενικού Σώματος, εξαντλώντας όλα τα δυνατά περιθώρια του Κρατικού Προϋπολογισμού. 

Το προαναφερόμενο μισθολόγιο, που θεσπίστηκε με το ν.2448/96 παρέχει ουσιαστικές αυξήσεις στα εν λόγω στελέχη. Ειδικότερα με το μισθολογικό αυτό νόμο αντιμετωπίζονται οι ειδικές συνθήκες εργασίας του στρατιωτικού, αστυνομικού, πυροσβεστικού και λιμενικού προσωπικού, με τη θέσπιση μηνιαίου επιδόματος ειδικής απασχόλησης, το οποίο είναι συνάρτηση του χώρου, των συνθηκών και του τρόπου απασχόλησης του προσωπικού αυτού. 

Εξάλλου, με τις διατάξεις του άρθρου 18 του πρόσφατου συνταξιοδοτικού νόμου 2592/98 "Αναπροσαρμογή συντάξεων πολιτικών συνταξιούχων του δημοσίου, ρύθμιση συνταξιοδοτικών θεμάτων και άλλες διατάξεις" (ΦΕΚ 57Α), προβλέπονται πρόσθετες βελτιώσεις για το στρατιωτικό, πυροσβεστικό, λιμενικό και αστυνομικό προσωπικό από 1.1.98. 

2. Το Υπουργείο Οικονομικών δεν προτίθεται να προβεί σε τροποποίηση της ισχύουσας συνταξιοδοτικής νομοθεσίας ως προς τις προϋποθέσεις και τους όρους συνταξιοδότησης των δημοσίων υπαλλήλων και στρατιωτικών πριν ολοκληρωθεί ο διάλογος για το "ασφαλιστικό" και ληφθούν αποφάσεις για το είδος και το εύρος των επεμβάσεων που θα απαιτηθούν. 

Ο Υφυπουργός 

Ν. ΧΡΙΣΤΟΔΟΥΛΑΚΗΣ" 

9. Στην με αριθμό 8779/1-4-99 ερώτηση δόθηκε με το υπ'αριθμ. 523/30-4-99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στη με αριθμό 8779/1.4.99 ερώτηση που κατατέθηκε στη Βουλή από το Βουλευτή κ. Ηλία Βεζδρεβάνη και αφορά ίδρυση Κέντρου Υγείας στο Μαργαρίτι Ν. Θεσπρωτίας, σας ενημερώνουμε ότι: 

Κυρίαρχος στόχος της πολιτικής μας είναι η αναβάθμιση της ποιότητας των παρεχόμενων υπηρεσιών υγείας, όσον αφορά την βελτίωση της στελέχωσης, τις υποδομές και τον εξοπλισμό. Στα πλαίσια αυτά εντάσσεται η σταδιακή ολοκλήρωση των μονάδων υγείας σ' όλη τη χώρα, σύμφωνα με τις εκάστοτε οικονομικές δυνατότητες. 

Oι υγειονομικές ανάγκες των κατοίκων του Δήμου Μαργαριτίου εξυπηρετούνται από το ΠΙ του Κέντρου Υγείας Ηγουμενίτσας στην έδρα του Δήμου. 

Το Υπουργείο μας, παρακολουθώντας τις υγειονομικές ανάγκες του πληθυσμού σε συνδυασμό με τα δημογραφικά στοιχεία που διαμορφώνονται σήμερα μετά την εφαρμογή του νόμου περί "Συγκρότησης της πρωτοβάθμιας τοπικής αυτοδιοίκησης", πρόκειται να ανασχεδιάσει τον υγειονομικό χάρτη της χώρας με βάση τα νέα δεδομένα σε συνεργασία με τους εμπλεκόμενους στο θέμα φορείς. 

'Oσον αφορά το Γ' κοινοτικό πλαίσιο στήριξης, έχουμε προχωρήσει σε κατάρτιση του συνολικού σχεδίου περιφερειακής ανάπτυξης (ΣΠΑ) στους τομείς Υγείας και Πρόνοιας. Κατά την επόμενη φάση, της αναλυτικής εξειδίκευσης του προγράμματος σε επίπεδο έργων, πρόκειται να διαμορφωθεί η πρόταση του Υπουργείου μας, με γνώμονα την εκπλήρωση των προϋποθέσεων που τέθηκαν από την Ε.Ε. κατόπιν ιεράρχησης και αξιολόγησης των προτάσεων ένταξης νέων έργων. 

Ο Υπουργός 

Λ. ΠΑΠΑΔΗΜΑΣ" 

10. Στις με αριθμούς 8852/2-4-99, 9023/7-4-99 ερωτήσεις δόθηκε με το υπ' αριθμ. 520/30-4-99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στις με αριθμό 8852/2-4-99 και 9023/7-4-99 ερωτήσεις που κατατέθηκαν στη Βουλή από τον Βουλευτή κ. Ηλία Βεζδρεβάνη και αφορούν την παροχή υπηρεσιών υγείας στο Νομό Θεσπρωτίας, σας ενημερώνουμε ότι: 

Κυρίαρχος στόχος της πολιτικής μας είναι η αναβάθμιση της ποιότητας των παρεχόμενων υπηρεσιών υγείας, όσον αφορά την βελτίωση της στελέχωσης τις υποδομές και τον εξοπλισμό. Στα πλαίσια αυτά εντάσσεται η σταδιακή ολοκλήρωση της ανάπτυξης μονάδων υγείας σε όλη τη χώρα σύμφωνα με τις εκάστοτε οικονομικές δυνατότητες. 

Το Υπουργείο εκτιμώντας τις ανάγκες Υγειονομικής κάλυψη του Νομού Θεσπρωτίας προχώρησε στην εγγραφή επώνυμων έργων στο Β'ΚΠΣ που στόχο έχουν την αναβάθμιση της υποδομής και τη βελτίωση της λειτουργικότητας του Νοσοκομείου. 

Το έργο της Νέας Πτέρυγας 2.500 τ.μ. ολοκληρώθηκε και δόθηκε για χρήση. Μετά από επισκέψεις των τεχνικών του Υπουργείου κρίθηκε σκόπιμη η σύνταξη μίας συνολικής μελέτης αναδιαρρυθμίσεων και προσθηκών που θα αντιμετωπίζει ενιαία και με σύγχρονο τρόπο όλες τις ανάγκες όπως περιγράφονται στον οργανισμό, θα καθορίσει σε σχέση με την υπάρχουσα κατάσταση τις πλέον κατάλληλες θέσεις και σχέσεις των τμημάτων και θα οριοθετήσει το μέγεθος της αναγκαίας προσθήκης προκειμένου να φιλοξενήσει τις μη υλοποιημένες μονάδες και τις πλεονάζουσες δραστηριότητες του παλαιού νοσοκομείου. Η διαδικασία ολοκληρώθηκε και υπογράφεται σύμβαση με ανάδοχο. 

Προκειμένου να αντιμετωπισθούν άμεσα τα προβλήματα που άπτονται τόσο της λειτουργικότητας όσο και των κακών συνθηκών υγιεινής του υφιστάμενου παλαιού κτιρίου για το χρονικό διάστημα που θα απαιτήσει η ολοκλήρωση των προαναφερόμενων, το Υπουργείο ενέκρινε εργασίες ανακαίνισης εσωτερικά και εξωτερικά δαπάνης 80.000.000 δρχ. 

Μέχρι τώρα έχει επιχορηγηθεί το Νοσοκομείο με πιστώσεις ύψους 440.000.000 δρχ. για ιατροτεχνολογικό εξοπλισμό με 140.000.000 δρχ. για ξενοδοχειακό και 20.000.000 δρχ. για μηχανοργάνωση. 

Από τα ανωτέρω προκύπτει σαφέστατα ότι η αναβάθμιση υποδομών θα εξασφαλίσει την εξυπηρέτηση του πολίτη σε επίπεδο Πρωτοβάθμιας και Δευτεροβάθμιας Φροντίδας αποκτώντας Νοσοκομείο ενταγμένο στη σύγχρονη απαίτηση της ιατρικής φροντίδας, που θα αντιμετωπίζει τα περιστατικά σε νομαρχιακό επίπεδο. 

'Οσον αφορά το αναφερόμενο στην ερώτηση θέμα για δημιουργία Τριτοβάθμιας Υγειονομικής Περίθαλψης, θεωρούμε ότι είναι μη εφικτό με δεδομένο ότι το Π.Π.Ν. ΙΩΑΝΝΙΝΩΝ απευθύνεται και καλύπτει όλη την ευρύτερη Περιφέρεια Ηπείρου. 

Ο Υπουργός 

Λ. ΠΑΠΑΔΗΜΑΣ" 

11. Στην με αριθμό 8875/2-4-99 ερώτηση δόθηκε με το υπ'αριθμ. 522/30-4-99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στη με αριθμό 8875/2-4-1999 ερώτηση που κατατέθηκε στη Βουλή από το Βουλευτή κ. Ιωάννη Χωματά και αφορά την λειτουργία του Νομαρχιακού Νοσοκομείου Σύρου, σας ενημερώνουμε ότι: 

Κυρίαρχος στόχος της πολιτικής μας είναι η αναβάθμιση της ποιότητας όλων των παρεχομένων υπηρεσιών υγείας, όσον αφορά την βελτίωση της στελέχωσης, των υποδομών και του εξοπλισμού και κατά προτεραιότητα στα νησιά του Αιγαίου. 

Στα πλαίσια αυτά, ειδικότερα για το ΝΓΝ Σύρου σας παραθέτουμε τα εξής: 

1. Μετά την αρ. 3/97 προκήρυξη του ΑΣΕΠ, με την οποία προκηρύχθηκαν για το ΓΝΝ Σύρου 3 θέσεις του κλάδου ΤΕ Νοσηλευτών-τριών και 4 θέσεις του κλάδου ΔΕ Αδελφών Νοσ/μων εκδόθηκαν οι οριστικοί πίνακες διοριστέων τον Φεβρουάριο του 1998 και το Νοσ/μείο εντός του 1998 ολοκλήρωσε τους διορισμούς. 

Ακόμα μετά την προκήρυξη 7/97 του ΑΣΕΠ με την οποία προκηρύχθηκαν 5 θέσεις παραϊατρικού προσ/κού εκδόθηκαν τα αποτελέσματα τον Ιούλιο του 1998 και το Νοσ/μείο τηρώντας την προβλεπόμενη διαδικασία προχωρά στην ολοκλήρωση των διορισμών. 

Επίσης μετά την προκήρυξη 10/97 του ΑΣΕΠ για την οποία η υποβολή αιτήσεων των υποψηφίων έληξε 28.1.98 προκηρύχθηκαν για το ΓΝΝ Σύρου 4 θέσεις διαφόρων κλάδων και ειδικοτήτων και αναμένεται η έκδοση των οριστικών πινάκων διοριστέων από το ΑΣΕΠ. 

Το Υπουργείο έχει υποβάλει πρόταση στη ΓΓΥΣ για έγκριση πρόσληψης προσ/κού με σχέση εργασίας ΙΔΟΧ στα Νοσοκομεία και μετά την έκδοση της σχετικής πράξης, θα κατανεμηθούν οι θέσεις με ιεράρχηση των αναγκών κατά περιφέρεια και φορέα. 

Ο παιδίατρος που υπηρετούσε παραιτήθηκε στις 30-3-1999 και το Υπουργείο απέσπασε γιατρό για την κάλυψη των αναγκών για χρονικό διάστημα ενός (1) μηνός. 

2. Για το νοσοκομείο έχει δοθεί έγκριση σκοπιμότητας για προμήθεια εξοπλισμού 230.500.000 δρχ με χρηματοδότηση της Περιφέρειας Ν. Αιγαίου το 1998 και το 1997 δόθηκε επιχορήγηση από το ΠΔΕ του Υπουργείου μας για τον ίδιο λόγο ποσό ύψους 43.300.000 δρχ. 

Ως προς τα Κέντρα Υγείας και τα περιφερειακά Ιατρεία του νομού έχει γίνει κατανομή πιστώσεων από το ΠΔΕ για προμήθεια ιατροτεχνολογικού εξοπλισμού με ποσό ύψους 150.000.000 δρχ.και για επισκευές -συντήρηση ποσό ύψους 105.000.000 δρχ. Επίσης το 1998 δόθηκε επιχορήγηση ύψους 30.000.000 δρχ. για κάλυψη λειτουργικών δαπανών των K.Υ. και Π.Ι. του νομού από τον τακτικό προυπολογισμό του Υπουργείου μας. 

Ο Υπουργός 

Λ. ΠΑΠΑΔΗΜΑΣ" 

12. Στην με αριθμό 8885/2-4-99 ερώτηση δόθηκε με το υπ' αριθμ. 521/30-4-99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στη με αριθμό 8885/2.4.99 ερώτηση που κατατέθηκε στη Βουλή από το Βουλευτή κ. Βασίλη Μιχαλολιάκο και αφορά τη λειτουργία του ΠΙ χώρας Κυθήρων σας πληροφορούμε ότι: 

Βασική επιδίωξη του Υπουργείου Υγείας είναι η συνεχής βελτίωση των παρεχομένων υπηρεσιών υγείας, με ενίσχυση των υποδομών της στελέχωσης και του εξοπλισμού των υπηρεσιών Υγείας στα πλαίσια του προγραμματισμού του και των οικονομικών δυνατοτήτων. 

'Οσον αφορά το αγροτικό ιατρείο- χώρας Κυθήρων, το Υπουργείο Υγείας δεν δύναται, προς το παρόν, να συστήσει επί πλέον θέση Αγροτικού ιατρού για την εξυπηρέτηση του Λυκείου Κυθήρων, καθότι σύμφωνα με την υπ'αριθμ. 55/98 (ΠΥΣ) πράξη του Υπουργικού Συμβουλίου, ο αριθμός των προσλήψεων γιατρών υπόχρεων υπηρεσίας υπαίθρου είναι περιορισμένος. 

Πέραν τούτου όμως, οι αρμόδιες υπηρεσίες του Υπουργείου Υγείας εκτιμούν ότι οι ανάγκες δεν επιβάλλουν την παρουσία και δευτέρου Αγροτικού Ιατρού για την εξυπηρέτηση του Λυκείου Κυθήρων, με δεδομένο ότι η απόσταση από το Νοσοκομείο -Κέντρο Υγείας είναι μικρή, περίπου 20 χιλιόμετρα, με ομαλό οδικό δίκτυο και σε περίπτωση επειγόντων περιστατικών είναι σχετικά εύκολη η πρόσβαση τόσο στο Περιφερειακό Ιατρείο όσο και του γιατρού στο Λύκειο. 

Ο Υπουργός 

Λ. ΠΑΠΑΔΗΜΑΣ" 

13. Στην με αριθμό 8915/5-4-99 ερώτηση δόθηκε με το υπ'αριθμ. 519/30-4-99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στη με αριθμό 8915/5.4.99 ερώτηση που κατατέθηκε στη Βουλή από το Βουλευτή κ. Νικόλαο Κατσαρό και αφορά την στελέχωση με ιατρικό προσωπικό του Π.Γ. Νοσοκομείου Λάρισας, σας πληροφορούμε τα εξής: 

1. Κυρίαρχος στόχος της πολιτικής μας είναι η ποιοτική αναβάθμιση των παρεχομένων υπηρεσιών υγείας προς τον πολίτη, βελτιώνοντας την στελέχωση, τις υποδομές και τον εξοπλισμό και σε αυτά έχουμε εντείνει τις προσπάθειες μας, με μέτρα και δράσεις που λαμβάνουμε και υλοποιούμε, τόσο σε θεσμικό επίπεδο όσο και σε επίπεδο καθημερινής λειτουργίας των υπηρεσιών υγείας. 

2. 'Οσον αφορά την στελέχωση με ιατρικό προσωπικό στο νοσοκομείο, η κατανομή νέων θέσεων ιατρικού προσωπικού για το 1999 θα γίνει με ιεράρχηση των αναγκών που έχουν καταγραφεί κατά περιφέρεια και φορέα. Σημειώνουμε, σε σχέση με τα αναφερόμενα στην ερώτηση, ότι υπηρετούν τρεις (3) γιατροί παιδίατροι, έξι (6) γιατροί χειρούργοι, ενώ πρόσφατα διορίσθηκε ένας (1) γιατρός Επιμ. Β κυτταρολόγος. 

Ο Υπουργός 

Λ. ΠΑΠΑΔΗΜΑΣ" 

14. Στην με αριθμό 8949/5-4-99 ερώτηση δόθηκε με το υπ'αριθμ. 722/30-4-99 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

"Απαντώντας στην ερώτηση 8949/5-4-99 που κατέθεσε στη Βουλή, ο Βουλευτής κ. Ηλίας Βεζδρεβάνης, παρακαλούμε να πληροφορήσετε τον κύριο Βουλευτή σύμφωνα με τα στοιχεία της Δ/νσης Εγγειοβελτιωτικών έργων (Δ7) του ΥΠΕΧΩΔΕ τα εξής: 

1. Από το εγκεκριμένο πρόγραμμα ΤΚΑΣΕ του ΥΠΕΧΩΔΕ/ΓΓΔΕ αρ. έργου 9572124 "Αντιπλημμυρικά ποταμών, παραποτάμων, χειμάρρων Ηπείρου" έχουν διατεθεί πιστώσεις ύψους 30.620.000 δρχ. στη ΔΕΣΕ Περιφέρειας Ηπείρου για την εκπόνηση της μελέτης "Αντιπλημμυρική προστασία Δήμου Παραμυθιάς" η οποία θα εξετάσει την επίλυση του προβλήματος για την ευρύτερη περιοχή του Δήμου. 

2. 'Ηδη έχει εγκριθεί η προμελέτη και εκκρεμεί η έκδοση της απόφασης προέγκρισης χωροθέτησης, ώστε να καταστεί δυνατή στη συνέχεια η σύνταξη της οριστικής μελέτης και η έγκριση περιβαλλοντικών όρων, προκειμένου να προωθηθούν τα αναγκαία έργα προς δημοπράτηση και κατασκευή. 

Ο Υπουργός 

Κ. ΛΑΛΙΩΤΗΣ" 

15. Στην με αριθμό 8956/6-4-99 ερώτηση δόθηκε με το υπ'αριθμ. 528/3-5-99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 8956/6.4.99 ερώτηση που κατατέθηκε στη Βουλή από το Βουλευτή κ. Ηλία Βεζδρεβάνη και αφορά στην ανέγερση και τη λειτουργία Πολυϊατρείου στο Σούλι Ν. Θεσπρωτίας, σας ενημερώνουμε ότι: 

Η κοινότητα Σουλίου υγειονομικά εξυπηρετείται από το Περιφερειακό Ιατρείο Τσαγκαρίου το οποίο αποτελεί αποκεντρωμένη μονάδα του Κ.Υ. Παραμυθιάς. 

Το Υπουργείο Υγείας εξετάζοντας τις υγειονομικές ανάγκες του πληθυσμού σε συνδυασμό με τα δημογραφικά στοιχεία που διαμορφώνονται σήμερα, μετά και την εφαρμογή του Νόμου περί "Συγκρότησης της Πρωτοβάθμιας Τοπικής Αυτοδιοίκησης", πρόκειται να επανεξετάσει τον υγειονομικό χάρτη της χώρας, με βάση τα νέα δεδομένα και σε συνεργασία με του εμπλεκόμενους στο θέμα φορείς. 

Ο Υπουργός 

Λ. ΠΑΠΑΔΗΜΑΣ" 

16. Στην με αριθμό 8964/6-4-99 ερώτηση δόθηκε με το υπ'αριθμ. 783/30-4-99 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

"Απαντώντας στην ερώτηση 8964/6-4-99 που κατέθεσε στη Βουλή, ο Βουλευτής κ. Ηλίας Βεζδρεβάνης, παρακαλούμε να πληροφορήσετε τον κύριο Βουλευτή σύμφωνα με τα στοιχεία της ΕΥΔΕ/ΜΕΔΕ ότι τα θέματα των κόμβων και του οδικού δικτύου της Ηγουμενίτσας δεν είναι αντικείμενο αρμοδιότητας της Υπηρεσίας ΕΥΔΕ/ΜΕΔΕ του Υπουργείου πλην του Κυκλοφοριακού Κόμβου σύνδεσης του Νέου Λιμένα Ηγουμενίτσας με την Εγνατία οδό, που θα αποτελέσει σημαντικό κόμβο εισόδου - εξόδου της Ηγουμενίτσας προς την Εγνατία, το Νέο Λιμένα και προς την Ε.Ο. Ηγουμενίτσας Πρέβεζας. 

Το έργο αυτό έχει ήδη δημοπρατηθεί και βρίσκεται στο στάδιο της κατασκευής. 

Ο Υπουργός 

Κ. ΛΑΛΙΩΤΗΣ" 

17. Στην με αριθμό 8979/6-4-99 ερώτηση δόθηκε με το υπ' αριθμ. 790/30-4-99 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

"Απαντώντας στην ερώτηση 8979/6-4-99 που κατέθεσε στη Βουλή ο Βουλευτής κ. Ηλίας Βεζδρεβάνης, παρακαλούμε να πληροφορήσετε τον κύριο Βουλευτή σύμφωνα με τα στοιχεία της Δ/νσης Εγγειοβελτιωτικών έργων (Δ7) του ΥΠΕΧΩΔΕ τα εξής: 

Από το έργο 9572124 "Αντιπλημμυρικά ποταμών, παραποτάμων και χειμάρρων Ηπείρου" της ΣΑΕ Ο72/1 (πρόγραμμα ΤΣΑΣΕ) έχουν διατεθεί 308 εκατ. δρχ. για την εκτέλεση διαφόρων έργων αντιπλημμυρικής προστασίας στην πεδιάδα του Αχέροντα, τα οποία έχουν περατωθεί. Τα παραπάνω έργα είχαν ως σκοπό την προστασία της πεδιάδας από τις συνήθεις πλημμυρικές παροχές του Αχέροντα. 

Η υπάρχουσα (από το 1984) μελέτη αντιπλημμυρικών έργων του ποταμού Αχέροντα δεν είναι δυνατόν να εφαρμοστεί, τόσο για λόγους οικονομικούς (υπερβολικό και ασύμφορο κόστος) όσο και για λόγους περιβαλλοντικούς, αφού η περιοχή, είναι χαρακτηρισμένη ως ιδιαιτέρου φυσικού κάλλους και δεν μπορούν να κατασκευαστούν ούτε τα υψηλά αναχώματα, ούτε να γίνουν οι μεγάλες εκβαθύνσεις που προβλέπονται από τη μελέτη. Επιπλέον πρέπει να απαλλοτριωθούν κατοικίες και εγκαταστάσεις που βρίσκονται μέσα στην κοίτη πλημμύρας καθώς και αγροκτήματα, πράγμα που δεν είναι επιθυμητό από τους κατοίκους της περιοχής. Ως εκ τούτου τα εξαιρετικά φαινόμενα πλημμύρες δεν μπορούν να αντιμετωπιστούν και θα έχουν ως αποτέλεσμα την παροδική κατάκλυση ορισμένων εκτάσεων. 

Οι πιστώσεις του παραπάνω έργου 9572124, που ανήκουν στην αρμοδιότητα της ΓΓΔΕ, έχουν σχεδόν εξαντληθεί. Εάν δοθούν επιπλέον πιστώσεις από ΥΠΕΘΟ θα μπορούν να αντιμετωπιστούν τυχόν μελλοντικές τοπικές και επανορθωτικές επεμβάσεις στο μέλλον. 

Ο Υπουργός 

Κ. ΛΑΛΙΩΤΗΣ" 

18. Στην με αριθμό 8985/6-4-99 ερώτηση δόθηκε με το υπ' αριθμ. 777/30-4-99 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

"Απαντώντας στην ερώτηση 8985/6-4-99 που κατέθεσε στη Βουλή ο Βουλευτής κ. Γιάννης Καλαμακίδης, παρακαλούμε να πληροφορήσετε τον κύριο Βουλευτή ότι τα θέματα που θίγονται στην ερώτηση είναι αρμοδιότητας της Νομαρχιακής Αυτοδιοίκησης Εύβοιας και κατ' επέκταση του Υπουργείου Εσωτερικών, Δημόσιας Διοίκησης και Αποκέντρωσης προς το οποίο κοινοποιείται η ερώτηση. 

Πέραν τούτου το Υπουργείο μας προκειμένου να συμβάλλει στην εκτέλεση επειγουσών εργασιών αρμοδιότητας της Νομαρχιακής Αυτοδιοίκησης Εύβοιας ενέκρινε κατά το έτος 1998 επιχορήγηση 115.000.000 δρχ. για έργα οδοποιίας. 

Ο Υπουργός 

Κ. ΛΑΛΙΩΤΗΣ" 

19. Στην με αριθμό 9006/6-4-99 ερώτηση δόθηκε με το υπ' αριθμ. 526/30-4-99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 9006/6.4.99 ερώτηση που κατατέθηκε στη Βουλή από τους Βουλευτές κύριους Αχ. Κανταρτζή, Βαγγέλη Μπούτα και Νίκο Γκατζή και αφορά την στελέχωση με νοσηλευτικό προσωπικό του ΝΓΝ Τρικάλων, σας πληροφορούμε τα εξής: 

1. Κυρίαρχος στόχος της πολιτικής μας είναι η αναβάθμιση της ποιότητας των παρεχομένων υπηρεσιών υγείας προς τον πολίτη, όσον αφορά τη συνεχή προσπάθεια βελτίωσης, της στελέχωσης, των υποδομών και του εξοπλισμού. Η προσπάθεια μας αυτή έχει ενταθεί με συγκεκριμένα μέτρα και δράσεις που λαμβάνουμε και υλοποιούμε σε όλο τον τομέα της υγείας. 

2. Σύμφωνα με τον οργανισμό του νοσοκομείου, το οποίο είναι δυναμικότητας 220 κλινών, στη νοσηλευτική υπηρεσία προβλέπονται 305 οργανικές θέσεις και υπηρετούν 295 άτομα. Με τις 3/97 και 10/97 προκηρύξεις του ΑΣΕΠ προκηρύχθηκαν τρεις (3) θέσεις νοσηλευτικού προσωπικού (δύο (2) ΤΕ νοσηλευτών -τριών και μία (1) ΤΕ Μαιών). 

3. Από τις διατάξεις του π.δ/τος 87/86, με το οποίο καθορίζεται το ενιαίο πλαίσιο οργάνωσης των νοσοκομείων, δεν υπάρχει η δυνατότητα αύξησης θέσεων της νοσηλευτικής υπηρεσίας. Με την ολοκλήρωση του έργου "Κατασκευή Νέας Πτέρυγας ΝΓΝ Τρικάλων" στο οποίο έχει προγραμματισθεί αύξηση κλινών, θα εξετασθεί η δυνατότητα αύξησης των οργανικών θέσεων του νοσηλευτικού προσωπικού. 

Ο Υπουργός 

Λ. ΠΑΠΑΔΗΜΑΣ" 

Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

20. Στην με αριθμό 9011/6-4-99 ερώτηση δόθηκε με το υπ' αριθμ. 2032/19-4-99 έγγραφο από τον Υφυπουργό Εθνικής 'Αμυνας η ακόλουθη απάντηση: 

"Σε απάντηση της 9011/6-4-99 ερώτησης, που κατέθεσαν οι Βουλευτές κύριοι Α. Πεπονής, Ελ. Βερυβάκης, Στ. Παπαθεμελής, Π. Κρητικός και Η. Παπαηλίας στη Βουλή των Ελλήνων, σχετικά με τις εξελίξεις στα Βαλκάνια και την ελληνική στάση, το Υπουργείο 'Αμυνας σας γνωρίζει πως σε σχέση με τα θιγόμενα στην ερώτηση στρατιωτικά και αμυντικά θέματα, ισχύουν τα εξής: 

Αναφορικά με τη δήθεν εγκατάσταση στρατιωτικών βάσεων από την Τουρκία στο έδαφος της Αλβανίας σας πληροφορούμε πως όλες οι κατά καιρούς καταγγελλόμενες ως "τουρκικές" βάσεις παραμένουν, σε κάθε περίπτωση, υπό αλβανική Στρατιωτική Διοίκηση και δεν προσφέρονται για τη με οποιοδήποτε τρόπο αρωγή σε Τουρκικά επιχειρησιακά σχέδια. Απεναντίας, σας πληροφορούμε πως, κατά την τρέχουσα περίοδο, η μοναδική βάση όπου η Τουρκία εμπλέκεται στη γειτονική χώρα, κατά τρόπο μη στρατιωτικό, είναι αυτή του "ΠΑΣΑΛΙΜΑΝ" στην περιοχή του Αυλώνα, για την οποία το Τουρκικό Πολεμικό Ναυτικό έχει αναλάβει την επισκευή και συντήρηση των εγκαταστάσεων, καθώς και την κατάρτιση και εκπαίδευση του εκεί απασχολούμενου Αλβανικού προσωπικού. Η Τουρκία, βάσει διμερούς συμφωνίας που υπεγράφη στις 24-3-98, αποκτά το δικαίωμα του ελλιμενισμού και της συντήρησης δικών της πλοίων κάνοντας χρήση των εκεί υπαρχουσών εγκαταστάσεων. Ωστόσο, λόγω της πολύ κακής κατάστασης της βάσης (κατεστραμμένα κτίρια, έλλειψη υλικοτεχνικής υποδομής, κλπ.) εκτιμάται πως δεν είναι επί του παρόντος δυνατό να πραγματοποιηθεί με επιτυχία στη συγκεκριμένη βάση ούτε ελλιμενισμός, ούτε και η ζητούμενη από την Τουρκική πλευρά συντήρηση και επισκευή πολεμικών πλοίων. 

Επίσης, σε σχέση με το παραπάνω ερώτημα και αναφορικά με την ελληνική αντίδραση στις προαναφερθείσες τουρκικές ενέργειες, σας γνωρίζουμε ότι η Ελληνική Κυβέρνηση έχει και αυτή προχωρήσει σε ανάλογα βήματα στρατιωτικής συνεργασίας με την αλβανική πλευρά (μάλιστα, η σχετική συμφωνία πρόκειται να κυρωθεί σύντομα από την Ελληνική Βουλή), ενώ έχει ήδη συμφωνηθεί η κατασκευή από το Ελληνικό Πολεμικό Ναυτικό ναυτικής βάσης στο λιμάνι του Δυρραχίου. 

'Οσον αφορά δε το θιγόμενο στην ερώτηση θέμα του εφοδιασμού της βάσης "ΠΑΣΑΛΙΜΑΝ" από τις Τουρκικές 'Ενοπλες Δυνάμεις, και ιδιαίτερα μέσω του Ελληνικού Εθνικού Εναέριου Χώρου (ΕΕΧ), σας γνωρίζουμε πως κάτι τέτοιο δεν υφίσταται, εφόσον τα τουρκικά αεροσκάφη δεν έχουν λάβει σε καμία περίπτωση την άδεια να ίπτανται του εναερίου χώρου μας (πλην μιας μεμονωμένης περίπτωσης που τουρκικό μεταγωγικό μετέφερε ανθρωπιστικη βοήθεια για Κοσσοβάρους πρόσφυγες που είχαν καταφύγει στην περιοχή των Σκοπίων). 

Επιπλέον, από τα αρμόδια Επιτελεία δεν υπάρχει, για την ώρα, καμία πληροφορία σχετικά με την με οποιοδήποτε τρόπο παροχή εφοδίων και μεταφοράς προσωπικού από την Τουρκία σε στρατιωτικές εγκαταστάσεις της Αλβανίας. 

Απαντώντας στο ερώτημα περί εγκατάστασης τμήματος των Κοσσοβάρων προσφύγων στη Βόρειο 'Ηπειρο και τους φόβους για ενδεχόμενη πληθυσμιακή αλλοίωση στην περιοχή και εις βάρος του Ελληνικού στοιχείου, σας γνωρίζουμε ότι η Ελληνική Κυβέρνηση (και εν προκειμένω τα Υπουργεία Εξωτερικών και 'Αμυνας) έχει λάβει - ευρισκόμενη σε διαρκή συνεννόηση και συνεργασία με την αλβανική πλευρά - κάθε απαραίτητο μέτρο για την προστασία των Βορειοηπειρωτών, ενώ, παράλληλα, έχει σταλεί στην περιοχή του Πόγραδετς δύναμη του Στρατού (Τάγμα του Μηχανικού), το οποίο και έχει αναλάβει τη δημιουργία της κατάλληλης υποδομής για τη στέγαση και την περίθαλψη ενός ελεγχόμενου αριθμού προσφύγων, που οι Αλβανικές Αρχές δεσμεύθηκαν να φιλοξενήσουν προσωρινά στην περιοχή. Πιστεύεται δε, ότι με τις ενέργειες αυτές, καθώς και με την παροχή της ανθρωπιστικής βοήθειας που η Ελληνική Κυβέρνηση αποφάσισε να παράσχει, θα αποτραπεί, μεταξύ άλλων, και η κάθοδος των Κοσσοβάρων στα νοτιότερα της χώρας, και εγγύτερα στους Βορειοηπειρωτικούς οικισμούς. 

Τέλος, σε ό,τι αφορά το βασικό ερώτημα για την παροχή εγγυήσεων για τη μη συμμετοχή της Ελλάδας στις πολεμικές επιχειρήσεις, η πολιτική της Ελληνικής Κυβέρνησης, από την πρώτη στιγμή που ξέσπασε η κρίση στο χώρο της πρώην Γιουγκοσλαβίας, είναι σαφής και ξεκάθαρη: Η Ελλάδα ως γειτονική στη Σερβία χώρα, αλλά και ως παράγοντας σταθερότητας και ασφάλειας στην περιοχή των Βαλκανίων, δεν πρόκειται να εμπλακεί σε οποιαδήποτε μορφή στρατιωτικών επιχειρήσεων. 

Ακόμη, πρέπει να τονιστεί πως οι παραπάνω θέσεις περί άσκησης πολιτικής ασφάλειας και κατοχύρωσης των εθνικών συμφερόντων από την Ελληνική Κυβέρνηση ισχύουν απαρέγκλιτα και για κάθε άλλο θέμα ελληνικού ενδιαφέροντος (όπως π.χ. η υπόθεση της κατεχόμενης Κύπρου). 

Η Ελλάδα, μόνιμο μέλος των διεθνών οργανισμών (ΟΗΕ, ΟΑΣΕ, ΕΕ, κλπ.) και αξιόπιστος συνομιλητής σε διεθνές επίπεδο δίνει συνεχώς και με επιτυχία μάχες τόσο για τη διασφάλιση των εθνικών της δικαίων αυτών καθεαυτών, όσο και για την αποτροπή κινήσεων από μέρους εκείνων που, με την εκμετάλλευση των διαφόρων συγκυριών, επιδιώκουν να καταστούν "ρυθμιστές των εξελίξεων" τόσο στην ζωτική για τη χώρα περιοχή του Αιγαίου, όσο και στην ευρύτερη Βαλκανική. 

Ο Υφυπουργός 

ΔΗΜ. ΑΠΟΣΤΟΛΑΚΗΣ" 

21. Στην με αριθμό 9022/7-4-99 ερώτηση δόθηκε με το υπ' αριθμ. 797/30-4-99 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

"Απαντώντας στην ερώτηση 9022/7-4-99 που κατέθεσε στη Βουλή ο Βουλευτής κ. Ηλίας Βεζδρεβάνης, παρακαλούμε να πληροφορήσετε τον κύριο Βουλευτή σύμφωνα με τα στοιχεία της Δ/νσης Μελετών 'Εργων Οδοποιίας του ΥΠΕΧΩΔΕ τα εξής: 

1. Η Δ/νση Μελετών έχει αναθέσει εκπόνηση μελέτης με τίτλο "Μελέτες ολοκλήρωσης παραλιακής οδού Πρέβεζας-Ηγουμενίτσας", (25-6-97) στο τεχνικό αντικείμενο της οποίας περιλαμβάνεται και το τμήμα Καρτέρι-Κόμβος Μεσοβουνίου (Εγνατία Οδός). 

2. Στα πλαίσια της παραπάνω σύμβασης έχουν εκπονηθεί η Αναγνωριστική μελέτη οδού στην οποία περιλαμβάνεται σύνδεση με την Εγνατία Οδό στην περιοχή Μεσοβουνίου, η Γεωλογική Αναγνώριση και η μελέτη Προέγκρισης Χωροθέτησης (Μ.Π.Χ.), η οποία εγκρίθηκε με την Αποφ. 4528/1200/9-3-99 Γεν. Δ/νσης Περιβάλλοντος ΥΠΕΧΩΔΕ. 

3. Μετά την έγκριση της Αναγνώρισης της οδού θα δοθεί εντολή για τα επόμενα στάδια μελέτης μεταξύ των οποίων είναι και η προκαταρκτική μελέτη του κόμβου Μεσοβουνίου, στην οποία θα εξεταστούν όλες οι δυνατές λύσεις σύνδεσης του δρόμου Καρτέρι-Μεσοβουνίου με την Εγνατία Οδό. 

Ο Υπουργός 

Κ. ΛΑΛΙΩΤΗΣ" 

22. Στην με αριθμό 9038/7-4-99 ερώτηση δόθηκε με το υπ' αριθμ. 798/30-4-99 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

"Απαντώντας στην ερώτηση 9038/7-4-99 που κατέθεσε στη Βουλή ο Βουλευτής κ. Ηλίας Βεζδρεβάνης, παρακαλούμε να πληροφορήσετε τον κύριο Βουλευτή σύμφωνα με τα στοιχεία της Δ/νσης Μελετών 'Εργων Οδοποιίας (ΔΜΕΟ) του ΥΠΕΧΩΔΕ τα εξής: 

1. Σημαντική ανακούφιση στην κυκλοφορία εντός του αστικού ιστού της πόλης της Ηγουμενίτσας θα προκύψει με την κατασκευή του ανισόπεδου κόμβου σύνδεσης του νέου λιμανιού της πόλης με την Εγνατία Οδό και την περιμετρική οδό της πόλης. 

2. Από τα έργα αυτά ο παραπάνω ανισόπεδος κόμβος και το πρώτο χιλιόμετρο της περιμετρικής οδού ευρίσκονται σε στάδιο κατασκευής 

3. Το υπόλοιπο τμήμα της περιμετρικής οδού μήκος περίπου επτά (7) χιλιομέτρων έχει ζητηθεί να ενταχθεί στο Γ' ΚΠΣ για χρηματοδότηση στο πλαίσιο κατασκευής του δρόμου Ηγουμενίτσας - Σαγιάδας. 

Ο Υπουργός 

Κ. ΛΑΛΙΩΤΗΣ" 

23. Στην με αριθμό 9048/7-4-99 ερώτηση δόθηκε με το υπ' αριθμ. 527/30-4-99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στη με αριθμό 9048/7-4-99 ερώτηση της Βουλευτού κ. Ανδριανή (Νίτσα) Λουλέ, αναφορικά με τις εγκεκριμένες πιστώσεις για τις εφημερίες έτους 1999 για τα Κέντρα Υγείας της χώρας, σας ενημερώνουμε ότι: 

1. 'Εχουν δημοσιευτεί οι κανονιστικές αποφάσεις έτους 1999 που αφορούν την καταβολή εφημεριακής αποζημίωσης στα Νοσοκομεία Α, Β και Γ ζώνης και έχουν προϋπολογισθεί τα ποσά που πρέπει να δαπανηθούν ανά ζώνη και ανά νοσοκομείο, σύμφωνα με τις ανάγκες των νοσοκομείων. 

2. Στο νόμο 2703/8-4-1999 ΦΕΚ 72Α "Αναπροσαρμογή συντάξεων συνταξιούχων μελών ΔΕΠ των Α.Ε.Ι. ΕΠ των ΤΕΙ γιατρών ΕΣΥ και διπλωματικών υπαλλήλων, ρύθμιση συνταξιοδοτικών θεμάτων και άλλες διατάξεις" έχει συμπεριληφθεί διάταξη (άρθρο 20 παρ.3) με την οποία καθιερώνεται για τους γιατρούς και οδοντιάτρους των Νοσοκομείων του ΕΣΥ και των ΚΥ, όπως αναφέρονται στην παρ. 1 του άρθρου 7 του ν. 2606/98, μικτή εφημερία, αποτελούμενη από ενεργό 6ωρη εφημερία, μετά το πέρας του τακτικού ωραρίου, που συνεχίζεται με εφημερία ετοιμότητας μέχρι την συμπλήρωση του 16ώρου. 

Η αμοιβή της εφημερίας αυτής καθορίζεται σε εβδομήντα εκατοστά (70/100) της αντίστοιχης συνολικής αμοιβής της 16ώρου ενεργού εφημερίας. Η κατάρτιση του προγράμματος εφημεριών γίνεται από τα νοσοκομεία και εντός των ορίων των εγκεκριμένων πιστώσεων. 

3. Το Υπουργείο έχει αποστείλει σε όλα τα νοσοκομεία της χώρας εγκυκλίους με τις οποίες καθορίζει τον τρόπο εκκαθάρισης των αποδοχών των γιατρών και έχουν ληφθεί όλα τα μέτρα ώστε να μην υπάρξουν προβλήματα για το έτος 1999. Οι διοικήσεις των νοσοκομείων οφείλουν να εφαρμόζουν τις κατευθύνσεις του Υπουργείου και σε κάθε περίπτωση εντός του ισχύοντος νομοθετικού πλαισίου αρμοδιοτήτων τους. 

4. Οι πιστώσεις έτους 1998 που είχαν εγκριθεί συνολικά για τη Γ ζώνη που ανήκουν τα Κέντρα Υγείας ανέρχονταν στο ποσό των 8.080.000.000 δρχ. ενώ οι πιστώσεις για τη Γ ζώνη έτους 1999 ανέρχονται στο ποσό των 10.500.000.000 δρχ. 

Ο Υπουργός 

Λ. ΠΑΠΑΔΗΜΑΣ" 

24. Στην με αριθμό 9062/7-4-99 ερώτηση δόθηκε με το υπ' αριθμ. 525/30-4-99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 9062/7-4-1999 ερώτηση που κατατέθηκε στη Βουλή από το Βουλευτή κ. Ιωάννη Λαμπρόπουλο και αφορά την λειτουργία της Μονάδας Τεχνητού Νεφρού στο ΝΓΝ-ΚΥ Κυπαρισσίας, σας πληροφορούμε τα εξής: 

1. Κυρίαρχος στόχος της πολιτικής μας είναι η αναβάθμιση της ποιότητας των παρεχομένων υπηρεσιών υγείας προς τον πολίτη, όσον αφορά την βελτίωση της στελέχωσης, των υποδομών και του εξοπλισμού. 

2. Στα πλαίσια αυτά, η πορεία του έργου έχει ως εξής: 

α) Μέχρι σήμερα έχει ολοκληρωθεί ένα μέρος των οικοδομικών εργασιών. Οι εργασίες αυτές συνεχίζονται με γοργούς ρυθμούς, ώστε να ολοκληρωθούν έως τέλος Ιουλίου. 

β) Βρίσκεται σε εξέλιξη ο διαγωνισμός για την προμήθεια των μηχανημάτων της Μονάδας, ο δε ξενοδοχειακός εξοπλισμός και ό,τι άλλο απαιτείται για τη λειτουργία της, θα αγορασθεί με χρήματα της δωρήτριας. 

γ) Από το Υπουργείο μας προωθείται η αρίθ. Α1α/2629 κοινή Υπουργική απόφαση, σύμφωνα με την οποία προστίθεται μία Μ.Τ.Ν. στον οργανισμό του νοσοκομείου και συστήνονται τρεις θέσεις γιατρών κλάδου ΕΣΥ ειδικότητας νεφρολογίας. 

3. Σύμφωνα με τα απογραφικά δελτία του 1998 οι οργανικές θέσεις του νοσηλευτικού προσωπικού εφμανίζουν πληρότητα 96%. 

Αναλυτικά: 

Κλάδος ΤΕ Νοσηλευτών - τριών οργανικές 81 θέσεις - υπηρετούν 72 άτομα. 

Κλάδος ΔΕ Αδελφών Νοσοκόμων οργανικές 153 θέσεις - υπηρετούν 153 άτομα. 

Η κατανομή του υπηρετούντος προσωπικού κατά τμήμα,γίνεται από τη διοίκηση του νοσοκομείου κατ' εκτίμηση των υπηρεσιακών αναγκών. 

Το Υπουργείο έχει υποβάλει πρόταση στην Γ.Γ.Υ.Σ. για πρόσληψη προσωπικού Ιδιωτικού Δικαίου ορισμένου χρόνου στα νοσοκομεία και μετά την έκδοση της σχετικής πράξης, θα κατανεμηθεί το προσωπικό, ιεραρχώντας τις ανάγκες κατά περιφέρεια και φορέα. 

Ο Υπουργός 

Λ ΠΑΠΑΔΗΜΑΣ" 

25. Στην με αριθμό 9069/8-4-99 ερώτηση δόθηκε με το υπ' αριθμ. 524/30-4-99 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 9069/8-4-99 ερώτηση που κατατέθηκε στη Βουλή από τους Βουλευτές κυρίους Νικ. Γκατζή και Αχ. Κανταρτζή η οποία αφορά αιτήματα για στελέχωση του ΚΥ Σκοπέλου, του Περ. Ιατρείου Γλώσσας Σκοπέλου καθώς και την ίδρυση Περ. Ιατρείου στο δημοτικό διαμέρισμα Κλήματος του Δήμου Σκοπέλου, σας ενημερώνουμε ότι: 

1. Στο σχεδιασμό του Υπουργείου μας, μετά την εφαρμογή του ν. 2539/97 "Συγκρότηση της Πρωτοβάθμιας Τοπικής Αυτοδιοίκησης", περιλαμβάνεται η επανεξέταση του Υγειονομικού χάρτη της χώρας σε συνδυασμό με τα δημογραφικά στοιχεία και τις ανάγκες περίθαλψης του πληθυσμού και σε συνεργασία με τους εμπλεκόμενους στο θέμα φορείς. 

2. 'Εχουν δημοσιευτεί οι κανονιστικές αποφάσεις έτους 1999 που αφορούν την καταβολή εφημεριακής αποζημίωσης στα Νοσοκομεία Α, Β και Γ ζώνης και έχουν προϋπολογισθεί τα ποσά που πρέπει να δαπανηθούν ανά ζώνη και ανά νοσοκομείο. 

3. Στο ΚΥ Σκοπέλου υπηρετούν 5 γιατροί διαφόρων ειδικοτήτων του κλάδου γιατρών ΕΣΥ. Στο ΠΙ Γλώσσας Σκοπέλου υπάρχουν δύο θέσεις αγροτικών ιατρών. Η μία είναι καλυμμένη, ενώ ο γιατρός της δεύτερης θέσης βρίσκεται για 3μηνη εκπαίδευση στο νοσοκομείο Βόλου. 

4. Η πρόταση για τη δημιουργία και λειτουργία ΠΙ στο δημοτικό διαμέρισμα Κλίματος δεν είναι δυνατό να υλοποιηθεί. Οι ασθενείς εξυπηρετούνται από τους αγροτικούς γιατρούς του ΠΙ Γλώσσας, με επισκέψεις κατά τις εργάσιμες ημέρες. Τις υπόλοιπες ημέρες (Σαββατοκύριακα και Αργίες) η κάλυψη γίνεται από το ΚΥ Σκοπέλου. 

5. Η πλήρωση των κενών θέσεων προσωπικού θα γίνει κατά προτεραιότητα ανάλογα με τις ανάγκες, μετά την έγκριση προκήρυξης νέων θέσεων από το Υπουργείο Συμβούλιο. 

Ο Υπουργός 

Λ. ΠΑΠΑΔΗΜΑΣ" 

26. Στην με αριθμό 9084/8-4-99 ερώτηση δόθηκε με το υπ' αριθμ. 13675/4-5-99 έγγραφο από τον Υφυπουργό Εθνικής Οικονομίας η ακόλουθη απάντηση: 

"Σε απάντηση της ερώτησης 9084/8-4-99, που κατατέθηκε στη Βουλή των Ελλήνων από το Βουλευτή κ. Π. Κατσιλιέρη, και αφορά τη χρηματοδότηση του ΤΕΙ Καλαμάτας, σας πληροφορούμε ότι στο ΠΔΕ και ειδικά για έργα Υποδομής και Εξοπλισμού των ΤΕΙ ο Προϋπολογισμός για επί μέρους έργα διαμορφώνεται ως εξής: 

Συλλογική Απόφαση 'Εργου 43


Ονομασία 'Εργου
 Ολικός 

Προϋπολογισμός ΤΕΙ (σε χιλ. δρχ.)
 Πιστώσεις σε 

χιλ. δρχ. 
 
1. Εξοπλισμός ΤΕΙ
 120.000
 28.000
 
2. Προσθήκες
 410.000
 10
 
3. Μελέτη- Κατασκευή 

Δεξαμενών- Δικτύου 

Θερμανσης και Ηλεκτρικής 

Εγκατάστασης ΤΕΙ
  

 

80.000
  

 

10
 
4. Μελέτη -Κατασκευή 

Ανελκυστήρα βαρέως τύπου

ΤΕΙ
  

20.000
  

10
 
5. Σπουδαστική Εστία ΤΕΙ
 1.000.000
 180.000
 
6. Κατασκευή & Εξοπλισμός

φάση κτιρίου του ΤΕΙ
 500.000
 10
 
7. Μελέτη- Κατασκευή 

Διαμόρφωση -Συντήρηση

Χώρων ΤΕΙ 
  

200.000
  

8.200
 
8. Απαλλοτρίωση 'Εκτασης 

ΤΕΙ
 700.000
 10
 


Ο Υφυπουργός 

ΧΡ. ΠΑΧΤΑΣ" 

27. Στην με αριθμό 9096/14-4-99 ερώτηση δόθηκε με το υπ' αριθμ. 15534/3-5-99 έγγραφο από την Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 9096/14-4-99 του Βουλευτή κ. Π. Τατούλη, σας πληροφορούμε ότι το έργο ασφαλτόστρωσης του δρόμου Χάραδρος - Πλάτανος - Σίταινα- Καστάνιτσα συμπεριλαμβάνεται στο Πρόγραμμα ΣΑΝΑ-2 και έχει δημοπρατηθεί. Η Περιφέρεια Δυτ. Ελλάδας ζήτησε να γίνουν κάποιες διορθώσεις στις μελέτες, που ακόμη δεν έχουν ολοκληρωθεί. Εκτιμάται ότι φέτος θα ολοκληρωθούν οι εργασίες ασφαλτόστρωσης. 

Η Υπουργός 

Β. ΠΑΠΑΝΔΡΕΟΥ" 

28. Στην με αριθμό 9101/14-4-99 ερώτηση ΑΚΕ 699 δόθηκε με το υπ' αριθμ. 314/6-5-99 έγγραφο από τον Υπουργό Ανάπτυξης η ακόλουθη απάντηση: 

"Σε απάντηση της ερώτησης/ΑΚΕ 9101/699/14.4.99, η οποία κατατέθηκε στη Βουλή των Ελλήνων από το Βουλευτή κ. Γεώργιο Σαλαγκούδη και σύμφωνα με σχετικό έγγραφο της εταιρίας "ΕΛΛΗΝΙΚΑ ΠΕΤΡΕΛΑΙΑ Α.Ε.", σας γνωρίζουμε τα εξής: 

Ο 'Ομιλος των ΕΛΛΗΝΙΚΩΝ ΠΕΤΡΕΛΑΙΩΝ (ΕΛΠΕ) σε υλοποίηση της στρατηγικής του για επέκταση των δραστηριοτήτων του εκτός Ελλάδος, εκμεταλλευόμενος μικρού επιχειρηματικού κινδύνου επενδυτικές ευκαιρίες, έχει από καιρό εστιάσει την προσοχή του στην περιοχή των Βαλκανίων για οικονομικά βιώσιμες επενδύσεις στον τομέα του πετρελαίου. 

Ο 'Ομιλος επιχειρήσεων ΜΕΤΩΝ - ΕΤΕΠ, που δραστηριοποιείται επιχειρηματικά στην ΠΓΔΜ και ως εκ τούτου διατηρεί άριστες σχέσεις με επιτελικά στελέχη της γειτονικής χώρας, υπέβαλλε προς τα ΕΛΛΗΝΙΚΑ ΠΕΤΡΕΛΑΙΑ πρόταση για από κοινού ανάληψη επιχειρηματικής πρωτοβουλίας στον τομέα του πετρελαίου στην ΠΓΔΜ με τη μορφή κοινοπραξίας, στην οποία η ελληνική πλευρά θα κατέχει την ηγετική θέση, ελέγχοντας την πλειοψηφία των μετόχων τόσο της κοινοπραξίας όσο και των σχημάτων που ενδεχομένως θα προκύψουν από αυτήν. 

Τα ΕΛΠΕ, δεν επεδίωξαν τη συνεργασία αλλά δεν είχαν και λόγο να αποποιηθούν την πρόταση του ΜΕΤΩΝ - ΕΤΕΠ, δεδομένου ότι αυτή εξυπηρετούσε τον στόχο του για επέκταση στη Βαλκανική. Επομένως, δεν υπήρξε "αποκλεισμόςεκ των προτέρων άλλων ελληνικών ή ευρωπαϊκών εταιριών", δεδομένου ότι τα ΕΛΛΗΝΙΚΑ ΠΕΤΡΕΛΑΙΑ δεν δέχθηκαν ανάλογη πρόταση από άλλες ελληνικές ή ευρωπαϊκές εταιρίες. 

Η σύμπτηξη σχημάτων Στρατηγικού Επενδυτή που προτίθενται να δραστηριοποιηθούν σε τρίτη χώρα, δεν λειτουργούν με τη λογική δημοσίου πλειοδοτικού διαγωνισμού. Για προφανείς λόγους προστασίας από το διεθνή ανταγωνισμό, ανάλογες στρατηγικές κινήσεις δεν κοινολογούνται. 

Επί πλέον, η "ΕΛΛΗΝΙΚΑ ΠΕΤΡΕΛΑΙΑ Α.Ε." λειτουργώντας ως διεθνής εταιρεία κατά τις αρχές της ιδιωτικής οικονομίας, έχει δημόσια γνωστή και διακηρυγμένη θέση την κατά περίπτωση συνεργασία της με αξιόλογες εταιρείες του ιδιωτικού τομέα. 

Χαρακτηριστικά αναφέρεται ότι με την 3Ε τα ΕΛΛΗΝΙΚΑ ΠΕΤΡΕΛΑΙΑ δημιούργησαν τη γνωστή βιομηχανική μονάδα στον Βόλο. Για τον αγωγό BURGAS- Αλεξανδρούπολης συνεργάζονται με τις εταιρίες PET ROLA και ΠΡΟΜΗΘΕΥΣ. Με τις ανάλογες με τον ΜΕΤΩΝ- ΕΤΕΠ κατασκευαστικές εταιρίες ΑΒΑΞ και ΕΛΛΗΝΙΚΗ ΤΕΧΝΟΔΟΜΙΚΗ, συζητούν από κοινού ανάληψη επιχειρηματικών δραστηριοτήτων στη Μολδαβία. Με τη SANYO - HELLAS εξέτασαν τη δυνατότητα ενεργοποίησης στην Ουκρανία. Επομένως η συνεργασία με τον ΜΕΤΩΝ- ΕΤΕΠ στο συγκεκριμένο έργο είναι συνεπής με την πρακτική αυτή. 

Κατά την υπογραφή της συμφωνίας προθέσεων παρέστη ως εκπρόσωπος της Ελληνικής Κυβέρνησης ο Επικεφαλής του Γραφείου Συνδέσμου της Ελληνικής Δημοκρατίας στα Σκόπια, Πρέσβης κ. Γεώργιος Κακλίκης, τόσο στη σύσκεψη που προηγήθηκε της υπογραφής με παρόντα τον Πρωθυπουργό της ΠΓΔΜ κ. Georgievsky, όσο και κατά τη διάρκεια της τελετής και το επίσημο πρόγευμα που παρέθεσε ο πρωθυπουργός της ΠΓΔΜ προς τιμή των μελών της Ελληνικής αντιπροσωπείας. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

29. Στην με αριθμό 9103/14-4-99 ερώτηση δόθηκε με το υπ' αριθμ. 15535/3-5-99 έγγραφο από την Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 9103/14-4-99 του Βουλευτή κ. Α. Τασούλα, σας πληροφορούμε ότι το εν λόγω έργο έχει προταθεί από το Δήμο Τύμφης Ν. Ιωαννίνων προς την Περιφέρεια Ηπείρου για ένταξη στο υπό Επικαιροποίηση Ειδικό Πρόγραμμα Τοπικής Αυτοδιοίκησης. 

Η Υπουργός 

Β. ΠΑΠΑΝΔΡΕΟΥ" 

30. Στην με αριθμό 9118/15-4-99 ερώτηση δόθηκε με το υπ' αριθμ. 1613/15-4-99 έγγραφο από τον Υφυπουργό Oικονομικών η ακόλουθη απάντηση: 

"Απαντώντας στην 9118/15-4-99 ερώτηση που κατατέθηκε στη Βουλή από τη Βουλευτή Αράπη-Καραγιάννη Βασιλική αναφορικά: 

α) με την εκποίηση "εθνικών κληροδοτημάτων με εξευτελιστικούς όρους και τίμημα" και β) με εκποίηση κτιρίων στην Πλάκα με τίμημα που αντιστοιχεί στο 4% της αντικειμενικής αξίας" σας γνωρίζουμε τα εξής: 

1) τα ακίνητα των κοινωφελών ιδρυμάτων και κληροδοτημάτων εκποιούνται με τη διαδικασία που προβλέπεται από τις διατάξεις του Α.Ν. 2039/39 και του 30/11-4-/12/1939 Β.Δ/τος στην αγοραία αξία αυτών και όχι με την αντικειμενική, η οποία, όπως είναι γνωστό, έχει θεσπισθεί για καθαρά φορολογικούς σκοπούς και η οποία κατά κανόνα είναι κατώτερη από την αγοραία. 

Συγκεκριμένα τα ακίνητα εκποιούνται με πλειοδοτική δημοπρασία και τα πρακτικά αυτής εγκρίνονται από την Υπηρεσία μας ύστερα από γνωμοδότηση της Επιτροπής Εθνικής Κληροδοτημάτων ή όταν συντρέχουν εξαιρετικοί λόγοι απ' ευθείας, ύστερα από έγκριση που χορηγείται μετά από σύμφωνη γνωμοδότηση του Συμβουλίου Εθν. Κληρ/των. 

2) Η Υπηρεσία μας δεν έχει υπόψη της καμμία εκποίηση ακινήτου.. Πλάκα και μάλιστα στο 4% της αντικειμενικής αξίας αυτού. Πάντως, εάν η ερώτηση αφορά το επί της οδού Θόλου 3 και Πρυτανείου ευρισκόμενο οικόπεδο έκτασης 225 τετρ. μέτρων μετά των επ' αυτού ερειπωμένων κτισμάτων ιδιοκτησίας του κοινωφελούς Ιδρύματος "Στέγη Αχιλλέως και Ευδοκίας Κουβέλου", σημειώνουμε ότι: 

Η Αγγελική χήρα Κων/νου Κοροδήμα, που πέθανε στις 28-3-58, ιδρύτρια του παραπάνω ιδρύματος, η σύσταση του οπίου εγκρίθηκε με το από 11-12-1980 Π.Δ. (ΦΕΚ292/Α/80), άφησε σε αυτό ολόκληρη την περιουσία της, μετά τον θάνατο των αδελφών της Ανυσίας και Πολυξένης, στην οποία περιλαμβανόταν και το προαναφερόμενο ακίνητο, το οποίο είχε προχωρήσει προ του θανάτου της το έτος 1956 αιτία χρησιδανείου στο Νικόλαο Βασιλείου προκειμένου να διαμένει με την οικογένειά του. 

Στη συνέχεια οι αδελφές της διαθέτιδας, Ανυσία και Πολυξένη Κουβέλου, με την από 5-5-66 σύμβαση χρησιδανείου, παραχώρησαν τη χρήση του ακινήτου αυτού στο Νικόλαο Βασιλείου, ο οποίος εξακολούθησε να μένει σ' αυτό και μετά τον θάνατο της Αγγελικής Κοροδήμα, χωρίς αντάλλγμα και ο οποίος, λίγο προ του θανάτου του, το επώλησε με το 19442/19-12-1977 συμβόλαιο της συμβολαιογράφου Πειραιά Κων/νας συζ. Δημητρίου Φωκιανού, στην Ελένη συζ. Αλεξάνδρου Φίλωνος, κατά της οποία το ίδρυμα ήγειρε ενώπιον του Πολ. Πρωτοδικείου Αθηνών, την από 15-11-89 αγωγή κυριότητος. 

Η Ελένη Φίλωνος, ενώ η υπόθεση εκκρεμούσε ενώπιον του Εφετείου Αθηνών, κατόπιν ασκήσεως έφεσης υπό αυτής κατά της αριθμ. 3792/1995 οριστικής απόφασης του Πολ. Πρωτ. Αθηνών που εδικαίωνε το Κοινωφελές 'Ιδρυμα, υπέβαλε αίτηση συμβιβασμού και κατάργηση της εκκρεμούς δίκης, προτείνοντας να καταβάλλει στον 'Ιδρυμα την αντικειμενική αξία (6.089.191) του ακινήτου και εκείνο να αναγνωρίσει την εγκυρότητά του προαναφερόμενου αγοραπωλητηρίου συμβολαίου, πλην όμως το αίτημα αυτό, το οποίο έγινε δεκτό από το 'Ιδρυμα, απορρίφθηκε με την με αριθμό 1099375/3478/Β0011/12-2-98 πράξη μας, επικυρωμένο φωτοαντίγραφο της οποίας επισυνάπτουμε, ύστερα από σύμφωνη γνωμοδότηση του Συμβουλίου Εθνικών Κληροδοτημάτων, επειδή το προσφερθέν ποσό των 6.089.191 δρχ. κρίθηκε ασύμφορο για το 'Ιδρυμα. 

Ο Υφυπουργός 

ΓΕΩΡΓΙΟΣ ΔΡΥΣ" 

Σημ:. Τα συνημμένα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων). 

31. Στην με αριθμό 9122/15-4-99 ερώτηση AKE 700 δόθηκε με το υπ' αριθμ. 491/3-5-99 έγγραφο από την Υπουργό Πολιτισμού η ακόλουθη απάντηση: 

"Σε απάντηση της υπ' αριθμ 9122/7ΟΟ/15-Ο4-1999 ερώτησης του Βουλευτή κ. Λεωνίδα Κουρή, σας γνωρίζουμε τα παρακάτω: 

Από την αρμόδια Β' Εφορεία Προϊστορικών και Κλασικών Αρχαιοτήτων διεξήχθη ανασκαφική έρευνα στο χώρο όπου προβλέπεται η εγκατάσταση της Βάσης Τεχνικής Υποστήριξης της Ολυμπιακής Αεροπορίας στο αεροδρόμιο των Σπάτων, η οποία απεκάλυψε αρχαιότητες 4 οικοδομικών φάσεων και ειδικότερα δίδυμο ιερό του 5ου αιώνα π.Χ, το οποίο αποτελείται από δύο σηκούς και αβαθή πρόδρομο και περιβάλλεται από 11 σιρούς. Απεκαλύφθη επίσης αγροτικός δρόμος πλάτους 3,20 μ. σε μήκος 54 μ, ο οποίος ανήκει στην 2η οικοδομική φάση (4ος π.χ αιώνας). Στην 3η οικοδομική φάση (4ος αιώνας) ανήκει αγροικία με αυλή και κτίσματα ενώ στο φως ήρθε και τετράγωνο κτίσμα στο βόρειο τμήμα της αυλής που ανήκει στην 4η οικοδομική φάση και χρονολογείται στο 307-270 π.Χ. 

Μετά από σχετική γνωμοδότηση του ΚΑΣ εξεδόθη Υπουργική απόφαση που εγκρίνει τη διατήρηση του διδύμου ιερού και του τμήματος της αγροικίας του 4ου π.Χ. αιώνα που βρίσκεται σε καλή κατάσταση ως ορατών και επισκέψιμων χώρων. Με την ίδια Υπουργική απόφαση μετά τη σύμφωνη γνωμοδότηση του ΚΑΣ εγκρίνεται η διάλυση του αρχαίου αγροτικού δρόμου, ο οποίος βρίσκεται σε κακή κατάσταση διατήρησης. 

Με πρωτοβουλία του ΥΠΠΟ πραγματοποιήθηκε σύσκεψη με εκπροσώπους της Εταιρείας Διεθνής Αερολιμένας Αθηνών ΑΕ. προκειμένου να εξευρεθεί λύση που θα προστατεύει και θα αναδεικνύει τις αρχαιότητες ενώ παράλληλα δεν θα δημιουργεί ανυπερβλητα τεχνικά προβλήματα και καθυστερήσεις στην κατασκευή του σημαντικότατου αυτού έργου. Το ΥΠ.ΠΟ αναμένει τις προτάσεις της Εταιρείας. 

Επισυνάπτεται η σχετική αλληλογραφία. 

Η Υπουργός 

ΕΛΙΣΑΒΕΤ ΠΑΠΑΖΩΗ" 

Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

32. Στην με αριθμό 9152/16-4-99 ερώτηση ΑΚΕ 702 δόθηκε με το υπ' αριθμ. 317/10-5-99 έγγραφο από τον Υπουργό Ανάπτυξης η ακόλουθη απάντηση: 

"Σε απάντηση της ερώτησης 9152/16-4-99 η οποία κατατέθηκε στη Βουλή των Ελλήνων από το Βουλευτή κ. Γεώργιο Σαλαγκούδη και σύμφωνα με στοιχεία που μας έδωσαν τα ΕΛΛΗΝΙΚΑ ΠΕΤΡΕΛΑΙΑ Α.Ε., σας γνωρίζουμε τα ακόλουθα: 

Η ΕΚΟ θυγατρική της ΕΛΛΗΝΙΚΑ ΠΕΤΡΕΛΑΙΑ ίδρυσε τον Οκτώβριο του 1995 την Εταιρία (joint venture) ΕΚΟ-GEORGIA LTD. 

Το αρχικό κεφάλαιο της Εταιρίας ήταν 100.000 δολλάρια. Το αρχικό μερίδιο της ΕΚΟ ΑΒΕΕ ήταν 51% ενώ το 49% ανήκε σε πέντε (5) Γεωργιανές Εταιρίες: DUKA, AVG, SAKARTVELO, CEORGIAN TRAN SOIL και SAKNAVTOBPRODUKTI. 

Ιδιαίτερα πρέπει να τονισθεί ότι την εποχή εκείνη η GEORGIAN TRANSOIL ήταν η μόνη εν ενεργεία ιδιωτική Εταιρία στον χώρο του πετρελαίου και η SAKNAVTOBPRODUKTI η κρατική Εταιρία πετρελαιοειδών. Το σημερινό εταιρικό κεφάλαιο ανέρχεται σε 400.000 δολλάρια και η συμμετοχή της ΕΚΟ - ΕΛΔΑ (καθολική διάδοχος της ΕΚΟ ΑΒΕΕ) σε αυτό ανέρχεταΙσε 76,5%. 

Η Εταιρία ΕΚΟ - GEORGIA LΙΜΙΤΕD λειτουργεί με χρηματοδότηση (δάνεια) από την Εμπορική Τράπεζα της Ελλάδος, ύψους 3.800.000 δολαρίων. Επέτυχε από τον Ιούνιο του 1996 να ξεκινήσει χονδρικές πωλήσεις βενζινών, σε ήδη υπάρχοντα πρατήρια και υπηρεσίες, ενώ παράλληλα αναζήτησε χώρους για την κατασκευή των πρατηρίων της. 

Η ΕΚΟ GEORGIA λειτουργεί με ζημιές λόγω κυρίως του αθέμιτου ανταγωνισμού από λαθραία εισαγόμενα καύσιμα, ενώ βέβαια πρέπει να σημειώσουμε ότι το μεγαλύτερο μέρος των ζημιών του έτους 1998, αφορά συναλλαγματικές διαφορές από επανυπολογισμό με την ισοτιμία τέλους έτους 1998 LΑΚΙ/$ των υποχρεώσεων της Εταιρίας για τα αναληφθέντqα δάνεια. 

Στην πορεία της, και κυρίως από τον Απρίλιο του 1998 μέχρι το τέλος του χρόνου, κατάφερε να κατασκευάσει και να θέσει σε λειτουργία έξι (6) ιδιόκτητα πρατήρια, καθώς και δύο (2) πρατήρια τρίτων υπό τα σήματα της ΕΚΟ. Η κατά τα ευρωπαϊκά πρότυπα οργάνωση και λειτουργία της Εταιρείας αποτελεί παράδειγμα στην Γεωργία. 

Η ποιότητα της λειτουργίας της ΕΚΟ GEORGIA όχι μόvο δεν εκθέτει την Εταιρία και το Ελληνικό Δημόσιο αλλά αντίθετα έχει δημιουργήσει το καλύτερο δυνατό όνομα για τις Ελληγικές Επενδύσεις. 

Στη Γεωργία ιδιοκτησία γης δεγ υπήρχε και συνεπώς η Εταιρία κατέβαλλε περί τα 45.000 δολάρια για χρήση της γης, η οποία αγήκε στις τοπικές κυβερνήσεις ή τους δήμους. Το ποσό θεωρείται ιδιαίτερα χαμηλό και στηρίχθηκε στην θέληση των τοπικών παραγόντων για είσοδο στην περιοχή τους των Εταιριών ποιοτικά υψηλής λειτουργίας όπως η ΕΚΟ. 

Το μηνιαίο κόστος λειτουργίας των πρατηρίων αγέρχεται σε 10.000 δολλάρια συνολικά, το μεγαλύτερο μέρος του οποίου είγαι τα έξοδα προσωπικού και ασφάλειας. 

Συνημμένα σας υποβάλλουμε: 

1. Οικονομική αξιολόγηση της πρότασης για επέκταση των δραστηριοτήτων μας στην Γεωργία. 

2. Ισολογισμούς και Λογαριασμούς αποτελεσμάτων χρήσεως της ΕΚΟ-GEORGIA LTD σε Γεωργιανά Λάρι με τις ακόλουθες ισοτιμίες: 

1995 1 δολάριο = 1,25 λάρι 

1996 1 δολάριο = 1,279 λάρι 

1997 1 δολάριο = 1,3Ο4 λάρι 

1998 1 δολάριο = 1,79 λάρι 

3. Ανάλυση των εξόδων προσωπικού και ασφάλειας ανά πρατήριο. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

33. Στην με αριθμό 9153/15-4-99 ερώτηση δόθηκε με το υπ' αριθμ. 318/10-5-99 έγγραφο από τον Υπουργό Ανάπτυξης η ακόλουθη απάντηση: 

"Σε απάντηση της Ερώτησης και ΑΚΕ που κατέθεσε στη Βουλή των Ελλήνων ο Βουλευτής κ. Σαλαγκούδης Γεώργιος και σύμφωνα με σχετικό έγγραφο της Εταιρείας "ΕΛΛΗΝΙΚΑ ΠΕΤΡΕΛΑΙΑ Α.Ε.", σας πληροφορούμε τα εξής: 

Μεταξύ των Εταιρειών "Ελληνικά Πετρέλαια Α.Ε" και JSC LUKOIL" έχει υπογραφεί Διακήρυξη Συνεργασίας των δύο Ομίλων (συνημμένο Δελτίο Τύπου). Η συνεργασία μεταξύ των δύο συγκεκριμένων Εταιρειών δεν έχει προχωρήσει περισσότερο απ' αυτό το επίπεδο. 

Είναι γνωστό ότι, σήμερα, όλες οι πετρελαϊκές Εταιρείες στον κόσμο (Ευρωπαϊκή 'Ενωση, Τουρκία, Ανατολική Ευρώπη κ.λ.π) πραγματοποιούν επενδύσεις στον τομέα της 'Ερευνας και Εκμετάλλευσης κοιτασμάτων υδορογονανθράκων, συνήθως μέσω κοινοπρακτικών σχημάτων, με έμφαση στις χώρες εκείνες όπου το κόστος παραγωγής πετρελαίου ή φυσικού αερίου είναι σχετικά χαμηλό, π.χ. στη Μ. Ανατολή, Β. Αφρική, πρώην Σοβιετική 'Ενωση κ.λ.π. Η εταιρεία "ΕΛΛΗΝΙΚΑ ΠΕΤΡΕΛΑΙΑ Α. Ε." ακολουθώντας αυτήν τη διεθνή πρακτική, προχωρά σε αντίστοιχες προσπάθειες μέσω συνεργασίας με ξένες Εταιρείες πετρελαίου. Πιο συγκεκριμένα αναφέρουμε τα εξής: 

ΙΡΑΝ: Στα τέλη του 98 η Διοίκηση της Εταιρείας και στελέχη του Κλάδου 'Ερευνας και Εκμετάλλευσης επισκέφθηκαν το Ιράν για να συζητήσουν δυνατότητες συνεργασίας με την Κρατική Εταιρεία Πετρελαίου NIOC. Οι Ιρανοί εξέφρασαν την επιθυμία να συμμετάσχουν στην Εταιρεία "Ελληνικά Πετρέλαια Α.Ε." σε κοινοπραξίες έργων ανάπτυξης πετρελαϊκών πεδίων του Ιράν. Κατόπιν αυτού η Εταιρεία "ΕΛΛΗΝΙΚΑ ΠΕΤΡΕΛΑΙΑ Α.Ε." ήρθε σε επαφές με εταιρείες που έχουν υποβάλλει σχετικές προτάσεις για ανάληψη έργων στην ΝΙOC. 'Οταν η ΝIOC ανακοινώσει του ανάδοχους και στο βαθμό που κάποιες από αυτές τις Εταιρείες αναλάβουν κάποιο έργο, θα συζητηθούν συγκεκριμένα οι δυνατότητες και οι όροι συμμετοχής της "ΕΛΛΗΝΙΚΑ ΠΕΤΡΕΛΑΙΑ Α.Ε.". 

ΑΛΛΕΣ ΧΩΡΕΣ: 'Εχουν επίσης γίνει επαφές με Εταιρείες για συνεργασία σε έργα έρευνας, ανάπτυξης και παραγωγής κοιτασμάτων στις περιοχές της Μεσογείου, της Κασπίας και της Μ. Ανατολής. Η εταιρεία "ΕΛΛΗΝΙΚΑ ΠΕΤΡΕΛΑΙΑ Α.Ε" βρίσκεται στη φάση της τεχνικής και οικονομική αξιολόγησης κάποιων προτάσεων. 

ΔΗΜΟΚΡΑΤΙΑ ΤΗΣ ΓΕΩΡΓΙΑΣ: Οι διαπραγματεύσεις με την κρατική Georgian Oil βρίσκονται σε προχωρημένο στάδιο. Είναι πιθανόν Σύμβαση Διανομής Παραγωγής να υπογραφεί σύντομα. 

Οι δραστηριότητες προβλέπεται να ξεκινήσουν μετά την επικύρωση της Σύμβασης από το Κράτος της Γεωργίας. 

Συνημμένα υποβάλλεται Δελτίο Τύπου, που εξεδόθη από την Εταιρεία "ΕΛΛΗΝΙΚΑ ΠΕΤΡΕΛΑΙΑ Α.Ε" στις 23.2.99 και αφορά τη Συνεργασία της ως άνω 52 Εταιρείας και της LUCOIL. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

34. Στην με αριθμό 9158/16-4-99 ερώτηση AKE 704 δόθηκε με το υπ' αριθμ. 1037/30-4-99 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του από 16-4-99 εγγράφου σας, σχετικά με την 9158/7Ο4/16-4-99 ερώτηση ΑΚΕ που κατέθεσε ο Βουλευτής κ. Βασ. Κεδίκογλου, αναφορικά με το ανωτέρω θέμα, σας γνωρίζουμε τα εξής: 

1) Για τη διενέργεια φορολογικών ελέγχων στις συγκεκριμένες επιχειρήσεις που αναφέρονται στην ερώτηση διαβιβάσθηκε η σχετική αλληλογραφία στη Γενική Δ/νση Οικον. Επιθεώρησης προκειμένου ότι οι αρμόδιοι επιθεωρητές να αναθέσουν τους σχετικούς ελέγχους στις ΔΟΥ. 

2) Οι υπηρεσίες του Σ.Δ.Ο.Ε. στα πλαίσια του προγράμματος δράσης για το έτος 1999 για την διαπίστωση της ορθής Εφαρμογής των διατάξεων του Κ.Β.Σ. έχουν εντάξει και επιχειρήσεις του δημοσίου τομέα. 

Επομένως οι αναφερόμενες επιχειρήσεις του δημοσίου δεν εξαιρούνται από τον προληπτικό έλεγχο των υπηρεσιών του Σ.Δ.Ο.Ε, για την διαπίστωση Εφαρμογής των διατάξεων του Κ.Β.Σ. 

3) Η κατάθεση αντιγράφων ισολογισμών, λογαριασμών αμοιβών στη Βουλή από τους οικείους φακέλλους που τηρούνται στις αρμόδιες ΔΟΥ δεν είναι. δυνατόν λόγω των ισχυουσών διατάξεων περί φορολογικού απορρήτου (άρθρο 85 Ν.2238/94). 

Διευκρινίζεται ότι αντίγραφα δημοσιευμένων ισολογισμών και λογαριασμών μπορούν να ζητηθούν από το Υπουργείο Ανάπτυξης Γενική Γραμματείας Εμπορίου. 

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ" 

35. Στην με αριθμό 9159/16-4-99 ερώτηση δόθηκε με το υπ'αριθμ. 15682/10-5-99 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση - αίτηση κατάθεσης εγγράφων 9159/705/16-4-99 που κατέθεσε στη Βουλή ο Βουλευτής κ. Β. Σ. Κεδίκογλου και αφορά αφ' ενός μεν προβλήματα του Δήμου Ιστιαίας, αφ' ετέρου την κατάθεση αντιγράφων πρακτικών του Δημοτικού Συμβουλίου Ιστιαίας, σας γνωρίζουμε, όπως μας πληροφόρησε η Περιφέρεια Στερεάς Ελλάδας με σχετικό έγγραφό της, τα εξής: 

Με την αριθμ. 10125/25-8-98 απόφαση της Περιφέρειας Στερεάς Ελλάδας τέθηκε σε κατάσταση αργίας ο Δημοτικός Σύμβουλος του Δήμου Ιστιαίας κ. Αναστάσιος Αγδινιώτης μέχρι να εκδοθεί η απόφαση του αρμόδιου ποινικού δικαστηρίου, γιατί ο συγκεκριμένος με το με αριθμό 1333/98 αμετάκλητο βούλευμα του Συμβουλίου Εφετών Αθηνών παραπέμφθηκε για το πλημμέλημα της υπεξαίρεσης εν υπηρεσία. 

Με το 3315/27-4-98 έγγραφο της Περιφέρειας Στερεάς Ελλάδας στάλθηκε ολόκληρος ο φάκελλος καταγγελιών του κ. Αναστασίου Αγδινιώτη κατά του Δήμαρχου Ιστιαίας στην Δ/νση Οικονομικής Επιθεώρησης Στερεάς Ελλάδας, η οποία με το αιτιολογικό έλλειψης προσωπικού το διαβίβασε στο Υπουργείο Οικονομικών - Γενική Διεύθυνση Οικονομικής Επιθεώρησης - Δ/νση ΔΔΝΠ & ΔΕΚΟ -Τμήμα Α' με το 1513/11-5-98 έγγραφό της. Ο φάκελλος περιείχε διάφορες μηνυτήριες αναφορές του κ. Αναστασίου Αγδινιώτη κατά του Δημάρχου Ιστιαίας. 

Επίσης με το 4015/27-4-98 έγγραφό της η Περιφέρεια έστειλε την από 13-3-98 αναφορά αυτού στη Δ/νση Οικονομικής Επιθεώρησης Στεράς Ελλάδας για διενέργεια Διαχειριστικού Ελέγχου, ύστερα από το 12654/7-4-98 έγγραφο του Υπουργείου Εσωτερικών, Δημόσιας Διοίκησης και Αποκέντρωσης. Και την ως άνω αναφορά η Δ/νση αυτή διαβίβασε στην ανωτέρω αρμόδια Δ/νση του Υπουργείου Οικονομικών. 

Από το 10541/1-9-98 έγγραφο της Περιφέρειας Στερεάς Ελλάδας προκύπτει ότι οι αναφερόμενες, στην από 19-8-98 βεβαίωση της Εισαγγελίας Πρωτοδικών Χαλκίδας, αξιόποινες πράξεις του κ. Δημ. Νταλιάνη, Δημάρχου Ιστιαίας, για τις παραβάσεις καθήκοντος και πλαστογραφίες, καμία δεν παραπέμφθηκε ύστερα από βούλευμα και επομένως δεν είχε εφαρμογή η παρ. 2 του άρθρου 187 του Π.Δ. 410/95 όσον αφορά για την πειθαρχική ευθύνη του Δημάρχου Ιστιαίας. 

Με το με αριθμό 439/11-1-99 έγγραφό της η Περιφέρεια και με την 2391/1-3-99 υπόμνησή της ζήτησε να πληροφορηθεί εάν έπρεπε να θέσει εκ νέου σε αργία τον Δημοτικό Σύμβουλο του Δήμο Ιστιαίας κ. Αναστάσιο Αγδινιώτη, τον οποίο είχε θέσει σε αργία με το ανωτέρω έγγραφό της, καθόσον επαναλέγξει Δημοτικός Σύμβουλος στις εκλογές του Οκτωβρίου 1998. 

Κατά του Δημοτικού Συμβούλου κ. Αγδινιώτη, όταν ήταν Δήμαρχος, έχει γίνει διενέργεια Διαχειριστικού Ελέγχου στις Δημοτικές Επιχειρήσεις του Δήμου Ιστιαίας από το Υπουργείο Οικονομικών - Δ/νση Ελέγχου - Τμήμα Γ' και έχει εκδοθεί η αριθμ. 181/95 έκθεση των Επιθεωρητών Γ. Σαρμαντά και Π. Σιμόπουλου. 

Η έκθεση αυτή είχε σταλεί στην Περιφέρεια Στερεάς Ελλάδας όταν πλέον ο κ. Αγδινιώτης δεν ήταν Δήμαρχος. 

Με το με αριθμό 5633-5632-5631-5630/25-6-7 έγγραφο της Περιφέρειας Στερεάς Ελλάδας διαβιβάσθηκαν στον Πρόεδρο του Πρωτοδικείου Χαλκίδος αιτήσεις του κ. Αγδινιώτη, για να εξετασθεί η αστική ευθύνη του νυν Δημάρχου Ιστιαίας κ. Δημ. Νταλιάνη, σύμφωνα με το άρθρο 183 του Π.Δ. 410/95 από την αρμόδια Επιτροπή. 

Επίσης η Περιφέρεια με το με αριθμό 2835/23-4-97 έγγραφό της προς τον ίδιο Πρόεδρο Πρωτοδικείου Χαλκίδας έστειλε αιτήσεις του Δημάρχου κ. Αγδινιώτη, καθώς και του νυν Δημάρχου. Αυτές παρά τις υπομνήσεις της Περιφέρειας δεν εξετάσθηκαν. 

Πέραν των ανωτέρω από κανένα άλλο έγγραφο ή αναφορά δεν περιήλθε σε γνώση της Περιφέρειας οποιαδήποτε άλλη παράβαση των ανωτέρω. 

Με την 38/99 απόφαση του Δημοτικού Συμβουλίου Ιστιαίας, ύστερα από συμφωνία των αντιδίκων Δημητρίου Νταλιάνη Δημάρχου Ιστιαίας και Αναστασίου Αγδινιώτη Δημοτικού Συμβούλου Ιστιαίας, αποφασίζεται να παύσει κάθε ποινική και αστική δίκη και όσα ορίζονται σ' αυτή. 

Κατά την άποψη της Περιφέρειας η απόφαση ατυή παράγει αποτελέσματα μόνο όσον αφορά τις αξιόποινες πράξεις που διώκονται κατ' έγκληση. Αρμοδιότητα της Δικαιοσύνης είναι να εξετάσει τις υπόλοιπες πράξεις που διώκονται αυτεπάγγελτα. 

Επίσης, σας διαβιβάζουμε την αιτούμενη από εσάς αριθμ. 38/99 απόφαση του Δημοτικού Συμβουλίου Ιστιαίας και την αριθμ. 7/99 απόφαση της Δημαρχιακής Επιτροπής του ιδίου Δήμου. 

Ο Υφυπουργός 

Γ. ΦΛΩΡΙΔΗΣ" 

36. Στην με αριθμό 9159/16-4-99 ερώτηση AKE 705 δόθηκε με το υπ' αριθμ. 1069/10-5-99 έγγραφο από τον Υφυπουργό 0ικονομικών η ακόλουθη απάντηση: 

"Σε απάντηση της ερώτησης 9159/705/16-4-99 του Βουλευτή Ν. Ευβοίας κ. Βασίλη Κεδίκογλου, αναφορικά με οικονομική επιθεώρηση στο Δήμο Ιστιαίας, σας γνωρίζουμε τα πιο κάτω: 

Η Οικονομική Επιθεώρηση Στερεάς Ελλάδας, η οποία σύμφωνα με το άρθρο 2 του Π.Δ. 211/96, είναι κατά τόπον αρμόδια για τον έλεγχο του Δήμου Ιστιαίας, αδυνατούσε και αδυνατεί μέχρι σήμερα να διενεργήσει τον έλεγχο, λόγω ελλείψεως Επιθεωρητών (σχετ. το αριθμ. 1513/11-5-98 έγγραφό της), καθόσον σε σύνολο εννέα (9) οργανικών θέσεων, υπηρετούν μόνο τρεις (3) και ουδείς εξ αυτών προέρχεται από το Δημοσιονομικό Κλάδο, που είναι καθ' ύλη αρμόδιος για τον έλεγχο των Νομικών Προσώπων. 

Η ανάθεση του εν λόγω ελέγχου θα γίνει αμέσως μετά την πλήρωση με μετάταξη από τον Κλάδο Δημοσιονομικών των δύο κενών θέσεων Οικονομικών Επιθεωρητών που έχουν προκηρυχθεί με την με αριθμό 1054653/782/ΔΠΕ.Α/7-5-98 προκήρυξη, η διαδικασία της οποίας δεν έχει ακόμα ολοκληρωθεί. 

Ο Υφυπουργός 

ΓΕΩΡΓΙΟΣ ΔΡΥΣ" 

37. Στην με αριθμό 9178/16-4-99 ερώτηση δόθηκε με το υπ' αριθμ. 131/3-5-99 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Σε απάντηση της ερώτησης 9178/16-4-99 που κατατέθηκε από τους Βουλευτές κυρίους Χ. Αγγουράκη και Ε. Κόρακα, για την περιοχή Περάματος, αναφορικά με τα θέματα της αρμοδιότητας Ο.Λ.Π., σας γνωρίζουμε τα ακόλουθα: 

1.1. Στην περιοχή του προβλήτα πορθμείων Περάματος - Σαλαμίνας καθώς και της εισόδου της Ναυπηγοεπισκευαστικής Ζώνης προγραμματίζεται η εκτέλεση εκτεταμένων έργων ανάπλασης - λειτουργικών παρεμβάσεων. 

1.2 Σχετικά με τη δημιουργία μαρίνας κρίνεται ότι παρέχεται τέτοια δυνατότητα μόνο στο χώρο που βρίσκεται δίπλα στα όρια της λιμενικής ζώνης, στο Δυτικό άκρο του Περάματος και ο ΟΛΠ αναμένει συγκεκριμένη πρόταση του Δήμου Περάματος. 

2. Για πληρέστερη ενημέρωσή σας, επισυνάπτεται φωτοαντίγραφο (β) σχετικού. 

Ο Υπουργός 

ΣΤΑΥΡΟΣ ΣΟΥΜΑΚΗΣ 

Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

38. Στην με αριθμό 9197/19-4-99 ερώτηση ΑΚΕ 708 δόθηκε με το υπ' αριθμ. 6701/6-5-99 έγγραφο από τον Υφυπουργό Περιβάλλοντος, Χωροταξίας και Δημοσίων Εργων η ακόλουθη απάντηση: 

"Απαντώντας στην ερώτηση και ΑΚΕ με αριθμό 9197/708 που κατατέθηκε στις 19-4-99 από το Βουλευτή κ. Γ. Τρυφωνίδη, σας γνωρίζουμε ότι η αρμόδια υπηρεσία για την εισήγηση λήψης μέτρων για την προστασία του πληθυσμού και του περιβάλλοντος από τις ιοντίζουσες ακτινοβολίες (ραδιενέργεια) είναι η Ελληνική Επιτροπή Ατομικής Ενέργειας σύμφωνα με τη Σύσταση και τον Οργανισμό της (ΦΕΚ 171/Α/22-9-87, ΦΕΚ 173/Α/5-10-93) που υπάγεται στο Υπουργείο Ανάπτυξης, στο οποίο κοινοποιείται το παρόν με αντίγραφο της ερώτησης και ΑΚΕ, προκειμένου να σας ενημερώσει σχετικά. 

Ο Υφυπουργός 

Θ. ΚΟΛΙΟΠΑΝΟΣ" 

39. Στην με αριθμό 9200/19-4-99 ερώτηση δόθηκε με το υπ' αριθμ. 3563/3-5-99 έγγραφο από τον Υφυπουργό Oικονομικών η ακόλουθη απάντηση: 

"Σε απάντηση της 9200/19-4-99 ερώτησης του Βουλευτή κ. Γ. Καρατζαφέρη, σχετικά με την αναστολή λειτουργίας του Τοπικού Τελωνειακού Γραφείου 'Υδρας, σας γνωρίζουμε τα ακόλουθα: 

Η Τελωνειακή Υπηρεσία προκειμένου να ανταποκριθεί στις νέες απαιτήσεις που διαμορφώθηκαν με τη δημιουργία των εσωτερικής αγοράς προέβη στην αναδιάρθρωση των Τελωνειακών Αρχών της Χώρας με ενοποιήσεις, συγχωνεύσεις και καταργήσεις Τελωνείων καθώς επίσης και, σε ορισμένες περιπτώσεις, με αναστολές λειτουργίας αυτών, με σκοπό να επιτύχει την ορθολογικότερη κατανομή και αποτελεσματικότερη αξιοποίηση του προσωπικού. 

Στα πλαίσια της ανωτέρω αναδιάρθρωσης, εντάσσεται και η από 1-3-98 αναστολή λειτουργίας του Τ.Τ. Γραφείου 'Υδρας, που έγινε μετά από μελέτη και αξιολόγηση των σχετικών στοιχείων, από τα οποία προέκυψε ότι η δραστηριότητα του εν λόγω Τοπικού Γραφείου ήταν περιορισμένη, γεγονός που δεν δικαιολογεί την λειτουργία του σε μόνιμη βάση. 

Μετά την αναστολή λειτουργίας του εν λόγω Τ.Τ. Γραφείου τα θέματα της τελωνειακής παρουσίας στο νησί της 'Υδρας, ρυθμίζονται από το Α' Τελωνείο Εισαγωγής και Εφοδίων Πειραιά, ενώ η δίωξη του λαθρεμπορίου στην περιοχή αυτή ενεργείται από το Σώμα Δίωξης Οικονομικού Εγκλήματος (ΣΔΟΕ) με τα Πλοία Δίωξης και το προσωπικό αυτού. 

Ο Υφυπουργός 

ΓΕΩΡΓΙΟΣ ΔΡΥΣ" 

40. Στην με αριθμό 9210/19-4-99 ερώτηση δόθηκε με το υπ' αριθμ. 15394/11-5-99 έγγραφο από την Υφυπουργό Ανάπτυξης η ακόλουθη απάντηση: 

"Σε απάντηση της ερώτησης/ΑΚΕ 9210/19-4-99 που κατέθεσε ο Βουλευτής κ. Σ. Δανέλλης, σας πληροφορούμε τα ακόλουθα: 

1. Εχει συγκροτηθεί στο Υπουργείο Ανάπτυξης Επιτροπή, με συμμετοχή εκπροσώπων από το ΥΠΕΧΩΔΕ και τους εμπλεκόμενους φορείς, για να εξεταστεί η τροποποίηση του Π.Δ. 84/84. 

2. Αναφορικά με την υλοποίηση επενδυτικού προγράματος της εταιρείας PETROLA ύψους 180 δις, όπως μας γνωστοποίησε η Δ/νση Βιομηχανικών Επενδύσεων του Υπουργείου μας, δεν έχει ενταχθεί ούτε και έχει κατατεθεί τέτοιο επενδυτικό πρόγραμμα. 

Η Υφυπουργός 

ΑΝΝΑ ΔΙΑΜΑΝΤΟΠΟΥΛΟΥ" 

41. Στην με αριθμό 9267/20-4-99 ερώτηση δόθηκε με το υπ' αριθμ. 3432/25-4-99 έγγραφο από τον Υφυπουργό Eθνικής 'Αμυνας η ακόλουθη απάντηση: 

"Σχετικά με την 9267/20-4-99 ερώτηση που κατέθεσε ο Βουλευτής κ. Στ. Παπαδόπουλος στη Βουλή των Ελλήνων, σχετικά με την οικονομική αποκατάσταση μερίδας αποστράτων Αξιωματικών, το Υπουργείο Εθνικής 'Αμυνας, σας γνωρίζει τα εξής: 

Είναι σε όλους γνωστές οι πάγιες θέσεις της Ηγεσίας του Υπουργείου Εθνικής 'Αμυνας για την με κάθε τρόπο βελτίωση των συνθηκών διαβίωσης των μονίμων, εν ενεργεία και εν αποστρατεία, Αξιωματικών των Ενόπλων Δυνάμεων. 

Ετσι, από την βασική αυτή θέση πολιτικής δε θα μπορούσαν να λείψουν οι προσπάθειες των αρμοδίων υπηρεσιών του ΥΠΕΘΑ για την οικονομική αποκατάσταση και δικαίωση μιας μερίδας αποστράτων Αντισυνταγματαρχών και των τριών 'Οπλων. 

Ειδικότερα, και με αφορμή την κατάθεση της συγκεκριμένης ερώτησης, σας γνωρίζουμε ότι το Επιτελείο του κ. ΥΕΘΑ έχει ήδη υποβάλλει σχέδιο τροπολογίας Νόμου στο Υπουργείο Οικονομικών (αρμόδιο για θέματα συνταξιοδοτικής πολιτικής) προκειμένου να επιτευχθεί η εξάλειψη της συγκεκριμένης στρέβλωσης στις αποδοχές των συγκεκριμένων στρατιωτικών, και να δικαιωθούν οι ενδιαφερόμενοι Αντισυνταγματάρχες (και οι εξομοιούμενοι με αυτούς βαθμοί στους λοιπούς δύο κλάδους). 

Πιο συγκεκριμένα, η Διεύθυνση Οικονομικού του ΕΠΥΕΘΑ με πρότασή της προς το Υπουργείο Οικονομικών εισηγείται για τους αποστράτους Αντισυνταγματάρχες, Αντιπλοιάρχους και Αντισμηνάρχους, που προέρχονται από Ανθυπασπιστές και αποστρατεύθηκαν από 1-1-84 έως και 6-9-96 (με τα συνολικά χρόνια πραγματικής υπηρεσίας που προβλέπει ο ν. 2439/96) να κανονίζεται και γι' αυτούς σύνταξη Συνταγματάρχη (Πλοιάρχου ή Σμηνάρχου). 

Η συγκεκριμένη ρύθμιση υπολογίζεται πως αφορά περί τους 300 Αξιωματικούς εν αποστρατεία, για τους οποίους μια χρονίζουσα ανισότητα στις αποδοχές τους, σε σχέση με αυτές ιεραρχικά κατωτέρων συναδέλφων τους, πρόκειται σύντομα να λάβει τέλος. 

Ο Υφυπουργός 

Δ. ΑΠΟΣΤΟΛΑΚΗΣ" 

42. Στην με αριθμό 9336/20-4-99 ερώτηση δόθηκε με το υπ' αριθμ. 15555/3-5-99 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 9336/20-4-99 του Βουλευτή κ. Ακήφογλου Μπηρόλ, σας πληροφορούμε τα εξής: 

1. Στο Ε.Π.Τ.Α. προβλέπεται η υποβολή προτάσεων, με ειδικό τεχνικό δελτίο, για προμήθεια αναγκαίων μηχανημάτων - οχημάτων, στο οποίο η Κοινότητα Θερμών μπορεί να εντάξει το αίτημά της για προμήθεια ημιφορτηγού ενός (1) τόνου (4Χ4). 

2. Νέα αιτήματα των Ο.Τ.Α. μπορεί να εξεταστούν σε άλλη φάση, αν απαιτηθούν συμπληρωματικές προμήθειες, δεδομένου ότι το Ε.Π.Τ.Α. για την πραγματοποίηση των υποδομών και την υποστήριξη της οργάνωσης και λειτουργίας των Ο.Τ.Α. έχει πενταετή χρονική διάρκεια (1998 - 2002), που μπορεί να παραταθεί κατά δύο έτη. 

Ο Υφυπουργός 

Γ. ΦΛΩΡΙΔΗΣ" 

43. Στην με αριθμό 9337/20-4-99 ερώτηση δόθηκε με το υπ' αριθμ. 15553/3-5-99 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 9337/20-4-99 του Βουλευτή κ. Ακήφογλου Μπηρόλ, σας πληροφορούμε τα εξής: 

1. Στο Ε.Π.Τ.Α. προβλέπεται η υποβολή προτάσεων, με ειδικό τεχνικό δελτίο, για προμήθεια αναγκαίων μηχανημάτων - οχημάτων, στο οποίο η Κοινότητα Θερμών μπορεί να εντάξει το αίτημά της για προμήθεια ημιφορτηγού ενός (1) τόνου (4Χ4). 

2. Νέα αιτήματα των Ο.Τ.Α. μπορεί να εξεταστούν σε άλλη φάση, αν απαιτηθούν συμπληρωματικές προμήθειες, δεδομένου ότι το Ε.Π.Τ.Α. για την πραγματοποίηση των υποδομών και την υποστήριξη της οργάνωσης και λειτουργίας των Ο.Τ.Α. έχει πενταετή χρονική διάρκεια (1998 - 2002), που μπορεί να παραταθεί κατά δύο έτη. 

Ο Υφυπουργός 

Γ. ΦΛΩΡΙΔΗΣ" 

44. Στην με αριθμό 9338/20-4-99 ερώτηση δόθηκε με το υπ' αριθμ. 15556/3-5-99 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 9337/20-4-99 του Βουλευτή κ. Ακήφογλου Μπηρόλ, σας πληροφορούμε τα εξής: 

1. Στο Ε.Π.Τ.Α. προβλέπεται η υποβολή προτάσεων, με ειδικό τεχνικό δελτίο, για προμήθεια αναγκαίων μηχανημάτων - οχημάτων, στο οποίο η Κοινότητα Θερμών μπορεί να εντάξει το αίτημά της για προμήθεια ημιφορτηγού ενός (1) τόνου (4Χ4). 

2. Νέα αιτήματα των Ο.Τ.Α. μπορεί να εξεταστούν σε άλλη φάση, αν απαιτηθούν συμπληρωματικές προμήθειες, δεδομένου ότι το Ε.Π.Τ.Α. για την πραγματοποίηση των υποδομών και την υποστήριξη της οργάνωσης και λειτουργίας των Ο.Τ.Α. έχει πενταετή χρονική διάρκεια (1998 - 2002), που μπορεί να παραταθεί κατά δύο έτη. 

Ο Υφυπουργός 

Γ. ΦΛΩΡΙΔΗΣ") 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, θα σας ανακοινώσω το δελτίο επικαίρων ερωτήσεων της Τετάρτης 26 Μαϊου 1999. 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 2 και 3 Καν. Βουλής) 

1. Η με αριθμό 1093/19-5-99 επίκαιρη ερώτηση της Βουλευτού του Πανελλήνιου Σοσιαλιστικού Κινήματος, κ. Ελένης Ανουσάκη προς τον Υπουργό Εθνικής Παιδείας και Θρησκευμάτων, σχετικά με τη δημιουργία πολιτιστικού κέντρου στο σπίτι του "Αλέξανδρου Σβώλου". 

2. Η με αριθμό 1102/24-5-99 επίκαιρη ερώτηση του Βουλευτή της Νέας Δημοκρατίας κ. Ελευθέριου Παπανικολάου προς τον Υπουργό Εθνικής Παιδείας και Θρησκευμάτων, σχετικά με την ανέγερση νέου κτιρίου για τη στέγαση του 1ου Γυμνασίου Καλαμάτας. 

3. Η με αριθμό 1103/24-5-99 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τους Υπουργούς Εργασίας και Κοινωνικών Ασφαλίσεων, Εξωτερικών, σχετικά με την επίλυση προβλημάτων που αντιμετωπίζουν οι επαναπατρισθέντες πολιτικοί πρόσφυγες. 

4. Η με αριθμό 1099/24-5-99 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Εθνικής Παιδείας και Θρησκευμάτων, σχετικά με τις εξετάσεις της Β'Λυκείου για τους μαθητές με μαθησιακές δυσκολίες. 

5. Η με αριθμό 1094/20-5-99 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τη λειτουργία της ΒΑΛΚΑΝ-ΕΞΠΟΡΤ, τη διασφάλιση των θέσεων εργασίας κλπ. 

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 2 και 3 Καν. Βουλής) 

1. Η με αριθμό 1095/21-5-99 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τους Υπουργούς Εργασίας και Κοινωνικών Ασφαλίσεων, Ανάπτυξης, σχετικά με την ένταξη στα προγράμματα ανεργίας των απολυμένων από τις μεταλλευτικές επιχειρήσεις της Εύβοιας. 

2. Η με αριθμό 1098/24-5-99 επίκαιρη ερώτηση της Βουλευτού της Νέας Δημοκρατίας κ. Παρθένας Φουντουκίδου προς την Υπουργό Εσωτερικών, Δημόσιας Διοίκησης και Αποκέντρωσης, σχετικά με τις προθέσεις του Υπουργείου για την οικονομική χορηγία των προέδρων των τοπικών συμβουλίων. 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμεθα στην ημερήσια διάταξη της 

ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων που είναι εγγεγραμμένα στην ημερήσια διάταξη. 

Υπουργείου Δικαιοσύνης. 

Ψήφιση στο σύνολο του σχεδίου νόμου: "Τροποποίηση και αντικατάσταση διατάξεων των νόμων 1756/1988 (ΦΕΚ 35Α'), 1729/1987 (ΦΕΚ 144Α') του Ποινικού Κώδικα, του Κώδικα Ποινικής Δικονομίας, του Κώδικα Πολιτικής Δικονομίας και άλλες διατάξεις". 

Ο κύριος Υπουργός έχει καμία παρατήρηση να κάνει νομοτεχνικού χαρακτήρα στο νομοσχέδιο; 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Ναι, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ, έχετε το λόγο. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, βεβαίως βελτιώθηκε ο τίτλος ύστερα από την απόσυρση του άρθρου 1. 

Από τον πρώτο στίχο της παραγράφου 1 του άρθρου 13 διαγράφεται η λέξη "ίδια". Είναι πλεονασμός. 

Από την παράγραφο 7 του άρθρου 14 διαγράφεται η φράση "και επί εγκλήματος κατ'εξακολούθηση", όπως και στις προηγούμενες παραγράφους. 

Στο άρθρο 29 επαναφέρεται η παράγραφος 6 που έχει ως ακολούθως: 

"Με Προεδρικό Διάταγμα, που εκδίδεται με πρόταση του Υπουργού Δικαιοσύνης, κωδικοποιούνται σε ενιαίο κείμενο οι διατάξεις με τις οποίες διοικητικές διαφορές υπάγονται στη δικαιοδοσία των τακτικών διοικητικών δικαστηρίων ως διαφορές ουσίας. Αν είναι αναγκαίο για την πληρότητα της κωδικοποίησης μπορεί να μεταβληθεί η σειρά, η αρίθμηση και η φραστική διατύπωση των άρθρων και παραγράφων". 

Εκρίθη προς στιγμήν, ότι έπρεπε η διάταξη αυτή να διαγραφεί, αλλά εδώ έχουμε θέματα ουσίας και έπρεπε να μπει. 

Είναι σύμφωνη η Νέα Δημοκρατία. 

ΠΡΟΕΔΡΕΥΩΝ (Παναγιώτης Ν. Κρητικός): Εφόσον υπάρχει ομοφωνία. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Επιμένει να μπει το Συμβούλιο της Επικρατείας; 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Ναι, το Συμβούλιο της Επικρατείας επιμένει να μπει. Κωδικοποίηση θα κάνουμε. 

Στο άρθρο 44 αντικαθίστανται: 

Από την παράγραφο 1 αα) η φράση "του άρθρου 1 παράγραφος 9 και 14 και των άρθρων 2, 7, 9, 11, 18 και 40" με τη φράση "των άρθρων 1, 6, 8 , 10, 17 και 39", ββ) η φράση "των άρθρων 10 παράγραφος 1, 14 παράγραφος 2, 23, και 34 παράγραφος 1" με τη φράση "των άρθρων 9 παράγραφος 1, 13 παράγραφος 2, 22, και 23 παράγραφος 1", γγ) "των άρθρων 1 παράγραφος 16, 6 παράγραφος 1 και του άρθρου 14" με τη φράση "των άρθρων 5 παράγραφος 1 και 13". 

Επειδή αποσύρθηκε το άρθρο 1 και γίνονταν παραπομπές σε άλλα άρθρα στο άρθρο 1, αποκαθιστούμε τα πράγματα. 

Από την παράγραφο 2 αντικαθίσταται το άρθρο 16 με το άρθρο 15. 

Από την παράγραφο 3 αντικαθίσταται το άρθρο 8 με το άρθρο 7. 

Από την παράγραφο 4 αντικαθίσταται το άρθρο 44 με το άρθρο 43. 

Στο άρθρο 46 προστίθεται τίτλος: "Θέματα Κώδικα Δικαστικού Σώματος Ενόπλων Δυνάμεων". Επειδή είναι ξένο σώμα προς το νομικό μέρος, βάζουμε τον τίτλο αυτό. 

Το άρθρο 48 "τελικές διατάξεις" αναριθμείται ως 52 υπό Κεφάλαιο Η' και υπό το νέο τίτλο "τελικές και άλλες διατάξεις". 

Επίσης, από την παράγραφο 1 αυτού αντικαθίστανται "τα άρθρα 30, 32, 34 και 38" με "τα άρθρα 29, 31, 33 και 37". 

Προστίθεται δε σε αυτό παράγραφος 5, που έχει ως εξής: "Η παράγραφος 8 του άρθρου 3 του ν. 2408/96 καταργείται". 

Αναριθμούνται τα άρθρα του Κεφαλαίου Ζ' ως 48, 49, 50 και 51 αντί των 49, 50, 51 και 52. 

Διαγράφεται η φράση "η παράγραφος 8 του άρθρου 3 του ν. 2408/96 αντικαθίσταται ως εξής": του άρθρου 48 πρώην 49. 

Από το άρθρο 48 πρώην 49 επίσης διαγράφονται τα εισαγωγικά και ο εντός αυτών αριθμός 8. 

Στην παράγραφο 1 του άρθρου 51 πρώην 52 η φράση "στο άρθρο 1 περίπτωση α'", αντικαθίσταται με τη φράση "48 παράγραφος 1". 

Αυτές είναι οι νομοτεχνικές διατυπώσεις που εισηγούμαι, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Μάλιστα. Νομοτεχνικού περιεχομένου ήταν οι τροποποιήσεις. Εσείς, κύριε Ζαφειρόπουλε, τις παρακολουθήσατε και ο εισηγητής του ΠΑΣΟΚ και οι ειδικοί αγορητές όλων των πτερύγων. 

Ερωτάται το Σώμα: Γίνεται δεκτό το νομοσχέδιο και στο σύνολο με τις νομοτεχνικού περιεχομένου τροποποιήσεις του κυρίου Υπουργού; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία. 

ΦΩΤΗΣ ΚΟΥΒΕΛΗΣ: Κατά πλειοψηφία. 

ΓΕΩΡΓΙΟΣ ΤΣΑΦΟΥΛΙΑΣ: Κατά πλειοψηφία. 

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο έγινε δεκτό κατά πλειοψηφία και στο σύνολό του με τις νομοτεχνικού περιεχομένου τροποποιήσεις του κυρίου Υπουργού. 

Συνεπώς το νομοσχέδιο του Υπουργείου Δικαιοσύνης: "Τροποποίηση και αντικατάσταση διατάξεων των νόμων 1756/1988 (ΦΕΚ 35 Α'), 1729/1987 (ΦΕΚ 144 Α') του Ποινικού Κώδικα, του Κώδικα Ποινικής Δικονομίας, του Κώδικα Πολιτικής Δικονομίας και άλλες διατάξεις" έγινε δεκτό κατά πλειοψηφία σε μόνη συζήτηση επί της αρχής, επί των άρθρων και του συνόλου και έχει ως εξής: 

" Τροποποίηση και αντικατάσταση διατάξεων των νόμων 1756/1988 (ΦΕΚ 35 Α'), 1729/1987 (ΦΕΚ 144 Α'), του Ποινικού Κώδικα, του Κώδικα Ποινικής Δικονομίας, του Κώδικα Πολιτικής Δικονομίας και άλλες διατάξεις 

ΚΕΦΑΛΑΙΟ Α'

ΘΕΜΑΤΑ ΤΟΥ ΚΩΔΙΚΑ ΟΡΓΑΝΙΣΜΟΥ

ΔΙΚΑΣΤΗΡΙΩΝ ΚΑΙ ΚΑΤΑΣΤΑΣΗΣ ΔΙΚΑΣΤΙΚΩΝ ΛΕΙΤΟΥΡΓΩΝ, ΔΙΚΑΣΤΙΚΩΝ ΓΡΑΜΜΑΤΕΩΝ ΚΑΙ ΤΗΣ ΕΘΝΙΚΗΣ ΣΧΟΛΗΣ ΔΙΚΑΣΤΩΝ

'Aρθρο 1

Εκπαιδευτική άδεια δικαστών

Στο άρθρο 46 του Κώδικα Οργανισμού Δικαστηρίων και Κατάστασης Δικαστικών Λειτουργών που κυρώθηκε με το ν. 1756/1988, όπως τροπoποιήθηκε με το άρθρο 7 παρ. 4 του ν. 1868/1989 προστίθεται παρ. 15, η οποία έχει ως εξής: 

"15. Επιτρέπεται να χορηγείται εκπαιδευτική άδεια απουσίας σε δικαστικούς λειτουργούς της παρ. 1 οι οποίοι έχουν γίνει δεκτοί και παρακολουθούν αναγνωρισμένο μεταπτυχιακό πρόγραμμα σπουδών σε νομική σχολή της ημεδαπής. Η εκπαιδευτική άδεια δεν μπορεί να υπερβεί τα τέσσερα συνολικά εξάμηνα και χορηγείται σε όσους δεν έχουν συμπληρώσει το τεσσαρακοστό όγδοο (48ο) έτος της ηλικίας τους, με τις προϋποθέσεις που ορίζονται στις παραγράφους 1 περ. 2 εδ. β', 2, 3, 9, 11, 13 και 6 του παρόντος άρθρου, πλην της φράσεως "ημερομηνία αναχώρησης και εγκατάστασης στην αλλοδαπή". Στον υπότροφο δεν παρέχονται έξοδα μετάβασης και επιστροφής στο Πανεπιστήμιο φοίτησης και άλλες αποδοχές, εκτός από τις αποδοχές της οργανικής θέσης." 

'Αρθρο 2

Διεύθυνση των δικαστηρίων και εισαγγελιών

1. O πρόεδρος και τα μέλη του Συμβουλίου Διεύθυνσης των Δικαστηρίων, καθώς και οι αναπληρωτές τους δεν επιτρέπεται να μετατεθούν από την εκλογή τους έως τη λήξη της θητείας τους, χωρίς αίτησή τους. Η άσκηση πειθαρχικής δίωξης και η όλη πειθαρχική διαδικασία αναστέλλεται κατά τη διάρκεια της θητείας των ανωτέρω εκτός εάν ασκηθεί κατ' αυτών ποινική δίωξη για τα αδικήματα τα οποία αναφέρονται στην περίπτωση ε' της παραγράφου 1 του άρθρου 37 του ν. 1756/1988 του Κώδικα Οργανισμού Δικαστηρίων και Κατάστασης Δικαστικών Λειτουργών. 

2. Στο εδάφιο α' της παραγράφου 3 του άρθρου 16 του ν. 1756/1988, όπως τροποποιήθηκε με το άρθρο 3 παράγραφος 3α του ν. 2479/1997 (ΦΕΚ 67 Α') μετά τη φράση "χωρίς αίτησή τους" τίθεται τελεία, απαλείφεται η φράση "εκτός αν υπέπεσαν σε βαρύ πειθαρχικό παράπτωμα για το οποίο έχει ασκηθεί πειθαρχική δίωξη" και προστίθεται εδάφιο β' που έχει ως εξής: 

"Η άσκηση πειθαρχικής δίωξης και η όλη πειθαρχική διαδικασία αναστέλλεται κατά τη διάρκεια της θητείας των ανωτέρω εκτός αν ασκηθεί κατ' αυτών ποινική δίωξη για τα αδικήματα τα οποία αναφέρονται στην περίπτωση ε' της παραγράφου 1 του άρθρου 37 του ν. 1756/1988 του Κώδικα Οργανισμού Δικαστηρίων και Κατάστασης Δικαστικών Λειτουργών". 

3. Μετά την πρώτη περίοδο του τρίτου εδαφίου της παραγράφου 4 του άρθρου 15 του Κώδικα Οργανισμού Δικαστηρίων και Κατάστασης Δικαστικών Λειτουργών του ν. 1756/1988, όπως ήδη ισχύει και μετά τη φράση "Ειρηνοδίκη αντιστοίχως" προστίθεται περίοδος που έχει ως ακολούθως: "Δεν περιλαμβάνονται στους εκλόγιμους οι δικαστές που κατά το χρόνο της εκλογής έχουν ήδη προαχθεί σε βαθμό ανώτερο του απαιτούμενου για τη θέση του προέδρου ή του μέλους του συμβουλίου, με απόφαση του οικείου Ανώτατου Δικαστικού Συμβουλίου, η οποία δεν έχει κοινοποιηθεί επισήμως σε αυτούς, καθώς και εκείνοι οι οποίοι αποχωρούν λόγω ορίου ηλικίας κατά το έτος διενέργειας των αρχαιρεσιών". 

4. Το τέταρτο και το πέμπτο από τα εδάφια της παραγράφου 5 του άρθρου 15 του Κώδικα Οργανισμού Δικαστηρίων και Κατάστασης Δικαστικών Λειτουργών του ν. 1756/1988, όπως ισχύει, αντικαθίστανται και προστίθεται έκτο εδάφιο στην ίδια παράγραφο 5 ως ακολούθως: 

"Σε περίπτωση θανάτου, παραίτησης ή εξόδου από την υπηρεσία κατά οποιονδήποτε τρόπο του τακτικού προέδρου ή των τακτικών μελών του συμβουλίου ενεργείται αναπληρωματική εκλογή, για την οποία εφαρμόζεται αναλόγως η διαδικασία της παραγράφου 4. Αυτοί που εκλέγονται γίνονται τακτικά μέλη χωρίς καμία άλλη διατύπωση και η θητεία τους λήγει μαζί με τη θητεία των λοιπών μελών. 

Σε περίπτωση ελλείψεως για οποιονδήποτε λόγο του αναπληρωματικού προέδρου ή των αναπληρωματικών μελών του συμβουλίου, τη θέση τους καταλαμβάνουν αντίστοιχα οι αμέσως επόμενοι κατά σειρά ψήφων δικαστές". 

5. Στο τέλος της παραγράφου 3 του άρθρου 16 του Κώδικα Οργανισμού Δικαστηρίων και Κατάστασης Δικαστικών Λειτουργών του ν. 1756/1988, όπως ισχύει, προστίθεται εδάφιο που έχει ως εξής: 

"Η δεύτερη περίοδος του τρίτου εδαφίου της παρ. 4 του άρθρου 15 εφαρμόζεται αναλόγως". 

'Aρθρο 3

Εποπτεία

Στο άρθρο 19 του ν. 1756/1988, όπως αντικαταστάθηκε και τροποποιήθηκε με τις διατάξεις των άρθρων 6 του ν. 1868/1989 (ΦΕΚ 230 Α'), 4 παρ. 4 του ν. 1968/1991 (ΦΕΚ 150 Α') και 3 παρ. 5 του ν. 2479/1997 (ΦΕΚ 67 Α'), προστίθεται παράγραφος 4, που έχει ως εξής: 

"4. Στην εποπτεία του Υπουργείου Δικαιοσύνης ανήκει και η έκδοση γενικών ενημερωτικών οδηγιών προς τις εισαγγελίες σε σχέση με την εφαρμογή των νομικών μέσων που θεσπίζονται στο πλαίσιο του Συμβουλίου της Ευρωπαϊκής 'Ενωσης και αφορούν τη δικαστική συνεργασία των Κρατών-Μελών στους τομείς της πρόληψης και καταπολέμησης του οργανωμένου εγκλήματος, της εμπορίας και διακίνησης ναρκωτικών της διεθνούς τρομοκρατίας, της σύστασης συμμοριών και εγκληματικών οργανώσεων για τη διάπραξη ανθρωποκτονιών, εμπορίας ανθρώπων και των εγκλημάτων κατά παιδιών, της νομιμοποίησης εσόδων από παράνομες δραστηριότητες, των εγκλημάτων με χρήση μέσων υψηλής τεχνολογίας και του διεθνούς οικονομικού εγκλήματος." 

'Aρθρο 4

Τροποποιήσεις του Κώδικα Οργανισμού

Δικαστηρίων και Κατάστασης Δικαστικών

Λειτουργών

1. Οι παράγραφοι 1, 2 και 3 του άρθρου 80 του Κώδικα που κυρώθηκε με το ν. 1756/1988, όπως το άρθρο αυτό ισχύει μετά την αντικατάστασή του αρχικά με την παράγραφο 3 του άρθρου 5 του ν. 2207/1994, και στη συνέχεια με την παράγραφο 10 Α' του άρθρου 3 του ν. 2479/1997 (ΦΕΚ 67 Α'), αντικαθίστανται ως εξής: 

"'Aρθρο 80

Συμβούλιο και 'Oργανα Επιθεώρησης

1. Α. Το Συμβούλιο Επιθεώρησης των πολιτικών και ποινικών δικαστηρίων και των δικαστικών λειτουργών προΐσταται της Επιθεώρησης και αποτελείται από έναν αντιπρόεδρο του Αρείου Πάγου, ως Πρόεδρο, και δύο αρεοπαγίτες. Ο αντιπρόεδρος ως τακτικό μέλος της επιθεώρησης απαλλάσσεται από οποιαδήποτε άλλη υπηρεσία, κατά το χρονικό διάστημα που μετέχει στο Συμβούλιο Επιθεώρησης με εξαίρεση τη συμμετοχή του στη μείζονα Ολομέλεια του Αρείου Πάγου. Σε περίπτωση θανάτου, κωλύματος ή αποχώρησης του Προέδρου ή μέλους του Συμβουλίου, τη θέση του καταλαμβάνει ο αναπληρωτής του και μόνο για το υπόλοιπο της θητείας του. 

Β. Την επιθεώρηση ενεργούν: 

α) Στα εφετεία, στα πρωτοδικεία και στις αντίστοιχες εισαγγελίες, καθώς και στα ειρηνοδικεία και στα πταισματοδικεία, εφόσον υπάρχουν, αρεοπαγίτες και αντεισαγγελείς του Αρείου Πάγου. 

β) Στα πρωτοδικεία, στα ειρηνοδικεία και στα πταισματοδικεία και οι πρόεδροι εφετών και στις εισαγγελίες πρωτοδικών και οι εισαγγελείς εφετών. 

γ) Στις γραμματείες των παραπάνω δικαστηρίων και εισαγγελιών οι πρόεδροι και εισαγγελείς εφετών και οι πρόεδροι και εισαγγελείς πρωτοδικών αντίστοιχα. 

2. Ο πρόεδρος και τα μέλη του Συμβουλίου Επιθεώρησης και οι επιθεωρητές αρεοπαγίτες και αντεισαγγελείς του Αρείου Πάγου, ένας για κάθε περιφέρεια επιθεώρησης, ορίζονται με κλήρωση που γίνεται κατά το μήνα Ιούνιο ενώπιον του Α'(1η Σύνθεση) Τμήματος του Αρείου Πάγου. 

Σε μία κληρωτίδα τοποθετούνται τα ονόματα των αντιπροέδρων και αντεισαγγελέων του Αρείου Πάγου και σε άλλη τα ονόματα των αρεοπαγιτών και αντεισαγγελέων του Αρείου Πάγου που έχουν ήδη συμπληρώσει διετή υπηρεσία ως αρεοπαγίτες ή αντεισαγγελείς του Αρείου Πάγου. 

Δεν κληρώνονται ως τακτικοί επιθεωρητές περισσότεροι του ενός αντεισαγγελείς του Αρείου Πάγου και δεν τοποθετούνται στην κληρωτίδα τα ονόματα όσων διατέλεσαν τακτικοί επιθεωρητές κατά την προηγούμενη διετία. 

Για την κλήρωση χρησιμοποιούνται ως κλήροι αδιαφανή σφαιρίδια. Αμέσως πριν από τη διενέργεια της κλήρωσης το Τμήμα συνέρχεται σε συμβούλιο, προκειμένου να τοποθετηθούν τα σφαιρίδια, αφού προηγουμένως επιδειχθούν σε όλα τα μέλη του συμβουλίου τα ονόματα των αντιπροέδρων, των αρεοπαγιτών και των αντεισαγγελέων του Αρείου Πάγου. 

Κατά τη δημόσια συνεδρίαση ο Πρόεδρος εξάγει δύο (2) σφαιρίδια από την πρώτη κληρωτίδα που περιέχει τα ονόματα των αντιπροέδρων και δώδεκα (12) σφαιρίδια από τη δεύτερη κληρωτίδα που περιέχει τα ονόματα των αρεοπαγιτών και αντεισαγγελέων. Μετά την εξαγωγή κάθε σφαιριδίου, ο Πρόεδρος εκφωνεί το όνομα του κληρουμένου, το οποίο επιδεικνύεται στα λοιπά μέλη του Τμήματος. Από τους κληρωθέντες της πρώτης κληρωτίδας ο πρώτος Αντιπρόεδρος κατά τη σειρά κλήρωσης αποτελεί το τακτικό και ο δεύτερος το αναπληρωματικό μέλος του Συμβουλίου Επιθεώρησης. Από τους κληρωθέντες από τη δεύτερη κληρωτίδα οι τρεις (3) αρχαιότεροι αποτελούν τα μέλη του Συμβουλίου Επιθεώρησης, οι δύο πρώτοι τα τακτικά και ο τρίτος το αναπληρωματικό μέλος και οι υπόλοιποι, κατά τη σειρά κληρώσεως, αποτελούν τους επιθεωρητές των έξι (6) περιφερειών της Επιθεώρησης και οι τελευταίοι τρεις (3) είναι οι αναπληρωτές των επιθεωρητών. 

Για την κλήρωση συντάσσεται πρακτικό που διαβιβάζεται στο Υπουργείο Δικαιοσύνης. 

Οι αναπληρωτές, κατά τη σειρά της κλήρωσής τους, αναπληρώνουν τους επιθεωρητές σε περίπτωση θανάτου, κωλύματος ή αποχώρησης από την υπηρεσία τους και μόνο για τον υπόλοιπο χρόνο της θητείας τους. 

Η θητεία των μελών του Συμβουλίου Επιθεώρησης και των επιθεωρητών είναι ετήσια, αρχίζει τη 16η Σεπτεμβρίου του έτους κατά το οποίο γίνεται η κλήρωση και λήγει τη 15η Σεπτεμβρίου του επόμενου έτους. 

Η θητεία των μελών του Συμβουλίου Επιθεώρησης και των επιθεωρητών (τακτικών και αναπληρωματικών), οι οποίοι θα κληρωθούν κατά το πρώτο εδάφιο αυτής της παραγράφου το μήνα Ιούνιο του 1999, αρχίζει την 1η Ιουλίου 1999. 

Η θητεία των μελών του Συμβουλίου Επιθεώρησης και των επιθεωρητών (τακτικών και αναπληρωματικών), που κληρώθηκαν κατά το Δεκέμβριο 1998 και ασκούν τα καθήκοντά τους κατά την έναρξη της ισχύος του νόμου αυτού, παύει την 30ή Ιουνίου 1999. Ειδικά για την Α' και Β' Περιφέρεια η θητεία των Επιθεωρητών λήγει την 15.9.1999. 

3. Οι επιθεωρητές αρεοπαγίτες και αντεισαγγελείς του Αρείου Πάγου, κατά το χρονικό διάστημα της άσκησης των καθηκόντων τους, απαλλάσσονται από οποιαδήποτε άλλη υπηρεσία με εξαίρεση τη συμμετοχή των αρεοπαγιτών στη μείζονα Ολομέλεια του Αρείου Πάγου." 

2. Η παράγραφος 1 του άρθρου 86 του Κώδικα που κυρώθηκε με το ν. 1756/1988, όπως αυτό αντικαταστάθηκε με την παράγραφο 10Γ του άρθρου 3 του ν. 2479/1997, καταργείται και οι επόμενες παράγραφοι 2, 3 και 4 αυτού παίρνουν αντιστοίχως τους αριθμούς 1, 2 και 3. 

3. Η παράγραφος 3 του άρθρου 81 του ίδιου Κώδικα, όπως τροποποιήθηκε με το άρθρο 11 παρ. 2 του ν. 1968/1991 (ΦΕΚ 150 Α'), καταργείται. 

4. Το εδάφιο α' της παρ. 2 του άρθρου 84 του Κώδικα που κυρώθηκε με το ν. 1756/1988 αντικαθίσταται ως ακολούθως: 

"Οι επιθεωρητές αρεοπαγίτες και αντεισαγγελείς του Αρείου Πάγου οφείλουν να μεταβαίνουν στις έδρες των δικαστηρίων και εισαγγελιών της περιφέρειάς τους για τη διενέργεια επιθεώρησης τη 16η Σεπτεμβρίου του έτους κατά το οποίο γίνεται η κλήρωση. 

Οι σύμβουλοι Επικρατείας οφείλουν να μεταβαίνουν στις έδρες των δικαστηρίων της περιφέρειάς τους για τη διενέργεια επιθεώρησης, όσοι έχουν οριστεί για την Α' Περιφέρεια οποτεδήποτε κατά τη διάρκεια της θητείας τους και όσοι έχουν οριστεί για τις λοιπές περιφέρειες από 1ης Ιουλίου μέχρι 31η Δεκεμβρίου. 

Η ισχύς του πρώτου εδαφίου αυτής της παραγράφου αρχίζει την 1.7.1999.". 

5. Η παράγραφος 3 του άρθρου 84 του πιο πάνω Κώδικα αντικαθίσταται ως ακολούθως: 

"3. Η επιθεώρηση της παραγράφου 1 αφορά την εργασία των δικαστικών λειτουργών των πολιτικών και ποινικών δικαστηρίων που εκτελέστηκε από τη 16η Σεπτεμβρίου του προηγούμενου έτους ορισμού του Επιθεωρητή έως τη 15η Σεπτεμβρίου του έτους ορισμού και των λοιπών δικαστικών λειτουργών από την 1η Ιανουαρίου έως την 31η Δεκεμβρίου του έτους ορισμού του Επιθεωρητή." 

6. Η Επιθεώρηση των δικαστικών λειτουργών της πολιτικής και ποινικής δικαιοσύνης της παραγράφου 1 του άρθρου 84 καλύπτει το χρονικό διάστημα από 1.1.1998 έως 15.9.1999. Ειδικά για την Α' και Β' Περιφέρεια η Επιθεώρηση καλύπτει το διάστημα και τους δικαστικούς λειτουργούς που δεν έχουν επιθεωρηθεί μέχρι 15.9.1999. 

7. Στην παράγραφο 3 (ήδη 2) του άρθρου 86 του Κώδικα, όπως αυτό αντικαταστάθηκε ως άνω, προστίθεται γ' εδάφιο, που έχει ως εξής: 

"Για κάθε άλλη ενέργεια μόνος αρμόδιος είναι ο Πρόεδρος του Συμβουλίου Επιθεώρησης ή το οριζόμενο από αυτόν μέλος του συμβουλίου." 

8. Το εδάφιο α' της παρ. 1 του άρθρου 50 του ν. 1756/1988, όπως αντικαταστάθηκε με την παρ. 1 του άρθρου 6 του ν. 2172/1993 (ΦΕΚ 277 Α'), αντικαθίσταται ως ακολούθως: 

"α. αα. ύστερα από αίτησή τους, 

ββ. αν η μετάθεση καθίσταται επιτακτικά αναγκαία εξαιτίας της συνδρομής εξαιρετικών υπηρεσιακών λόγων, οι οποίοι βεβαιώνονται με αιτιολογημένη απόφαση του ανωτάτου δικαστικού συμβουλίου και είναι άσχετη με την άσκηση των δικαιοδοτικών καθηκόντων του δικαστή". 

9. Στην παράγραφο 1 του άρθρου 26 του Κώδικα περί Οργανισμού Δικαστηρίων και Κατάστασης Δικαστικών Λειτουργών του ν. 1756/1988, όπως ισχύει, προστίθεται εδάφιο που έχει ως εξής: 

"Στα λοιπά δικαστήρια πλημμελειοδικών οι ανακριτές ορίζονται μεταξύ των αρχαιότερων πρωτοδικών, εφόσον δεν έχουν ασκήσει στο παρελθόν καθήκοντα ανακριτή στο ίδιο δικαστήριο". 

10. Αντικαθίσταται η παράγραφος 3 του άρθρου 86 του Κώδικα Οργανισμού Δικαστηρίων και Κατάστασης Δικαστικών Λειτουργών του ν. 1756/1988, όπως αντικαταστάθηκε με το άρθρο 3 παράγραφος 10 Γ του ν. 2479/1997 ως εξής: 

"3. (α) Ο Πρόεδρος του Συμβουλίου Επιθεώρησης των Πολιτικών και Ποινικών Δικαστηρίων και ο Προϊστάμενος Σύμβουλος του Ελεγκτικού Συνεδρίου και του Συμβουλίου της Επικρατείας ασκεί την πειθαρχική αγωγή σύμφωνα με τις κείμενες διατάξεις, αν κατά την κρίση του συντρέχει τέτοια περίπτωση. 

(β) Το Συμβούλιο Επιθεώρησης και ο Προϊστάμενος Σύμβουλος του Ελεγκτικού Συνεδρίου και του Συμβουλίου της Επικρατείας: α) παραγγέλλει έκτακτη επιθεώρηση, ενεργούμενη από τακτικό επιθεωρητή ή επανάληψη ή συμπλήρωση προηγούμενης, εφόσον συντρέχει λόγος, β) αποφαίνεται επί προσφυγής επιθεωρουμένου κατά της έκθεσης τακτικής επιθεώρησης, γ) συγκεντρώνει τις εκθέσεις επιθεώρησης και διατυπώνει σε ιδιαίτερη έκθεσή του τις τυχόν παρατηρήσεις του σε αυτές και δ) με γενική προς τον Υπουργό Δικαιοσύνης έκθεσή του περιγράφει την κατάσταση των δικαστηρίων, των εισαγγελιών και της γραμματείας τους και υποδεικνύει τα τυχόν αναγκαία μέτρα για την εύρυθμη λειτουργία τους. 

Για την άσκηση των ανωτέρω αρμοδιοτήτων του Συμβουλίου Επιθεώρησης αρκεί η λήψη αποφάσεως κατά πλειοψηφία". 

'Αρθρο 5

Κατάργηση Γενικών Διευθυντών Γραμματειών

1. Οι βαθμοί και οι θέσεις Γενικών Διευθυντών των Δικαστηρίων και Εισαγγελιών (άρθρο 27 του ν. 2166/ 1993 ΦΕΚ 137 Α') του Συμβουλίου της Επικρατείας, του Αρείου Πάγου, της Εισαγγελίας του Αρείου Πάγου, του Ελεγκτικού Συνεδρίου, του Εφετείου Αθηνών, του Εφετείου Θεσσαλονίκης και του Εφετείου Πειραιώς, καταργούνται. Σε όσες από τις Γραμματείες του προηγουμένου εδαφίου οι Γενικοί Διευθυντές έχουν αποχωρήσει πριν από την έναρξη ισχύος του παρόντος νόμου, η κατάργηση θεωρείται ότι έγινε από τότε που αποχώρησαν οι υπηρετούντες. 

2. 'Οσοι υπηρετούν ως Γενικοί Διευθυντές στις θέσεις της προηγούμενης παραγράφου μπορούν, ύστερα από αίτησή τους, που πρέπει να υποβληθεί μέσα σε ένα μήνα από την έναρξη ισχύος του νόμου αυτού, να τοποθετηθούν σε κενές θέσεις Προϊσταμένων Διεύθυνσης σε δικαστική υπηρεσία της πρωτοδικειακής ή, κατά περίπτωση, εφετειακής περιφέρειας στην οποία ανήκουν. 

Αν δεν υποβληθεί αίτηση, οι κάτοχοι των καταργούμενων θέσεων απολύονται αυτοδικαίως μετά την παρέλευση της προθεσμίας του προηγούμενου εδαφίου. Για την απόλυσή τους εκδίδεται διαπιστωτική πράξη. 

3. Οι αρμοδιότητες των προϊσταμένων της οικείας Γραμματείας (δικαστηρίου ή εισαγγελίας) ασκούνται από δικαστικό υπάλληλο, ο οποίος επιλέγεται σε προϊστάμενο διεύθυνσης, με απόφαση του οικείου δικαστικού συμβουλίου. 

4. Η ισχύς των παραγράφων 1 και 2 του παρόντος αρχίζει από 30.6.1999. 

'Αρθρο 6

Μεταβολή κατηγορίας δικαστικών υπαλλήλων

Στο τελευταίο εδάφιο της παραγράφου 1 του άρθρου 25 του ν.1868/1989, όπως συμπληρώθηκε με την παράγραφο 7 του άρθρου 20 του ν. 2298/1995 (ΦΕΚ 62 Α') και αντικαταστάθηκε από την παράγραφο 6 του άρθρου 10 του ν. 2331/1995 (ΦΕΚ 173 Α'), προστίθεται εδάφιο που έχει ως εξής: 

"Η εφαρμογή του προηγούμενου εδαφίου επεκτείνεται στους δικαστικούς υπαλλήλους οι οποίοι προέρχονται από τον ίδιο διαγωνισμό, με τους υπαλλήλους του προηγούμενου εδαφίου, ανεξάρτητα από το χρόνο που αυτοί διορίστηκαν. Στη ρύθμιση υπάγονται και οι υπάλληλοι του ίδιου διαγωνισμού, οι οποίοι στο μεταξύ διάστημα έχουν μεταταγεί στην κατηγορία ΤΕ". 

'Αρθρο 7

Στέγαση Εθνικής Σχολής Δικαστών

Στο άρθρο 1 παρ. 1 εδάφιο γ' του ν. 2236/1994 (ΦΕΚ 146 Α'), όπως τροποποιήθηκε με το άρθρο 23 παρ. 1 του ν. 2331/1995 (ΦΕΚ 173 Α'), προστίθεται υποπαράγραφος γγ' που έχει ως εξής: 

"1) Με απόφαση των Υπουργών Εθνικής Οικονομίας, Οικονομικών και Δικαιοσύνης, παραχωρείται δωρεάν στην Εθνική Σχολή Δικαστών (Ε.Σ.Δι.) η χρήση: α) του κτιρίου που έχει ανεγερθεί με βάση την οικοδομική άδεια 98/4.9.1996 του Πολεοδομικού Γραφείου Καλαμαριάς στο Τμήμα του Β.Κ. 2528 δημόσιου κτήματος, του οποίου η χρήση έχει παραχωρηθεί στο Κέντρο Διεθνούς και Ευρωπαϊκού Οικονομικού Δικαίου (Κ.Δ.Ε.Ο.Δ.) με την απόφαση 6928/9.7.1979 του Νομάρχη Θεσσαλονίκης και β) του ακάλυπτου χώρου εμβαδού 900 τ.μ. που περιβάλλει το παραπάνω κτίριο. 

2) Το Κ.Δ.Ε.Ο.Δ. δικαιούται να χρησιμοποιεί το δώμα του παραπάνω κτιρίου για την εγκατάσταση μηχανημάτων ψύξης, θέρμανσης ή άλλων συναφών μηχανημάτων, καθώς και τμήμα του υπογείου του κτιρίου αυτού για την εγκατάσταση αρχείου ή την αποθήκευση πραγμάτων. 

3) Με σύμβαση που συνάπτεται μεταξύ του Γενικού Διευθυντή της Ε.Σ.Δι. και του Προέδρου Διευθυντή του Κ.Δ.Ε.Ο.Δ. ρυθμίζονται τα θέματα που αφορούν την εφαρμογή της προηγούμενης παραγράφου, τον τρόπο χρησιμοποίησης των εγκαταστάσεων και μηχανημάτων που τυχόν εξυπηρετούν τόσο το παραπάνω κτίριο όσο και εκείνο στο οποίο στεγάζεται το Κ.Δ.Ε.Ο.Δ., ιδίως εγκαταστάσεων θέρμανσης και ψύξης, την κατανομή των δαπανών λειτουργίας και συντήρησης των εγκαταστάσεων και μηχανημάτων αυτών, καθώς και κάθε άλλο ζήτημα που τυχόν ανακύπτει μεταξύ των παραπάνω νομικών προσώπων σχετικά με τη χρησιμοποίηση των δύο αυτών κτιρίων και του περιβάλλοντος χώρου ως και τη λειτουργία των υπηρεσιών που στεγάζονται σε αυτά. 

4) Αν το κτίριο που αναφέρεται στην παράγραφο 1 παύσει να χρησιμοποιείται από την Ε.Σ.Δι. λόγω μετεγκατάστασής της ή για οποιονδήποτε άλλο λόγο, η χρήση του περιέρχεται στο Κ.Δ.Ε.Ο.Δ.. Για τη μεταβολή αυτή εκδίδεται διαπιστωτική πράξη των Υπουργών Οικονομικών και Δικαιοσύνης. 

5) Με απόφαση των Υπουργών Εθνικής Οικονομίας, Οικονομικών και Δικαιοσύνης, που δημοσιεύεται στην Εφημερίδα της Κυβερνήσεως, μπορεί να προβλέπεται η ετήσια χρηματοδότηση της Εθνικής Σχολής Δικαστών από το Ταμείο Χρηματοδοτήσεως Δικαστικών Κτιρίων για την αντιμετώπιση έκτακτων αναγκών συντήρησης και επισκευής του κτιρίου, στο οποίο στεγάζεται η Σχολή, και των μηχανολογικών, ηλεκτρολογικών και λοιπών εγκαταστάσεών του, εφοδιασμού του με τα αναγκαία εποπτικά μέσα, καθώς και διαμόρφωσης και συντήρησης του περιβάλλοντος χώρου." 

'Αρθρο 8

Θέματα Εθνικής Σχολής Δικαστών

1. Στο ν. 2236/1994 (ΦΕΚ 146 Α') επέρχονται οι ακόλουθες τροποποιήσεις: 

α) Η παράγραφος 1α του άρθρου 3, όπως αντικαταστάθηκε με τα άρθρα 6 παρ. 3 περ. η' του ν. 2408/1996 (ΦΕΚ 104 Α') και 22 παρ. 3 εδάφιο α' του ν. 2521/1997 (ΦΕΚ 174 Α') αντικαθίσταται ως εξής: 

"Η εκπαίδευση στη Σχολή διαρκεί δεκαοκτώ (18) μήνες." 

β) Η διάταξη του άρθρου 1 παράγραφος 4 εδάφιο α' περίπτωση εε' όπως τροποποιήθηκε με το άρθρο 6 παρ. 2 περ. β' του ν. 2408/1996 (ΦΕΚ 104 Α'), αντικαθίσταται ως εξής: 

"εε) έναν εκπρόσωπο των εκπαιδευομένων, ο οποίος εκλέγεται με τον αναπληρωτή του από όλους τους εκπαιδευομένους στη Σχολή τους μήνες Μάιο ή Ιούνιο κάθε έτους". 

γ) Στην πρώτη περίοδο της παραγράφου 9 του άρθρου 1, όπως τροποποιήθηκε με το άρθρο 6 παρ. 2 περ. γ' του ν. 2408/1996 (ΦΕΚ 104 Α') η φράση "από τους εκπαιδευομένους κάθε έτος το πρώτο εικοσαήμερο από την έναρξη της πρώτης φάσης εκπαίδευσης" αντικαθίσταται με τη φράση "από όλους τους εκπαιδευομένους στη Σχολή το μήνα Μάιο κάθε έτους". 

δ) Το εδάφιο γ' της παραγράφου 3 του άρθρου 2 αντικαθίσταται ως εξής: 

"γ) με την αίτηση ο υποψήφιος δηλώνει την ξένη ή τις ξένες γλώσσες στις οποίες επιθυμεί να εξετασθεί σύμφωνα με την παράγραφο 5 του παρόντος άρθρου". 

ε) Στο εδάφιο γ' της παραγράφου 2 (3) του άρθρου 3, όπως αντικαταστάθηκε και αναριθμήθηκε ως παράγραφος 2 με την περ. ιε' παρ. 3 του άρθρου 6 του ν. 2408/1996, η φράση "Ο βαθμός αυτός καθορίζεται με βάση το βαθμό που έλαβε ο εκπαιδευόμενος κατά τις παραπάνω εξετάσεις υπολογιζόμενο με συντελεστή 3 και το βαθμό προόδου κατά τη διάρκεια της πρώτης φάσης εκπαίδευσης υπολογιζόμενου με συντελεστή 1" αντικαθίσταται με τη φράση "Ο συνολικός αυτός βαθμός προκύπτει από το μέσο όρο του βαθμού τον οποίο έλαβε ο εκπαιδευόμενος κατά τις παραπάνω εξετάσεις και το βαθμό προόδου κατά τη διάρκεια της πρώτης φάσης εκπαίδευσης". Η ισχύς αυτού του εδαφίου αρχίζει από 1.1.2000. 

στ) Στο εδάφιο δ' της παραγράφου 2 (3) του άρθρου 3, όπως αντικαταστάθηκε και αναριθμήθηκε ως παράγραφος 2 με την περ. στ' παρ. 3 του άρθρου 6 του ν. 2408/1996, η φράση "Μέσα σε δέκα (10) το πολύ ημέρες" αντικαθίσταται με τη φράση "Μέσα σε πέντε (5) το πολύ ημέρες". 

ζ) Στο εδάφιο ε' της παραγράφου 3 (4) του άρθρου 3, όπως αντικαταστάθηκε και αναριθμήθηκε ως παράγραφος 3 με την περ. ιστ' παρ. 3 του άρθρου 6 του ν. 2408/1996, η φράση "στις παραγράφους 2 και 3" αντικαθίσταται με τη φράση "στην παράγραφο 2", και η φράση "δεν έχουν την ιδιότητα του δικηγόρου" αντικαθίσταται με τη φράση "δεν έχουν μια από τις αναφερόμενες στο προηγούμενο εδάφιο ιδιότητες". 

2. Το εδάφιο α' της παραγράφου 1 περ. γ' του άρθρου 3, όπως ισχύει μετά την αντικατάστασή του με το άρθρο 6 παρ. 2 περ. 1 του ν. 2408/1996 (ΦΕΚ 104 Α') και παρ. 3 εδάφιο β' του άρθρου 22 του ν. 2521/1997 (ΦΕΚ 174 Α') αντικαθίσταται ως εξής: 

"γ. Η πρώτη φάση εκπαίδευσης διαρκεί έντεκα (11) μήνες από 1ης Μαΐου έως 31 Μαρτίου του επόμενου έτους. Η δεύτερη φάση διαρκεί έξι (6) μήνες από 1ης Μαΐου έως 31 Οκτωβρίου. Κατά το μήνα Απρίλιο διεξάγονται οι εξετάσεις που προβλέπονται στην παρ. 2". 

3. α. Η εκπαίδευση των σπουδαστών της Εθνικής Σχολής Δικαστών οι οποίοι φοιτούν στη Σχολή και προέρχονται από το διαγωνισμό του έτους 1997 που είχε προκηρυχθεί με τις υπ' αριθ. 67871/18.6.1997 και 99918/5.9.1997 αποφάσεις του Υπουργού Δικαιοσύνης ορίζεται σε δεκαπέντε (15) μήνες. 

β. Οι φάσεις σπουδών για τους σπουδαστές της κατηγορίας αυτής διαμορφώνονται ως ακολούθως: Η πρώτη φάση λήγει την 31η Μαΐου 1999. Η δεύτερη φάση διαρκεί από 1.7.1999 έως 30.9.1999. Οι εξετάσεις θα διενεργηθούν από 1 έως 30 Ιουνίου 1999. 

4. Στην παράγραφο 3 του άρθρου 5, όπως τροποποιήθηκε και συμπληρώθηκε με τις διατάξεις των άρθρων 6 παρ. 3 περίπτωση κστ' του ν. 2408/1996, προστίθεται εδάφιο στ' που έχει ως εξής: 

"Με απόφαση του Υπουργού Δικαιοσύνης, ύστερα από πρόταση του Γενικού Διευθυντή, πραγματοποιείται εκκαθάριση των Αρχείων της Σχολής. 

Κατά την εκκαθάριση των Αρχείων καταστρέφονται τα έγγραφα τα οποία δεν έχουν υπηρεσιακή χρησιμότητα ή ιστορική αξία. Η καταστροφή πραγματοποιείται από τριμελή επιτροπή, που αποτελείται από τον υποδιευθυντή σπουδών και δύο υπαλλήλους της Σχολής και συγκροτείται με απόφαση του Γενικού Διευθυντή. Η επιτροπή συντάσσει αναλυτικό πρωτόκολλο καταστροφής. Κατά τα λοιπά εφαρμόζεται το άρθρο μόνο του β.δ. 120/1966 (ΦΕΚ 30 Α')." 

5. Στην παράγραφο 4 του άρθρου 2 του ν. 2236/1994, όπως αντικαταστάθηκε με την παράγραφο 10 του άρθρου 21 του ν. 2331/1995 (ΦΕΚ 173 Α') και την παράγραφο 2 περ. στ' του άρθρου 6 του ν. 2408/1996 (ΦΕΚ 104 Α'), προστίθεται εδάφιο δ' που έχει ως εξής: 

"Με την ίδια απόφαση ορίζεται γραμματέας της επιτροπής. Καθήκοντα γραμματέα ανατίθενται σε υπάλληλο της Εθνικής Σχολής Δικαστών, εφόσον ο διαγωνισμός διενεργείται στην έδρα της Σχολής, και στην περίπτωση που ο εισαγωγικός διαγωνισμός διενεργείται εκτός της έδρας της Σχολής, σε δικαστικό υπάλληλο με βαθμό Α' που υπηρετεί σε μία από τις δικαστικές υπηρεσίες του τόπου όπου διενεργείται ο διαγωνισμός ή σε υπάλληλο του Υπουργείου Δικαιοσύνης. Με την ίδια απόφαση ορίζεται και ένα αναπληρωματικό μέλος". 

6. Η πρώτη περίοδος του εδαφίου β' της παραγράφου 5 του άρθρου 2 του ν. 2236/1994 (ΦΕΚ 146 Α'), όπως αντικαταστάθηκε με την παράγραφο 11 του άρθρου 23 του ν. 2331/1995 (ΦΕΚ 173 Α'), αντικαθίσταται ως εξής: 

"Στο τελικό στάδιο οι υποψήφιοι εξετάζονται προαιρετικά σε μία έως δύο από τις ξένες γλώσσες, αγγλική, γαλλική, γερμανική, ιταλική, ισπανική και ρωσική". 

ΚΕΦΑΛΑΙΟ Β'

ΔΙΑΤΑΞΕΙΣ ΠΕΡΙ ΝΑΡΚΩΤΙΚΩΝ, ΠΟΙΝΙΚΟΥ

ΚΩΔΙΚΑ, ΚΩΔΙΚΑ ΠΟΙΝΙΚΗΣ ΔΙΚΟΝΟΜΙΑΣ ΚΑΙ ΕΙΔΙΚΕΣ ΠΟΙΝΙΚΕΣ ΔΙΑΤΑΞΕΙΣ

'Αρθρο 9

Περί ναρκωτικών

1. Στο άρθρο 12 του ν. 1729/1987 (ΦΕΚ 144 Α') "Καταπολέμηση της διάδοσης των ναρκωτικών, προστασία των νέων και άλλες διατάξεις", όπως ισχύει μετά την αντικατάστασή του με το άρθρο 14 του ν. 2161/1993 (ΦΕΚ 119 Α'), προστίθεται παράγραφος 4 που έχει ως εξής: 

"4. O υπαίτιος των πράξεων της παραγράφου 1 τιμωρείται με φυλάκιση τουλάχιστον έξι (6) μηνών, αν από τη μικροποσότητα ναρκωτικών που έχει προμηθευτεί για τις προσωπικές του ανάγκες, διαθέτει σε άλλον μικρή ποσότητα για δική του αποκλειστική χρήση. Η ποινή αυτή μπορεί να μετατρέπεται σε χρηματική και να αναστέλλεται σύμφωνα με τον Ποινικό Κώδικα. Αν συντρέχει διακεκριμένη περίπτωση από την προβλεπόμενη στο άρθρο 6 ή επιβαρυντική περίσταση του άρθρου 8 του νόμου, επιβάλλεται πρόσκαιρη κάθειρξη και χρηματική ποινή οκτακοσίων χιλιάδων (800.000) δραχμών έως εκατόν είκοσι εκατομμυρίων (120.000.000) δραχμών. Το μέγεθος της μικρής ποσότητας ναρκωτικής ουσίας μπορεί να προσδιορίζεται με την απόφαση της παραγράφου 1 του άρθρου αυτού." 

2. Στο άρθρο 13 του ν. 1729/1987, όπως ισχύει μετά την αντικατάστασή του με το άρθρο 15 του ν. 2161/1993, προστίθεται παράγραφος 5, που έχει ως εξής: 

"5. Των ευεργετικών διατάξεων της προηγούμενης παραγράφου και των περιπτώσεων α', ε' και ι' της παραγράφου 1 του άρθρου 21 του ν. 2331/1995 απολαμβάνουν, εκτός από εκείνους που θα ακολουθήσουν εγκεκριμένο θεραπευτικό πρόγραμμα της ημεδαπής και όσοι απέκτησαν την έξη της χρήσης ναρκωτικών ουσιών με την έννοια της παραγράφου 1 του παρόντος άρθρου αλλά αποδεδειγμένα την απέκτησαν και την απέβαλαν, υπό τις ακόλουθες προϋποθέσεις: α) Η απόκτηση της έξης της χρήσης ναρκωτικών ουσιών σε χρόνο προγενέστερο της πράξης πρέπει να αποδεικνύεται κατά τρόπο αδιαμφισβήτητο από εργαστηριακές εξετάσεις, εκθέσεις ή βεβαιώσεις προερχόμενες από επιστημονικό διευθυντή δημόσιου νοσοκομείου της ημεδαπής ή χώρας της Ευρωπαϊκής 'Ενωσης ή αναγνωρισμένων από τις αρμόδιες αρχές, θεραπευτικών προγραμμάτων της ημεδαπής ή χώρας της Ευρωπαϊκής 'Ενωσης και β) Η εντελής απεξάρτηση να αποδεικνύεται με βεβαίωση αναγνωρισμένης κατά νόμο θεραπευτικής κοινότητας που λειτουργεί νομότυπα στα πλαίσια των θεραπευτικών προγραμμάτων του Υπουργείου Υγείας και Πρόνοιας. Η βεβαίωση θα δίδεται μετά από προηγούμενη παρακολούθηση εγκεκριμένου κατά νόμο θεραπευτικού προγράμματος σωματικής και ψυχικής απεξάρτησης για διάστημα έξι (6) τουλάχιστον μηνών. Σε περίπτωση που δεν προσκομιστεί αυτή η βεβαίωση αλλά αποδέχεται ο κατηγορούμενος την εισαγωγή του, διατάσσεται υποχρεωτικά από το δικαστήριο η εισαγωγή του αιτουμένου την εφαρμογή των ευεργετικών διατάξεων, σε θεραπευτική κοινότητα του προηγούμενου εδαφίου. Απαιτείται επίσης να προσκομιστεί πιστοποιητικό ότι ο κατηγορούμενος δεν διώκεται για αξιόποινες πράξεις που τυχόν διέπραξε στο διάστημα της επικαλούμενης θεραπείας μέχρι την εκδίκαση του αδικήματος με αφορμή το οποίο ζητεί την εφαρμογή των ευεργετικών διατάξεων που έχουν σχέση με τα ναρκωτικά και την εξασφάλιση μέσων για την προμήθειά τους." 

3. Στο τέλος της περιπτώσεως δ' της παραγράφου 1 του άρθρου 21 του ν. 2331/1995 προστίθενται τα εξής εδάφια: 

"Ο αρμόδιος εισαγγελέας δύναται να αναστέλλει με διάταξή του την εκτέλεση ποινής προσώπου που παρακολουθεί εγκεκριμένο κατά νόμο θεραπευτικό πρόγραμμα ψυχικής απεξάρτησης, εφόσον οι ποινές αυτές αφορούν πράξεις που περιλαμβάνονται στην περίπτωση δ' και φέρεται ότι τελέστηκαν πριν την εισαγωγή του διωκομένου στο παραπάνω πρόγραμμα. 

Το ευεργέτημα της μη εγγραφής σε απόσπασμα ή αντίγραφο φύλλου Ποινικού Μητρώου αποφάσεων ή βουλευμάτων για εγκλήματα σχετικά με τα ναρκωτικά ή κατά της ιδιοκτησίας και περιουσίας του Ποινικού Κώδικα, όπως αυτά καθορίζονται στην περίπτωση α', παρέχεται κατά τη διαδικασία της περιπτώσεως δ' της παραγράφου 1 του άρθρου 21 του ν. 2331/1995 στα πρόσωπα για τα οποία ολοκλήρωσαν με επιτυχία το πρόγραμμα υποκατάστασης (Π.Υ.) και έχουν απεξαρτηθεί σωματικά και ψυχικά." 

4. H παρ. 5 του άρθρου 14 του ν. 1729/1987, όπως αντικαταστάθηκε από το άρθρο 16 του ν. 2161/1993, αντικαθίσταται ως εξής: 

"Η καταδικαστική απόφαση αναγράφεται μόνο στα αντίγραφα που προορίζονται για δικαστική χρήση, στην περίπτωση κατά την οποία εκείνος που καταδικάστηκε έχει απολυθεί υπό όρους μετά από επιτυχή παρακολούθηση θεραπευτικού προγράμματος, σύμφωνα με τις διατάξεις του παρόντος άρθρου και του άρθρου 26 του αυτού νόμου". 

5. Στην περίοδο ε' του εδαφίου δ' του άρθρου 21 του ν. 2331/1995 μετά τη φράση "όπως αυτά που καθορίζονται στο εδάφιο α'" και πριν από τη φράση "εκτός από εκείνα" προστίθεται η φράση "του παρόντος άρθρου και στο εδάφιο α' της παραγράφου 1 του άρθρου 12 του ν. 1729/1987, όπως αντικαταστάθηκε από το άρθρο 14 του ν. 2161/1993". 

'Aρθρο 10

'Iδρυση και στελέχωση κέντρων απεξάρτησης

τοξικομανών κρατουμένων

1. Ιδρύονται δύο (2) Ειδικά Θεραπευτικά Καταστήματα με τίτλο: 

α) "Κέντρο Απεξάρτησης Τοξικομανών Κρατουμένων" με έδρα το Δημοτικό Διαμέρισμα Ελαιώνα του Δήμου Θηβαίων και β) "Κέντρο Απεξάρτησης Τοξικομανών Κρατουμένων", με έδρα το Δήμο Κασσάνδρας Χαλκιδικής. Σκοπός των καταστημάτων αυτών είναι η θεραπευτική μεταχείριση τοξικομανών κρατουμένων για τη σωματική και ψυχική τους απεξάρτηση. 

2. Για τη στελέχωση του πρώτου (Κέντρου Απεξάρτησης Τοξικομανών Κρατουμένων με έδρα το Δημοτικό Διαμέρισμα Ελαιώνα του Δήμου Θηβαίων): 

Α) Συνιστώνται: 

α) 3 θέσεις κατηγορίας ΤΕ - Κλάδου Τεχνολογίας 

Γραφικών Τεχνών, 

β) 1 θέση κατηγορίας ΤΕ - Κλάδου Ηλεκτρονικών, 

γ) 1 θέση κατηγορίας ΔΕ - Κλάδου Ηλεκτρονικών, 

δ) 1 θέση κατηγορίας ΤΕ - Κλάδου Τεχνολόγων 

Δομικών 'Εργων, 

ε) 10 θέσεις κατηγορίας ΤΕ - Κλάδου Ψυχολόγων. 

Β) Αυξάνονται οι υφιστάμενες οργανικές θέσεις των καταστημάτων κράτησης ως κατωτέρω: 

α) Κλάδου ΠΕ Ιατρών ψυχιάτρων κατά οκτώ (8) οριζομένου του συνολικού αριθμού αυτών σε είκοσι επτά (27) και κλάδου ΠΕ ψυχολόγων κατά έξι (6) οριζομένου του συνολικού αριθμού αυτών σε δεκαέξι (16). 

β) Κλάδου ΤΕ Υγείας και Πρόνοιας ειδικότητας Κοινωνικής - Εργασίας κατά είκοσι τέσσερις (24), οριζομένου του συνολικού αριθμού αυτών σε εκατόν είκοσι τεσσάρων (124), 

γ) Κλάδου ΠΕ Ιατρών ειδικότητας Παθολόγου, κατά τέσσερις (4), οριζομένου του συνολικού αριθμού αυτών σε τριάντα δύο (32), 

δ) Κλάδου ΠΕ Ιατρών ειδικότητας Μικροβιολογίας κατά δύο (2), οριζομένου του συνολικού αριθμού αυτών σε τρεις (3), 

ε) Κλάδου ΠΕ Φαρμακοποιών κατά δύο (2), οριζομένου του συνολικού αριθμού αυτών σε τρεις (3), 

στ) Κλάδου ΤΕ Τεχνολογίας Γεωπονίας κατά μία (1), οριζομένου του συνολικού αριθμού αυτών σε έξι (6), 

ζ) Κλάδου ΤΕ Προσωπικού Υγείας Πρόνοιας ειδικότητας Νοσηλευτικής κατά δώδεκα (12), οριζομένου του συνολικού αριθμού αυτών σε τριάντα τρεις (33), 

η) Κλάδου ΤΕ Διοικητικού - Λογιστικού κατά είκοσι τέσσερις (24), οριζομένου του συνολικού αριθμού αυτών σε είκοσι εννέα (29), 

θ) Κλάδου ΔΕ Διοικητικού - Λογιστικού κατά δώδεκα (12), οριζομένου του συνολικού αριθμού αυτών σε διακόσιες δώδεκα (212), 

ι) Κλάδου ΔΕ Τεχνικού κατά δώδεκα (12), οριζομένου του συνολικού αριθμού αυτών σε είκοσι οκτώ (28), 

ια) Κλάδου ΔΕ Βοηθών Νοσοκόμων κατά δέκα (10), οριζομένου του συνολικού αριθμού αυτών σε τριάντα πέντε (35), 

ιβ) Κλάδου ΥΕ Βοηθητικού Προσωπικού κατά οκτώ (8), οριζομένου του συνολικού αριθμού αυτών σε έντεκα (11). 

3. Με κοινή απόφαση των Υπουργών Οικονομικών, Υγείας και Πρόνοιας και Δικαιοσύνης καθορίζονται οι αναγκαίες θέσεις για την έναρξη της λειτουργίας του Ειδικού Θεραπευτικού Καταστήματος. 

Για την κατά την πρώτη εφαρμογή του παρόντος άρθρου πλήρωση των θέσεων εφαρμόζονται οι διατάξεις της παραγράφου 3 του άρθρου 21 του ν. 2446/1996 (ΦΕΚ 276 Α'). 

'Aρθρο 11

Επιλογή ατόμων που εισάγονται στα κέντρα

απεξάρτησης τοξικομανών κρατουμένων

Στο τελευταίο εδάφιο της παραγράφου 1 του άρθρου 6 του ν. 2161/1993 (ΦΕΚ 118 Α') προστίθεται η εξής φράση: "Με την ίδια κοινή απόφαση καθορίζονται οι προϋποθέσεις και ο τρόπος επιλογής των ατόμων που εισάγονται στα ως άνω καταστήματα." 

'Aρθρο 12

Απέλαση αλλοδαπών

1. Στο άρθρο 74 του Ποινικού Κώδικα, όπως ισχύει μετά την αντικατάσταση της παραγράφου 1 από το άρθρο 1 παράγραφος 2 του ν. 2408/1996 και της παραγράφου 3 από την παράγραφο 3 του άρθρου 20 του ν. 2331/1995, προστίθεται παράγραφος 4, που έχει ως εξής: 

"4. Ο αλλοδαπός, μέχρι την απέλασή του, εξακολουθεί να παραμένει κρατούμενος σε ειδικούς χώρους των καταστημάτων κράτησης ή θεραπευτικών καταστημάτων". 

2. Στην παράγραφο 2 του άρθρου 99 του Ποινικού Κώδικα, όπως αντικαταστάθηκε με την παράγραφο 4α του άρθρου 1 του ν. 2408/1996, προστίθεται εδάφιο τρίτο, που έχει ως εξής: 

"γ. Η αναστολή της εκτέλεσης της ποινής επέρχεται με την πραγματοποίηση της απέλασης του αλλοδαπού από τη χώρα. Στην περίπτωση αυτήν ο χρόνος κράτησής του, σύμφωνα με την παρ. 4 του άρθρου 74 του Ποινικού Κώδικα, αφαιρείται από την ποινή που έχει ανασταλεί." 

'Aρθρο 13

Μετατροπή ποινών

1. Στην παράγραφο 2 του άρθρου 82 του Π.Κ. προστίθεται εδάφιο που έχει ως ακολούθως: "Η περιοριστική της ελευθερίας ποινή που είναι μεγαλύτερη από δύο έτη και δεν υπερβαίνει τα τρία, μπορεί, με απόφαση του δικαστηρίου ειδικά αιτιολογημένη, να μετατραπεί σε χρηματική, αν το δικαστήριο κρίνει ότι η μετατροπή αρκεί για να αποτρέψει το δράστη από την τέλεση άλλων αξιόποινων πράξεων". 

2. Κατηγορούμενοι που έχουν εις βάρος τους καταδικαστικές αποφάσεις με ποινές φυλάκισης από δύο έως τρία έτη, μπορούν, με αίτησή τους απευθυνόμενη προς το δικαστήριο που τις επέβαλε, να ζητήσουν τη μετατροπή τους σε χρηματική με τις προϋποθέσεις της προηγούμενης παραγράφου. 

'Aρθρο 14

Προσθήκη και αντικατάσταση διατάξεων του Π.Κ.

1. Στα άρθρα 98, 289, 379 και 393 του Ποινικού Κώδικα γίνονται οι ακόλουθες προσθήκες: 

1.1. Στο άρθρο 98 του Π.Κ. αριθμείται το ισχύον κείμενο ως παράγραφος 1 και προστίθεται παράγραφος 2 που έχει ως εξής: 

"2. Η αξία του αντικειμένου της πράξεως και η περιουσιακή βλάβη ή το περιουσιακό όφελος που προκύπτουν από την κατ' εξακολούθηση τέλεση του εγκλήματος λαμβάνονται συνολικά υπόψη αν ο δράστης απέβλεπε με τις μερικότερες πράξεις του στο αποτέλεσμα αυτό. Στις περιπτώσεις αυτές ο ποινικός χαρακτήρας της πράξεως προσδιορίζεται με βάση τη συνολική αξία του αντικειμένου και τη συνολική περιουσιακή βλάβη ή το συνολικό περιουσιακό όφελος που ανάλογα με το έγκλημα επήλθε ή σκοπήθηκε." 

1.2. Στο άρθρο 289 του Π.Κ. αριθμείται το ισχύον κείμενο ως παράγραφος 1 και προστίθεται παράγραφος 2 που έχει ως εξής: 

"2. Ο υπαίτιος των πράξεων της προηγούμενης παραγράφου απαλλάσσεται από κάθε ποινή, αν με την ελεύθερη θέλησή του μέχρι την έκδοση της οριστικής απόφασης του πρωτοβάθμιου δικαστηρίου, έχει επιχειρήσει να μειώσει την έκταση του κινδύνου που έχει προκαλέσει και σε περίπτωση βλάβης ξένων πραγμάτων έχει ικανοποιήσει πλήρως τους ζημιωθέντες, με την καταβολή του κεφαλαίου των τόκων υπερημερίας και των δικαστικών εξόδων που έχουν εκκαθαριστεί." 

1.3. Στο άρθρο 379 του Π.Κ. αριθμείται το ισχύον κείμενο ως παράγραφος 1 και προστίθεται παράγραφος 2 που έχει ως εξής: 

"2. Ο υπαίτιος της πράξης της υπεξαίρεσης εφόσον η πράξη αυτή δεν τιμωρείται σε βαθμό κακουργήματος, απαλλάσσεται από κάθε ποινή αν ικανοποίησε εντελώς τον ζημιωθέντα με τη θέλησή του, μέχρι την έκδοση οριστικής απόφασης του πρωτοβάθμιου δικαστηρίου με την καταβολή του κεφαλαίου, των τόκων υπερημερίας και των δικαστικών εξόδων που έχουν εκκαθαριστεί και δηλώσει τούτο ο παθών ή οι κληρονόμοι του." 

1.4. Στο άρθρο 393 του Π.Κ. αριθμείται το ισχύον κείμενο ως παράγραφος 1 και προστίθεται παράγραφος 2 που έχει ως εξής: 

"2. Ο υπαίτιος των εγκληματικών πράξεων των άρθρων 386, 386 Α', εφόσον δεν τιμωρούνται σε βαθμό κακουργήματος, 388 και 390 του Ποινικού Κώδικα απαλλάσσεται από κάθε ποινή, αν με ελεύθερη θέλησή του ικανοποίησε εντελώς τον ζημιωθέντα μέχρι την έκδοση οριστικής απόφασης του πρωτοβάθμιου δικαστηρίου με την καταβολή του κεφαλαίου, των τόκων υπερημερίας και των δικαστικών εξόδων που έχουν εκκαθαριστεί και δηλώσει τούτο ο παθών ή οι κληρονόμοι του." 

2. Στην παράγραφο 3 του άρθρου 216 του Ποινικού Κώδικα, όπως συμπληρώθηκε με την παράγραφο 7α του άρθρου 1 του ν. 2408/1996 (ΦΕΚ 104 Α'): 

α. Αντικαθίσταται η προστεθείσα με την παράγραφο 7α φράση ως εξής: "Εάν το συνολικό όφελος ή η συνολική ζημία υπερβαίνουν το ποσό των είκοσι πέντε εκατομμυρίων (25.000.000) δραχμών." 

β. Προστίθεται δεύτερο εδάφιο που έχει ως εξής: "Με την ίδια ποινή τιμωρείται ο υπαίτιος που διαπράττει πλαστογραφίες κατ' επάγγελμα ή κατά συνήθεια και το συνολικό όφελος ή η συνολική ζημία υπερβαίνουν το ποσό των πέντε εκατομμυρίων (5.000.000) δραχμών". 

3. α. Στην παράγραφο 1 του άρθρου 375 του Π.Κ. προστίθενται εδάφια που έχουν ως εξής: "Αν η συνολική αξία υπερβαίνει το ποσό των είκοσι πέντε εκατομμυρίων (25.000.000) δραχμών, ο υπαίτιος τιμωρείται με κάθειρξη μέχρι δέκα ετών". 

β. Στην παράγραφο 2 του άρθρου 375 του Π.Κ., όπως αντικαταστάθηκε με το άρθρο 1 παρ. 9 του ν. 2408/1996, προστίθεται εδάφιο δεύτερο, που έχει ως εξής: "Αν το συνολικό αντικείμενο της πράξης του προηγούμενου εδαφίου υπερβαίνει σε ποσό τα είκοσι πέντε εκατομμύρια (25.000.000) δραχμές, τούτο συνιστά επιβαρυντική περίπτωση". 

4. Η παράγραφος 3 του άρθρου 386 του Π.Κ., όπως έχει αντικατασταθεί με την παράγραφο 11 του άρθρου 1 του ν. 2408/1996, αντικαθίσταται ως εξής: 

"3. Επιβάλλεται κάθειρξη μέχρι δέκα ετών: α) αν ο υπαίτιος διαπράττει απάτες κατ' επάγγελμα ή κατά συνήθεια και το συνολικό όφελος ή η συνολική ζημία υπερβαίνουν το ποσό των πέντε εκατομμυρίων (5.000.000) δραχμών ή β) αν το περιουσιακό όφελος ή η προξενηθείσα ζημία υπερβαίνει συνολικά το ποσό των είκοσι πέντε εκατομμυρίων (25.000.000) δραχμών". 

5. α. Η περίπτωση γ' του άρθρου 256 του Ποινικού Κώδικα αντικαθίσταται ως εξής: 

"Με κάθειρξη μέχρι δέκα ετών, αν: α) ο υπαίτιος μεταχειρίστηκε ιδιαίτερα τεχνάσματα και η ελάττωση της περιουσίας είναι ιδιαίτερα μεγάλης αξίας ανώτερης συνολικά των πέντε εκατομμυρίων (5.000.000) δραχμών ή β) το αντικείμενο της πράξης έχει συνολική αξία μεγαλύτερη των είκοσι πέντε εκατομμυρίων (25.000.000) δραχμών". 

β. Η περίπτωση γ' του άρθρου 258 του Ποινικού Κώδικα αντικαθίσταται ως εξής: 

"Με κάθειρξη μέχρι δέκα ετών, αν: α) ο υπαίτιος μεταχειρίστηκε ιδιαίτερα τεχνάσματα και το αντικείμενο της πράξης είναι ιδιαίτερα μεγάλης αξίας συνολικά ανώτερης των πέντε εκατομμυρίων (5.000.000) δραχμών ή το αντικείμενο της πράξης έχει αξία μεγαλύτερη των είκοσι πέντε εκατομμυρίων (25.000.000) δραχμών". 

6. Στην παράγραφο 3 του άρθρου 242 του Ποινικού Κώδικα, όπως συμπληρώθηκε με την παράγραφο 7β του άρθρου 1 του ν. 2408/1996 (ΦΕΚ 104 Α'), μετά τη φράση "κάθειρξη, εάν" προστίθεται "το συνολικό όφελος ή η συνολική βλάβη". 

7. Στο άρθρο 374 του Π.Κ. στην περίπτωση ε' μετά τη φράση "κατ' επάγγελμα ή κατά συνήθεια" προστίθεται η φράση "ή αν η συνολική αξία των αντικειμένων της κλοπής υπερβαίνει το ποσό των είκοσι πέντε εκατομμυρίων (25.000.000) δραχμών". 

8. Στο άρθρο 404 του Ποινικού Κώδικα επέρχονται οι ακόλουθες τροποποιήσεις: 

α. Στην παράγραφο 1 η φράση "με φυλάκιση μέχρι δύο ετών" αντικαθίσταται με τη φράση "με φυλάκιση τουλάχιστον έξι μηνών". 

β. Στην παράγραφο 3 η φράση "με φυλάκιση τουλάχιστον έξι μηνών" αντικαθίσταται με τη φράση "με κάθειρξη μέχρι δέκα ετών". 

γ. Η παράγραφος 5 καταργείται και η επόμενη παράγραφος 6 αριθμείται ως 5. 

'Aρθρο 15

Απόλυση κρατουμένων υπό τον όρο της ανάκλησης 

1. Κρατούμενοι που κατά τη δημοσίευση του παρόντος νόμου εκτίουν ποινή φυλάκισης απολύονται με διάταξη του εισαγγελέα πλημμελειοδικών του τόπου έκτισης της ποινής, υπό τον όρο της ανάκλησης χωρίς τη συνδρομή των προϋποθέσεων των άρθρων 105 και επόμενα του Ποινικού Κώδικα, εφόσον: 

α) Η ποινή τους έχει διάρκεια μέχρι δύο έτη και έχουν εκτίσει με οποιονδήποτε τρόπο το ένα πέμπτο αυτής, χωρίς να έχουν καταστεί φυγόποινοι μετά την καταδίκη τους. 

β) Η ποινή τους έχει διάρκεια μεγαλύτερη των δύο ετών και έχουν εκτίσει με οποιονδήποτε τρόπο το ένα τρίτο αυτής, χωρίς να έχουν καταστεί φυγόποινοι μετά την καταδίκη τους. 

2. 'Oσοι απολύονται με βάση τις πιο πάνω διατάξεις, αν υποπέσουν μέσα σε ένα έτος από τη δημοσίευση του νόμου αυτού σε νέο από δόλο τελούμενο έγκλημα και καταδικαστούν αμετάκλητα οποτεδήποτε σε ποινή στερητική της ελευθερίας μεγαλύτερη του έτους, εκτίουν αθροιστικά και το υπόλοιπο της ποινής, για το οποίο έχουν απολυθεί υπό όρο. 

3. Οι διευθυντές των σωφρονιστικών καταστημάτων υποβάλλουν μέσα σε πέντε ημέρες από τη δημοσίευση του παρόντος νόμου στον εισαγγελέα του τόπου έκτισης της ποινής τους φακέλους των καταδίκων οι οποίοι πληρούν τις προϋποθέσεις του παρόντος άρθρου. 

4. Απολύσεις που γίνονται κατά το άρθρο αυτό ανακοινώνονται από τους διευθυντές των καταστημάτων κράτησης στις αρμόδιες υπηρεσίες ποινικού μητρώου και καταχωρούνται στα οικεία δελτία των απολυθέντων. 

5. Δεν επιτρέπεται η προσωπική κράτηση όσων απολύονται κατά το άρθρο αυτό για την είσπραξη των δικαστικών εξόδων και τελών που τους έχουν επιβληθεί με τις οικείες καταδικαστικές αποφάσεις. Εφόσον στους ανωτέρω έχει επιβληθεί και χρηματική ποινή, αυτή βεβαιώνεται αρμοδίως πριν την απόλυσή τους κατά τις κείμενες διατάξεις. 

6. Κάθε αμφισβήτηση ως προς την εφαρμογή του άρθρου αυτού λύεται από το Συμβούλιο των Πλημμελειοδικών του τόπου έκτισης της ποινής. Οι διατάξεις του άρθρου αυτού εφαρμόζονται και στους καταδίκους που αποκτούν τις προϋποθέσεις του μετά τη δημοσίευση του παρόντος νόμου, κατόπιν ασκήσεως ενδίκου μέσου και εφόσον η έκτιση της ποινής τους έχει αρχίσει κατά τη δημοσίευση του παρόντος. 

'Aρθρο 16

Αναστολή ποινής επί αλλοδαπών καταδικασθέντων

Αλλοδαποί που κατά τη δημοσίευση του παρόντος νόμου εκτίουν ποινή φυλάκισης, που τους είχε επιβληθεί πριν από τη δημοσίευση του ν. 2408/1996, μπορούν να ζητήσουν από το Συμβούλιο Πλημμελειοδικών του τόπου έκτισης της ποινής τους την άμεση εφαρμογή της παραγράφου 2 του άρθρου 99 του Ποινικού Κώδικα, όπως συμπληρώθηκε και με τον παρόντα νόμο, εφόσον η έκτιση της ποινής άρχισε μετά την έναρξη ισχύος του ν. 2408/1996. Η αίτηση αυτή μπορεί να υποβληθεί και αυτεπάγγελτα από τον Εισαγγελέα Πλημμελειοδικών του τόπου έκτισης της ποινής. 

'Aρθρο 17

Αυτεπάγγελτος διορισμός συνηγόρων

Μετά το άρθρο 96 του Κώδικα Ποινικής Δικονομίας προστίθεται άρθρο με τον αριθμό 96Α, το οποίο έχει ως εξής: 

"'Aρθρο 96Α

Πίνακας διοριστέων συνηγόρων

1. Σε κάθε περίπτωση που προβλέπεται αυτεπαγγέλτως διορισμός για τον κατηγορούμενο συνηγόρου, από το δικαστήριο ή συμβούλιο ή από τον ανακριτή, η επιλογή του γίνεται από πίνακα που καταρτίζεται κατά τις διατάξεις της επόμενης παραγράφου. 

2. Συνήγορος διορίζεται και όταν ο κατηγορούμενος κατά του οποίου έχει ασκηθεί ποινική δίωξη σε βαθμό πλημμελήματος ή δεν συντρέχει περίπτωση εφαρμογής της προηγούμενης παραγράφου, δεν έχει οικονομική δυνατότητα να διορίσει δικηγόρο. 

Η αίτηση υποβάλλεται στον προϊστάμενο των υπηρεσιών του δικαστηρίου ή τον δικαστή που διευθύνει το δικαστήριο, υποχρεωτικά πριν από τη δίκη ή τη δικαστική ενέργεια για την οποία ζητείται ο διορισμός, πέντε τουλάχιστον ημέρες επί συντμήσεως προθεσμίας, δέκα ημέρες εάν μεσολαβεί διάστημα ολιγότερο του μήνα από την κλήτευση και έναν τουλάχιστον μήνα σε κάθε άλλη περίπτωση. Διαλαμβάνει το λόγο για τον οποίο ζητείται ο διορισμός, τη διαδικαστική ενέργεια ή δίκη για την οποία ζητείται και συνοδεύεται από αποδεικτικά στοιχεία της επικαλούμενης οικονομικής αδυναμίας. Αν πιθανολογηθεί η βασιμότητα της αίτησης διορίζεται συνήγορος από τον πίνακα της επόμενης παραγράφου. 

Ο κατηγορούμενος έχει υποχρέωση να αποδεχθεί το συνήγορο που του διορίστηκε στις παραγράφους 1 και 2 του παρόντος άρθρου. 

Ο διορισμός ισχύει μέχρι την οριστική περάτωση της δίκης ή διαδικαστικής ενέργειας στον ίδιο βαθμό δικαιοδοσίας, καθώς και για την άσκηση ενδίκου μέσου. 

3. Ο οικείος δικηγορικός σύλλογος μέσα στο πρώτο δεκαήμερο του Ιουνίου κάθε τρίτου έτους καλεί τους δικηγόρους που το επιθυμούν να γραφούν στον πίνακα που προβλέπεται στην προηγούμενη παράγραφο. Ο πίνακας καταρτίζεται με ευθύνη του δικηγορικού συλλόγου και συμπληρώνεται έως το τέλος του Ιουνίου, ισχύει δε για την επόμενη τριετία. Διαγράφεται από τον πίνακα και δεν μπορεί να γραφεί στο μέλλον δικηγόρος που αρνήθηκε να αναλάβει ή εγκατέλειψε το έργο της υπεράσπισης χωρίς σπουδαίο λόγο, κατά την κρίση του προέδρου ή δικαστή που διευθύνει το δικαστήριο. Οι τελευταίοι συντάσσουν σχετική έκθεση, η οποία με ευθύνη της γραμματείας του Δικαστηρίου αποστέλλεται στο δικηγορικό σύλλογο. Ο πίνακας αποστέλλεται από τον τοπικό δικηγορικό σύλλογο στα δικαστήρια της περιφέρειάς του και τίθεται στη διάθεση των δικαστών και των ανακριτών. Ο διορισμός συνηγόρου γίνεται κατά τη σειρά εγγραφής στον πίνακα. Εκ νέου διορισμός δικηγόρου που έχει διοριστεί επιτρέπεται μετά την εξάντληση του αριθμού των επόμενων κατά σειρά εγγεγραμμένων. 

4. Στους διοριζόμενους αυτεπαγγέλτως από τον πίνακα δικηγόρους καταβάλλεται, εφόσον άσκησαν το έργο της υπεράσπισης, η προβλεπόμενη κατώτατη αμοιβή από τον Κώδικα των Δικηγόρων. Ο πρόεδρος του δικαστηρίου ή συμβουλίου ή ο ανακριτής ή ανακριτικός υπάλληλος μπορούν να ορίζουν, με συνοπτικά αιτιολογημένη πράξη τους, αυξημένη αμοιβή εν όψει της διάρκειας του υπερασπιστικού έργου που ο συνήγορος έφερε σε πέρας. 

5. Με κοινή απόφαση των Υπουργών Δικαιοσύνης και Οικονομικών τίθενται τα πλαίσια και ορίζεται ο τρόπος εκκαθάρισης και καταβολής της κατά την προηγούμενη παράγραφο αμοιβής και ρυθμίζεται κάθε λεπτομέρεια αναγκαία για την εφαρμογή των διατάξεων του άρθρου αυτού. 

6. 'Oπου στις διατάξεις των άρθρων 100 παρ. 3, 200 παρ. 1 εδ. β', 340, 376, 423 παρ. 1 του Κώδικα Ποινικής Δικονομίας γίνεται λόγος για πίνακα του Δικηγορικού Συλλόγου, εννοείται ο πίνακας της παρ. 3 του παρόντος. 

7. Η ισχύς του παρόντος άρθρου αρχίζει από 1.7.1999". 

'Aρθρο 18

Προσθήκη και τροποποίηση διατάξεων

του Κώδικα Ποινικής Δικονομίας

1. Στο εδάφιο Α' του άρθρου 114 του Κώδικα Ποινικής Δικονομίας, όπως ισχύει μετά την αντικατάστασή του με την παράγραφο 4α του άρθρου 2 του ν. 2408/1996, προστίθεται περίπτωση δ', που έχει ως εξής: 

"δ. εκείνα των άρθρων 259 και 397 του Ποινικού Κώδικα". 

2. Από την περίπτωση ε' του εδαφίου Β' του ως άνω άρθρου του Κ.Π.Δ., όπως προστέθηκε με την παράγραφο 4β του ίδιου άρθρου 2 του πιο πάνω νόμου, απαλείφονται οι διατάξεις των άρθρων 314 και 372 παρ. 1 εδ. α' του Ποινικού Κώδικα και η διάταξη παραμένει ως εξής: 

"ε' του άρθρου 179 του Ποινικού Κώδικα". 

3. Οι διατάξεις των πιο πάνω παραγράφων δεν εφαρμόζονται στις υποθέσεις για τις οποίες είχε γίνει κλήτευση του κατηγορουμένου στο ακροατήριο, κατά το άρθρο 320 παρ. 1 του Κώδικα Ποινικής Δικονομίας, μέχρι τη δημοσίευση του νόμου αυτού. 

4. Στο άρθρο 248 του Κώδικα Ποινικής Δικονομίας προστίθεται παράγραφος 4 που έχει ως εξής: 

"4. Ο ανακριτής οφείλει να περατώσει την κύρια ανάκριση μέσα σε ένα έτος και τη συμπληρωματική ανάκριση μέσα σε τρεις μήνες αφότου η δικογραφία περιέλθει σε αυτόν. 

Οι προθεσμίες αυτές μπορούν να παραταθούν τμηματικά μέχρι έξι (6) μήνες και δύο (2) μήνες, με αιτιολογημένη σε κάθε περίπτωση απόφαση του οικείου δικαστικού συμβουλίου, στο οποίο ο ανακριτής απευθύνεται πριν από τη συμπλήρωση των πιο πάνω προθεσμιών. Κατ' εξαίρεση για τα Πρωτοδικεία Αθηνών, Πειραιώς και Θεσσαλονίκης, η παράταση μπορεί να δοθεί με τις προϋποθέσεις του προηγούμενου εδαφίου, για ένα (1) έτος και έξι (6) μήνες, αντίστοιχα." 

5. Στο άρθρο 502 του Κώδικα Ποινικής Δικονομίας προστίθεται παράγραφος 6 που έχει ως εξής: 

"6. Αν το δικαστήριο κρίνει ότι η έφεση είναι τυπικώς δεκτή και αναβάλλει την έκδοση οριστικής απόφασης για κρείσσονες αποδείξεις ή κατ' εφαρμογή των άρθρων 59 και 61, δεσμεύεται από την απόφασή του για το τύποις παραδεκτό της εφέσεως, στη μετ' αναβολή συζήτηση αυτής." 

6. Το άρθρο 19 παρ. 2 του ν. 2172/1993 (ΦΕΚ 207 Α') τροποποιείται ως ακολούθως: 

α. Στο τέλος του πρώτου εδαφίου μετά τη φράση "στο Δικαστήριο αυτό" προστίθεται η φράση "εκτός εκείνων που είχαν κληρωθεί κατά την έναρξη της αμέσως προηγούμενης διετίας ως τακτικά ή αναπληρωματικά μέλη και άσκησαν τα καθήκοντά τους για δεκαοκτώ τουλάχιστον μήνες". 

β. Στο τέταρτο, έκτο και όγδοο εδάφιο της ίδιας παραγράφου διαγράφεται η λέξη "όλων" και προστίθεται μετά τις λέξεις Εφετών, Προέδρων Εφετών, Εφετών στα ίδια εδάφια η φράση "του πρώτου εδαφίου". 

γ. Στο τέλος του τελευταίου εδαφίου μετά τη λέξη "κωλύονται" προστίθεται η φράση "ανεξάρτητα από τη διάρκεια της έλλειψης, της απουσίας ή του κωλύματος". 

7. Στο τέλος του πρώτου εδαφίου της παραγράφου 1 του άρθρου 155 του Κώδικα Ποινικής Δικονομίας προστίθεται η φράση "ή τον υπάλληλο του Δήμου ο οποίος έχει οριστεί για το σκοπό αυτόν με απόφαση του Δημάρχου". 

8. Το εδάφιο δ' του άρθρου 556 του Κώδικα Ποινικής Δικονομίας αντικαθίσταται ως ακολούθως: 

"δ) αν η ποινή δεν υπερβαίνει τα δύο έτη για αποδεδειγμένες οικογενειακές ή επαγγελματικές ανάγκες και έως έξι το πολύ μήνες". 

'Aρθρο 19

Αναστολή προθεσμιών ενδίκων μέσων

του Κώδικα Ποινικής Δικονομίας

Στο άρθρο 473 του Κ.Π.Δ. προστίθεται παράγραφος 4 που έχει ως εξής: 

"4. Οι παραπάνω προθεσμίες για την άσκηση ενδίκων μέσων κατά βουλευμάτων και αποφάσεων αναστέλλονται κατά το χρονικό διάστημα από 1ης έως 31ης Αυγούστου." 

'Aρθρο 20

Εξάλειψη αξιοποίνου επί μη καταβολής

ασφαλιστικών εισφορών

Στον α.ν. 86/1967 (ΦΕΚ 136 Α') προ του υπάρχοντος άρθρου 2 που αναριθμείται σε άρθρο 3, προστίθεται άρθρο 2, που έχει ως εξής: 

" 'Αρθρο 2 

Tο αξιόποινο της πράξης εξαλείφεται αν ο υπαίτιος εξόφλησε πλήρως τις βαρύνουσες αυτόν ασφαλιστικές εισφορές σε οποιοδήποτε στάδιο της δίκης. Σε περίπτωση εξόφλησης και εφόσον δεν έχει επιδοθεί κλητήριο θέσπισμα στον κατηγορούμενο, οι δικογραφίες τίθενται στο αρχείο με διάταξη του Εισαγγελέα Πλημμελειοδικών, η οποία εγκρίνεται από τον Εισαγγελέα Εφετών." 

'Aρθρο 21

Αναστολή εφαρμογής διατάξεων περί ποινικού

μητρώου και Κώδικα Βασικών Κανόνων 

Μεταχείρισης των Κρατουμένων

1. Η εφαρμογή των διατάξεων των άρθρων 6 έως και 15 του Κεφαλαίου Β' του ν. 1805/1988 "Εκσυγχρονισμός του θεσμού του Ποινικού Μητρώου, τροποποίηση ποινικών διατάξεων και ρύθμιση άλλων σχετικών θεμάτων" (ΦΕΚ 199 Α') αναστέλλεται μέχρι 31ης Δεκεμβρίου 2001. 

2. Η εφαρμογή των διατάξεων των άρθρων 58 έως 60 και 64 έως 75 του Κώδικα Βασικών Κανόνων Μεταχείρισης των Κρατουμένων (ν. 1851/1989, ΦΕΚ 122 Α'), η οποία είχε ανασταλεί μέχρι 31.12.1998 με τις διατάξεις της παραγράφου 19γ του άρθρου 3 του ν. 2479/1997 (ΦΕΚ 67 Α'), αναστέλλεται εκ νέου από την πιο πάνω ημερομηνία μέχρι 31.12.2000. Κατά τη διάρκεια της αναστολής διατηρείται η ισχύς των άρθρων 53 έως 68 του α.ν. 125/1967 (ΦΕΚ 152 Α'). 

'Aρθρο 22

Περιπτώσεις της κατ' έγκληση δίωξης του

εγκλήματος της έκδοσης ακάλυπτης επιταγής

1. Το εδάφιο γ' της παραγράφου 5 του άρθρου 79 του ν. 5960/1933, που προστέθηκε με το άρθρο 4 παράγραφος 1α του ν. 2408/1996, αντικαθίσταται ως εξής: 

"γ) Για πράξεις που προβλέπονται στις παραγράφους 1 και 2 του ίδιου άρθρου, για τις οποίες κατά τη δημοσίευση του παρόντος νόμου έχει ασκηθεί αυτεπαγγέλτως ποινική δίωξη, η διαδικασία συνεχίζεται, αν εκείνος που δικαιούται σε έγκληση δηλώσει ότι επιθυμεί την ποινική δίωξη του κατηγορουμένου." 

2. Αν η δήλωση που προβλέπεται στην παράγραφο 1γ του άρθρου 4 του ν. 2408/1996, όπως παραπάνω αντικαταστάθηκε, δεν υπάρχει και δεν υποβληθεί μέσα σε έξι (6) μήνες από τη δημοσίευση του παρόντος νόμου, καθώς και σε περίπτωση ανάκλησης της έγκλησης, η ποινική δίωξη παύει οριστικά. 

Η παραπάνω δήλωση και η ανάκληση της έγκλησης γίνονται στις αρχές της παραγράφου 2 του άρθρου 52 του Κώδικα Ποινικής Δικονομίας. 

3. Τα εδάφια α', β' και γ' της παραγράφου 2 του άρθρου 20 του ν. 2521/1997 εφαρμόζονται και για τις δικαστικές αποφάσεις που κατέστησαν αμετάκλητες μέχρι την έναρξη ισχύος του παρόντος νόμου ή θα καταστούν αμετάκλητες μέσα σε ένα εξάμηνο από την έναρξη ισχύος του. 

'Aρθρο 23

Τάξη και ασφάλεια σωφρονιστικών καταστημάτων

Η διατήρηση της τάξης και ασφάλειας του καταστήματος αποτελεί καθήκον του σωφρονιστικού προσωπικού. Αν εκδηλωθεί ομαδική απείθεια, στάση, αντίσταση κρατουμένων σε νόμιμη διαταγή και ιδίως στη διαταγή επιστροφής και εγκλεισμού στα κελιά, ο εισαγγελέας και ο νόμιμος αναπληρωτής του και σε περίπτωση κατεπείγοντος ο διευθυντής της φυλακής ή ο υποδιευθυντής ή ο αρχιφύλακας που αναπληρώνει το διευθυντή μπορεί να καλεί την αστυνομική δύναμη προς παροχή οποιασδήποτε κατά την κρίση του αναγκαίας συνδρομής, συμπεριλαμβανομένης και της επέμβασης στην περίπτωση στάσης. Ο τρόπος της επέμβασης αποφασίζεται από τον επικεφαλής της αστυνομικής δύναμης. Η πρόσκληση γίνεται εγγράφως και σε κατεπείγουσα περίπτωση προφορικώς, οπότε ακολουθεί σχετικό έγγραφο. Αν η επέμβαση της αστυνομικής δύναμης είναι κατά την κρίση των ως άνω οργάνων άμεσα αναγκαία και δεν παρευρίσκεται εισαγγελέας κατ' αυτήν, ενημερώνεται αυτός αμέσως προκειμένου να μεταβεί στο σωφρονιστικό κατάστημα. 

'Aρθρο 24

Συνέπειες καταδίκης προσωπικού Α.Ε.Ι.

Η παράγραφος 2 του άρθρου 331 του ν. 5343/1932 (ΦΕΚ 86 Α') τροποποιείται ως εξής: 

"2. Μέλος του διδακτικού προσωπικού ανώτατου εκπαιδευτικού ιδρύματος απέχει υποχρεωτικά από την άσκηση των καθηκόντων του, αν καταδικάστηκε σε στερητική της ελευθερίας ποινή από πρωτόδικο δικαστήριο για πράξη σε βαθμό κακουργήματος ή για κλοπή, υπεξαίρεση, απάτη, πλαστογραφία, ψευδορκία, ψευδή καταμήνυση, συκοφαντική δυσφήμιση ή για έγκλημα σχετικά με το νόμισμα ή την υπηρεσία ή κατά της γενετήσιας ελευθερίας ή είναι προσωρινά κρατούμενος για οποιοδήποτε έγκλημα και για όσο χρόνο κρατείται." 

'Aρθρο 25

Εξάλειψη αξιοποίνων και παύση ποινικής δίωξης

ορισμένων αξιόποινων πράξεων διαπραχθεισών

κατά τις αγροτικές κινητοποιήσεις

1. Εξαλείφεται το αξιόποινο των πράξεων των άρθρων 290, 291 και 292 του Ποινικού Κώδικα που αφορούν την παρακώλυση συγκοινωνιών, καθώς και των παραβάσεων του άρθρου 34 παρ. 12 του ν. 2696/1999 (ΦΕΚ 57 Α') και έχουν τελεστεί προ του Μαρτίου του έτους 1997, εκ μέρους αγροτών κατά τη διάρκεια αγροτικών κινητοποιήσεων, με τη μορφή βίαιης διακοπής συγκοινωνιών και σε βάρος της αγροτικής και εθνικής οικονομίας. 

2. Την παύση της ποινικής δίωξης κηρύσσει το δικαστήριο ενώπιον του οποίου εκκρεμούν υποθέσεις της ανωτέρω μορφής, με πρόταση του εισαγγελέα της έδρας ή με αίτηση του κατηγορουμένου, είτε και αυτεπαγγέλτως, οι τυχόν δε αμετακλήτως επιβληθείσες ποινές διαγράφονται επίσης από το Ποινικό Μητρώο με απόφαση του δικαστηρίου που τις επέβαλε, ύστερα από αίτηση του καταδικασθέντος ή πρόταση του εισαγγελέα της έδρας του εκδόντος την απόφαση δικαστηρίου. 

ΚΕΦΑΛΑΙΟ Γ'

ΔΙΑΤΑΞΕΙΣ ΚΩΔΙΚΑ ΠΟΛΙΤΙΚΗΣ ΔΙΚΟΝΟΜΙΑΣ

ΚΑΙ ΑΣΤΙΚΟΥ ΚΩΔΙΚΑ

'Aρθρο 26

Αρμοδιότητα επί ζημίας που προκλήθηκε

από αυτοκίνητο

Μετά το άρθρο 40 του Κώδικα Πολιτικής Δικονομίας προστίθεται άρθρο 40Α που έχει ως εξής: 

"'Αρθρο 40Α

Διαφορές που αφορούν απαιτήσεις αποζημίωσης οποιασδήποτε μορφής για ζημιές που έχουν προκληθεί από αυτοκίνητο, μπορούν να εισαχθούν και στο δικαστήριο στην περιφέρεια του οποίου προκλήθηκε η ζημία." 

'Aρθρο 27

Εκτέλεση απόφασης περί απόδοσης τέκνου

Η παράγραφος 1 του άρθρου 950 του Κώδικα Πολιτικής Δικονομίας, όπως τροποποιήθηκε με το άρθρο 45 του ν. 2447/1996 (ΦΕΚ 278 Α'), αντικαθίσταται ως εξής: 

"1. Με την απόφαση που διατάζεται η απόδοση ή παράδοση τέκνου καταδικάζεται ο γονέας που έχει το τέκνο να εκτελέσει αυτή την πράξη και με την ίδια απόφαση, για την περίπτωση που δεν την εκτελέσει, απαγγέλεται αυτεπαγγέλτως χρηματική ποινή έως δύο εκατομμύρια δραχμές υπέρ του αιτούντος την απόδοση ή παράδοση ή σε προσωπική κράτηση έως ένα έτος ή και στις δύο ποινές. Αν το τέκνο δεν βρεθεί, εφαρμόζονται οι διατάξεις των άρθρων 861 έως 866." 

'Aρθρο 28

Περί υιοθεσίας

1. Το πρώτο εδάφιο του άρθρου 1544 του Αστικού Κώδικα, όπως το άρθρο αυτό τέθηκε με το άρθρο 1 του ν. 2447/1996 που κύρωσε τον Κώδικα του σχεδίου νόμου "Υιοθεσία, επιτροπεία και αναδοχή ανηλίκου, δικαστική συμπαράσταση, δικαστική επιμέλεια ξένων υποθέσεων και συναφείς ουσιαστικές, δικονομικές και μεταβατικές διατάξεις", αντικαθίσταται ως εξής: 

"Αυτός που υιοθετεί ανήλικο πρέπει να είναι μεγαλύτερος από τον υιοθετούμενο τουλάχιστον κατά δεκαοκτώ, αλλά όχι και περισσότερο από πενήντα χρόνια. Ο περιορισμός της ηλικίας δεν ισχύει για εκείνον από τους συζύγους που επιθυμεί να υιοθετήσει τέκνο που υιοθετείται ή που έχει ήδη υιοθετηθεί από το σύζυγό του." 

2. Υποθέσεις περί υιοθεσίας που ήσαν εκκρεμείς την 30.6.1998 κρίνονται σύμφωνα με τις διατάξεις που ίσχυαν πριν από το ν. 2447/1996 "Κύρωση ως Κώδικα του σχεδίου νόμου "Υιοθεσία, επιτροπεία και αναδοχή ανηλίκου, δικαστική συμπαράσταση, δικαστική επιμέλεια ξένων υποθέσεων και συναφείς ουσιαστικές, δικονομικές και μεταβατικές διατάξεις" (ΦΕΚ 78 Α')", εφόσον ο υιοθετούμενος είναι τέκνο αδελφού ή αδελφής εκείνου που υιοθετεί και ο αδελφός ή η αδελφή έχει ήδη αποβιώσει. 

ΚΕΦΑΛΑΙΟ Δ'

ΔΙΑΤΑΞΕΙΣ ΠΕΡΙ ΤΩΝ ΔΙΟΙΚΗΤΙΚΩΝ

ΔΙΚΑΣΤΗΡΙΩΝ, ΤΟΥ ΣΥΜΒΟΥΛΙΟΥ ΤΗΣ

ΕΠΙΚΡΑΤΕΙΑΣ ΚΑΙ ΤΟΥ ΕΛΕΓΚΤΙΚΟΥ ΣΥΝΕΔΡΙΟΥ

'Aρθρο 29

Περί της αρμοδιότητας

των Διοικητικών Δικαστηρίων

1. Οι παράγραφοι 1 και 2 του άρθρου 1 του ν. 702/1977 (ΦΕΚ 268 Α') αντικαθίστανται ως εξής: 

"1. Στην αρμοδιότητα του τριμελούς διοικητικού εφετείου υπάγεται η εκδίκαση σε πρώτο βαθμό αιτήσεων ακυρώσεως ατομικών πράξεων διοικητικών αρχών, οι οποίες αφορούν: 

α) το διορισμό και την εν γένει υπηρεσιακή κατάσταση των υπαλλήλων (πολιτικών, στρατιωτικών και δικαστικών) του Δημοσίου, των οργανισμών τοπικής αυτοδιοίκησης πρώτης και δεύτερης βαθμίδας και των λοιπών νομικών προσώπων δημοσίου δικαίου, 

β) την εισαγωγή και κατάσταση γενικώς μαθητών των παραγωγικών σχολών των πιο πάνω υπαλλήλων και τις μεταβολές της κατάστασης των έφεδρων αξιωματικών, 

γ) την πρόσληψη και την κατάσταση γενικώς του προσωπικού του Δημοσίου, των οργανισμών τοπικής αυτοδιοίκησης πρώτης και δεύτερης βαθμίδας και των λοιπών νομικών προσώπων δημοσίου δικαίου, ανεξαρτήτως από τη φύση της σχέσης που το συνδέει, καθώς και το προσωπικό γενικώς των ιδιωτικών εκπαιδευτηρίων και φροντιστηρίων, 

δ) την εφαρμογή της εκπαιδευτικής νομοθεσίας για τους μαθητές, σπουδαστές, φοιτητές, υποτρόφους και μετεκπαιδευομένους, 

ε) την ανάκληση μη συντελεσμένων ρυμοτομικών απαλλοτριώσεων και την άρση διατηρουμένων επί μακρόν ρυμοτομικών βαρών, 

στ) την τακτοποίηση, προσκύρωση και αναλογισμό αποζημίωσης ακινήτων, 

ζ) το χαρακτηρισμό κτισμάτων ή κατασκευών ως αυθαιρέτων και την εξαίρεσή τους από την κατεδάφιση. 

2. Εξακολουθούν να υπάγονται στην κατά πρώτο και τελευταίο βαθμό αρμοδιότητα του Συμβουλίου της Επικρατείας αιτήσεις ακυρώσεως που αφορούν: 

α) το διορισμό ή την πρόσληψη και την υπηρεσιακή κατάσταση γενικώς των δικαστικών λειτουργών και των ανώτατων υπαλλήλων, 

β) την προαγωγή από ανώτερο σε ανώτατο βαθμό της υπαλληλικής ιεραρχίας, εκτός από την προαγωγή στο βαθμό του ταξίαρχου ή αντίστοιχο, 

γ) την εκλογή και την υπηρεσιακή κατάσταση γενικώς των μελών του διδακτικού ερευνητικού προσωπικού των ανώτατων εκπαιδευτικών ιδρυμάτων, 

δ) την εισαγωγή στην τριτοβάθμια εκπαίδευση και την αναγνώριση τίτλων σπουδών της αλλοδαπής." 

2. α) Στην παράγραφο 1 του άρθρου 7 του ν. 702/1977 και στην παράγραφο 1 του άρθρου 1 του π.δ. 341/1978 (ΦΕΚ 268 Α') προστίθεται περίπτωση ε', που έχει ως εξής: 

"ε) Για την υγειονομική περίθαλψη των υπαλλήλων, των λοιπών ασφαλισμένων του Δημοσίου και των μελών των οικογενειών τους" και 

β) στο τέλος των ίδιων παραγράφων των παραπάνω διατάξεων προστίθεται το ακόλουθο εδάφιο: 

"Στη δικαιοδοσία των διοικητικών δικαστηρίων υπάγονται, εκδικαζόμενες ως διοικητικές διαφορές ουσίας, και οι διαφορές που ανακύπτουν μεταξύ της Διοίκησης και τρίτων προσώπων, τα οποία βλάπτονται από πράξη ή παράλειψη που αφορά αναγνώριση ή χορήγηση δικαιώματος, ευεργετήματος ή οποιασδήποτε άλλης παροχής, κατ' εφαρμογή της νομοθεσίας αυτής." 

3. Η περίπτωση θ' της παραγράφου 2 του άρθρου 1 του ν. 1406/1983 (ΦΕΚ 182 Α') αντικαθίσταται ως εξής: 

"θ) Τις κάθε είδους αποδοχές (δεδουλευμένες ή μη) του προσωπικού γενικώς του Δημοσίου, των οργανισμών τοπικής αυτοδιοίκησης πρώτης και δεύτερης βαθμίδας και των νομικών προσώπων δημοσίου δικαίου, οι οποίες ρυθμίζονται από διατάξεις κανονιστικού περιεχομένου." 

4. Στο άρθρο 1 του ν. 1406/1983 προστίθεται παράγραφος 3, που έχει ως εξής: 

"3. Στη δικαιοδοσία των τακτικών διοικητικών δικαστηρίων υπάγονται, εκδικαζόμενες ως διαφορές ουσίας, οι διαφορές που αναφύονται κατά την εφαρμογή της νομοθεσίας που αφορά: α) τη χορήγηση ή την ανάκληση αδειών ίδρυσης και λειτουργίας και την επιβολή κυρώσεων κατά τη λειτουργία καταστημάτων και εργαστηρίων υγειονομικού ενδιαφέροντος, καθώς και των επιχειρήσεων που εξομοιούνται με αυτά, περιλαμβανομένων και των διαφορών που προκαλούνται από πράξεις, οι οποίες εκδίδονται κατ' εφαρμογή της νομοθεσίας περί μηχανολογικών εγκαταστάσεων και αποτελούν προϋπόθεση για τη χορήγηση των ανωτέρω αδειών, β) τη χορήγηση, ανάκληση ή αφαίρεση άδειας κυκλοφορίας οχημάτων και την επιβολή συναφών κυρώσεων, στις οποίες περιλαμβάνονται και οι προβλεπόμενες από τον Κώδικα Οδικής Κυκλοφορίας, γ) την παραχώρηση δικαιώματος και τον καθορισμό των όρων εκμετάλλευσης αυτοκινήτων δημόσιας χρήσης (λεωφορείων, φορτηγών, επιβατηγών, βυτιοφόρων και λοιπών), τη μεταβολή της έδρας τους, καθώς και κάθε άλλη σχετική μεταβολή, δ) επιβολή πειθαρχικών ποινών σε μέλη επαγγελματικών ενώσεων με χαρακτήρα νομικού προσώπου δημοσίου δικαίου, όπως είναι, ιδίως, οι ιατρικοί, οδοντιατρικοί και φαρμακευτικοί σύλλογοι, το Τεχνικό Επιμελητήριο Ελλάδος, το Γεωτεχνικό Επιμελητήριο Ελλάδος, το Οικονομικό Επιμελητήριο Ελλάδος, το Επιμελητήριο Εικαστικών Τεχνών Ελλάδος και η 'Eνωση Ελλήνων Χημικών." 

5. Στο άρθρο 3 του ν. 1406/1983 προστίθεται παράγραφος 3, που έχει ως εξής: 

"3. Στις διαφορές της περίπτωσης θ' της παραγράφου 2 του άρθρου 1 του νόμου αυτού, οι οποίες προκαλούνται από πράξεις ή παραλείψεις αφορώσες περιοδική παροχή, επιτρέπεται η άσκηση έφεσης ανεξαρτήτως από το ποσό της διαφοράς." 

6. Με προεδρικό διάταγμα, που εκδίδεται με πρόταση του Υπουργού Δικαιοσύνης, κωδικοποιούνται σε ενιαίο κείμενο οι διατάξεις με τις οποίες διοικητικές διαφορές υπάγονται στη δικαιοδοσία των τακτικών διοικητικών δικαστηρίων ως διαφορές ουσίας. Αν είναι αναγκαίο για την πληρότητα της κωδικοποίησης, μπορεί να μεταβληθεί η σειρά, η αρίθμηση και η φραστική διατύπωση των άρθρων και παραγράφων. 

'Aρθρο 30

Θέματα Συμβουλίου Επικρατείας

1. Η διάταξη του δεύτερου εδαφίου του άρθρου 9 του π.δ. 18/1989, όπως αντικαταστάθηκε με την παράγραφο 1 του άρθρου 42 του ν. 2172/1993 (ΦΕΚ 207 Α'), καταργείται. 

2. Η διάταξη της παραγράφου 1 του άρθρου 62 του Κώδικα περί Οργανισμού Δικαστηρίων και Κατάστασης Δικαστικών Λειτουργών του ν. 1756/1988, όπως ισχύει, αντικαθίσταται ως εξής: 

"1. Σε πάρεδρο του Συμβουλίου της Επικρατείας προάγεται κατ' εκλογή εισηγητής με πέντε (5) έτη υπηρεσίας, στην οποία συνυπολογίζεται και η υπηρεσία του ως δόκιμου εισηγητή." 

'Aρθρο 31

Αναπλήρωση Προϊσταμένου Γραμματείας Σ.τ.Ε.

Η παράγραφος 3 του άρθρου 4 του π.δ. 18/1989 (ΦΕΚ 8 Α') αντικαθίσταται ως εξής: 

"3. Τον Προϊστάμενο της Γραμματείας, όταν ελλείπει, απουσιάζει ή κωλύεται, αναπληρώνει ένας από τους Προϊσταμένους Τμημάτων της Γραμματείας, που ορίζεται από τον Πρόεδρο του Συμβουλίου της Επικρατείας. Τον πιο πάνω αναπληρωτή προϊστάμενο αναπληρώνει υπάλληλος που ορίζεται επίσης από τον Πρόεδρο του Συμβουλίου της Επικρατείας." 

'Aρθρο 32

Κοινοποίηση αναιρέσεων Σ.τ.Ε. και

κατάθεση έκθεσης εισηγητή

1. Η παράγραφος 4 του άρθρου 21 του ν.δ. 170/1973 (ΦΕΚ 229 Α'), όπως διαμορφώθηκε με την παράγραφο 2 του άρθρου 20 του ν. 702/1977, αντικαταστάθηκε από την παράγραφο 1 του άρθρου 4 του ν. 1470/1984 (ΦΕΚ 112 Α') και κωδικοποιήθηκε, με την ίδια αρίθμηση, με το π.δ. 18/1989, αντικαθίσταται ως εξής: 

"Σε περίπτωση αιτήσεως αναιρέσεως, η κοινοποίηση αυτής και της πράξης που προβλέπεται στο προηγούμενο άρθρο γίνεται στον αναιρεσίβλητο, μόνης δε της πράξης στον αναιρεσείοντα. Αν στην αίτηση αναιρέσεως δεν αναγράφεται διεύθυνση του αναιρεσίβλητου, χωρίς να γίνεται σε αυτή μνεία ότι από κανένα δικόγραφο του αναιρεσίβλητου δεν προκύπτει η διεύθυνσή του ή αν διαπιστωθεί ότι η διεύθυνση που έχει αναγραφεί είναι εσφαλμένη και δεν φέρεται σε κανένα δικόγραφο του αναιρεσίβλητου, η αίτηση εισάγεται για συζήτηση με ειδική πράξη του Προέδρου ή του Προέδρου του οικείου Τμήματος. Στην περίπτωση αυτήν το δικαστήριο αναβάλλει την εκδίκαση της υπόθεσης και με απόφασή του, που κοινοποιείται στον αναιρεσείοντα, ορίζει νέα δικάσιμο και διατάσσει την κοινοποίηση της απόφασης αυτής και του αναιρετηρίου με επιμέλεια του αναιρεσείοντος. Αν δεν γίνει η κοινοποίηση αυτή ή η κοινοποίηση δεν γίνει εμπροθέσμως και νομοτύπως και ο αναιρεσίβλητος δεν παραστεί κατά τη συζήτηση, η συζήτηση κηρύσσεται απαράδεκτη και με πράξη του Προέδρου ορίζεται νέα δικάσιμος για να γίνει από τον αναιρεσείοντα νέα κοινοποίηση της αναίρεσης και της πράξης του Προέδρου. Αν η κοινοποίηση αυτή δεν γίνει, το δικαστήριο απορρίπτει την αίτηση αναίρεσης ως απαράδεκτη." 

2. Στο άρθρο 22 του ν.δ. 170/1973, όπως αυτό, με την ίδια αρίθμηση, κωδικοποιήθηκε με το π.δ. 18/1989, προστίθεται παράγραφος 4 που έχει ως εξής: 

"4. Ο εισηγητής, πέντε (5) ημέρες πριν από τη δικάσιμο που έχει ορισθεί με την οικεία πράξη του Προέδρου, οφείλει να δηλώσει προς τη Γραμματεία του οικείου σχηματισμού αν η υπόθεση είναι ώριμη για συζήτηση. Η παράλειψη της δήλωσης αυτής, καθώς και η μη εμπρόθεσμη και γενικά νομότυπη κατάθεση της έκθεσης του εισηγητή σύμφωνα με τα α' και β' εδάφια της παρα- γράφου 1, όταν η υπόθεση φέρεται προς συζήτηση, επάγεται το απαράδεκτο της συζήτησης της υπόθεσης και την αυτεπάγγελτη αναβολή της σε μεταγενέστερη ρητώς οριζόμενη δικάσιμο." 

'Αρθρο 33

Απόρριψη ενδίκων βοηθημάτων

1. Στο π.δ. 18/1989 "Κωδικοποίηση διατάξεων νόμων για το Συμβούλιο της Επικρατείας" προστίθεται άρθρο 34Α, που έχει ως εξής: 

"'Αρθρο 34Α 

1. Ο οικείος δικαστικός σχηματισμός με πενταμελή σύνθεση μπορεί, με απόφασή του που λαμβάνεται σε συμβούλιο, να απορρίπτει ένδικα μέσα και βοηθήματα που είναι προφανώς απαράδεκτα ή αβάσιμα ή έχουν ασκηθεί χωρίς την καταβολή τελών ή παραβόλου και να παραπέμπει στο αρμόδιο διοικητικό δικαστήριο υποθέσεις που έχουν εισαχθεί στο Συμβούλιο της Επικρατείας αναρμοδίως. 

2. Η απόφαση κοινοποιείται σε αυτόν που άσκησε το ένδικο μέσο ή βοήθημα. Ο τελευταίος μπορεί, με αίτησή του που κατατίθεται σύμφωνα με τη διάταξη της παραγράφου 1 του άρθρου 19 του παρόντος, μέσα σε προθεσμία τριάντα (30) ημερών από την κοινοποίηση, να ζητήσει τη συζήτηση της υπόθεσης στο ακροατήριο, καταβάλλοντας ως ειδικό επιπλέον παράβολο τριπλάσιο από το κατά περίπτωση προβλεπόμενο. Στην περίπτωση αυτή η απόφαση που ελήφθη σε συμβούλιο παύει να ισχύει και ο Πρόεδρος εισάγει την υπόθεση για συζήτηση σύμφωνα με τις διατάξεις των άρθρων 20 και επομένων του παρόντος." 

2. Η παράγραφος 4 του άρθρου 35 του π.δ. 18/1989 καταργείται και οι παράγραφοι 5 και 6 του ίδιου άρθρου αριθμούνται ως παράγραφοι 4 και 5, αντιστοίχως. 

'Αρθρο 34

Δικαστικές δαπάνες

Στο τρίτο εδάφιο της παραγράφου 1 του άρθρου 39 του π.δ. 18/1989 διαγράφεται η φράση: "όπως η αμοιβή αυτή ορίζεται από την ισχύουσα διατίμηση" και στη θέση της τίθεται η ακόλουθη διάταξη: "Η Ολομέλεια του Δικαστηρίου καθορίζει, με απόφαση που λαμβάνεται σε συμβούλιο, το ύψος της δικαστικής δαπάνης, με βάση το ύψος της προεισπραττόμενης δικηγορικής αμοιβής, τα στοιχεία που λαμβάνονται υπόψη για τον τεκμαρτό προσδιορισμό του φορολογητέου εισοδήματος των δικηγόρων και το συντελεστή υπολογισμού των δικηγορικών αμοιβών του Κώδικα περί Δικηγόρων." 

'Αρθρο 35

Αναστολή εκτελέσεως

Το άρθρο 52 του π.δ. 18/1989 αντικαθίσταται ως εξής: 

"'Αρθρο 52 

1. Αν υποβληθεί αίτηση ακυρώσεως ενώπιον του Συμβουλίου της Επικρατείας, ο αρμόδιος Υπουργός και επί νομικών προσώπων δημοσίου δικαίου το ανώτατο διοικητικό όργανό τους μπορεί, μετά από αίτηση εκείνου που άσκησε αίτηση ακυρώσεως, να διατάξει την αναστολή εκτέλεσης της προσβαλλόμενης πράξης. 

2. Επιτροπή που συγκροτείται κάθε φορά από τον Πρόεδρο του Συμβουλίου ή του αρμόδιου τμήματος και απαρτίζεται από τον ίδιο ή το νόμιμο αναπληρωτή του, τον εισηγητή της υπόθεσης και ένα σύμβουλο, μπορεί, μετά από αίτηση εκείνου που άσκησε αίτηση ακυρώσεως, να αναστείλει την εκτέλεση της προσβαλλόμενης πράξης, με συνοπτικά αιτιολογημένη απόφαση η οποία εκδίδεται σε συμβούλιο. 

3. Η αίτηση πρέπει να διαλαμβάνει τους ειδικούς λόγους που μπορούν να δικαιολογήσουν την αναστολή εκτέλεσης στη συγκεκριμένη περίπτωση. Με πράξη που συντάσσεται πάνω στο δικόγραφο της αίτησης, ο Πρόεδρος του Συμβουλίου ή του αρμόδιου Τμήματος τάσσει προθεσμία στον αρμόδιο Υπουργό ή το αρμόδιο νομικό πρόσωπο δημοσίου δικαίου για να διαβιβάσουν στο Συμβούλιο το φάκελο και τις απόψεις της Διοίκησης επί της υποθέσεως. Μέχρι τη λήξη της ίδιας προθεσμίας ο αιτών οφείλει να προσκομίσει τα αποδεικτικά στοιχεία στα οποία στηρίζει τους ισχυρισμούς του. Η προθεσμία αυτή κινείται από την κοινοποίηση, με επιμέλεια του διαδίκου, στον Υπουργό ή στο νομικό πρόσωπο δημοσίου δικαίου, αντιγράφου του δικογράφου της αίτησης με την πράξη του Προέδρου. 

4. Με εντολή του εισηγητή της υπόθεσης, αντίγραφο της αίτησης κοινοποιείται, με επιμέλεια του αιτούντος, σε εκείνον που έχει δικαίωμα να παρέμβει στην ακυρωτική δίκη. Ο τελευταίος δικαιούται να υποβάλει ενώπιον της Επιτροπής υπόμνημα και πριν ακόμη ασκήσει παρέμβαση. Το υπόμνημα υπόκειται στα τέλη της αίτησης αναστολής. 

5. Ο Πρόεδρος του Συμβουλίου ή του αρμόδιου Τμήματος μπορεί, με την κατάθεση της αιτήσεως, να εκδώσει προσωρινή διαταγή αναστολής εκτέλεσης που καταχωρίζεται κάτω από την αίτηση. Η προσωρινή διαταγή ισχύει μέχρι την έκδοση της απόφασης της Επιτροπής και μπορεί να ανακληθεί ακόμη και αυτεπαγγέλτως από τον Πρόεδρο ή την Επιτροπή. Λόγο ανάκλησης συνιστά και η παράλειψη του αιτούντος να προβεί, μέσα σε εύλογο χρόνο, στις προβλεπόμενες στις προηγούμενες παραγράφους κοινοποιήσεις. 

6. Η αίτηση αναστολής εκτέλεσης γίνεται δεκτή, όταν κρίνεται ότι η άμεση εκτέλεση της προσβαλλόμενης πράξης θα προκαλέσει στον αιτούντα βλάβη ανεπανόρθωτη ή δυσχερώς επανορθώσιμη σε περίπτωση ευδοκίμησης της αίτησης ακυρώσεως. Η αίτηση όμως μπορεί να απορριφθεί, αν κατά τη στάθμιση της βλάβης του αιτούντος, των συμφερόντων τρίτων και του δημόσιου συμφέροντος κρίνεται ότι οι αρνητικές συνέπειες από την αποδοχή θα είναι σοβαρότερες από την ωφέλεια του αιτούντος. 

7. Εάν η Επιτροπή εκτιμά ότι η αίτηση ακυρώσεως είναι προδήλως βάσιμη, μπορεί να δεχθεί την αίτηση αναστολής, ακόμη και αν η βλάβη του αιτούντος από την άμεση εκτέλεση της προσβαλλόμενης πράξης δεν κρίνεται ως ανεπανόρθωτη ή δυσχερώς επανορθώσιμη. Αντίθετα, η αίτηση αναστολής μπορεί να απορριφθεί ακόμη και σε περίπτωση ανεπανόρθωτης ή δυσχερώς επανορθώσιμης βλάβης, αν η Επιτροπή εκτιμά ότι η αίτηση ακυρώσεως είναι προδήλως απαράδεκτη ή προδήλως αβάσιμη. 

8. Η Επιτροπή, εκτός από την αναστολή εκτέλεσης της προσβαλλόμενης πράξης, μπορεί να διατάξει και κάθε άλλο, κατά περίπτωση, κατάλληλο μέτρο, χωρίς να δεσμεύεται από τις προτάσεις των διαδίκων. 

9. Η απόφαση της Επιτροπής μπορεί να ανακληθεί ύστερα από αίτηση του αρμόδιου Υπουργού ή νομικού προσώπου δημοσίου δικαίου ή εκείνου που θα είχε δικαίωμα παρέμβασης στην ακυρωτική δίκη. Την ανάκληση μπορεί να δικαιολογήσουν μόνο νεότερα κρίσιμα στοιχεία, τα οποία δεν είχαν τεθεί υπόψη της Επιτροπής κατά την έκδοση της απόφασής της ή μεταβολή των δεδομένων βάσει των οποίων χορηγήθηκε η αναστολή εκτέλεσης. 

10. Αν απορριφθεί η αίτηση αναστολής επιτρέπεται η άσκηση νέας αίτησης, υπό τις προϋποθέσεις του τελευταίου εδαφίου της προηγούμενης παραγράφου που εφαρμόζεται αναλόγως. 

11. Αν υποβληθεί παραίτηση από την αίτηση αναστολής, συντάσσεται σχετικό πρακτικό και αποδίδεται το παράβολο στον αιτούντα. 

12. Ως προς τη δικαστική δαπάνη εφαρμόζονται αναλόγως οι διατάξεις του άρθρου 35 του παρόντος." 

'Αρθρο 36

Περί του παραδεκτού των αιτήσεων αναιρέσεως

ενώπιον του Σ.τ.Ε.

1. Στο τέλος της παραγράφου 1 του άρθρου 53 του π.δ. 18/1989 προστίθεται τρίτο εδάφιο που έχει ως εξής: 

"Σε καμία περίπτωση η αίτηση δεν μπορεί να ασκηθεί μετά την πάροδο τριών (3) ετών από τη δημοσίευση της απόφασης." 

2. Η παράγραφος 3 του άρθρου 53 του π.δ. 18/1989 αντικαθίσταται ως εξής: 

"3. Δεν επιτρέπεται η άσκηση αίτησης αναιρέσεως όταν το ποσό της διαφοράς που άγεται ενώπιον του Συμβουλίου της Επικρατείας είναι κατώτερο από 500.000 δραχμές. Το ποσό αυτό μπορεί να αναπροσαρμόζεται με προεδρικό διάταγμα, που εκδίδεται με πρόταση του Υπουργού Δικαιοσύνης, μετά από γνώμη της Ολομέλειας του Συμβουλίου της Επικρατείας. Κατ' εξαίρεση, ασκείται παραδεκτώς αίτηση αναιρέσεως με αντικείμενο κατώτερο από το παραπάνω ποσό, όταν με το εισαγωγικό δικόγραφο προβάλλεται από το διάδικο ότι η επίλυση της διαφοράς έχει γι' αυτόν ευρύτερες οικονομικές ή δημοσιονομικές επιπτώσεις που δικαιολογούν την άσκηση της αίτησης. Προκειμένου για διαφορές από ασφαλιστικές εισφορές, φόρους, δασμούς, τέλη και συναφή δικαιώματα, πρόστιμα και λοιπές κυρώσεις, ως ποσό της διαφοράς νοείται το ποσό της εισφοράς, φόρου κ.λπ. χωρίς προσαυξήσεις και πρόσθετους φόρους που αμφισβητείται ενώπιον του Συμβουλίου της Επικρατείας. Οι διατάξεις των προηγούμενων εδαφίων έχουν εφαρμογή και όταν το ένδικο μέσο που ασκήθηκε στο δικαστήριο της ουσίας απορρίφθηκε για τυπικούς λόγους. 'Οταν η αίτηση αναιρέσεως ασκείται από τον ιδιώτη διάδικο, η αρμόδια κατά περίπτωση αρχή ή το νομικό πρόσωπο δημοσίου δικαίου υποβάλλουν στο Συμβούλιο της Επικρατείας, με μέριμνα της Γραμματείας του Δικαστηρίου, σημείωμα για το παραπάνω ποσό της διαφοράς. 'Οταν η αίτηση αναιρέσεως ασκείται από τη διάδικο διοικητική αρχή ή το νομικό πρόσωπο δημοσίου δικαίου ή από τον προϊστάμενό τους Υπουργό, το εν λόγω σημείωμα συνυποβάλλεται με την κατάθεση του δικογράφου της αίτησης αναιρέσεως." 

3. Στο άρθρο 53 του π.δ. 18/1989 προστίθεται παράγραφος 4 ως εξής: 

"4. Η παράγραφος 3 δεν έχει εφαρμογή επί αιτήσεων αναιρέσεως κατά αποφάσεων που εκδίδονται κατ' έφεση επί προσφυγών ουσίας, εφόσον αφορούν περιοδικές παροχές." 

'Αρθρο 37

Προθεσμία άσκησης ενδίκων μέσων από το Γενικό

Επίτροπο Επικρατείας στο Ελεγκτικό Συνέδριο

Η προθεσμία άσκησης από το Γενικό Επίτροπο της Επικρατείας στο Ελεγκτικό Συνέδριο των ενδίκων μέσων που προβλέπονται από τον Οργανισμό του Δικαστηρίου (π.δ. 774/1980, ΦΕΚ 189 Α'), ορίζεται σε ένα (1) έτος από την ημερομηνία περιέλευσης στη Γραμματεία της Γενικής Επιτροπείας της διοικητικής πράξης ή της πράξης ή της απόφασης του Ελεγκτικού Συνεδρίου κατά των οποίων ασκείται το ένδικο μέσο. 

'Αρθρο 38

Σύσταση κλάδου Επιτρόπων στο Ελεγκτικό Συνέδριο 

1.α. Συνιστάται στο Ελεγκτικό Συνέδριο κλάδος Επιτρόπων εποπτευόμενος από τον Πρόεδρο αυτού. Ο κλάδος αυτός αποτελείται από ενενήντα έξι (96) οργανικές θέσεις Επιτρόπων και δύο (2) οργανικές θέσεις Γενικών Συντονιστών Επιτρόπων. 

β. Οι υφιστάμενες οργανικές θέσεις του Γενικού Διευθυντή Ελέγχου και πενήντα έξι (56) προϊσταμένων Διεύθυνσης του Ελεγκτικού Συνεδρίου καταργούνται από την πλήρωση θέσεων που συνιστώνται σύμφωνα με το προηγούμενο εδάφιο. 

γ. Οι οργανικές θέσεις των Εισηγητών του Ελεγκτικού Συνεδρίου, που συστάθηκαν με τις διατάξεις του άρθρου 9 παράγραφος 3 του ν. 1256/1982 (ΦΕΚ 65 Α') και 13 παρ. 4 του ν. 2145/1993, μειώνονται από της ισχύος του παρόντος κατά σαράντα πέντε (45) και ο συνολικός αριθμός αυτών ορίζεται σε σαράντα (40). 

2.α. Οι θέσεις των Γενικών Συντονιστών Επιτρόπων πληρούνται με προαγωγή από τους υπηρετούντες στο Ελεγκτικό Συνέδριο Επιτρόπους, που έχουν εικοσιπενταετή τουλάχιστον συνολική υπηρεσία σε αυτό, από την οποία τριετή τουλάχιστον στο βαθμό του Επιτρόπου. Ο Γενικός Διευθυντής του Ελεγκτικού Συνεδρίου, που υπηρετεί κατά τη δημοσίευση του παρόντος, κατατάσσεται αυτοδικαίως στο βαθμό του Γενικού Συντονιστή Επιτρόπων. 

Οι αρμοδιότητες των Γενικών Συντονιστών Επιτρόπων συνίστανται στο συντονισμό και την εποπτεία του ελεγκτικού έργου των Υπηρεσιών Επιτρόπων, καθώς και, με την επιφύλαξη των διατάξεων των άρθρων 20 του π.δ. 774/1980 (ΦΕΚ 189 Α') και 124 έως 130 του π.δ. 1255/1981 (ΦΕΚ 304 Α'), στην επιθεώρηση αυτών. Οι παραπάνω αρμοδιότητες και η κατανομή αυτών καθορίζονται με απόφαση της Ολομέλειας του Ελεγκτικού Συνεδρίου. 

Κατά την πρώτη εφαρμογή του παρόντος για την πλήρωση των θέσεων των Γενικών Συντονιστών Επιτρόπων, ως χρόνος υπηρεσίας Επιτρόπου λογίζεται και ο χρόνος ασκήσεως καθηκόντων προϊσταμένου Διεύθυνσης. 

β. Οι θέσεις των Επιτρόπων πληρούνται με απόφαση του Υπουργού Δικαιοσύνης, μετά από σύμφωνη γνώμη του οικείου Δικαστικού (Υπηρεσιακού) Συμβουλίου, με μετάταξη, κατόπιν αιτήσεως από τους υπηρετούντες στο Ελεγκτικό Συνέδριο προϊσταμένους Τμήματος, που ανήκουν στην Κατηγορία ΠΕ4 (Πτυχιούχοι Ανώτατων Σχολών) και που έχουν άνω των δεκαπέντε (15) ετών υπηρεσίας σε αυτό, από την οποία τριετή τουλάχιστον στη θέση αυτή. 

3. Κατά την πρώτη εφαρμογή του παρόντος, η πλήρωση όλων των συνιστώμενων θέσεων των Επιτρόπων γίνεται με απόφαση του Υπουργού Δικαιοσύνης, ύστερα από σύμφωνη γνώμη του Δικαστικού (Υπηρεσιακού) Συμβουλίου, από τους υπηρετούντες στο Ελεγκτικό Συνέδριο Προϊσταμένους Διεύθυνσης και Τμήματος. Οι τελευταίοι πρέπει να έχουν ασκήσει καθήκοντα προϊσταμένου για τρία (3) τουλάχιστον έτη. 

4. Ο Επίτροπος του Ελεγκτικού Συνεδρίου αναπληρώνεται, σε κάθε περίπτωση, από άλλον Επίτροπο, που ορίζεται με απόφαση του Προέδρου του Ελεγκτικού Συνεδρίου. 

5. Οι αρμοδιότητες και η υπηρεσιακή κατάσταση των Επιτρόπων του Ελεγκτικού Συνεδρίου ρυθμίζονται από τις διατάξεις του Οργανισμού του (π.δ. 774/1980), όπως ισχύουν κάθε φορά, εκτός αν ορίζονται διαφορετικά από τον παρόντα νόμο. 

6. Οι εκθέσεις αξιολόγησης των ουσιαστικών προσόντων των υπαλλήλων του Ελεγκτικού Συνεδρίου συντάσσονται από τον προϊστάμενο του Τμήματος ως Α' Κριτή και από τον Επίτροπο ως Β' Κριτή και των Προϊσταμένων Τμήματος από τον Επίτροπο ως Α' Κριτή και από το Γενικό Συντονιστή ως Β' Κριτή. 

7. 'Οπου στην κείμενη νομοθεσία αναφέρεται "επίτροπος" ή "προϊστάμενος Διεύθυνσης" του Ελεγκτικού Συνεδρίου νοείται στο εξής Επίτροπος του συνιστώμενου με τον παρόντα νόμο κλάδου Επιτρόπων, όπου δε αναφέρεται "Διεύθυνση" νοείται στο εξής αντίστοιχη υπηρεσία Επιτρόπου. 

ΚΕΦΑΛΑΙΟ Ε'

ΔΙΑΤΑΞΕΙΣ ΠΕΡΙ ΤΗΣ ΙΑΤΡΟΔΙΚΑΣΤΙΚΗΣ ΥΠΗΡΕΣΙΑΣ ΚΑΙ ΑΛΛΩΝ ΘΕΜΑΤΩΝ ΤΟΥ ΥΠΟΥΡΓΕΙΟΥ ΔΙΚΑΙΟΣΥΝΗΣ

'Αρθρο 39

Σύσταση ιατροδικαστικών υπηρεσιών

1. Εκτός από τις ιατροδικαστικές υπηρεσίες, που λειτουργούν στις έδρες των Εφετείων Αθηνών, Πειραιώς και Κρήτης, συνιστώνται αντίστοιχες ιατροδικαστικές υπηρεσίες και στις ακόλουθες έδρες Εφετείων της χώρας: α) Λαρίσης, β) Ναυπλίου, γ) Θεσσαλονίκης, δ) Θράκης, ε) Πατρών, στ) Δυτ. Μακεδονίας, ζ) Δωδεκανήσου, η) Κέρκυρας, θ) Ιωαννίνων, ι) Αιγαίου. 

2. Η συγκρότηση της ιατροδικαστικής υπηρεσίας στην έδρα κάθε εφετείου γίνεται ως ακολούθως: 

Δύο (2) θέσεις ιατροδικαστών Δ' Τάξεως. Τις θέσεις αυτές καταλαμβάνουν οι κάτοχοι τίτλου ειδικότητας ιατροδικαστή. 

Μία (1) θέση κλάδου ΔΕ - δακτυλογράφου - στενογράφου. Τη θέση αυτή καταλαμβάνουν οι κάτοχοι τουλάχιστον απολυτηρίου Λυκείου. 

Μία (1) θέση υπαλλήλου γενικών καθηκόντων. Τη θέση αυτή καταλαμβάνουν οι κάτοχοι απολυτήριου Λυ κείου. 

Μία (1) θέση βοηθού νοσοκόμου. Τη θέση αυτή καταλαμβάνουν πτυχιούχοι αντιστοίχου σχολής τουλάχιστον 2ετούς φοιτήσεως. 

Μία (1) θέση κλάδου ΥΕ νεκροτόμου. Τη θέση αυτή καταλαμβάνουν οι κάτοχοι απολυτήριου τουλάχιστον Γυμνασίου ή οι όσοι εργάσθηκαν τουλάχιστον επί διετία ως νεκροσκόποι ή ως βοηθοί χειρουργών σε χειρουργεία. 

3. Κατά τα λοιπά ισχύουν οι διατάξεις που διέπουν την λειτουργία των υπαρχουσών ιατροδικαστικών υπηρεσιών. 

4. Οι θέσεις των ιατροδικαστών της ιατροδικαστικής υπηρεσίας του Εφετείου Αθηνών αυξάνονται κατά μία και από της ισχύος του παρόντος αποσπάται ένας ιατροδικαστής στην έδρα του Πρωτοδικείου Αθηνών, με απόφαση του προϊσταμένου, για χρονική περίοδο δύο (2) ετών, που μπορεί να παραταθεί για μία ακόμη περίοδο. 

'Αρθρο 40

Αναπλήρωση προϊσταμένων εμμίσθων

υποθηκοφυλακείων

1. Η αναπλήρωση των προϊσταμένων των Εμμίσθων Υποθηκοφυλακείων Αθηνών, Πειραιώς, Θεσσαλονίκης και του Κτηματολογικού Γραφείου Ρόδου, σε περίπτωση ελλείψεως, απουσίας ή κωλύματός τους, γίνεται από τον αρχαιότερο πτυχιούχο προϊστάμενο υποκείμενης οργανικής μονάδας και τούτου μη υπάρχοντος από τον αρχαιότερο πτυχιούχο υπάλληλο. 

2. Σε περίπτωση ελλείψεως, απουσίας ή κωλύματος οι προϊστάμενοι των λοιπών Εμμίσθων Υποθηκοφυλακείων και του Κτηματολογικού Γραφείου Κω, Λέρου αναπληρώνονται από τον αρχαιότερο πτυχιούχο υπάλληλο του Υποθηκοφυλακείου. Αν αυτός ελλείπει, η αναπλήρωση γίνεται κατά τις διατάξεις του άρθρου 5 παρ.1 του κ.δ. 19/23.7.1941 "περί αναπληρώσεως αμίσθων Υποθηκοφυλάκων". 

3. Με απόφαση του Προϊσταμένου του Υποθηκοφυλακείου δύναται να ανατεθεί η υπογραφή του όλου ή μέρους των πρωτότυπων πράξεων και των εκδιδόμενων πιστοποιητικών στους προϊσταμένους των υποκείμενων οργανικών μονάδων του Υποθηκοφυλακείου, εφόσον υπάρχουν τέτοιοι. 

'Αρθρο 41

Θέματα συμβολαιογράφων

1. Στο τέλος της παραγράφου 2 του άρθρου 101 του ν. 670/1977 (ΦΕΚ 232 Α'), όπως ισχύει, προστίθεται παράγραφος 2α που έχει ως εξής: 

"2.α. Σε περίπτωση αποχώρησης συμβολαιογράφου λόγω ολικής ανικανότητας που προήλθε από τραυματισμό συνεπεία τρομοκρατικής ενέργειας, εκείνος που αποχώρησε δικαιούται μερίσματος για το χρονικό διάστημα από την αποχώρησή του μέχρι του χρόνου που θα συμπλήρωνε τη νόμιμη ηλικία συνταξιοδότησης και επιπλέον για μία δωδεκαετία. 

Σε περίπτωση θανάτου συμβολαιογράφου που προήλθε συνεπεία τρομοκρατικής ενέργειας, η οικογένειά του δικαιούται μερίσματος για το χρονικό διάστημα από το θάνατο μέχρι του χρόνου που θα συμπλήρωνε τη νόμιμη ηλικία συνταξιοδότησης και επιπλέον για μία δωδεκαετία." 

2. 'Οσοι έχουν εγγραφεί στους πίνακες βαθμολογίας του διαγωνισμού συμβολαιογράφων έτους 1998 και έχουν ισοβαθμίσει με τον τελευταίο επιτυχόντα, διορίζονται ως υπεράριθμοι σε προσωρινές θέσεις, μετά από σχετική αίτηση που υποβάλλεται μέσα σε προθεσμία δύο (2) μηνών από τη δημοσίευση του παρόντος νόμου και στη συνέχεια καταλαμβάνουν τις πρώτες οργανικές θέσεις που θα κενωθούν. 

3. Στην περιφέρεια του Ειρηνοδικείου Καλλονής - Μυτιλήνης συνιστώνται δύο θέσεις συμβολαιογράφων, με έδρα τους Δήμους Αγ. Παρασκευής και Πέτρας, αντιστοίχως, και ο συνολικός αριθμός των συμβολαιογράφων του άνω Ειρηνοδικείου αυξάνεται σε επτά (7). 

ΚΕΦΑΛΑΙΟ ΣΤ'

ΛΟΙΠΕΣ ΔΙΑΤΑΞΕΙΣ

'Αρθρο 42

Περί των αιτήσεων αναιρέσεως του Δημοσίου

Η παρ. 2 του άρθρου 12 του ν. 2298/1995 (ΦΕΚ 62 Α') αντικαθίσταται ως εξής: 

"2. Το κατά την επόμενη παράγραφο αρμόδιο τμήμα του Ν.Σ.Κ., μέσα σε τρεις (3) μήνες από την άσκηση της αναίρεσης, αποφαίνεται αιτιολογημένα για το κατά τη γνώμη του παραδεκτό της και για το παραδεκτό και βάσιμο τουλάχιστον ενός από τους λόγους της, λαμβάνοντας πάντοτε υπόψη και τη νομολογία του οικείου δικαστηρίου. Αν μέσα στην ανωτέρω προθεσμία των τριών (3) μηνών ο εξουσιοδοτημένος δικαστικός πληρεξούσιος του αναιρεσείοντος δεν καταθέσει στη γραμματεία του δικαστηρίου, στο οποίο έχει κατατεθεί η αναίρεση, κυρωμένο αντίγραφο θετικής γνώμης, η αίτηση αναίρεσης θεωρείται ότι δεν ασκήθηκε και δεν διαβιβάζεται στο Δικαστήριο που απευθύνεται. Η υπόθεση εισάγεται προς συζήτηση μόνο ως προς τους λόγους του αναιρετηρίου, ως και τους τυχόν προσθέτους, για τους οποίους υπάρχει ήδη θετική γνώμη του αρμόδιου τμήματος του Ν.Σ.Κ.." 

'Αρθρο 43

Δάνεια νέων δικηγόρων

Οι τόκοι δανείων που χορηγήθηκαν από το Ταμείο Νομικών σε δικηγόρους, οι οποίοι έχουν ασκήσει το λειτούργημά τους για διάστημα μικρότερο των επτά (7) ετών, διαγράφονται από τη δημοσίευση αυτού του νόμου στην Εφημερίδα της Κυβερνήσεως. 

Με κοινή απόφαση των Υπουργών Δικαιοσύνης, Εργασίας και Κοινωνικών Ασφαλίσεων καθορίζονται οι όροι και οι προϋποθέσεις χορήγησης από το Ταμείο Νομικών νέων δανείων σε δικηγόρους που έχουν ασκήσει το λειτούργημά τους για διάστημα μικρότερο των επτά (7) ετών. Τα δάνεια αυτά μπορεί να είναι άτοκα ή με επιτόκιο που δεν υπερβαίνει το τέσσερα τοις εκατό (4%) ετησίως. 

'Αρθρο 44

Τρόπος κάλυψης δαπανών

1. Οι δαπάνες που προκαλούνται από την εφαρμογή των διατάξεων των άρθρων 1, 6, 8, 10, 17 και 39 σε βάρος του Κρατικού Προϋπολογισμού, καλύπτονται κατά ένα μέρος τους από την αναμενόμενη αύξηση των δημοσίων εσόδων, που θα προκύψει από την εφαρμογή των διατάξεων των άρθρων 9 παρ. 1, 13 παρ. 2, 22 και 33 παρ. 1 και την εξοικονόμηση δαπανών που θα προκύψει από την εφαρμογή των διατάξεων των άρθρων 5 παρ. 1 και 13. Κατά το υπόλοιπο μέρος τους οι ανωτέρω δαπάνες θα καλυφθούν για μεν το τρέχον οικονομικό έτος από τις εγγεγραμμένες πιστώσεις στον προϋπολογισμό του Υπουργείου Δικαιοσύνης, για δε τα επόμενα οικονομικά έτη από τις πιστώσεις που θα εγγράφονται στον Προϋπολογισμό αυτόν. 

2. Η ενδεχόμενη απώλεια εσόδων που θα προκληθεί από τις διατάξεις του άρθρου 15 αντισταθμίζεται από την κατά τα ανωτέρω αύξηση των δημοσίων εσόδων και εξοικονόμηση δαπανών. 

3. Η δαπάνη που ενδέχεται να προκληθεί από τις διατάξεις του άρθρου 7 σε βάρος του προϋπολογισμού του ΤΑ.Χ.ΔΙ.Κ. θα καλύπτεται από τις πιστώσεις του προϋπολογισμού αυτού. 

4. Η απώλεια εσόδων του προϋπολογισμού του Ταμείου Νομικών, που θα προκληθεί από την εφαρμογή των διατάξεων του άρθρου 43, αναπληρώνεται από άλλες πηγές εσόδων του Ταμείου αυτού. 

'Αρθρο 45

Συνέπειες της υπαγωγής επιχειρήσεως σε ειδική

εκκαθάριση ως προς τους δικηγόρους αυτής

Από της ενάρξεως της ισχύος του άρθρου 14 του ν. 2000/1991 (ΦΕΚ 206 Α') η υπαγωγή επιχειρήσεως υπό το καθεστώς της ειδικής εκκαθαρίσεως που προβλέπουν τα άρθρα 46 και 46α του ν. 1892/1990 (ΦΕΚ 101 Α') ισοδυναμεί με πτώχευση της επιχειρήσεως όσον αφορά την εφαρμογή του άρθρου 94 του Κώδικα περί Δικηγόρων για την αυτοδικαίη λύση των συμβάσεων εμμίσθου εντολής των δικηγόρων και για την υποχρέωση καταβολής της υπό της ίδιας διατάξεως προβλεπόμενης αποζημιώσεως. 

'Aρθρο 46

Θέματα Κώδικα Δικαστικού Σώματος

Ενόπλων Δυνάμεων

Το άρθρο 146 του Κώδικα Δικαστικού Σώματος Ενόπλων Δυνάμεων, που κυρώθηκε με το άρθρο πρώτο του ν. 2304/1995 (ΦΕΚ 83 Α'), αντικαθίσταται ως εξής: 

"Με προεδρικά διατάγματα, που καταρτίζονται μετά από πρόταση του Ανώτατου Δικαστικού Συμβουλίου και εκδίδονται με πρόταση του Υπουργού Εθνικής 'Αμυνας, καθορίζονται τα θέματα που αναφέρονται στην οργάνωση και λειτουργία εν γένει των στρατιωτικών δικαστηρίων, στη συγκρότηση, στις αρμοδιότητες και στον τρόπο λειτουργίας της ολομέλειας αυτών, στη διάρκεια του δικαστικού έτους και των δικαστικών διακοπών, στις προϋποθέσεις, στην αρμοδιότητα χορήγησης και στη διάρκεια των αδειών εν γένει των δικαστικών λειτουργών, στον τρόπο κατάρτισης και στο περιεχόμενο των κανονισμών εσωτερικής υπηρεσίας των στρατιωτικών δικαστηρίων, που καταρτίζονται από αυτά, στην πειθαρχική δικαιοδοσία των προέδρων και εισαγγελέων των στρατιωτικών δικαστηρίων επί του στρατιωτικού και πολιτικού προσωπικού που υπηρετεί σε αυτά, στην οργάνωση και στις αρμοδιότητες της Διεύθυνσης Στρατιωτικής Δικαιοσύνης, καθώς και στην πειθαρχική δικαιοδοσία του Διευθυντή της επί του στρατιωτικού και πολιτικού προσωπικού που υπηρετεί σε αυτήν, στις ηθικές αμοιβές, στον τύπο του δελτίου ταυτότητας και στην αρχή εκδόσεως αυτού, στα ειδικά προνόμια των επίτιμων δικαστικών λειτουργών, στον τύπο της τηβέννου, της στολής και των διακριτικών σημείων των δικαστικών λειτουργών και γενικώς στα θέματα που προβλέπονται από τον Κώδικα και απαιτούν ειδικότερη ρύθμιση." 

'Αρθρο 47

Αρχή Προστασίας Δεδομένων

Προσωπικού Χαρακτήρα

1. Μετά το εδ. γ' της παρ. 5 του άρθρου 16 του ν. 2472/1997 προστίθεται: "'Οποτε οι τελευταίοι μετέχουν στη συνεδρίαση με ψήφο ανεξάρτητα από την παράλληλη παρουσία του τακτικού μέλους." 

2. Η παράγραφος 2 του άρθρου 11 του ν. 2623/1998 τροποποιείται ως εξής: "2. Οι προθεσμίες που ορίζονται στις παραγράφους 1, 2, 3 και 4 του άρθρου 24 του ν. 2472/1997 όπως τροποποιήθηκε με το άρθρο 11 παρ. 2 του ν. 2623/1998 λήγουν στις 31 Δεκεμβρίου 1999." 

ΚΕΦΑΛΑΙΟ Ζ'

ΕΞΩΤΕΡΙΚΗ ΦΡΟΥΡΗΣΗ ΚΑΤΑΣΤΗΜΑΤΩΝ ΚΡΑΤΗΣΗΣ ΚΑΙ ΝΟΣΗΛΕΥΟΜΕΝΩΝ ΣΤΑ ΘΕΡΑΠΕΥΤΗΡΙΑ ΚΑΤΑΔΙΚΩΝ ΚΑΙ ΥΠΟΔΙΚΩΝ

'Αρθρο 48

1. Συνιστάται ειδική υπηρεσία στο Υπουργείο Δικαιοσύνης με τίτλο "Υπηρεσία Εξωτερικής Φρούρησης Καταστημάτων Κράτησης". Σκοπός και αποστολή της υπηρεσίας αυτής είναι η εξωτερική φρούρηση των Καταστημάτων Κράτησης, η φρούρηση των νοσηλευομένων σε οποιοδήποτε θεραπευτήριο καταδίκων και υποδίκων και η συνοδεία αυτών προς ανάκριση, εμφάνιση σε δικαστήριο, ιατρική εξέταση, εκτέλεση έκτακτης άδειας ή άλλου έργου. 

2. Ως "εξωτερική φρούρηση" νοείται η μέριμνα για την αντιμετώπιση και αποτροπή οποιασδήποτε μεμονωμένης ή ομαδικής απόδρασης ή απόπειρας απόδρασης κρατουμένων από τα ως άνω Καταστήματα, ή κατά τη διάρκεια μεταγωγής τους, η καταδίωξη κρατουμένων που έχουν δραπετεύσει, μέχρις ότου επιληφθεί η αρμόδια αστυνομική αρχή, ως και η προστασία των καταστημάτων τούτων, από οποιαδήποτε εκτός αυτών προερχόμενη προσβολή, με σκοπό τη διευκόλυνση απόδρασης κρατουμένων ή την άσκηση βίας κατά προσώπων ή τη ρήψη απαγορευμένων αντικειμένων εντός του χώρου αυτών. 

3. Με προεδρικά διατάγματα, που εκδίδονται με πρόταση του Υπουργού Δικαιοσύνης και των κατά περίπτωση αρμόδιων Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Δημόσιας Τάξης, ρυθμίζονται θέματα σχετικά με τη σύσταση της οικείας Υπηρεσιακής Μονάδας, την οργάνωση και στελέχωσή της, τα καθήκοντα, τις αρμοδιότητές της, τα προσόντα και τα καθήκοντα του Προσωπικού, την εκπαίδευση και επιμόρφωσή του, τη στολή, τον οπλισμό και τον τρόπο παραλαβής, φύλαξης, συντήρησης και χρήσης αυτού, τη σύνθεση των φρουρών των επί μέρους Καταστημάτων, την πραγματοποίηση των μεταγωγών και εκτέλεση των αδειών, τη σχέση των Υπηρεσιών Εξωτερικής Φρούρησης με την Ελληνική Αστυνομία και τη μεταφορά ευθύνης ασκήσεως των έργων της προηγούμενης παραγράφου από την Ελληνική Αστυνομία στο Υπουργείο Δικαιοσύνης. 

Με τα εν λόγω προεδρικά διατάγματα επιτρέπεται να παρέχεται εξουσιοδότηση στον Υπουργό Δικαιοσύνης και στον κατά περίπτωση αρμόδιο Υπουργό να καθορίζουν με αποφάσεις τους, τις αναγκαίες για την υλοποίηση των προεδρικών διαταγμάτων λεπτομέρειες. 

4. Το Προσωπικό Εξωτερικής Φρούρησης των Καταστημάτων Κράτησης έχει τις ίδιες αρμοδιότητες, εξουσίες, καθήκοντα και υποχρεώσεις με το προσωπικό της Ελληνικής Αστυνομίας στην άσκηση των ανατιθέμενων σε αυτό δια του παρόντος καθηκόντων του. 

'Αρθρο 49

1. Στους κλάδους του Προσωπικού Καταστημάτων Κράτησης που προβλέπονται στο άρθρο 20 του π.δ. 278/1988 προστίθεται νέος κλάδος ΔΕ Προσωπικού Εξωτερικής Φρούρησης Καταστημάτων Κράτησης. 

2. Για τη στελέχωση του κλάδου αυτού συνιστώνται 1.300 θέσεις. Τα θέματα της υπηρεσιακής κατάστασης, της εκπαίδευσης, των αποδοχών και της ασφάλισης του προσωπικού αυτού και κάθε άλλη αναγκαία λεπτομέρεια διέπονται από τις εκάστοτε ισχύουσες διατάξεις και ρυθμίσεις που αφορούν το φυλακτικό προσωπικό των Καταστημάτων Κράτησης. 

3. Με απόφαση του Υπουργού Δικαιοσύνης γίνεται η κατανομή κατά Καταστήματα των θέσεων της προηγούμενης παραγράφου. 

4. Για την κάλυψη των ανωτέρω θέσεων φυλάκων προσλαμβάνονται με σύστημα αντικειμενικών κριτηρίων (μόρια), 'Ελληνες πολίτες, 1.270 άνδρες από τους οποίους σαράντα (40) απόφοιτοι Γυμνασίου και οι υπόλοιποι απόφοιτοι Λυκείου ή ισότιμης σχολής του εσωτερικού ή του εξωτερικού οι οποίοι έχουν εκπληρώσει τις στρατιωτικές τους υποχρεώσεις και δεν έχουν υπερβεί το 30ό έτος, και τριάντα (30) γυναίκες, για την Κλειστή Κεντρική Φυλακή Γυναικών Κορυδαλλού, που δεν έχουν υπερβεί το 28ο έτος της ηλικίας τους. Οι αριθμοί αυτοί, κατά φύλο, είναι δυνατόν να αυξομειώνονται, με απόφαση του Υπουργού Δικαιοσύνης. Κριτήρια πρόσληψης αποτελούν ο βαθμός του απολυτηρίου τίτλου σπουδών και η εκπλήρωση των στρατιωτικών υποχρεώσεων κατά προτίμηση ως εφέδρων αξιωματικών ή σε ειδικές δυνάμεις των Ενόπλων Δυνάμεων ή ως εθελοντών πενταετούς υπηρεσίας. Ο αριθμός των μορίων κατά κριτήριο, τα λοιπά απαιτούμενα προσόντα και ο τρόπος διαπίστωσης αυτών, η προκήρυξη των θέσεων, η διαδικασία πρόσληψης, τα υποβαλλόμενα δικαιολογητικά, οι αθλητικές δοκιμασίες και οι υγειονομικές εξετάσεις των υποψηφίων και κάθε άλλη αναγκαία λεπτομέρεια καθορίζονται με απόφαση του Υπουργού Δικαιοσύνης. 

5. Για την πρόσληψη των υποψηφίων συγκροτείται, με απόφαση του Υπουργού Δικαιοσύνης τριμελής επιτροπή που αποτελείται από έναν Αντεισαγγελέα του Αρείου Πάγου, οριζόμενο από τον Εισαγγελέα του Αρείου Πάγου, έναν εκπρόσωπο του Α.Σ.Ε.Π. οριζόμενο από τον πρόεδρό του, και το Γενικό Διευθυντή Σωφρονιστικής Πολιτικής του Υπουργείου Δικαιοσύνης. Οι συνεδριάσεις της επιτροπής γίνονται στο Υπουργείο Δικαιοσύνης και ως Γραμματέας ορίζεται υπάλληλος της Κεντρικής Υπηρεσίας του Υπουργείου Δικαιοσύνης, με βαθμό Α'. 

6. Οι προσλαμβανόμενοι φύλακες υφίστανται κατάλληλη βασική εκπαίδευση για διάστημα τουλάχιστον τριών (3) μηνών. Με απόφαση του Υπουργού Δικαιοσύνης καθορίζεται ο τόπος, ο χρόνος και το είδος της εκπαίδευσης. Ως εκπαιδευτικό προσωπικό των φυλάκων Εξωτερικής Φρούρησης Καταστημάτων Κράτησης δύναται να χρησιμοποιείται και αστυνομικό προσωπικό, το οποίο διατίθεται για το σκοπό αυτόν κατόπιν αποφάσεως του Υπουργού Δημόσιας Τάξης. 

7. Οι φύλακες Εξωτερικής Φρούρησης Καταστημάτων Κράτησης φέρουν κατά την εκτέλεση των καθηκόντων τους στολή (και κατάλληλο οπλισμό) που καθορίζονται με απόφαση του Υπουργού Δικαιοσύνης. Μετάταξη υπαλλήλων από και προς τις θέσεις αυτές δεν επιτρέπεται. Το προσωπικό αυτό διέπεται για όλα τα λοιπά υπηρεσιακά θέματα που δεν ρυθμίζονται με τις διατάξεις του παρόντος άρθρου και των κατ' εξουσιοδότηση αυτού εκδιδόμενων κανονιστικών πράξεων, από τις διατάξεις που εφαρμόζονται για το μόνιμο προσωπικό εσωτερικής φύλαξης των ως άνω χώρων. 

'Αρθρο 50

Οπλοφορία και οπλοχρησία

1. Το Προσωπικό της Εξωτερικής Φρούρησης κατά την άσκηση των καθηκόντων φέρει όπλα και μπορεί να κάνει χρήση αυτών πέραν των περιπτώσεων νομίμου αμύνης κατά τον Ποινικό Κώδικα, στις ακόλουθες περιπτώσεις χωρίς να ευθύνεται για τις συνέπειες: 

α) 'Οταν κρατούμενοι αποπειρώνται να αποδράσουν με βία που στρέφεται κατά προσώπων ή πραγμάτων, ή όταν για τον ίδιο σκοπό αναρριχώνται στον εξωτερικό τοίχο του Καταστήματος. 

β) 'Οταν κρατούμενοι εξέλθουν του εξωτερικού μανδρότοιχου του Καταστήματος ή βρεθούν στην εξωτερική ζώνη αυτού ή εκτός των ορίων του Καταστήματος και δεν σταθούν στη σχετική πρόσκληση του φρουρού δια των λέξεων "Αλτ" ή "Πυροβολώ". 

γ) 'Oταν ενεργείται κατά του Προσωπικού επίθεση από τον εσωτερικό ή εξωτερικό χώρο του Καταστήματος, με όπλα ή άλλα αντικείμενα, δυνάμενα να επιφέρουν σε αυτό σοβαρή σωματική βλάβη. 

δ) 'Οταν το Προσωπικό Εξωτερικής Φρούρησης δεν μπορεί να υπερασπίσει άλλως τη θέση που κατέχει ή τα άτομα τα οποία παραδίδονται σε αυτό προς φύλαξη. 

ε) 'Οταν τρίτα πρόσωπα επιχειρούν με χρήση βίας να ελευθερώσουν κρατούμενο σε οποιαδήποτε περίπτωση. 

στ) 'Οταν επιχειρείται επέμβαση για απελευθέρωση ομήρων μετά την άρνηση των κρατουμένων σε νόμιμη πρόσκληση να απελευθερώσουν αυτούς. 

ζ) 'Οταν καλείται νομίμως ένοπλο άτομο να παραδώσει ή εγκαταλείψει το όπλο του. 

2. 'Οπλα θεωρούνται τα αναφερόμενα στη διάταξη του άρθρου 1 του ν. 2168/1993 όπως εκάστοτε ισχύει. 

3. Προ πάσης δραστικής χρήσεως των όπλων, προηγούνται τα ήπια μέσα προς αποτροπή της απόδρασης. Ως ήπια μέσα θεωρούνται ιδίως: 

α) η παροχή συμβουλών ή παραινέσεων ή εκτόξευση απειλών προς τον ή τους αποπειραμένους να δραπετεύσουν ή να δράσουν κατά τα ανωτέρω, ως "Αλτ" ή "Πυροβολώ", 

β) η εκτόξευση νερού υπό πίεση, 

γ) η χρήση χημικών μέσων που παρέχονται από την Υπηρεσία και 

δ) η ρίψη προειδοποιητικών πυροβολισμών στον αέρα. 

'Αρθρο 51

1. Οι αρμοδιότητες που αναφέρονται στο άρθρο 48 παρ. 1 του παρόντος εξακολουθούν να ασκούνται από τις αρμόδιες υπηρεσίες της Ελληνικής Αστυνομίας μέχρι 30.6.2000. 

2. Μετά από την ημερομηνία αυτή η ευθύνη της φύλαξης περιέρχεται στην Υπηρεσία του Υπουργείου Δικαιοσύνης, η οποία θα υποβοηθείται στο έργο της μέχρι 30.6.2001 από την Υπηρεσία Εξωτερικής Φρούρησης Φυλακών της Ελληνικής Αστυνομίας με το ήμισυ της δύναμης που μέχρι σήμερα διαθέτει. 

ΚΕΦΑΛΑΙΟ Η'

'Αρθρο 52

Τελικές διατάξεις και άλλες διατάξεις

1. Οι διατάξεις των άρθρων 29 έως και 31 και 33 έως και 37 του Δ' Κεφαλαίου καταλαμβάνουν και τις εκκρεμείς υποθέσεις και ισχύουν από 16.9.1999. 

2. Στις εκκρεμείς ενώπιον του Συμβουλίου της Επικρατείας αιτήσεις αναιρέσεως, με αντικείμενο της διαφοράς κατώτερο από 500.000 δραχμές, εφαρμόζονται αναλόγως τα οριζόμενα στις παραγράφους 6 έως 8 του άρθρου 12 του ν. 2298/1995 (ΦΕΚ 62 Α'). Ο αναι- ρεσείων μπορεί, μέσα σε προθεσμία εξήντα (60) ημερών από τις 16.9.1999, να προβάλει με υπόμνημα ότι η επίλυση της εκκρεμούς διαφοράς έχει ευρύτερες για αυτόν οικονομικές επιπτώσεις, που δικαιολογούν τη συνέχιση της δίκης. Στην περίπτωση αυτήν, η υπόθεση εισάγεται υποχρεωτικά για συζήτηση ενώπιον του αρμόδιου δικαστικού σχηματισμού, ο οποίος και αποφαίνεται αν συντρέχει ή όχι περίπτωση να καταργηθεί η δίκη. 

3. Στις εκκρεμείς υποθέσεις που παραπέμπονται στα τακτικά διοικητικά δικαστήρια για να εκδικασθούν ως διοικητικές διαφορές ουσίας, επιτρέπεται η προβολή λόγων που προσιδιάζουν στην ουσιαστική φύση της διαφοράς με δικόγραφο πρόσθετων λόγων, υποβαλλόμενο σύμφωνα με τις κείμενες διατάξεις. 

4. Από την έναρξη ισχύος του παρόντος νόμου καταργείται κάθε άλλη γενική ή ειδική διάταξη κατά το μέρος που αντίκειται στις διατάξεις του νόμου αυτού ή κατά το μέρος που ρυθμίζει θέματα που διέπονται από αυτόν. 

5. Η παρ. 8 του άρθρου 3 του ν. 2408/1996 καταργείται. 

'Αρθρο 53

1. Στους προέδρους, στα μέλη, στους γραμματείς και στους βοηθούς γραμματείς των επιτροπών, στους βαθμολογητές και αναβαθμολογητές των γραπτών δοκιμίων και γενικά στο κάθε είδους προσωπικό που ασχολείται με τις εξετάσεις της Β' και Γ' τάξης του Ενιαίου Λυκείου της δοκιμασίας δεξιοτήτων και της διαδικασίας επιλογής των εισαγόμενων στην τριτοβάθμια εκπαίδευση αποφοίτων του Ενιαίου Λυκείου, καταβάλλεται αποζημίωση κατ' αποκοπή ή κατά συνεδρίαση ή κατά γραπτό ή ωριαία αντιμισθία, που καθορίζεται με κοινές αποφάσεις των Υπουργών Εθνικής Παιδείας και Θρησκευμάτων και Οικονομικών, οι οποίες δημοσιεύονται στην Εφημερίδα της Κυβερνήσεως. Οι διατάξεις της παραγράφου 6 του άρθρου 19 του ν. 2470/1997, όπως αυτή προστέθηκε με το άρθρο 7 του ν. 2517/1997, εφαρμόζονται ανάλογα και κατά την εφαρμογή της διάταξης της παραγράφου αυτής. 

2. Οι εκπαιδευτικοί πρωτοβάθμιας και δευτεροβάθμιας εκπαίδευσης, καθώς και της εκκλησιαστικής εκπαίδευσης, υπάγονται στις διατάξεις του ν. 2683/1999 "Κύρωση του Κώδικα Κατάστασης Δημοσίων Πολιτικών Διοικητικών και υπαλλήλων Ν.Π.Δ.Δ. και άλλες διατάξεις" (ΦΕΚ 19 Α') από την ημερομηνία ισχύος του με την επιφύλαξη των ρυθμίσεων των επόμενων περιπτώσεων και με εξαίρεση τα θέματα τα οποία ρυθμίζονται από ειδικές γι' αυτούς διατάξεις: 

α) Οι μητέρες τακτικοί εκπαιδευτικοί μπορούν να επιλέγουν τη χορήγηση άδειας εννέα (9) μηνών με αποδοχές για ανατροφή παιδιού του άρθρου 53 ή τις διευκολύνσεις της παραγράφου 8 του άρθρου 13 του ν. 1566/1985 (ΦΕΚ 167 Α') και του άρθρου 30 παράγραφος 14 του ν. 2083/1992 (ΦΕΚ 159 Α'). 

β) Οι κατά το άρθρο 156 απολύσεις λόγω συμπληρώσεως του ορίου ηλικίας και τριακονταπενταετούς υπηρεσίας, για τους εκπαιδευτικούς πρωτοβάθμιας και δευτεροβάθμιας εκπαίδευσης πραγματοποιούνται στο τέλος του διδακτικού έτους από τη συμπλήρωση του ορίου ηλικίας και της τριακονταπενταετούς υπηρεσίας. 

γ) Στο δευτεροβάθμιο υπηρεσιακό συμβούλιο του άρθρου 160 μετέχουν ως αιρετοί εκπρόσωποι των εκπαιδευτικών οι εκλεγμένοι αιρετοί εκπρόσωποι του Κεντρικού Υπηρεσιακού Συμβουλίου Πρωτοβάθμιας ή Δευτεροβάθμιας Εκπαίδευσης, αντίστοιχα, αναπληρούμενοι σε περίπτωση κωλύματός τους, από τους νόμιμους αναπληρωτές τους. 

δ) Τα ανωτέρω ισχύουν και για τους εκπαιδευτικούς πρωτοβάθμιας και δευτεροβάθμιας εκπαίδευσης των ιδιωτικών σχολείων. 

3. Mε απόφαση του Υπουργού Εθνικής Παιδείας και Θρησκευμάτων παρατείνονται μέχρι πέρατος και του επόμενου σχολικού έτους 31.8.2000 οι αποσπάσεις εκπαιδευτικών πρωτοβάθμιας και δευτεροβάθμιας εκπαίδευσης που έχουν ήδη ή πρόκειται να συμπληρώσουν τον υπό των κειμένων διατάξεων προβλεπόμενο ανώτατο χρόνο απόσπασης: α) στην Κεντρική Υπηρεσία του Υπουργείου Εθνικής Παιδείας και Θρησκευμάτων ύστερα από γνώμη του Κεντρικού Υπηρεσιακού Συμβουλίου Διοικητικού Προσωπικού του Υπουργείου Εθνικής Παιδείας και Θρησκευμάτων και β) σε νομικά πρόσωπα, δημοσίου ή ιδιωτικού δικαίου, που εποπτεύονται από το Υπουργείο Εθνικής Παιδείας και Θρησκευμάτων, ύστερα από γνώμη των αρμόδιων οργάνων τους. 

'Αρθρο 54

Η παρ. 8 του άρθρου 43 του ν. 1337/1983 "Επέκταση των πολεοδομικών σχεδίων, οικιστική ανάπτυξη και σχετικές ρυθμίσεις" (ΦΕΚ 33 Α') αντικαθίσταται ως εξής: 

"8. Με προεδρικό διάταγμα, που εκδίδεται με πρόταση του Υπουργού Περιβάλλοντος, Χωροταξίας και Δημόσιων 'Εργων, κατά τις διατάξεις του ν.δ. από 17.7/ 16.8.1923 "περί σχεδίων πόλεων κ.λπ." μπορεί να εγκρίνεται τοπικό ρυμοτομικό σχέδιο και να καθορίζονται όροι και περιορισμοί δόμησης σε περιοχές εκτός του εγκεκριμένου σχεδίου πόλεως και εκτός των ορίων οικισμών προ του 1923 για τη μεταφορά οικισμών που πλήγηκαν από σεισμούς ή κατολισθήσεις ή μεταφέρονται από αρχαιολογικούς χώρους ή μεταφέρονται λόγω αναπτυξιακών έργων οργανισμών κοινής ωφέλειας. 

Για τους ιδιοκτήτες των μεταφερόμενων λόγω αναπτυξιακών έργων οργανισμών κοινής ωφέλειας οικισμών και εντός των κατά τα ανωτέρω εγκρινόμενων σχεδίων έχουν ανάλογη εφαρμογή οι διατάξεις του άρθρου 26 του ν. 2520/1997 (ΦΕΚ 173 Α') και ειδικότερα οι παράγραφοι 1.IIα', β', γ' - 2.α', γ', και δ'. 

Με απόφαση των Υπουργών Οικονομικών, Περιβάλλοντος, Χωροταξίας και Δημόσιων 'Εργων και Ανάπτυξης καθορίζονται η διαδικασία κάλυψης της μείωσης των αμοιβών των μηχανικών και οι αναγκαίες λεπτομέρειες για την εφαρμογή του ανωτέρω εδαφίου." 

'Αρθρο 55

'Εναρξη ισχύος

Η ισχύς των διατάξεων του νόμου αυτού αρχίζει από τη δημοσίευσή του στην Εφημερίδα της Κυβερνήσεως, εκτός αν διαφορετικά ορίζεται στις επί μέρους διατάξεις. "

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν. Κρητικός): Παρεσχέθη η ζητηθείσα εξουσιοδότηση. 

Υπουργείου Πολιτισμού. 

Μόνη συζήτηση επί της αρχής, των άρθρων και του συνόλου του σχεδίου νόμου: "Σχεδιασμός και ολοκληρωμένη ανάπτυξη περιοχών Ολυμπιακών 'Εργων". 

Το νομοσχέδιο θα συζητηθεί κατά τη σημερινή συνεδρίαση. 

Υπουργείου Εθνικής Οικονομίας. 

Μόνη συζήτηση επί της αρχής, των άρθρων και του συνόλου του σχεδίου νόμου: "Ρύθμιση θεμάτων Διμερούς Κρατικής Αναπτυξιακής Συνεργασίας και Βοήθειας, ρύθμιση θεμάτων Μη Κυβερνητικών Οργανώσεων και άλλες διατάξεις". 

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται. 

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό. 

Υπουργείου Δικαιοσύνης. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Σύμβασης για την προσχώρηση της Δημοκρατίας της Αυστρίας, της Δημοκρατίας της Φιλανδίας και του Βασιλείου της Σουηδίας στη σύμβαση για τη διεθνή δικαιοδοσία και την εκτέλεση αποφάσεων σε αστικές και εμπορικές υποθέσεις καθώς και στο Πρωτόκολλο για την ερμηνεία της από το Δικαστήριο των Ευρωπαϊκών Κοινοτήτων, όπως τροποποιήθηκαν από τη Σύμβαση για την προσχώρηση του Βασιλείου της Δανίας, της Ιρλανδίας και του Ηνωμένου Βασιλείου της Μεγάλης Βρετανίας και Βόρειας Ιρλανδίας, από τη σύμβαση για την προσχώρηση της Ελληνικής Δημοκρατίας και από τη σύμβαση για την προσχώρηση του Βασιλείου της Ισπανίας και της Πορτογαλικής Δημοκρατίας". 

'Εχει γίνει ομόφωνα δεκτό από τη Διαρκή Επιτροπή και δεν υπάρχει θέμα αντιρρήσεως. 

Ερωτάται το Σώμα: Γίνεται δεκτό το νομοσχέδιο; 

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το νομοσχέδιο του Υπουργείου Δικαιοσύνης: "Κύρωση της Σύμβασης για την προσχώρηση της Δημοκρατίας της Αυστρίας, της Δημοκρατίας της Φιλανδίας και του Βασιλείου της Σουηδίας στη σύμβαση για τη διεθνή δικαιοδοσία και την εκτέλεση αποφάσεων σε αστικές και εμπορικές υποθέσεις καθώς και στο Πρωτόκολλο για την ερμηνεία της από το Δικαστήριο των Ευρωπαϊκών Κοινοτήτων, όπως τροποποιήθηκαν από τη Σύμβαση για την προσχώρηση του Βασιλείου της Δανίας, της Ιρλανδίας και του Ηνωμένου Βασιλείου της Μεγάλης Βρετανίας και Βόρειας Ιρλανδίας, από τη σύμβαση για την προσχώρηση της Ελληνικής Δημοκρατίας και από τη σύμβαση για την προσχώρηση του Βασιλείου της Ισπανίας και της Πορτογαλικής Δημοκρατίας", έγινε δεκτό ομοφώνως σε μόνη συζήτηση, επί της αρχής των άρθρων και του συνόλου και έχει ως εξής: 

“ Κύρωση της Σύμβασης για την προσχώρηση της Δημοκρατίας της Αυστρίας, της Δημοκρατίας της Φινλανδίας και του Βασιλείου της Σουηδίας στη σύμβαση για τη διεθνή δικαιοδοσία και την εκτέλεση αποφάσεων σε αστικές και εμπορικές υποθέσεις, καθώς και στο Πρωτόκολλο για την ερμηνεία της από το Δικαστήριο των Ευρωπαϊκών Κοινοτήτων, όπως τροποποιήθηκαν από τη σύμβαση για την προσχώρηση του Βασιλείου της Δανίας, της Ιρλανδίας και του Ηνωμένου Βασιλείου της Μεγάλης Βρετανίας και Βόρειας Ιρλανδίας, από τη σύμβαση για την προσχώρηση της Ελληνικής Δημοκρατίας και από τη σύμβαση για την προσχώρηση του Βασιλείου της Ισπανίας και της Πορτογαλικής Δημοκρατίας 

'Αρθρο πρώτο

Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Σύμβαση για την προσχώρηση της Δημοκρατίας της Αυστρίας, της Δημοκρατίας της Φινλανδίας και του Βασιλείου της Σουηδίας στη σύμβαση για τη διεθνή δικαιοδοσία και την εκτέλεση αποφάσεων σε αστικές και εμπορικές υποθέσεις, καθώς και στο Πρωτόκολλο για την ερμηνεία της από το Δικαστήριο των Ευρωπαϊκών Κοινοτήτων, όπως τροποποιήθηκαν από τη σύμβαση για την προσχώρηση του Βασιλείου της Δανίας, της Ιρλανδίας και του Ηνωμένου Βασιλείου της Μεγάλης Βρετανίας και Βόρειας Ιρλανδίας, από τη σύμβαση για την προσχώρηση της Ελληνικής Δημοκρατίας και από τη σύμβαση για την προσχώρηση του Βασιλείου της Ισπανίας και της Πορτογαλικής Δημοκρατίας, που υπογράφηκε στις Βρυξέλλες στις 29 Νοεμβρίου 1996, της οποίας το κείμενο σε πρωτότυπο στην ελληνική γλώσσα έχει ως εξής: 

Σελίδα 7407 
Η σελίδα σε PDF

Σελίδα 7408
Η σελίδα σε PDF

Σελίδα 7409
Η σελίδα σε PDF

Σελίδα 7410 
Η σελίδα σε PDF

Σελίδα 7411 
Η σελίδα σε PDF

Σελίδα 7412 
Η σελίδα σε PDF

Σελίδα 7413 
Η σελίδα σε PDF

Σελίδα 7414 
Η σελίδα σε PDF

Σελίδα 7415 
Η σελίδα σε PDF

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Σύμβασης που κυρώνεται από την πλήρωση των προϋποθέσεων του άρθρου 16 αυτής. "

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν. Κρητικός): Παρεσχέθη η ζητηθείσα εξουσιοδότηση. 

Υπουργείου Εθνικής Οικονομίας. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Διεθνούς Συμφωνίας για το φυσικό καουτσούκ, 1995". 

Επίσης έχει γίνει ομόφωνα δεκτό από τη Διαρκή Επιτροπή και κατά συνέπεια δεν υπάρχει αντίρρηση. 

Ερωτάται το Σώμα: Γίνεται δεκτό το νομοσχέδιο; 

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το νομοσχέδιο του Υπουργείου Εθνικής Οικονομίας: "Κύρωση της Διεθνούς Συμφωνίας για το φυσικό καουτσούκ, 1995" έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής: 

“ Κύρωση της Διεθνούς Συμφωνίας για το φυσικό καουτσούκ, 1995 

'Αρθρο πρώτο

Κυρώνεται και έχει την ισχύ, που ορίζει το άρθρο 28 παρ.1 του Συντάγματος, η Διεθνής Συμφωνία για το φυσικό καουτσούκ, 1995, που υπογράφηκε στη Γενεύη στις 17 Φεβρουαρίου 1995, της οποίας το κείμενο σε πρωτότυπο στην αγγλική γλώσσα και σε μετάφραση στην ελληνική έχει ως εξής: 


Σελίδα 7417 μέχρι και Σελίδα 7466 
είναι σε PDF.

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται, προσωρινά από την ημερομηνία κατάθεσης από την Ελλάδα της δήλωσης προσωρινής εφαρμογής του άρθρου 60 της Συμφωνίας, και οριστικά από την πλήρωση των προϋποθέσεων του άρθρου 61 παρ. 5 αυτής. "

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν. Κρητικός): Παρεσχέθη η ζητηθείσα εξουσιοδότηση. 

Υπουργείου Εξωτερικών. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του Πρωτοκόλλου για τις προξενικές σχέσεις μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας". 

Και αυτό έχει γίνει ομόφωνα δεκτό από τη Διαρκή Επιτροπή. 

Ερωτάται το Σώμα: Γίνεται δεκτό το νομοσχέδιο; 

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το νομοσχέδιο του Υπουργείου Εξωτερικών: "Κύρωση του Πρωτοκόλλου για τις προξενικές σχέσεις μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας", έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής: 

" Κύρωση του Πρωτοκόλλου για τις προξενικές σχέσεις μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας 

'Aρθρο πρώτο

Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, το Πρωτόκολλο για τις προξενικές σχέσεις μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας, που υπογράφηκε στο Κίεβο στις 15 Δεκεμβρίου 1997, του οποίου το κείμενο σε πρωτότυπο στην ελληνική και αγγλική γλώσσα έχει ως εξής: 

ΠΡΩΤΟΚΟΛΛΟ

ΓΙΑ ΤΙΣ ΠΡΟΞΕΝΙΚΕΣ ΣΧΕΣΕΙΣ

ΜΕΤΑΞΥ ΤΗΣ ΚΥΒΕΡΝΗΣΕΩΣ ΤΗΣ ΕΛΛΗΝΙΚΗΣ

ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΕΩΣ

ΤΗΣ ΟΥΚΡΑΝΙΑΣ

Η Κυβέρνηση της Ελληνικής Δημοκρατίας και η Κυβέρνηση της Ουκρανίας εφεξής αναφερόμενες ως τα "Μέρη" με σκοπό να αναπτύξουν περαιτέρω τις προξενικές τους σχέσεις, 

ΣΥΜΦΩΝΗΣΑΝ ΤΑ ΚΑΤΩΘΙ: 

'Αρθρο 1

Τα Μέρη συμφωνούν να διατηρήσουν σε ισχύ την Προξενική Σύμβαση μεταξύ της Ελληνικής Δημοκρατίας και της 'Ενωσης Σοβιετικών Σοσιαλιστικών Δημοκρατιών, που υπεγράφη την 6η Σεπτεμβρίου 1978, καθώς και το Πρωτόκολλο στην Προξενική Σύμβαση που υπεγράφη την ίδια ημερομηνία, στις σχέσεις μεταξύ της Ελληνικής Δημοκρατίας και της Ουκρανίας, με δεδομένο ότι οπουδήποτε στο κείμενο της Συμβάσεως χρησιμοποιείται η ονομασία "'ΕΣΣΔ", αυτή αντικαθίσταται με την ονομασία "Ουκρανία", με όλες τις απαραίτητες τροποποιήσεις που συνεπάγεται η αντικατάσταση αυτή. 

'Αρθρο 2

Τα Μέρη με σκοπό να αναπτύξουν τις διατάξεις του άρθρου 14 της προαναφερθείσας Προξενικής Σύμβασης συμφωνούν ως εξής: 

1. Οι προξενικοί λειτουργοί θα απολαμβάνουν πλήρων διπλωματικών προνομίων και ασυλιών ως οι διπλωματικοί αντιπρόσωποι συμφώνως προς τις διατάξεις της Συμβάσεως της Βιέννης περί Διπλωματικών Σχέσεων της 18ης Απριλίου 1961. 

2. Η σύζυγος και τα ανήλικα τέκνα των προξενικών λειτουργών που εξαρτώνται από αυτούς και συγκατοικούν μετ' αυτών θα πρέπει, εάν δεν είναι υπήκοοι ή μόνιμοι κάτοικοι του κράτους υποδοχής, να απολαμβάνουν των ιδίων προνομίων και ασυλιών όπως οι προξενικοί λειτουργοί. 

3. Οι προξενικοί υπάλληλοι και τα μέλη του υπηρετικού προσωπικού δεν θα υπόκεινται στη δικαιοδοσία του κράτους υποδοχής όσον αφορά τις πράξεις που εξετελέσθησαν κατά τη διάρκεια της εκπληρώσεως των υπηρεσιακών τους καθηκόντων. 

4. Οι διατάξεις του εδαφίου 3 του παρόντος άρθρου δεν θα ισχύουν για αστικές αγωγές: 

α. που απορρέουν από σύμβαση η οποία έχει συναφθεί από προξενικούς υπαλλήλους και μέλη του υπηρετικού προσωπικού, στην οποία αυτοί δεν συνεβλήθησαν ρητώς ή σιωπηρώς ως αντιπρόσωποι του κράτους αποστολής ή 

β. που εγείρονται, από τρίτους, για ζημιές που προκύπτουν από ατύχημα εντός του κράτους υποδοχής, από αυτοκίνητο, πλοίο ή αεροσκάφος. 

'Αρθρο 3

1. Οι Προξενικές Αρχές της Ελληνικής Δημοκρατίας και της Ουκρανίας έχουν αντιστοίχως το δικαίωμα της ελευθέρας μετατροπής των ποσών των προξενικών εισπράξεων, τα οποία υπάρχουν σε εθνικό νόμισμα της χώρας υποδοχής σε ξένο συνάλλαγμα συμφώνως προς την αντίστοιχη νομοθεσία των ανωτέρω κρατών. 

2. 'Ολες οι καταθέσεις σε ξένο συνάλλαγμα που ευρίσκονται σε τραπεζικούς λογαριασμούς σε εξουσιοδοτημένες τράπεζες κατατεθειμένες από τις προξενικές αρχές θα μεταφέρονται εκτός των αντίστοιχων χωρών συμφώνως προς την αντίστοιχη νομοθεσία και εφαρμοζομένης πλήρως της αμοιβαιότητας. 

'Αρθρο 4

1. Το παρόν Πρωτόκολλο τίθεται σε ισχύ την τριακοστή (30ή) ημέρα μετά την ημερομηνία κατά την οποία τα δύο μέρη θα γνωστοποιήσουν το ένα στο άλλο την ολοκλήρωση των εσωτερικών τους διαδικασιών για τη θέση του Πρωτοκόλλου σε ισχύ. 

2. 'Εκαστο Μέρος δύναται να καταγγείλει το Πρωτόκολλο με γραπτή ειδοποίηση προς το έτερο Μέρος. Στην περίπτωση αυτή το Πρωτόκολλο θα παύσει να ισχύει έξι (6) μήνες μετά από τη λήψη αυτής της γνωστοποιήσεως. 

'Εγινε στο Κίεβο στις 15 Δεκεμβρίου 1997 σε δύο αντίτυπα το καθένα στην ελληνική, ουκρανική και αγγλική γλώσσα. 'Ολα τα κείμενα είναι εξίσου αυθεντικά. 

Σε περίπτωση διαφωνίας θα υπερισχύσει το αγγλικό κείμενο. 


Για την Κυβέρνηση 

της Ελληνικής Δημοκρατίας

(υπογραφή)
 Για την Κυβέρνηση 

της Ουκρανίας 

(υπογραφή)
 

Σελίδα 7468 
Η σελίδα σε PDF

Σελίδα 7469 
Η σελίδα σε PDF

Σελίδα 7470 
Η σελίδα σε PDF

ΠΡΟΕΔΡΕΥΩΝ (Παναγιώτης Ν. Κρητικός): Στο σημείο αυτό, κύριοι συνάδελφοι, θα εισέλθουμε στην 

ΕΙΔΙΚΗ ΗΜΕΡΗΣΙΑ ΔΙΑΤΑΞΗ

Λήψη απόφασης (ψηφοφορία) σύμφωνα με το άρθρο 62 του Συντάγματος για τις αιτήσεις άρσεως της ασυλίας των παρακάτω Βουλευτών: 

Βαρσάμη Γιοβανούδα, Κωνσταντίνου Μπαντουβά και Αθανασίου Νάκου. 

Παρακαλώ να προσέλθουν επί του καταλόγου ο κ. Αλέξανδρος Βούλγαρης από το ΠΑ.ΣΟ.Κ. και ο κ. Γεώργιος Καλαντζής από τη Νέα Δημοκρατία. 

Επί της ψηφοδόχου για τη μυστική ψηφοφορία παρακαλώ να προσέλθουν ο κ. Ευάγγελος Βλασσόπουλος από το ΠΑ.ΣΟ.Κ. και ο κ. Θεόφιλος Λεονταρίδης από τη Νέα Δημοκρατία. Πρόεδρος της εφορευτικής επιτροπής θα είναι κατά τον Κανονισμό η κοσμήτορας κ. Ελένη Ανουσάκη. 

Παρακαλώ όποιος συνάδελφος ψηφίζει υπέρ της χορήγησης αδείας δίωξης θα γράψει δίπλα από το όνομα του Βουλευτού τη λέξη "ΝΑΙ". 'Οποιος ψηφίζει κατά της χορήγησης αδείας δίωξης θα γράψει τη λέξη "ΟΧΙ" δίπλα από το όνομα του Βουλευτού του οποίου ζητείται να αρθεί η ασυλία. 'Οποιος συνάδελφος αρνείται να ψηφίσει, γράφει δίπλα από το όνομα του Βουλευτού τη λέξει "ΠΑΡΩΝ". Σας έχουν διανεμηθεί και λευκά ψηφοδέλτια. 

Παρακαλώ να αρχίσει η εκφώνηση του καταλόγου. 

(ΨΗΦΟΦΟΡΙΑ)

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΕΥΩΝ (Παναγιώτης Ν. Κρητικός): Υπάρχει κάποιος κύριος συνάδελφος, ο οποίος δεν άκουσε το όνομά του; Κανείς. 

Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση και διαλογή των φηφοδελτίων και την εξαγωγή του αποτελέσματος. 

(ΚΑΤΑΜΕΤΡΗΣΗ - ΔΙΑΛΟΓΗ)

ΠΡΟΕΔΡΕΥΩΝ (Παναγιώτης Ν. Κρητικός): Κατά τη διάρκεια της διαλογής των ψηφοδελτίων και εν αναμονή της εξαγωγής του αποτελέσματος θα επανέλθουμε στην ημερήσια διάταξη νομοθετικής εργασίας. 

Μόνη συζήτηση επί της αρχής των άρθρων και του συνόλου του σχεδίου νόμου του Υπουργείου Πολιτισμού: "Σχεδιασμός και ολοκληρωμένη ανάπτυξη περιοχών Ολυμπιακών 'Εργων". 

Ως εισηγητές έχουν οριστεί ο κ. Αλέξανδρος Βούλγαρης από το ΠΑΣΟΚ και η κ. 'Ελσα Παπαδημητρίου από τη Νέα Δημοκρατία. 

Εν τω μεταξύ με επιστολή του ο Γενικός Γραμματέας της Κοινοβουλευτικής Ομάδας της Νέας Δημοκρατίας ορίζει ως Κοινοβουλευτικό Εκπρόσωπο τον κ. Ευάγγελο Μεϊμαράκη. 

Το Κομμουνιστικό Κόμμα Ελλάδος ορίζει ως Κοινοβουλευτικό Εκπρόσωπο το Βουλευτή κ. Αχιλλέα Κανταρτζή και ειδικό αγορητή το Βουλευτή κ. Χαράλαμπο Αγγουράκη. 

Ο Πρόεδρος του Συνασπισμού της Αριστεράς και της Προόδου ορίζει ως Κοινοβουλευτικό Εκπρόσωπο το Βουλευτή κ. Πέτρο Κουναλάκη και ειδική αγορήτρια την κ. Ανδριανή Λουλέ. 

Ο Πρόεδρος του ΔΗ.Κ.ΚΙ. ορίζει ως ειδικό αγορητή το Βουλευτή κ. Ιωάννη Δημαρά. 

'Εχει οριστεί η συζήτηση αυτού του νομοσχεδίου να ολοκληρωθεί σε τρεις συνεδριάσεις, μία επί της αρχής και δύο επί των άρθρων. 

Ο εισηγητής του Πανελλήνιου Σοσιαλιστικού Κινήματος κ. Αλέξανδρος Βούλγαρης έχει το λόγο. 

ΑΛΕΞΑΝΔΡΟΣ ΒΟΥΛΓΑΡΗΣ: Κύριε Πρόεδρε, κυρίες και κύριοι συνάδελφοι, η ανάθεση των Ολυμπιακών Αγώνων του 2004 στην Ελλάδα αποτελεί το σημαντικότερο αθλητικό γεγονός για τη χώρα μας μετά τη διοργάνωση των Ολυμπιακών Αγώνων στην Αθήνα το 1896. Οι Ολυμπιακοί Αγώνες μετά από εκατό και πλέον χρόνια ξαναγυρίζουν στην κοιτίδα τους. 

Θα έλεγα ότι η απόφαση της Διεθνούς Ολυμπιακής Επιτροπής δεν είναι αποτέλεσμα κάποιων συσχετισμών, όπως συμβαίνει σε ορισμένες περιπτώσεις αλλά μιας μεθοδικής, αξιόπιστης και εμπεριστατωμένης δουλειάς την οποία ξεκίνησε ομάδα επιστημόνων με επικεφαλής τον αείμνηστο πολεοδόμο, καθηγητή Κανδήλη για την υποψηφιότητα της Ελλάδος για τους Ολυμπιακούς Αγώνες το 1996 η οποία συνεχίστηκε μέχρι και την τελική νίκη και επιτυχία της ανάληψης των Ολυμπιακών Αγώνων από την Αθήνα για το 2004. 

Η πρόταση βασίστηκε σε όλα τα στοιχεία και δεδομένα ότι η Ελλάδα διαθέτει την απαραίτητη αθλητική τεχνική και κοινωνική υποδομή αλλά και την πολιτική σταθερότητα για να αναλάβει την ευθύνη διοργάνωσης των Ολυμπιακών Αγώνων του 2004. Απέδειξε παράλληλα και αυτό επιβεβαιώθηκε με τη διοργάνωση του παγκόσμιου πρωταθλήματος στίβου ότι η Ελλάδα στο κατώφλι του 21ου αιώνα και την κατάλληλη τεχνική υποδομή έχει δημιουργήσει και τη σύγχρονη τεχνολογία έχει αξιοποιήσει, σεβόμενη το φυσικό της πλούτο, την πολιτιστική της κληρονομιά και τη μεγάλη της προσφορά στον αθλητισμό. 

Με το νόμο 2598/1998 για την οργάνωση των Ολυμπιακών Αγώνων "Αθήνα 2004" δημιουργήθηκε, με τη μορφή ανώνυμης εταιρείας του δημοσίου, ένα ευέλικτο, αποτελεσματικό και λειτουργικό σχήμα δοκιμασμένο με άριστα αποτελέσματα και σε άλλες επιτυχείς διοργανώσεις Ολυμπιακών Αγώνων, όπως είχαμε πρόσφατα στη Βαρκελώνη. 

Η εταιρεία "Αθήνα 2004" έχει αναλάβει να συντονίσει όλες τις ενέργειες και τα προγράμματα που θα χειριστούν δεκάδες οργανισμοί και υπηρεσίες του δημοσίου και ιδιωτικού τομέα για έργα που αφορούν τους Ολυμπιακούς Αγώνες του 2004. 

Σήμερα η Κυβέρνηση έφερε για συζήτηση και ψήφιση στη Βουλή, ανταποκρινόμενη στο χρονοδιάγραμμα των ενεργειών που απαιτούνται για τη διοργάνωση των Ολυμπιακών Αγώνων, σχέδιο νόμου με το οποίο εισάγονται νομοθετικές ρυθμίσεις, ώστε να διασφαλίζεται η έγκαιρη, απρόσκοπτη και ασφαλής από νομικής απόψεως πραγματοποίηση των Ολυμπιακών Αγώνων. 

Είναι σε όλους γνωστό, κύριοι συνάδελφοι, πόσος χρόνος απαιτείται, δικαιολογημένα ίσως, για την έγκριση χωροθετήσεων, πολεοδομικών ρυθμίσεων, έκδοση οικοδομικών αδειών, έκδοση περιβαλλοντικών όρων και αδειών, προκειμένου να πραγματοποιηθεί η δημοπράτηση ενός έργου στη χώρα μας. 

Για το λόγο αυτό στο σχέδιο νόμου που συζητούμε σήμερα, τα έργα των Ολυμπιακών Αγώνων χαρακτηρίζονται κατεπείγουσας και μείζονος σημασίας και επιδιώκεται πρώτων η καθιέρωση μια ιδίας, ειδικής, ενιαίας και νομικά αξιόπιστης διαδικασίας χωροθέτησης των περιοχών υποδοχής ολυμπιακών εγκαταστάσεων, έγκρισης περιβαλλοντικών όρων, καθορισμό όρων και περιορισμών δόμησης και χρήση γης για όλα τα ολυμπιακά έργα και τις συνοδευτικές τους χρήσεις και δραστηριότητες. 

Η ειδική αυτή διαδικασία εξασφαλίζει πρώτον τη συστηματική, ομοιογενή αντιμετώπιση των ολυμπιακών έργων με χωροταξικά, περιβαλλοντικά και πολεοδομικά κριτήρια. 

Δεύτερον, επιδιώκεται η επιτάχυνση της διαδικασίας εκτέλεσης των αναγκαίων έργων υποδομής και συναφών οικοδομικών έργων για την κατασκευή των ολυμπιακών εγκαταστάσεων και των κτιριακών και οικοδομικών έργων που θα στηρίξουν τη λειτουργία τους. 

Αυτοί οι δύο στόχοι περιλαμβάνονται στο κεφάλαιο Α' του σχεδίου νόμου που συζητούμε σήμερα. 

Τρίτος στόχος είναι η επίσπευση των διαδικασιών απόκτησης και ιδιοκτησίας των αναγκαίων δημόσιων και ιδιωτικών οικοπεδικών εκτάσεων, προκειμένου να υλοποιηθούν αυτά τα έργα. Τα άρθρα αυτά αποτελούν το κεφάλαιο Β' του νομοσχεδίου . 

Τέλος επιδιώκεται η βελτίωση της οργανωτικής και λειτουργικής ετοιμότητας και της συντονιστικής ικανότητας των φορέων εκείνων, δημόσιων και ιδιωτικών, που καλούνται να εγγυηθούν την έγκαιρη και επιτυχή ολοκλήρωση των ολυμπιακών έργων και αναφερόμαστε στο κεφάλαιο Γ'του σχεδίου νόμου. 

Η οργάνωση των Ολυμπιακών Αγώνων το 2004 στην 

   





 








  


























