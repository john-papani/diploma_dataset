Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ Α'

Σ Υ Ν Ε Δ Ρ Ι Α Σ Η Ζ'

Τετάρτη 16 Οκτωβρίου 1996

Αθήνα, σήμερα στις 16 Οκτωβρίου 1996, ημέρα Τετάρτη και ώρα 18.30' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει διαβάσει τις αναφορές προς το Σώμα.

(Ανακοινώνεται προς το Σώμα από το Γραμματέα αυτού κ. Δημήτριο Κουτσόγιωργα, Βουλευτή Αχαΐας, το ακόλουθο):

A`. ΚΑΤΑΘΕΣΗ ΑΝΑΦΟΡΩΝ

1. Οι εκπροσωπούμενες στην Ελλάδα Κουρδικές και Τουρκικές Οργανώσεις ενεχείρισαν στον κύριο Πρόεδρο της Βουλής υπόμνημα διαμαρτυρίας για τις φασιστικές ενέργειες του Τουρκικού κράτους στην Τουρκία και το Κουρδιστάν και τη βάναυση καταπάτηση των ανθρωπίνων δικαιωμάτων.

2. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατάθεσε δημοσίευμα εφημερίδας στο οποίο επισημαίνονται οι άθλιες συνθήκες λειτουργίας του δημοτικού σχολείου στην 'Ανω Τραγάνα Τριχωνίδας Αιτωλ/νίας.

3. Ο Βουλευτής Αιτω'λ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατάθεσε αναφορά με την οποίο ο Δικηγορικός Σύλλογος Μεσολογγίου διαμαρτύρεται για την έλλειψη δικαστών στο Πρωτοδικείο Μεσολογγίου.

4. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο κ. Ηλίας Δήμος, κάτοικος Αγρινίου, πρώτος επιλαχών για την κάλυψη θέσης στους χειριστές εμφανιστές του κλάδου ΔΕ ενίσταται στον προσωρινό πίνακα κατάταξης και ζητεί να επανεξεταστεί η αίτηση για την πρόσληψή του στη Νομαρχία Αιτωλ/νίας.

5. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύλλογος Γονέων και Κηδεμόνων Δημοτικού - Γυμνασίου - Λυκείου του Δήμου Κανδάνου του Νομού Χανίων ζητεί να ληφθούν τα αναγκαία μέτρα για την εύρυθμη λειτουργία των εκπαιδευτικών ιδρυμάτων της Κανδάνου.

6. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ με αναφορά του διαμαρτύρεται για τη "δίωξη" των επιστημόνων των εργαζομένων στο γραφείο Χανίων της 13ης Εφορείας Βυζαντινών Αρχαιοτήτων, η οποία άρχισε από το 1991 και διήρκησε μέχρι το 1993.

7. Ο Βουλευτής Λασηθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Αγροτικός Συνεταιρισμός Παπαγιαννάδων Σητείας ζητεί τη μείωση των κιλών ανά στρέμμα για τη στρεμματική ενίσχυση σουλτανίνας στην Κοινότητα Παπαγιαννάδων στο Νομό Λασηθίου.

8. Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η Εταιρεία "Πλαστικά Μακεδονίας" Α.Ε. καταγγέλλει την "πολιτική προμηθειών" από τους ΟΤΑ στους διαγωνισμούς για πλαστικούς σωλήνες ύδρευσης - αποχέτευσης κ.λπ.

9. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Κοινότητα Κόκκινου Χωριού της Επαρχίας Αποκορώνου του Νομού Χανίων ενίσταται στην εγκατάσταση δεξαμενών υγρών καυσίμων στη θέση Αμμούτσες στην περιοχή της.

10. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Ναυτικός 'Ομιλος Χανίων διαμαρτύρεται για τις ανεκπλήρωτες οικονομικές υποχρεώσεις της Ε.Κ.Ο.Φ.

11. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία οι Δήμοι και οι Κοινότητες της ευρύτερης περιοχής Χανίων ζητούν τη χρηματοδότηση των οριστικών μελετών για τα έργα αποχέτευσης των Δήμων Σούδας και Μουρνιών.

12. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Επιτροπή των Περιοίκων του υδραγωγείου της Δεξαμενής Χανίων ζητεί ο χώρος πρασίνου της Δεξαμενής να παραμείνει διατηρητέος σύμφωνα με τη σχετική πρόταση επιτροπής του Τεχνικού Επιμελητηρίου Δυτικής Κρήτης.

13. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Γλώσσας Μαγνησίας ζητεί την προσέγγιση των πλοίων και υδροπτερύγων στο λιμάνι της.

14. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Σκοπέλου διαμαρτύρεται για την άνιση φορολογική αντιμετώπιση της περιοχής των Βορείων Σποράδων.

15. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Αγίας Τριάδος Μαγνησίας ζητεί οικονομική ενίσχυση και την ανάπλαση της κοινοτικής της πλατείας.

16. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία οι υπάλληλοι του παραρτήματος ΙΚΑ Σκοπέλου ζητούν λόγω της μετάταξής τους σε προβληματική περιοχή την προβλεπόμενη από το νόμο οικονομική τους ενίσχυση.

17. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία το Γενικό Νομαρχιακό Νοσοκομείο Βόλου, το Αχιλλοπούλειο ζητεί χρηματοδότηση για τη βελτίωση των συνθηκών της λειτουργίας του.

18. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βελεστίνου του Νομού Μαγνησίας ζητεί χρηματοδότηση για την αποπεράτωση της επίστρωσης του χλοοτάπητα του Δημοτικού Σταδίου με κουρασάν.

19. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η Τοπική 'Ενωση Δήμων και Κοινοτήτων του Νομού Μαγνησίας ζητεί οικονομική ενίσχυση για την πραγματοποίηση εκπαιδευτικών ταξιδιών στις χώρες της Ευρωπαϊκής 'Ενωσης.

20. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Αγίας Τριάδας Μαγνησίας ζητεί οικονομική ενίσχυση για την κάλυψη λειτουργικών της αναγκών.

21. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βελεστίνου Μαγνησίας ζητεί οικονομική ενίσχυση για την εκτέλεση έργων οδοποιίας.

22. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βελεστίνου Μαγνησίας ζητεί τον προγραμματισμό εκδηλώσεων από τις ένοπλες δυνάμεις για τον εορτασμό των 100 χρόνων από τη νικηφόρο μάχη του Βελεστίνου.

23. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Νομάρχης Μαγνησίας και ο Πρόεδρος Δ.Σ. του Γενικού Νομαρχιακού Νοσοκομείου Βόλου ζητούν την ένταξη των νησιών του Βορειανατολικού Αιγαίου στο πρόγραμμα Ιπποκράτης για την υγειονομική θωράκιση των νησιών. 24. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η Ιερά Μητρόπολη Δημητριάδος ζητεί οικονομική ενίσχυση για την επισκευή της κεραμοσκεπούς στέγης του Ιερού Ναού Αναλήψεως του Χριστού στο Βόλο.

25. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Γλώσσας του Νομού Μαγνησίας ζητεί οικονομική ενίσχυση για την κάλυψη των λειτουργικών της αναγκών.

26. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Αλοννήσου ζητεί την άρση ορισμένων απαγορεύσεων στο χώρο του θαλάσσιου πάρκου Αλοννήσου.

27. Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία το Εκκλησιαστικό Συμβούλιο των Αγίων Τριανταφύλλου και Μαρίνας Βόλου ζητούν οικονομική ενίσχυση για την κατασκευή Ιερού Ναού.

28. Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Σύλλογος των Απανταχού Κοτσιριδαίων "Ο 'Αγιος Δημήτριος" ζητεί τη λήψη μέτρων για το καθορισμό των φρεατίων της κεντρικής δεξαμενής του χωριού τους για την αποφυγή σοβαρών επιδημιών.

29. Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία η Ομοσπονδία Ποντιακών Σωματείων Νότιας Ελλάδας διαμαρτύρεται για την ανάρμοστη συμπεριφορά των οργάνων της τάξης.

30. Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία οι εργαζόμενοι ως βοηθητικό προσωπικό στους Κρατικούς Παιδικούς Σταθμούς του Νομού Ηρακλείου ζητούν να τους καταβληθεί το πριμ Παραγωγικότητας των υπαλλήλων του Υπουργείου Υγείας και Πρόνοιας.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Σώμα, ότι με την υπ' αριθμ. 5093/4203/16.10.1996 απόφαση του Προέδρου της Βουλής συγκροτήθηκαν οι προβλεπόμενες από τα άρθρα 31 και 32 του Κανονισμού της Βουλής Διαρκείς Επιτροπές της Α' Συνόδου της Θ' Περιόδου.

Η Βουλή εγκρίνει;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή ενέκρινε ομοφώνως.

Η σχετική απόφαση, που θα κοινοποιηθεί στις κυρίες και στους κυρίους Bουλευτές έχει ως εξής:

ΒΟΥΛΗ ΤΩΝ ΕΛΛΗΝΩΝ

ΠΕΡΙΟΔΟΣ Θ' - ΣΥΝΟΔΟΣ Α'

ΔΙΕΥΘΥΝΣΗ ΝΟΜΟΘΕΤΙΚΟΥ ΕΡΓΟΥ

Αθήνα, 16 Οκτωβρίου 1996

ΤΜΗΜΑ ΚΟΙΝΟΒΟΥΛΕΥΤΙΚΩΝ ΕΠΙΤΡΟΠΩΝ

Πρωτ.: 5093

Αριθμ.:

Διεκπ.:4203

Α Π Ο Φ Α Σ Η

Ο Πρόεδρος της Βουλής,

'Εχοντας υπόψη:

1) Τα άρθρα 31, 32, 33 σε συνδυασμό με το άρθρο 25 παρ. 9 αναλόγως εφαρμοζόμενο και το άρθρο 15 παρ. 5 του Κανονισμού της Βουλής και

2) τις έγγραφες υποδείξεις των Κοινοβουλευτικών Ομάδων,

αποφασίζουμε

συγκροτούμε τις προβλεπόμενες από τα άρθρα 31 και 32 του Κανονισμού της Βουλής τις Διαρκείς Επιτροπές της Ολομέλειας για την Α' Σύνοδο της Θ' Περιόδου των εργασιών της Βουλής, ως ακολούθως:

Διαρκής επιτροπή μορφωτικών υποθέσεων των Υπουργείων:

α) Εθνικής Παιδείας και Θρησκευμάτων

β) Πολιτισμού 

1. Aκριτίδης Νικόλαος

2. Αλαμπάνος Δημήτριος 

3. Ανουσάκη Ελένη

4. Αρσένη Μαρία

5. Γεωργιάδης Θεόδωρος

6. Γκαλήπ Γκαλήπ

7. Διαμαντίδης Ιωάννης

8. Ζαφειρόπουλος Ιωάννης

9. Κατσέλη Ελεωνόρα (Νόρα)

10. Κατσικόπουλος Δημήτριος 

11. Κατσιμπάρδης Γεώργιος

12. Koντομάρης Ευτύχιος

13. Λαμπαδάρης Νικόλαος 

14. Λεβογιάννης Νικόλαος

15. Λιάνης Γεώργιος

16. Μανίκας Στέφανος 

17. Μιχελογιάννης Ιωσήφ

18. Μπένος Σταύρος

19. Ντούσκας Δημήτριος

20. Παντερμαλής Δημήτριος

21. Παπαδάτος Ιωάννης

22. Παπαδόπουλος Ηλίας

23. Σκανδαλίδης Κωνσταντίνος

24. Σπυριούνης Κυριάκος 

25. Χατζημιχάλης Φώτιος

26. Χυτήρης Τηλέμαχος

27. Χωρέμης Αναστάσιος

28. Κάκκαλος Νικόλαος

29. Καραμάριος Αναστάσιος

30. Κοντογιαννόπουλος Βασίλειος

31. Μεϊμαράκης Ευάγγελος

32. Μπακογιάννη Θεοδώρα (Ντόρα)

33 Μπενάκη - Ψαρούδα 'Αννα

34. Ορφανός Γεώργιος

35. Παναγιωτόπουλος Αθανάσιος

36. Παπαγεωργόπουλος Βασίλειος

37. Παπαδημητρίου Ελισάβετ 

38. Παπαδόπουλος Σταύρος

39. Παπαθανασίου Χαράλαμπος

40. Παυλόπουλος Προκόπιος

41. Πολύδωρας Βύρων

42. Σημαιοφορίδης Κωνσταντίνος

43. Σουφλιάς Γεώργιος

44. Τατούλης Πέτρος

45. Χωματάς Ιωάννης

46. Κανταρτζής Αχιλλεύς

47. Γκατζής Νικόλαος

48. Κουναλάκης Πέτρος 

49. Λουλέ Ανδριανή (Νίτσα)

50. Αράπη - Καραγιάννη Βασιλική

Διαρκής επιτροπή εθνικής άμυνας και εξωτερικών υποθέσεων των Υπουργείων

α) Εξωτερικών

β) Εθνικής 'Αμυνας

γ) Μακεδονίας - Θράκης

δ) Αιγαίου

1. Αλευράς Αθανάσιος 

2. Βαλυράκης Ιωσήφ

3. Βερυβάκης Ελευθέριος 

4. Βρεττός Κωνσταντίνος

5. Γικόνογλου Μόσχος

6. Ιωαννίδης Φοίβος

7. Καψής Ιωάννης

8. Κηπουρός Χρήστος

9. Κοτσακάς Αντώνιος 

10. Λεβογιάννης Νικόλαος

11. Μαλέσιος Ευάγγελος

12. Μάτης Αθανάσιος

13. Μιχελογιάννης Ιωσήφ

14. Νιώτης Γρηγόριος

15. Οικονόμου Παντελής

16. Οικονόμου Χρήστος 

17. Παντερμαλής Δημήτριος

18. Παπαδόπουλος Ηλίας 

19. Παπαθεμελής Στυλιανός

20. Παπούλιας Κάρολος 

21. Σκουλαρίκης Ιωάννης

22. Σουλαδάκης Ιωάννης 

23. Σπυριούνης Κυριάκος

24. Στεφανής Κωνσταντίνος

25. Σφυρίου Κοσμάς

26. Φουντάς Παρασκευάς

27. Χαραλαμπόπουλος Ιωάννης

28. Βαρβιτσιώτης Ιωάννης

29. Βυζοβίτης Χρήστος

30. Γιαννάκου - Κουτσίκου Μαριέτα

31. Δημοσχάκης Θεοφάνης

32. Καλαντζής Γεώργιος

33. Καραγκούνης Ανδρέας

34. Καραμανλής Κωνσταντίνος

35. Λιάπης Μιχαήλ - Γεώργιος

36. Λουκάκος Παναγιώτης

37. Λυμπερακίδης Λεωνίδας

38. Μαγγίνας Βασίλειος

39. Μολυβιάτης Πέτρος

40. Μπακογιάννη Θεοδώρα (Ντόρα)

41. Παπαδόγγονας Αλέξανδρος

42. Πάππας Βασίλειος

43. Σκανδαλάκης Παναγιώτης 

44. Σπηλιωτόπουλος Σπήλιος

45. Χαϊτίδης Ευγένιος

46. Κολοζώφ Ορέστης

47. Κόρακας Ευστράτιος

48. Δαμανάκη Μαρία

49. Δανέλλης Σπυρίδων

50. Ρόκος Γεώργιος

Διαρκής επιτροπή των οικονομικών υποθέσεων των Υπουργείων:

α) Εθνικής Οικονομίας

β) Οικονομικών

γ) Περιβάλλοντος, Χωροταξίας και Δημόσιων 'Εργων

1. Αδαμόπουλος Γεώργιος 

2. Αλαμπάνος Δημήτριος 

3. Ανωμερίτης Γεώργιος

4. Βερυβάκης Ελευθέριος

5. Βρεττός Κωνσταντίνος

6. Βούλγαρης Αλέξανδρος

7. Γεωργακόπουλος Δημήτριος 

8. Γιαννακόπουλος Ιωάννης

9. Δαμιανίδης Αλέξανδρος

10. Διαμαντίδης Ιωάννης

11. Ζαφειρόπουλος Ιωάννης

12. Θωμόπουλος Ιωάννης

13. Κατσανέβας Θεόδωρος

14. Κατσικόπουλος Δημήτριος

15. Κεδίκογλου Βασίλειος

16. Λωτίδης Λάζαρος

17. Μπένος Σταύρος

18. Μπεντενιώτης Εμμανουήλ

19. Παπαηλίας Ηλίας

20. Παπαθεμελής Στυλιανός

21. Πετραλιάς Αυγερινός (Ρένος)

22. Σκουλαρίκης Ιωάννης

23. Σταυρακάκης Μηνάς 

24. Σφυρίου Κοσμάς

25. Τσακλίδης Ιωάννης 

26. Τσετινές Δημήτριος

27. Χαραλαμπόπουλος Ιωάννης

28. Αλογοσκούφης Γεώργιος 

29. Βουλγαράκης Γεώργιος

30. Δήμας Σταύρος

31. Καραμανλής Αχιλλεύς

32. Κασσίμης Θεόδωρος

33. Κατσιγιάννης Χρήστος 

34. Κεφαλογιάννης Εμμανουήλ

35. Κορκολόπουλος Βασίλειος

36. Κωστόπουλος Δημήτριος

37. Μπέλλος Τριαντάφυλλος 

38. Νικολόπουλος Νικόλαος

39. Παναγιωτόπουλος Γεώργιος

40. Παπαληγούρας Αναστάσιος

41. Ρεγκούζας Αδάμ 

42. Σκρέκας Θεόδωρος

43. Σουφλιάς Γεώργιος

44. Σπύρου Σπυρίδων

45. Τρυφωνίδης Γεώργιος

46. Μπόσκου Μαρία

47. Παναγιώτου Σταύρος 

48. Δραγασάκης Ιωάννης 

49. Αποστόλου Ευάγγελος

50. Ιντζές Αναστάσιος

Διαρκής επιτροπή κοινωνικών υποθέσεων των Υπουργείων:

α) Υγείας και Πρόνοιας

β) Εργασίας και Κοινωνικών Ασφαλίσεων

γ) Μεταφορών και Επικοινωνιών

1. Ακριβάκης Αλέξανδρος

2. Βλασσόπουλος Ευάγγελος

3. Γκεσούλης Νικόλαος

4. Ιωαννίδης Φοίβος

5. Καλαμακίδης Ιωάννης

6. Κανελλόπουλος Λάμπρος

7. Κατσανέβας Θεόδωρος

8. Καρχιμάκης Μιχαήλ 

9. Κίρκος Γεώργιος

10. Κοσσυβάκης Δημήτριος

11. Κουράκης Ιωάννης 

12. Κουρουμπλής Παναγιώτης

13. Μάτης Αθανάσιος

14. Οικονόμου Χρήστος

15. Παπαδέλλης Φραγκλίνος 

16. Παρασκευόπουλος Παρασκευάς

17. Πιπεργιάς Δημήτριος

18. Σμυρλής - Λιακατάς Χρήστος

19. Σπυρόπουλος Ροβέρτος

20. Στάϊκος Ευάγγελος

21. Στεφανής Κωνσταντίνος 

22. Στρατάκης Εμμανουήλ

23. Τσούρας Αθανάσιος

24. Φουντάς Παρασκευάς

25. Φραγκιαδουλάκης Εμμανουήλ

26. Φωτιάδης Παναγιώτης

27. Χαραλάμπους Ιωάννης

28. Ακήφογλου Μπηρόλ

29. Αλεξόπουλος Γεώργιος

30. Αναστασόπουλος Νικόλαος

31. Βεζδρεβάνης Ηλίας

32. Γιακουμάτος Γεράσιμος 

33. Γιαννόπουλος Αθανάσιος

34. Γκελεστάθης Νικόλαος

35. Καραμηνάς Κωνσταντίνος

36. Μελάς Παναγιώτης

37. Μιχαλολιάκος Βασίλειος

38. Μπαρμπαγιάννης Βασίλειος

39. Παπαγεωργόπουλος Ελευθέριος

40. Παπανικολάου Ελευθέριος

41. Πετραλιά - Πάλλη Φάνη

42. Σούρλας Γεώργιος

43. Σωτηρόπουλος Βασίλειος

44. Φουντουκίδου - Θεοδωρίδου Παρθένα

45. Χειμάρας Αθανάσιος

46. Κωστόπουλος Δημήτριος

47. Τασούλας Απόστολος 

48. Μουσταφά Μουσταφά

49. Αράπης Ιωάννης 

50. Δημαράς Ιωάννης

Διαρκής επιτροπή δημόσιας διοίκησης, δημόσιας τάξης και δικαιοσύνης των Υπουργείων:

α) Εσωτερικών, Δημόσιας Διοίκησης και Αποκέντρωσης

β) Δημόσιας Τάξης

γ) Δικαιοσύνης

δ) Τύπου και Μέσων Μαζικής Ενημέρωσης 

1. Αδαμόπουλος Γεώργιος 

2. Βαλυράκης Ιωσήφ

3. Γεωργιάδης Αθανάσιος

4. Γεωργόπουλος Δημήτριος

5. Ζαμπουνίδης Νικόλαος

6. Θεοδώρου Χρήστος

7. Καλαφάτης Αλέξανδρος

8. Κατσέλη Ελεωνόρα (Νόρα)

9. Κατσιμπάρδης Γεώργιος

10. Κεδίκογλου Βασίλειος

11. Κουλούρης Κίμων

12. Λάλος Κανέλλος

13. Νιώτης Γρηγόριος

14. Παπαηλίας Ηλίας

15. Παπανικόλας Βασίλειος

16. Πεπονής Αναστάσιος

17. Πετραλιάς Αυγερινός (Ρένος)

18. Σαατσόγλου Ανέστης

19. Σαλαγιάννης Νικόλαος

20. Σαρρής Δημήτριος

21. Σκανδαλίδης Κωνσταντίνος

22. Στάϊκος Ευάγγελος

23. Τζανής Λεωνίδας

24. Τσερτικίδης Παντελής

25. Τσιόκας Θεοχάρης

26. Τσούρας Αθανάσιος

27. Χαραλάμπους Ιωάννης

28. Ανδρεουλάκος Απόστολος

29. Γαρουφαλιάς Γεώργιος 

30. Γιοβανούδας Βαρσάμης

31. Δαβάκης Αθανάσιος

32. Ζαφειρόπουλος Επαμεινώνδας

33. Καμμένος Παναγιώτης (Πάνος)

34. Καρατζαφέρης Γεώργιος

35. Κατσίκης Θεόδωρος

36. Κεφαλογιάννης Ιωάννης

37. Λαμπρόπουλος Ιωάννης

38. Μάνος Στέφανος

39. Μαρκογιαννάκης Χρήστος

40. Μπρατάκος 'Αγγελος

41. Παυλόπουλος Προκόπιος

42. Πολύζος Ευάγγελος

43. Σιούφας Δημήτριος

44. Τζιτζικώστας Γεώργιος

45. Φούσας Αντώνιος

46. Αυδής Λεωνίδας 

47. Κανταρτζής Αχιλλεύς

48. Κουβέλης Φώτιος - Φανούριος

49. Καρακώστας Ιωάννης

50. Τσαφούλιας Γεώργιος

Διαρκής επιτροπή παραγωγής και εμπορίου των Υπουργείων:

α) Ανάπτυξης

β) Γεωργίας

γ) Εμπορικής Ναυτιλίας

1. Ακριβάκης Αλέξανδρος

2. Ακριτίδης Νικόλαος

3. Αργύρης Ευάγγελος

4. Αρσένη Μαρία

5. Βλαχόπουλος Ηλίας

6. Γεωργακόπουλος Δημήτριος

7. Γιαννάκης Ιωάννης

8. Γικόνογλου Μόσχος

9. Δαμιανίδης Αλέξανδρος

10. Ζήση Ροδούλα

11. Ζιάγκας Ιωάννης

12. Ηλιάδης Νικόλαος

13. Θάνος Δημήτριος

14. Κατσιλιέρης Πέτρος

15. Καψής Ιωάννης

16. Κουλούρης Κίμων

17. Κουτσόγιωργας Δημήτριος

18. Κωνσταντινίδης Ιωάννης

19. Μαγκριώτης Ιωάννης

20. Πεπονής Αναστάσιος

21. Σηφουνάκης Νικόλαος

22. Σπηλιόπουλος Κωνσταντίνος

23. Τσακλίδης Ιωάννης

24. Τσιλίκας Βασίλειος

25. Φλωρίδης Γεώργιος

26. Φλώρος Νικόλαος

27. Χρυσανθακόπουλος Αλέξανδρος

28. Βαρίνος Αθανάσιος

29. Βεζδρεβάνης Ηλίας

30. Βύζας Βασίλειος

31. Ευμοιρίδης Κωνσταντίνος

32. Καλός Γεώργιος

33. Καραμπίνας Κωνσταντίνος

34. Καρασμάνης Γεώργιος

35. Κατσαρός Νικόλαος

36. Λεονταρίδης Θεόφιλος

37. Μπασιάκος Ευάγγελος

38. Νάκος Αθανάσιος

39. Πασσαλίδης Θεόδωρος

40. Σαλαγκούδης Γεώργιος

41. Σταύρου Απόστολος

42. Τζοάννος Ιωάννης

43. Τσιαρτσιώνης Νικόλαος

44. Τσιτουρίδης Σάββας

45. Ψωμιάδης Παναγιώτης

46. Μπούτας Ευάγγελος

47. Αποστόλου Ευάγγελος

48. Δανέλλης Σπυρίδων

49. Καρατάσος Γεώργιος

50. Ρόκος Γεώργιος

Ο ΠΡΟΕΔΡΟΣ ΤΗΣ ΒΟΥΛΗΣ

ΑΠΟΣΤΟΛΟΣ ΧΡ. ΚΑΚΛΑΜΑΝΗΣ"

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι ο Υπουργός Εθνικής Οικονομίας και Οικονομικών κατέθεσε σχέδιο νόμου: "Κύρωση της από 8 Αυγούστου 1996 σύμβασης, μεταξύ του Ελληνικού Δημοσίου και της Εθνικής Τράπεζας της Ελλάδος και άλλες διατάξεις".

Οι Υπουργοί Εθνικής Οικονομίας και Οικονομικών, Εξωτερικών, Εργασίας και Κοινωνικών Ασφαλίσεων, κατέθεσαν σχέδιο νόμου: "Κύρωση του Δεύτερου και Τρίτου Πρωτοκόλλου της Γενικής Συμφωνίας, για τις συναλλαγές στον τομέα των Υπηρεσιών".

Παραπέμπονται στην αρμόδια Διαρκή Επιτροπή.

Οι Βουλευτές κύριοι Εμμανουήλ Κεφαλογιάννης, Τριαντάφυλλος Μπέλλος, Ιωάννης Λαμπρόπουλος, Θεόφιλος Λεονταρίδης, Γεώργιος Καλός, Αθανάσιος Δαβάκης, Νικόλαος Νικολόπουλος, Σπήλιος Σπηλιωτόπουλος, Σάββας Τσιτουρίδης, Γεώργιος Αλογοσκούφης, Γεώργιος Γαρουφαλιάς, Βασίλειος Κορκολόπουλος, Αναστάσιος Καραμάριος, Αθανάσιος Νάκος και Ευγένιος Χαϊτίδης, κατέθεσαν τις παρακάτω προτάσεις νόμων:

α) "'Ελεγχος εκλογικών εσόδων και δαπανών πολιτικών Κομμάτων και υποψηφίων Βουλευτών και άλλες διατάξεις".

β) "Ρύθμιση της διενέργειας και δημοσιοποίησης των δημοσκοπήσεων".

γ) "Ρύθμιση του τομέα της ραδιοτηλεόρασης και άλλες διατάξεις".

Η Γενική Γραμματέας του Κομμουνιστικού Κόμματος Ελλάδας κα Αλέκα Παπαρήγα και οι Βουλευτές κύριοι Λεωνίδας Αυδής, Νικόλαος Γκατζής, Αχιλλέας Κανταρτζής, Ορέστης Κολοζώφ, Στρατής Κόρακας, Δημήτριος Κωστόπουλος, Μαρία Μπόσκου, Ευάγγελος Μπούτας, Σταύρος Παναγιώτου και Απόστολος Τασούλας, κατέθεσαν πρόταση νόμου "Καθιέρωση του συστήματος της απλής αναλογικής για την εκλογή των Βουλευτών".

Παραπέμπονται στην αρμόδια Διαρκή Επιτροπή.

Κύριοι συνάδελφοι, έχω την τιμή να ανακοινώσω στην Ολομέλεια του Σώματος, ότι σύμφωνα με τα άρθρα 86, 72 παρ.1 του Συντάγματος και 153 παρ.4 και 154 παρ.2 του Κανονισμού της Βουλής, ότι στις 24.6.1996 εστάλη στον Πρόεδρο της Βουλής το υπ'αριθμόν εμπιστευτικό 577 της 24.6.1996 έγγραφο του Εισαγγελέως του Αρείου Πάγου, με το οποίο διαβιβάζει πόρισμα της διεξαχθείσης, κατόπιν παραγγελίας του, προκαταρκτικής εξέτασης του Εισαγγελέως Εφετών κ. Νικολάου Σιγούρα, μετά της σχηματισθείσης ποινικής δικογραφίας, αναφορικά με το διαγωνισμό και την ανάθεση εκμεταλλεύσεως του Καζίνου του Φλοίσβου.

Το έγγραφο αυτό και τα σχετικά στοιχεία είχαν υποβληθεί στην διάρκεια του Τμήματος Διακοπής Εργασιών της Βουλής, δηλαδή είχε ολοκληρωθεί η Γ' Σύνοδος της Βουλής, δεν ήταν εκ του Κανονισμού δυνατόν να κατατεθούν στο Τμήμα Διακοπής Εργασιών της Βουλής και σύμφωνα με τον Κανονισμό της Βουλής ανακοινώνεται η κατάθεσή τους σήμερα στην Ολομέλεια του Σώματος.

Με το παραπάνω έγγραφο του ο Εισαγγελέας του Αρείου Πάγου θέτει υπόψη της Βουλής το πόρισμα και τα επισυναπτόμενα σε αυτό αποδεικτικά στοιχεία, για να αποφασίσει, λόγω αρμοδιότητος, αν συντρέχει περίπτωση ποινικής διώξεως, τόσο κατά του τότε αρμοδίου Υπουργού Τουρισμού, όσο και ως προς τους συμμετόχους υπηρεσιακούς παράγοντες Τουρισμού και ΥΠ.Ε.ΧΩ.Δ.Ε., οι οποίοι ενδεχομένως να υπέχουν ευθύνη για παράβαση καθήκοντος.

Η Νέα Δημοκρατία, με έγγραφο του Προέδρου της κ. Μιλτιάδη 'Εβερτ, ορίζει ως Κοινοβουλευτικό της Εκπρόσωπο το Βουλευτή Κορινθίας κ. Σταύρο Δήμα και αναπληρωτή Κοινοβουλευτικό Εκπρόσωπό της ορίζει το Βουλευτή Καρδίτσας κ. Δημήτριο Σιούφα.

Τέλος αναφέρει ο κ. 'Εβερτ, ότι κατά περίπτωση θα ορίζονται οι Ειδικοί Κοινοβουλευτικοί της Εκπρόσωποι.

Ο Βουλευτής Αρκαδίας κ. Ροβέρτος Σπυρόπουλος δηλώνει, ότι αποδέχεται το βουλευτικό αξίωμα αντί της ιδιότητας του υπαλλήλου του Ο.Τ.Ε. σύμφωνα με το άρθρο 57 του Συντάγματος.

Οι συνάδελφοι κύριοι Θεόδωρος Κασσίμης, Ιωάννης Τζωάννος και Κώστας Καραμανλής ζητούν την άδεια του Σώματος για την ολιγοήμερη απουσία τους στο εξωτερικό για τους λόγους που αναφέρει κάθε ένας στη σχετική επιστολή του.

Εγκρίνει το Σώμα;

ΠΟΛΛΟΙ ΒΟΥΛΕΥΤΕΣ Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή ενέκρινε.

Κύριοι συνάδελφοι, σας έχει ήδη κοινοποιηθεί το δελτίο επικαίρων ερωτήσεων για τη σημερινή συνεδρίαση και έχω την τιμή να σας ανακοινώσω το δελτίο επικαίρων ερωτήσεων της Παρασκευής 18 Οκτωβρίου 1996 και ώρα 10.00' πρωινή:

"Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 2&3 Καν. Βουλής)

1. Η με αριθμό 22/16.10.1996 επίκαιρη ερώτηση του Βουλευτή της Νέας Δημοκρατίας κ. Γεωργίου Σούρλα προς τους Υπουργούς Εθνικής Οικονομίας, Ανάπτυξης, σχετικά με τις προθέσεις της Κυβέρνησης για την εκχώρηση μετοχών της Τσιμεντοβιομηχανίας ΑΓΕΤ-ΗΡΑΚΛΗΣ, από την Εθνική Τράπεζα της Ελλάδος σε Ιταλική Εταιρεία και τις επιπτώσεις από την ενέργεια αυτή.

2. Η με αριθμό 15/16.10.1996 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Εθνικής Παιδείας και Θρησκευμάτων, σχετικά με τη λήψη των αναγκαίων μέτρων ώστε να διαφυλαχθεί και ενισχυθεί ο δωρεάν και δημόσιος χαρακτήρας των Ανωτάτων Εκπαιδευτικών Ιδρυμάτων (Α.Ε.Ι.).

3. Η με αριθμό 12/16.10.96 Επίκαιρη Ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τα μέτρα αντιπλημμυρικής προστασίας της Αττικής, τα ποσά που δόθηκαν ως επιχορήγηση στους Οργανισμούς Τοπικής Αυτοδιοίκησης του Πειραιά για έργα καθαρισμού φρεατίων, αγωγών κ.λπ..

4. Η με αριθμό 14/16.10.1996 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης να καλύψει τα κενά σε διδακτικό προσωπικό κατά τη νέα σχολική χρονιά.

Β. Επίκαιρες ερωτήσεις Δεύτερου Κύκλου ('Αρθρο 130 παρ. 2&3 Καν. Βουλής)

1. Η με αριθμό 10/14.10.1996 επίκαιρη ερώτηση της Βουλευτού της Νέας Δημοκρατίας κας 'Αννας Ψαρούδα-Μπενάκη προς τον Υπουργό Εθνικής Παιδείας και Θρησκευμάτων, σχετικά με τις κινητοποιήσεις των μελών του Διδακτικού και Ερευνητικού Προσωπικού (Δ.Ε.Π) των Πανεπιστημίων και τη λήψη των αναγκαίων μέτρων για την αποκατάσταση της λειτουργίας των.

2. Η με αριθμό 16/16.10.1996 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τον Υπουργό Γεωργίας, σχετικά με τα μέτρα προστασίας των γαλακτοπαραγωγών."

Κυρίες και κύριοι συνάδελφοι, θα ήθελα να υπενθυμίσω στο Σώμα, ότι σύμφωνα με την πρόσφατη διάταξη του Κανονισμού της Βουλής, η οποία ψηφίσθηκε ομοφώνως από το Σώμα, εκτίθεται κατάλογος για την παρουσία των Βουλευτών στις ημέρες νομοθετικού έργου για το σύνολο των συναδέλφων, για τις ημέρες δε του κοινοβουλευτικού ελέγχου της Τρίτης και της Παρασκευής, για τους συναδέλφους που μετέχουν στην αντίστοιχη Διαρκή Επιτροπή, στο αντικείμενο της οποίας εμπίπτει η συζητούμενη κάθε φορά επερώτηση.

Κατά συνέπεια σήμερα, που δεν υπάρχει νομοθετικό έργο, δεν έχει εκτεθεί ο κατάλογος αυτός. Την Παρασκευή, όμως, θα εκτεθεί και θα ειδοποιηθούν και οι συνάδελφοι της Διαρκούς Επιτροπής Παραγωγής και Εμπορίου να το έχουν υπόψη τους, για να παρακολουθήσουν τη συνεδρίαση.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου:

ΑΛΕΞΑΝΔΡΟΣ ΜΠΑΛΤΑΣ (Υφυπ. Εθνικής Οικονομίας): Κύριε Πρόεδρε, μπορώ να έχω το λόγο;

ΠΡΟΕΔΡΟΣ (Απόστολος Κακλαμάνης): Ορίστε, κύριε Μπαλτά.

ΑΛΕΞΑΝΔΡΟΣ ΜΠΑΛΤΑΣ (Υφυπ. Εθνικής Οικονομίας): 'Ηθελα να ζητήσω την κατανόησή σας, καθώς και του συναδέλφου και του Σώματος, επειδή φεύγει το αεροπλάνο, μήπως μπορούμε να αναβάλουμε αυτήν την επίκαιρη ερώτηση για την επόμενη φορά.

ΠΡΟΕΔΡΟΣ (Απόστολος Κακλαμάνης): Κύριε Μπαλτά, έχετε δίκιο και είχατε ειδοποιήσει μάλιστα γι'αυτό και δεν αρχίσαμε αμέσως τη συνεδρίαση. 

Την ερώτηση την καταθέτει ο κ. Λυμπερακίδης. Συμφωνείτε, κύριε Λυμπερακίδη; Δεν θα αναβληθεί, θα διαγραφεί. Εσείς θα την καταθέσετε εκ νέου και αν το Kόμμα σας την προτείνει -αυτή είναι η διαδικασία εκ του Κανονισμού...

ΛΕΩΝΙΔΑΣ ΛΥΜΠΕΡΑΚΙΔΗΣ: Είναι πιθανό, όμως, έτσι να χαθεί. Αν το Κόμμα δεν την ξαναπροτείνει...

ΠΡΟΕΔΡΟΣ (Απόστολος Κακλαμάνης): Παρίσταται εδώ ο Κοινοβουλευτικός σας Εκπρόσωπος ο κ. Σιούφας. Θα λάβει υπόψη του αυτό το γεγονός για να διευκολύνει.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, νομίζω, ότι σε αυτού του είδους τις περιπτώσεις που η αιτία αναβολής δεν οφείλεται ούτε στο Κόμμα ούτε στο Βουλευτή, θα πρέπει να υπάρχει πρόνοια να ξανασυζητείται το θέμα χωρίς να επανέρχεται και ο Βουλευτής και το Κόμμα.

ΠΡΟΕΔΡΟΣ (Απόστολος Κακλαμάνης): Ο Κανονισμός, επειδή έχει υπόψη του το επίκαιρο του θέματος, γι' αυτό διαγράφει.

ΔΗΜΗΤΡΙΟΣ ΣΙΟΥΦΑΣ: Αυτό το γνωρίζω, αλλά κατ' οικονομίαν θα μπορούσε να συζητηθεί την Παρασκευή.

ΠΡΟΕΔΡΟΣ (Απόστολος Κακλαμάνης): Εάν διαφωνείτε, να μην πάρουμε άλλο χρόνο, να απαντήσει ο Υπουργός δύο λεπτά.

Συζητείται λοιπόν η πρώτη στην ημερήσια διάταξη επίκαιρη ερώτηση με αριθμό κατάθεσης 4/14.10.96 του Βουλευτή της Νέας Δημοκρατίας κ. Λυμπερακίδη προς τον Υπουργό Εθνικής Οικονομίας , σχετικά με τις ενέργειες της Κυβέρνησης να εξαιρεθεί η Θράκη από την υποχρεωτική διαδικασία υποβολής των επενδυτικών σχεδίων των κλάδων μεταποίησης και εμπορίας γεωργικών προϊόντων στις αρμόδιες κοινοτικές υπηρεσίες.

Η επίκαιρη ερώτηση του κ. Λυμπερακίδη έχει ως εξής:

"Με απόφαση της Ευρωπαϊκής Επιτροπής επεκτάθηκε η οδηγία 94-173/ΕΚ και καθίσταται υποχρεωτική πια και η παραπομπή στις αρμόδιες κοινοτικές υπηρεσίες των επενδυτικών σχεδίων που υποβάλλονται για ενίσχυση από τον αναπτυξιακό νόμο και αφορούν τους κλάδους μεταποίησης και εμπορίας γεωργικών προϊόντων.

Επιδίωξη της επιτροπής νομίζω είναι να ελέγχεται στις Βρυξέλλες και όχι στην Ελλάδα κατά πόσον οι ενισχυόμενες επενδύσεις συμπορεύονται με τις κοινοτικές οδηγίες, οι οποίες κατά τη γνώμη μου αποφεύγουν να ενισχύουν επενδύσεις του πρωτογενή τομέα.

Προσωπικά, αλλά και όλοι οι φορείς της Θράκης και οι επενδυτές, θεωρούμε ότι η απόφαση αυτή έχει θανατηφόρες επιπτώσεις στην πορεία και εξέλιξη του αναπτυξιακού σχεδιασμού της Θράκης, μια και στα περισσότερα αλλά και τα αποδοτικότερα και ελπιδοφόρα προγράμματα για την αναπτυξιακή ανάνηψη της περιοχής αποτελούν οι επενδύσεις, που έχουν σχέση με τον πρωτογενή τομέα, δηλαδή την τοπική παραγωγή.

Πρόβλημα μεγάλο επίσης θα έχουν και οι επενδύσεις, οι οποίες ενεκρίθησαν και βρίσκονται σε εξέλιξη, μια και ο όρος εξασφάλισης κοινοτικής έγκρισης ετέθη εκ των υστέρων.

Πρόβλημα επίσης θα έχει και ο εκσυγχρονισμός των ήδη υφισταμένων και σχετικών με την απόφαση επενδύσεων στη Θράκη, μια και θα είναι αδύνατος η ενίσχυση του σχεδιασμού τους από την Ευρωπαϊκή 'Ενωση. 

Κατόπιν τούτων:

Κατηγορώ την Κυβέρνηση -η Κυβέρνηση δεν κατηγορείται με τη διαδικασία των επικαίρων ερωτήσεων, ερωτάται -ερωτώ την Κυβέρνηση για την αδιαφορία της να επιδιώξει να εξαιρέσει έγκαιρα τη Θράκη από τις διατάξεις της στείρας αυτής απόφασης της επιτροπής και ερωτώ τον κύριο Υπουργό Εθνικής Οικονομίας, τι πρόκειται να πράξει, έστω και εκ των υστέρων, για την αντιμετώπιση του προκύψαντος προβλήματος.

Πότε και πώς, και τι νομίζει ότι θα στοιχίσει αυτή η παράλειψη, οικονομικά και χρονικά στην πορεία του προγράμματος ανάπτυξης της Θράκης".

Ο Υφυπουργός Εθνικής Οικονομίας κ. Αλέξανδρος Μπαλτάς έχει το λόγο.

ΑΛΕΞΑΝΔΡΟΣ ΜΠΑΛΤΑΣ (Υφυπ.Εθνικής Οικονομίας): Κύριε Πρόεδρε, ευχαριστώ. 'Οπως σας εξήγησα, θα είμαι πάρα πολύ σύντομος και αν κάτι δεν εξηγηθεί ακριβώς όπως πρέπει, θα παρακαλέσω τον κύριο συνάδελφο να έρθει στο Υπουργείο, για να του δώσω λεπτομέρειες στην όποια του απορία.

Κύριε συνάδελφε, δεν είναι ακριβώς έτσι όπως τα εμφανίζετε στην ερώτησή σας. Τα πράγματα είναι τελείως διαφορετικά. Δεν υπάρχει τέτοιος φόβος, ούτε θανατηφόρες επιπτώσεις. Το αντίθετο θα έλεγα.

Και για να σας δώσω να το καταλάβετε, από τις επενδύσεις που γίνονται στη Θράκη, αριθμός 112, μόνο οι οκτώ είναι εκείνες που ζητούν και την έγκριση της Ευρωπαϊκής 'Ενωσης. Αυτό αναφέρεται στις επενδύσεις, αλλά έχουμε ενεργήσει προς την Ευρωπαϊκή 'Ενωση, ώστε να μην υπάρξει πρόβλημα και να εγκριθούν. Επομένως δεν βλέπω το λόγο τέτοιας ανησυχίας, αλλά σε κάθε περίπτωση είμαι στη διάθεσή σας, για να σας δώσω λεπτομέρειες.

ΠΡΟΕΔΡΟΣ (Απόστολος Κακλαμάνης): Ο κ. Λυμπερακίδης έχει το λόγο.

ΛΕΩΝΙΔΑΣ ΛΥΜΠΕΡΑΚΙΔΗΣ: Κύριε Πρόεδρε, νομίζω ότι ο συμπαθέστατος κ. Μπαλτάς δεν πρόλαβε να ενημερωθεί επ' αυτού.

Δεν λέω για το τι είχε αποφασίσει η Ελληνική Πολιτεία και ποιες από τις επενδύσεις θα προωθούσε στην Ευρωπαϊκή 'Ενωση. Λέμε ότι τίθεται σε εφαρμογή ο υποχρεωτικός έλεγχος όλων αυτών των ελληνικών επενδύσεων από την Ευρώπη με την οδηγία 94173 και ως εκ τούτου και αυτές που είναι σε εξέλιξη, αλλά και οι καινούριες, θα περνούν από υπηρεσίες της Ευρωπαϊκής 'Ενωσης. Αυτό βέβαια εμάς σαν Θρακιώτες μας πειράζει, διότι ήδη στη Θράκη εξελίσσεται ένα πρόγραμμα ανάπτυξης και το 40% και πλέον των επενδύσεων έχουν σχέση με τον αγροτικό τομέα. Μια και στον 'Εβρο και στη Θράκη είναι του πρωτογενούς τομέα ενασχολούμενοι, καταλαβαίνετε ότι αυτό κόβει κάθε ελπίδα για τη συγκράτηση του πληθυσμού, διότι είναι τόσο ψηλή η μετανάστευση και αυτό όπως καταλαβαίνετε, μας αφορά απολύτως. Θέλουμε οπωσδήποτε να λάβει μέτρα η Κυβέρνηση, ώστε να προστατέψει τις επενδύσεις στη Θράκη.

ΠΡΟΕΔΡΟΣ (Απόστολος Κακλαμάνης): Ο κύριος Υφυπουργός έχει το λόγο.

ΑΛΕΞΑΝΔΡΟΣ ΜΠΑΛΤΑΣ (Υφυπ.Εθνικής Οικονομίας): Κύριε Πρόεδρε, επαναλαμβάνω ότι δεν είναι τόσο τραγικά τα πράγματα, αλλά είναι όπως ακριβώς τα περιέγραψα. Ελάχιστες είναι αυτές οι επενδύσεις για τις οποίες ζητήσαμε την έγκριση της Ευρωπαϊκής 'Ενωσης και πιστεύουμε ότι θα το πετύχουμε.

Σε ό,τι αφορά το ενδιαφέρον της Κυβέρνησης για τη Θράκη, απλώς σας αναφέρω ότι τα τελευταία τρία χρόνια, ποσοστό 50% των εγκεκριμένων επιχορηγήσεων στο σύνολο της Χώρας διατίθενται για επενδύσεις, που πραγματοποιούνται στην περιοχή της Ανατολικής Μακεδονίας και Θράκης.

Κύριε συνάδελφε, με συγχωρείτε που δεν μπορώ να πω περισσότερα, όπως σας είπα, όμως, είμαι στη διάθεσή σας, για να σας δώσω όσες λεπτομέρειες θέλετε. Σας καθησυχάζω, όμως, διότι δεν είναι έτσι όπως τα νομίζετε.

ΠΡΟΕΔΡΟΣ (Απόστολος Κακλαμάνης): Ακολουθεί η υπ'αριθμ.2 επίκαιρη ερώτηση της ημερήσιας διάταξης και η συναφής με αυτή, η υπ'αριθμ.3 του Δευτέρου Κύκλου των επικαίρων ερωτήσεων. Αυτές οι επίκαιρες ερωτήσεις θα συζητηθούν μαζί, σύμφωνα με το άρθρο 131 παρ.4, με την επιφύλαξη των δικαιωμάτων ως προς το χρόνο των ερωτώντων συναδέλφων.

Η δεύτερη στην ημερήσια διάταξη με αριθμό 6/14-10-96 επίκαιρη ερώτηση πρώτου κύκλου είναι του Βουλευτή του Κομμουνιστικού Κόμματος Ελλάδος κ. Νικολάου Γκατζή προς την Υπουργό Ανάπτυξης, σχετικά με τις προθέσεις της Κυβέρνησης για την εκχώρηση μέρους ή ολοκλήρου του πακέτου μετοχών της Τσιμεντοβιομηχανίας ΑΓΕΤ-ΗΡΑΚΛΗΣ, από την Εθνική Τράπεζα της Ελλάδος στην Ιταλική Calcestruzzi και τις επιπτώσεις από την ενέργεια αυτή.

Η ερώτηση του κ.Γκατζή έχει ως εξής: 

"Επειδή επίκειται η λήξη των εν κρυπτώ διαπραγματεύσεων της ΕΤΕ με την Ιταλική Calcestruzzi, για την εκχώρηση μέρους ή όλου του πακέτου μετοχών της ΕΤΕ, με συνέπεια την παράδοση του πλήρους ελέγχου του ομίλου ΑΓΕΤ-ΗΡΑΚΛΗΣ στα ξένα συμφέροντα. 

Επειδή τα σωματεία και οι εργαζόμενοι του χώρου απαιτούν και αγωνίζονται για την επιστροφή της ΑΓΕΤ στον ευρύτερο δημόσιο τομέα, πράγμα που αποτελεί και προεκλογική δέσμευση του Κυβερνώντος Κόμματος από το 1993:

Ερωτάται η Κυβέρνηση, ποια είναι η πολιτική βούλησή της για το μέλλον της στρατηγικής σημασίας Τσιμεντοβιομηχανίας ΑΓΕΤ-ΗΡΑΚΛΗΣ, κερδοφόρας και συναλλαγματοφόρας επιχείρησης και αν θα αποτρέψει την ολοκλήρωση της εκχώρησης του ελέγχου του ομίλου στην Calcestruzzi και την ως εκ τούτου άλωση της ελληνικής Τσιμεντοβιομηχανίας από τις πολυεθνικές του τσιμέντου, με εμφανείς κινδύνους για την εθνική οικονομία, τον κλάδο τσιμέντου στην Ελλάδα, τους εργαζόμενους και ειδικότερα την ΑΓΕΤ-ΗΡΑΚΛΗΣ, που μπορεί να οδηγηθεί μέχρι και στο "κλείσιμό" της;".

Επίσης, όπως είπα, συναφής είναι η τρίτη στην ημερήσια διάταξη με αριθμό 9/14-10-96 επίκαιρη ερώτηση δευτέρου κύκλου του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου, προς τους Υπουργούς Ανάπτυξης, Εθνικής Οικονομίας, σχετικά με τις προθέσεις της Κυβέρνησης για την εκχώρηση μέρους ή ολόκληρου του πακέτου μετοχών της Τσιμεντοβιομηχανίας ΑΓΕΤ-ΗΡΑΚΛΗΣ από την Εθνική Τράπεζα της Ελλάδος στην ιταλική Calcestruzzi και τις επιπτώσεις από την ενέργεια αυτή.

Η ερώτηση του κ. Αποστόλου έχει ως εξής:

"Η συμφωνία μεταβίβασης του πακέτου των μετοχών της ΕΤΕ στην ιταλική εταιρεία που ελέγχει την ΑΓΕΤ, σημαίνει την εκχώρηση πλήρων δικαιωμάτων πλειοψηφίας και αδυναμία οποιουδήποτε ουσιαστικού ελέγχου του ιταλικού Management.

Επειδή η Ελληνική Τσιμεντοβιομηχανία έχει αντιμετωπίσει και στο παρελθόν άσκοπες κυβερνητικές αποφάσεις και λόγω του ιδιαίτερου βάρους αυτής στις εξαγωγές και στην Εθνική Οικονομία και απασχόληση. 

Ερωτώνται οι κύριοι Υπουργοί Ανάπτυξης και Εθνικής Οικονομίας:

α) Αν θα επανεξετάσουν τα κριτήρια και τα πλαίσια της συμφωνίας, ώστε να κατοχυρώνουν πλήρως την ανταγωνιστικότητα και το διεθνή ανταγωνισμό της εταιρείας, κάτι που σήμερα δεν συμβαίνει.

β) Με ποιους τρόπους και μέσα στο μέλλον θα γίνεται ουσιαστικός έλεγχος από πλευράς συμφερόντων του Δημοσίου σε κρίσιμες αποφάσεις του Ιταλικού Management.

Η παράκλησή μου είναι να αποφεύγουμε τους ξένους όρους. Η γλώσσα μας είναι πλουσιότατη. Θα μπορούσε να είναι "της Ιταλικής διεύθυνσης της επιχειρήσεως".

γ) Ποιος θα ωφεληθεί των αποζημιώσεων της Ε.Ε. προς την ΑΓΕΤ-ΗΡΑΚΛΗΣ από τα πρόστιμα που επιβλήθηκαν στο καρτέλ τσιμέντου για αθέμιτο ανταγωνισμό σε βάρος της Ελληνικής Τσιμεντοβιομηχανίας;".

Η Υφυπουργός Ανάπτυξης η κα 'Αννα Διαμαντοπούλου έχει το λόγο.

Σιδεροκέφαλη!

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Ευχαριστώ πολύ, κύριε Πρόεδρε.

Στην πρώτη ερώτηση, θα απαντήσουμε ως εξής: Η Εθνική Τράπεζα, μέσα στα πλαίσια των συμβατικών υποχρεώσεων που έχει κατά την περίοδο της υπογραφής της σύμβασης με την Calcestruzzi, δέχθηκε πρόταση από τη συγκεκριμένη εταιρεία για πώληση μέρους των μετοχών που έμμεσα ή άμεσα είναι στην κατοχή της εταιρείας. 

Η όλη διαπραγμάτευση η οποία ξεκινάει από τη συμβατική υποχρέωση που προανέφερα, γίνεται μέσα σ'ένα συγκεκριμένο πολιτικό πλαίσιο που διασφαλίζει και τα συμφέροντα της τσιμεντοβιομηχανίας και τα συμφέροντα της επιχείρησης και τα συμφέροντα των εργαζομένων. Είναι δε αδιαπραγμάτευτος όρος από την αρχή το, ότι η Εθνική Τράπεζα σε κάθε περίπτωση διατηρεί το σύνολο των δικαιωμάτων που έχει και σήμερα. 

'Οσον αφορά τώρα τη δεύτερη επίκαιρη ερώτηση η οποία έχει 3 σημεία: Το ιδιοκτησιακό καθεστώς της ΑΓΕΤ-ΗΡΑΚΛΗΣ είναι διαμορφωμένο μέσα στα πλαίσια του συμβατικού και νομικού πλαισίου που υπάρχει για τις ιδιωτικές εταιρείες. Και βέβαια σ'αυτό συμπεριλαμβάνεται και το Κοινοτικό Δίκαιο. Οποιαδήποτε, λοιπόν, αλλαγή θα πρέπει να γίνει μέσα σ'αυτό το πλαίσιο και σ'αυτή τη φάση η Ελληνική Πολιτεία, δεν έχει λόγο να εμπλακεί.

Η ανταγωνιστικότητα και ο διεθνής προσανατολισμός της τσιμεντοβιομηχανίας αυτής, είναι μέσα στα συνολικότερα πλαίσια της τσιμεντοβιομηχανίας στην Ελλάδα, η οποία είναι ίσως από τους ελάχιστους κλάδους που δεν εθίγησαν καθόλου και στους οποίους το 50% της παραγωγής τους, είναι εξαγώγιμο.

Το δεύτερο σημείο αφορά τη διαχείριση και διοίκηση, για να μη χρησιμοποιήσω τον όρο management, κύριε Πρόεδρε, της εταιρείας.

Το δεύτερο σημείο αφορά τη διαχείριση και διοίκηση -για να μην χρησιμοποιήσω τον όρο management, κύριε Πρόεδρε- της εταιρείας. Τα αποτελέσματα της διαχείρισης της ΑΓΕΤ-ΗΡΑΚΛΗΣ, που είναι, βέβαια και με την εποπτεία της Εθνικής Τράπεζας, η οποία συμμετέχει στο Δ.Σ., ήταν πολύ θετικά. Να πούμε ότι η ΑΓΕΤ είναι κερδοφόρα με 10 ως 12 δισ. κέρδη ετησίως, με εξασφάλιση πλήρως των θέσεων εργασίας και με συνεχείς επενδύσεις. Φέτος μόνο, υπάρχουν καινούριες επενδύσεις ύψους 30 δισ. και ήδη έχει υλοποιηθεί το μεγαλύτερο μέρος αυτών.

Πιστεύουμε, λοιπόν, ότι πραγματικά, υπάρχει μια καλή διαχείριση, πολύ θετική και για την εταιρεία και για τον Τόπο, αλλά και για τους εργαζόμενους.

Το τρίτο σημείο αφορά τα έσοδα από τα πρόστιμα. Πρέπει να πούμε, ότι τα έσοδα, τα οποία ακόμα δεν είναι κατοχυρωμένα, γιατί δεν έχουν τελεσιδικήσει, σύμφωνα με το Κοινοτικό Δίκαιο, κατατίθενται στον ευρωπαϊκό προϋπολογισμό. Εάν υπάρχουν εταιρείες, οι οποίες θεωρούν, ότι θίγονται από τη λειτουργία του καρτέλ, έχουν δικαίωμα να προσφύγουν στα εθνικά δικαστήρια και από εκεί να ζητήσουν τις όποιες αποζημιώσεις.

ΠΡΟΕΔΡΟΣ (Απόστολος Κακλαμάνης): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, κατ' αρχήν θα ήθελα να πω, ότι η κυρία Υπουργός ή δεν είναι καλά ενημερωμένη ή εν πάση περιπτώσει, δεν λέει όλη την αλήθεια η οποία απορρέει από τη σύμβαση που αναφέρει, ότι είναι συμβατική υποχρέωση, πως το άρθρο 5 της σύμβασης που υπογράφηκε -από την επίσημη μετάφραση του Υπουργείου Εξωτερικών που έχουμε στα χέρια μας- αναφέρει ότι δεν υπάρχει καμιά υποχρέωση της Εθνικής Τράπεζας να πουλήσει μέρος των μετοχών της ή όλες τις μετοχές της. Θα καταθέσω και τη σελίδα, η οποία αναφέρεται στο συγκεκριμένο θέμα για τα ποσοστά συμμετοχής των συμβαλλομένων και την αλλαγή των ποσοστών.

(Στο σημείο αυτό ο Βουλευτής κ. Ν. Γκατζής καταθέτει το προαναφερθέν έγγραφο το οποίο έχει ως εξής:

"5. Αλλαγές στα ποσοστά συμμετοχής των συμβαλλομένων - Εκκαθάριση - Εισαγωγή των Μετοχών στο Χρηματιστήριο

5.1.1. Εάν η ΚΑΛ μέσα σε τέσσερα χρόνια από την ημερομηνία πωλήσεως των μετοχών της Η στην ΚΑΛ-ΝΑΤ (η Περίοδος) προτείνει να πωλήσει η Ν στην ΚΑΛ όχι λιγότερο από το 50% και μέχρι και το 100% των μετοχών της ΚΑΛ-ΝΑΤ που έχει στην κυριότητά της, και εάν η Ν αποδεχθεί την πρόταση, τότε οι απαιτουμενες μετοχές θα πωληθούν από την Ν και θα αποκτηθούν από την ΚΑΛ με αντίτιμο ίσο με την ονομαστική αξία των 1.000 δραχμών ανά μετοχή της ΚΑΛ-ΝΑΤ μετατραπέν σε Δολλάρια ΗΠΑ (με την ισοτιμία Δραχμής/Δολλαρίου ΗΠΑ) που θα ισχύει στην Αγορά Αθηνών την ημερομηνία πωλήσεως)"

ΝΙΚΟΛΑΟΣ ΓΚΑΤΖΗΣ: Πέρα από εκεί όμως, θα ήθελα να αναφέρω, κύριε Πρόεδρε, ότι η πώληση μιας επιχείρησης, όπως της ΑΓΕΤ δεν είναι μέσα στα στενά πλαίσια μιας τράπεζας, έχει μεγαλύτερη εμβέλεια και πολιτική σημασία. 'Εχει πολύ περισσότερη σημασία για την ανάπτυξη και την υποδομή της Χώρας μας, από τις ταμειακές εισπράξεις, τις οποίες επιδιώκει η ΕΤΕ. Είναι θέμα καθαρά πολιτικό. Πολιτική θα πρέπει να είναι και η απόφασή σας και νομίζουμε ότι θα πρέπει οπωσδήποτε να ανακαλέσετε την απόφαση που έχετε πάρει. Δεν θα πρέπει ένας κλάδος, όπως είναι η τσιμεντοβιομηχανία, να περάσει σε ξένα χέρια με κινδύνους και για την οικονομική ανάπτυξη της Χώρας και πολύ περισσότερο για την εθνική ανάπτυξη.

Πιστεύουμε, ότι δικαίως οι εργαζόμενοι του νομού -και όχι μόνο- καθώς και όλοι οι φορείς, η Τοπική Αυτοδιοίκηση, τα συνδικάτα κ.λπ., βρίσκονται σε ετοιμότητα να αναπτύξουν αγώνες για να παραμείνει η τσιμεντοβιομηχανία αυτή κάτω από κρατικό έλεγχο.

Δεν νοείται ανάπτυξη της Χώρας και στον τομέα αυτό να ακολουθείτε τη δογματική σας αντίληψη της νεοφιλελεύθερης πολιτικής που λέει "πουλάμε και ό,τι ήθελε προκύψει". Νομίζουμε, ότι αυτή η βιομηχανία πρέπει να μείνει στα χέρια του Ελληνικού Δημοσίου και θα πρέπει, μάλιστα, κατά την άποψή μας και κατά την άποψη των εργαζομένων και όλων των φορέων της Μαγνησίας -λέω πάλι και όχι μόνο, γιατί είναι και τα άλλα συνδικάτα- να περάσει ...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

'Ενα λεπτό μόνο, κύριε Πρόεδρε, διότι είναι και η παρθενική μου ομιλία, όπως βλέπετε.

ΠΡΟΕΔΡΟΣ (Απόστολος Κακλαμάνης): Να συντομεύσετε, ούτως ή άλλως. 

ΝΙΚΟΛΑΟΣ ΓΚΑΤΖΗΣ: Θα συντομεύσω. 

Θα πρέπει, κατά την άποψή μας, η επιχείρηση αυτή να γυρίσει στο Ελληνικό Δημόσιο, να αναπτυχθεί και να αποτελέσει το ελληνικό καρτέλ τσιμέντου. 'Εχει και τις δυνατότητες και την προοπτική να αναπτύξει ένα σοβαρό ρόλο στην ανάπτυξη της οικονομίας της Χώρας, αλλά και των εργαζομένων. 

Υπάρχει ο κίνδυνος και τον επισημαίνουμε, ότι η βιομηχανία μάλλον θα κλείσει, αν λάβετε υπόψη σας ότι η ιταλική βιομηχανία Ιtalcimenti ελέγχει το 25% της Calcestruzzi και οποιαδήποτε στιγμή μπορεί να γίνει κάτοχος ολόκληρης της επιχείρησης.

ΠΡΟΕΔΡΟΣ (Απόστολος Κακλαμάνης): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, αποδέχομαι την πρότασή σας για τη χρησιμοποίηση ελληνικών όρων.

Δεν έμεινα ικανοποιημένος από την απάντηση της κυρίας Υπουργού. Ο Συνασπισμός ήταν αντίθετος με την πώληση της ΑΓΕΤ στην Calcestruzzi. Μάλιστα, είχαμε πάρει και σχετικές πρωτοβουλίες για Εξεταστική Επιτροπή. Το ΠΑ.ΣΟ.Κ. υπαναχώρησε από τις αρχικές του θέσεις. Ο Συνασπισμός απαιτεί να διασφαλιστούν τρία πράγματα τα οποία δεν προβλέπονταν στο αρχικό συμβόλαιο πώλησης της εταιρείας.

Πρώτον, να μην αλλάξει ο διεθνής χαρακτήρας και προσανατολισμός της ΑΓΕΤ που διασφαλίζει την κερδοφορία της εταιρείας.

Δε θέλουμε να χρησιμοποιήσουν οι Ιταλοί την ΑΓΕΤ ως παραγωγό τσιμέντου, δηλαδή να τροφοδοτεί τη μητέρα Calcestruzzi. Να μην υπάρχει η σχέση μητέρα-καταναλωτής και η ΑΓΕΤ να είναι ο προμηθευτής, γιατί αυτό μπορεί να ενέχει τιμολογήσεις, υποτιμολογήσεις και μπορεί να υπάρξουν πιστώσεις, πράγματα τα οποία δεν επιθυμούμε.

Το δεύτερο που ζητάμε, είναι να διασφαλισθεί η θέση του Ελληνικού Δημοσίου στο Διοικητικό Συμβούλιο της Εταιρείας, ώστε να υπάρχει έλεγχος και διαφάνεια, ανάπτυξη και συνεχής εξαγωγική διείσδυση της ΑΓΕΤ στις ξένες αγορές. 

Θέλουμε να διασφαλίσουμε το ανεξάρτητο της ΑΓΕΤ απέναντι στο καρτέλ τσιμέντου. Η διαχείριση, το μάρκετινγκ είναι αυτό που μας ενδιαφέρει. Επιτέλους, ας μας απαντήσει η Υπουργός, αν θα χτυπάει το καρτέλ τσιμέντου η ΑΓΕΤ, ή θα ακολουθεί την πολιτική του καρτέλ.

Και το τρίτο που ζητήσαμε είναι το πρόστιμο που έχει μπει...

(Στο σημείο αυτό, ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Κύριε Πρόεδρε, ζητάω μισό λεπτό και εγώ σαν νέος Βουλευτής.

Το πρόστιμο που έχει μπει στο καρτέλ, ποιός το δικαιούται; Δεν αναφέρεται αυτό στη συμφωνία. Μήπως υπάρξει ένα δώρο γύρω στα 10 δισ. στην Calcestruzzi απ'αυτό το πρόστιμο; 

Με τη διασφάλιση των ανωτέρω τριών πραγμάτων, πιστεύουμε, ότι εξασφαλίζεται η απασχόληση των εργαζομένων και μάλιστα με υψηλό εισόδημα και καλές αμοιβές.

Ξέρετε, ότι η ιταλική ιδιοκτησία δεν έχει τηρήσει ένα βασικό όρο της σύμβασης, της παραχώρησης του 2% των μετοχών της ΑΓΕΤ στους εργαζομένους που εξέρχονται. Γι'αυτό το πράγμα πρέπει να ελεγχθεί η Εθνική Τράπεζα, η οποία συμμετείχε στο Διοικητικό Συμβούλιο της Εταιρείας.

Ευχαριστώ.

ΠΡΟΕΔΡΟΣ (Απόστολος Κακλαμάνης): Η κυρία Υπουργός έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπ. Ανάπτυξης): Σαν επιπλέον στοιχεία να προσθέσω -ο κύριος Βουλευτής θα τα ξέρει- ότι υπήρξε μία μεγάλη συζήτηση για τη νομική ερμηνεία της σύμβασης, για το αν ήταν υποχρεωτική ή όχι η επιμέρους διαπραγμάτευση των μετοχών, τις οποίες θα μπορούσε να δώσει η ΕΤΕ στην Calcestruzzi. Αυτή τη στιγμή δεν έχουν καταλήξει οι νομικοί της Τράπεζας σ'αυτήν την ερμηνεία. Υπάρχουν και από τις δύο πλευρές πολλά επιχειρήματα. Επαναλαμβάνω, ότι σε κάθε περίπτωση -και αυτό αφορά και τη δεύτερη ερώτηση- η διαπραγμάτευση ξεκινά από το δεδομένο, ότι η ΕΤΕ διατηρεί το σύνολο των δικαιωμάτων της.'Οπως ξέρετε, ένα από τα δικαιώματα αυτά, είναι η δυνατότητα να βάζει βέτο στο Διοικητικό Συμβούλιο για θέματα υψίστης σημασίας.'Ετσι με τον καλύτερο τρόπο σε κάθε περίπτωση διασφαλίζονται και τα δικαιώματα της Τράπεζας του Ελληνικού Δημοσίου.

Επαναλαμβάνω, ότι το θέμα των προστίμων είναι λυμένο. Τα πρόστιμα που μπαίνουν για υποθέσεις καρτέλ, όλα κατατίθενται στον Κοινοτικό Προϋπολογισμό. Και η δυνατότητα των θιγομένων εταιρειών είναι να τα πάρουν μόνο μετά από προσφυγή στα Εθνικά Δικαστήρια.

Για το θέμα της συνολικής πολιτικής άποψης, για το ρόλο των βιομηχανιών αλλά και συγκεκριμένα, της τσιμεντοβιομηχανίας, η πολιτική μας άποψη θα έλεγα ότι περιλαμβάνεται σε τρεις λέξεις: Πρώτον, είναι η ανάπτυξη των επιχειρήσεων. Η συγκεκριμένη επιχείρηση κάνει επενδύσεις 3 δισ. μόνο φέτος στην Ελλάδα. Είναι επενδύσεις που γίνονται στο χώρο μας και αφορούν αύξηση της παραγωγής στο χώρο μας. Δεύτερον, είναι η εξασφάλιση των θέσεων των εργαζομένων, που είναι απόλυτη. Δεν έχουμε καμία απώλεια εργαζομένων. Και τρίτον, ότι είναι εξαγωγικός ο ρόλος της ελληνικής παραγωγής. Και τα τρία αυτά επιτυγχάνονται.

ΠΡΟΕΔΡΟΣ (Απόστολος Κακλαμάνης): Τρίτη στην ημερήσια διάταξη είναι η με αριθμό 8/14-10-1996 επίκαιρη ερώτηση του Βουλευτή του Συνασπισμού κ. Μουσταφά Μουσταφά προς τον Υπουργό Γεωργίας, σχετικά με τη λήψη των αναγκαίων μέτρων στήριξης των βαμβακοπαραγωγών.

Η ερώτηση του κ. Μουσταφά έχει ως εξής:

"Η κατάσταση που επικρατεί στην αγορά βάμβακος είναι τραγική. Οι τιμές βάμβακος έχουν καταρρεύσει και προκαλούν αναστάτωση στους αγρότες καλλιεργητές. Το εισόδημα είναι αβέβαιο, αφού οι τιμές δεν καλύπτουν ούτε το κόστος παραγωγής. 

Επειδή το προϊόν είναι ανταγωνιστικό, έχει εθνική σημασία η στήριξη των παραγωγών, λόγω των ειδικών και εκτάκτων συνθηκών που αναγνώρισε και ο κύριος Πρωθυπουργός. Αν και υποσχέθηκε προεκλογικά βοήθεια 40 δραχμών ανά κιλό, σήμερα η Κυβέρνηση αναιρεί την υπόσχεσή της και τη χορήγηση βοηθήματος.

Ερωτάται ο κύριος Υπουργός Γεωργίας:

α)Αν η Κυβέρνηση θα στηρίξει τους βαμβακοπαραγωγούς καταβάλλοντας βοήθεια, όπως προεκλογικά υποσχέθηκε ο κύριος Πρωθυπουργός.

β)Αν η Κυβέρνηση και ο Υπουργός Γεωργίας θα αναζητήσει και θα διαπραγματευτεί πρόσθετους πόρους από την Ευρωπαϊκή 'Ενωση για τη στήριξη ειδικότερα των μικροκαλλιεργητών βάμβακος που απειλούνται με αφανισμό."

Ο Υπουργός Γεωργίας κ. Στέφανος Τζουμάκας έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Κύριε Πρόεδρε, θα ήθελα να πω, πως είναι υπερβολικές οι διατυπώσεις που κάνει ο κύριος συνάδελφος και σε ορισμένα στοιχεία που παραθέτει, δεν έχουν έτσι τα πράγματα. Δεν είναι ακριβή.

Και εξηγούμαι: Δεν είναι τραγική η κατάσταση στο χώρο του βάμβακος. Το βαμβάκι είναι ένα δυναμικό προϊόν, είναι ένα εθνικό προϊόν για τη Χώρα και ότι δεν είναι τραγική η κατάσταση αποδεικνύεται από το ότι φέτος είχε υπερπαραγωγή κατά 500.000 στρέμματα. Και γι' αυτό ασφαλώς θα υπάρχουν συνέπειες, καθ' ότι είμαστε χώρα της Ευρωπαϊκής 'Ενωσης και έχουμε συναποδεχθεί και συνομολογήσει το καθεστώς των ποσοστώσεων. 'Ενα θέμα είναι αυτό.

Δεύτερον, δεν έχουν καταρρεύσει οι τιμές, διότι ακόμη δεν έχει διαμορφωθεί η τιμή του βάμβακος. Η τιμή του βάμβακος προσδιορίζεται από ορισμένους παράγοντες, που υπερβαίνουν τα ελληνικά και τα ευρωπαϊκά σύνορα. Διαμορφώνεται η διεθνής τιμή και με βάση τη διεθνή τιμή και ορισμένους παράγοντες που σχετίζονται με την αύξηση της παραγωγής στην Ελλάδα και στην Ισπανία. Αυτές οι δύο χώρες διαμορφώνουν το ευρωπαϊκό πλαφόν. Και πρέπει να πούμε ότι με τις επιδοτήσεις της Ευρωπαϊκής 'Ενωσης τριπλασιάζεται η εμπορική τιμή του ευρωπαϊκού βαμβακιού, άρα και του ελληνικού, σε σχέση με τη διεθνή τιμή. Δεν είναι έτσι, λοιπόν, τα πράγματα. 

Συγκεκριμένα για φέτος οι ελληνικές αρχές ανήγγειλαν στην 'Ενωση τον Αύγουστο, όπως έχουμε υποχρέωση από τον Κανονισμό, την πρόβλεψη για την φετινή χρονιά σε 1.200.000. Αυτή η πρόβλεψη έγινε αποδεκτή και επειδή περιμένουμε να δούμε το ύψος της προσκόμισης στα ογδόντα επτά εκκοκκιστήρια της Χώρας, θα προσδιοριστεί και η θέση της Χώρας. Αν υπερβούμε αυτήν την αναγγελία, ασφαλώς θα έχουμε μείωση, γιατί θα υπερβούμε την ποσόστωσή μας. Με βάση αυτήν την εκτίμηση, που έγινε από πριν, τόσο από τις υπηρεσίες του Οργανισμού Βάμβακος, τους γεωπόνους, όσο και του Υπουργείου Γεωργίας, εκτιμήσαμε ότι θα υπάρξει μία μείωση στην τιμή φέτος, λόγω της υπέρβασης της ποσότητας εκ μέρους της Χώρας.

Συγκεκριμένα έχουν έλθει στις αλλεπάλληλες διεπαγγελματικές συσκέψεις στο Υπουργείο -επειδή ακριβώς δεν είναι τραγική η κατάσταση- οι καλλιεργητές και οι συνεταιριστές, να μας πουν ότι θα φτάσουν ακόμη να φυτέψουν βαμβάκι και στον 'Ολυμπο και στις γλάστρες, γιατί είναι το μόνο εξελισσόμενο προϊόν αυτήν τη στιγμή που πληρώνεται δυναμικά. Εκτιμήσαμε ότι με αυτήν την υπέρβαση των ποσοστώσεων θα υπάρχει πτώση της τιμής του βάμβακος. Είναι δηλαδή η συνυπευθυνότητα. Και αυτό ασφαλώς δημιουργεί μία δυσκολία στην εξέλιξη της τιμής και στη διαμόρφωσή της.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

ΠΡΟΕΔΡΟΣ (Απόστολος Κακλαμάνης): Κύριε Υπουργέ, παρακαλώ τελειώνετε, γιατί έχετε υπερβεί το χρόνο και δίδετε το κακό παράδειγμα στους νεώτερους συναδέλφους.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Τελειώνω, κύριε Πρόεδρε.

Ο Πρωθυπουργός ανήγγειλε πριν τις εκλογές -και αποτελεί δέσμευση της Κυβερνήσεως- ότι θα ενισχύσει την προκαταβολή κατά 40 δραχμές. Δεν έχει διαμορφωθεί τελική τιμή. Εμείς εκτιμούμε από τη διεπαγγελματική σύσκεψη στο Υπουργείο με όλες τις οργανώσεις της Θεσσαλίας, Βοιωτίας και Φθιώτιδος, ότι φέτος, λόγω των καιρικών συνθηκών, έχει πάει πολύ κάτω η παραγωγή, κάτω από τις προβλέψεις απ' αυτό που λέμε ηρτημένη παραγωγή και όταν θα διαμορφωθεί η τιμή, θα είναι πολύ υψηλότερη απ' αυτήν που προαναγγείλαμε κι εμείς με τις πρώτες εκτιμήσεις μας. 'Αρα, είναι σε εξέλιξη το θέμα. Δεν είναι βοήθημα αυτό, είναι προκαταβολή.

ΠΡΟΕΔΡΟΣ (Απόστολος Κακλαμάνης): Ο κ. Μουσταφά Μουσταφά έχει το λόγο.

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, ο κύριος Υπουργός είπε ότι, επειδή είναι μία δυναμική καλλιέργεια και λόγω της υπερπαραγωγής θα υπάρχουν συνέπειες. Εδώ νομίζω ότι έπρεπε και να προβλεφθεί και στις συζητήσεις που γίνονται στην Ευρώπη αυτή η υπερπαραγωγή. Δεύτερον, δεν μπορούμε να κατηγορούμε τους παραγωγούς, επειδή σκέπτονται να σπείρουν και στον 'Ολυμπο βαμβάκι. 'Επρεπε να υπάρξει μία πρόνοια από την αρχή, γιατί νομίζω ότι το Υπουργείο Γεωργίας ελέγχει την παραγωγή μέσω του Οργανισμού Βάμβακος με τις δηλώσεις κ.λπ., που γίνονται, ώστε να μην εξαρτάται η τιμή του βάμβακος κάθε τόσο από το πόσοι θα σπείρουν και ποιοι. Μία τέτοια λύση έχει εξασφαλιστεί στον καπνό κ.λπ.

Πάντως, κύριε Υπουργέ, παρ' όλο που λέμε ότι το βαμβάκι είναι λευκός χρυσός, στις περιοχές που καλλιεργείται έχει γίνει βραχνάς για τους παραγωγούς. Υπάρχει μια χαοτική κατάσταση και με τις ενώσεις και με τα εκκοκκιστήρια και οι ίδιοι οι παραγωγοί δεν ξέρουν ποιες θα είναι οι εξελίξεις. Αυτήν τη στιγμή η τιμή είναι πολύ χαμηλότερη από την περσινή.

Πραγματικά είχαμε μεγάλη μείωση στην παραγωγή. Στο Νομό Ροδόπης και γενικά στη Θράκη φθάνει το 30% έως 40%. Αυτή η κατάσταση έχει δημιουργήσει απόγνωση και απογοήτευση ανάμεσα στους παραγωγούς μικροκληρούχους.

Εμείς θα θέλαμε εδώ μαζί με μία μακροπρόθεσμη συνετή πολιτική που θα κατοχυρώνει την παραγωγή των αγροτών να παρθούν και άλλα μέτρα που θα ενισχύουν ένα μέρος της παραγωγής του βαμβακιού με κοινωνικά κριτήρια. Συγκεκριμένα να υποστηριχθεί ο μικρός παραγωγός. Είναι δυνατόν άνετα μέσω των δηλώσεων στον Οργανισμό Βάμβακος να μελετηθεί η στρωμάτωση των βαμαβακοπαραγωγών της Χώρας και να μπουν αντικειμενικά κριτήρια ανάλογα με τα στρέμματα ή με την παραγωγή σε τόνους ή σε στρέμματα και να υπάρχει συνυπευθυνότητα κλιμακωτά ή να μην πληρώσουν οι παραγωγοί. Αυτή θα ήταν σωστή ρύθμιση σύμφωνα και με το σλόγκαν των προγραμματικών δηλώσεων για έχοντες και κατέχοντες. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): 'Οντως, η γενική εκτίμηση είναι αυτή που είπε ο κύριος συνάδελφος. Φέτος υπάρχει μία μείωση της παραγωγής από τις καιρικές συνθήκες και από άλλες εξελίξεις γύρω στο 30% με 40^%. Με απόφασή μου όρισα ότι πρέπει να συγκροτηθούν πενταμελείς επιτροπές σε κάθε έναν από τους είκοσι νομούς που παράγουν βαμβάκι με βάση το ότι υπάρχει μείωση της παραγωγής 30% 'εως 40% και ότι έτσι η μέση απόδοση δεν μπορεί να υπερβεί τα διακόσια δέκα κιλά ανά στρέμμα στο σύνολο της Χώρας, εκτός από ορισμένες περιπτώσεις σε περιοχές όπου υπάρχει μία καλύτερη απόδοση.

Αυτό θα έχει ως συνέπεια να υπάρξουν τελείως διαφορετικές εξελίξεις από τις προεκτιμήσεις πού υπήρχαν σχετικά με το που θα πάει φέτος η τιμή του βαμβακιού. Δηλαδή, θα ανέβει, αλλά δε θέλουμε να λέμε πράγματα τα οποία σχετίζονται και με διεθνείς εξελίξεις για το πώς θα διαμορφωθεί η διεθνής τιμή.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής, κ. ΝΙΚΟΛΑΟΣ ΚΑΤΣΑΡΟΣ)

Δεύτερον, στο Συμβούλιο των Υπουργών του Σεπτεμβρίου ζήτησα και συζητήθηκε προ ημερησίας διατάξεως να αλλάξει το καθεστώς στο βαμβάκι. Πρώτον, να πάει η επιδότηση κατευθείαν στους παραγωγούς γιατί εκεί διαμορφώνονται ένα σωρό φαινόμενα, μέχρι και διαφθορά. Δεύτερον, να ανέβει το πλαφόν, γιατί υπάρχει αυτή η απαίτηση για περισσότερη καλλιέργεια και τρίτον να συζητήσουμε τον Κοινοτικό Προϋπολογισμό που αυτήν τη στιγμή και για τις δύο χώρες είναι 770 ΜEGA ECU. Είναι ένας μικρός λογαριασμός γιατί όντως για μας αποτελεί ένα σημαντικό προϊόν και είναι και η Ευρωπαϊκή 'Ενωση ελλειμματική σε βαμβάκι. Τα υπόλοιπα που θέσατε είναι θέματα που πρέπει να τα ξανασυζητήσουμε.

ΠΡΟΕΔΡΕΥΩΝ (Νικόλαος Κατσαρός): Επίκαιρες ερωτήσεις δευτέρου κύκλου.

Πρώτη στην ημερήσια διάταξη επίκαιρη ερώτηση δευτέρου κύκλου είναι, η με αριθμό 3/14.10.96 του Βουλευτή της Νέας Δημοκρατίας κ. Ιωάννη Χωματά προς τον Υπουργό Μεταφορών και Επικοινωνιών, σχετικά με τη λήψη των αναγκαίων μέτρων υλοποίησης του προγράμματος ηλεκτροφωτισμού των αεροδρομίων και ελικοδρομίων των Κυκλάδων και των άλλων νησιών του Αιγαίου.

Η επίκαιρη ερώτηση του κ. Χωματά έχει ως εξής: "Το πρόβλημα των επειγουσών αερομεταφορών επί τρία έτη παρά τις υποσχέσεις και δεσμεύσεις της Κυβέρνησής σας παραμένει άλυτο, παρά τη σοβαρότητα που παρουσιάζει εκ του γεγονότος ότι χάνονται ανθρώπινες ζωές που θα μπορούσαν να είχαν διασωθεί.

1. Επειδή στην επίλυση αυτού του προβλήματος πλην της προμηθείας ελικοπτέρων παντός καιρού και νυκτερινής πλοήγησης, απαραίτητη προϋπόθεση αποτελεί ο ηλεκτροφωτισμός των υπαρχόντων αεροδρομίων και ελικοδρομίων στα νησιά των Κυκλάδων.

2. Επειδή, πλην του ηλεκτροφωτισμού απαιτούνται και τα κατάλληλα αεροβοηθήματα.

3. Επειδή οι μέχρι σήμερα δεσμεύσεις και υποσχέσεις των αρμοδίων για την άμεση διάθεση των κονδυλίων και την υλοποίηση αυτού του προγράμματος δεν έχουν πραγματοποιηθεί.

4. Επειδή εξ αυτού του λόγου οι έχοντες ανάγκη επείγουσας αερομεταφοράς πεθαίνουν αβοήθητοι.

Καλείσθε, κύριε Υπουργέ,

να ενημερώσετε το Λαό που πεθαίνει αβοήθητος από την ολιγωρία και αδιαφορία της Πολιτείας, πότε επιτέλους θα υλοποιηθεί το πρόγραμμα ηλεκτροφωτισμού των αεροδρομίων και ελικοδρομίων των Κυκλάδων και των άλλων νησιών του Αιγαίου".

Ο Υπουργός Μεταφορών και Επικοινωνιών κ. Καστανίδης έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):Κύριε Πρόεδρε, θα ήθελα να ευχαριστήσω τον κύριο συνάδελφο, γιατί μας δίνει την ευκαιρία να συζητήσουμε ένα θέμα που αφορά εθνικά ευαίσθητες περιοχές και έτσι να το αναδείξουμε. Μου δίνει επίσης την ευκαιρία να δώσω μερικές εξηγήσεις και διευκρινήσεις που ελπίζω ότι θα λύσουν τις πολλές παρεξηγήσεις στον τομέα της ενημέρωσης που έχουν και συνάδελφοι, αλλά και κάτοικοι, όχι μόνο αυτών των ευαίσθητων περιοχών, αλλά συνολικά στην Ελλάδα οι πολίτες.

Κύριοι συνάδελφοι, υπάρχουν σαράντα τέσσερα αεροδρόμια στη Χώρα. Μεταξύ αυτών των σαράντα τέσσερα αεροδρομίων της Χώρας είναι δέκα όσα δε διαθέτουν ηλεκτροφωτισμό. Αυτά είναι το Καστελόριζο, η Αστυπάλαια, η Κάσος, η Λέρος, η Ικαρία, τα Κύθηρα, η Πάρος, η Νάξος και η Μήλος. Απ' αυτά, τα δέκα αεροδρόμια που υπολείπονται ως προς τον εξοπλισμό του ηλεκτροφωτισμού, τα τρία θα προμηθευτούν πολύ σύντομα- μιλάω για την Πάρο, Νάξο και τη Μήλο, για τα οποία τελευταία το ΥΠΕΧΩΔΕ, κατακύρωσε το σχετικό διαγωνισμό για τον ηλεκτροφωτισμό της και στην αμέσως προσεχή περίοδο, θα ηλεκτροφωτιστούν οπότε απομένουν επτά. Για την Ικαρία έχει ολοκληρωθεί η σχετική μελέτη και η δημοπράτηση θα γίνει τις επόμενες εβδομάδες.

Σχετικά με τα ελικοδρόμια: στο θέμα αυτό αφορά η παρεξήγηση. Η Υπηρεσία Πολιτικής Αεροπορίας ενώ είναι υπεύθυνη μαζί με το Υ.ΠΕ.ΧΩ.Δ.Ε. για τη σύνταξη μελετών και την εκτέλεση έργων, όταν πρόκειται για τα αεροδρόμια, για τα ελικοδρόμια, δεν έχει καμία απολύτως ευθύνη. Η εκτέλεση των έργων, καθώς και η συντήρηση των ελικοδρομίων δεν ανήκουν στην αρμοδιότητα της Υ.Π.Α., από το νόμο. Διαχειρίζονται τα ελικοδρόμια της Χώρας -δεν ξέρω αν πρέπει να πω ευτυχώς ή δυστυχώς- ο πρώτος και ο δεύτερος βαθμός Αυτοδιοίκησης. Η Υ.Π.Α. ό,τι πράττει είναι μόνο να εγκρίνει μελέτες. Και αυτές τις μελέτες τις αποστέλει στη Νομαρχιακή Αυτοδιοίκηση προκειμένου να εκτελεστούν τα έργα ηλεκτροφωτισμού. Στα περισσότερα ελικοδρόμια του νησιωτικού χώρου, όχι σε όλα, τοποθετήθηκε ηλεκτροφωτισμός. Πολλές φορές δε λειτουργεί και καθιστά στις δύσκολες ώρες και κυρίως τη νύκτα, αδύνατη την προσέγγιση, παρά τις έντονες προσπάθειες που καταβάλλουν οι πιλότοι. Και αυτό γιατί συχνά η Νομαρχιακή η Πρωτοβάθμια Αυτοδιοίκηση δεν ασχολείται επαρκώς πέρα το γεγονός ότι έχουν την ευθύνη της συντήρησης και λειτουργίας αυτών των υποδομών.

Θα είχα να σας δώσω πολλά ενδιαφέροντα στοιχεία και ίσως χρειαστεί να το κάνω μετά τη δική σας παρέμβαση. Πάντως όπως και να έχει το πράγμα, παρακαλώ να διευκρινιστεί, ότι ιδιαίτερα για τα ελικοδρόμια, η ευθύνη της συντήρησης και της λειτουργίας δεν ανήκει στις αρμοδιότητες του Υπουργείου Μεταφορών και ειδικότερα της Υ.Π.Α.. Παρά ταύτα τόσο για τα ελικοδρόμια όσο και για τα αεροδρόμια, κάνουμε ό,τι μπορούμε. Εξελίσσεται δε ένα πρόγραμμα για το οποίο δύο-τρία στοιχεία σας έδωσα πριν.

ΠΡΟΕΔΡΕΥΩΝ (Νικόλαος Κατσαρός):Ο κ. Χωματάς έχει το λόγο.

ΙΩΑΝΝΗΣ ΧΩΜΑΤΑΣ: Κύριε Πρόεδρε, ο λόγος για τον οποίο έφερα την επίκαιρη ερώτηση σήμερα στον αξιότιμο Υπουργό Μεταφορών και Επικοινωνιών, είναι ότι ο ηλεκτροφωτισμός των αεροδρομίων και των ελικοδρομίων, που αναφερθήκατε, κύριε Υπουργέ, εξυπηρετεί εκτός των άλλων και την ανάγκη επειγουσών αερομεταφορών, κυρίως κατά τη διάρκεια της νύχτας. Είναι ένα πρόβλημα, το οποίο βασανίζει τους κατοίκους των νησιών και το οποίο δυστυχώς μέχρι σήμερα, παρά τις διάφορες δεσμεύσεις και υποσχέσεις όλων των κυβερνήσεων, δεν έχει λυθεί.

Γνωρίζετε πάρα πολύ καλά ίσως από τις παρεμβάσεις μου και από το παρελθόν, ότι οι αρμόδιοι φορείς των συναρμοδίων Υπουργείων και του Υπουργείου Μεταφορών και του Υπουργείου ΠΕ.ΧΩ.Δ.Ε. -και χαίρομαι που είναι ο κ. Λαλιώτης σήμερα εδώ- έδωσαν ορισμένες δεσμεύσεις και υποσχέσεις για την υλοποίηση του ηλεκτροφωτισμού αυτών των αεροδρομίων, υποσχέσεις, όμως, και δεσμεύσεις, οι οποίες μέχρι σήμερα δεν έχουν τηρηθεί.

Ο λόγος για τον οποίο φέρνω την επίκαιρη ερώτηση, κύριε Υπουργέ, είναι ότι εσείς προϋπήρξατε στο Υπουργείο και υπάρχει μία συνέχεια της παρουσίας σας εκεί. Και ακόμα, δυστυχώς, αυτό το πρόγραμμα δεν έχει υλοποιηθεί, παρά -επαναλαμβάνω- το γεγονός ότι έχετε και σεις προσωπικά δεσμευθεί.

Δεν είναι δυνατόν, πραγματικά από την ολιγωρία ή την αδιαφορία των οποιονδήποτε, σήμερα να χάνονται ανθρώπινες ζωές. Δεν μπορώ να πείσω τους κατοίκους των νησιών, ότι υπάρχουν χρήματα, υπάρχει η πολιτική βούληση και, όμως, αυτό το έργο δεν υλοποιείται, ένα έργο το οποίο σώζει ζωές.

Αναφερθήκατε στο αεροδρόμιο του Καστελορίζου. Το αεροδρόμιο του Καστελορίζου την επομένη του ατυχούς συμβάντος, που μας εξέθεσε διεθνώς, εδόθη εντολή να ηλεκτροφωτισθεί και αυτό διότι αδυνατούσαμε το βράδυ, από τις πρώτες βραδινές ώρες, να στείλουμε ένα ελικόπτερο εκεί να πάρει έναν τραυματισθέντα, έναν ατυχή νέο και ζητήσαμε τη βοήθεια στο αγροτικό ιατρείο των γειτονικών ακτών. Είναι ένα γεγονός, το οποίο πραγματικά μας ταπείνωσε. Και τότε δόθηκε εντολή και την επομένη ηλεκτροφωτίσθηκε το αεροδρόμιο του Καστελορίζου.

Απορώ, λοιπόν, πώς είναι δυνατόν να υπάρχουν τα χρήματα, να υπάρχει η πολιτική βούληση και το έργο να μην υλοποιείται.

Από την άλλη μεριά αναφερθήκατε στα υπόλοιπα ελικοδρόμια.

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή).

Εάν έχετε την καλοσύνη, κύριε Πρόεδρε, το θέμα είναι σοβαρό και επειδή έχω κατ'επανάληψη ζητήσει να λυθεί αυτό το θέμα, θέλω να δοθεί μία απάντηση και δέσμευση, από τον κύριο Υπουργό, αυτήν τη στιγμή, η οποία φαντάζομαι ότι θα είναι η τελική.

ΠΡΟΕΔΡΕΥΩΝ (Νικόλαος Κατσαρός): Τελειώνετε, κύριε Χωματά.

ΙΩΑΝΝΗΣ ΧΩΜΑΤΑΣ: Τελειώνω, κύριε Πρόεδρε.

Τα ελικοδρόμια τα οποία υπάρχουν στις Κυκλάδες -αναφέρομαι ειδικά στις Κυκλάδες- είναι επτά. Από τα είκοσι τέσσερα νησιά, τα επτά έχουν ελικοδρόμια. 'Εχω εδώ τις απαντήσεις των Υπουργείων, κύριε Υπουργέ -και αναφέρομαι και σε σας, κύριε Λαλιώτη. Κανένα από τα επτά δε λειτουργεί. Και ξέρετε γιατί; Διότι είτε ο ηλεκτροφωτισμός δεν είναι κατάλληλος, είτε το ανεμούριο δεν υπάρχει είτε δεν υπάρχουν κατάλληλες σηματοδοτήσεις, είτε διότι το ελικοδρόμιο εκρίθη ακατάλληλο. Κατασκευάστηκε καινούριο ελικοδρόμιο στην 'Ιο και δεν μπορεί να προσγειωθεί το ελικόπτερο, διότι υπάρχουν καλώδια και στύλοι της Δ.Ε.Η. που εμποδίζουν την προσγείωση του ελικοπτέρου.

Κάποτε θα πρέπει να σταματήσουμε να κάνουμε καταγραφές και διαπιστώσεις και να λύσουμε τα προβλήματα που απασχολούν τον απλό πολίτη. Δεν είναι θέμα σύγχυσης, δεν είναι θέμα κακής ενημέρωσης, αλλά είναι η ανάγκη που μας επιβάλει, κύριε Υπουργέ, να έλθουμε εδώ και να σας ζητήσουμε να ασχοληθείτε με τα προβλήματα του Λαού.

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Χωματά.

ΙΩΑΝΝΗΣ ΧΩΜΑΤΑΣ: Εάν θέλετε, να σας δώσω την έκθεση της Υπηρεσίας της Πολιτικής Αεροπορίας για τα αεροδρόμια και τα ελικοδρόμια, που έγινε μετά από επιτόπια έρευνα τον Απρίλιο του τρέχοντος έτους.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Kύριε Πρόεδρε, αντιλαμβάνομαι το πάθος ενός συναδέλφου και εκπροσώπου μιας περιοχής, που πραγματικά αξίζει της μεγαλύτερης δυνατής προσοχής.

'Εδωσα μερικά στοιχεία προηγουμένως, αλλά θα χρειαστεί και πάλι να τονίσω μερικά απ'αυτά.

Επαναλαμβάνω ότι από τα σαράντα τέσσερα αεροδρόμια της Χώρας, δέκα είναι αυτά που δεν έχουν ηλεκτροφωτισμό. Εξ αυτών, για τα 3 -στην περίοδο που τουλάχιστον έχω εγώ την ευθύνη- της Πάρου, Μήλου και Νάξου, δημοπρατήθηκε και ήδη έχει ανατεθεί μετά το διαγωνισμό το έργο του ηλεκτροφωτισμού. Για το τέταρτο, στην Ικαρία, επαναλαμβάνω ότι βρίσκεται ήδη σε εξέλιξη η μελέτη και θα γίνει πολύ σύντομη η δημοπράτηση. Για τα υπόλοιπα θα υπάρξουν επίσης παρεμβάσεις. Είμαστε στο στάδιο των μελετών.

Για τα ελικοδρόμια να διευκρινίσουμε κάτι. Το μεγάλο πρόβλημα δεν υπάρχει στις περιοχές που λειτουργούν τα αεροδρόμια, αλλά εκεί που είναι τα ελικοδρόμια. Γιατί είναι δύσκολη η προσέγγιση.

Θα μπορούσα να σηκώσω και εγώ λίγο τους τόνους, αλλά νομίζω ότι δεν αξίζει για τις περιοχές για τις οποίες μιλούμε. Αντιθέτως, αξίζουν τη μεγαλύτερη δυνατή συγκατάβαση όλων μας, σε μία κοινή προσπάθεια να επιλύσουμε τα προβλήματα.

Σας γνωρίζω, λοιπόν, ότι η Υπηρεσία Πολιτικής Αεροπορίας θέτει ήδη θέμα για το ποιος θα διαχειρίζεται τις τύχες των ελικοδρομίων αυτών.

Διότι μέχρι τώρα, πέρα την προσπάθειά μας να ενισχύσουμε τα περιφερειακά αεροδρόμια, με την ευθύνη να ανήκει στους δήμους και στη Νομαρχιακή Αυτοδιοίκηση, οδηγηθήκαμε σε άλλα αποτελέσματα.

Κύριε Χωματά, δε θα ήθελα να δώσω στοιχεία. Την έκθεση της Υπηρεσίας Πολιτικής Αεροπορίας την έχετε στα χέρια σας, όπως την έχω και εγώ. Είναι δημόσιο έγγραφο. Είναι η μοναδική αρμοδιότητα που έχει για τα ελικοδρόμια της Χώρας, η Υπηρεσία Πολιτικής Αεροπορίας, δηλαδή είτε να εγκρίνει μελέτες είτε να επιθεωρεί. Δεν έχει άλλη αρμοδιότητα. Σας μιλώ αυτήν την ώρα ως Υπουργός Μεταφορών, θα ήθελα να την έχω την αρμοδιότητα. Δεν την έχω. Ούτε η Υπηρεσία Πολιτικής Αεροπορίας. Διεξήχθη, λοιπόν, έρευνα και από την έρευνα αυτή προέκυψαν συγκεκριμένες διαπιστώσεις. Στην 'Ιο έχει κατασκευαστεί ελικοδρόμιο και παρά την προσπάθεια του πιλότου δεν κατέστη δυνατή η προσέγγιση στο ελικοδρόμιο, λόγω της υπάρξεως δικτύου της Δ.Ε.Η., με κολώνες, σύρματα, και άλλα που έχουν αποκλείσει το ελικοδρόμιο.

Στη Φολέγανδρο...

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Υπουργού).

Κύριε Πρόεδρε, να σταματήσω. 'Εχω την εντύπωση ότι μερικά θέματα είναι ιδιαίτερης εθνικής σημασίας.

ΠΡΟΕΔΡΕΥΩΝ (Νικόλαος Κατσαρός): Ναι, αλλά υπάρχει κάποια διαδικασία, μέσα στα χρονικά περιθώρια της οποίας πρέπει να τελειώνουν οι τοποθετήσεις.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Η διαδικασία καμιά φορά υποτάσσεται στην σκοπιμότητα του εθνικού οφέλους.

ΠΡΟΕΔΡΕΥΩΝ (Νικόλαος Κατσαρός): Ναι, αλλά στην σκοπιμότητα εντάσσεται και η περιληπτικότερη αναφορά σε ορισμένα θέματα.

Παρακαλώ, συμπληρώστε την σκέψη σας και τελειώνετε.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Να πώ, λοιπόν, μια πρόταση. Στη Φολέγανδρο- ήταν και ο τόπος εξορίας του πατέρα μου- επειδή προφανώς λειτουργούν οι αρχές, δεν έχει πρόβλημα ο φωτισμός. Εάν κάνετε μια ανάγνωση της εκθέσεως της Υ.Π.Α., για να ενημερωθούν και οι συνάδελφοι, θα διαπιστώσετε, ότι ενώ υπάρχει φωτισμός σε πολλά ελικοδρόμια, δεν μπορεί να λειτουργήσει γιατί είναι σπασμένα τα σώματα. Πώς να λειτουργήσει; Δεν έχει την ευθύνη το Κράτος επιτέλους. Συνηθίζουμε να μιλούμε για την αποκέντρωση. 'Εχει και αυτή το κόστος της.

ΠΡΟΕΔΡΕΥΩΝ (Νικόλαος Κατσαρός): Τελειώνετε παρακαλώ, κύριε Υπουργέ.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Τελείωσα, κύριε Πρόεδρε.

Γι' αυτό ακριβώς σας λέγω, ότι επειδή έχουμε διαπιστώσει ότι ιδιαίτερα σ' ό,τι έχει σχέση με τα ελικοδρόμια της Χώρας, επειδή δεν ανήκει η ευθύνη στο Κράτος και στο Υπουργείο Μεταφορών, δημιουργούνται προβλήματα, το Υπουργείο Μεταφορών θα θέσει θέματα που αφορούν στην λειτουργία των ελικοδρομίων...

ΠΡΟΕΔΡΕΥΩΝ (Νικόλαος Κατσαρός): 'Ολη την πολιτική του Υπουργείου δε θα την ακούσουμε επ' ευκαιρία μιας επίκαιρης ερώτησης. Σας παρακαλώ πάρα πολύ!

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Εντάξει, κύριε Πρόεδρε. Τελείωσα. Να 'στε καλά.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να ανακοινώσω ότι ο Υπουργός Εθνικής Οικονομίας και Οικονομικών κατέθεσε σχέδιο νόμου "Παράταση προθεσμίας ισχύος μειωμένου συντελεστή ειδικού φόρου κατανάλωσης (Ε.Φ.Κ.) σε ορισμένα πετρελαιοειδή προϊόντα".

Παραπέμπεται στην αρμόδια Διαρκή Επιτροπή.

Δεύτερη επίκαιρη ερώτηση του δεύτερου κύκλου είναι η με αριθμό 7/14-10-1996 του Βουλευτού του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τις πρόσφατες πλημμύρες στις περιοχές Ρέντη, Παλιάς Κοκκινιάς και Καμινίων και τη λήψη των αναγκαίων μέτρων για την αποπεράτωση των αντιπλημμυρικών έργων και την αποζημίωση των πληγέντων.

Η ερώτηση του κ. Κόρακα ειδικότερα έχει ως εξής:

"Για άλλη μια φορά οι κάτοικοι στις λαϊκές συνοικίες του Πειραιά έζησαν τον τρόμο και την απόγνωση που συνοδεύουν κάθε ξαφνική και έντονη βροχόπτωση. Ιδιαίτερα στις περιοχές του Ρέντη, της Παλιάς Κοκκινιάς και των Καμινιών οι ζημιές είναι ανυπολόγιστες.

Ερωτάται ο κύριος Υπουργός:

Είναι στις προθέσεις της Κυβέρνησης η πλήρης και χωρίς περιορισμούς αποζημίωση για τις ζημιές που υπέστησαν καταστήματα, βιοτεχνίες, επιχειρήσεις και κατοικίες ; Συγκεκριμένα:

α) θα αποζημιωθούν οι καταστροφές οικιακού εξοπλισμού και εμπορευμάτων;

β) θα αποζημιωθούν τα μηχανήματα, οι πρώτες ύλες, η παραγωγή και τα αποθέματα στις βιοτεχνίες που καταστράφηκαν;

γ) θα δοθούν έκτακτα ειδικά επιδόματα στους εργαζόμενους που οδηγούνται σε αναγκαστική ανεργία λόγω αναστολής λειτουργίας των επιχειρήσεων όπου απασχολούνται; 

Με ποιο συγκεκριμένο χρονοδιάγραμμα θα προχωρήσουν τα έργα διευθέτησης του Κηφισού και της αντιπλημμυρικής οχύρωσης των γύρω περιοχών; Πιο συγκεκριμένα:

α) Δημοπρατήθηκε και αν ναι, πότε ολοκληρώνεται το έργο εκβάθυνσης και διαπλάτυνσης του Κηφισού στο τμήμα του που διαπερνά της πληγείσες περιοχές, όπως είχε δεσμευθεί στη Βουλή ο τότε Υφυπουργός ΠΕ.ΧΩ.Δ.Ε. σε συζήτηση επίκαιρης ερώτησης του Κ.Κ.Ε. στις 15-12-1995;

β) θα υπάρξει χρηματοδότηση για παράλληλη κατασκευή αγωγών ομβρίων υδάτων στο Δήμο Ρέντη και όπου αλλού απαιτείται; Με ποιό συγκεκριμένο τρόπο θα προχωρήσει το έργο και πότε θα έχει ολοκληρωθεί;"

Ο Υπουργός ΠΕ.ΧΩ.Δ.Ε. κ. Λαλιώτης έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Κύριε Πρόεδρε, στην επίκαιρη ερώτησή του ο αξιότιμος Βουλευτής κ.Κόρακας θέτει δύο θέματα για την Αττική: Το θέμα του σχεδιασμού και της πρόβλεψης της Πολιτείας για την αντιπλημμυρική θωράκιση της Αττικής και δεύτερον, το θέμα της αποκατάστασης των ζημιών που υπήρχαν ή υπάρχουν σε προηγούμενα χρόνια ή φέτος.

Θα ήθελα να κάνω δύο επισημάνσεις. Πρώτον, ως προς την αντιπλημμυρική θωράκιση της Αττικής: Είναι γνωστό, ότι η Αττική αναπτύχθηκε αλόγιστα χωρίς σχέδιο, χωρίς πρόβλεψη και χωρίς υποδομές. Ακριβώς γι'αυτό το λόγο, πολλές φορές λέμε -το λέω για μια ακόμη φορά- ότι μετεξελίχθηκε σε μια ανοχύρωτη πόλη.

Σύμφωνα με τις μελέτες που έχουν γίνει, για να υπάρξει ολοκληρωμένο σχέδιο αντιπλημμυρικής προστασίας απαιτούνται έργα προϋπολογισμού διακοσίων πενήντα δισ. δραχμών.

ΣΤΡΑΤΗΣ ΚΟΡΑΚΑΣ: Πρόσφατα είπατε τριακοσίων δισεκατομμυρίων.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): 'Οχι, διακοσίων πενήντα δισεκατομμυρίων.

Στα τέσσερα χρόνια 1995-1999 έχουν σχεδιαστεί, έχουν προβλεφθεί και έχουν διασφαλιστεί πόροι για έργα ύψους εκατό δισεκατομμυρίων. Σήμερα στην Αττική έχουν ολοκληρωθεί, εξελίσσονται, έχουν δημοπρατηθεί και έχουν αρχίσει και πρόκειται να δημοπρατηθούν αντιπλημμυρικά έργα ύψους εκατό δισεκατομμυρίων. Αυτά μπορούμε να τα αναλύσουμε με αριθμούς προσδιορίζοντας τα έργα, που, τι, πως και ποτέ γίνονται.

Εδώ θα ήθελα να σας πω, εις επίρρωση της πρώτης επισήμανσης που έκανα, ότι σύμφωνα με τη μελέτη που έχει γίνει, έχουν μπαζωθεί και έχουν καλυφθεί πεντακόσια χλμ. ρέματα στην Αττική τα τελευταία σαράντα χρόνια. Παρ'όλα αυτά, προσπαθούμε να δώσουμε λύσεις.

Στο θέμα της αποκατάστασης των ζημιών: Μέχρι το 1994, δεν υπήρχε καμία μέριμνα παρά μόνο υπήρχαν διάφορες ευχές από την Πολιτεία. Για πρώτη φορά καθιερώθηκε ένα σύστημα με αντικειμενικά κριτήρια για την αξιολόγηση των ζημιών και για πρώτη φορά από το 1994, με αφορμή τις ζημιές που είχαν υποστεί οι κάτοικοι των Νέων Λιοσίων, μετά της Καρδίτσας και μετά της Ν.Ιωνίας, του Ρέντη και των άλλων περιοχών του Πειραιά, δόθηκαν αποζημιώσεις.

Πρώτον, δόθηκαν έκτακτα βοηθήματα, για την αντιμετώπιση των βιοτικών αναγκών των πρώτων ημερών, 200.000 δρχ. στις οικογένειες που είχαν πληγεί.

Δεύτερον, με κριτήρια τα οποία είναι γνωστά και είναι αντικειμενικά, επιτροπές των Νομαρχιών κατέγραφαν και αξιολογούσαν τις ζημιές στα νοικοκυριά και εδίδετο, αναλόγως με τη ζημιά, ποσό περίπου μέχρι δύο εκατ. δρχ. για την αντικατάσταση της οικοσκευής.

Επίσης, τα συνεργεία της Νομαρχίας έκαναν καταγραφή για τις επιχειρήσεις, τα καταστήματα, τις βιομηχανίες και τις βιοτεχνίες και εδίδετο το 1994, 1995, αλλά και το 1996, το 30% δωρεάν κρατική επιχορήγηση για το σύνολο της ζημιάς και στο δάνειο που θα μπορούσαν να πάρουν για το υπόλοιπο 70% της ζημιάς υπήρχε και υπάρχει πρόβλεψη για την επιδότηση κατά δέκα μονάδες του επιτοκίου. Υπάρχουν ακριβή στοιχεία για το τι έχει γίνει και το 1994 και το 1996 στην περιοχή Ρέντη.

Για τον Κηφισό, επειδή υπάρχει ιδιαίτερη αναφορά και ιδιαίτερη ευαισθησία, σήμερα έχουν δημοπρατηθεί δύο μεγάλα έργα. Το πρώτο έχει προϋπολογισμό περίπου εννέα δισ. δραχμές και είναι από την εκβολή προς την περιοχή Ρέντη.

Υπάρχει και ένα τρίτο μεγάλο έργο, από την Αγία 'Αννης προς την Πειραιώς, που είναι το βασικό αντιπλημμυρικό έργο για την αναδιευθέτηση, την εκβάθυνση του Κηφισού, ύψους 20 δισεκατομμυρίων. 'Εχουν γίνει μελέτες, έχει ολοκληρωθεί η περιβαλλοντική μελέτη και θα γίνει η διακήρυξη και η δημοπράτηση αμέσως μετά.

Υπάρχουν και μία σειρά από μικρά έργα και για την περιοχή Ρέντη και για την περιοχή Καμινίων, Κερατσινίου, Κορυδαλλού, επειδή αναφέρεστε στη συγκεκριμένη περιοχή του Πειραιά.

ΠΡΟΕΔΡΕΥΩΝ (Νικόλαος Κατσαρός): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, είναι γεγονός ότι αυτά που μας είπε ο κύριος Υπουργός δεν τα ακούμε για πρώτη φορά. Τα ακούσαμε και πέρυσι το Δεκέμβριο από τον Υφυπουργό ΠΕ.ΧΩ.Δ.Ε., κ. Τσακλίδη, σε δύο απανωτές επίκαιρες ερωτήσεις που κάναμε πάλι για τον Πειραιά. Τα ακούσαμε το 1994, τα ακούσαμε παλιότερα, τα ακούσαμε από τη Νέα Δημοκρατία και καταλαβαίνετε ότι είναι απόλυτα δικαιολογημένη η αγανάκτηση του κόσμου όταν πνίγεται το 1996 με την πρώτη βροχόπτωση -η οποία δεν ήταν κατακλυσμός, ήταν μία συνηθισμένη βροχή- ο Πειραιάς, ο Ρέντης. Σε ορισμένες περιοχές η στάθμη ανέβηκε τα δύο μέτρα.

Χαμογελάει ο κύριος Υπουργός, αλλά δεν τόλμησε να πάει αμέσως, όταν δημιουργήθηκε το πρόβλημα, πήγε μετά από μιάμιση ημέρα και δοκίμασε την οργή του κόσμου.

Είχαμε και στη Μυτιλήνη παρόμοιες πλημμύρες και σε άλλα μέρη και ακόμη περιμένουν οι άνθρωποι τις αποζημιώσεις. Αυτή η ιστορία δημιουργείται λόγω της ανεπαρκούς μέχρι και παντελούς έλλειψης αποχετευτικού συστήματος, δεν υπάρχουν αντιπλημμυρικά έργα, δεν υπάρχουν αγωγοί ομβρίων υδάτων. Πνίγηκαν δεκάδες επιχειρήσεις και νοικοκυριά.

'Εχουμε τώρα στα χέρια μας μία καταγραφή που έγινε. Περιμένουν οι άνθρωποι την αποζημίωση. Αυτά που ανακοίνωσε η Κυβέρνηση είναι ψίχουλα. Πρέπει να αποζημιωθούν εξ ολοκλήρου και άμεσα οι πληγέντες.

Δεν είναι δυνατόν, κύριε Υπουργέ, να λέμε ΘΑ αποζημιωθούν και αυτοί που έχασαν τις επιχειρήσεις τους και αυτοί που έχασαν τα σπίτια τους, τις περιουσίες τους και οι εργάτες που έχασαν τη δουλειά τους πρέπει να υπάρξει άμεση αποζημίωση. Είστε οι φυσικοί και ηθικοί αυτουργοί αυτής της κατάστασης και πρέπει να πληρώσετε. Καλό θα ήταν να πλήρωναν οι υπεύθυνοι για τις ελλείψεις Υπουργοί, αλλά διαχειρίζεστε τον προϋπολογισμό, πληρώστε τουλάχιστον από τον προϋπολογισμό και μη τα φορτώνετε στην πλάτη αυτών.

Δεν δόθηκε ούτε δραχμή μέχρι σήμερα, κύριε Πρόεδρε, υπάρχουν τα θέματα εφορίας που εκκρεμούν για τους εμπόρους, για τους βιοτέχνες.

Θα θέλαμε να μας πει ο κύριος Υπουργός πότε θα ολοκληρωθούν τα όποια έργα ξεκίνησαν. Υπάρχει κίνδυνος με μία πιο δυνατή βροχή να θρηνήσουμε ακόμα περισσότερες καταστροφές. Στο Θριάσιο η κατάσταση είναι απελπιστική. Για τα 'Ανω Λιόσια, Ρέντη, Μοσχάτο, Κορυδαλλό, συνεχώς εξαγγέλλονται έργα, αλλά δεν δημοπρατούνται.

Θέλω να πω καταλήγοντας, κύριε Πρόεδρε, ότι το Τ.Ε.Ε. έχει καταθέσει από το 1978 ολοκληρωμένη μελέτη αντιπλημμυρικής θωράκισης της Αττικής, που τότε κόστιζε είκοσι δισεκατομμύρια. Ούτε η Νέα Δημοκρατία, ούτε το ΠΑ.ΣΟ.Κ. θέλησαν να σκύψουν πάνω σε αυτή τη μελέτη, βρίσκεται στα συρτάρια τους. Ολοκληρωμένη πρόταση είχε καταθέσει και το Κ.Κ.Ε.

Αυτή τη στιγμή καλείται ο κύριος Υπουργός να λογοδοτήσει για όλες αυτές τις καταστροφές, όπως και οι προηγούμενες κυβερνήσεις, και να μας πει συγκεκριμένα και με χρονοδιάγραμμα πότε και ποια μέτρα θα πάρει για αποζημιώσεις και, επιτέλους, για την εκτέλεση των αναγκαίων αντιπλημμυρικών έργων. Δεν είναι δυνατόν το 1996 να υφιστάμεθα τέτοιες καταστάσεις. Είναι απαράδεκτη αυτή η κατάσταση.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, δεν νιώθω φυσικός και ηθικός αυτουργός για καμία από τις καταστροφές.

ΣΤΡΑΤΗΣ ΚΟΡΑΚΑΣ: Αυτό είναι πρόβλημά σας.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Πιστεύω ότι ο καθένας με τη στάση του, τη συμπεριφορά του και με το έργο του δείχνει και την ευαισθησία του, αλλά αποδεικνύει και την ευθύνη που έχει.

Ο κ. Κόρακας έρχεται δεύτερος και καταϊδρωμένος και ξέρει ότι και το 1994 και το 1995 και το 1996, για πρώτη φορά στα ελληνικά χρονικά, δόθηκαν αποζημιώσεις και για τις οικοσκευές και για τον εξοπλισμό των επιχειρήσεων.

Δεύτερον, ξέρει, πολύ καλά, ότι τα ποσά τα οποία δόθηκαν και για τις οικοσκευές, αλλά και για τις επιχειρήσεις στα καταστήματα και τις βιοτεχνίες, είχαν την αποδοχή και των ανθρώπων που είχαν πληγεί, γιατί ήταν η πρώτη φορά που είχε γίνει.

ΣΤΡΑΤΗΣ ΚΟΡΑΚΑΣ: Δεν έρχεσθε μαζί να πάμε μία βόλτα;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Σας παρακαλώ, κύριε Κόρακα! Σας παρακαλώ!

ΣΤΡΑΤΗΣ ΚΟΡΑΚΑΣ: Αποδείξτε μας ότι συμμερίζεσθε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Μη μονοπωλείτε την ευαισθησία ή την ευθύνη ως προς τα λαϊκά προβλήματα. 'Εχουμε την ίδια ευαισθησία και την ίδια ευθύνη που έχετε και εσείς. Σας παρακαλώ!

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, σας παρακαλώ!

ΣΤΡΑΤΗΣ ΚΟΡΑΚΑΣ: Να το αποδείξει έμπρακτα.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, μιλήσατε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δόθηκαν αποζημιώσεις και στα 'Ανω Λιόσια και στην Καρδίτσα, δόθηκαν και στη Νέα Ιωνία και στην περιοχή του Θριασίου και στην περιοχή του Πειραιά για το 1994 και το 1995. Δεν δόθηκαν στην Γλυφάδα και στη Βούλα, γιατί ήταν το οικονομικό έτος του 1993 και δεν υπήρχε ο προϋπολογισμός και δεν υπήρχε αυτή η μέριμνα που άρχισε από το 1994, για να δώσω και μία εξήγηση σε πολλούς συμπολίτες και πολίτες που κάνουν ορισμένες ερωτήσεις.

Τώρα, για το σχεδιασμό της αντιπλημμυρικής προστασίας, για πρώτη φορά, σε τόσο λίγο χρόνο ανατρέπουμε τα κακώς κείμενα σαράντα χρόνων. Για πρώτη φορά υπάρχουν διασφαλισμένοι πόροι, πόροι που έχουν κατανεμηθεί για έργα, τα οποία, είτε έχουν ολοκληρωθεί, όπως στον Ποδονίφτη είτε εξελίσσονται και είναι σε θετική πορεία είτε έχουν αρχίσει είτε δημοπρατούνται είτε πρόκειται να δημοπρατηθούν. 'Εργα ύψους εκατό δισεκατομμυρίων. Δηλαδή μέσα σε 4 χρόνια θα διατεθεί περίπου το 50% της συνολικής δαπάνης για τη συνολική αντιπλημμυρική θωράκιση της Αττικής.

Αυτή είναι η αλήθεια και αυτή είναι η πραγματικότητα, κύριε Κόρακα. Αν θέλετε να κάνετε αντιπολίτευση, υπάρχουν και άλλοι τομείς όπου μπορείτε να κρίνετε.

ΣΤΡΑΤΗΣ ΚΟΡΑΚΑΣ: Να διαθέσετε όλο το κονδύλι, για να γίνουν τα έργα όλα μαζί.

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, θα σταματήσετε;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Σε αυτόν τον τομέα δεν μπορείτε να κάνετε αντιπολίτευση. 'Ερχεσθε δεύτεροι.

Επίσης υπάρχουν προβλέψεις, κύριε Κόρακα, -και το ξέρετε- για αναστολή των χρεών, για την αναστολή των υποχρεώσεων προς την καταβολή του ΦΠΑ ή την αναστολή των υποχρεώσεων των επιχειρήσεων προς τις εφορίες. Αυτά τα έχουμε πει, τα έχουμε δώσει γραπτώς σε όλους τους πολίτες.

Και επειδή μιλάτε για φοβερές καταστροφές κ.λπ. την τελευταία φορά στον Πειραιά, σύμφωνα με τις αιτήσεις που έχουν υποβληθεί, στη Διεύθυνση Βιομηχανίας της Νομαρχίας έχουν υποβληθεί σαράντα δύο αιτήσεις, έχει γίνει αυτοψία σε τριάντα τρεις και πρόκειται να γίνουν οι υπόλοιπες πιστοποιήσεις. Στη Διεύθυνση Εμπορίου είναι περίπου εβδομήντα οκτώ αιτήσεις, έχει γίνει αυτοψία στις εβδομήντα μία αιτήσεις και έχουν γίνει σαράντα οκτώ αιτήσεις για την οικοσκευή. Αυτές είναι οι καταγεγραμμένες, σύμφωνα με τις αιτήσεις των πολιτών. 'Ετσι, λοιπόν, ας μη μιλάμε για χιλιάδες. 'Ολοι αυτοί θα αποζημιωθούν, όπως αποζημιώθηκαν και οι άλλοι συμπολίτες τους στο Ρέντη ή στον Πειραιά το 1994 ή στην Καρδίτσα ή στα 'Ανω Λιόσια ή στη Νέα Ιωνία, και το ξέρετε πολύ καλά το θέμα της Νέας Ιωνίας, κύριε Κόρακα.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ολοκληρώθηκε η συζήτηση των επικαίρων ερωτήσεων.

Κύριοι συνάδελφοι, μη υπάρχοντος άλλου θέματος για συζήτηση, δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 19.40', λύεται η συνεδρίαση για την προσεχή Παρασκευή 18 Οκτωβρίου 1996 και ώρα 10.00', με αντικείμενο εργασιών του Σώματος, κοινοβουλευτικό έλεγχο, σύμφωνα με την ημερήσια διάταξη, η οποία θα διανεμηθεί.

Ο ΠΡΟΕΔΡΟΣ
 ΟΙ ΓΡΑΜΜΑΤΕΙΣ
 



 


