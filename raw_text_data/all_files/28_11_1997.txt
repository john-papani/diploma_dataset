Σελίδα 2335 

 

Π Ρ Α Κ Τ Ι Κ Α    Β Ο Υ Λ Η Σ

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ ΛΗ'

Παρασκευή 28 Νοεμβρίου 1997

 

Αθήνα, σήμερα στις 28 Νοεμβρίου 1997, ημέρα Παρασκευή και ώρα 10.28' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ.

ΠΡΟΕΔΡΕΥΩΝ (Παναγιώτης ΣΓΟΥΡΙΔΗΣ): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Αλέξανδρο Βούλγαρη, Βουλευτή Μαγνησίας, τα ακόλουθα:

Α' ΚΑΤΑΘΕΣΗ ΑΝΑΦΩΡΩΝ
1) Ο Βουλευτής Βοιωτίας κ. ΓΕΩΡΓΙΟΣ ΚΑΤΣΙΜΠΑΡΔΗΣ κατέθεσε αναφορά με την οποία ο Α' Δημοτικός Βρεφονηπιακός Σταθμός Λιβαδειάς Βοιωτίας ζητεί την άμεση πρόσληψη βρεφονηπιοκόμων για την εύρυθμη λειτουργία του.

2) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία Ιδιοκτήτες Θερμοκηπιακών Μονάδων του Νομού Λάρισας ζητούν τη ρύθμιση των χρεών τους.

3) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Αγίου Νικολάου Εύβοιας καταγγέλλει ανισότητες στη χρηματοδότηση των ΟΤΑ από το ΕΤΕΡΠΣ.

4) Ο Βουλευτής Δωδεκανήσου κ. ΒΑΣΙΛΕΙΟΣ ΠΑΠΑΝΙΚΟΛΑΣ κατέθεσε αναφορά με την οποία το Γενικό Νομαρχιακό Νοσοκομείο Ρόδου ζητεί έκτακτη επιχορήγηση για την κάλυψη της μισθοδοσίας του προσωπικού του.

5) Οι Βουλευτές κύριοι ΒΑΣΙΛΕΙΟΣ ΠΑΠΠΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Μορφωτικός και Πολιτιστικός Σύλλογος Πολυχρονιωτών "Ο ΦΕΡΕΚΡΑΤΗΣ" ζητεί να συνεχισθούν οι ανασκαφές για να αποκαλυφθεί η αρχαία Νεάπολη στο Πολύχρονο Χαλκιδικής.

6) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία ο Σύνδεσμος Εργοληπτών Δημοσίων 'Εργων Νομού Λάρισας ζητεί νομοθετική ρύθμιση για προβλήματα που έχουν προκύψει για λήπτες εικονικών τιμολογίων.

7) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Σύλλογος Μονίμου Προσωπικού του Θ.Ψ.Π.Χ. ζητεί την επίλυση εργασιακών προβλημάτων των μελών του.

8) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο Σύνδεσμος Ελαιουργών Νομού Ηρακλείου ζητεί να φορολογούνται τα ελαιουργεία με μοναδικό συντελεστή 24%.

9) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε δημοσίευμα εφημερίδας το οποίο επισημαίνει παράτυπες διαδικασίες στην προκήρυξη του διαγωνισμού για τη βελτίωση των εγκαταστάσεων στο λιμάνι του Αιγίου Αχαίας.

10) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Βελεστίνου Μαγνησίας ζητεί την ίδρυση διθέσιου ειδικού δημοτικού σχολείου στο Βελεστίνο.

11) Οι Βουλευτές κύριοι ΛΕΩΝΙΔΑΣ ΤΖΑΝΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Βελεστίνου Μαγνησίας ζητεί την ίδρυση διθέσιου ειδικού δημοτικού σχολείου στο Βελεστίνο.

12) Οι Βουλευτές κύριοι ΧΡΗΣΤΟΣ ΚΗΠΟΥΡΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι Βαμβακοκαλλιεργητές του Νομού 'Εβρου ζητούν την παράταση της εκκοκκιστικής περιόδου και τη χορήγηση αποζημίωσης στους καλλιεργητές που ζημιώθηκαν από την πρόσφατη κακοκαιρία.

13) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Πλοιοκτητών Μηχανοτρατών Νομού Μαγνησίας "Ο 'Αγιος Νικόλαος" ζητεί τη διευθέτηση της ασφάλισης των μελών του.

14) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η 'Ενωση Πατριωτικών Σωματείων Λυκοσούρας Αρκαδίας υποβάλλει προτάσεις σχετικά με την αλλαγή πορείας από τη Νομαρχία Αρκαδίας του οδικού άξονα 'Ανω Καρυές - Λύκαιο όρος μέχρι την οδό προς το ναό του Επικούρειου Απόλλωνα του Νομού Αρκαδίας.

15) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Κοινότητα Πισοδερίου του Νομού Φλώρινας ζητεί να μην ενταχθεί στον υπό ίδρυση "Δήμο Πρεσπών" με έδρα την Κοινότητα του Λαιμού.

16) Ο Βουλευτής Αχαίας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία η Ομοσπονδία Επαγγελματιών - Βιοτεχνών Πόλης και Επαρχίας Γιαννιτσών ζητεί την αλλαγή του φορολογικού συστήματος του κλάδου με αναπτυξιακό προσανατολισμό και με πενταετή προοπτική.

17) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί την


 

  

Σελίδα 2336 

 

κρατική αναγνώριση των διπλωμάτων ξένης γλώσσας PALSO.

18) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Συντονιστική Επιτροπή για τη Μ.Σ.Δ. ζητεί τη νομιμοποίηση των οικοδομικών αδειών που εξεδόθηκαν κατ' εφαρμογή του 2300/95.

19) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία ο Δήμος Πύργου του Νομού Ηλείας ζητεί την οικονομική ενίσχυση της ΔΕΥΑ Πύργου για την επισκευή έργων ύδρευσης που επλήγησαν από τους πρόσφατους σεισμούς.

20) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία ο Σύλλογος Συνταξιούχων ΤΕΒΕ Αμαλιάδας και Περιοχής του Νομού Ηλείας ζητεί τη διευθέτηση της συνταξιοδότησης των μελών του.

21) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Αποστράτων Αξιωματικών Χειριστών Ε/Π - Α/Φ προτείνει τη σύσταση ενιαίας υπηρεσίας Αεροεφαρμογών.

22) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Πανελλήνια 'Ενωση Επαγγελματιών Πιλότων Πολιτικής Αεροπορίας προτείνει τη λειτουργία ενιαίας υπηρεσίας Αεροεφαρμογών.

23) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Γονέων και Κηδεμόνων του μονοθέσιου Δημοτικού Σχολείου Λουτρακίου αντιτίθεται στη μεταφορά του σχολείου στο αντίστοιχο σχολείο της Γλώσσας.

24) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Αγροτικός Συνεταιρισμός Τρικερίου του Νομού Μαγνησίας ζητεί τη χορήγηση αποζημίωσης στους ελαιοπαραγωγούς μέλη του που υπέστησαν ζημιές από την ξηρασία.

25) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία το Γενικό Νοσοκομείο Ρόδου ζητεί οικονομική ενίσχυση για την κάλυψη των δαπανών λειτουργίας του.

26) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία οι μαθητές του Γυμνασίου και Λυκείου Παλιννοστούντων διαμαρτύρονται για τις ενέργειες ρατσισμού κατά του σχολείου τους.

27) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία το Συμβούλιο Περιοχής της 2ης Εδαφικής Περιφέρειας Νομού Αρκαδίας ζητεί να αναβαθμιστεί το παράρτημα του ΙΚΑ 'Αστρους σε υποκατάστημα.

28) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η ΔΑΚΕ Εκπαιδευτικών Α'βάθμιας εκπαίδευσης Νομού Αρκαδίας καταγγέλλει παρανομίες και αυθαιρεσίες του ΠΟΣΠΕ Αρκαδίας στις επιλογές διευθυντών.

29) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε οικονομικές ατασθαλίες στο Περιφερειακό Πανεπιστημιακό Γενικό Νοσοκομείο Ιωαννίνων.

30) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε δημοσίευμα εφημερίδας στο οποίο επισημαίνεται η έλλειψη προσωπικού που παρατηρείται στα υποκαταστήματα του ΙΚΑ Νιγρίτας και Σιδηροκάστρου.

31) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Σωματείο Καθαριστριών Νομού Σερρών "Η Αγ.Ειρήνη" ζητεί την αλλαγή της εργασιακής σχέσης των εργαζομένων στην καθαριότητα των σχολείων Α'θμιας και Β'θμιας εκπαίδευσης.

32) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΟΣ ΑΓΓΟΥΡΑΚΗΣ κατέθεσαν αναφορά με την οποία το Σωματείο Αρτοποιών Πειραιώς "Η ΔΗΜΗΤΡΑ" ζητεί νομοθετικές ρυθμίσεις του κλάδου των αρτοποιών που να μην ευνοούν μόνο τα Σούπερ Μάρκετ και τις αρτοβιομηχανίες.

33) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Εργατικό Κέντρο Κυκλάδων, καταγγέλλει το παράνομο της απόλυσης 750 εργαζομένων στο ΝΕΩΡΙΟ, με αναδρομική ισχύ 28.12.92 καθώς και το νόμιμο της απαίτησης αυτών των εργαζομένων όσον αφορά τα δεδουλευμένα του πρώτου τριμήνου του 1993.

34) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ, ΕΥΑΓΓΕΛΟΣ ΜΠΟΥΤΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Σωματείο Εργαζομένων στην ΣΥΝΕΛ Α.Ε. ζητεί τη λήψη μέτρων για το μέλλον της ΣΥΝΕΛ και την επίλυση των προβλημάτων των εργαζομένων.

35) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύνδεσμος Φίλων Αποτέφρωσης, ζητεί να ρυθμιστεί νομοθετικά το δικαίωμα της επιλογής μεταξύ καύσης και ταφής.

36) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Συνδικάτο Οικοδόμων της Επαρχίας Θήβας Βοιωτίας ζητεί την αναγνώριση των υπέρ αγνώστων ενσήμων.

37) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η 'Ενωση Υπαλλήλων Αυτ/των ΚΤΕΛ Ξάνθης ζητεί να ρυθμιστούν νομοθετικά τα ζητήματα εργασιακής σχέσης, χορήγησης του εφάπαξ και συνταξιοδότησης των εργαζομένων στα ΚΤΕΛ όλης της χώρας.

38) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Πανελλήνια 'Ενωση Ραδιοτηλεγραφητών και Ραδιοηλεκτρονικών Αξιωματικών Εμπορικού Ναυτικού ζητεί την επίλυση επαγγελματικών προβλημάτων του κλάδου των ραδιοτηλεγραφητών λόγω της εισαγωγής στη ναυτιλία του νέου παγκόσμιου ναυτιλιακού συστήματος κινδύνου και ανάγκης.

39) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Κοινότητα Μανταμάδου Λέσβου ζητεί να πληρωθούν οι θέσεις γιατρών, νοσοκόμας και μαμμής στο Περιφερειακό Ιατρείο Μανταμάδου.

40) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Ιατρικός Σύλλογος Αγρινίου ζητεί την αύξηση της αμοιβής επίσκεψης.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 6/2-7-97 ερώτηση δόθηκε με το υπ' αριθμ. 1892/4-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 6 που κατατέθηκε στις 2-7-97 από το Βουλευτή κ. Θόδωρο Κατσανέβα, σας πληροφορούμε τα εξής:

Η αναστολή έκδοσης των οικονομικών αδειών που είχε επιβληθεί στην περιοχή για ένα χρόνο, από 22-5-96 (Υπ. Απόφαση 70486/2850/22-5-96, ΦΕΚ 524/Δ/96) συνεχίστηκε για τέσσερις (4) ακόμα μήνες (απόφ. Υπ. ΠΕΧΩΔΕ 16166/3356/23-5-97, ΦΕΚ 495/Δ/11-6-97), χωρίς να εξαιρείται απ' αυτήν η παραλιακή ζώνη Αλίμου.

Ως προς το χαρακτηρισμό της περιοχής ως προστατευόμενης ζώνης σας πληροφορούμε ότι ο Οργανισμός Ρυθμιστικού


 

  

Σελίδα 2337 

 

Σχεδίου και Προστασίας Περιβάλλοντος Αθήνας εκπονεί μελέτη προστασίας, ανάπτυξης και ανάδειξης ως και καθορισμού χρήσεων γης και όρων και περιορισμών δόμησης στην παραλιακή ζώνη από Φαληρικό 'Ορμο μέχρι Αγ. Μαρίνα Κορωπίου. Η μελέτη βρίσκεται στην τελική φάση (Απόφαση Εκτελεστικής Επιτροπής Ο.Ρ.Σ.Α.) και θα προωθηθεί στη συνέχεια για τη διαδικασία θεσμοθέτησης.

Ο Υπουργός

Κ. ΛΑΛΙΩΤΗΣ"

2. Στην με αριθμό 12/2-7-97 ερώτηση δόθηκε με το υπ' αριθμ. 1893/10-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 12 που κατατέθηκε στις 2-7-97 από τους Βουλευτές κυρίους Μπάμπη Αγγουράκη και Μήτσο Κωστόπουλο, σας γνωρίζουμε τα εξής:

'Οσον αφορά στη λειτουργικότητα λατομείων αρμοδιότητα των υπηρεσιών του ΥΠΕΧΩΔΕ είναι η έγκριση περιβαλλοντικών όρων (μία εκ των εγκρίσεων που απαιτούνται προκειμένου να εκδοθεί η σχετική άδεια) με βάση την ΚΥΑ 69269/5387/90 και το ν. 1650/86.

Για την εγκατάσταση μηχανημάτων (σπαστηροτριβεία) πριν τη σχετική άδεια απαιτείται η έγκριση περιβαλλοντικών όρων από την αρμόδια Νομαρχιακή Αυτοδιοίκηση κατόπιν υποβολής μελέτης περιβαλλοντικών επιπτώσεων.

Από την αρμόδια υπηρεσία μας (Δ/νση Περιβαλλοντικού Σχεδιασμού) δεν έχουν εγκριθεί περιβαλλοντικοί όροι για λειτουργία λατομείου στη θέση "Λούτσα" του Δήμου Μάνδρας.

'Οπως δε μας ενημέρωσε η αρμόδια Νομαρχιακή Αυτοδιοίκηση Δυτικής Αττικής έχει ήδη απευθυνθεί στο Υπουργείο Ανάπτυξης σχετικά με τη μεταβίβαση της άδειας λειτουργίας σπαστηροτριβείου της εταιρείας "Μεταλεία Βωξίτου Ελευσίνας" στη "Δρομέας Ο.Ε.-Ολυμπία Ελλάς".

Τέλος, όσον αφορά στο έργο "Παράκαμψη Δήμου Μάνδρας και τοπικές βελτιώσεις της Ε.Ο. Ελευσίνας - Θήβας στην περιοχή Αγ. Σωτήρα", ήδη έχει εγκατασταθεί η Ανάδοχος του έργου Τεχνική Εταιρεία "ΕΥΡΩΚΑΤ Α.Ε." και το έργο βρίσκεται σε πλήρη εξέλιξη. Για την κατασκευή του η Ανάδοχος Εταιρεία προκειμένου να εξασφαλίσει τα απαιτούμενα για την κατασκευή του αδρανή υλικά εγκατέστησε εντός του έργου συγκρότημα παραγωγής αργών υλικών, εκμεταλλευόμενη τα προϊόντα εκσκαφών. Κατά τη διάρκεια λειτουργίας του συγκροτήματος, η Ανάδοχος Εταιρεία υποχρεούται να λαμβάνει τα απαιτούμενα μέτρα που ορίζονται από το Νόμο και μετά το πέρας της εργολαβίας να αποξηλώσει τις εγκαταστάσεις.

Ο Υπουργός

Κ. ΛΑΛΙΩΤΗΣ"

3. Στην με αριθμό 33/2-7-97 ερώτηση δόθηκε με το υπ' αριθμ. 1895/1-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 33 που κατατέθηκε στις 2-7-97 από τους Βουλευτές κυρίους Μπάμπη Αγγουράκη και Στρατή Κόρακα σας γνωρίζουμε τα εξής:

Στα πλαίσια της ανάπλασης και αναβάθμισης περιοχών του Πειραιά προωθήθηκε από την αρμόδια Δ/νση Πολεοδομικού Σχεδιασμού του Υπουργείου μας και εκδόθηκε το από 11-3-97 Προεδρικό Διάταγμα (ΦΕΚ 252/Δ/97) για τροποποίηση του εγκεκριμένου ρυμοτομικού σχεδίου Πειραιά στην περιοχή Βοτσαλάκια και τον καθορισμό ειδικών όρων και περιορισμών δόμησης για την υπόψη περιοχή.

Η συνολική παρέμβαση για την περιοχή της Ακτής "Βοτσαλάκια" έχει ως κύριους στόχους:

- την αναβάθμιση και προβολή της ενδιαφέρουσας αυτής περιοχής του ιστορικού κέντρου

- την προστασία του πολεοδομικού ανάγλυφου, αλλά και της υπάρχουσας μορφολογίας του εδάφους (πρανή, κλίσεις, σημεία φυγής, θέα κλπ) και- την εναρμόνιση των κτιρίων που θα ανεγερθούν με τα ήδη υφιστάμενα κτίρια.

Μεταξύ των άλλων ρυθμίσεων περιλαμβάνεται και ρύθμιση στο Ο.Τ. 41, με καθορισμό ειδικών όρων δόμησης, στο πλαίσιο των πιο πάνω στόχων και κατευθύνσεων με παράλληλη προσαρμογή σε σχετική απόφαση του Σ.τ.Ε.

Τέλος σας ενημερώνουμε ότι δια της Δ/νσης Ειδικών 'Εργων Αναβάθμισης Περιοχών του Υπουργείου:

Στην Ακτή "Βοτσαλάκια" στην Καστέλλα υλοποιήθηκε η κατασκευή της δεξαμενής ενός Κολυμβητηρίου προϋπολογισμού 220.000.000 δρχ. και τώρα πραγματοποιείται η διαδικασία δημοπράτησης του έργου κατασκευής κτιριακών και ηλεκτρομηχανολογικών εγκαταστάσεων για τη λειτουργία ανοικτού Κολυμβητηρίου προϋπολογισμού 460.000.000 δρχ.

Ο Υπουργός

Κ. ΛΑΛΙΩΤΗΣ"

4. Στην με αριθμό 38/2-7-97 ερώτηση δόθηκε με το υπ' αριθμ. 1897/7-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 38 που κατατέθηκε στις 2-7-97 από τους Βουλευτές κυρίους Στρατή Κόρακα και Μαρία Μπόσκου σας γνωρίζουμε τα εξής:

Στο πλαίσιο των κατευθύνσεων της εκπονούμενης Ειδικής Χωροταξικής Μελέτης (Ε.Χ.Μ.) Ικαρίας, που ήδη βρίσκεται στη Γ φάση, προτείνονται ρυθμίσεις με στόχο την προστασία του δασικού πλούτου και των φυσικών πόρων του νησιού.

Ο οικισμός Ράχες είναι οικισμός προ του 1923, χωρίς εγκεκριμμένα όρια. Παρουσιάζει την ιδιαιτερότητα όλων των οικισμών της νήσου Ικαρίας και είναι διάσπαρτος, μεγάλος και μέσα στα εκτιμώμενα όριά του περιέχονται καλλιεργήσιμες εκτάσεις και περιοχές με υψηλή βλάστηση.

Τα θέματα που έχουν ανακύψει από τη μη ύπαρξη εγκεκριμένων ορίων θα μπορούσαν να αντιμετωπισθούν με την εφαρμογή της διαδικασίας οριοθέτησης των οικισμών σύμφωνα με τις διατάξεις του π.δ/τος από 24/4/85 (ΦΕΚ 181Δ/85) όπως ισχύει σε συνδυασμό με το άρθρο 13 παρ. 2ΑΒ του ν. 1734/1987 το οποίο προβλέπει παραχώρηση δημοσίων και κοινοτικών δασικών εκτάσεων για οικιστική αξιοποίηση υπό τις προϋποθέσεις που ορίζονται στο άρθρο αυτό.

Η αρμοδιότητα έγκρισης των ορίων των οικισμών αυτής της κατηγορίας (εφαπτόμενα δασών, κλπ) ανήκει στο Γενικό Γραμματέα Περιφέρειας σύμφωνα με το άρθρο 25 παράγραφος 9α του ν. 2508/1997.

Ο Υπουργός

Κ. ΛΑΛΙΩΤΗΣ"

5. Στην με αριθμό 48/2-7-97 ερώτηση δόθηκε με το υπ' αριθμ. 1898/9-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 48 που κατατέθηκε στις 2-7-97 από τους Βουλευτές κυρίους Μπάμπη Αγγουράκη και Μήτσο Κωστόπουλο, σας γνωρίζουμε τα εξής:

Ο Οργανισμός Ρυθμιστικού Σχεδίου και Προστασίας Περιβάλλοντος Αθήνας (ΟΡΣΑ) έχει επεξεργαστεί σχέδιο νόμου για την προστασία του ορεινού όγκου του Αιγάλεω. Κατά τις διατάξεις του Σχεδίου αυτού το 'Αλσος περιλαμβάνεται εντός των ορίων της Ζ1 ζώνης η οποία καθορίζεται ως περιοχή περιαστικού πάρκου και εντός της οποίας επιτρέπονται λειτουργίες αναψυχής, υπαίθριων πολιτιστικών εκδηλώσεων, κατασκηνώσεων χωρίς μόνιμες εγκαταστάσεις και χώρων αθλοπαιδιών. Το υπ' όψη σχέδιο βρίσκεται στο στάδιο νομοθετικής επεξεργασίας προκειμένου να προωθηθεί στη συνέχεια η θεσμοθέτησή του.

Ο Ο.Ρ.Σ.Α. έχει επίσης, επεξεργαστεί μελέτη με τον τίτλο "Δυτική Πύλη της Αθήνας - Σχέδιο πλαίσιο", η οποία προτείνει την κατάλληλη οργάνωση σε μεγάλο πάρκο του χώρου από τον Βοτανικό Κήπο μέχρι τη Λίμνη Κουμουνδούρου.

Ο Υπουργός

Κ. ΛΑΛΙΩΤΗΣ"


 

  

Σελίδα 2338 

6. Στις με αριθμό 63/2-7-97, 498/22-7-97 ερωτήσεις δόθηκε με το υπ' αριθμ. 1904/9-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στις ερωτήσεις με αριθμό 63/2-7-97 και 498/22-7-97 που κατατέθηκαν από το Βουλευτή κ. Μιχάλη Καρχιμάκη σας πληροφορούμε τα εξής:

Οι νήσοι Διονυσιάδες αναγνωρίστηκαν ως περιοχές σημαντικές για την ορνιθοπανίδα σε ευρωπαϊκό επίπεδο το 1988-89 (ΜΟΠ, ΥΠΕΧΩΔΕ -Παν. Πατρών). Η αξιολόγησή του έγινε το 1994 από την Ελληνική Ορνιθολογική Εταιρεία και το Εθνικό 'Ιδρυμα Αγροτικών Ερευνών (Πρόγραμμα ENVIREG) και εντάχθηκαν στις περιοχές Ειδικής Προστασίας της Ορνιθοπανίδας βάσει της Οδηγίας 79/409 Ε.Κ. το 1997 από τις αρμόδιες Υπηρεσίες.

Η περιοχή που περιλαμβάνεται στην τοποθεσία "Β.Α. άκρο Κρήτης" προτάθηκε στον Εθνικό Κατάλογο περιοχών υποψηφίων προς ένταξη στο δίκτυο NATURA 2000 βάσει της οδηγίας 92/43/Ε.Κ. (1996).

Η επεξεργασία των προτάσεων διαχείρισης της περιοχής που διαμορφώθηκαν αρχικά από το ΕΚΒΥ υπό την αιγίδα των Υπουργείων ΠΕ.ΧΩ.Δ.Ε. και Γεωργίας (1997), συνεχίζεται και θα ολοκληρωθεί λαμβάνοντας υπόψη τις απόψεις που διατυπώθηκαν από τους τοπικούς φορείς.

Τα υποβληθέντα υπομνήματα Δήμου Σητείας και Κοινότητας Παλαιοκάτρου διατυπώνουν τη γενική αντίθεσή τους στις αρχικές προτάσεις του ΕΚΒΥ χωρίς να υπεισέρχονται σε λεπτομερείς παρατηρήσεις επί συγκεκριμένων σημείων των προτάσεων. Το ΥΠΕΧΩΔΕ, σε συνεργασία με το Υπουργείο Γεωργίας, στοχεύει στη λεπτομερή επεξεργασία προτάσεων διαχείρισης, στην οποία θα εξειδικεύονται οι χρήσεις και δραστηριότητες σε κάθε χωροταξική ενότητα, λαμβάνοντας υπόψη και τις κοινωνικές και οικονομικές συνθήκες, σύμφωνα με την Οδηγία 92/43/Ε.Κ. και βάσει του ν. 1650/1986 για την προστασία του περιβάλλοντος. Στα πλαίσια αυτά θα επανακληθούν να διατυπώσουν απόψεις οι τοπικοί φορείς - ΟΤΑ, καθώς και οι αρμόδιες Υπηρεσίες της Νομαρχιακής Αυτοδιοίκησης και της Περιφέρειας Κρήτης, οι οποίες δεν έχουν μέχρι σήμερα κοινοποιήσει τις απόψεις τους στην αρμόδια Υπηρεσία μας (Δ/νση Περιβαλλοντικού Σχεδιασμού).

Τέλος σας πληροφορούμε ότι και στο τελικό στάδιο θεσμοθέτησης περιοχών προστασίας της φύσης και του τοπίου προβλέπεται η συμμετοχή της Νομαρχιακής και Τοπικής Αυτοδιοίκησης, βάσει της 71961/3670/91 απόφασης του Υπουργού ΠΕ.ΧΩ.Δ.Ε. (ΦΕΚ 541/Β/91).

Ο Υπουργός

Κ. ΛΑΛΙΩΤΗΣ"

7. Στην με αριθμό 74/2-7-97 ερώτηση δόθηκε με το υπ' αριθμ. 1114/31-9-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:

"Σχετικά με την ερώτηση 74/2.7.97 που κατέθεσε στη Βουλή ο Βουλευτής κ. Μανώλης Κ. Κεφαλογιάννης, έχουμε να παρατηρήσουμε τα εξής:

α. Το Οικονομικό Αποτέλεσμα των Δημοσίων Επιχειρήσεων και Οργανισμών (στο σύνολό τους) προβλέπεται να είναι θετικό στο τέλος του 1997. Τούτο επιτυγχάνεται με τη μείωση των λειτουργικών δαπανών των Επιχειρήσεων στο ελάχιστο δυνατόν.

β. Οι Ισολογισμοί του έτους 1997 θα καταρτισθούν και θα δημοσιευθούν κατά τη διάρκεια του πρώτου εξαμήνου του έτους 1998.

γ. Ο συνολικός αριθμός των προσλήψεων που πραγματοποιήθηκαν από τις ΔΕΚΟ το έτος 1996 είναι 7.038 άτομα (1.091 μόνιμοι, 625 έκτακτοι και 5.322 εποχικοί). Η δαπάνη μισθοδοσίας τους ανήλθε στο ποσό των 12.944,2 εκατ. δρχ. και κάλυψαν κυρίως εποχικές ανάγκες των επιχειρήσεων.

δ. Ο συνολικός αριθμός των αντιστοίχων προσλήψεων για το πρώτο εξάμηνο του έτους 1997 είναι 5.475 άτομα (440 μόνιμοι, 437 έκτακτοι και 4.598 εποχικοί). Η δαπάνη μισθοδοσίας τους ανήλθε στο ποσό των 4.641,6 εκατ. δρχ. και κάλυψαν κυρίως εποχικές ανάγκες των επιχειρήσεων.

ε. Στα ανωτέρω στοιχεία δεν περιλαμβάνονται οι προσλήψεις που πραγματοποίησαν οι ΔΕΗ, ΕΚΟ και ΕΟΤ, για τις οποίες θα απαντήσει το Υπουργείο Ανάπτυξης, το οποίο είναι συναποδέκτης της ερώτησης.

στ. Πρέπει όμως να τονιστεί ότι ο συνολικός αριθμός των απασχολούμενων στις ΔΕΚΟ μειώνεται κάθε χρόνο. Συγκεκριμένα από 134.119 άτομα το έτος 1994, είχαμε 133.709 άτομα το έτος 1995 και 131.083 άτομα το έτος 1996.

ζ. Στα πλαίσια του εκσυγχρονισμού των ΔΕΚΟ και σύμφωνα με το ν. 2414/1996 ο Διευθύνων Σύμβουλος προσλαμβάνεται μετά από δημόσια προκήρυξη της θέσης. Η αμοιβή του καθορίζεται με την προκήρυξη και είναι ανάλογη των απαιτούμενων προσόντων και των ευθυνών που θα επωμισθεί. Με το ίδιο σκεπτικό και πάντα με στόχο τη μείωση των λειτουργικών δαπανών καθορίζονται οι αποζημιώσεις των μελών των Δ.Σ. των ΔΕΚΟ. Οι αποζημιώσεις αυτές κυμαίνονται σε λογικά πλαίσια και ουσιαστικά δεν έχουν αναπροσαρμοστεί την τελευταία τριετία.

η. Σύμφωνα με το άρθρο 3 του ν. 2414/1996 οι ΔΕΚΟ υποχρεούνται να καταρτίζουν Επιχειρησιακό Σχέδιο διάρκειας τριών έως πέντε ετών. 'Ηδη όλες οι ΔΕΚΟ, που εμπίπτουν στις διατάξεις του Νόμου αυτού, βρίσκονται στη φάση κατάρτισης και ολοκλήρωσης των Σχεδίων αυτών, τα οποία πρέπει να υποβληθούν στο ΥΠΕΘΟ μέχρι το τέλος του 1997. Πριν την ισχύ του ν. 2414/1996 Επιχειρησιακά Σχέδια έχουν καταρτίσει οι: ΕΟΜΜΕΧ, ΕΛΤΑ, ΕΛΟΤ, ΟΣΕ και ΙΓΜΕ.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

8. Στην με αριθμό 95/2-7-97 ερώτηση δόθηκε με το υπ' αριθμ. 1907/29-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 95 που κατατέθηκε στις 2-7-97 από τη Βουλευτή κ. Στέλλα Αλφιέρη σας γνωρίζουμε τα εξής:

Στα πλαίσια της ανάπλασης και αναβάθμισης περιοχών του Πειραιά προωθήθηκε από την αρμόδια Δ/νση Πολεοδομικού Σχεδιασμού του Υπουργείου μας και εκδόθηκε το από 11-3-97 προεδρικό διάταγμα (ΦΕΚ 252/Δ/97) για τροποποίηση του εγκεκριμένου ρυμοτομικού σχεδίου Πειραιά στην περιοχή Βοτσαλάκια και τον καθορισμό ειδικών όρων και περιορισμών δόμησης για την υπόψη περιοχή.

Η συνολική παρέμβαση για την περιοχή της Ακτής "Βοτσαλάκια" έχει ως κύριους στόχους:

- την αναβάθμιση και προβολή της ενδιαφέρουσας αυτής περιοχής του ιστορικού κέντρου

- την προστασία του πολεοδομικού ανάγλυφου, αλλά και της υπάρχουσας μορφολογίας του εδάφους (πρανή, κλίσεις, σημεία φυγής, θέα κλπ) και την εναρμόνιση των κτιρίων που θα ανεγερθούν με τα ήδη υφιστάμενα κτίρια.

Μεταξύ των άλλων ρυθμίσεων περιλαμβάνεται και ρύθμιση στο Ο.Τ. 41, με καθορισμό ειδικών όρων δόμησης, στο πλαίσιο των πιο πάνω στόχων και κατευθύνσεων με παράλληλη προσαρμογή σε σχετική απόφαση του Σ.τ.Ε..

Σχετικά με την προστασία του παραδοσιακού χαρακτήρα και της φυσιογνωμίας της πόλης του Πειραιά σας ενημερώνουμε ότι το ΥΠΕΧΩΔΕ έχει προωθήσει μια σειρά π.δ/των και Υπουργικών αποφάσεων, με τα οποία καθορίστηκε το όριο του Ιστορικού Κέντρου Πειραιά και οι διατάξεις προστασίας του ως παραδοσιακού τμήματος (π.δ. από 27-1-82 ΦΕΚ 410Δ/82) καθώς και οι ειδικοί όροι και περιορισμοί δόμησης σε συγκεκριμένες θέσεις.

Την εφαρμογή του πλέγματος των ρυθμίσεων και δ/των που έχουν θεσπισθεί έχουν το αρμόδιο Πολεοδομικό Γραφείο του Δήμου Πειραιά και η Επιτροπή Πολεοδομικού και Αρχιτεκτονικού Ελέγχου.

Ο Δήμος Πειραιά είναι επίσης αρμόδιος για τις υπαίθριες κατασκευές και τη χρήση των κοινόχρηστων χώρων.


 

  

Σελίδα 2339 

Τέλος σας ενημερώνουμε ότι η Δ/νση Ειδικών 'Εργων Αναβάθμισης Περιοχών του Υπουργείου:

- Στο Πρόγραμμα προστασίας και ανάδειξης των κοινοχρήστων και αρχαιολογικών χώρων όπως και διατηρητέων κτιρίων του Πειραιά πραγματοποίησε την πρώτη φάση του έργου "Φωτισμός διατηρητέων κτιρίων και ελευθέρων χώρων", προϋπολογισμού 300.000.000 δρχ.

Στην πρώτη αυτή φάση ολοκληρώθηκε ο φωτισμός των αρχαιολογικών χώρων του Πειραιά, όπως του αρχαίου τείχους στην Πειραϊκή, των πυλών του 'Αστεως κ.α.

Τον Αύγουστο του 1997 άρχισε να υλοποιείται η δεύτερη φάση του έργου, προϋπολογισμού 166.000.000 δρχ.

Τον Αύγουστο του 1997 στα πλαίσια της Προστασίας και ανάδειξης της παραδοσιακής αρχιτεκτονικής δημοπρατήθηκε το έργο αποκατάστασης και συντήρησης του διατηρητέου κτιρίου του "Χατζηκυριάκειου Ιδρύματος παιδικής προστασίας", προϋπολογισμού 70.000.000 δρχ.

- Στην Ακτή "Βοτσαλάκια" στην Καστέλλα υλοποιήθηκε η κατασκευή της δεξαμενής ενός Κολυμβητηρίου προϋπολογισμού 220.000.000 δρχ. και τώρα πραγματοποιείται η διαδικασία δημοπράτησης του έργου κατασκευής κτιριακών και ηλεκτρομηχανολογικών εγκαταστάσεων για τη λειτουργία ανοικτού Κολυμβητηρίου προϋπολογισμού 460.000.000 δρχ.

Ο Υπουργός

Κ. ΛΑΛΙΩΤΗΣ"

9. Στην με αριθμό 113/2-7-97ερώτηση δόθηκε με το υπ' αριθμ. 1910/15-9-97 έγγραφο από τον Yπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 113 που κατατέθηκε στις 2-78-97 από τον Βουλευτή κ. Σπ. Δανέλλη, σας γνωρίζουμε τα εξής:

Η περιοχή του υγρότοπου Ντίπι - Λάρσος έχει ενταχθεί στον Εθνικό Κατάλογο περιοχών υποψηφίων για ένταξη στο Ευρωπαϊκό δίκτυο NATURA 2000.

Για τις περιοχές αυτές έχει προγραμματισθεί οριζόντιο έργο χαρτογράφησης της βλάστησης και των τύπων οικοτόπων βάσει του οποίου θα ολοκληρωθούν τα διαχειριστικά σχέδια κάθε περιοχής σύμφωνα με την οδηγία 92/43 της ΕΟΚ.

Με τα στοιχεία αυτά, που αποτελούν βασική τεκμηρίωση, θα ολοκληρωθούν, εφόσον απαιτηθεί, οι αντίστοιχες χωροταξικές και Ειδικές Περιβαλλοντικές Μελέτες.

Ο Υπουργός

Κ. ΛΑΛΙΩΤΗΣ"

10. Στην με αριθμό 167/3-7-97ερώτηση δόθηκε με το υπ' αριθμ. 1933/9-9-97 έγγραφο από τον Yπουργό Περιβάλλοντος, Χωροταξίας και Δημοσίων `Εργων η ακόλουθη απάντηση:

"Απαντώντας στην ερώτηση με αριθμό 167/3-7-97που κατατέθηκε στις3-7-97 από τοΒουλευτή κ. Γ. Καρατζαφέρη, σας γνωρίζουμε τα εξής:

Για την οριστική αντιμετώπιση της ασφαλούς διαχείρισης τοξικών και επικινδύνων αποβλήτων σε επίπεδο χώρας, το ΥΠΕΧΩΔΕ σε συνεργασία με τα συναρμόδια Υπουργεία, τους ενδιαφερόμενους φορείς (ΓΣΕΕ, ΣΕΒ, ΚΕΔΚΕ, οικολογικές οργανώσεις) διαμόρφωσε ένα ολοκληρωμένο θεσμικό πλαίσιο για τη διαχείριση των αποβλήτων ώστε να προωθείται η πρόληψη, η μείωση της παραγωγής τους, η επαναχρησιμοποίησή τους ή και αξιοποίησής τους. Το πλαίσιο αυτό περιγράφεται στην αρ. 19396/1546/8-7-97 ΚΥΑ (ΦΕΚ 604 Β/8-7-97).

Οι μέχρι σήμερα ακολουθούμενες διαδικασίες διαχείρισης αυτών των αποβλήτων πραγματοποιούνται με βάση τις διατάξεις των:

- ν. 1650/86 (ΦΕΚ 160/Α/86) για την προστασία του περιβάλλοντος

- ΚΥΑ 19744/454/88 για την επιτήρηση και τον έλεγχο των διασυνοριακών μεταφορών επικίνδυνων αποβλήτων

- ΚΥΑ 72751/3054/85 (ΦΕΚ 655/Β) για τα τοξικά και επικίνδυνα απόβλητα και εξάλειψη πολυχλωροδιφαινυλίων και πολυχλωροτριφαινυλίων

- κανονισμού ΕΟΚ 259/93 για την επιτήρηση και τον έλεγχο των διασυνοριακών μεταφορικών αποβλήτων

Με βάση τις παραγόμενες ποσότητες, τη χωροταξικής τους προέλευση και την ποιοτική τους σύσταση έχει εκπονηθεί εκ μέρους του ΥΠΕΧΩΔΕ ένας σχεδιασμός στον οποίο προβλέπεται η ίδρυση και λειτουργία δύο εγκαταστάσεων εναπόθεσης, που κατανέμονται μία στη Βόρεια και μία εγκατάσταση στη Νότιο Ελλάδα.

Τέλος, σχετικά με τα παραγόμενα απόβλητα της ΔΕΗ σας πληροφορούμε ότι η διαχείρισή τους γίνεται κυρίως με τη μεταφορά τους στο εξωτερικό για θερμοκαταστροφή. Η σχετική διαδικαία (συλλογή, συσκευασία, μεταφορά) αναλαμβάνεται από εταιρείες που έχουν νόμιμα αδειοδοτηθεί με βάση την ισχύουσα νομοθεσία και οι διαδικασίες ελέγχονται από τις αρμόδιες Υπηρεσίες των Νομαρχιών ή και του ΥΠΕΧΩΔΕ.

Ο Υπουργός

Κ. ΛΑΛΙΩΤΗΣ"

11. Στην με αριθμό 204/4-7-97 ερώτηση δόθηκε με το υπ' αριθμ. 1951/20-10-97 έγγραφο από τον Yπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 204 που κατατέθηκε στις 4-7-97 από τους Βουλευτές κυρίους Μπάμπη Αγγουράκη και Στρατή Κόρακα, σας πληροφορούμε ότι ο Οργανισμός Αθήνας βρίσκεται στην τελική επεξεργασία μελέτης για την προστασία και ανάδειξη του θαλασσίου Μετώπου του Πολεοδομικού Συγκροτήματος της Αθήνας (θεσμοθέτηση χρήσεων γης, όρων και περιορισμών δόμησης, στην παραλιακή ζώνη από Στάδιο Ειρήνης και Φιλίας μέχρι Κορωπί).

Η μελέτη αυτή αρχικά προέβλεπε τη χωροθέτηση Συνεδριακού - Εκθεσιακού Κέντρου σε τμήμα του χώρου του Ιπποδρόμου, καθώς και χώρων πρασίνου και αθλητικών εγκαταστάσεων. Μετά την ανάληψη των Ολυμπιακών Αγώνων από την Αθήνα, το θέμα θα επενεξετασθεί στην Εκτελεστική Επιτροπή του Οργανισμού Αθήνας, με προοπτική την εγκατάσταση στην περιοχή αθλητικών εγκαταστάσεων για τη διεξαγωγή των Ολυμπιακών Αγώνων.

Μετά το πέρας των Ολυμπιακών Αγώνων οι εγκαταστάσεις αυτές μπορούν να χρησιμοποιηθούν σύμφωνα με το πρόγραμμα του Οργανισμού Αθήνας για Συνεδριακές - Εκθεσιακές δραστηριότητες και για αθλητισμό.

Ο ΟΡΣΑ δεν προωθεί τρόπους χρηματοδότησης των συγκεκριμένων έργων, αλλά προτείνει μόνο τις χρήσεις.

Σας γνωρίζουμε, συμπληρωματικά, ότι με την υπ' αριθμ. 4700/26-9-97 Απόφαση του Γεν. Γραμματέα του ΕΟΤ συγκροτήθηκε Ομάδα Εργασίας στην οποία μετέχει και ο Οργανισμός Αθήνας, για την αναζήτηση εναλλακτικών εκτάσεων στην ευρύτερη περιοχή της Αττικής για τη χωροθέτηση σημαντικού Συνεδριακού Κέντρου της Αθήνας. Επίσης ο ΟΡΣΑ και σ' αυτή την περίπτωση δεν παρεμβαίνει σε τρόπους χρηματοδότησης και υλοποίησης.

Ο Υπουργός

Κ. ΛΑΛΙΩΤΗΣ"

12. Στην με αριθμό 209/7-7-97 ερώτηση δόθηκε με το υπ' αριθμ. 1952/4-8-97 έγγραφο από τον Yπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 209 που κατατέθηκε στις 7-7-97 από τοΒουλευτή κ. Θεοφάνη Δημοσχάκη, σας γνωρίζουμε τα εξής:

Η Λιμενική Επιτροπή Νομού 'Εβρου με σχετική πράξη της αποφάσισε ομόφωνα για την παραχώρηση χρήσης χώρου της Ζώνης Λιμένα στην εταιρία ΕΠΙΧΕΙΡΗΣΕΙΣ ΟΙΚΟΔΟΜΙΚΩΝ ΥΛΙΚΩΝ ΑΒΕΕ για διακίνηση χύδην τσιμέντου.

Η Δ/νση Λιμενικών 'Εργων της ΓΓΔΕ του ΥΠΕΧΩΔΕ έχει επίσης γνωμοδοτήσει κατ' αρχήν θετικά και το θέμα βρίσκεται στη Δ/νση Χωροταξίας του Υπουργείου μας η οποία, αφού ζήτησε και έλαβε το φάκελο με τα απαιτούμενα δικαιολογητικά


 

  

Σελίδα 2340 

 

από το Λιμενικό Ταμείο Ν. 'Εβρου, εξετάζει τα υποβληθέντα στοιχεία προκειμένου να αποφανθεί σχετικά.

Ο Υπουργός

Κ. ΛΑΛΙΩΤΗΣ"

13. Στην με αριθμό 231/7-7-97 ερώτηση δόθηκε με το υπ' αριθμ. 1954/15-9-97 έγγραφο από τον Yπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 231 που κατατέθηκε στις 7-7-97 από το Βουλευτή κ. Πέτρο Τατούλη, σας γνωρίζουμε τα εξής:

Οι αρμόδιες Διευθύνσεις του ΥΠΕΧΩΔΕ επεξεργάζονται τα στοιχεία των Μελετών Περιβαλλοντικών Επιπτώσεων (ΜΠΕ) των σταθμών της ΔΕΗ που υποβάλλονται από αυτήν και προχωρούν στην επιβολή των Περιβαλλοντικών Ορων λειτουργίας τους.

Παράλληλα από τις μετρήσεις που πραγματοποιούνται στις λειτουργούσες εγκαταστάσεις σύμφωνα με το ήδη υπάρχον νομοθετικό πλαίσιο (Ε.Ε. και Ελλάδας) όπου παρατηρούνται υπερβάσεις ρύπων, η αρμόδια κατά νόμο Νομαρχιακή Αυτοδιοίκηση επιβάλλει τις σχετικές κυρώσεις.

Ο Υπουργός

Κ. ΛΑΛΙΩΤΗΣ"

14. Στην με αριθμό 267/9-7-97 ερώτηση δόθηκε με το υπ' αριθμ. 836/31-10-97 έγγραφο από τον Yπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 267 που κατέθεσαν στις 9-7-97 οι Βουλευτές κύριοι Ορ. Κολοζώφ, Αχ. Κανταρζής και Απ. Τασούλας, σας γνωρίζουμε τα ακόλουθα:

Σύμφωνα με το άρθρο 16 (παρ. 5 και 8) του Συντάγματος η ανώτατη εκπαίδευση παρέχεται αποκλειστικά από Ιδρύματα που αποτελούν νομικά πρόσωπα δημοσίου δικαίου με πλήρη αυτοδιοίκηση και η σύσταση ανωτάτων σχολών από ιδιώτες απαγορεύεται.

Βασικός στόχος της πολιτικής μας είναι η βελτίωση του εκπαιδευτικού μας συστήματος και ο εμπλουτισμός του με νέους θεσμούς, ώστε να καταστεί σύγχρονο, αξιόπιστο, αξιοκρατικό και αποτελεσματικό και κύριο μέλημά μας είναι η αναβάθμιση της δημόσιας δωρεάν εκπαίδευσης.

Επίσης σας γνωρίζουμε ότι σε θέματα αποκλειστικής αρμοδιότητας των δικαστηρίων το Υπουργείο Παιδείας δεν επεμβαίνει. Αυτό, ως γνωστό απορρέει από ρητή συνταγματική επιταγή και αποτελεί θεμελιώδη εγγύηση για την ανεξαρτησία της Δικαιοσύνης.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

15. Στην με αριθμό 316/11-7-97ερώτηση δόθηκε με το υπ' αριθμ. 1978/8-9-97 έγγραφο από τον Yπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 316 που κατατέθηκε στις 11-7-97 από τους Βουλευτές κυρίους Σταύρο Παναγιώτου και Μαρία Μπόσκου, σας γνωρίζουμε τα εξής:

Βάσει των διατάξεων της υφιστάμενης νομοθεσίας (ΚΥΑ 69728/824/96 κλπ.) το ΥΠΕΧΩΔΕ είναι αρμόδιο για τον εθνικό σχεδιασμό της διατήρησης των απορριμμάτων, ενώ για τον περιφερειακό σχεδιασμό αρμοδιότητα έχουν οι Νομαρχίες και οι Ο.Τ.Α.

Το ΥΠΕΧΩΔΕ έχει χρηματοδοτήσει τις Νομαρχιακές Αυτοδιοικήσεις όπως και τις Περιφέρειες για τη σύνταξη ενός ολοκληρωμένου ρυθμιστικού περιφερειακού σχεδιασμού διαχείρισης των απορριμμάτων. 'Οπως μας ενημέρωσε η Δ/νση ΠΕΧΩΔE Περιφέρειας Κεντρικής Μακεδονίας, για την αντιμετώπιση του προβλήματος των αστικών απορριμμάτων, συμφωνήθηκε να συνταχθούν ολοκληρωμένα Σχέδια Διαχείρισης Απορριμμάτων σε κάθε Νομό με πρωτοβουλία των Νομαρχιακών Αυτοδιοικήσεων και της Περιφέρειας Κεντρικής Μακεδονίας, για το συντονισμό δε των δράσεων έχει συγκροτηθεί στην Περιφέρεια Ομάδα 'Εργου και έχουν ήδη αναληφθεί οι σχετικές πρωτοβουλίες.

Από το ΥΠΕΧΩΔΕ στο πλαίσιο της διαδικασίας της ΚΥΑ 69269/5387/90 έχουν εκδοθεί αποφάσεις προέγκρισης χωροθέτησης περιβαλλοντικών όρων για Χώρους Υγειονομικής Ταφής Απορριμμάτων (ΧΥΤΑ) στο Δήμο Κιλικίς στην περιοχή "Κήπος Κανδήλα" (ΚΥΑ περιβαλλοντικών όρων αρ. 38995/8-9-94) και για ΧΥΤΑ περιοχής "Πολυκάστρου - Αξιούπολης στη θέση "Φιλυρίας" (ΚΥΑ αρ. 65980/ 18-6-93).

Σχετικά με τη δημιουργία ΧΥΤΑ στην περιοχή Σουλτογιαννέϊκα που θα εξυπηρετεί και το νομό Θεσσαλονίκης, δεν έχει κατατεθεί στις υπηρεσίες μας σχετική μελέτη.

Τέλος για πληρέστερη ενημέρωσή σας επισυνάπτουμε αντίγραφο του αρ. πρ. 79/5-9-97 εγγράφου του Νομάρχη Κιλικίς, σχετικά με το θέμα.

Ο Υπουργός

ΚΩΣΤΑΣ ΛΑΛΙΩΤΗΣ"

"ΕΛΛΗΝΙΚΗ ΔΗΜΟΚΡΑΤΙΑ

ΝΟΜΑΡΧΙΑΚΗ ΑΥΤΟΔΙΟΙΚΗΣΗ

ΚΙΛΚΙΣ
 Κιλικίς, 5 Σεπτεμβρίου 1997
 
ΓΡΑΦΕΙΟ ΝΟΜΑΡΧΗ
 Αριθ. Πρωτ. 79
 
  ΠΡΟΣ: Υπουργείο
 
  Περιβάλλοντος Χωροταξίας 
 
  και Δημοσίων 'Εργων
 
  Γραφείο Υπουργού.
 

Θέμα: ΧΥΤΑ στο Νομό Κιλικίς.

Κύριε Υπουργέ,

Απαντώντας στο με Α.Π 1978Β/15-7-97 έγγραφό σας, με αφορμή την ερώτηση βουλευτών του Κ.Κ.Ε., θα ήθελα να σας γνωρίσω ότι:

1. Η Νομαρχιακή Αυτοδιοίκηση Κιλκίς και η ΤΕΔΚ Κιλκίς είχε αναθέσει σε μελετητικό γραφείο τη σύνταξη μελέτης σχεδιασμού και διαχείρισης των απορριμάτων του Νομού και τη χωροθέτηση ΧΥΤΑ. Η μελέτη έχει ολοκληρωθεί και εγκρίθηκε από την αρμόδια Νομαρχιακή Επιτροπή, που συνεδρίασε σήμερα Παρασκευή 5 Σεπτεμβρίου 1997. Η Επιτροπή αποφάσισε να παραπέμψει να συζητηθεί το θέμα στο Νομαρχιακό Συμβούλιο, μετά από τις γνωμοδοτήσεις της αρμόδιας Υπηρεσιακής Επιτροπής και της Νομαρχιακής Οικονομικής και Κοινωνικής Επιτροπής. Στη μελέτη προτείνεται η δημιουργία ενός ή δύο ΧΥΤΑ (Νοτιανατολικά της πόλης Κιλκίς και στην περιοχή του οικισμού Φυλλυριάς).

2. Σε ότι αφορά τη δεύτερη ερώτηση των βουλευτών, για τη δημιουργία ΧΥΤΑ δυναμικότητας 800 τόνων -υπάρχει αίτημα ιδιώτη προς τις Υπηρεσίες της Ν.Α. Κιλκίς-, το θέμα δεν έχει συζητηθεί στο Νομαρχιακό Συμβούλιο.

Ο Νομάρχης Κιλκίς

Θεόδωρος Παραστατίδης"

16. Στην με αριθμό 338/14-7-97 ερώτηση δόθηκε με το υπ' αριθμ. 1981/15-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 338 που κατατέθηκε στις 14-7-97 από το Βουλευτή κ. Δημήτρη Κωστόπουλο σας γνωρίζουμε τα εξής:

Οι αρμόδιες Διευθύνσεις του ΥΠΕΧΩΔΕ επεξεργάζονται τα στοιχεία των Μελετών Περιβαλλοντικών Επιπτώσεων (ΜΠΕ) των σταθμών της ΔΕΗ που υποβάλλονται από αυτήν και προχωρούν στην επιβολή των Περιβαλλοντικών 'Ορων λειτουργίας τους.

Παράλληλα από τις μετρήσεις που πραγματοποιούνται στις λειτουργούσες εγκαταστάσεις σύμφωνα με το ήδη υπάρχον νομοθετικό πλαίσιο (Ε.Ε. και Ελλάδας) όπου παρατηρούνται υπερβάσεις ρύπων, η αρμόδια κατά νόμο Νομαρχιακή Αυτοδιοίκηση επιβάλλει τις σχετικές κυρώσεις.

Ο Υπουργός

ΚΩΣΤΑΣ ΛΑΛΙΩΤΗΣ"

17. Στην με αριθμό 341/14-7-97 ερώτηση δόθηκε με το υπ'


 

  

Σελίδα 2341 

 

αριθμ. 1982/22-8-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 341, που κατατέθηκε στις 14-7-97 από το Βουλευτή κ. Μανώλη Κεφαλογιάννη, σας γνωρίζουμε τα εξής:

Το ΥΠΕΧΩΔΕ, σε συνεργασία με το Υπουργείο Γεωργίας (ΓΓΔΦΠ), στο πλαίσιο εφαρμογής της κοινοτικής οδηγίας 92/43" για τη διατήρηση των φυσικών οικοτόπων καθώς και της άγριας πανίδας και χλωρίδας", κατάρτισε και απέστειλε στην Ε.Ε. κατάλογο 265 περιοχών, προκειμένου να ενταχθούν στο ευρωπαϊκό οικολογικό δίκτυο ειδικών ζωνών NATURA 2000. Για τις περιοχές αυτές, στις οποίες συμπεριλαμβάνονται σημαντικές δασικές εκτάσεις, έχουν ήδη αρχίσεινα εκπονούνται ειδικά διαχειριστικά σχέδια της προαναφερθείσας οδηγίας.

'Οσον αφορά στην εφαρμογή της οδηγίας 76/464/ΕΟΚ, σας πληροφορούμε ότι το ΥΠΕΧΩΔΕ συνεργάζεται με το Πανεπιστήμιο Αιγαίου για την καταγραφή των ουσιών των καταλόγων Ι και ΙΙ της οδηγίας, που απορρίπτονται στο υδάτινο περιβάλλον. Κατά την έρευνα αυτή διενεργούνται μετρήσεις σε χαρακτηριστικές θέσεις των υδάτινων αποδεκτών. Από την ολοκλήρωση της α' φάσης της ανωτέρω έρευνας προέκυψε οτι οι ουσίες του καταλόγου I απουσιάζουν ως πηγές ρύπανσης. Σχετικά με τις ουσίες του καταλόγου II, μετά την αξιολόγηση των αποτελεσμάτων απογραφής των δραστηριοτήτων, που σχετίζονται με αυτές και τις μετρήσεις, θα καταρτισθούν ειδικά προγράμματα μείωσης, εφ' όσον παρουσιασθούν ουσίες:

Η οδηγία 90/313/ΕΟΚ έχουν ενσωματωθεί στο εθνικό δίκαιο με την ΚΥΑ 77921/1440/6-9-95 για την ελεύθερη πρόσβαση του κοινού στις δημόσιες αρχές για πληροφορίες σχετικά με το περιβάλλον (ΦΕΚ 795 Β'/14-9-95).

Επίσης, η οδηγία 91/689 έχει ενσωματωθεί στο εθνικό δίκαιο με την ΚΥΑ 19396/1546/8-7-97 (ΦΕΚ 604 Β'/18-7-97) για τα μέτρα και τους όρους διαχείρισης των επικίνδυνων αποβλήτων.

Σημειώνεται ότι με τις μέχρι σήμερα ακολουθούμενες διαδικασίες, τα επικίνδυνα απόβλητα είτε αποθηκεύονται προσωρινά κατόπιν αδείας της οικείας Ν.Α., είτε συλλέγονται και μεταφέρονται σε εξειδικευμένα κέντρα του εξωτερικού για καύση ή αδρανοποίηση, κατόπιν αδείας βάσει της ισχύουσας νομοθεσίας.

Σχετικά με το σχεδιασμό για τη διαχείριση των απορριμάτων στο ν. Αττικής σας ενημερώνουμε ότι έχει εγκριθεί από το Περιφερειακό Συμβούλιο και έχει δοθεί προέγκριση χωροθέτησης για τρεις περιοχές, προκειμένου μετά την ολοκλήρωση των Μελετών Περιβαλλοντικών Επιπτώσεων να επιλεγεί η πλέον κατάλληλη για την ίδρυση εργοστασίου ανακύκλωσης και Χώρου Υγειονομικής Ταφής των Απορριμμάτων.

Η προσφυγή των ενδιαφερομένων δήμων στο Σ.τ.Ε. για ακύρωση των προαναφερθεισών προεγκρίσεων χωροθέτησης θα συζητηθεί τον προσεχή Νοέμβριο, παράλληλα δε, εκπονούνται οι ΜΠΕ για την ολοκλήρωση του σχεδιασμού. 

'Οσον αφορά στη διαχείριση των απορριμμάτων στο νομό Χανίων, το ΥΠΕΧΩΔΕ έχει αναλάβει σειρά πρωτοβουλιών για κοινές συσκέψεις με τους κοινωνικούς και επιστημονικούς φορείς του νομού και έχει δεσμεύσει πόρους για τη στήριξη των παρεμβάσεων για την ολοκληρωμένη και εναλλακτική διαχείριση των απορριμμάτων στα Χανιά με ταυτόχρονη αποκατάσταση και ανάπλαση του Κουρουπητού.

Για το έργο της Εγνατίας οδού, το ΥΠΕΧΩΔΕ εξετάζει το θέμα που δημιουργήθηκε μετά τη σχετική απόφαση του Σ.τ.Ε. και θα ληφθούν οι ανάλογες αποφάσεις, ώστε και η υλοποίησή του να προωθηθεί και να προστατευθεί το φυσικό περιβάλλον της περιοχής.

Τέλος, σας ενημερώνουμε ότι έχει ολοκληρωθεί η επεξεργασία πρότασης νόμου για τη δημιουργία Φορέα Περιβάλλοντος, που θα είναι ένας θεσμός με ξεχωριστή οντότητα και με συγκεκριμένες αρμοδιότητες.

Ο Υπουργός

ΚΩΣΤΑΣ ΛΑΛΙΩΤΗΣ"

18. Στην με αριθμό 349/14-7-97 ερώτηση δόθηκε με το υπ' αριθμ. 1984/11-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 349 που κατατέθηκε στις 14-7-97 από το Βουλευτή κ. Ευγένιο Χαϊτίδη, σας γνωρίζουμε ότι το αναφερόμενο στην ερώτηση πόρισμα καθώς και όλα τα σχετικά στοιχεία έχουν διαβιβαστεί στο Νομικό Σύμβουλο του ΥΠΕΧΩΔΕ προκειμένου να εκφράσει την άποψή του.

Επίσης το παραπάνω πόρισμα έχει αποσταλεί στην Ανακρίτρια του Α Τμήματος Πρωτοδικείου Λαρίσης.

Ο Υπουργός

ΚΩΣΤΑΣ ΛΑΛΙΩΤΗΣ"

19. Στις με αριθμό 384/15-7-97, 1567/22-9-97 ερωτήσεις δόθηκε με το υπ' αριθμ. 1993/3-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στις ερωτήσεις με αριθμό 384/15-7-97 και 1567/22-9-97 που κατατέθηκαν από τους Βουλευτές κυρίους Γιάννη Δραγασάκη και Φώτη Κουβέλη, σας γνωρίζουμε τα εξής:

Σύμφωνα με τις διατάξεις του άρθρου 9 του νόμου 2338/95 μετά την έναρξη της λειτουργίας του νέου διεθνούς αερολιμένα της Αθήνας στα Σπάτα ο αερολιμένας του Ελληνικού, παύει να λειτουργεί και ο χώρος που καταλαμβάνει προορίζεται κυρίως για τη δημιουργία μητροπολιτικής ζώνης πρασίνου. Η ανάπτυξη και αξιοποίηση του χώρου αυτού εντάσσεται στο ευρύτερο χωροταξιακό, πολεοδρομικό και περιβαλλοντικό σχεδιασμό της περιοχής με βάση, ολοκληρωμένη μελέτη που εκπονείται από τον Οργανισμό Ρυθμιστικού Σχεδίου Αθήνας (Ο.Ρ.Σ.Α.). Επίσης, σύμφωνα με τις ίδιες διατάξεις ιδρύεται νομικό πρόσωπο ιδιωτικού δικαίου με την επωνυμία Διαχειριστικός Φορέας Μητροπολιτικής ζώνης πρασίνου Λεκανοπέδιου Αθηνών και σκοπό την προστασία, συντήρηση, διαχείριση και τη με κάθε τρόπο αξιοποίηση του πιο πάνω χώρου.

Ο ΟΡΣΑ, ο οποίος βάσει των εξουδιοτήσεων που ο νόμος 1515/85 του παρέχει, εκπονεί μελέτες και προγράμματα μητροπολιτικού επιπέδου ως εξειδίκευση των στόχων του Ρυθμιστικού Σχεδίου της Αθήνας, είχε προγραμματίσει την εκπόνηση έρευνας για το χώρο του Ελληνικού. Για την προώθηση της μελέτης αυτής και τον προσδιορισμό των στόχων στηρίχθηκε στις προαναφερθείσες διατάξεις του ν. 2338/95. Ο σχεδιασμός των δομών και η επιλογή ρόλου του ενιαίου φορέα εφαρμογής είναι επίσης αντικείμενο της έρευνας που έχει ανατεθεί από τον Ο.Ρ.Σ.Α.

Ειδικότερα η σχετική έρευνα "Ανάπτυξη του χώρου του Ελληνικού" που ανατέθηκε από τον Ο.Α. στο Ε.Μ.Π. σύμφωνα με την απόφαση της Ε/Ε του Ο.Α. έχει:

- Αντικείμενο - Κύριους Στόχους:

Τη δημιουργία ενός πρωτοποριακού Μητροπολιτικού Πάρκου μεγάλης κλίμακας με ποικιλότητα βλάστησης και οικολογική αυτονομία και 

- Επιμέρους Στόχους:

- Δημιουργία δυνατοτήτων αναψυχής άθλησης και πολιτισμού

- Βελτίωση κοινωνικού εξοπλισμού άμεσης περιοχής επιρροής

- Αξιοποίηση δυνατοτήτων επιχειρηματικής εκμετάλλευσης για την εξεύρεση πόρων σταδιακής υλοποίησης του έργου

- Ενέργειες για την ελάφρυνση του κοινωνικού κόστους της κατασκευής του νέου αεροδρομίου

- Δημιουργία συστήματος διαχείρισης και εφαρμογής του έργου σε συνεργασία με τοπική αυτοδιοίκηση

- Υπαγωγή του συνόλου των ενεργειών σε ενιαίο πλέγμα για την αποφυγή αποσπασματικών ενεργειών με περιορισμένο συνολικό αποτέλεσμα.

Στο πλαίσιο του ολοκληρωμένου και ενιαίου σχεδιασμού για τη δημιουργία Μητροπολιτικής Ζώνης Πρασίνου μπορεί να προβλεφθεί κάτω από αυστηρούς όρους και προϋποθέσεις και


 

  

Σελίδα 2342 

 

σε μικρή οπωσδήποτε κλίμακα ήπια οικιστική ανάπτυξη για να συσσωρευθούν οι αναγκαίοι πόροι για τη δημιουργία της Μητροπολιτικής Ζώνης Πρασίνου και τις αναπλάσεις της ευρύτερης περιοχής, τη δημιουργία σύγχρονων υποδομών και δικτύων ποιότητας ζωής και την παροχή αντισταθμιστικών οφελών στην ευρύτερη περιοχή των Μεσογείων με αιχμή τα Σπάτα, καθώς και για παρεμβάσεις και έργα ανάπλασης στις υποβαθμισμένες περιοχές της Αττικής.

Η έρευνα περιλαμβάνει τρεις φάσεις εκ των οποίων έχει ολοκληρωθεί η Α (γενικά θέματα που αφορούν στην έρευνα, αναγνώριση της περιοχής, δυνατότητες - προοπτικές, διατύπωση γενικών κατευθύνσεων Ανάπτυξης και Σχεδιασμού). 'Εγινε παρουσίαση στους φορείς και στην Τοπική και Νομαρχιακή Αυτοδιοίκηση στις 9-4-97 και δόθηκε περίληψη της έρευνας για γνωμοδότηση.

Οι σχετικές απόψεις των Δήμων καθώς και η απόφαση του διευρυμένου Νομαρχιακού Συμβουλίου δεν έχουν αποσταλεί ακόμη στον ΟΡΣΑ, έξι μήνες μετά τη σχετική ενημέρωση.

'Εχουν εκφραστεί μόνον απόψεις από την αντίστοιχη Επιτροπή της διευρυμένης Νομαρχιακής Αυτοδιοίκησης.

Κατόπιν αυτώνο Οργανισμός Αθήνας επεξεργάζεται τη διατύπωση κατευθύνσεων προς τους ερευνητές για τη συνέχιση της έρευνας λαμβάνοντας υπόψη τις απόψεις των φορέων που έχουν εκφράσει επίσημη άποψη.

Η Β Φάση περιλαμβάνει την επεξεργασία σεναρίων ανάπτυξης, επιλογή τελικών Στρατηγικού Σχεδίου Ανάπτυξης, και θα ακολουθήσει ενημέρωση των φορέων και της Τοπικής και Νομαρχιακής Αυτοδιοίκησης.

Η Γ Φάση που έπεται περιλαμβάνει επεξεργασία τελικής πρότασης, καθορισμό προγράμματος εφαρμογής και διαχείρισης του χώρου.

Ο Υπουργός

ΚΩΣΤΑΣ ΛΑΛΙΩΤΗΣ"

20. Στην με αριθμό 469/18-7-97 ερώτηση δόθηκε με το υπ' αριθμ. 2016/24-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 469 που κατατέθηκε στις 18-7-97 από τους Βουλευτές κυρίους Μήτσο Κωστόπουλο και Μπάμπη Αγγουράκη, σας γνωρίζουμε τα εξής, όπως μας ενημέρωσε ο Οργανισμός Ρυθμιστικού Σχεδίου και Προστασίας Περιβάλλοντος της Αθήνας (ΟΡΣΑ):

Ο Ε.Ο.Τ. προέβη σε ανάκληση της προκήρυξης του αναφερόμενου στην ερώτηση διαγωνισμού (σύμφωνα με σχετική ενημέρωση προς τον ΟΡΣΑ).

Η Εκτελεστική Επιτροπή (Ε.Ε.) του ΟΡΣΑ, κατά τις πρόσφατες συνεδριάσεις της, εξετάζει τις εισηγήσεις της Υπηρεσίας για τις ακτές των δήμων του Σαρωνικού, προκειμένου να καταλήξει σε συγκεκριμένη συνολική απόφαση, όπως προβλέπεται από την ισχύουσα νομοθεσία, μετά την τήρηση της νόμιμης διαδικασίας στους φορείς.

Η απόφαση της Ε.Ε. θα διατυπωθεί οριστικά όταν ολοκληρωθεί η γνωμοδότηση των δήμων της παραλίας του Σαρωνικού και στη συνέχεια θα προωθηθεί για θεσμοθέτηση (έκδοση σχετικού Π.Δ/τος εξειδίκευσης του Ρυθμιστικού Σχεδίου Αθήνας).

Ο Υπουργός

ΚΩΣΤΑΣ ΛΑΛΙΩΤΗΣ"

21. Στην με αριθμό 507/22-7-97 ερώτηση δόθηκε με το υπ' αριθμ. 2025/11-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 507 που κατατέθηκε στις 22-7-97 από τους Βουλευτές κυρίους Μπάμπη Αγγουράκη και Ορέστη Κολοζώφ σας πληροφορούμε τα εξής:

'Οπως προκύπτει από την παρ. 2.3 του άρθρου 15 του ν. 1515/87 που αφορά στο Ρυμοτομικό Σχέδιο της Αθήνας προβλέπεται, για τον τομέα αναψυχής και ψυχαγωγίας υπερτοπικής σημασίας, η δημιουργία συστήματος μεγάλων υπερτοπικών πόλων αναψυχής, αθλητισμού και πολιτιστικών λειτουργιών που εξυπηρετούν ολόκληρη την έκταση της πόλης εντός του οποίου περιλαμβάνεται και ο χώρος του Γουδίου.

Παράλληλα ανάλογη αναφορά εμπεριέχεται και στον ισχύον ΓΠΣ Δήμου Αθήνας (ΦΕΚ 80/88) όπου συγκεκριμένα αναφέρεται στην "δημιουργία 'Αλσους Πολιτιστικών Λειτουργιών και Αθλητικών Εγκαταστάσεων στο Γουδί".

Επιπροσθέτως σημειώνουμε ότι ο Οργανισμός Αθήνας στα πλαίσια των στόχων και κατευθύνσεων του Ρυμοτομικού Σχεδίου Αθήνας και του ΓΠΣ Δήμου Αθήνας πο αναφέρονται σε ποιοτικές παρεμβάσεις μεγάλη κλίμακας για την αναβάθμιση των κεντρικών περιοχών της Αθήνας προχώρησε στην κατάρτιση του Προγράμματος Ενοποίησης Χώρων Πρασίνου Πολιτιστικών και Κοινωνικών Λειτουργιών στο οποίο, κατά την Β Φάση, που βρίσκεται σε εξέλιξη, μελετάται και η ως άνω αναφερόμενη περιοχή.

Ο Υπουργός

Κ. ΛΑΛΙΩΤΗΣ"

22. Στην με αριθμό 534/23-7-97 ερώτηση δόθηκε με το υπ' αριθμ. 2032/28-8-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 534 που κατατέθηκε στις 23-7-97 από τους Βουλευτές κυρίους Νίκο Γκατζή, Αχιλλέα Κανταρτζή και Βαγγέλη Μπούτα σας γνωρίζουμε τα εξής σχετικά με θέματα αρμοδιότητας ΥΠΕΧΩΔΕ:

α) Λιμνοδεξαμενή Καστανιάς Αλοννήσου:

Ο φάκελος της Μελέτης Περιβαλλοντικών Επιπτώσεων (ΜΠΕ) υποβλήθηκε στην αρμόδιο Δ/νση Περιβαλλοντικού Σχεδιασμού του Υπουργείου μας στις 4-6-97 (αρ. πρωτ. 79980/4-6-97). 'Εγινε αξιολόγηση των τεχνικών στοιχείων της μελέτης και διαβιβάστηκε από ένα τεύχος της στο Υπουργείο Γεωργίας και στο Νομαρχιακό Συμβούλιο Μαγνησίας, προκειμένου να γίνει δημοσιοποίησή της και να εκφράσουν τις απόψεις τους, επί του θέματος οι φορείς, Υπηρεσίες και οι ενδιαφερόμενοι πολίτες (διαδικασία που ορίζει η Κοινή Υπουργική Απόφαση 75308/5512/2-11-90/ ΦΕΚ 691Β).

Το διαβιβαστικό έγγραφο της υπηρεσίας μας έχει αρ. πρωτ. 82536/28-7-97.

β) Λιμνοδεξαμενή Σκοπέλου θέση Πάνορμος:

Ο φάκελος της Μελέτης Περιβαλλοντικών Επιπτώσεων υποβλήθηκε στην προαναφερθείσα υπηρεσία επίσης στις 4-6-97 (αρ.πρωτ. 79981/ 4-6-97). Και αυτή η ΜΠΕ κατόπιν αξιολόγησης και συμπλήρωσης διαβιβάστηκε στις ίδιες ως άνω Υπηρεσίες (Υπ. Γεωργίας και Νομαρχιακό Συμβούλιο Μαγνησίας), προκειμένου να τηρηθεί η διαδικασία της δημοσιοποίησή της.

Το διαβιβαστικό έγγραφο της υπηρεσίας έχουν αρ. πρωτ. 82731/ 30-7-97.

Σας ενημερώσουμε επίσης ότι η παραπάνω υπηρεσία μας έχει αξιολογήσει κατ' αρχήν τις ΜΠΕ των έργων του θέματος και αναμένει τις γνωμοδοτήσεις των ανωτέρω Φορέων και Υπηρεσιών προκειμένου να προχωρήσει στις παραπέρα ενέργειές της σύμφωνα με τις ισχύουσες διατάξεις.

Ο Υπουργός

ΚΩΣΤΑΣ ΛΑΛΙΩΤΗΣ"

23. Στην με αριθμό 560/24-7-97 ερώτηση δόθηκε με το υπ' αριθμ. 2040/8-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 560 που κατατέθηκε στις 24-7-97 από το Βουλευτή κ. Βασίλη Κεδίκογλου σχετικά με χαρακτηρισμό κτιρίου του κληροδοτήματος του θέματος, ως διατηρητέου, σας γνωρίζουμε ότι ζητήθηκαν από την αρμόδια Υπηρεσία μας, (Διεύθυνση Πολεοδομιού Σχεδιασμού) τα σχετικά στοιχεία.

'Οσον αφορά στην χρηματοδότηση έργων αποκατάστασης και συντήρησης σας ενημερώνουμε ότι για τα κτίρια για τα οποία δημοσιεύεται υπουργική απόφαση χαρακτηρισμού τους ως διατηρητέων, το ΥΠΕΧΩΔΕ δια της Διεύθυνσης Ειδικών


 

  

Σελίδα 2343 

 

'Εργων Αναβάθμισης Περιοχών και μέσα στο πλαίσιο των αρμοδιοτήτων του, εξετάζει μετά από σχετικό αίτημα τη δυνατότητα ένταξής τους στο σχετικό πρόγραμμα χρηματοδότησης.

Ο Υπουργός

ΚΩΣΤΑΣ ΛΑΛΙΩΤΗΣ"

24. Στις με αριθμό 561/24-7-97, 1846/6-10-97 ερωτήσεις δόθηκε με το υπ' αριθμ. 2042/8-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στις ερωτήσεις με αριθμό 561/24-7-97 και 1845/6-10-97 που κατατέθηκαν από το Βουλευτή κ. Βασίλη Κεδίκογλου σας γνωρίζουμε τα εξής:

Για χάρτες μικρών κλιμάκων, σε έκταση χώρας, αρμόδια υπηρεσία είναι η Διεύθυνση Χαρτογράφησης του ΙΓΜΕ.

Από τη Διεύθυνση χαρτογραφήσεων του ΥΠΕΧΩΔΕ εκτελούνται προγράμματα σύνταξης χαρτών κάλυψης σε κλίμακα 1/100.000 του Κοινοτικού προγράμματος CORINE, σύνταξης διαγραμμάτων σε κλίμακα 1/100 για τον καθρισμό των οριογραμμών Αιγιαλού και Παραλίας στα νησιά των Κυκλάδων και επίβλεψης των πιλοτικών μελετών Κτηματογράφησης σε Δήμους και Κοινότητες της χώρας.

Για την εξασφάλιση γεωλογικών χαρτογραφικών υποβάθρων εδαφοτεχνικών χαρτών κλπ, για το χωροταξικό και πολεοδομικό σχεδιασμό αρμόδιο είναι το Τμήμα Προτύπων Προδιαγραφών Προστασίας από θεομηνίες του Υπουργείου και στο πλαίσιο αυτό εκπονήθηκαν ανάλογοι χάρτες, σε πολεοδομούμενες περιοχές.

Ο Υπουργός

ΚΩΣΤΑΣ ΛΑΛΙΩΤΗΣ"

25. Στην με αριθμό 576/25-7-97 ερώτηση δόθηκε με το υπ' αριθμ. 2047/6-10-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 576 που κατατέθηκε στις 25-7-97 από τη Βουλευτή κ. Στέλλα Αλφιέρη, σας γνωρίζουμε τα εξής:

Για τη βιομηχανία αμύλου ΑΖΕΛ Α.Β.Ε. στον Πειραιά έχει εκδοθεί απόφαση έγκρισης περιβαλλοντικών όρων βάσει της διαδικασίας της ΚΥΑ 69269/5387/90.

Στους περιβαλλοντικούς όρους συμπεριλαμβάνονται διατάξεις για την αποφυγή δημιουργίας ρύπανσης και ιδιαίτερα οσμών. Ο έλεγχος της τήρησης των Περιβαλλοντικών 'Ορων των μονάδων διενεργείται από τις υπηρεσίες της οικείας Νομαρχιακής Αυτοδιοίκησης.

Επίσης η άδεια λειτουργίας, η τυχόν ανάκλησή της (αν συντρέχουν οι λόγοι σύμφωνα με την ισχύουσα νομοθεσία) είναι αρμοδιότητα της Διεύθυνσης Βιομηχανίας της Νομαρχιακής Αυτοδιοίκησης.

Για ενημέρωσή σας επισυνάπτουμε αντίγραφο του με αρ. πρωτ. 1045/3-10-97 εγγράφου του Νομάρχη Πειραιά σχετικά με το θέμα.

Ο Υπουργός

ΚΩΣΤΑΣ ΛΑΛΙΩΤΗΣ"

Σημ.: Τα προαναφερθέντα έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

26. Στην με αριθμό 584/25.7.97 ερώτηση δόθηκε με το υπ' αριθμ. 2049/24.10.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 584, που κατατέθηκε στις 25.7.97 από τους Βουλευτές κυρίους Δημήτρη Κωστόπουλο κ. 'Ελσα Παπαδημητρίου, σας γνωρίζουμε τα εξής:

Η κείμενη νομοθεσία γαι την παροχή υπηρεσιών (οδηγία 92/50 ΕΟΚ) προβλέπει και τη διαδικασία ανάθεσης μελετών με κατάθεση από τους διαγωνιζόμενους τεχνικής και οικονομικής προσφοράς.

Σύμφωνα με τις διατάξεις του νόμου 2294/94/ΦΕΚ 138 Α' (άρθρο 5 παρ.8) "η εκπόνηση μελετών και η εκτέλεση των έργων των εταιρειών, καθώς και οι συναφείς προμήθειες και εργασίες, γίνονται κατ' εξαίρεση από κάθε κε'μενη διάταξη, πλην εκείνων του δικαίου της Ευρωπαϊκής 'Ενωσης, σχετική με την ανάθεση μελετών... Τα πλαίσια των διαδικασιών καθορίζονται από τους εποπτεύοντες υπουργούς...".

Σε εφαρμογή της ισχύουσας νομοθεσίας, εγκρίθηκε ο κανονισμός ανάθεσης μελετών για το αντικείμενο της εταιρείας ΚΤΗΜΑΤΟΛΟΓΙΟ Α.Ε. (αρ. αποφ. Υπ. ΠΕΧΩΔΕ 19458/7.8.97, ΕΚ 712 Β'/19.8.97).

Στο πλαίσιο εφαρμογής του προγράμματος του Κτηματολογίου, αντηλλάγησαν επιστολές με την XVI Διεύθυνση της Ευρωπαϊκής Επιτροπής, στις οποίες υπήρξε δεσμευτικό χρονοδιάγραμμα για την ομαλή εξέλιξη του προγράμματος εφαρμογής του Κτηματολογίου μετά την πιλοτική του φάση, τις οποίες και σας επισυνάπτουμε.

Ο Υπουργός

Κ. ΛΑΛΙΩΤΗΣ"

Σημ.: Τα προαναφερθέντα έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

27. Στις με αριθμό 616/29.7.97, 700/31.7.97 ερωτήσεις δόθηκε με το υπ' αριθμ. 2056/22.9.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στις ερωτήσεις με αριθμό 616/29.7.97 και 700/31.7.97 που κατατέθηκαν από το Βουλευτή κ. Η. Βεζδρεβάνη σας γνωρίζουμε τα εξής:

Σύμφωνα με την παρ.2α του άρθρου 1 της υπ' αριθ. 81304/60831/6.12.89 (ΦΕΚ 886/Β/89) απόφασης του Υπουργού ΠΕΧΩΔΕ έχει προβλεφθεί ειδικός μειωμένος συντελεστής επιφανείας (0,60) για τον καθορισμό της τιμής μονάδος επιφανείας και συνακόλουθα του προϋπολογισμού κτιρίων μονοκατοικιών ή διπολοκατοικιών ή προσθήκης μιας ακόμη κατοικίας σ'αυτά με επιφάνεια μικρότερη κάθε μιας από αυτές των 120,00 τ.μ.

Επιπλέον οι χαμηλές αντικειμενικές αξίες ή η ανυπαρξία τέτοιων σε αγροτικές περιοχές, όπως αυτές είχαν διαμορφωθεί μέχρι την 31.8.1989 και ισχύουν μόνο για τον καθορισμό των συντελεστών ζώνης και συνεπώς των προϋπολογισμών οικοδομικών έργων καθώς και η απαλλαγή συνήθως από εισφορές και κρατήσεις (π.χ. τέλος υπέρ Δήμου, ΚΗ Ψήφισμα), που βαρύνουν τον ιδιοκτήτη κατά την έκδοση οικοδομικών αδειών, επιδρούν μειωτικά στο συνολικό κόστος αυτών σε σχέση με κτίρια άλλων κατηγοριών, χρήσεως ή περιοχών.

Επίσης σημειώνουμε, ότι ειδικά για κτίρια αγροτικών αποθηκών, υποστέγων, ιχθυοτροφείων και γεωργοκτηνοτροφικών εγκαταστάσεων έχει ληφθεί ειδική μέριμνα για την ελαχιστοποίηση του κόστους έκδοσης οικοδομικής αδείας, αφού έχουν θεσπισθεί οι μικρότεροι ειδικοί συντελεστές (0,20 έως 0,35) για τον καθορισμό της τιμής μονάδος επιφανείας τους από κάθε άλλο κτιριακό έργο ή κατασκευή.

Τέλος εκτός των προαναφερομένων ισχυουσών ευνοϊκών ρυθμίσεων προωθείται νομοθετική ρύθμιση με την οποία προτείνονται μέτρα για τη δραστική μείωση του συνολικού κόστους έκδοσης κάθε οικοδομικής αδείας, που αφορά στην ανέγερση αγροτικών κατασκευών από αγρότες, νέους αγρότες, νεοεισερχόμενους στον αγροτικό τομέα, ομογενείς και εργάτες γης εντός των αγροτικών περιοχών.

Ο Υπουργός

Κ. ΛΑΛΙΩΤΗΣ"

28. Στην με αριθμό 629/29.7.97 ερώτηση δόθηκε με το υπ' αριθμ. 2057/6.10.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 629 που κατατέθηκε στις 29.7.97 από το Βουλευτή κ. Θεόδωρο Κατσανέβα σας πληροφορούμε ότι το ΥΠΕΧΩΔΕ στο πλαίσιο του πολεοδομικού


 

  

Σελίδα 2344 

 

σχεδιασμού, εξετάζει αξιολογεί και συνεκτιμά, σε συνεργασία με τους συναρμόδιους φορείς, όλες τις προτάσεις που έχουν ως στόχο την αναβάθμιση του περιβάλλοντος και τη βελτίωση της ποιότητας ζωής.

Ο Υπουργός

Κ. ΛΑΛΙΩΤΗΣ"

29. Στην με αριθμό 629/29.7.97 ερώτηση δόθηκε με το υπ' αριθμ. 893/31.10.97 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:

"Απαντώντας στην ερώτηση με αριθμό 629/29.7.97 που κατέθεσε ο Βουλευτής κ. Θεόδωρος Κατσανέβας, σας πληροφορούμε τα ακόλουθα:

Το θέμα της ανέγερσης νέων κτιριακών εγκαταστάσεων για τη στέγαση του Τ.Ε.Φ.Α.Α. του Πανεπιστημίου Αθηνών έχει απασχόληση επί σειρά ετών το ΥΠ.Ε.Π.Θ. χωρίς αποτέλεσμα επειδή δεν έχει ακόμη εξευρεθεί κατάλληλος χώρος για την εξυπηρέτηση όχι μόνον των βασικών εκπαιδευτικών λειτουργιών του Τμήματος αλλά και των κλειστών και ανοιχτών αθλητικών εγκαταστάσεων.

Για το σκοπό αυτό με το ν.665/75 δόθηκε η δυνατότητα στην Επιτροπή Ολυμπιακών Αγώνων της παραχώρησης κατ' αρχήν 125 στρεμμάτων στον Ο.Σ.Κ. για την ανέγερση των κτιριακών εγκαταστάσεων της Ε.Α.Σ.Α.

Η έκταση αυτή με νεώτερο Νόμο, τον 1070/80 περιορίστηκε στα 60 στρέμματα.

Μετά την ανωτατοποίηση της Ε.Α.Σ.Α. με το ν.1268/82 η ίδια δυνατότητα μεταβιβάστηκε με το ν. 1268/82 η ίδια δυνατότητα μεταβιβάστηκε με το άρθορ 49 παρ.8 του ν. 1404/83, στο Πανεπιστήμιο Αθηνών.

Τα 60 στρέμματα, που ουδέποτε παραχωρήθηκαν από την Ε.Ο.Π. στο Πανεπιστήμιο Αθηνών, δεν επαρκούν για την πλήρη ανάπτυξη του ΤΕΦΑΑ δεδομένου ότι η μελέτη του κτιριολογικού προγράμματος που εκπονήθηκε από ομάδα εργασίας με τη συμμετοχή του ΥΠ.Ε.Π.Θ. του Παν/μίου Αθηνών και της Γ.Γ. Αθλητισμού προέβλεπε 125.000 μ2 με τις ανάγκες του Τμήματος σε πλήρη ανάπτυξη.

Από τα 125.000 μ2 περίπου το 60% αφορούσε κλειστούς χώρους συμπεριλαμβανομένων και των κλειστών χώρων άθλησης, όπως αίθουσες γυμναστικής, Basket ball κλπ, το δε 40% ανοιχτούς χώρους άθλησης, parking και λοιπούς χώρους κυκλοφορίας.

Το ήδη εγκεκριμένο κτιριολογικό πρόγραμμα απαιτεί αναθεώρηση και προσαρμογή στις σύγχρονες εκπαιδευτικές απαιτήσεις του Τ.Ε.Φ.Α.Α.

Η σχετική διαδικασία για την αναθεώρηση δεν μπορεί να προχωρήσει αν δεν εξευρεθεί πρώτα ο κατάλληλος οικοπεδικός χώρος.

Ως κατάλληλος χώρος με τις παρούσες συνθήκες της ανάληψης των Ολυμπιακών Αγώνων του 2004 από την Αθήνα, δεν φαίνεται να υπάρχει στις εγκαταστάσεις Ολυμπιακού Σταδίου.

Επομένως η αντιμετώπιση του θέματος θα πρέπει, κατά την άποψή μας, να γίνει εκ των ενόντων με'σα στο χώρο της Πανεπιστημιούπολης Αθηνών, ενώ δεν φαίνεται να είναι δυνατό να αποδεσμευθεί προς το παρόν ο χώρος που καταλαμβάνει σήμερα το Τ.Ε.Φ.Α.Α. στη Δάφνη.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

30. Στην με αριθμό 690/31.7.97 ερώτηση δόθηκε με το υπ' αριθμ. 2075/2.10.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 690, που κατατέθηκε στις 31.7.97 από το Βουλευτή κ. Αναστάση Παπαληγούρα, σας ενημερώνουμε τα εξής:

Το ΥΠΕΧΩΔΕ, στο πλαίσιο του προγράμματος παρακολούθησης ποιότητας νερών κολύμβησης των ακτών της χώρας, που διεξάγεται σε εφαρμογή της οδηγίας 76/160/ΕΟΚ και χρηματοδοτείται από το 1ο και 2ο ΚΠΣ έχει εντάξει δεκαέξι ακτές του νομού Κορινθίας για το 1997.

Οι ακτές αυτές, παρακολουθούνται σε διάφορα σημεία, με συστηματικές δειγματοληψίες-αναλύσεις και οι μετρήσεις στα σημεία δειγματοληψίας πληρούν τα σχετικά όρια.

'Ετσι για το 1997 απονεμήθηκε σε έξι ακτές του νομού η τιμητική διάκριση της γαλάζιας σημαίας της Ευρώπης για καθαρές και κατάλληλα οργανωμένες ακτές.

Ο Υπουργός

Κ. ΛΑΛΙΩΤΗΣ"

31. Στην με αριθμό 712/31.7.97 ερώτηση δόθηκε με το υπ' αριθμ. 2079/14.10.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 712 που κατατέθηκε στις 31.7.97 από τη Βουλευτή κ. Στέλλα Αλφιέρη σας γνωρίζουμε τα εξής:

Για την οριστική αντιμετώπιση της ασφαλούς διαχείρισης τοξικών και επικίνδυνων αποβλήτων σε επίπεδο χώρας, το ΥΠΕΧΩΔΕ σε συνεργασία με τα συναρμόδια Υπουργεία, τους ενδιαφερόμενους φορείς (ΓΣΕΕ, ΣΕΒ, ΚΕΔΚΕ, οικολογικές οργανώσεις) διαμόρφωσε ένα ολοκληρωμένο θεσμικό πλαίσιο για τη διαχείριση των αποβλήτων ώστε να προωθείται η πρόληψη, η μείωση της παραγωγής τους, η επαναχρησιμοποίησή τους ή και αξιοποίησή τους. Το πλαίσιο αυτό περιγράφεται στην αρ.19396/1546/8.7.97 ΚΥΑ (ΦΕΚ 604 Β/8.7.97).

Με τις μέχρι, σήμερα ακολουθούμενες διαδικασίες τα απόβλητα είτε αποθηκεύονται προσωρινά κατόπιν αδείας του οικείου Νομάρχη είτε συλλέγονται και μεταφέρονται σε εξειδιευμένα κέντρα του εξωτερικού για καύση ή αδρανοποίηση, κατόπιν άδειας, βάσει της ισχύουσας νομοθεσίας.

Σχετικά με το αναφερόμενο στην ερώτηση θέμα ο Νομάρχης Πειραιά μας ενημέρωσε ότι μετά την υποβολή σχετικής μελέτης, εκδόθηκε από την αρμόδια νομαρχιακή υπηρεσία απόφαση με την οποία επιβλήθηκαν περιβαλλοντικοί όροι για τον εγκλωβισμό εστίας αμιάντου στο παλιό εργοστάσιο της ΔΕΗ στο Ν. Φάληρο.

Τέλος σας ενημερώνουμε ότι οι έλεγχος τήρησης των περιβαλλοντικών όρων εμπίπτει στις αρμοδιότητες των υπηρεσιών της οικείας Νομαρχιακής Αυτοδιοίκησης.

Ο Υπουργός

Κ.ΛΑΛΙΩΤΗΣ"

32. Στην με αριθμό 732/31.7.97 ερώτηση δόθηκε με το υπ' αριθμ. 2082/9.9.97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 732 που κατατέθηκε στις 31.7.97 από τους Βουλευτές κυρίους Α. Νάκο και Β. Μεϊμαράκη σας γνωρίζουμε τα εξής:

Η κατασκευή ενός δικτύου Σταθμών Μεταφόρτωσης Απορριμάτων (ΣΜΑ) για την εξυπηρέτηση των ΟΤΑ του Λεκανοπεδίου της Αθήνας περιλαμβάνεται στο πρόγραμμα του Ενιαίου Συνδέσμου Δήμων και Κοινοτήτων Νομού Αττικής (ΕΣΔΚΝΑ) και έχει εγκριθεί με απόφαση της Γενικής Συνέλευσης της ΤΕΔΚΝΑ.

Η χωροθέτηση χρήσεων και η επιλογή των τρόπων ανάπτυξης ή αναμόρφωσης μιας περιοχής καθώς και η επιβολή ειδικών όρων δόμησης,γίνεται με την έγκριση της πολεοδομικής μελέτης που εναρμονίζεται με τις κατευθύνσεις του Γενικού Πολεοδομικού Σχεδίου Γ.Π.Σ.) και εξειδικεύει τους στόχους και τα προγράμματά του.

Η χωροθέτηση του Σ.Μ.Α. σε τμήμα της περιοχής του Ελαιώνα που ανήκει διοικητικά στο Δήμο Αιγάλεω προβλέφθηκε με το π.δ. 30.11.95 (ΦΕΚ Δ 1049) και π.δ. 11.7.96 (ΦΕΚ Δ 742) και ακολουθήθηκε η προβλεπόμενη διαδικασία της έκδοσης των σχετικών διαταγμάτων.

Με την πράξη εφαρμογής του άρθρου 12 του ν.1337/83 ή με τη μεμονωμένη πράξη εφαρμογής γίνεται η τεχνική εφαρμογή της πολεοδομικής μελέτης, με σκοπό την απόδοση και απελευθέρωση των κοινοχρήστων και κοινωφελών χώρων


 

  

Σελίδα 2345 

 

που προβλέπονται από την Πολεοδομική μελέτη που ήδη έχει εγκριθεί.

Η δημιουργία του σταθμού μεταφόρτωσης απορριμμάτων που κρίθηκε απολύτως αναγκαία για την εξυπηρέτηση κεντρικών δήμων του λεκανοπεδίου (μεταξύ αυτών και του Δ.Αιγάλεω), αναζητήθηκε σε κεντροβαρική θέση έτσι ώστε να μεγιστοποιείται η εξυπηρέτηση των παραπάνω δήμων και να ελαχιστοποιείται το μεταφορικό έργο.

Η συγκεκριμένη θέση του σταθμού μεταφόρτωσης (στο χώρο της ΔΕΗ) είναι συνολικά πλεονεκτικότερη των δύο προηγουμένων θέσεων που έχουν προταθεί σε ότι αφορά στην κυκλοφοριακή σύνδεση, (η κυκλοφοριακή σύνδεση με τη Λ. Κηφισού είναι άμεση λόγω της γειτνίασης του δρόμου προσπέλασης προς το σταθμό με τον κόμβο της Π. Ράλλη), την απομόνωσή του από τις δραστηριότητες που τον περιβάλλουν, και τη διαθεσιμότητα του χώρου.

Με βάση το πιο πάνω κριτήρια η υπ' όψη θέση είναι πλεονεκτικότερη και εκείνης του Δ/τος του 1991 που ήταν έκκεντρη, με δυσμενέστερη σύνδεση με βασικούς οδικούς άξονες και προβλήματα ιδιοκτησιακού καθεστώτος.

Τέλος σας ενημερώνουμε ότι έχει εγκριθεί η σχετική μελέτη περιβαλλοντικών επιπτώσεων, με την από 16.12.1996 απόφαση του Νομάρχη Αττικής, η οποία ισχύει για 3 έτη και θέτει όρους για τη λειτουργία του σταθμού με στόχο την προστασία του περιβάλλοντος.

Ο Υπουργός

Κ. ΛΑΛΙΩΤΗΣ"

33. Στην με αριθμό 749/1.8.97 ερώτηση δόθηκε με το υπ' αριθμ. 2088/15.9.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 749 που κατατέθηκε στην 1.8.97 από τους Βουλευτές κυρίους Νίκο Κωνσταντόπουλο και Μαρία Δαμανάκη σας γνωρίζουμε τα εξής:

Σχετικά με το αμαξοστάσιο του Ο.Α.Σ.Α. επί της οδού Αγ. Πολυκάρπου στα όρια της Γεωπονικής Σχολής και του Βοτανικού κήπου, η πρόταση αναθεώρησης για τον Ελαιώνα του 1995 (ΦΕΚ 1049 Δ) προβλέπει την απόδοσή του στο Γεωργικό Πανεπιστήμιο και όχι σε χρήση κοινοχρήστου πρασίνου.

Από προφορικές δε συζητήσεις, το Γεωργικό Πανεπιστήμιο αντιμετωπίζει θετικά και με ενδιαφέρον την παραπάνω ρύθμιση η οποία θα αντιμετωπισθεί στα πλαίσια της μελέτης εφαρμογής του σχεδίου στην περιοχή η οποία ήδη εκπονείται.

Η παραπάνω ρύθμιση οπωσδήποτε συμβάλλει στην αναβάθμιση της περιοχής, η δυνατότητα όμως επίσκεψης του υπόψη χώρου από το κοινό όπως και των υπολοίπων χώρων του Γεωργικού Πανεπιστημίου και του Βοτανικού κήπου, όπου πραγματοποιούνται πειραματικές καλλιέργιες, θα μπορούσε να ρυθμισθεί σε συνεργασία με το Γεωργικό Πανεπιστήμιο, καθώς και με το Δήμο της Αθήνας.

Ο Υπουργός

Κ.ΛΑΛΙΩΤΗΣ"

34. Στην με αριθμό 754/1-8-97 ερώτηση δόθηκε με το υπ'αριθμ. 2090/29-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 754 που κατατέθηκε στις 1-8-97 από το Βουλευτή κ. Λευτέρη Παπανικολάου, σας γνωρίζουμε ότι η κατασκευή της οδού Μεσσήνης - Μπούκας, είναι έργο Νομαρχιακού επιπέδου.

'Οσον αφορά στην εφαρμογή του άρθρου 14 του ν. 1337/1983 σας έχουμε ήδη ενημερώσει σχετικά με το Α.Π. 1163Β/97 έγγραφό μας που σε αντίγραφο επισυνάπτουμε.

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

35. Στην με αριθμό 799/5-8-97 ερώτηση δόθηκε με το υπ'αριθμ. 2096/20-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 799 που κατατέθηκε στις 5-8-97 από το Βουλευτή κ. Iωάννη Βαρβιτσιώτη σας γνωρίζουμε τα εξής:

Ο ποταμός Αξιός (κάτω ρους και δέλτα), μαζί με τους ποταμούς Αλιάκμονα, Λουδία και Γαλλικό, τη λιμνοθάλασσα Καλοχωρίου και την Αλυκή Κίτρους Πιερίας, αποτελούν έναν από τους σημαντικότερους υγρότοπους διεθνούς σημασίας της σύμβασης RAMSAR, περιοχή υπό το ειδικό καθεστώς προστασίας της οδηγίας 79/409/ΕΟΚ για την προστασία της ορνιθοπανίδας καθώς και άλλων διεθνών συμβάσεων των κοινοτικών οδηγιών (Βέρνης, Βόννης, Βαρκελώνης, 92/43/ΕΟΚ - NAT URA 2000, κλπ.).

Σε επιταγή των προανεφερόμενων διεθνών και κοινοτικών υποχρεώσεων της χώρας μας, η αρμόδια υπηρεσία μας συνέταξε και προωθεί σχέδιο Κοινής Υπουργικής Απόφασης για τα "Μέτρα προστασίας των υγροτόπων της Αλυκής Κίτρους, του κάτω ρου και του Δέλτα των ποταμών Αλιάκμονα, Λουδία, Αξιού, Γαλλικού, της λιμνοθάλασσας Καλοχωρίου και της ευρύτερης περιοχής τους", που περιλαμβάνει ρυθμίσεις των έργων και δραστηριοτήτων στην περιοχή κατά ζώνη προστασίας με στόχο τη διατήρηση και αναβάθμιση του υγροτόπου.

Το παραπάνω σχέδιο ΚΥΑ έχει υπογραφεί από τους Υπουργούς ΠΕΧΩΔΕ και Γεωργίας και προωθείται για συνυπογραφή στο Υπουργείο Ανάπτυξης, καθορίζει δε, επί πλέον από τους ισχύοντες, όρους και περιορισμούς άσκησης των δραστηριοτήτων που προκαλούν αλλοιώσεις στο φυσικό οικοσύστημα (ρύπανση, θήρα, αμμοληψία κλπ.).

'Αλλες δράσεις του ΥΠΕΧΩΔΕ που αποσκοπούν στην προστασία και αναβάθμιση του υγροτόπου είναι:

1. Με χρηματοδότηση από το Α' Κοινοτικό Πλαίσιο Στήριξης:

κατασκευάστηκαν Κέντρο πληροφόρησης στη Χαλάστρα Θεσσαλονίκης και δίκτυο φυλακίων σ'όλη την προστατευόμενη περιοχή πραγματοποιήθηκε προμήθεια μέρους του εξοπλισμού.

2. Από το 2ο Κοινοτικό Πλαίσιο Στήριξης Επιχειρησιακό Πρόγραμμα Περιβάλλον, υλοποιούνται τα παρακάτω:

α) Συμπλήρωση υποδομής (από το Α' ΚΠΣ) με εξοπλισμό Κέντρου Πληροφόρησης, δημιουργία εκθεσιακού χώρου, σήμανση, παραγωγή εντύπου ενημερωτικού υλικού.

β) Προγραμματική σύμβαση μεταξύ ΥΠΕΧΩΔΕ, Νομαρχιακής Αυτοδιοίκησης Θεσσαλονίκης, Υπουργείου Γεωργίας, ΟΤΑ και Αναπτυξιακής Εταιρείας Θεσσαλονίκης, για την "Αξιοποίηση και λειτουργία της υποδομής του υγροτόπου Δέλτα Αξιού, Λουδία, Αλιάκμονα".

Το Πρόγραμμα αυτό στοχεύει:

- στην ενημέρωση των τοπικών φορέων για τις λειτουργίες και αξίες της προστατευόμενης περιοχής

- στην ευαισθητοποίηση και εμπλοκή των κατοίκων στην προστασία της φυσικής κληρονομιάς

- στην φύλαξη των περιοχών

- στη συμπλήρωση, αξιοποίηση και λειτουργία της υποδομής και του εξοπλισμού

- στην υλοποίηση των παρακάτω έργων, ενταγμένων στο Τεχνικό Δελτίο 'Εργου "Διαχείριση Βιοτόπων Δέλτα Αξιού, Λουδία, Αλιάκμονα" (Υποπρόγραμμα 3. Μέτρο 2 ΕΠΠΕΡ).

i) Κατασκευή κτιρίου περιβαλλοντικής αγωγής στην κοινότητα Μαλγάρων

ii) 'Εργα αποκατάστασης παραποτάμιων εκτάσεων και λειτουργιών του Γαλλικού ποταμού

iii) Οριοθέτηση σημαντικών περιοχών και κατασκευή αλιευτικών καταφυγίων

iv) Ειδικά έργα ανάδειξης της ευρύτερης περιοχής.

γ) 'Εχει ανατεθεί και εκπονείται η μελέτη: "Πρόγραμμα αντιμετώπισης ειδικων περιβαλλοντικών προβλημάτων και συστήματος λειτουργίας και διαχείρισης της προστατευόμενης


 

  

Σελίδα 2346 

 

περιοχής των εκβολών των ποταμών Αξιού, Λουδία, Αλιάκμονα, της Αλυκής Κίτρους, της λιμνοθάλασσας Καλοχωρίου και τηε ευρύτερης περιοχής τους".

Σκοπός της μελέτης είναι η εφαρμογή των κατάλληλων ρυθμιστικών παρεμβάσεων και ειδικών διαχειριστικών μέτρων για την διασφάλιση της οικολογικής αξίας και την λειτουργία-ανάδειξη της προστατευόμενης πξεριοχής του υγροτόπου.

Το Τμήμα Νερών, της Δ/νσης Περιβαλλοντικού Σχεδιασμού του ΥΠΕΧΩΔΕ, σε συνεργασία με το Ολλανδικό εργαστήριο νερών DELFT HYDRAULICS, στα πλαίσια του MEDSPA, συνέταξε το 1991 Πρόγραμμα Διαχείρισης της ποιότητας των νερών της Λεκάνης του Αξιού ποταμού. Εξετάσθηκαν οι διάφορες χρήσεις των νερών και διαμορφώθηκε μαθηματικό μοντέλο πρόβλεψης της ρύπανσης του ποταμού, λαμβάνοντας υπόψη την υφιστάμενη κατάσταση και τυχόν επιβαρύνσεις στο μέλλον.

Το 1994 ανατέθηκε από το παραπάνω Τμήμα Νερών η εκπόνσηη της Μελέτης "Αξιολόγηση ευαίσθητων και μη ευαίσθητων περιοχών σε σχέση με την επεξεργασία Αστικών λυμάτων" με στόχο την υποβοήθηση εφαρμογής της Κοινοτικής Οδηγίας 91/271/ΕΟΚ για την επεξεργασία των αστικών λυμάτων σε σχέση με την κατάσταση των αποδεκτών.

Η μελέτη κατέληξε στον χαρακτηρισμό των υδατικών αποδεκτών ως ευαίσθητων, λιγότερο ευαίσθητων και κανονικών, ανάλογα με την έκταση ή την πιθανότητα ανάπτυξης του φαινομένου του ευτροφισμού σ'αυτούς.

Σύμφωνα με αυτήν ο Αξιός ποταμός κατατάχθηκε στους ευαίσθητους αποδέκτες, με αποτέλεσμα την απαίτηση ηυξημένης προστασίας από διάθεση λυμάτων (υψηλού βαθμού καθαρισμός λυμάτων).

'Ολες οι παραποτάμιες βιομηχανίες στην περιοχή του Αξιού ποταμού διαθέτουν συστήματα επεξεργασίας των υγρών αποβλήτων τους. Από ελέγχους και δειγματοληψίες που διενεργεί το Τμήμα Περιβάλλοντος της Νομαρχιακής Αυτοδιοίκησης Κιλκίς τα συστήματα λειτουργούν ικανοποιητικά και εντός των προδιαγραφών για την διάθεσή τους στον αποδέκτη (χρήση άρδευση).

Για την παρακολούθηση της ποιότητας των υδάτων του Αξιού ποταμού το ΥΠΕΧΩΔΕ έχει εγκαταστήσει από το 1994 μέσω 1ου Κ.Π.Σ. διασυνοριακό σταθμό στην θέση Παλαιός Σιδηροδρομικός Σταθμός Αξιούπολης όπου μετρώνται συνεχώς και αυτόματα 6 παράμετροι ποιότητας (pH, θερμοκρασία, Αγωγιμότητα, θολότητα, Διαλυμένο Οξυγόνο, Στάθμη). Τα στοιχεία (μετρήσεις -ALARMS) καταγράφονται και τηλεμεταδίδονται στη Νομαρχία Κιλκίς και στο ΥΠΕΧΩΔΕ. 'Ηδη μέσω του 2ου Κοιν. Πλαισίου Στήριξης έγινε η εγκατάσταση on-line αναλυτών Νιτρικών και Φωσφορικών και προωθείται η προμήθεια on- line αναλυτών Νιτρωδών, Αμμωνιακών και Τ.Ο.C (Total Organic Car bon).

Μέσω του Εθνικού Δικτύου παρακολούθησης Ποιότητας Επιφανειακών Νερών συλλέγονται δείγματα από δύο σημεία του ποταμού στην Αξιούπολη και το Δέλτα και αναλύονται σε εργαστήρια του Δικτύου ΥΠΕΧΩΔΕ και 25 τουλάχιστον παραμέτρους στις οποίες περιλαμβάνονται και φυτοφάρμακα.

Από τα μέχρι σήμερα στοιχεία, των διασυνοριακών σταθμών και του Δικτύου Παρακολούθησης Επιφανειακών Νερών δεν υπάρχουν υπερβάσεις των ορίων ποιότητας νερών του ποταμού Αξιού.

Σχετικά με την προστασία της ποιότητας των νερών του ποταμού το ΥΠΕΧΩΔΕ προωθεί, μέσω της Κοινής Επιτροπής Σχεδιασμού Παρακολούθησης προγραμμάτων της Ευρωπαϊκής 'Ενωσης PΗARE- INTER EG Ελλάδος- Σκοπίων, την υλοποίηση έργων στα Σκόπια με στόχο τη βελτίωση της ποιότητας των νερών του ποταμού Αξιού (π.χ. Βιολογικοί καθαρισμοί κλπ.).

Τέλος όσον αφορά στις αμμοληψίες η ΔΕΚΕ Περιφέρειας Κεντρικής Μακεδονίας διατυπώνει το σύμφωνο ή όχι της υλοποίησης της προτεινόμενης εκάστοτε αμμοληψίας, από πλευράς καθαρά υδραυλικής και εξασφάλισης ομαλής ροής, εισήγηση την οποία καταθέτει στην αρμόδια Επιτροπή αμμοληψίας (στην οποία δεν συμμετέχει ως μέλος) καθώς και τον καθορισμό των τεχνικών όρων που πρέπει να διέπουν τις εξορυκτικές δραστηριότητες, επισημάνσεις δε τυχόν παραβάσεων των ανωτέρω όρων καταγγέλλονται στις αρμόδιες αστυνομικές και δικαστικές αρχές.

Ο Υπουργός

Κ. ΛΑΛΙΩΤΗΣ"

36. Στην με αριθμό 800/5-8-97 ερώτηση δόθηκε με το υπ'αριθμ. 2097/29-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 800 που κατατέθηκε στις 5-8-97 από το Βουλευτή κ. Ευάγγελο Μεϊμαράκη, σας γνωρίζουμε τα εξής:

Η αρμόδια Υπηρεσία μας (Δ/νση Πολεοδομικού Σχεδιασμού) προωθεί τις διαδικασίες έγκρισης της πολεοδομικής μελέτης αναθεώρησης του ρυμοτομικοόυ σχεδίου Αράχωβας, η οποία έχει χαρακτηρισθεί ως παραδοσιακός οικισμός (ΦΕΚ 460 Δ/5.9.78) στην οποία προβλέπεται μικρή επέκταση, σύμφωνα με το όριο του εγκεκριμένου Γενικού Πολεοδομικού Σχεδίου (Γ.Π.Σ.). Αίτημα για τυχόν τροποποίηση του Γ.Π.Σ. Αράχωβας δεν έχει υποβληθεί, στην προαναφερθείσα υπηρεσία.

Σχετικά με το θέμα της επανένταξης της Αράχωβας στο καθεστώς των αναπτυξιακών κινήτρων σας ενημερώνουμε ότι με την αρ. 23076/95 Κοινή Απόφαση του Αναπληρωτή Υπουργού Εθνικής Οικονομίας και των Υπουργών Τουρισμού και ΠΕΧΩΔΕ, εξαιρέθηκε ένας σημαντικός αριθμός περιοχών της Επικράτειας, από την εφαρμογή των κινήτρων επιχορήγησης και επιδότησης επιτοκίου του ν. 1892/1990, για τις επενδύσεις ανέγερσης ή επέκτασης ξενοδοχειακών εγκαταστάσεων, εκτός Περιοχών Ολοκληρωμένης Τουριστικής Ανάπτυξης. Στις περιοχές αυτές περιλαμβάνεται μεταξύ άλλων, το σύνολο των οικισμών της Επικράτειας, που έχουν χαρακτηρισθεί ως παραδοσιακοί.

Σημειώνεται ότι το πρόγραμμα του αγροτοτουρισμού λειτουργεί ανεξάρτητα από τα κίνητρα του αναπτυξιακού νόμου 1892/1990 και υλοποιείται μέσα από τις διατάξεις του ΚΑΝ(ΕΚ) 2328/91 και της κοινοτικής πρωτοβουλίας LEADER ΙΙ. Η εφαρμογή των προγραμμάτων εμπίπτει στις αρμοδιότητες του Υπουργείου Γεωργίας.

'Οσον αφορά στις μελέτες οδοποιίας όπως μας ενημέρωσε η αρμόδια υπηρεσία της ΓΓΔΕ (ΔΜΕΟ) στο Πρόγραμμα του 1997 και με αριθμό ΣΑΜ/071/9771200 έχει ενταχθεί έργο "Μελέτη βελτίωσης κατά τμήματα της Ε.Ο. Λειβαδιάς - Αράχωβας - Δελφών - Γαλαξειδίου" με προϋπολογισμό 200.000.000 δρχ. στα πλαίσια του οποίου, μεταξύ άλλων θα αντιμετωπισθεί το θέμα της παράκαμψης του παραδοσιακού οικισμού της Αράχωβας.

Τέλος σας πληροφορούμε ότι προκειμένου να οριοθετηθεί και να ενταχθεί μια περιοχή στα Προγράμματα αποκατάστασης σεισμοπλήκτων της Γ.Γ.Δ.Ε. του ΥΠΕΧΩΔΕ γίνεται καταγραφή των ζημιών από τις αρμόδιες Υπηρεσίες της οικείας Νομαρχιακής Αυτοδιοίκησης. Εφ'όσον οι ζημιές είναι εκτεταμένες και απαιτούν συντονισμένες ενέργειες για την αποκατάστασή τους τότε η περιοχή εντάσσεται στα παραπάνω προγράμματα. Οι περιοχές που παρουσιάζουν ζημιές σε μικρή έκταση (όπως η Αράχωβα) σύμφωνα με την οικ/1990/ΔΠ.35/8-3-84 απόφαση Υπουργών Δημοσίων 'Εργων και Κοινωνικών Υπηρεσιών εντάσσονται στα προγράμματα του Υπ. Υγείας και Πρόνοιας.

Ο Υπουργός

Κ. ΛΑΛΙΩΤΗΣ"

37. Στην με αριθμό 810/6-8-97 ερώτηση δόθηκε με το υπ'αριθμ. 2114/23-9-97 έγγραφο από τoν Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 810 που κατατέθηκε στις 6-8-97 από τους Βουλευτές κυρίους Σταύρο Παναγιώτου και Νίκο Γκατζή, σας γνωρίζουμε τα εξής:

Η διαχείριση απορριμμάτων Νομού Σερρών έχει σχεδιαστεί


 

  

Σελίδα 2347 

 

σε επίπεδο Νομού με έναν κεντρικό ΧΥΤΑ και ένα δίκτυο σταθμών μεταφόρτωσης, διάσπαρτων σε όλο το Νομό. Μετά την επιλογή του χώρου διάθεσης έχει υποβληθεί στις υπηρεσίες μας μελέτη προέγκρισης χωροθέτησης, η οποία και εξετάζεται. Μετά την έκδοση της σχετικής απόφασης αναμέται η κατάθεση Μελέτης Περιβαλλοντικών Επιπτώσεων, όπως προβλέπει το άρθρο 9 της ΚΥΑ 69269/90, η αξιολόγησή της και η έγκριση των περιβαλλοντικών όρων. Τόσο κατά τη σύνταξη όσο και κατά την έκδοση των περιβαλλοντικών όρων θα εξετασθούν όλοι οι παράγοντες που μπορούν να προκαλέσουν προβλήματα στο περιβάλλον και θα παρθούν τα κατάλληλα μέτρα για την αποφυγή ρύπανσης.

Θέματα που αφορούν στην ανεξέλεγκτη απόρριψη απορριμμάτων και στη διάθεση αποβλήτων από πτηνοσφαγεία καθώς και η δυνατότητα επιβολής ποινικών και διοικητικών κυρώσεων εμπίπτουν στις αρμοδιότητες της οικείας Νομαρχιακής Αυτοδιοίκησης, όπως δε μας ενημέρωσε η Νομαρχιακή Αυτοδιοίκηση Σερρών έχουν ήδη ενημερωθεί και επιληφθεί οι συναρμόδιες υπηρεσίες του νομού.

Ο Υπουργός

Κ. ΛΑΛΙΩΤΗΣ"

38. Στην με αριθμό 811/6-8-97 ερώτηση δόθηκε με το υπ' αριθμ. 2115/26-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 811 που κατατέθηκε στις 6-8-97 από τους Βουλευτές κυρίους Σταύρο Παναγιώτου και Μαρία Μπόσκου, σας γνωρίζουμε τα εξής:

Στο πρόσφατο πρόγραμμα μελετών Γενικών Πολεοδομικών Σχεδίων (Γ.Π.Σ.) του Υπουργείου, το οποίο βασίσθηκε στην προτεραιότητα οργάνωσης των αστικών περιοχών που παρουσιάζουν οικιστική ανάπτυξη, έχουν ενταχθεί, μετά από πρόταση της Νομαρχιακής Αυτοδιοίκησης Σερρών, 6 μελέτες Γ.Π.Σ., στο νομό και συγκεκριμένα για Αλιστράτη, Πρώτη, Ν. Σκοπό, Ν. Πετίτσιου, Τερπνή και Ροδολίβο. Οι μελέτες αυτές έχουν ήδη προκηρυχθεί και άμεσα πρόκειται να υπογραφούν οι σχετικές συμβάσεις ανάθεσης ώστε να αρχίσει η σύνταξή τους.

Ο οικισμός των Ν. Κερδυλλίων ως οικισμός με πληθυσμό μικρότερο των 2.000 κατοίκων, δεν έχει τις προϋποθέσεις να ενταχθεί στο πρόγραμμα των Γ.Π.Σ. Η ένταξη των απαιτούμενων μελετών για την οργάνωση και προστασία των Ν. Κερδυλλίων όπως και όλης της παραλιακής περιοχής του Ν. Σερρών, σε μελλοντικό πρόγραμμα πολεοδόμησης παραλιακών περιοχών ή σε πρόγραμμα χρηματοδοτήσεών του πρέπει να γίνει κατόπιν αξιολόγησης βάσει προτεραιοτήτων ανάλογα με τις οικιστικές πιέσεις που υπάρχουν στην περιοχή.

Είναι δυνατή επίσης η ένταξη των μελετών αυτών και σε προγράμματα της οικείας νομαρχιακής αυτοδιοίκησης ή της περιφέρειας, επειδή με το ν. 2508/97 (ΦΕΚ 124 Α 13-6-97) έχουν αποκεντρωθεί αρμοδιότητες έγκρισης μελετών πολεοδομικού σχεδιασμού στις Περιφέρειες. Ειδικότερα η έγκριση μελετών Σ.Χ.Ο.Ο.Α.Π. (Σχέδιο Χωρικής και Οικιστικής Οργάνωσης Ανοικτής πόλης) και πολεοδομικών μελετών παραλιακών οικισμών ανατέθηκε στους Γενικούς Γραμματείς Περιφερειών και των πολεοδομικών μελετών λοιπών οικισμών στους Νομάρχες.

Τέλος, σας ενημερώνουμε ότι η πιθανή ανάγκη κατασκευής κυματοθραύστη καθώς και εργασίες διαμόρφωσης της ακτής σε λιμένα, είναι θέμα Νομαρχιακού Προγραμματισμού της Νομαρχίας Σερρών.

Ο Υπουργός

Κ. ΛΑΛΙΩΤΗΣ"

39. Στην με αριθμό 831/6.8.97 ερώτηση δόθηκε με το υπ' αριθμ. 1500/31.10.97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της 831/6.8.97 ερώτησης που κατέθεσε ο Βουλευτής κ. Α. Σταύρου στη Βουλή των Ελλήνων, με θέμα την ομιλία-δημοσίευμα του Ταξίαρχου κ. Ανυφαντάκη σας γνωρίζεται ότι, το Γενικό Επιτελειο Στρατού διέταξε του θέματος από την οποία προέκυψε ότι ο Ταξίαρχος Ανυφαντάκης Νικόλαος, Διευθυντής του 401 Γενικού Στρατιωτικού Νοσοκομείου Αθηνών, την 26η Σεπτεμβρίου 1996 και ενώ ήταν Διοικητής της Σχολής Εφαρμογής Υγειονομικού (ΣΕΥ), σε ομιλία του προς τους Υγειονομικούς Αξιωματικούς-μαθητές της Σχολής με θέμα "Οι σημερινές απειλές της Ελλάδος", ανέφερε πράγματι τα καταγγελθέντα από τον κύριο Βουλευτή. Τμήμα της ομιλίας αυτής δημοσιεύτηκε στον Ημερήσιο Τύπο της 7ης Αυγούστου 1997, ενώ το πλήρες κείμενο δημοσιεύτηκε στο περιοδικό "Προσεγγίσεις" της Σρατιωτικής Σχολής Αξιωματικών Σωμάτων (ΣΣΑΣ), τεύχος 38, Ιανουαρίου-Μαρτίου 1997.

Σημειώνεται, ότι τα επίμαχα σημεία της ομιλίας στα οποία αναφέρεται ο κ. Βουλευτής, αντλήθηκαν αυτολεξεί από άρθρα συγκεκριμένων αρθρογράφων και συγκεκριμένωνα φορών του ημερήσιου Τύπου προς τεκμηρίωση των ατομικών του.

Αναφορικά με την υπηρεσιακή του ανέλιξη σας πληροφορούμε ότι, ο Ταξίαρχος Ανυφαντάκης Νικόλαος κρίθηκε διατηρητέος στο βαθμό του στις κρίσεις του Μαρτίου 1997 και τοποθετήθηκε ως Δντης του 401 ΓΣΝΑ με βάση τα στοιχεία του ατομικού του φακέλου και επιπλέον ως αρχαιότερος των υπηρετούντων Ταξιάρχων Υγειονομικού.

Ο Υπουργός

ΑΠ. ΑΘ. ΤΣΟΧΑΤΖΟΠΟΥΛΟΣ"

40. Στην με αριθμό 870/7.8.97 ερώτηση δόθηκε με το υπ' αριθμ. 2126/9.9.97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 870 που κατατέθηκε στις 7.8.97 από το Βουλευτή κ. Σπύρο Δανέλλη επισυνάπτουμε για ενημέρωσή σας αντίγραφο του με αρ.πρωτ. 8223/4.9.97 εγγράφου της Νομαρχιακής Αυτοδιοίκησης Χανίων (σε απάντηση άλλης ερώτησης για το ίδιο θέμα).

Ειδικότερα για τη μεταφορά επικίνδυνων αποβλήτων από την περιοχή Σούδας Χανίων σας γνωρίζουμε ότι τα επικίνδυνα απόβλητα κυριότητας της αμερικάνικης βάσης που εδρεύει στην περιοχή οδηγήθηκαν για θερμοκαταστροφή σε εγκαταστάσεις του Ηνωμένου Βασιλείου, οι δε εργασίες συλλογής, επισήμανσης και μεταφοράς, έγιναν από ελληνική εταιρεία ειδικά αδειοδοτημένη για τον σκοπό αυτό.

Η χορήγηση άδειας διασυνοριακής μεταφοράς επικίνδυνων αποβλήτων γίνεται από τις κατά τόπους αρμόδιες Υπηρεσίες της Νομαρχιακής Αυτοδιοίκησης και του ΥΠΕΧΩΔΕ και βασίζεται στις διατάξεις του ν. 1650/86 (ΦΕΚ 160/Α/86) για την προστασία του περιβάλλοντος, της ΚΥΑ 19744/454/88 για την επιτήρηση και τον έλεγχο των διασυνοριακών μεταφορών επικίνδυνων αποβλήτων, της ΚΥΑ 72751/3054/85 (ΦΕΚ 665/Β), της ΚΥΑ 69269/5387/90 καθώς και του κανονισμού ΕΟΚ 259/93 για την επιτήρηση και τον έλεγχο των διασυνοριακών μεταφορών αποβλήτων.

Τέλος, σας ενημερώνουμε ότι για την οριστική αντιμετώπιση της ασφαλούς διαχείρισης τοξικών και επικινδύνων αποβλήτων σε επίπεδο χώρας,το ΥΠΕΧΩΔΕ σε συνεργασία με τα συναρμόδια Υπουργεία, τους ενδιαφερόμενους φορείς (ΓΣΕΕ, ΣΕΒ, ΚΕΔΚΕ οικολογικές οργανώσεις) διαμόρφωσε ένα ολοκληρωμένο θεσμικό πλαίσιο για τη διαχείριση των αποβλήτων ώστε να προωθείται η πρόληψη, η μείωση της παραγωγής τους, η επαναχρησιμοποίησή τους ή και αξιοποίησή τους. Το πλαίσιο αυτό περιγράφεται στην αρ.19396/1546/8.7.97 ΚΥΑ (ΦΕΚ 604 Β/8.7.97).

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

41. Στην με αριθμό 871/7.8.97 ερώτηση δόθηκε με το υπ' αριθμ. 2127/22.10.97 έγγραφο από τον Υπουργό Περιβάλλοντος Χωροταξίας και Δημοσίων 'Εργων η ακόλουθη απάντηση:


 

  

Σελίδα 2348 

"Απαντώντας στην ερώτηση με αριθμό 871, που κατατέθηκε στις 7.8.1997 από το Βουλευτή κ. Σ. Δανέλλη, σας ενημερώνουμε τα εξής:

Η μελέτη εφαρμογής ενός ευρύτερου πολεοδομικού σχεδιασμού (όπως ορίζει το Γενικό Πολεοδομικό Σχέδιο (Γ.Π.Σ) από μια μεγάλη κλίμακα σε μια μικρότερη με ειδική Πολεοδομική Μελέτη Αναθεώρησης (Π.Μ.Α) του εγκεκριμένου σχεδίου κρίνεται απολύτως απαραίτητη τόσο για την αποφυγή σοβαρών σφαλμάτων στους όρους δόμησης όσο και για τη σωστή οριοθέτηση των χρήσεων γης στις συγκεκριμένες περιοχές.

Η άμεση όμως και χωρίς ειδική μελέτη συνολική εφαρμογή των κατευθύνσεων του Γ.Π.Σ. στη μικρότερη κλίμακα του οικοδομικού τετραγώνου, μπορεί να υποθάλψει λάθη ως προς την εκτίμηση των όρων δόμησης και λάθη ως προς τις χρήσεις των ακινήτων με συνεπαγόμενο κοινωνικό κόστος.

Η εφαρμογή της διάταξης της παρ. 8 του άρθρου 4 του νόμου 2508/97 στα νέα Γ.Π.Σ., δηλαδή το υπό διαμόρφωση και υπό έγκριση Γ.Π.Σ θεωρείται αναγκαία γιατί κατά τη μελέτη, σύνταξη και θεσμοθέτηση κάθε νέου Γ.Π.Σ, θα λαμβάνεται υπόψη από τους μελετητές και τα όργανα της πολιτείας, η παράμετρος της άμεσης εφαρμογής των ρυθμίσεων του Γ.Π.Σ καθώς και το τι συνέπειες θα έχει αυτό.

'Ομως για τα ήδη εγκεκριμένα (μέχρι τη δημοσίευση του ν.2508/97) Γ.Π.Σ. η άμεση εφαρμογή των διατάξεων της παρ.8 δεν θα ήταν πολεοδομικά ορθή αφού η μελέτη, η σύνταξη και η θεσμοθέτηση των Γ.Π.Σ. που είχαν ήδη εγκριθεί είχαν αρχίσει και ολοκληρωθεί σύμφωνα με τις προϋποθέσεις που έθεταν οι αντίστοιχες διατάξεις του ν.1337/83.

Η εφαρμογή των κατευθύνσεων των εγκεκριμένων πριν από το ν.2508/97 Γ.Π.Σ. πρέπει να προχωρήσει με την προώθηση των Π.Μ.Α στα ήδη εγκεκριμένα σχέδια πόλεων και η εξέλιξη αυτή πρέπει να συνδεθεί με συγκεκριμένες πρωτοβουλίες των φορέων της Νομαρχιακής και Τοπικής Αυτοδιοίκησης.

Ο Υπουργός

Κ.ΛΑΛΙΩΤΗΣ"

42. Στην με αριθμό 883/7-8-97 ερώτηση δόθηκε με το υπ' αριθμ. 2128/9-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 883 που κατατέθηκε στις 7-8-97 από τους Βουλευτές κυρίους Μπάμπη Αγγουράκη και Στρατή Κόρακα επισυνάπτουμε για ενημέρωσή σας αντίγραφο του με αρ. πρωτ. 8223/4-9-97 εγγράφου της Νομαρχιακής Αυτοδιοίκησης Χανίων σχετικά με το θέμα.

Ειδικότερα για τη μεταφορά επικίνδυνων αποβλήτων από την περιοχή Σούδας Χανίων σας γνωρίζουμε ότι τα επικίνδυνα απόβλητα κυριότητας της αμερικάνικης βάσης που εδρεύει στην περιοχή οδηγήθηκαν για θερμοκαταστροφή σε εγκαταστάσεις του Ηνωμένου Βασιλείου, οι δε εργασίες συλλογής, επισήμανσης και μεταφοράς, έγιναν από ελληνική εταιρεία ειδικά αδειοδοτημένη για τον σκοπό αυτό.

Η χορήγηση άδειας διασυνοριακής μεταφοράς επικίνδυνων αποβλήτων γίνεται από τις κατά τόπους αρμόδιες Υπηρεσίες της Νομαρχιακής Αυτοδιοίκησης και του ΥΠΕΧΩΔΕ και βασίζεται στις διατάξεις του ν. 1650/86 (ΦΕΚ 160/Α/86) για την προστασία του περιβάλλοντος, της ΚΥΑ 19744/454/88 για την επιτήρησή και τον έλεγχο των διασυνοριακών μεταφορών επικίνδυνων αποβλήτων, της ΚΥΑ 72751/3054/85 (ΦΕΚ 665/Β), της ΚΥΑ 69269/5387/90 καθώς και του κανονισμού ΕΟΚ 259/93 για την επιτήρηση και τον έλεγχο των διασυνοριακών μεταφορών αποβλήτων.

Τέλος, σας ενημερώνουμε ότι για την οριστική αντιμετώπιση της ασφαλούς διαχείρισης τοξικών και επικίνδυνων αποβλήτων σε επίπεδο χώρας, το ΥΠΕΧΩΔΕ σε συνεργασία με τα συναρμόδια Υπουργεία, τους ενδιαφερόμενους φορείς (ΓΣΕΕ, ΣΕΒ, ΚΕΔΚΕ, οικολογικές οργανώσεις) διαμόρφωσε ένα ολοκληρωμένο θεσμικό πλαίσιο για τη διαχείριση των αποβλήτων ώστε να προωθείται η πρόληψη, η μείωση της παραγωγής τους, η επαναχρησιμοποίησή τους ή και αξιοποίησή τους. Το πλαίσιο αυτό περιγράφεται στην αρ. 19396/1546/8-7-97 ΚΥΑ (ΦΕΚ 604 Β/8-7-97).

Ο Υπουργός

Κ. ΛΑΛΙΩΤΗΣ"

43. Στην με αριθμό 902/7-8-97 ερώτηση δόθηκε με το υπ' αριθμ. 2130/10-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 902 που κατατέθηκε στις 7-8-97 από το Βουλευτή κ. Ηλία Βεζδρεβάνη σας γνωρίζουμε τα εξής:

Για την οριστική αντιμετώπιση της ασφαλούς διαχείρισης τοξικών και επικίνδυνων αποβλήτων σε επίπεδο χώρας, το ΥΠΕΧΩΔΕ σε συνεργασία με τα συναρμόδια Υπουργεία, τους ενδιαφερόμενους φορείς (ΓΣΕΕ, ΣΕΒ, ΚΕΔΚΕ, οικολογικές οργανώσεις) διαμόρφωσε ένα ολοκληρωμένο θεσμικό πλαίσιο για τη διαχείριση των αποβλήτων ώστε να προωθείται η πρόληψη, η μείωση της παραγωγής τους, η επαναχρησιμοποίησή τους ή και αξιοποίησή τους. Το πλαίσιο αυτό περιγράφεται στην αρ. 19396/1546/8-7-97 ΚΥΑ (ΦΕΚ 604 Β/8-7-97).

Οι μέχρι σήμερα ακολουθούμενες διαδικασίες διαχείρισης αυτών των αποβλήτων πραγματοποιούνται με βάση τις διατάξεις των:

- Ν. 1650/86 (ΦΕΚ 160/Α/86) για την προστασία του περιβάλλοντος 

- ΚΥΑ 19744/454/88 για την επιτήρηση και τον έλεγχο των διασυνοριακών μεταφορών επικίνδυνων αποβλήτων

- ΚΥΑ 72751/3054/85 (ΦΕΚ 665/Β) για τα τοξικά και επικίνδυνα απόβλητα και εξάλειψη πολυχλωροδιφαινυλίων και πολυχλωροτριφαινυλίων

- κανονισμού ΕΟΚ 259/93 για την επιτήρηση και τον έλεγχο των διασυνοριακών μεταφορών αποβλήτων.

Με βάση τις παραγόμενες ποσότητες, τη χωροταξική τους προέλευση και την ποιοτική τους σύσταση έχει εκπονηθεί εκ μέρους του ΥΠΕΧΩΔΕ ένας σχεδιασμός στον οποίο προβλέπεται η ίδρυση και λειτουργία δύο εγκαταστάσεων εναπόθεσης, που κατανέμονται μία στη Βόρεια και μία εγκατάσταση στη Νότιο Ελλάδα.

Τέλος, σχετικά με τα παραγόμενα απόβλητα της ΔΕΗ σας πληροφορούμε ότι η διαχείρισή τους γίνεται κυρίως με τη μεταφορά τους στο εξωτερικό για θερμοκαταστροφή. Η σχετική διαδικασία (συλλογή, συσκευασία, μεταφορά) αναλαμβάνεται από εταιρείες που έχουν νόμιμα αδειοδοτηθεί με βάση την ισχύουσα νομοθεσία και οι διαδικασίες ελέγχονται από τις αρμόδιες Υπηρεσίες των Νομαρχιών ή και του ΥΠΕΧΩΔΕ.

Ο Υπουργός

Κ. ΛΑΛΙΩΤΗΣ"

44. Στην με αριθμό 933/8-8-97 ερώτηση δόθηκε με το υπ' αριθμ. 2133/9-9-97 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:

"Απαντώντας στην ερώτηση με αριθμό 933 που κατατέθηκε στις 8-8-97 από τους Βουλευτές κυρίους Αποστόλη Τασούλα και Σταύρο Παναγιώτου σας πληροφορούμε τα εξής:

'Οπως ήδη γνωρίζετε με το ν. 2218/94 έχουν μεταβιβασθεί στη Δευτεροβάθμια Τοπική Αυτοδιοίκηση (αιρετός Νομάρχης) όλες οι σχετικές αρμοδιότητες που αφορούν στις αυθαίρετες κατασκευές και τη σύνδεσή τους με τα δίκτυα κοινής ωφέλειας.

Επισυνάπτουμε, για ενημέρωσή σας αντίγραφο του με αρ. πρωτ. 01/732/3-9-97 εγγράφου του οικείου Νομάρχη σχετικά με το θέμα.

Ο Υπουργός

Κ. ΛΑΛΙΩΤΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

ΠΡΟΕΔΡΕΥΩΝ ( Παναγιώτης Σγουρίδης): Κύριοι συνάδελφοι, έχω την τιμή να σας ανακοινώσω το Δελτίο Επικαίρων Ερωτήσεων της Δευτέρας 1 Δεκεμβρίου 1997.


 

  

Σελίδα 2349 

Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ.4 Καν.Βουλής)

1. Η με αριθμό 436/25.11.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παναγιώτη Κουρουμπλή προς τους Υπουργούς Δημόσιας Τάξης, Υγείας και Πρόνοιας, σχετικά με τις προθέσεις της Κυβέρνησης για την εφαρμογή πιλοτικού προγράμματος στελέχωσης αστυνομικών τμημάτων με κοινωνικούς λειτουργούς κλπ.

2. Η με αριθμό 449/26.11.97 επίκαιρη ερώτηση του Βουλευτή της Νέας Δημοκρατίας κ. 'Αγγελου Μπρατάκου προς τους Υπουργούς Εσωτερικών-Δημόσιας Διοίκησης και Αποκέντρωσης, Περιβάλλοντος-Χωροταξίας και Δημοσίων 'Εργων, σχετικά με τη λήψη των αναγκαίων μέτρων αντιπλημμυρικής προστασίας της περιοχής Αθηνών κλπ.

3. Η με αριθμό 459/26.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τους Υπουργούς Εσωτερικών-Δημόσιας Διοίκησης και Αποκέντρωσης, Εθνικής Παιδείας και Θρησκευμάτων, σχετικά με τις κινητοποιήσεις των εργαζομένων στην καθαριότητα των δημοσίων σχολείων, την επίλυση των προβλημάτων τους κλπ.

4. Η με αριθμό 453/26.11.97 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για ισότιμη μισθολογική εξέλιξη των Ερευνητών των Ερευνητικών Κέντρων και Ινστιτούτων με αυτούς των Πανεπιστημίων κλπ.

5. Η με αριθμό 446/26.11.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τους Υπουργούς Γεωργίας, Περιβάλλοντος-Χωροταξίας και Δημοσίων 'Εργων, σχετικά με την ένταξη της περιοχής Σχιστού-Κορυδαλλού στο σχέδιο πόλης του αποχαρακτηρισμού της από αναδασωτέα κλπ.

Β. ΕΠΙΚΑΙΡΕΣ ΕΡΩΤΗΣΕΙΣ δεύτερου κύκλου ('Αρθρο 130 παρ.4 Καν.Βουλής)

1. Η με αριθμό 435/25.11.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Γιαννακόπουλου προς τον Υφυπουργό Πολιτισμού (αρμόδιο για θέματα Αθλητισμού), Δημόσιας Τάξης, σχετικά με τα πρόσφατα επεισόδια στα γήπεδα, τη λήψη των αναγκαίων μέτρων κλπ.

2. Η με αριθμό 442/25.11.97 επίκαιρη ερώτηση του Βουλευτή της Νέας Δημοκρατίας κ. Θεόδωρου Πασσαλίδη προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων προκειμένου να δοθεί μόνιμη λύση στο πρόβλημα του πόσιμου νερού Κοινοτήτων και Οικισμών του Νομού Κιλκίς.

3. Η με αριθμό 458/26.11.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Εθνικής 'Αμυνας, σχετικά με την απομάκρυνση λόγω επικινδυνότητας του αγωγού παροχής καυσίμων στην ΙΙΙ Πτέρυγα Μάχης που διέρχεται μέσα από την πόλη του Βελεστίνου Νομού Μαγνησίας κλπ.

4. Η με αριθμό 452/26.11.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τους Υπουργούς Περιβάλλοντος-Χωροταξίας και Δημοσίων 'Εργων, Πολιτισμού σχετικά με τις περιβαλλοντικές επιπτώσεις στην περιοχή Λίντο Ηρακλείου Κρήτης από την αποπεράτωση του Παγκρήτιου Εθνικού Σταδίου κλπ.


 

  

Σελίδα 2350 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου.

Πρώτη είναι η με αριθμό 429/24-11-97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Αλέξανδρου Βούλγαρη προς τον Υπουργό Εθνικής Οικονομίας και Οικονομικών, σχετικά με τις επιπτώσεις στην επιχειρηματική δραστηριότητα στην περιοχή της Μαγνησίας, από την αναστολή υποβολής προτάσεων για επενδύσεις του αναπτυξιακού νόμου 1892 κλπ.

Η επίκαιρη ερώτηση εν περιλήψει έχει ως εξής:

"Η "προσωρινή" ανάκληση του καθεστώτος αναπτυξιακών κινήτρων που διέπει, μεταξύ άλλων και το Νομό Μαγνησίας, έχει δημιουργήσει τεράστιο πρόβλημα σε όλο το παραγωγικό και αναπτυξιακό δυναμικό του νομού και έχει προκαλέσει μεγάλη αναστάτωση τόσο στην επιχειρηματική κοινότητα, όσο και στους φορείς των εργαζομένων.

Η αναστολή υποβολής των αιτήσεων για υπαγωγή επενδύσεων στο νόμο 1892/90 (βάσει της τροπολογίας που προβλέπεται στο νομοσχέδιο για τα χρηματιστηριακά παράγωγα) και μάλιτα λίγες μόνο ημέρες πριν τη νομοθετημένη έναρξη υποβολής (που ορίζεται από 1η Νοεμβρίου έως 15 Δεκεμβρίου κάθε έτους), χωρίς παράλληλα να διαφαίνεται ο χρονικός ορίζοντας συζήτησης-κατάθεσης και ψήφισης του νέου αναπτυξιακού καθεστώτος, θα έχει για την περιοχή μας ιδιαίτερα αρνητικές συνέπειες.

Μετά την υπαγωγή της Μαγνησίας σε καθεστώς φθινουσών περιοχών (1995), σημειώθηκε μία στην αρχή μικρή, στη συνέχεια ελπιδοφόρος κινητικότητα, τόσο στην κατεύθυνση του εκσυγχρονισμού παλαιών μονάδων, όσο και στην προσέλκυση νέων επενδύσεων, κυρίως στον τομέα της βιομηχανίας και βιοτεχνίας.

Η αιφνιδιαστική και αδικαιολόγητη αναστολή υποβολής προτάσεων στο ν. 1892 υποχρεώνει σήμερα αυτήν την υγιή επενδυτική προσπάθεια σε αναβολή άγνωστης διάρκειας, με επιπτώσεις σε όλους τους τομείς της οικονομικής ζωής της Μαγνησίας και ιδιαίτερα στο κορυφαίο και φλέγον πρόβλημα της απασχόλησης.

Ερωτάται ο Υπουργός Εθνικής Οικονομίας:

Ποιες ενέργειες προτίθεται να αναλάβει το Υπουργείο Εθνικής Οικονομίας και η Κυβέρνηση, προκειμένου να αντιμετωπισθεί άμεσα το πρόβλημα, ώστε να δοθεί η δυνατότητα στις επιχειρήσεις να προχωρήσουν στα επενδυτικά τους σχέδια και έτσι να υπάρξει μετάβαση από το σημερινό καθεστώς στο νέο περιβάλλον, που θα διαμορφωθεί με την αναθεώρηση του ν. 1892".

'Οπως καταλαβαίνετε αυτή δεν ήταν περίληψη, ήταν ολόκληρη η επίκαιρη ερώτηση.

Ο κύριος Υφυπουργός έχει το λόγο για τρία λεπτά να πρωτολογήσει. 

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.

Απαντώντας στην ερώτηση του κ. Βούλγαρη, θα ήθελα να επισημάνω και εγώ από την πλευρά μου ότι ο αναπτυξιακός νόμος με την μέχρι σήμερα εφαρμογή του υπήρξε εξαιρετικά αποτελεσματικός ως προς την έγκριση και υλοποίηση επενδυτικών προγραμμάτων που συνέβαλαν στην ουσιαστική ανάπτυξη του Νομού Μαγνησίας.

Ενισχύθηκαν επίσης με ικανοποιητικά αποτελέσματα μικρομεσαίες μεταποιητικές επιχειρήσεις και επενδυτικές πρωτοβουλίες συλλογικής επιχειρηματικής δράσης. Περάσαμε σε μία άλλη νέα, δημιουργική πραγματικότητα.

'Εχουμε έναν υπερτριπλασιασμό των επενδυτικών σχεδίων που έχουν εγκριθεί, με πολλαπλάσιο τον αριθμό των επιδοτήσεων που δόθηκαν την τελευταία τριετία από τον αναπτυξιακό νόμο για το Νομό Μαγνησίας. Και αυτό που λέω για το Νομό Μαγνησίας, ισχύει για όλη την Ελλάδα. 'Εχουμε τετραπλασιασμό περίπου των επενδυτικών σχεδίων σε όλη την Ελλάδα την τελευταία τριετία.

'Ετσι, λοιπόν, δημιουργήθηκε η ανάγκη για ένα νέο αναπτυξιακό νόμο, ο οποίος θα εξορθολογίζει τα κίνητρα, προκειμένου ο επενδυτής να αναλάβει μεγαλύτερο επιχειρηματικό κίνδυνο, δεδομένης πλέον της σταθερότητας του οικονομικoύ και επενδυτικού περιβάλλοντος που έχει δημιουργηθεί και της βελτίωσης της ελληνικής οικονομίας σε όλους τους δείκτες της. Ταυτόχρονα, επιζητούμε μία στροφή των κινήτρων, έτσι ώστε να αυξήσουμε ακόμη περισσότερο τις θέσεις απασχόλησης και επιδιώκουμε την τόνωση της απασχόλησης. Θέλουμε να αντιμετωπίσουμε αποτελεσματικότερα την ανεργία.

Η διάταξη που ψηφίσθηκε έγκαιρα από τη Βουλή και ανέστειλε την υποβολή επενδυτικών προτάσεων μετά την 21η Οκτωβρίου 1997, κρίθηκε απαραίτητη, προκειμένου τα νέα επενδυτικά σχέδια να υποβληθούν για υπαγωγή στα κίνητρα, με βάση πλέον το νέο περιεχόμενο του αναπτυξιακού μας νόμου.

Παράλληλα, από το Μάιο είχε γίνει ενημέρωση ευρύτερη στους επενδυτές για την επερχόμενη αλλαγή στον αναπτυξιακό νόμο. 'Ετσι, με την παραπάνω αυτή ρύθμιση, απoφεύγεται οποιοσδήποτε αιφνιδιασμός των επενδυτών στον προγραμματισμό τους, αλλά και στην υλοποίηση των επενδύσεων τους, αφού η υποβολή των νέων επενδυτικών προτάσεων θα γίνει απευθείας, μετά την ισχύ του νέου αναπτυξιακού νόμου, με βάση τα κίνητρα που θα προβλέπει αυτός και έτσι δεν θα χρειαστεί να γίνει καμία τροποποίηση ή αλλαγή τους.

Ο νέος αναπτυξιακός νόμος θα κατατεθεί στη Βουλή και θα ψηφιστεί μέσα στο Γενάρη και πιστεύουμε ότι θα είναι αρκετός ο μεταβατικός χρόνος, που θα έχουν στη διάθεσή τους οι επενδυτές για να υποβάλλουν τα νέα επιχειρηματικά τους σχέδια.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Βούλγαρη, έχετε το λόγο για δύο λεπτά, για να αναπτύξετε την επίκαιρη ερώτηση.

ΑΛΕΞΑΝΔΡΟΣ ΒΟΥΛΓΑΡΗΣ: Ευχαριστώ τον κύριο Υπουργό για την απάντηση, σε σχέση με το περιεχόμενο της επίκαιρης ερώτησης. 

Θα ήθελα να προσθέσω ότι η ερώτηση αυτή έγινε, διότι υπάρχει μία μεγάλη ανησυχία στο Νομό Μαγνησίας και ξεκίνησε ουσιαστικά από το Εργατοϋπαλληλικό Κέντρο Βόλου και την Νομαρχιακή Αυτοδιοίκηση η οποία έθεσε το θέμα στο Υπουργείο Εθνικής Οικονομίας.

Είναι γνωστό, βέβαια, ότι ο Νομός Μαγνησίας κατατάσσεται, μαζί με τους Νομούς π.χ. Αχαϊας, Καβάλας και Εύβοιας, στους νομούς εκείνους, οι οποίοι έχουν δεχθεί το μεγάλο πλήγμα της αποβιομηχάνισης, με αποτέλεσμα να έχουμε χιλιάδες ανέργους.

Βέβαια, η πολιτεία έγκαιρα έχει εντάξει τους νομούς αυτούς στην κατηγορία των φθινουσών περιοχών και θέσπισης ειδικών κινήτρων με ειδικό ποσοστό επιδότησης, αλλά βέβαια αυτήν τη χρονική περίοδο, που μετά από πρόσφατη νομοθετική ρύθμιση έχουμε μία αναστολή της διαδικασίας των αναπτυξιακών κινήτρων, πράγματι υπάρχει μία ανησυχία, γιατί αυτό το χρονικό διάστημα από το 1995, που είχαμε τη ρύθμιση αυτή για το ποσοστό επιδότησης για νέες επενδύσεις, υπήρξε μία μεγάλη επενδυτική δραστηριότητα, η οποία μπορεί να δώσει την απάντηση και στο πρόβλημα της ανεργίας στο νομό. Γιατί, ας μην κρυβόμαστε, η ανεργία μπορεί να καλυφθεί μόνο μέσα από την ανάπτυξη και από τη δημιουργία νέων θέσεων εργασίας.

Από τη στιγμή που έχουμε αυτό το έκδηλο ενδιαφέρον από επιχειρηματίες για τη δημιουργία νέων επιχειρήσεων στη βιομηχανική περιοχή του Βόλου, πραγματικά θα πρέπει η Κυβέρνηση να λάβει τα κατάλληλα μέτρα, θεσμικά και προγραμματικά, για να μπορεί να εκμεταλλευθεί αυτήν την έντονη επιχειρηματική δραστηριότητα που υπάρχει και να λύσει ένα σημαντικό μέρος του προβλήματος της ανεργίας που πλήττει το Νομό Μαγνησίας.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός


 

  

Σελίδα 2351 

 

έχει το λόγο για δύο λεπτά, να δευτερολογήσει.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.

'Οπως είπα και προηγουμένως στην πρωτομιλία μου, κρίνω απαραίτητη αυτήν τη μεταβατική διάταξη. Γιατί αν δεν την είχαμε καταθέσει έγκαιρα -σε περίπτωση που δεν προωθείτο η παραπάνω ρύθμιση, που αναφέραμε- θα έπρεπε στο νέο αναπτυξιακό νόμο να προβλεφθεί μία άλλη μεταβατική διάταξη με την οποία οι εν τω μεταξύ υποβληθείσες κατά την τελευταία περίοδο και μη εξετασθείσες αιτήσεις σε σχέση με το περιεχόμενο του νόμου 1892/90, θα εξετάζονταν είτε με βάση τα κίνητρα του παλιού νόμου είτε με βάση τα κίνητρα του νέου νόμου. Βεβαίως ο στόχος μας δεν ήταν να αποδυναμώσουμε την άμεση επιτυχία των στόχων του νέου υπό σύνταξη αναπτυξιακού νόμου.

'Επρεπε, λοιπόν, να δώσουμε έμφαση στο νέο περιεχόμενο, στην στροφή προς την καταπολέμηση της ανεργίας με μεγαλύτερη ένταση, στη στροφή προς την ανάδειξη από πλευράς επενδυτών μεγαλύτερου επιχειρηματικού κινδύνου. 'Ετσι, λοιπόν, στην ουσία αν δεν αναστέλαμε την υποβολή των αιτήσεων, θα είχαμε αναβολή της εφαρμογής των νέων κινήτρων μέσα από το νέο αναπτυξιακό νόμο.

Πάντως θα ήθελα να βεβαιώσω, κύριε συνάδελφε, ότι το χρονικό διάστημα μέχρι την υποβολή των νέων προτάσεων θα είναι σύντομο, πλην όμως θα δώσει τη δυνατότητα για σύνταξη ώριμων και με αρκετή πληρότητα επενδυτικών προτάσεων με τα νέα δεδομένα. 

Μελέτες που ενδεχομένως έχουν ήδη καταρτιστεί είναι βέβαιο ότι θα είναι αξιοποιήσιμες μετά την ψήφιση του νέου αναπτυξιακού νόμου. Αλλά είμαι βέβαιος ότι η συνολική προσπάθεια που γίνεται και στην περιοχή, αλλά και ευρύτερα στη χώρα μας θα δώσει τη δυνατότητα πράγματι να αντιμετωπίσουμε τους θύλακες της ανεργίας ανά την Ελλάδα.

Γνωρίζετε και εσείς, κύριε συνάδελφε, το πόσο δύσκολες στιγμές πέρασε ο Νομός Μαγνησίας την τελευταία δεκαετία. Αντιμετωπίσαμε το θέμα το 1994-1995, αναδείξαμε το Νομό Μαγνησίας, όπως και το Νομό Λάρισας ως φθίνουσα περιοχή, δώσαμε ιδιαίτερα κίνητρα, τώρα όμως ήρθε η ώρα να αξιοποιήσουμε αυτήν τη δουλειά που έχουμε κάνει μέχρι σήμερα και να δώσουμε μία νέα δυναμική, μία νέα ώθηση για την καταπολέμηση της ανεργίας. Ο στόχος όλων μας πρέπει να είναι αποκλειστικά μόνο αυτός, να επιδιώξουμε να τονώσουμε περαιτέρω την απασχόληση. Το περιεχόμενο του νόμου προς αυτήν την κατεύθυνση κινείται. Γι' αυτό είναι χρήσιμο, όλοι μας να τροφοδοτήσουμε πλέον το περιεχόμενο των νέων επιχειρηματικών προτάσεων ανάλογα με τη νέα φιλοσοφία και το νέο περιεχόμενο του αναπτυξιακού νόμου που θα είναι μόνο προς ωφέλεια της περιοχής και των εργαζομένων στην ευρύτερη περιοχή.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Δεύτερη είναι η με αριθμό 448/26.11.97 επίκαιρη ερώτηση της Βουλευτού της Νέας Δημοκρατίας κ. Φάνης Πάλλη-Πετραλιά, προς τον Υφυπουργό Πολιτισμού (αρμόδιο για θέματα Αθλητισμού), σχετικά με τη λήψη μέτρων καταστολής της βίας στα γήπεδα κλπ.

Η επίκαιρη ερώτηση της κ. Πετραλιά εν περιλήψει είναι η ακόλουθη:

"Η βία, που ύστερα από πολλά χρόνια έκανε απειλητική την εμφάνισή της στα ελληνικά γήπεδα, επιβεβαιώνει αυτό που από καιρό ψιθυρίζεται ότι τα πράγματα στο χώρο του ελληνικού ποδοσφαίρου έχουν ξεφύγει από τον έλεγχο της κατά το νόμο εποπτεύουσας αρχής. Και δείχνει ότι πέρα και πάνω από την ανάγκη ενίσχυσης των κατασταλτικών μέτρων θα πρέπει να διερευνηθούν, να αποκαλυφθούν και να εξουδετερωθούν τα αίτια που την προκαλούν, αν δεν θέλουμε να ζήσουμε χειρότερες καταστάσεις που θα διασύρουν τη χώρα μας στο εξωτερικό, θα αδειάσουν εντελώς τα γήπεδα και θα προκαλέσουν ενδεχομένως και θύματα. 

Βλέπουμε ελληνικές ποδοσφαιρικές ομάδες -παρ' ότι όλες είναι ελλειμματικές- να εξαγοράζονται από προβληματικές παρά τις διατάξεις του νόμου 1958/91. Η καταπάτηση της διάταξης αυτής είναι φανερό ότι ανοίγει το δρόμο, ώστε όλες οι ελληνικές ομάδες να γίνουν εύκολη λεία των διαφόρων "παρακτίων" εταιριών που προσπαθούν να επενδύσουν χρήματα που κανένας δεν γνωρίζει την προέλευσή τους. 

'Αλλη εξέλιξη στο χώρο αυτό είναι οι απότομες διοικητικές αλλαγές στα όργανα του χώρου, δίχως να τηρηθούν ή να επιδιωχθεί η τήρηση πλήρους διαφάνειας και στοιχειωδών ισορροπιών που αποτελούν θεμελιώδεις κανόνες για την αξιοπιστία του αθλήματος. 

Ερωτάται ο αρμόδιος Υφυπουργός: 

1. Πώς σκέπτεται να αντιμετωπίσει το ανακύψαν ζήτημα της βίας στα γήπεδα;

2. Αν εφαρμόστηκε ο νόμος στις αγοραπωλησίες των ελληνικών ΠΑΕ, αν όχι γιατί και πώς σκέπτεται να ανακόψει τον προφανή κίνδυνο σε λίγο χρόνο να μην υπάρχουν ουσιαστικά ελληνικές ομάδες.

3. Με ποιες νόμιμες ενέργειες σκέπτεται να επαναφέρει τη διαταραχθείσα διαφάνεια και ισορροπία στα διοικητικά όργανα του ποδοσφαίρου προκειμένου να διασφαλιστεί η αξιοπιστία του ποδοσφαιρικού πρωταθλήματος".

Ο Υφυπουργός κ. Φούρας έχει το λόγο για τρία λεπτά, για να πρωτολογήσει.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, η ερώτηση είναι πράγματι επίκαιρη. Αναφέρεται σε ένα θέμα που απασχολεί έντονα τη φίλαθλη κοινή γνώμη -και όχι μόνο- και δίνει την ευκαιρία να δοθούν απαντήσεις εδώ στη Βουλή, σχετικά με τις αποφάσεις που έχει πάρει η Κυβέρνηση, προκειμένου να δοθεί λύση στο πρόβλημα, που δεν είναι πρόβλημα των ημερών, αλλά είναι ένα πρόβλημα που απασχολεί τον ελληνικό αθλητισμό για πάρα πολλά χρόνια.

Οφείλω κατ'αρχήν να απαντήσω στο θέμα που έχει τεθεί, σχετικά με τις αγοραπωλησίες ελληνικών ΠΑΕ. Προφανώς, η αγαπητή συνάδελφος αναφέρεται στην αλλαγή ιδιοκτησιακού καθεστώτος στην ΑΕΚ.

Θέλω να ενημερώσω τη Βουλή ότι σύμφωνα με την ισχύουσα νομοθεσία για τις ανώνυμες εταιρείες εποπτεία για τη σύσταση, τροποποίηση και λειτουργία των αθλητικών ανωνύμων εταιρειών έχει το Υπουργείο Εμπορίου και τα μητρώα των αθλητικών ανωνύμων εταιρειών από την ψήφιση του ν.2339/95 ανήκουν στο Υπουργείο Εμπορίου. Επικοινώνησα χθες με τον Υφυπουργό κ.Χρυσοχοϊδη, εν' όψει της απάντησης στη σχετική ερώτηση, ο οποίος μου είπε ότι έχει ο ίδιος δει τις διαδικασίες μεταβίβασης της συγκεκριμένης εταιρείας και ότι όλα είναι σύννομα και συνδέονται με τις ρυθμίσεις και τις λύσεις που δίνει και το ελληνικό δίκαιο, αλλά και το ευρωπαϊκό.

Για τα θέματα βίας χθες είχαμε μια συνάντηση, στην οποία πήραν μέρος δεκαεπτά πρόεδροι ΠΑΕ Α' εθνικής, ο Γενικός Γραμματέας του Υπουργείου Δικαιοσύνης, ο Γενικός Γραμματέας του Υπουργείου Δημόσιας Τάξης και οι φορείς των διοικητικών του ελληνικού ποδοσφαίρου. 

Σ'αυτήν τη συνάντηση αποφασίστηκε πρώτον, η αθλητική δικαιοσύνη να περάσει στα χέρια τακτικών δικαστών και κανένας μη δικαστής δεν θα μπορεί να αποδίδει αθλητική δικαιοσύνη. Σ'αυτήν τη συνάντηση μπήκε η ιδέα του θεσμού του εισαγγελέα για παρεμβάσεις σε ζητήματα, όχι αγωνιστικού αθλητισμού, αλλά που συνδέονται με τα φαινόμενα της βίας ή των παρανομιών στους αθλητικούς χώρους. Σ'αυτήν τη συνάντηση αποφασίστηκε να προετοιμαστούμε, ούτως ώστε κατά την επόμενη χρονιά η διαιτησία να είναι επαγγελματική και έτσι να υπάρχει μια συνεργασία της ΕΠΟ με τα ΤΕΦΑΑ, για να βρεθεί ο σωστότερος τρόπος της εκπαίδευσης των νέων επαγγελματιών διαιτητών. Σ'αυτήν τη συνάντηση αποφασίστηκαν μέτρα που αναφέρονται στην πρόληψη, αλλά και την καταστολή του φαινομένου της βίας. 

Αποφασίστηκε και ανακοινώθηκε ότι δύο γήπεδα το ΟΑΚΑ και η ΑΕΚ θα μπουν ως πιλοτικά σ'αυτήν την προσπάθεια, για να ελεγχθεί η κερκίδα και να αποδοθεί η κερκίδα στους 'Ελληνες φιλάθλους.

(Στο σημείο αυτό κτυπάει το κουδούνι λήξεως του χρόνου


 

  

Σελίδα 2352 

 

ομιλίας του κυρίου Υφυπουργού)

Λυπάμαι, κύριε Πρόεδρε, που δεν έχω περισσότερο χρόνο.

ΠΡΟΕΔΡΕΥΩΝ (Παναγιώτης Σγουρίδης): 'Εχετε και δευτερολογία.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Στη δευτερολογία μου θα συνεχίσω.

ΠΡΟΕΔΡΕΥΩΝ (Παναγιώτης Σγουρίδης): Η κ. Πετραλιά έχει το λόγο για δύο λεπτά, για να αναπτύξει την επίκαιρη ερώτηση.

ΦΑΝΗ ΠΕΤΡΑΛΙΑ-ΠΑΛΛΗ: Κύριε Πρόεδρε, κύριε Υπουργέ, νομίζω ότι όλα τα φαινόμενα που ζήσαμε την περασμένη εβδομάδα οφείλονται στη χαλάρωση, η οποία αυτήν τη στιγμή επικρατεί στο χώρο γενικότερα του αθλητισμού, όπως επίσης και στη χαλάρωση της εφαρμογής των νόμων.

Είπατε πριν και σταθήκατε στο τυπικό μέρος, ότι την εποπτεία την έχει πλέον το Υπουργείο Εμπορίου, εδώ και περίπου ένα χρόνο. Μα, αυτό είναι το ζητούμενο; 

Εσείς είσθε ο υπεύθυνος Υπουργός, εσείς είσθε η εποπτεύουσα αρχή στον αθλητισμό, εσείς έχετε τα θέματα του ποδοσφαίρου.

Θα ήμουν ευτυχής, αν ο κ.Χρυσοχοϊδης -που θα τον ρωτήσω και εκείνον και θα έχουμε την ευκαιρία να συζητήσουμε εδώ- δεν μου θυμίζει έναν άλλο Υπουργό Αθλητισμού που το 1988 διαβεβαίωνε τη Βουλή ότι η πώληση του Ολυμπιακού στον Κοσκωτά ήταν καθ'όλα νόμιμη.

Ξέρετε ότι με το ν. 1958, στο άρθρο 11 παρ. 1 λέει ότι, εφόσον υπάρχουν ξένοι στην καινούρια εταιρεία που αγοράζει μια ΠΑΕ, θα πρέπει να έχουν μόνο το 25% και επιπλέον, η ταυτότητα των ανθρώπων αυτών θα πρέπει να είναι "απολύτως γνωστή".

'Οσον αφορά για τα θέματα της βίας που μας αναφέρατε -στη χθεσινή σύσκεψη που κάνατε- κύριε Υπουργέ, αυτά έχουν ειπωθεί και ξαναειπωθεί και έχουν εξαγγελθεί από όλους τους Υπουργούς Αθλητισμού. Εγώ ως Υπουργός Αθλητισμού τις ίδιες εξαγγελίες είχα κάνει, αλλά εγώ είχα προχωρήσει λίγο περισσότερο και αν ψάξετε στα συρτάρια σας θα το βρείτε.

'Οσον αφορά τα θέματα με τις κάμερες και όλο το ηλεκτρονικό κύκλωμα στα γήπεδα, είχα στείλει μια επιτροπή του Υπουργείου Δημοσίας Τάξεως και του Αθλητισμού στην Αγγλία. Είχαν ελέγξει τα γήπεδα, είχαμε κάνει τις προδιαγραφές, είχαμε φθάσει στο διαγωνισμό και βρισκόμασταν στο στάδιο της κατακύρωσης. Από το '91 για τα δύο γήπεδα το ΟΑΚΑ και το Καραϊσκάκη.

Ξέρετε ποιο είναι το πρόβλημα, κύριε Υπουργέ; Νόμους έχουμε. Το θέμα είναι είσαστε αποφασισμένοι και διατεθειμένοι να εφαρμόσετε αυτούς τους νόμους; Εάν υπάρξει η εφαρμογή των ήδη υπαρχόντων νόμων, τότε δεν θα έχουμε κανένα πρόβλημα. Αλλά δυστυχώς η χαλάρωση τον τελευταίο καιρό στο χώρο του αθλητισμού έχει επιφέρει αυτά τα αποτελέσματα.

ΠΡΟΕΔΡΕΥΩΝ (Παναγιώτης Σγουρίδης): Δεν βάλατε, όμως, κανέναν πρόεδρο ΠΑΕ, μέσα, μετά από εμπρηστικές δηλώσεις. 

ΦΑΝΗ ΠΕΤΡΑΛΙΑ-ΠΑΛΛΗ: Γι'αυτό είπα να εφαρμοστούν οι νόμοι. Πολλοί από αυτούς δεν θα ήταν σήμερα στο χώρο του αθλητισμού. Θα ήταν σπίτι τους.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Η κ. Πετραλιά έχει θητεύσει στο Υπουργείο Αθλητισμού σε μια περίοδο, η οποία δεν είναι η καλυτέρα για το ελληνικό ποδόσφαιρο. Γύρω από αυτήν την περίοδο συνέβησαν πολλά θλιβερά, τα οποία είναι καταγραμμένα στη μελανή σελίδα του ελληνικού αθλητισμού.

ΦΑΝΗ ΠΕΤΡΑΛΙΑ-ΠΑΛΛΗ: Τα κληρονομήσαμε θέλετε να πείτε.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Θα ήθελα να ενημερώσω την Εθνική Αντιπροσωπεία ότι με νόμο που πέρασε πέρσι από τη Βουλή ο Υφυπουργός Αθλητισμού δεν έχει καμία αρμοδιότητα στα εσωτερικά του ποδοσφαίρου. Το ποδόσφαιρο αποφάσισε η Βουλή των Ελλήνων να είναι αυτόνομο και να κινείται με δικές του διαδικασίες. Βεβαίως το αν ήταν λάθος ή όχι εκείνη η απόφαση της Εθνικής Αντιπροσωπείας θα κριθεί στην πράξη. Εκείνο, όμως, που οφείλω να υπενθυμίσω είναι ότι ο κ. Τριβέλας, πρόεδρος της ΕΠΟ τότε και υποψήφιος Βουλευτής της Νέας Δημοκρατίας στη Β' Αθηνών, απειλούσε με έξωση το ελληνικό ποδόσφαιρο από τις διεθνείς διοργανώσεις σε περίπτωση που δεν έκανε προσαρμογή του καταστατικού στην κατεύθυνση της πλήρους και απόλυτης αυτονομίας του ποδοσφαίρου, όπως η παγκόσμια ομοσπονδία απαιτούσε.

Χθες δεν είχαμε ευχολόγια, χθες είχαμε αποφάσεις και η απόφαση είναι ότι πλέον δεν θα υπάρχει αθλητικός δικαστής, που να μην είναι τακτικός δικαστής και αυτό είναι μια απόφαση, δεν είναι ευχολόγιο. Χθες αποφασίσαμε ότι η επόμενη χρονιά θα είναι μια χρονιά που η διαιτησία θα είναι επαγγελματική. Χθες ακόμα αποφασίσαμε ότι θα υπάρξουν συγκεκριμένα μέτρα για την πρόληψη, όσον αφορά την είσοδο των φιλάθλων, συγκεκριμένα μέτρα για την πρόληψη όσον αφορά την εποπτεία της εξέδρας και βεβαίως χθες αποφασίσαμε και θετικά κίνητρα, τα οποία εγώ θα ανακοινώσω τις προσεχείς ημέρες.

Εκείνο που μπορώ να πω σήμερα στην Εθνική Αντιπροσωπεία είναι ότι θα έχουμε μια συνάντηση με το σύνολο των διαιτητών της Α' Εθνικής για να τους επισημάνω την ευθύνη τους και βεβαίως για να μιλήσουμε πλέον για την ταμπακιέρα, γιατί η αναξιοπιστία στο ποδόσφαιρο από δυο λόγους προκύπτει. Από την κακή διαιτησία και από την κακή απονομή της δικαιοσύνης. Και όσον αφορά την απόφαση για εφαρμογή της ισχύουσας νομοθεσίας, θα γνωρίζετε ήδη ότι ο Υπουργός Δικαιοσύνης έδωσε τέρμα στις προκαταρκτικές εξετάσεις και ζήτησε από τους εισαγγελείς να διατάσσουν άσκηση διώξεως, όταν τα αδικήματα είναι προφανή, όπως ήταν τα αδικήματα που διαπιστώσαμε στη Νίκαια και στο ΟΑΚΑ την προηγούμενη εβδομάδα.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.

Η τρίτη υπ'αριθμόν 456 με ημερομηνία κατάθεσης 26-11-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Εξωτερικών, σχετικά με τις διαδικασίες εκπροσώπησης των απόδημων Ελλήνων στο Α' Συνέδριο του Συμβουλίου Απόδημου Ελληνισμού (Σ.Α.Ε.) κλπ. διαγράφεται λόγω κωλύματος του κυρίου Υπουργού.

Τέταρτη είναι η με αριθμό 450/26.11.97 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τους Υπουργούς Εθνικής Οικονομίας και Οικονομικών, Υγείας και Πρόνοιας, σχετικά με την καθυστέρηση χορήγησης πιστώσεων για τη λειτουργία του Γενικού Νοσοκομείου Λάρισας.

Η επίκαιρη ερώτηση έχει ως ακολούθως:

"'Υστερα από πολύμηνη καθυστέρηση εγκρίθηκε ο με ΦΕΚ 852/15.9.97 Οργανισμός του Περιφερειακου Πανεπιστημιακού Γενικού Νοσοκομείου Λάρισας. Εντούτοις, λόγω έλλειψης κονδυλίων, παραμένουν σε εκκρεμότητα η άμεση έναρξη λειτουργίας και το χρονοδιάγραμμα ανάπτυξής του. Καθίσταται σαφές ότι η πραγματοποίηση των παραπάνω απαιτεί τη διάθεση υψηλών κονδυλίων. Στον κατατεθειμένο όμως Κρατικό Τακτικό Προϋπολογισμό για το 1988 δεν φαίνεται να έχει προβλεφθεί κάτι τέτοιο. Δεν φαίνεται να έχουν εγγραφεί οι αναγκαίες εκείνες πιστώσεις, όταν η διοίκηση του ΠΠΓΝ έχει έγκαιρα ζητήσει περί τα έντεκα δισεκατομμύρια (11.000.000.000) δραχμές για να επιτευχθεί κατά το Α' εξάμηνο του νέου έτους η απρόσκοπη λειτουργία του νοσοκομείου. Ποσό, που αφορά τις δαπάνες μισθοδοσίας για χίλιες διακόσιες περίπου νέες προσλήψεις και τα λειτουργικά του έξοδα. Την αποθαρρυντική αυτή προοπτική επιβεβαιώνουν και τα προβλεπόμενα ποσά στη σελίδα εβδομήντα πέντε επιχορήγηση Νομαρχιακών Αυτοδιοικήσεων για δαπάνες υγείας (083) και τους κωδικούς 2275, 2276- του Τακτικού Κρατικού Προϋπολογισμού που αφορά την Περιφέρεια.

Ερωτάται ο κύριος Υπουργός:


 

  

Σελίδα 2353 

Σε ποιο κωδικό του Τακτικού Κρατικού Προϋπολογισμού έχουν εγγραφεί πιστώσεις που αφορούν τη μισθοδοσία προσωπικού και τις λειτουργικές δαπάνες του Π.Π.Γ.Ν. 

Θα προχωρήσει και πότε η προκήρυξη θέσεων για την πρόσληψη του απαραίτητου προσωπικού ώστε να ξεκινήσει η πρώτη φάση ανάπτυξης της λειτουργίας του ιδρύματος.

Είναι δυνατό να καταστεί σαφές ποιες είναι οι προθέσεις του κυρίου Υπουργού για την έναρξη της λειτουργίας του νέου νοσοκομείου."

Διαβάσατε καλά τον προϋπολογισμό, κυρία Λουλέ. Τον ξεσκονίσατε!

Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε.

Απαντώντας στην επίκαιρη ερώτηση της αγαπητής συναδέλφου για την ανάπτυξη και έναρξη λειτουργίας του Πανεπιστημιακού Περιφερειακού Νοσοκομείου της Λάρισας, πρέπει να ενημερώσω την ίδια και το Σώμα για να μην υπάρχουν παρερμηνείες και παρεξηγήσεις.

Πρώτα απ' όλα το νοσοκομείο δεν έχει παραδοθεί ακόμα. Σε σημερινή μου επικοινωνία με την ΔΕΠΑΝΟΜ σας ενημερώνω ότι η παράδοση θα γίνει το Α' τρίμηνο του 1998, περί το τέλος του Μάρτη.

Δεύτερον, γνωρίζετε ότι ο Οργανισμός του Νοσοκομείου δημοσιεύθηκε το Σεπτέμβρη του 1997 και συστάθηκαν χίλιες οκτακόσιες είκοσι επτά θέσεις πλην ιατρικού προσωπικού. Θα πρέπει να ξέρετε ότι το Υπουργείο Οικονομικών και καλώς έχει καθιερώσει ένα νέο σύστημα. Δεν εγκρίνει οργανισμούς, δεν εγκρίνει συστάσεις θέσεων και τμημάτων, εάν δεν υπάρχει ταυτόχρονα δέσμευση πιστώσεων από πλευράς Υπουργείου Υγείας. 'Αρα με τη σύσταση των χιλίων οκτακοσίων είκοσι επτά θέσεων υπήρξε δέσμευση των πιστώσεων.

Μόλις προχθές, για να έρθω τώρα και επί της ουσίας, το Διοικητικό Συμβούλιο έκανε πρόταση και ζητάει να προκηρύξουμε πεντακόσιες θέσεις μη ιατρικού προσωπικού, περίπου εξήντα θέσεις γιατρών ΕΣΥ και μας γνωστοποίησε ότι μέχρι το τέλος του 1997 θα έχουν διορισθεί σαράντα πέντε πανεπιστημιακοί. 'Ετσι έχουν τα πράγματα. 

Σας είπα ότι έχουν δεσμευθεί οι πιστώσεις για τη σύσταση των θέσεων. Θα αρχίσει το συντομότερο δυνατόν η εγκατάσταση και η έναρξη λειτουργίας του νοσοκομείου, έχουμε έρθει σε επαφή με τα διοικητικά συμβούλια με όλους τους φορείς και πιστεύουμε ότι με την εμπειρία της ανάπτυξης των τριών πανεπιστημιακών αλλά και άλλων καινούριων νοσοκομείων, δεν θα γίνουν λάθη όπως έγιναν στα άλλα πανεπιστημιακά και θα αναπτυχθεί πολύ καλά αυτό το νοσοκομείο, με όποιες πιστώσεις χρειασθούν, θα καλυφθούν από κατανομή κονδύλια του Υπουργείου από τους κωδικούς 5154, 5173 και 5184.

ΠΡΟΕΔΡΕΥΩΝ (Παναγιώτης Σγουρίδης): Η κ. Λουλέ έχει το λόγο.

ΑΝΔΡΙΑΝΗ ΛΟΥΛΕ: Οι συνάδελφοί μου κύριοι δημοσιογράφοι μπορεί να έβγαλαν σήμερα και κάποια είδηση απ' αυτά που είπε ο κύριος Υπουργός. Εν πάση περιπτώσει ούτε εγώ διακατέχομαι από μαζοχισμό όταν επανέρχομαι για δεύτερη φορά, ούτε εσείς έχετε διάθεση να έρχεσθε εδώ και να ξαναπαντάτε. Το θέμα όμως απασχολεί όχι μόνο το Νομό Λαρίσης αλλά και ολόκληρη τη Θεσσαλία γιατί είναι πολύ σοβαρό.

Είναι χαρακτηριστικό ότι πριν από ένα χρόνο εμείς οι δύο είχαμε ξανακάνει ερώτηση σ' αυτήν την Αίθουσα και με είχατε διαβεβαιώσει πως το σχέδιο της κοινής υπουργικής απόφασης για τη διεύρυνση του οργανισμού είχε προωθηθεί στο Υπουργείο Οικονομικών, έως ότου υπογραφεί από τον αρμόδιο Υπουργό. Ξέρετε πότε τελικά μπήκε αυτή η υπογραφή; Οκτώ μήνες μετά. Εμείς μιλήσαμε το Νοέμβρη και τον Ιούλη μπήκε η υπογραφή. 'Εστω όμως και μ'αυτήν την καθυστέρηση η έγκριση είναι θετική. Αυτό όμως δεν λέει τίποτα όσο δεν εγκρίνονται ακόμα τα απαραίτητα κονδύλια που απαιτούνται για να καταστεί δυνατή η άμεση έναρξη της λειτουργίας του νοσοκομείου.

Είχαμε διαβεβαιώσεις από τους υπεύθυνους της Κυβέρνησης ότι το 1998 θα μπαίναμε στην πρώτη φάση του χρονοδιαγράμματος ανάπτυξής τους, αλλά δυστυχώς ούτε αυτό ξεκίνησε ούτε καν προκηρύχθηκαν θέσεις για την πρόσληψη προσωπικού και φυσικά δεν υπήρξε κανένα προβλεπόμενο κονδύλι.

Εγώ νομίζω ότι δεν έχετε σκοπό να το λειτουργήσετε ούτε το 1998 γι' αυτό και καθυστερείτε. Και φοβάμαι ότι δεν σας ενδιαφέρει ούτε πόσο εκτίθενται και οι δικοί σας Βουλευτές.

Ο κ. Αδαμόπουλος τον περασμένο Ιούνιο σε σύσκεψη που είχε συγκαλέσει το Δ.Σ. του νοσοκομείου, μετέφερε τη δέσμευση του κ. Χριστοδουλάκη ότι το 1998 θα γραφεί στον προϋπολογισμό σχετική πίστωση ύψους επτά δισεκατομμυρίων (7.000.000.000) δραχμών. Τελικά ούτε αυτό έγινε. Στον προϋπολογισμό, όπως είπε πριν ο κύριος Υπουργός, σε ό,τι αφορά τις επιχειρήσεις της Νομαρχιακής Αυτοδιοίκησης για να πάνε σε θέματα υγείας του Νομού Λαρίσης, δεν υπάρχει τίποτα γραμμένο. Δεν υπάρχει καμία πίστωση που να αφορά στις ανάγκες του πανεπιστημιακού νοσοκομείου.

Παραμένει, λοιπόν, το ερώτημα γιατί μια τόσο σημαντική επένδυση για ένα σύγχρονο και υψηλών προδιαγραφών νοσοκομείο, το κρατάτε σε αχρηστία. Και πολύ φοβάμαι ότι αυτά που μου είπατε πριν λίγο δεν θα είναι παρά υποσχέσεις χωρίς αντίκρυσμα.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θέλω να σας διαβεβαιώσω ρητά και κατηγορηματικά ότι δεν υπάρχει θέμα πιστώσεων για την ανάπτυξη και λειτουργία του Περιφερειακού Πανεπιστημιακού Νοσοκομείου της Λάρισας. 

Είπατε για τον Οργανισμό ότι καθυστέρησε. 'Ερχομαι εγώ και σας ενημερώνω το Νοέμβρη ότι το νοσοκομείο θα παραδοθεί -και δεν φταίμε εμείς γι' αυτό- το πρώτο τρίμηνο του 1998. Και αν ακόμα ο Οργανισμός είχε υπογραφεί από το Φεβρουάριο δεν θα μπορούσαμε να το αναπτύξουμε νωρίτερα από την παράδοσή του. 

Δεύτερον, σας είπα ότι έχουν δεσμευθεί πιστώσεις από τότε που ενεκρίθη ο Οργανισμός του νοσοκομείου και υπεγράφη από τα τρία συναρμόδια Υπουργεία και σας είπα ότι προχθές υπέβαλε το Δ.Σ. το αίτημά του για να του εγκρίνουμε πεντακόσιες θέσεις και μας διαβεβαίωσε ότι μέχρι τέλος του 1997 θα έχουν διοριστεί σαράντα πέντε πανεπιστημιακοί.

Η ανάπτυξη του νοσοκομείου θα γίνει χωρίς πρόβλημα, όμως δεν πιστεύω να νομίζετε ότι θα λειτουργήσουν και οι επτακόσιες έξι κλίνες μέσα στο 1998. 'Ολα τα νοσοκομεία σε όλον τον κόσμο αναπτύσσονται σταδιακά. Δεν πρέπει να βιαστούμε γιατί θα πρέπει να το αναπτύξουμε σωστά ώστε να μην επαναληφθούν λάθη που πιθανόν να έγιναν σε άλλα πανεπιστημιακά νοσοκομεία.

Μην ξεχνάτε ότι είναι περιφερειακό και σίγουρα πρέπει να λάβουμε υπόψη μας και τις ανάγκες της ευρύτερης περιοχής, γι' αυτό συζητάμε και με τους άλλους νομούς και με τα άλλα διοικητικά συμβούλια της περιφέρειας της Λάρισας.

ΑΝΔΡΙΑΝΗ ΛΟΥΛΕ: Διαγωνισμό προκηρύξατε για το προσωπικό; Θέλω να μας απαντήσετε επ' αυτού.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας σαράντα επτά μαθητές και δύο συνοδοί δάσκαλοι από το 3ο Δημοτικό Σχολείο Κηφισιάς, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ"

Τους καλωσορίζουμε στο Κοινοβούλιο 

(Χειροκροτήματα απ' όλες τις πτέρυγες)

Η πέμπτη επίκαιρη ερώτηση με αριθμό 444/26.11.97 του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τους Υπουργούς Υγείας και Πρόνοιας, Εθνικής Οικονομίας και Οικονομικών, σχετικά με τις προθέσεις της Κυβέρνησης για την ανέγερση νέου νοσοκομείου στο Αγρίνιο, διαγράφεται, λόγω κωλύματος του κυρίου Βουλευτή.


 

  

Σελίδα 2354 

Επίκαιρες ερωτήσεις δευτέρου κύκλου.

Η πρώτη επίκαιρη ερώτηση με αριθμό 437/25.11.97 του Βουλευτή του Πανελλήνιου Σοσιαλιστικού Κινήματος κ. Ευάγγελου Μαλέσιου προς τον Υπουργό Πολιτισμού, σχετικά με τη λήψη μέτρων προστασίας των μοναστηριών της Ηπείρου, των θησαυρών που υπάρχουν σ' αυτά κλπ. διαγράφεται, λόγω κωλύματος του ερωτωμένου Υπουργού.

Δεύτερη είναι η με αριθμό 443/26.11.97 επίκαιρη ερώτηση του Βουλευτή της Νέας Δημοκρατίας κ. Βασιλείου Σωτηρόπουλου προς τους Υπουργούς Περιβάλλοντος, Χωροταξίας και Δημοσίων 'Εργων, Γεωργίας, σχετικά με τη λήψη μέτρων καταβολής των αποζημιώσεων στους πληγέντες από τις βροχοπτώσεις στο 'Αργος, την εκτέλεση των αναγκαίων έργων κλπ., η οποία έχει ως ακολούθως:

"Για δεύτερη φορά σ' αυτόν το χρόνο και τρεις φορές στα τελευταία πέντε χρόνια, έχει πληγεί η πόλη του 'Αργους και η ευρύτερη αγροτική περιοχή μετά από μία δυνατή βροχή λόγω των γνωστών αιτιών. Στενά ανεπαρκή γεφύρια, μπαζώματα ρεμάτων, αυθαίρετες κατασκευές και διάφορες κακοτεχνίες δημοσίων έργων.

Η ευθύνη μπορεί να επιμερίζεται σε όλους τους πολίτες, αλλά η ευθύνη της πολιτείας είναι πρωταρχική και κεφαλαιώδους σημασίας.

Δεν δικαιολογείται μετά από κάθε συμφορά να μιλάμε για τα μέτρα που θα ληφθούν για την ανακούφιση των πληγέντων και για να μην επαναληφθούν τα ίδια καταστροφικά φαινόμενα.

Είναι αδιανόητο για μία γέφυρα είκοσι πέντε μέτρων στο χείμαρρο "Ξεριά" του 'Αργους να απαιτούνται από τις αρμόδιες υπηρεσίες της περιφέρειας Πελοποννήσου για τη μελέτη και δημοπρασία του έργου -όχι για την υλοποίηση- επτά χρόνια και εκατοντάδες συσκέψεις! Και τώρα που ολοκληρώνεται πολλοί ομιλούν για διάφορες επικίνδυνες κακοτεχνίες και προχειρότητες σε συνδυασμό με την παραπλήσια σιδηροδρομική γραμμή.

Είναι αδιανόητο ο περιφερειακός δρόμος του 'Αργους μήκους πέντε χιλιομέτρων περίπου, να μην ολοκληρώνεται για δέκα χρόνια και να αποτελεί τεχνικό φράγμα της απορροής των υδάτων προς τη θάλασσα και η αρμόδια ΔΕΚΕ Τρίπολης να θεωρείται ο βραχίονας της πολιτείας στην περιφέρεια Πελοποννήσου.

Για τη διαπλάτυνση της κοίτης του χειμάρρου έχει αναλάβει η Νομαρχία Αργολίδος, αλλά τις απαιτούμενες απαλλοτριώσεις θα τις υλοποιήσει το Υπουργείο Περιβάλλοντος Χωροταξίας και Δημοσίων 'Εργων. Ο Θεός να μας λυπηθεί και να πραγματοποιηθεί το έργο σύντομα.

Με τις χθεσινές πλημμύρες επλήγησαν περίπου πέντε χιλιάδες στρέμματα καλλιεργειών, δενδροκαλλιέργειες, οπωροκηπευτικά κλπ. και δεκάδες κατοικίες στην πόλη του 'Αργους.

Επίσης, σημειώθηκαν σημαντικές ζημιές στην οδοποιϊα των Κοινοτήτων Σκαφιδακίου - Ελληνικού - Καρυάς - Φρεγκαίνης - Λυρκείας - Στέρνας και σημαντικές ζημιές σε δύο τουλάχιστον σημεία του έργου του Ανάβαλου (που τελειωμό δεν έχει).

Κατόπιν όλων αυτών ερωτώνται οι κύριοι Υπουργοί Περιβάλλοντος Χωροταξίας και Δημοσίων 'Εργων και Γεωργίας:

α. Τι άμεσα μέτρα θα ληφθούν για να αποζημιωθούν οι πληγείσες περιοχές που πριν συνέλθουν από την περσινή συμφορά επλήγησαν εν νέου και είναι σε πολύ δυσχερή οικονομική και κοινωνική θέση;

β. Πώς θα αντιμετωπίσουν την ανεπίτρεπτη τακτική των υπευθύνων γι' αυτήν την ασύλληπτη βραδύτητα εκτελέσεως των έργων και εάν τελικά θα ζητηθούν ευθύνες από κάποιους. Δεν είναι δυνατόν όλοι να είναι ανεύθυνοι. Κάποιοι ευθύνονται.

γ. Εάν η κατασκευαζόμενη γέφυρα του "Ξεριά" πλησίον του Αγίου Βασιλείου πληροί τις προϋποθέσεις σύγχρονης κατασκευής και γενικά ανταπόκρισης σ' αυτές τις δύσκολες περιστάσεις."

Ο Υφυπουργός Περιβάλλοντος, Χωροταξίας και Δημοσίων 'Εργων κ. Βερελής έχει το λόγο τρία λεπτά για να πρωτολογήσει και να αναπτύξει αυτήν την πραγματικά μεγάλη επερώτηση η οποία έχει γίνει.

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Πραγματικά, κύριε Πρόεδρε, είναι μεγάλο το εύρος των θεμάτων που θέτει ο κ. Σωτηρόπουλος, όπως βεβαίως και η καταστροφή ήταν σημαντική. Και το θέμα των αντιπλημμυρικών έργων και αυτό, κύριε Σωτηρόπουλε, είναι πάρα πολύ σημαντικό.

Νομίζω ότι μπορούμε να συμφωνήσουμε σ' ένα βασικό πράγμα. 'Οτι η φύση έχει κάνει τις επιλογές της εδώ και πάρα πολύ καιρό. Αυτές οι επιλογές παρενοχλούνται από ανθρώπινες δραστηριότητες. Και οι ανθρώπινες δραστηριότητες είναι οι καταλήψεις σε ρέματα, είναι οι κατασκευές οι οποίες δημιουργούν προβλήματα στο ρου των χειμάρρων και των ποταμών. Το όφελος το οποίο αποκομίζουν οι θρασείς καταπατητές είναι ελάχιστο μπροστά στο τεράστιο κόστος το οποίο έχει η εθνική οικονομία, έχει, δηλαδή, το κοινωνικό σύνολο, προκειμένου να αποκαταστήσει όλες αυτές τις ζημιές.

Πρέπει να θυμηθούμε ότι σχεδόν όλα τα αντιπλημμυρικά έργα τα οποία γίνονται, γίνονται απλώς και μόνο διότι πρέπει να διορθωθούν ανθρώπινες παρεμβάσεις οι οποίες προηγήθηκαν.

Υπάρχει ένα σαφές πλαίσιο μέσα στο οποίο οφείλουν οι λειτουργοί, οι χειριστές των δημοσίων πραγμάτων να κινηθούν. Και οφείλουν να έλθουν σε αντίθεση και να δυσαρεστήσουν τους καταπατητές. Υπάρχει νομικό πλαίσιο και σ' αυτό πρέπει να κινηθούν. Θα επανέλθω στη συνέχεια, κύριε Σωτηρόπουλε, σ' αυτό.

Σε ό,τι αφορά τα συγκεκριμένα άμεσα μέτρα, μετά τις πρόσφατες βροχοπτώσεις, υπάρχει, από την Περιφέρεια της Πελοποννήσου προς τη Νομαρχία, εντολή για συγκρότηση επιτροπών, οι οποίες θα προβούν στην καταγραφή και αποτίμηση των ζημιών σε οικοσκευές, επαγγελματικές στέγες, αγροτικές εκμεταλλεύσεις, κτηνοτροφικές εγκαταστάσεις, καθώς και αυτοκινήτων επαγγελματικών και ιδιωτικής χρήσης. Και εν συνεχεία, τα πορίσματα θα υποβληθούν στην περιφέρεια για αποζημιώσεις στους δικαιούχους, σύμφωνα με την απόφαση 1583 από 18 Μαρτίου 1997 της περιφέρειας Πελοποννήσου για τα κριτήρια αποζημίωσης πλημμυροπαθών.

Ακόμη, έχω και σας καταθέτω έγγραφο του ΕΛΓΑ, που ήρθε δια του Υπουργείου Γεωργίας, όπου αναφέρονται οι εκτιμήσεις του ΕΛΓΑ για τις ζημιές και τα μέτρα τα οποία θα συζητήσει, προκειμένου να αποκαταστήσει αυτές τις ζημιές.

Μπαίνοντας στα συγκεκριμένα κατασκευαστικά θέματα που βάζει αυτή η μεγάλου εύρους επίκαιρη ερώτησή σας -και βέβαια είναι πραγματικά επίκαιρη- ήθελα να σας πω τα εξής:

Σε ό,τι αφορά τα αντιπλημμυρικά, από το Δεκέμβριο του 1996 μέχρι τον Οκτώβριο του 1997, από το Υ.ΠΕ.ΧΩ.Δ.Ε. έχουν εγκριθεί πεντακόσια τριάντα πέντε εκατομμύρια (535.000.000) δραχμές, προκειμένου να γίνουν αντιπλημμυρικά έργα στο Νομό Αργολίδας.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)

Κύριε Πρόεδρε, θα συνεχίσω μετά.

ΠΡΟΕΔΡΕΥΩΝ (Παναγιώτης Σγουρίδης): Κυρία Μπακογιάννη, καθίστε στη θέση σας.

Φαίνεται ότι έχει μέλι ο Συνασπισμός!

Ο κ. Σωτηρόπουλος έχει το λόγο για δύο λεπτά, για να αναπτύξει την επίκαιρη ερώτησή του.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κύριε Υπουργέ, ο λαός του 'Αργους και της ευρύτερης περιοχής τελεί δικαίως σε αναβρασμό, σε αγανάκτηση, γιατί οι ευθύνες για τη συγκεκριμένη περίπτωση της καταστροφής οφείλονται αποκλειστικά στην πολιτεία. Αναφερθήκατε στο ότι η φύση παραβιάζεται από τους ανθρώπους. Αυτό συμβαίνει κυρίως στα μεγάλα αστικά κέντρα. Εμείς στην Αργολίδα και στην επαρχία δεν έχουμε τέτοιου είδους φαινόμενα σε μεγάλο βαθμό.

Εδώ, δεν μπορούμε να δεχθούμε ότι μία βροχή, η οποία κράτησε τρεις ώρες, μπορεί να δημιουργήσει αυτήν την καταστροφή. Αν ήταν μία θεομηνία, θα λέγαμε, εντάξει, καμία πολιτεία δεν μπορεί να αντιμετωπίσει τέτοιου είδους θεομηνίες. 'Οταν όμως, μία βροχή κρατάει τρεις ώρες και δημιουργεί


 

  

Σελίδα 2355 

 

τέτοια προβλήματα, τέτοια μεγάλη καταστροφή -και μάλιστα μία καταστροφή η οποία επαναλαμβάνεται, στα τελευταία πέντε χρόνια, έχει έρθει τρεις φορές αυτή η συμφορά, αυτή η καταστροφή- αντιλαμβάνεται κανείς ότι υπάρχει πρόβλημα.

Και εγώ ως Βουλευτής, σας μιλώ ειλικρινά, ντρέπομαι γιατί έχω παρευρεθεί σε εκατοντάδες συσκέψεις. Παίρνουμε αποφάσεις να γίνει η γέφυρα. Η γέφυρα προγραμματίζεται. Η μελέτη γίνεται επτά χρόνια και δεν ολοκληρώνεται. Και ευτυχώς, άρχισε τον Ιούλιο να γίνεται. Και εδώ, υπάρχουν πάλι προβλήματα, σχετικά με τη γέφυρα, αν η μελέτη είναι σωστή και θα ανταποκρίνεται αύριο στις περιστάσεις τις δύσκολες. 

Είπατε ότι έχουν εγκριθεί από το Υπουργείο πεντακόσια πενήντα εκατομμύρια (550.000.000) δραχμές. 'Εχουν δοθεί μόνο διακόσια εξήντα εκατομμύρια (260.000.000) δραχμές τώρα στη Νομαρχιακή Αυτοδιοίκηση για τη διαπλάτυνση του χειμάρρου. Και είναι βασικό το έργο. Εάν δεν γίνει αυτό το έργο, θα έχουμε πάλι, ενδεχομένως και φέτος, το ίδιο πρόβλημα. Πρέπει να προχωρήσει αυτό το έργο.

Ας μην το κάνει η ΔΕΚΕ. Η ΔΕΚΕ δεν προχωρεί. Η ΔΕΚΕ της Περιφέρειας Πελοποννήσου δεν προχωρεί τα έργα, όπως θα έπρεπε να τα προχωρήσει. Αυτή είναι η αποκλειστική αιτία για την καθυστέρηση των έργων αυτών.

'Οπως ο δρόμος που αναφέρω στην επίκαιρη ερώτησή μου. Δεν μπορεί ένας δρόμος πέντε χιλιομέτρων να κατασκευάζεται δέκα χρόνια και να μην ολοκληρώνεται. Αυτός ο δρόμος είναι φραγμός για την απορροή των υδάτων προς τη θάλασσα. 

Πρέπει να ολοκληρωθούν τα έργα σ' αυτήν την περιοχή, αλλιώς κάθε τρεις και πέντε θα έχουμε την ίδια συμφορά, την ίδια καταστροφή.

Κύριε Υπουργέ, δέχομαι πράγματι την άποψη την πρώτη που είπατε για τη φύση. Εδώ, όμως, σας λέω πάλι ότι οι ανθρώπινες παρεμβάσεις δεν είναι τέτοιες, που να είναι η αποκλειστική αιτία για τη συμφορά που πλήττει το 'Αργος.

Πρέπει η πολιτεία να δράσει αποτελεσματικότερα και ταχύτερα.

Και μια και λείπει ο αρμόδιος Υπουργός Γεωργίας και έστειλε το FAX αυτό σε σας, θα ήθελα να πω σε σας ότι πρέπει ο ΕΛΓΑ να ξεχάσει αυτά τα παιχνιδάκια που ξέρει και πραγματικά να αποζημιώσει τους ανθρώπους αυτούς. Γιατί είναι η τρίτη φορά, μέσα σε πέντε χρόνια που δεν έχουν αποζημιωθεί. Και παίρνουν ψιχία από τα προϊόντα που παράγουν. Πρέπει να ακουμπήσεις το πρόβλημα και να δώσεις τις ανάλογες αποζημιώσεις.

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός, κ. Βερελής έχει το λόγο για δύο λεπτά, για να δευτερολογήσει.

ΧΡΗΣΤΟΣ ΒΕΡΕΛΗΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, η χώρα έχει μία διοικητική διάρθρωση.

Η Γενική Γραμματεία της Περιφέρειας, η οποία και εποπτεύει το Νομό Αργολίδας, με τον Περιφερειάρχη επισκέφθηκε και έλεγξε την περιοχή.

Θα σας καταθέσω, κύριε Σωτηρόπουλε, το πόρισμα του περιφερειάρχη, το οποίο εντοπίζει καταπατήσεις τις οποίες ζητά από τη Νομαρχία να προωθήσει στον αρμόδιο εισαγγελέα. Υπάρχουν, λοιπόν, οι καταπατήσεις και σας παρακαλώ να το λάβετε υπόψη σας. Εσείς νομίζω έχετε κάθε δυνατότητα να το ελέγξετε παραπέρα δια της κοινοβουλευτικής οδού.

Υπάρχει, επίσης, η καταγραφή των ζημιών, την οποία έχει ξεκινήσει η νομαρχία σε συνεργασία με την περιφέρεια. Θα συνεχίσω να σας ενημερώνω για τα προβλήματα, τα οποία έχετε βάλει και τα θέματα σχετικά με τα έργα τα οποία είναι αρκετά.

Να σας πω, λοιπόν, ότι πραγματικά διατέθηκαν πεντακόσια εβδομήντα πέντε εκατομμύρια (575.000.000) και έχω έναν πλήρη κατάλογο τον οποίο μπορώ να σας δώσω να τον δείτε.

Επειδή, είδα ότι έχετε ένα ειδικό ερώτημα για τη γέφυρα του Ξυριά, θα ήθελα να σας πω ότι διατέθηκαν διακόσια εκατομμύρια (200.000.000), ότι δημοπρατήθηκε το έργο τον Ιούλιο του 1997 και εκτελείται από την ΔΕΚΕ της Τρίπολης. Η πρόοδος του έργου θεωρεί η περιφέρεια ότι είναι ικανοποιητική.

Επίσης, να σας πω επιγραμματικά ότι η νέα γέφυρα κατασκευάστηκε στην ίδια θέση που υπήρχε η παλιά, της οποίας το πλάτος ήταν επικίνδυνο για τους κυκλοφορούντες. Για δε την κατασκευή της νέας γέφυρας τηρήθηκαν όλες οι ισχύουες προδιαγραφές. Με τη νέα γέφυρα υπερδιπλασιάστηκε η ποσότητα νερού που διερχόταν, από την προηγούμενη και λειτούργησε θετικά στη διάρκεια της πλημμύρας στην οποία αναφερόμεθα.

Σε ό,τι αφορά τον περιφερειακό δρόμο του 'Αργους, υπάρχει η μελέτη του 1987 και με βάση αυτήν τη μελέτη έχει κατασκευαστεί ένα τμήμα του δρόμου. Υπήρξε εντονότατη αντίδραση της τοπικής κοινωνίας, την οποία υποθέτω ότι γνωρίζετε. Θα σας καταθέσω σχετικό έγγραφο της δημαρχίας του 'Αργους, με βάση το οποίο ζητά να μην ολοκληρωθεί αυτός ο δρόμος.

Γι'αυτό σας είπα ότι πρέπει οι τοπικές κοινωνίες να αναλάβουν τις ευθύνες τους, να γίνουν δυσάρεστες εκεί που πρέπει να γίνουν δυσάρεστες διότι το κοινωνικό σύνολο επιβαρύνεται πολλαπλάσια. Ευχαριστώ.

(Στο σημείο αυτό ο Υφυπουργός Περιβάλλοντος, Χωροταξίας και Δημοσίων 'Εργων κ. Χρήστος Βερελής καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Βερελή.

Η με αριθμό 457/26-11-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Γεωργίας, σχετικά με τη λήψη μέτρων προστασίας των κτηνοτρόφων-γαλακτοπαραγωγών, οι οποίοι πλήττονται από την εισαγωγή γάλακτος υψηλής παστερίωσης, διαγράφεται λόγω κωλύμματος του ιδίου του Βουλευτή.

Τέταρτη είναι η με αριθμό 451/26-11-97 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για αναβάθμιση του Εθνικού Οργανισμού Φαρμάκων (Ε.Ο.Φ.) κ.λπ.

Η επίκαιρη ερώτηση της κ. Αλφιέρη έχει ως ακολούθως:

"Μετά την κατάργηση του ΕΟΦσημου που αποφάσισε η Κυβέρνηση δημιουργήθηκαν εύλογες ανησυχίες και κινητοποίησαν τους εργαζομένους στον Ε.Ο.Φ. για την τύχη του Οργανισμού. Οι ανησυχίες αυτές απέκτησαν μία βάση στο βαθμό που στον προϋπολογισμό του 1998 που κατατέθηκε προβλέπονται 60% λιγότερα έσοδα για τον Ε.Ο.Φ. απ'όσα εισέπραξε ο Οργανισμός το 1997.

Ο κίνδυνος για την υποβάθμιση του συνόλου των λειτουργιών του Ε.Ο.Φ. είναι υπαρκτός και άμεσος και οι ανησυχίες όλων εντείνονται μετά και την πρόθεση της Κυβέρνησης, όπως αυτή αποτυπώνεται στην εισηγητική έκθεση του προϋπολογισμού, να προχωρήσει σε κατάργηση ή συγχώνευση μιας σειράς υπηρεσιών, οργανισμών, Ν.Π.Δ.Δ. και ιδρυμάτων στο Υπουργείο Υγείας και Πρόνοιας.

Επειδή η επικείμενη υποβάθμιση του Ε.Ο.Φ. βρίσκεται σε αναντιστοιχία με τη διεθνή και ευρωπαϊκή πρακτική σύγχρονων κυβερνήσεων που θέλουν ενισχυμένο το ρόλο των αντίστοιχων οργανισμών και δεν μπορούν οι στείρες λογικές εξοικονόμησης πόρων να οπισθοδρομούν τη χώρα μας,

Ερωτάται ο κύριος Υπουργός:

1. Αν προτίθεται και με ποια μέτρα να προχωρήσει στην αναβάθμιση του ρόλου του Ε.Ο.Φ. λαμβάνοντας υπόψη τις αυξανόμενες ανάγκες ελέγχου των φαρμακευτικών παρασκευασμάτων και των τροφίμων και τη διεθνή πρακτική των κρατών.

2. Αν προτίθεται να αυξήσει τα έσοδα και τους πόρους του Ε.Ο.Φ. συμβάλλοντας με ουσιαστικό τρόπο στην αναβάθμισή του".

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κυρίες και κύριοι συνάδελφοι, είναι η


 

  

Σελίδα 2356 

 

δεύτερη ή η τρίτη φορά που το θέμα της λειτουργίας του Ε.Ο.Φ. έρχεται προς συζήτηση στη Βουλή.

Θέλω με την ευκαιρία της σημερινής επίκαιρης ερώτησης της αγαπητής συναδέλφου κ. Αλφιέρη να ξεκαθαρίσω για άλλη μία φορά τα πράγματα γιατί νομίζω ότι ίσως με τις κινητοποιήσεις των εργαζομένων έχει δημιουργηθεί μια σύγχυση.

Τι έκανε η Κυβέρνηση: Πήρε κάποια μέτρα για το φάρμακο, έκανε την ανακοστολόγηση βάσει της φθηνότερης τιμής της Ευρώπης και κατήργησε όλες τις επιβαρύνσεις των φαρμάκων, το ΕΟΦσημο, κρατήσεις υπέρ ΤΣΑΥ και του ΤΕΕΦΕ. Αυτά τα μέτρα είχαν σαν αποτέλεσμα να πέσει η ετήσια φαρμακευτική δαπάνη προς όφελος του πολίτη και των ασφαλιστικών ταμείων κατά εκατόν είκοσι τέσσερα δισεκατομμύρια (124.000.000.000) δραχμές.

Καταργήθηκε, λοιπόν το ΕΟΦσημο, το έσοδο του ΕΟΦ. Πόσα ήταν τα έσοδα του ΕΟΦ; Πέντε με πεντέμισι δισεκατομμύρια δραχμές. Απ' αυτά τα πεντέμισι δισεκατομμύρια (5.500.000.000) δραχμές τα τρία δισεκατομμύρια (3.000.000.000) δραχμές εδίδοντο για την κάλυψη των αντιρετροϊκών φαρμάκων των πασχόντων από AIDS. Τι κάναμε μετά; Ενεγράφη στον προϋπολογισμό το ποσό των τριών δισεκατομμυρίων (3.000.000.000) δραχμών για την κάλυψη του ΕΟΦ. Τα αντιρετροϊκά θα προμηθεύονται με άλλο τρόπο. 'Αρα, λοιπόν, ήδη με τα τρία δισεκατομμύρια (3.000.000.000) δραχμές έχουμε καλύψει τις ανάγκες του ΕΟΦ. Γιατί αυτή η ανησυχία, γιατί αυτή η σύγχυση; 

Πέραν της πλήρους κάλυψης από τον προϋπολογισμό των δαπανών για τη μισθοδοσία και τη λειτουργία του, υπάρχουν και άλλες αποφάσεις, οι οποίες αποδεικνύουν το αντίθετο, ότι εμείς αναβαθμίζουμε τον ΕΟΦ. Με τον πρόσφατο νόμο για το ΕΣΥ θεσμοθετήθηκε το δευτεροβάθμιο επιστημονικό συμβούλιο του ΕΟΦ, ώστε οι ενστάσεις της πρωτοβάθμιας απόφασης να εξετάζονται μέσα στον ΕΟΦ και όχι σε άλλο εκτός του ΕΟΦ όργανο. Με ειδική υπουργική απόφαση ο ΕΟΦ ορίζεται αρμόδια κρατική αρχή για τα In vitro αντιδραστήρια.

Επίσης, με τον πρόσφατο νόμο δίνεται η αρμοδιότητα στον ΕΟΦ πιστοποίησης των εργαστηρίων που ασχολούνται με τους ελέγχους προϊόντων της αρμοδιότητάς τους ως προς τη συμμόρφωσή τους στις αρχές της ορθής εργαστηριακής πρακτικής.

Επίσης, με τον ίδιο νόμο έχει θεσμοθετηθεί η δυνατότητα καθορισμού ανταποδοτικών τελών με υπουργικές αποφάσεις για πολλές λειτουργίες του οργανισμού, που γίνονται ως τώρα ατελώς.

Η Κυβέρνηση, λοιπόν, στηρίζει στην πράξη τον ΕΟΦ, καλύπτει πλήρως τις δαπάνες, αλλά εν πάση περιπτώσει έχει και το δικαίωμα να μειώσει τις τιμές των φαρμάκων, καταργώντας τις υπέρ τρίτων κρατήσεις, για να μην λειτουργεί ο ΕΟΦ εις βάρος των ασφαλιστικών οργανισμών και των Ελλήνων πολιτών. Εμείς, λοιπόν, προχωρούμε σε αναβάθμιση του ΕΟΦ, που σημαίνει αυτοδυναμία, ανεξαρτησία, ευελιξία και απρόσκοπτη λειτουργία και αυτό αποδεικνύεται στην πράξη.

ΠΡΟΕΔΡΕΥΩΝ (Παναγιώτης Σγουρίδης): Η κ. Αλφιέρη έχει δύο λεπτά για να αναπτύξει την επίκαιρη ερώτησή της.

ΣΤΥΛΙΑΝΗ ΑΛΦΙΕΡΗ: Κύριε Υφυπουργέ, δίνονται οι αρμοδιότητες, αλλά όταν δεν υπάρχει οικονομική στήριξη στις αρμοδιότητες, οι αρμοδιότητες αυτές γίνονται φάντασμα. Θεωρούμε ότι σωστά αποφάσισε η Κυβέρνηση να καταργήσει το ΕΟΦσημο. Οι εργαζόμενοι δεν αντιδρούν γι' αυτό. Μπαίνουν, όμως, δύο πολιτικά θέματα: Γιατί δεν συνεργαστήκατε μαζί τους και γιατί δημιουργήσατε de facto καταστάσεις, που προκαλούν αναστάτωση; Σε μία κοινωνία που λέμε ότι υπάρχει κοινωνικός διάλογος, μπορούμε να συνεννοηθούμε και να λύσουμε πολιτικά τα θέματα που προκύπτουν.

Επανερχόμαστε, κύριε Υφυπουργέ, γιατί δεν μας έχετε πείσει για την εξασφάλιση της οικονομικής αυτοτέλειας του ΕΟΦ. Ο Συνασπισμός θεωρεί ότι είστε υποχρεωμένοι να αναβαθμίσετε τον ΕΟΦ με επιστημονικό προσωπικό και με συγκεκριμένα μέτρα που θα είναι ενίσχυση οικονομική, ενίσχυση βασιζόμενη σε αξιοκρατία και σε ειδικευμένο επιστημονικό προσωπικό.

Θέλω να σας πω ότι δεχόμαστε ότι τα έσοδα του ΕΟΦσημου ήταν πέντε δισεκατομμύρια (5.000.000.000) δραχμές, όπως δηλώνετε. Καλύπτετε τα τρία δισεκατομμύρια (3.000.000.000) δραχμές στον προϋπολογισμό. Τα αντιρετροϊκά φάρμακα, που είναι δύο δισεκατομμύρια οχτακόσια εκατομμύρια (2.800.000.000) δραχμές, από πού καλύπτονται και με ποιο τρόπο;

Κύριε Υφυπουργέ, ό,τι αφορά το χρήμα πρέπει να είναι συγκεκριμένο. Από ποιους κωδικούς προέρχονται, γιατί, αν δεν είμαστε συγκεκριμένοι σε αυτές τις πολιτικές, θα έχουμε κενό. 

Ο ΕΟΦ θα συμμετέχει σε όλη αυτήν τη διαδικασία; Ποιες θα είναι οι πηγές χρηματοδότησης; Πριν την κατάργηση του ΕΟΦσημου ο ΕΟΦ ήταν αυτοδύναμος οργανισμός, με ένα σημαντικό έργο. Τα έσοδά του κάλυπταν τα λειτουργικά του έξοδα, αλλά πριμοδοτούσαν και τον κρατικό προϋπολογισμό, κάλυπταν σημαντικά έξοδα του Υπουργείου Υγείας, μεθαδόνη, φάρμακα AIDS, όπως είπατε σεις, ακόμη και την έκδοση βιβλιαρίων δημοσίων υπαλλήλων, συνέδρια, ελλείψεις σε φάρμακα στα νοσοκομεία, βιβλιοθήκες κλπ.

Για να έχουμε μία καλή λειτουργία του Ε.Ο.Φ. ο οποίος εκτός των άλλων -και εσείς το έχετε παραδεχθεί- αποτελεί και κάνει κοινωνικό έργο, οι εργαζόμενοι προτείνουν και ο ΣΥΝ το βλέπει θετικά: Την ύπαρξη ειδικού λογαριασμού στον Ε.Ο.Φ. που θα καλύπτει τις μη προβλέψιμες δαπάνες, λειτουργίες, ανάγκες του Ε.Ο.Φ. και θα ενισχύει καθαρά λειτουργίες επιστημονικής δουλειάς, δηλαδή εργαστήρια, όργανα για άμεσους και γρήγορους ελέγχους. 

Ο ειδικός λογαριασμός πρέπει να ενισχυθεί από το 1% του τζίρου των καλλυντικών και το είκοσι τέσσερις χιλιάδες τέλος των χημικών αναλύσεων ανά προϊόν. Αυτά υπάρχουν σήμερα. Είναι έσοδα και έξοδα του Ε.Ο.Φ, αλλά δεν μπαίνουν στον ειδικό λογαριασμό. Θα καλύψουν ένα μέρος του ποσού που αφαιρέθηκε από το ΕΟΦσημο, δεν θα επιβαρύνουν την τιμή του φαρμάκου και έτσι θα βοηθήσουν την καλή λειτουργία του Ε.Ο.Φ.

Τι έχετε να πείτε, κύριε Υπουργέ, σε αυτήν την πρόταση και σε αυτήν την κατεύθυνση; Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά να δευτερολογήσει. 

ΕΜMΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Είπα και προηγουμένως, θα επαναλάβω και τώρα, πως οικονομικό πρόβλημα δεν έχει ο Ε.Ο.Φ. Τα τρία δισεκατομμύρια (3.000.000.000) που γράφτηκαν στον προϋπολογισμό μαζί με τα ανταποδοτικά τέλη καλύπτουν πλήρως όλες τις ανάγκες του Ε.Ο.Φ. Σε κάθε περίπτωση αν εμείς υποχρεωθούμε μέσω του ΥΦΕΤ να κάνουμε παρεμβάσεις στην αγορά σε ελλείψεις φαρμάκων, είναι αυτονόητο πως αν υπάρχουν πρόσθετες δαπάνες θα καλύπτονται από το Υπουργείο Υγείας. Σας είπα ότι τα αντιρετροϊκά θα καλυφθούν από άλλες πιστώσεις. Να σας ξεκαθαρίσω. Για όσους ασθενείς έχουν ασφαλιστική κάλυψη σωστό είναι να καλύπτονται από τους ασφαλιστικούς οργανισμούς. 'Οσοι ασθενείς δεν έχουν ασφαλιστική κάλυψη θα καλύπτονται από το ειδικό κονδύλιο του Υπουργείου Υγείας και Πρόνοιας. Είναι καλύτερα έτσι να ξεκαθαριστεί το θέμα πλήρως. 'Αρα μην ανησυχείτε, έχουμε επικοινωνήσει πέντε φορές με τους εργαζόμενους. Είμαι σίγουρος ότι επιτέλους πείστηκαν ότι δεν θα υπάρξει κανένα πρόβλημα και το μόνο που απομένει από δω και πέρα είναι να στηρίξουμε στην πράξη τον Ε.Ο.Φ. στο δύσκολο έργο που έχει να επιτελέσει.

ΠΡΟΕΔΡΕΥΩΝ (Παναγιώτης Σγουρίδης): Ευχαριστώ τον κύριο Υφυπουργό.

Ο Βουλευτής κ. Ευγένιος Χαϊτίδης ζητεί ολιγοήμερη άδεια απουσίας του στο εξωτερικό. 

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε τη ζητηθείσα άδεια. 

Τελευταία είναι η με αριθμό 445/26.11.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Δημόσιας Τάξης,


 

  

Σελίδα 2357 

 

σχετικά με τη λήψη μέτρων περιορισμού της εγκληματικότητας στη δυτική Αττική, επάνδρωση του Πολυδύναμου Αστυνομικού Τμήματος Αχαρνών κλπ..

Η επίκαιρη ερώτηση έχει ως εξής:

"Η προκλητική αδιαφορία της πολιτείας απέναντι στα μεγάλα και σοβαρά προβλήματα, που αντιμετωπίζουν οι κάτοικοι της δυτικής Αττικής, έχει σαν αποτέλεσμα την όξυνση των προβλημάτων αυτών και τη δημιουργία δυσμενών συνθηκών διαβίωσης για τους πολίτες.

Διακινούνται απροκάλυπτα ναρκωτικά, ακόμα και μέσα στα σχολεία. Γίνεται χρήση όπλων, με αποτέλεσμα την αύξηση της εγκληματικότητας.

Η αστυνόμευση ανεπαρκής, παρά τις προσπάθειες που καταβάλλουν οι αστυνομικοί, αφού όχι μόνο καταργήθηκε το Αστυνομικό Τμήμα Ζεφυρίου, αλλά δεν επανδρώθηκε πλήρως το Πολυδύναμο Αχαρνών, ώστε να μπορεί να ανταποκριθεί στις αυξημένες απαιτήσεις της περιοχής.

Ερωτάται ο κύριος Υπουργός:

1. Εάν θα επανδρωθεί πλήρως το Πολυδύναμο Αστυνομικό Τμήμα Αχαρνών και εξοπλισθεί με τα απαραίτητα μέσα για να μπορεί να ανταποκριθεί στο έργο του. 

2. Τι μέτρα προτίθεται να πάρει για τη διακίνηση των ναρκωτικών και τη χρήση όπλων.

3. Εάν προτίθεται να λειτουργήσει πάλι το Αστυνομικό Τμήμα Ζεφυρίου".

Ο κύριος Υπουργός Δημόσιας Τάξης έχει το λόγο για τρία λεπτά να πρωτολογήσει.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, για το ίδιο θέμα είχαμε και προχθές στην Ολομέλεια συζήτηση με ευκαιρία αντίστοιχη ερώτηση του κ. Κουρή. Κατά συνέπεια θα επαναλάβω περίπου τα ίδια, αφού δεν έχει μεσολαβήσει τίποτα μέσα σε μία μέρα. 

Δεν υπάρχει, κύριοι συνάδελφοι, προκλητική αδιαφορία, αλλά θα συμφωνήσω ότι το πρόβλημα στην περιοχή Ζεφυρίου είναι ότι είναι από τα πιο δύσκολα που έχουμε στην περιοχή της Αττικής για πάρα πολλούς λόγους: Μεγάλη αυθαίρετη δόμηση, συγκέντρωση πληθυσμού περιθωριακών και άλλων, σοβαρά κοινωνικά προβλήματα τα οποία έχουν δημιουργήσει το κλίμα και τις προϋποθέσεις για να αναπτυχθεί πράγματι μία εγκληματικότητα ιδιαίτερα στον τομέα των ναρκωτικών.

Γι' αυτό δεν έχουμε μείνει αδιάφοροι. Πρώτον με τους νέους αστυνομικούς τον Οκτώβριο ενισχύσαμε το πολυδύναμο τμήμα της περιοχής με τριάντα οκτώ άτομα. Επίσης θα ενισχύσουμε το Δεκέμβριο το τμήμα με νέα μέσα. Παράλληλα και αυτό είναι σημαντικό για να ενισχύσουμε την παρουσία της αστυνομίας λόγω ανεπάρκειας πράγματι του πολυδύναμου, γίνονται συνεχείς περιπολίες από την 'Αμεσο Δράση και από άλλες κεντρικές διευθύνσεις. Γι' αυτό υπάρχει και αποτέλεσμα. Για την περίοδο του Νοεμβρίου σας αναφέρω ότι από 1ης μέχρι 18ης Νοεμβρίου συνελήφθησαν ενενήντα τέσσερα άτομα για ναρκωτικά και κατεσχέθησαν μεγάλες ποσότητες.

Νομίζω ότι αυτός ο αριθμός αποδεικνύει τη συνεχή δραστηριότητα και παρουσία της αστυνομίας. Βέβαια χρειάζονται να γίνουν και άλλα και θα γίνουν. Θα υπάρξει ενίσχυση του πολυδύναμου.

'Οσον αφορά το ερώτημα για την επαναλειτουργία του αστυνομικού τμήματος, θα διατηρήσω κάποιες επιφυλάξεις γιατί γίνεται ένας νέος σχεδιασμός σε ολόκληρη την Αττική. Γνωρίζετε καλά ότι δεν συνηθίζω να αναλαμβάνω υποχρεώσεις ή να δίνω υποσχέσεις, αν δεν οριστικοποιηθεί ο σχεδιασμός που ήδη έχει αρχίσει.

ΠΡΟΕΔΡΕΥΩΝ (Παναγιώτης Σγουρίδης): Ο κ. Καρατάσος έχε το λόγο.

ΓΕΩΡΓΙΟΣ ΚΑΡΑΤΑΣΟΣ: Κύριε Υπουργέ, τον τελευταίο καιρό στο Ζεφύρι τα ναρκωτικά πωλούνται σχεδόν σαν σε λαϊκή αγορά. 'Ερχονται αυτοκίνητα με ξένες πινακίδες, αλβανικές στην πλειοψηφία τους, και ξεφορτώνουν σακκιά με χασίς και ναρκωτικά χωρίς καμία προφύλαξη. Αυτό σημαίνει ότι υπάρχει παντελής έλλειψη αστυνόμευσης. Πώς να υπάρχει αστυνόμευση όταν τα λιγοστά όργανα του πολυδύναμου των Αχαρνών χωρίς απαραίτητο εξοπλισμό και παρά τις φιλότιμες προσπάθειές τους αδυνατούν να παρέμβουν στη σύλληψη των εμπόρων και όχι απλώς των χρηστών όπως μας είπατε;

Το μόνο που μπορούν να κάνουν είναι να συλλαμβάνουν νέους ανθρώπους που η αβεβαιότητα του αύριο τους έχει οδηγήσει στην εύκολη λύση των ναρκωτικών. Εκεί το βρίσκουν πολύ και φτηνό.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ.ΝΙΚΟΛΑΟΣ ΚΑΤΣΑΡΟΣ)

Αν όμως δεν είχατε καταργήσει το αστυνομικό τμήμα της περιοχής είναι σίγουρο ότι αυτά δεν θα γινόντουσαν. Κακά τα ψέματα. Από την ημέρα που καταργήθηκε το οικείο τμήμα επιδεινώθηκε η κατάσταση αντί να καλυτερέψει. Είναι φοβερό για τους κατοίκους της περιοχής να βλέπουν μπροστά στα μάτια τους να γίνεται διακίνηση ναρκωτικών μέρα μεσημέρι.Το μόνο που δεν έχουν κάνει οι έμποροι ναρκωτικών είναι να έχουν πάγκους και να πουλάνε το χασίς στις λαϊκές αγορές σαν ζαρζαβατικό. Σε αυτό το σημείο μας έχουν φτάσει τα περιβόητα πολυδύναμα.

Ζητάμε, κύριε Υπουργέ, να ξαναλειτουργήσει το αστυνομικό τμήμα Ζεφυρίου και όπου αλλού χρειασθεί. Βεβαια είναι παρήγορο που σήμερα μας λέτε ότι έχετε σκεφθεί κάτι. Δεν ξέρω αν είναι μέσα στη σκέψη σας να ξαναλειτουργήσουν τα αστυνομικά τμήματα, όπου χρειασθεί. Πάντως επικροτούμε τη σκέψη σας, εάν είναι έτσι.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Πρώτον, να διευκρινήσω ότι από τους συλληφθέντες για ναρκωτικά δεν είναι όλοι χρήστες. Υπάρχουν και διακινητές και έχουν πάει στον εισαγγελέα. Δεύτερον, επαναλαμβάνω ότι ενισχύεται συνεχώς αυτή η περιοχή με πρόσθετες περιπολίες.

Μπορώ να σας διαβάσω από μια παράγραφο από επιστολή που έστειλε πρόσφατα στη νομαρχία ο Πολιτιστικός Σύλλογος της περιοχής ο οποίος πράγματι ενδιαφέρεται για το πρόβλημα. Είχα μαζί του μία συνάντηση. Λέει ότι "η παρέμβασή μας με επικεφαλής το Δήμαρχο στον Υπουργό Δημόσιας Τάξης κ. Ρωμαίο βελτίωσε λίγο την κατάσταση". Υποσχόμαστε ότι θα την βελτιώσουμε ακόμη περισσότερο. Αυτή η αναγνώριση δεν δικαιολογεί τον χαρακτηρισμό περί προκλητικής αδιαφορίας. Εγώ δεν ανήκω σε εκείνους που υποστηρίζουν ότι όλα είναι τέλεια.

Eπαναλαμβάνω ότι εξακολουθεί να υπάρχει πρόβλημα, αλλά δεν υπάρχει προκλητική αδιαφορία και το αναγνωρίζουν και οι κάτοικοι. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ολοκληρώθηκε η συζήτηση των επίκαιρων ερωτήσεων.


 

  

Σελίδα 2358 

ΠΡΟΕΔΡΕΥΩΝ (Νικόλαος Κατσαρός): Κυρίες και κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί σήμερα η υπ'αριθ. 14/19.11.97 επερώτηση των Βουλευτών της Νέας Δημοκρατίας κυρίων Νικολάου Νικολόπουλου, Μιχαήλ Λιάπη, Σάββα Τσιτουρίδη, Βασιλείου Μιχαλολιάκου, Θεοδώρας Μπακογιάννη, Ευάγγελου Μεϊμαράκη, Γεωργίου Αλογοσκούφη και Προκόπη Παυλόπουλου, προς τον Υπουργό Τύπου και Μέσων Μαζικής Ενημέρωσης με θέμα την αντικειμενικότητα των ενημερωτικών εκπομπών της Ελληνικής Ραδιοφωνίας Τηλεόρασης.

'Εχω την τιμή να σας ανακοινώσω ότι ο Αναπληρωτής Γενικός Γραμματέας της Κοινοβουλευτικής Ομάδας της Νέας Δημοκρατίας κ. Σημαιοφορίδης ορίζει ως Κοινοβουλευτικό Εκπρόσωπο το Βουλευτή Επικρατείας κ. Προκόπη Παυλόπουλο.

Επίσης ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος ορίζει ως Κοινοβουλευτικό Εκπρόσωπο του Συνασπισμού τη Βουλευτή Λάρισας κ. Ανδριανή Λουλέ.

Η εκ των επερωτώντων κ. Θεοδώρα Μπακογιάννη, έχει το λόγο.

ΘΕΟΔΩΡΑ ΜΠΑΚΟΓΙΑΝΝΗ: Κύριοι συνάδελφοι, δεν είναι ευτυχής η Νέα Δημοκρατία που χρειάστηκε να καταθέσει αυτήν την επερώτηση για τη λειτουργία της ΕΡΤ, γιατί η λειτουργία της ΕΡΤ έχει άμεση σχέση με τη λειτουργία του δημοκρατικού πολιτεύματός μας. Και έχει άμεση σχέση με το δεδομένο, κύριε Υπουργέ, το οποίο δυστυχώς είναι μια κοινή διαπίστωση, ότι κάθε φορά που η Κυβέρνηση βρίσκεται σε δυσκολία η παρέμβαση η οποία κάνει στην ΕΡΤ είναι άμεση.

Εν ολίγοις, κύριοι συνάδελφοι, όταν η Κυβέρνηση νιώθει ασφαλής, τότε θεωρεί περιττή την παρέμβασή της στην ΕΡΤ. Μόλις η Κυβέρνηση, όπως παρουσιάζεται τον τελευταίο καιρό, βρίσκει μπροστά της τεράστιες δυσκολίες, οι παρεμβάσεις οι οποίες γίνονται στα δελτία ειδήσεων των ΕΡΤ, είναι πάρα πολύ μεγάλες. Και δεν είναι τιμητικό αυτό για μια Κυβέρνηση η οποία θεωρεί τον εαυτό της εκσυγχρονιστικό, η οποία πιστεύει σε μια σωστή λειτουργία και εν πάση περιπτώσει δεν είναι καθόλου τιμητικό, κύριε Υπουργέ, να φθάνει το σύνολο της Αντιπολίτευσης να σας κατηγορεί για παρεμβάσεις στα δελτία ειδήσεων των ΕΡΤ, μια ΕΡΤ η οποία οφείλει να εκπροσωπεί το σύνολο του ελληνικού λαού, το σύνολο των πολιτικών δυνάμεων της χώρας, μια ΕΡΤ η οποία έχει ένα πολύ δύσκολο και πολύ δυσάρεστο παρελθόν.

Κύριοι συνάδελφοι, είχα τη δυνατότητα να παρακολουθήσω την πορεία της ΕΡΤ από την αρχή. 'Οπως ξέρετε, ο άνδρας μου υπήρξε ο πρώτος αναπληρωτής γενικός διευθυντής της ΕΡΤ αμέσως μετά τη μεταπολίτευση. 'Ηταν δύσκολες εκείνες οι μέρες. Ξεκίνησε μια προσπάθεια εκδημοκρατισμού της ΕΡΤ, μια προσπάθεια να γίνει αντικειμενική. Ζήσαμε τις μαύρες μέρες της δεκαετίας του '80, όπου η Αντιπολίτευση ήταν παντελώς φιμωμέμη, τις μέρες του αείμνησου Μαρούδα και του αείμνηστου Κουτσόγιωργα, μέρες που χρειάστηκε η Αντιπολίτευση να κατέβει στο πεζοδρόμιο και να κάνει διαδηλώσεις για να μπορέσει να ζητήσει να υπάρχει η δική της φωνή στην Ελληνική Ραδιοφωνία και Τηλεόραση.

Από τότε έχουν περάσει πολλά χρόνια, η κατάσταση έχει αλλάξει στα Μέσα Μαζικής Ενημέρωσης, έχουν έλθει τα ιδιωτικά κανάλια που έχουν φέρει μια ισορροπία και δεν είναι σήμερα αντικείμενο της δικής μας επερώτησης να κουβεντιάσουμε το σύνολο του προβλήματος των Μέσων Μαζικής Ενημέρωσης.

Δεν θα δυσκολευθώ όμως να κάνω την παρατήρηση γιατί έχουν περάσει τέσσερα χρόνια από τότε που είσαστε Κυβέρνηση και αυτά τα τέσσερα χρόνια το σύνολο της καταστάσεως στα Μέσα Μαζικής Ενημέρωσης είναι στον αέρα. Δεν υπάρχει καμία άδεια που να έχει δοθεί, ουσιαστικά λειτουργούν άπαντες ψιλοπαράνομα ή τελείως παράνομα και υπάρχει μια αναρχία στο χώρο.

Ισορροπία στο θέμα αυτό θα μπορούσε να φέρει ουσιαστικά η σωστή και αποτελεσματική λειτουργία της ΕΡΤ. Και δεν υπάρχει αμφιβολία ότι η ΕΡΤ έχει τεράστια οικονομικά προβλήματα, δεν υπάρχει αμφιβολία ότι η ΕΡΤ χρειάζεται εξυγίανση, αλλά θα μπορούσε με ένα σωστό προγραμματισμό να αποτελέσει την αξιόπιστη ελληνική κρατική φωνή. 

Αντ'αυτού τι συμβαίνει; Θα σας πω τα τελευταία παραδείγματα που υπάρχουν αυτήν τη στιγμή και οπωσδήποτε σας έχουν απασχολήσει και εσάς πάρα πολύ. Το ένα είναι το φαινόμενο των κρατικών δελτίων ειδήσεων. Τα δελτία ειδήσεων, κύριε Υπουργέ, εξακολουθούν να διέπονται από την ίδια φιλοσοφία που διέπονταν τις μαύρες ημέρες του 1980. Ξεκινάω από το πιο απλό παράδειγμα. Η ΕΡΤ είχε σαν πρώτη είδηση την επίσκεψη του κ. Σημίτη κάπου -δεν θυμάμαι πού- με τον κ. Τσουκάτο. Αντιλαμβάνομαι την ανάγκη προβολής του κ. Τσουκάτου, δεν έχω καμία αντίρρηση σε αυτό, αλλά εν πάση περιπτώσει, δεν είναι δυνατόν να αποτελεί πρώτη είδηση η επίσκεψη του κ. Σημίτη -μη συγχύζεστε, κύριε Υπουργέ, εγώ θα σας τα πω και εσείς θα μου απαντήσετε- με τον κ. Τσουκάτο κάπου, όταν έχει γίνει η σφαγή στο Λούξορ.

Δεν υπήρξε δελτίο ειδήσεων στον κόσμο, κύριοι συνάδελφοι, που να μην το έχει σαν πρώτη είδηση. 'Ηταν η μεγαλύτερη είδηση που έχει υπάρξει ποτέ. Το CΝΝ σταμάτησε να μεταδίδει οποιοδήποτε άλλο θέμα. 'Ολα τα ευρωπαϊκά κανάλια έβγαλαν έκτακτα δελτία ειδήσεων, για να δώσουν την εικόνα της Αιγύπτου και η ΕΡΤ είχε σαν δεύτερη είδηση το Λούξορ, διότι βεβαίως έχει πολύ μεγαλύτερη σημασία ο κ. Τσουκάτος!

Δεύτερο θέμα. 'Εχω πλήρη κατανόηση για τα εσωκομματικά προβλήματα του ΠΑΣΟΚ. Ειλικρινά, αντιλαμβάνομαι ότι το Κόμμα της Πλειοψηφίας κατά διαστήματα περνά δύσκολες ώρες. Από εκεί και πέρα, όμως, φτάνει μέχρι του σημείου να χρειάζεται παρέμβαση τέτοια, ώστε να μη μεταδοθεί η συζήτηση που είχαμε εδώ, κατά τη συνεδρίαση για το νομοσχέδιο που αφορούσε τα ΒΙΠΕ, η επίθεση της κ. Παπανδρέου κατά του κ. Σηφουνάκη, η απάντηση του κ. Σηφουνάκη κατά της κ. Παπανδρέου; 'Ηταν θέμα πολιτικό, κύριοι της Κυβερνήσεως. 'Ηταν θέμα που δεν μπορεί να το κρύψει η ΕΡΤ. Το μετέδωσαν όλα τα υπόλοιπα δελτία ειδήσεων.

Φθάσαμε στο καταπληκτικό συμπέρασμα να ακούσουμε δύο επιχειρήματα. Το ένα είναι το επιχείρημα που ευθέως ακούστηκε από τον υπεύθυνο ο οποίος και παραιτήθηκε, που είπε "δέχθηκα παρέμβαση" και αυτή είναι η αλήθεια. Το άλλο είναι το επιχείρημα που ακούστηκε από εκείνους που παλεύουν να κρατήσουν τη θέση τους και το οποίο ήταν "δεν προλάβαμε". Πώς είναι δυνατόν η ΕΡΤ, με την καλύτερη υποδομή τελικά, με τους περισσότερους υπαλλήλους η ΕΡΤ, που αυτήν τη στιγμή υπάρχει κάμερά της απέναντί μου, να λέει ότι δεν πρόλαβε να μεταδώσει την είδηση αυτή, διότι δεν έφθασε στο leank ή δεν ξέρω τι άλλο ακούστηκε.

Αυτά είναι επιχειρήματα που δεν πείθουν κανένα, κύριε Υπουργέ και επιπλέον δημιουργούν και ξαναφέρνουν στη μνήμη όλα τα παλιά αντανακλαστικά.

Η Νέα Δημοκρατία φέρνει αυτήν την επερώτηση -θα ακουστούν και τα άλλα Κόμματα σήμερα στη Βουλή- γιατί για μας η λειτουργία της ΕΡΤ είναι μείζον θέμα. Και είναι μείζον θέμα, διότι θα μπορούσε μία ΕΡΤ σωστή να αποτελέσει και την ισορροπία, όπως είπα και πριν, απέναντι σε όλα αυτά τα ιδιωτικά κανάλια, για των οποίων τη λειτουργία έχουμε πολλές φορές μιλήσει.

Θέλω να σας φέρω άλλα δύο παραδείγματα μόνο, κύριε Υπουργέ, για να σας αποδείξω πόσο απέχει της πραγματικότητας, η εικόνα η οποία μεταδίδεται. Πριν λίγες εβδομάδες, μέσα στον Οκτώβριο, είχε παγώσει όλη η Ελλάδα. Το σύνολο των εφημερίδων, των ιδιωτικών ραδιοτηλεοπτικών δελτίων, είχαν ως βασικό αντικείμενο την τιμή του πετρελαίου, που απασχολούσε πάρα πολύ κόσμο εκείνη την εποχή, διότι όπως θυμόσαστε πολύ καλά η Κυβέρνηση δεν είχε αποφασίσει τη μείωσή της. Από την ΕΡΤ δεν υπήρξε καμία αναφορά, κύριοι συνάδελφοι. Η ΕΡΤ, σε τελική ανάλυση, είχε ως βασικό της
  

Σελίδα 2359 

 

θέμα να καλύψει ολόκληρη την Ελλάδα, υπήρχαν τα πρώτα χιόνια στη Φλώρινα, γινόταν μεγάλη φασαρία γι'αυτό το θέμα. Ούτε λέξη η ΕΡΤ.

Κάποια στιγμή αποφασίζει η Κυβέρνηση να μειώσει την τιμή του πετρελαίου. 'Οταν έγινε αυτό, την παραμονή, βγαίνει η ΕΡΤ και το κάνει κυρίαρχο θέμα.

Δεν υπήρχε δελτίο, στο οποίο να μην είχαμε παγώσει εμείς μόνο που βλέπαμε την εικόνα. Γιατί; Διότι η κυβερνητική απόφαση είχε ληφθεί. Είναι φτηνή πολιτική, κύριε Υπουργέ, πολύ φτηνή για να μπορέσει να την καταπιεί το σύνολο της Αντιπολιτεύσεως, κατά την άποψή μου.

Ελέγχεσθε, κύριε Υπουργέ, σήμερα για τη λειτουργία της τηλεόρασης. Διότι έγινε μία καινούρια προσπάθεια, η οποία ήταν προς τη σωστή κατεύθυνση. Και εγώ θα σας πω και μερικά θετικά από αυτά τα οποία εσείς θα θέλετε να μου απαντήσετε. Και υπάρχουν θετικά. Είναι σωστός ο διαχωρισμός ο οποίος έγινε με την ΕΤ. Είναι σωστή η προσπάθεια να υπάρξει ένα κανάλι, το οποίο είναι ένα κατ' εξοχήν επικοινωνιακό, δημοσιογραφικό. Είναι σωστή η προσπάθεια, εκσυγχρονισμού -αν θέλετε- η οποία κατεβλήθη. Και έρχονται και τα πρώτα θετικά αποτελέσματα. Για πρώτη φορά ανέβηκε και το δελτίο ειδήσεων και ανέβηκε και ολόκληρη η ΝΕΤ σε ακροαματικότητα, η οποία είναι σαφώς καλύτερη, πολύ καλύτερη απ' αυτήν την οποία είχε μέχρι σήμερα. Και αυτά είναι θετικά. Και εμείς, η Αντιπολίτευση, αυτό θέλουμε. Θέλουμε να βοηθήσουμε και να στηρίξουμε την προσπάθεια της ΝΕΤ όσο παραπάνω μπορούμε. Και θέλουμε επίσης να στηρίξουμε και την προσπάθεια η οποία γίνεται και από τους ίδιους τους εργαζομένους στην ΕΡΤ. Αλλά πώς θα μπορέσουμε να το κάνουμε αυτό, όταν έχουμε τα παραδείγματα τα οποία έχουμε όλο τον τελευταίο καιρό;

Στερείτε, δηλαδή, τη δυνατότητα από ένα μεγάλο κομμάτι του πολιτικού κόσμου, να στηρίξει την κρατική τηλεόραση, πράγμα το οποίο επιθυμεί και επιθυμεί διακαώς. Και για να μη με προλάβετε, να σας πω ότι είναι και προς τη σωστή κατεύθυνση αυτό το οποίο έκανε η ΕΡΑ με το Σταθμό Κομοτηνής. Εγώ τουλάχιστον το χαιρετίζω και πιστεύω πως είναι μία πολύ σωστή ενέργεια. Από κει και πέρα όμως, αρχίζουν τα προβλήματα. Και έχετε προβλήματα πολύ μεγάλα αυτήν τη στιγμή και θα πρέπει να πάρετε κάποιες αποφάσεις, οι οποίες θα πρέπει να είναι οριστικές.

Η ΠΡΟΣΠΕΡΤ -η οποία δεν πρόσκειται στη Νέα Δημοκρατία, κύριε Υπουργέ, δεν είναι ένα συνδικαλιστικό όργανο, είναι γνωστές οι πολιτικές θέσεις της ΠΡΟΣΠΕΡΤ- σας κατηγορεί ευθέως για έλλειψη δημοκρατικού διαλόγου, για παρεμβάσεις, για απολύσεις χαμηλόμισθων υπαλλήλων και από την άλλη μεριά για προσλήψεις υψηλόμισθων υπαλλήλων, καινούριων υπαλλήλων, οι οποίοι κατά τύχη είναι υμέτεροι. Και αυτά, κύριε Υπουργέ, δεν τα λέει η Νέα Δημοκρατία, δεν τα γράφει ο ΕΛΕΥΘΕΡΟΣ ΤΥΠΟΣ, αλλά αυτά τα γράφει η ΑΘΗΝΑΙΚΗ, η ΕΛΕΥΘΕΡΟΤΥΠΙΑ, το ΠΟΝΤΙΚΙ και σας κατηγορούν εσάς, τον εκσυγχρονιστή, ότι κατ' αυτόν τον τρόπο το μόνο πράγμα το οποίο προσπαθείτε να κάνετε, είναι να ελέγξετε το επικοινωνιακό κομμάτι της ΕΡΤ. Και πάνω σ' αυτό, δεν έχει γίνει τίποτα. Και δεν φταίνε, εν πάση περιπτώσει, οι υπάλληλοι, των οποίων, εγώ τουλάχιστον που έχω πολλές φορές την τιμή να βγαίνω στις διάφορες εκπομπές της ΕΡΤ, έχω παρακολουθήσει από πάρα πολύ κοντά και τον αγώνα τους και τον αγώνα των απλών ανθρώπων, των τεχνικών μέσα στην ΕΡΤ, αλλά και τον αγώνα των δημοσιογράφων να προσπαθήσουν να ανεβάσουν το επίπεδο και να μπορέσουν κατά κάποιο τρόπο να συναγωνισθούν με τα ιδιωτικά κανάλια. Δεν τους δίνετε καμία τέτοια ευκαιρία, κύριε Υπουργέ, διότι ουσιαστικά τους καταπιέζετε πλήρως. Και όσο μεν αυτό το πράγμα αφορά το εσωκομματικό πρόβλημα του ΠΑ.ΣΟ.Κ., εμένα λίγος λόγος μου πέφτει. Δεν με ενδιαφέρει αν έχουν μιλήσει δέκα συνάδελφοι από την εσωκομματική σας αντιπολίτευση και παρουσιάζετε στην ΕΡΤ το μισό και κατά προτίμηση την πιο βλακώδη δήλωση που έχει κάνει. Δεν έχω αντίρρηση, αν θέλετε να το κάνετε αυτό, είναι δική σας πολιτική. Αλλά σε ό,τι αφορά τη Νέα Δημοκρατία, το κόμμα τουλάχιστον το οποίο εγώ εκπροσωπώ, αυτό το δικαίωμα δεν το έχετε. Δεν είναι δυνατόν ο Αρχηγός της Αξιωματικής Αντιπολίτευσης να κάνει δηλώσεις για τον προϋπολογισμό και να εμφανίζεται λίγο πριν απο τα αθλητικά και κατά προτίμηση κουτσουρεμένος. Και αυτό είναι βέβαιο ότι συμβαίνει. Και δεν συμβαίνει μία φορά. Μπορούμε να σας στείλουμε από τη Νέα Δημοκρατία το σύνολο των video, διότι έχουμε μαγνητοσκοπήσει τα δελτία ειδήσεων. Περιοδεία του Προέδρου της Νέας Δημοκρατίας μία εικόνα, κατά προτίμηση μία εικόνα που να μη δείχνει πολύ κόσμο και από εκεί και πέρα περνάμε στο επόμενο θέμα.

Λυπάμαι πάρα πολύ, αλλά αυτό δεν είναι δημοκρατία, αυτό δεν είναι πολιτική.

'Εχω να σημειώσω άλλα δύο θέματα και θα περιμένω και τη δική σας απάντηση. Το πιο αλαζονικό το οποίο ακούστηκε από την Κυβέρνησή σας, κύριε Υπουργέ, είναι η απάντηση η οποία υπήρξε διά του Τύπου στην επερώτησή μας πριν να έχουμε τη δυνατότητα να τη συζητήσουμε στη Βουλή. Και η απάντηση αυτή, την οποία τη διάβασα με πολύ μεγάλο ενδιαφέρον, ήταν, μα τι θέλουν αυτοί οι κύριοι που υπέγραψαν την επερώτηση, ποιοι είναι; Είναι η Μπακογιάννη, είναι ο Παυλόπουλος, ο Λιάπης, ο Αλογοσκούφης, είναι κατ' εξοχήν οι άνθρωποι τους οποίους η ΕΡΤ προβάλλει και έχουν βγει στις εκπομπές της ΕΡΤ.

Κύριε Υπουργέ, εμείς έχουμε δει πολλές φορές στις εκπομπές της ΕΡΤ και, εν πάση περιπτώσει, εκπροσωπούμε το κόμμα της Αξιωματικής Αντιπολίτευσης και θα ήταν αδιανόητο αν ο κάθε ένας από εμάς για την όποια προσωπική του προβολή έκλεινε τα μάτια μπροστά σ' αυτήν την, αν θέλετε, σκανδαλώδη συμπεριφορά την οποία έχουν τα δελτία ειδήσεων. Θα ήμασταν, αν θέλετε, ανάξιοι πολιτικοί, αν δεν σας λέγαμε ότι με το να βγαίνουν κάποιοι από μας στις εκπομπές της τηλεοράσεως απλώς και μόνο καλύπτεται η ΕΡΤ τυπικά. Δηλαδή ουσιαστικά εμείς είμαστε το άλλοθι της ΕΡΤ απέναντι στην πολιτική την οποία ασκεί σε καθημερινή βάση. 

Το λέω αυτό επειδή σας είδα πριν να χαμογελάτε πονηρά, όταν είπα "ποιους βγάζει η ΕΡΤ, βγάζει συγκεκριμένους ανθρώπους". Ναι, μας βγάζει αλλά αυτό το οποίο εμείς επιδιώκουμε, δεν είναι να έχουμε την όποια προσωπική προβολή, αλλά να έχουμε την αντικειμενική πληροφόρηση του ελληνικού λαού. Και αυτή η αντικειμενική πληροφόρηση του ελληνικού λαού σήμερα από την τηλεόραση και το ραδιόφωνο της ΕΡΤ δεν υπάρχει.

Κυρίες και κύριοι συνάδελφοι, η λειτουργία της ΕΡΤ -θέλω για άλλη μια φορά να το πω- είναι εξαιρετικά σημαντική για το σύνολο του πολιτικού κόσμου, αλλά είναι, κύριε Υπουργέ, εξαιρετικά σημαντική και για τους απλούς πολίτες. Η πορεία της ΕΡΤ και πώς θα μπορέσει η ΕΡΤ να σταθεί στα πόδια της δεν αφορά μόνο την Κυβέρνηση, αφορά το σύνολο του ελληνικού λαού και εκεί φοβούμαι ότι η Κυβέρνησή σας δείχνει περίσσεια αλαζονεία και εξαιρετικά αυταρχική διάθεση. Και μου κάνει φοβερή εντύπωση ο τρόπος με τον οποίο αντιμετωπίζετε και τους εργαζόμενους αλλά και τις υπόλοιπες πολιτικές δυνάμεις οι οποίες σήμερα σας εγκαλούν στη Βουλή γι' αυτό το θέμα.

Θα κλείσω λέγοντας ότι η Ελληνική Ραδιοφωνία και Τηλεόραση αν σήμερα δεν εκσυγχρονιστεί, αν σήμερα δεν γίνει ανταγωνιστική, αν σήμερα δεν μπορέσει να παρακολουθήσει τα νέα δεδομένα, πάρα πολύ γρήγορα θα βρεθεί στο περιθώριο, και θα βρεθεί στο περιθώριο σε χειρότερη κατάσταση απ' αυτήν την οποία είχαμε πριν από λίγους μήνες.

Κύριε Υπουργέ, η Ελληνική Ραδιοφωνία και Τηλεόραση πληρώνεται από τον 'Ελληνα φορολογούμενο, είτε το θέλει είτε δεν το θέλει και αυτό σημαίνει ότι έχετε μία ιδιαίτερα μεγάλη υποχρέωση απέναντι στον 'Ελληνα πολίτη, έναν 'Ελληνα πολίτη ο οποίος όλον τον τελευταίο καιρό παρακολουθεί και έχει πολύ μεγάλα ερωτηματικά για τον τρόπο με τον οποίο σκέφτεται η Κυβέρνηση και για τον τρόπο με τον οποίο πολιτεύεται η Κυβέρνηση στο μεγάλο θέμα αυτό. Σας ευχαριστώ.

(Χειροκροτήματα από την πτέρυγα της Νέας Δημοκρατίας)


 

  

Σελίδα 2360 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι ο Πρόεδρος του ΔΗΚΚΙ κ. Δημήτριος Τσοβόλας ορίζει ως Κοινοβουλευτικό Εκπρόσωπο το Βουλευτή κ. Ιωάννη Δημαρά.

Ο κ. Λιάπης έχει το λόγο.

ΜΙΧΑΗΛ ΛΙΑΠΗΣ: Κύριε Υπουργέ, είμαι από εκείνους που θεωρούν απαραίτητη την αναβάθμιση της κρατικής τηλεόρασης, γιατί πράγματι μπορεί να προσφέρει πολλά και στον τομέα της ψυχαγωγίας και της ενημέρωσης, σε ένα ρόλο μάλιστα θεματοφύλακα των αξιών και της ποιότητας της κοινωνίας μας. 

Μπορεί η πανσπερμία τηλεοπτικών καναλιών να προκαλεί την ψευδαίσθηση της πολυφωνίας, εγείρει όμως αρκετούς προβληματισμούς όσον αφορά την ποιότητα των προγραμμάτων και τις κοινωνικές και πολιτιστικές τους προεκτάσεις, γιατί τελικά τα ιδιωτικά κανάλια παρασύρθηκαν σε ένα δρόμο ταχύτητος, σε πρόχειρες παραγωγές, που πολλές φορές υποβιβάζουν την ανθρώπινη αξιοπρέπεια, τους ηθικούς κανόνες, τις διαχρονικές μας αξίες.

Δεν παραγνωρίζουμε βεβαίως τη συμβολή της ιδιωτικής τηλεόρασης στην ενημέρωση και την ψυχαγωγία των πολιτών, ούτε και απορρίπτουμε συλλήβδην τα προγράμματα, υπάρχει όμως ένα μεγάλο "αλλά", ένα "αλλά" που έχει να κάνει με κατασκευασμένες ειδήσεις, με αποσιώπηση άλλων, με παραπληροφόρηση, με υπηρέτηση συμφερόντων, με τον αποπροσανατολισμό τελικά της ίδιας της κοινής γνώμης. Γι' αυτό η ώρα της κρατικής τηλεόρασης έχει πια φθάσει και έχει φθάσει ως αντίβαρο της εν πολλαίς αμαρτίαις περιπεσούσης ιδιωτικής τηλεόρασης. Υπάρχει ανάγκη ισορροπίας μεταξύ του κιτρινισμού και της σοβαρής ενημέρωσης, μεταξύ του λαϊκισμού και της υπεύθυνης αγωγής του πολίτη.

'Οταν λοιπόν, κύριε Υπουργέ, πήρατε την πρωτοβουλία να παρέμβετε επιτέλους στα ερτζιανά και να εκσυγχρονίσετε την κρατική τηλεόραση, ομολογώ ότι ήμουν ενθουσιασμένος, γιατί είναι εφιάλτης για έναν οικογενειάρχη να παίζει το ρόλο του χωροφύλακα μέσα στο ίδιο του το σπίτι, για να μη δουν τα παιδιά του σε απογευματινές μάλιστα ώρες εικόνες προσβλητικές για τον πολιτισμό και για τα ήθη μας. Αλλά η ευφορία αυτή σύντομα αντικαταστάθηκε από θυμό. Γιατί;

Με το πρόσχημα της ποιοτικής αναβάθμισης της ΕΡΤ ξοδέψατε πολλά. Διαφημίσατε μάλιστα την προσπάθειά σας με χρήματα του δοκιμαζόμενου σήμερα λαού και προσλάβατε με παχυλούς μάλιστα μισθούς τους δικούς σας, τους πιστούς σας, μετά από ένα κύμα απολύσεων. Και ποιο είναι το αποτέλεσμα; Η ακροαματικότητα ξαναέπεσε σε ασήμαντα νούμερα. Και όχι μόνο λογοκρίνετε τις ειδήσεις, αλλά ουσιαστικά κάθε πολιτική εκπομπή έχει έμμεσα ή άμεσα τα σημάδια της δικής σας παρέμβασης.

Δεν θα αναφερθώ στην υψηλή προστασία της κ. Παπανδρέου από κατηγορίες δικού σας Bουλευτή. Δεν θα αναφερθώ σε απαιτήσεις Bουλευτών να μονοπωλούν τις εκπομπές χωρίς αντίλογο. Θα αναφερθώ όμως σε ένα συγκεκριμένο περιστατικό που τα λέει όλα, που δείχνει το μεγαλείο του κομματισμού σας και την αναχρονιστική νοοτροπία της Κυβέρνησης. 'Οταν ο Πρόεδρος της Νέας Δημοκρατίας βρισκόταν στην Κάλυμνο, έκανε σοβαρές δηλώσεις για την εξωτερική πολιτική, για τη διαφάνεια, δηλώσεις βέβαια που ενοχλούν την Κυβέρνηση, αφού σε αυτούς τους τομείς οι επιδόσεις σας είναι πολύ χαμηλές. Οι δηλώσεις αυτές ουδέποτε προβλήθηκαν στην ΕΡΤ, αντίθετα με τα άλλα κανάλια. Και αντί των δηλώσεων υπήρξε ένα περιγραφικό σπικάζ του δημοσιογράφου. Περιστατικό, όπως είπε και η κ. Μπακογιάννη, που δεν είναι το μόνο.

Από την άλλη, ο Πρόεδρος της Βουλής, άνθρωπος που πολλές φορές λέει τα πράγματα έξω από τα δόντια, κατήγγειλε εδώ μέσα, μεταξύ άλλων βαρέων φράσεων, την αθλιότητα. Είναι οι κουβέντες του ίδιου του Προέδρου. "Τα ιδιωτικά κανάλια δεν πληρώνουν τα χρέη τους ύψους αρκετών δισεκατομμυρίων και προέτρεψε την ΕΡΤ να ενημερώσει τους πολίτες για όλα αυτά, αφού" -όπως είπε- "τα ιδιωτικά κανάλια δεν έχουν λόγο να αποκαλύψουν το ένα τις βρoμιές του άλλου, αφού όλοι κάνουν βρoμιές". Είναι τα λόγια του ίδιου του κ. Κακλαμάνη. Τι πράξατε, κύριε Ρέππα, για αυτές τις βαριές κατηγορίες; Τι έκανε η ΕΡΤ; Ποιες ενέργειες κάνατε για αυτήν την αυστηρότατη κριτική; Τίποτα απολύτως, σιγή ιχθύος, σιγή ενόχων. Τι έχετε κάνει για να μπει τάξη στο άναρχο ραδιοτηλεοπτικό πεδίο; Εδώ τα πάντα βρίσκονται στην παρανομία. Από τους εκατόν έξι περίπου τηλεοπτικούς σταθμούς, πέντε, έξι είναι οι μη νόμιμοι. Και από τους χίλιους πεντακόσιους ραδιοφωνικούς σταθμούς καμία πενηνταριά.

Λυπάμαι, αλλά η Κυβέρνηση απέτυχε. Αποτύχατε, γιατί η λογική του ελέγχου ανήκει σε άλλες εποχές, σε άλλες νοοτροπίες. Νοσταλγός, φοβάμαι, αυτής της αναχρονιστικής νοοτροπίας είναι η Κυβέρνησή σας. Αποτύχατε, γιατί το ΠΑ.ΣΟ.Κ. δεν μπορεί ούτε το δημόσιο να εκσυγχρονίσει, ούτε στον ιδιωτικό τομέα να βάλει τάξη και νομιμότητα. Αποτύχατε τελικά, γιατί η πολυδιαφημισμένη, τάχα, εξυγίανση της ΕΡΤ, δεν ήταν παρά ένα επικοινωνιακό τέχνασμα. Και έτσι, με την καθομολογούμενη πλέον αποτυχία αυτού του πειράματος, ενισχύσατε ουσιαστικά το χαοτικό καθεστώς που επικρατεί στο ραδιοτηλεοπτικό πεδίο. Σε ένα μόνο είστε συνεπής: Στην κομματική ιδιοκτησιακή αντίληψη των δημοσίων οργανισμών και στην αμοιβαία συναλλαγή με τον ιδιωτικό τομέα. Η κρατικοδίαιτη νομενκλατούρα σας θριάμβευσε λοιπόν και θριαμβολογεί σε έναν ακόμη τομέα: Σ' αυτόν της κρατικής τηλεόρασης.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Μιχαλολιάκος έχει το λόγο.

ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριε Πρόεδρε, όσοι υπηρετούν τη δημοκρατία μέσα από αυτήν την Αίθουσα, βιώνουν τα τελευταία χρόνια -και μάλιστα κατά τρόπο δραματικό- την απαξίωση μεγάλου τμήματος του ελληνικού λαού και προπαντός της νέας γενιάς προς το πολιτικό σύστημα. Και θα μπορεί ίσως να ισχυριστεί κάποιος, ότι αυτό κατασκευάζεται σε κάποια άλλα κέντρα, που τα συμφέροντά τους συγκρούονται με τη σωστή λειτουργία του πολιτικού συστήματος.

Θα έλεγα όμως -και ελπίζω να συμφωνήσει και ο κύριος Υπουργός- ότι το καθήκον για την ανατροπή αυτής της καταστάσεως είναι κυρίως δικό μας, των κομμάτων και της Κυβερνήσεως.

Το πρώτο που οφείλουμε να κάνουμε είναι να καθιερώσουμε τίμιους κανόνες λειτουργίας του πολιτικού συστήματος, διαφανείς κανόνες, γιατί θα ισχυρισθώ ακόμη ότι στην πατρίδα μας, μετά τη μεταπολίτευση τουλάχιστον, ποτέ δεν είχαμε ουσιαστικό έλλειμμα δημοκρατίας, στα χαρτιά τουλάχιστον, στους νόμους και το Σύνταγμα. Στη πράξη είχαμε το έλλειμμα δημοκρατίας από τη μη εφαρμογή των νόμων και του Συντάγματος.

Νομίζω ότι θα συμφωνήσουμε όλοι πως η σωστή λειτουργία του δημοκρατικού πολιτεύματος προϋποθέτει σωστή ενημέρωση του πολίτη. Θα μου πείτε ίσως, ότι στη διαμόρφωση της κοινής γνώμης πολύ μικρό ποσοστό έχει πλέον η κρατική ΕΡΤ, δεδομένου ότι υπάρχει μέγα πλήθος άλλων καναλιών. Θα έλεγα αμέσως και στον ελάχιστο χρόνο που έχω, ότι η ΕΡΤ οφείλει να είναι οδηγός. Μπορεί η σημερινή κατάσταση να μη δίνει τη δυνατότητα να επιβάλει κανείς συγκεκριμένη δεοντολογία στους ιδιωτικούς σταθμούς, αλλά η ΕΡΤ οφείλει να διαδραματίσει και αυτόν το διαπαιδαγωγικό ρόλο.

Λυπούμαι, αλλά και εγώ ως πολίτης, όπως το σύνολο του ελληνικού λαού, διαπιστώνουμε ότι η λειτουργία της ΕΡΤ σήμερα δεν έχει τίποτα να ζηλέψει από τη θλιβερή δεκαετία του '80. Βεβαίως κανείς δεν μπορεί να διαφωνήσει ότι αντικειμενική ενημέρωση σημαίνει αμεροληψία και πλουραλισμός. 'Η το ένα ή το άλλο ή και τα δύο.

Θα αναφερθώ σε ένα συγκεκριμένο παράδειγμα και θέλω να το ακούσει με ιδιαίτερη προσοχή ο κύριος Υπουργός, για τον οποίο δεν πιστεύω ότι έχει άμεση την ευθύνη. Πιστεύω ότι η ΕΡΤ -θα το διατυπώσω έτσι, έστω και αν θεωρηθεί άκομψο και σκληρό- λειτουργεί ως γραφείο Τύπου του στενού αυλόγυρου του Πρωθυπουργού. Ζούμε μία περίοδο όπου επιχειρείται η δημιουργία προσωπικού μηχανισμού εξουσίας του κυρίου Πρωθυπουργού και αυτό είναι κάτι που θα πρέπει


 

  

Σελίδα 2361 

 

να προβληματίσει πολλούς παράγοντες του δημόσιου βίου.

Στις 9 Οκτωβρίου και με αφορμή την Παγκόσμια Ημέρα Καταπολέμησης των Ναρκωτικών -φαντάζομαι ότι όλοι συμφωνούμε πως τα ναρκωτικά είναι ένα μείζον πρόβλημα, απειλεί τη νέα γεννιά, οι ασφαλιστικές δικλείδες που έχουν πάρει οι διάφορες κυβερνήσεις στην Ευρώπη δεν έχουν αποδειχθεί αποτελεσματικές- η Νέα Δημοκρατία, ως ώφειλε, έκανε το καθήκον της. Με επικεφαλής τον αρχηγό της επεσκέφθη και τον ΟΚΑΝΑ και μία μικρή μονάδα απεξάρτησης. Ο Αρχηγός της Αξιωματικής Αντιπολίτευσης συζήτησε με χρήστες, με εργαζόμενους, με γονείς, με το διοικητικό συμβούλιο του ΟΚΑΝΑ και στη συνέχεια προέβη σε δηλώσεις, οι οποίες δεν είχαν ούτε ίχνος αντιπολιτευτικού χαρακτήρα, παρά το γεγονός ότι στη διάρκεια των συζητήσεων προέκυψαν πολλά στοιχεία, στα οποία θα μπορούσε κανείς να εγκαλέσει την Κυβέρνηση.

Παρακολούθησε ο ίδιος τα δελτίων ειδήσεων των ΕΡΤ. Σε δελτία ειδήσεων σαράντα λεπτών τα κρατικά κανάλια δεν αφιέρωσν ούτε ένα δευτερόλεπτο για την πολιτική δραστηριότητα στην κατεύθυνση καταπολέμησης των ναρκωτικών από το κόμμα της Αξιωματικής Αντιπολίτευσης. Ξέρετε γιατί; Γιατί την ίδια μέρα ο κ. Σημίτης είχε δεξίωση στους Βουλευτές του κυβερνώντος κόμματος και αυτό έπρεπε να καλυφθεί με πολλά λεπτά στα κεντρικά δελτία ειδήσεων των ΕΡΤ. Και για έναν ακόμη λόγο. Γιατί λίγες μέρες μετά ο κ. Σημίτης -και καλά έκανε- είχε προγραμματίσει σύσκεψη στο Μέγαρο Μαξίμου που αφορούσε το ίδιο θέμα, τι πρέπει να κάνουμε ως πολιτεία για την καταπολέμηση των ναρκωτικών.

'Επρεπε να προβληθεί μόνο η μία άποψη, μόνο ένας άνδρας, μόνο το ένα κόμμα. Αυτό μας γυρίζει πίσω.

Η Νέα Δημοκρατία ασφαλώς προβληματίζεται πάρα πολύ σοβαρά. Θα επιθυμούσε να μην είχε υποχρεωθεί να προκαλέσει τη σημερινή συζήτηση, αλλά βεβαίως η πραγματικότητα είναι σκληρή και μας υποχρεώνει σήμερα να είναι η αρχή. Ασφαλώς θα ακολουθήσουν και πολλές άλλες δραστηριότητες, για να υποχρεώσουμε την ΕΡΤ να ανταποκριθεί στο θεσμικό της ρόλο.

(Χειροκροτήματα από την πτέρυγα της Νέας Δημοκρατίας).

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ο επίτιμος Πρόεδρος της Νέας Δημοκρατίας κ. Μητσοτάκης ζητεί ολιγοήμερη άδεια απουσίας του στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Η Βουλή ενέκρινε.

Ο κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε και εγώ ο ίδιος θα ήθελα να μην είμαι στη θέση να κάνουμε αυτήν την επερώτηση στην Κυβέρνηση και στον Υπουργό Τύπου, διότι θα έπρεπε να θεωρείται αυτονόητο, νομίζω, στη χώρα μας ότι η κρατική τηλεόραση επιβάλλεται να λειτουργεί με στοιχειώδεις κανόνες αντικειμενικότητας και ευπρέπειας, θα έλεγα.

Αυτά που κατήγγειλαν οι συνάδελφοι για το τι γίνεται στα δελτία ειδήσεων, όπου είναι και ποσοτικό το θέμα και όχι μόνο ποιοτικό, αλλά και αυτά που γίνονται στις ενημερωτικές εκπομπές, όπου το θέμα δεν είναι απλώς ποσοτικό, αλλά είναι κυρίως ποιοτικό, δεν τιμούν ούτε την ΕΡΤ ούτε κανένα μας.

Θα μιλήσω λίγο για τις ενημερωτικές εκπομπές. Είμαι απ' αυτούς, όπως είπε και η κ. Μπακογιάννη, που προσκαλούνται αρκετά συχνά, αλλά δεν σας κρύβω, κύριε Υπουργέ, ότι όποτε προσκαλούμαι, θεωρώ ότι βρίσκομαι σε ένα δικαστήριο, αν έκανα μια αναλογία δικαστική, που δεν μου δίνει ίσες ευκαιρίες.

Ας ξεκινήσουμε από την επιλογή των θεμάτων στις ενημερωτικές εκπομπές. Το θέμα του προϋπολογισμού, εκτός από τις δηλώσεις των κυβερνητικών παραγόντων και την κάλυψη που υπάρχει στα δελτία ειδήσεων, κυρίως των δηλώσεων των Υπουργών, σε ελάχιστες ενημερωτικές εκπομπές έχει γίνει προσπάθεια να αναλυθεί στο βάθος του. Αναφέρω τον προϋπολογισμό, γιατί είναι ένα επίκαιρο θεμα.

'Εγινε μια εκπομπή για τον προϋπολογισμό στις αρχές της τρέχουσας εβδομάδας, όπου εμείς σαν Νέα Δημοκρατία κληθήκαμε πραγματικά στο παρά πέντε. 'Επρεπε να αναβάλουμε άλλες ανειλημμένες υποχρεώσεις μας, προκειμένου να ανταποκριθούμε στην εκπομπή, γιατί πραγματικά θέλαμε να πάμε.

Αλλά δεν είναι αυτό το μόνο φτηνό τέχνασμα που χρησιμοποιείται στις ενημερωτικές εκπομπές. Τα τεχνάσματα ξεκινούν πρώτα απ' όλα από τη σύνθεση των προσκεκλημένων. Η Κυβέρνηση, καμιά φορά και η Αξιωματική Αντιπολίτευση, σπανιότερα τα άλλα κόμματα της Αντιπολίτευσης και διάφοροι άλλοι παράγοντες, καλούνται και γίνεται προσπάθεια να εμφανιστούν ως αντικειμενικοί παράγοντες, οι οποίοι λένε την άποψή τους από κάποιο πρίσμα, το οποίο δεν είναι πολιτικό.

Θα σας δώσω ένα παράδειγμα. Καλούνται πολλές φορές διοικητές κρατικών τραπεζών, διοικητές κρατικών οργανισμών, διοικητές κρατικών επιχειρήσεων και η προσπάθεια είναι να εμφανιστούν τα άτομα αυτά, καθ' όλα αξιοσέβαστα, ως αντικειμενικοί κριτές του θέματος το οποίο συζητείται. 'Ετσι ακούγεται η Κυβέρνηση, ακούγεται λίγο η Αντιπολίτευση και ακούγεται ξανά η Κυβέρνηση στο πρόσωπο κάποιου κρατικού διοικητή ή κάποιου φορέα που διευθύνει κάποιον οργανισμό.

'Ενα δεύτερο στοιχείο σχετικά με τα φτηνά τεχνάσματα. Δεν φταίνε οι ίδιοι οι δημοσιογράφοι, οι οποίοι καλύπτουν αυτές τις εκπομπές. Νομίζω ότι και οι ίδιοι πρέπει να λειτουργούν υπό κάποια πίεση, διότι για όλους όσους έχω συνεργαστεί προσωπικά, έχω πολύ μεγάλη εκτίμηση. Ωστόσο και οι εισαγωγικές παρατηρήσεις των παρουσιαστών και ο τρόπος με τον οποίο γίνονται οι διακοπές και τα καταληκτικά σχόλια που σημειώνοντας πολλές φορές, δίνουν την εντύπωση σε όλους εμάς, οι οποίοι μετέχουμε -και αυτό είναι ένα θέμα, το οποίο είναι εμφανές πολλές φορές και στους τηλεθεατές- ότι στόχος μας είναι να μην ενοχλήσουμε την Κυβέρνηση.

'Εχω ζήσει πάρα πολλά χρόνια σε μια χώρα, όπου η κρατική τηλεόραση λειτουργεί πραγματικά αντικειμενικά. Εννοώ τη Μεγάλη Βρετανία, όπου το BBC λειτουργεί αντικειμενικά και όταν οι παρουσιαστές της κρατικής τηλεόρασης καλούν, είτε σε ενημερωτικές εκπομπές είτε σε συνεντεύξεις τους Υπουργούς, πραγματικά τους ξεσκονίζουν. 'Εχω την εντύπωση ότι βρισκόμαστε πάρα πολύ πίσω. Βρισκόμαστε ακριβώς σ' αυτό που ανέφερε η κ. Μπακογιάννη, πολλές φορές είμαστε εκεί που βρισκόμασταν και στη δεκαετία του '80.

'Ενα τρίτο στοιχείο είναι η κατανομή του χρόνου. Βεβαίως, μπορεί κανείς στις ενημερωτικές εκπομπές να καλέσει την Αντιπολίτευση, αλλά καλεί και άλλους δέκα άσχετους φορείς, όπου η Αντιπολίτευση θα μπορέσει να μιλήσει για λίγα δευτερόλεπτα.

Το θέμα όμως δεν είναι μόνο αν καλούμεθα ή δεν καλούμεθα. Το θέμα είναι ότι θα πρέπει να υπάρξει ειδικά στην ΕΡΤ, γιατί δεν μπορούμε να παρέμβουμε στα υπόλοιπα, τα εμπορικά κανάλια και τη στιγμή που ο κύριος στόχος της ΕΡΤ δεν είναι εμπορικός, αλλά ένας κώδικας δεοντολογίας και θα πρέπει να εφαρμοστεί αυτός ο κώδικας και στην επιλογή των θεμάτων. Είναι απαράδεκτο ο προϋπολογισμός να μην καλύπτεται αυτήν τη στιγμή από τη ΕΡΤ στο βαθμό που θα έπρεπε.

Θα πρέπει να υπάρχουν κανόνες στη σύνθεση των προσκεκλημένων. Ας ακούγεται καμιά φορά και η δική μας άποψη για το ποιος θα πρέπει να κληθεί να εκφέρει γνώμη σε κάποιο θέμα. Δεν είναι μόνο οι διοικητές των κρατικών τραπεζών, που γνωρίζουν τα θέματα.

Θα πρέπει να υπάρξουν και κανόνες για τη συμπεριφορά των συντονιστών, όχι για να προστατεύσουν εμάς, αλλά για να προστατεύσουν τους ίδιους, διότι έχω την εντύπωση ότι οι ίδιοι οι δημοσιογράφοι οι οποίοι λειτουργούν στην ΕΡΤ είναι κάτω από μια κρυφή πίεση, μια απειλή, για το τι θα γίνει, αν δεν συμπεριφερθούν σύμφωνα με τις επιθυμίες της Κυβέρνησης.

Ευχαριστώ.

(Χειροκροτήματα από την πτέρυγα της Αξιωματικής Αντιπολίτευσης)

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ,


 

  

Σελίδα 2362 

 

εξαντλήθηκε ο κατάλογος των επερωτώντων συναδέλφων. 'Εχετε το λόγο.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κυρία και κύριοι συνάδελφοι, συμμερίζομαι το ενδιαφέρον, κατανοώ και την αγωνία των συναδέλφων της Νέας Δημοκρατίας. 

Πάντοτε, όταν συζητούμε θέματα που αφορούν την ενημέρωση, την επικοινωνία, τους φορείς και τους μηχανισμούς τους, υπάρχει ιδιαίτερο ενδιαφέρον. 'Εχω τη γνώμη ότι η γοητεία, η οποία πηγάζει από τη δύναμη που διαθέτουν τα Μέσα Ενημέρωσης ιδιαιτέρως, μία δύναμη επιβολής που τα έχει καταστήσει συστατικό στοιχείο της καθημερινής ζωής του πολίτη, αποτελεί και αυτή ένα πρόσθετο στοιχείο, ώστε τέτοιου είδους θέματα να βρίσκονται στην ημερήσια διάταξη, επειδή ακριβώς έχουν τις άμεσες επιδράσεις τους στη λειτουργία και του δημοκρατικού πολιτεύματός μας.

Σε μία ευνομούμενη και δικαιοκρατούμενη πολιτεία η ενημερωμένη, πληροφορημένη κοινή γνώμη επηρεάζει τη βούληση των φορέων, των προσώπων, των οργάνων της πολιτείας που λαμβάνουν τις αποφάσεις για τα μεγάλα θέματα της χώρας και της κοινωνίας. Σε μία κοινωνία, λοιπόν, η οποία διαπερνάται από ανταγωνιστικά συμφέροντα, μία κοινωνία στην οποία υπάρχουν διαφορετικές απόψεις, διαφορετικές προτιμήσεις, λογικό είναι, αν θέλει η κοινωνία αυτή να εξασφαλίσει την αναπαραγωγή της ενότητας και της συνοχής της, να εξασφαλίζει αυτήν την προοπτική, εγκαθιδρύοντας απρόσωπους και αντικειμενικούς μηχανισμούς, χωρίς να αποκλείει το διαφορετικό, αναδεικνύοντας τις πολλαπλές αξίες, οι οποίες ακόμα και όταν συγκρούονται, διαπλέκονται, αλληλοεπηρεάζονται και σε τελευταία ανάλυση ανασυντίθενται σ' ένα νέο επίπεδο αναφοράς.

Το άρθρο 15 του Συντάγματος όταν μιλάει για την εποπτεία ή τον έλεγχο του κράτους γενικώς επί των Μέσων Ενημέρωσης, όχι μόνο επί της δημόσιας ραδιοτηλεόρασης, δεν εννοεί ασφαλώς τον ασφυκτικό εναγκαλισμό των Μέσων Ενημέρωσης, ούτε βεβαίως την καθοδήγηση των Μέσων Ενημέρωσης όσον αφορά τις προγραμματικές επιλογές τους από το κράτος και τα όργανά του.

Νομίζω, ότι η συνταγματική επιταγή για αντικειμενική ενημέρωση και το δικαίωμα της ισηγορίας με την προβολή όλων των απόψεων, όπως επίσης η επιταγή για την ποιοτική ψυχαγωγία και την επιμόρφωση που πρέπει να προσφέρουν τα Μέσα Ενημέρωσης στον ελληνικό λαό σε ικανοποιητικό βαθμό, ικανοποιείται από τη λειτουργία της δημόσιας ραδιοτηλεόρασης.

Δεν είναι όργανα της εκτελεστικής εξουσίας, δεν είναι όργανα των κομμάτων τα Μέσα Ενημέρωσης, ούτε η δημόσια ραδιοτηλεόραση. Αλλά βεβαίως είναι ανά πάσα στιγμή -πρέπει να είναι- στη διάθεση των πολιτικών δυνάμεων να προβάλουν τις δραστηριότητες και τις θέσεις τους για την ενημέρωση της κοινής γνώμης. 'Αλλωστε, τα Μέσα Ενημέρωσης, τα ιδιωτικά ιδιαιτέρως, πρέπει να έχουν πάντοτε υπόψη τους ότι οι συχνότητες, τις οποίες χρησιμοποιούν για να εκπέμπουν το πρόγραμμά τους, επειδή με τα ήδη κρατούντα είναι περιορισμένες και ως δυνατότητα, αποτελούν εθνική και κοινωνική περιουσία, γι' αυτό η λειτουργία τους είναι μία δημόσια λειτουργία, η οποία τους έχει παραχωρηθεί. 

Αυτό θα πρέπει να το σέβονται και να ανταποκρίνονται εν ονόματι της επιλογής που έγινε -αυτοί να διαθέτουν μία συχνότητα, να τη χρησιμοποιούν και να εκπέμπουν το πρόγραμμά τους- στις αξιώσεις των πολιτών για αντικειμενική ενημέρωση και ποιοτική ψυχαγωγία.

'Οταν μιλούμε ιδιαιτέρως για τα ηλεκτρονικά μέσα ενημέρωσης, δεν πρέπει να μας διαφεύγει η ιδιομορφία αυτών των ίδιων των ηλεκτρονικών μέσων ενημέρωσης.

Δεν είναι ένας ουδέτερος αγωγός που μεταφέρει ιδέες ή απόψεις στον αποδέκτη του προγράμματός του. 'Ενα ηλεκτρονικό μέσο ενημέρωσης είναι ο επιτήδειος διαχειριστής της πολιτικής, με αποτέλεσμα αυτό το οποίο λαμβάνει ο ακροατής ή ο τηλεθεατής ιδιαιτέρως, δεν είναι τίποτα άλλο, παρά η ραδιοφωνική τηλεοπτική εκδοχή, είναι μία ραδιοφωνική τηλεοπτική αλήθεια.

Πρέπει να σας πω, ότι δεν υπάρχει -όχι τώρα, και χθες, αλλά και αύριο το ίδιο θα συμβαίνει- πολιτικό κόμμα στην Ελλάδα -και όχι μόνο- που να είναι ικανοποιημένο από τον τρόπο με τον οποίο διαχειρίζονται τις απόψεις ή την πολιτική του και την προβάλουν στην κοινή γνώμη τα ηλεκτρονικά μέσα ενημέρωσης. Μπορώ να αναφερθώ σε άπειρα παραδείγματα.

Αυτός ο ταχύς σφυγμός του ηλεκτρονικού χρόνου που τα αναγκάζει με αποσπασματικό τρόπο να προβάλουν θέσεις και δραστηριότητες, όπως επίσης η βουλητική καθήλωση την οποία προκαλούν στον τηλεθεατή αναγκάζοντάς τον να δέχεται κατά ριπές πληροφορίες και μηνύματα, χωρίς να μπορεί να τα επεξεργασθεί με τη δική του αντίληψη και κρίση, έχοντας μεταβληθεί σ' ένα παθητικό δέκτη ενός τεράστιου όγκου μηνυμάτων, κάνει τη σχέση του ηλεκτρονικού μέσου με τον πολίτη άνιση, άνιση και τη σχέση της πολιτικής και των πολιτικών με τα ηλεκτρονικά μέσα ενημέρωσης. Εδώ είναι το μεγάλο θέμα.

Μπορώ να εκτιμήσω ότι το πρόβλημα των σχέσεων των πολιτικών κομμάτων με τα μέσα ενημέρωσης είναι ίσως ένα πρόβλημα, το οποίο διαπερνά το σύνολο της καθημερινής ζωής σε μια σύγχρονη κοινωνία, θα έλεγα ότι αποτελεί μία κορυφαία αντιπαράθεση ή και σύγκρουση, αν θέλετε, στις σύγχρονες κοινωνίες.

Υπ' αυτό το πρίσμα θα πρέπει να προσεγγίζουμε αυτά τα θέματα και λυπούμαι να πω ότι διαπίστωσα σε κάποιο βαθμό, από τους συναδέλφους που μίλησαν πριν, μια διάθεση όχι παραπολιτικής, προπολιτικής θα έλεγα περισσότερο, αφού με διάφορα τεχνάσματα προσπάθησαν να προσεγγίσουν ένα μεγάλο θέμα, πολύ περισσότερο, όταν γι' αυτό το θέμα, πρέπει να σας πω ότι δεν θα βρείτε εμένα να έχω αντίθετες απόψεις, όπως και εγώ δεν θεωρώ ότι έχετε εσείς αντίθετες απόψεις.

Ασφαλώς είναι απαράδεκτο το φαινόμενο, αν έχει γίνει έτσι όπως το εξέθεσε ο κ. Μιχαλολιάκος, η δημόσια ραδιοτηλεόραση να μην προβάλλει τη δραστηριότητα ή τις θέσεις του Αρχηγού της Αξιωματικής Αντιπολίτευσης για ένα τόσο σημαντικό, κοινωνικό θέμα, το οποίο απασχολεί όλες τις κοινωνίες. Μιλώ για τη μάστιγα των ναρκωτικών.

Ασφαλώς μπορώ να αντιλέξω εγώ ότι είναι απαράδεκτο η δημόσια ραδιοτηλεόραση να μην προβάλλει την δραστηριότητα του Πρωθυπουργού, όταν εγκαινιάζει ένα από τα μεγαλύτερα στην Ευρώπη έργα, ένα υδροηλεκτρικό σταθμό στη Δράμα, προβάλλοντας στις πρώτες θέσεις των δελτίων ειδήσεων το τι συνέβη με τον πατέρα κάποιας γνωστής ηθοποιού ή πώς ανακαλύφθηκε ένα πτώμα σε κάποια περιοχή κοντά στην Αθήνα.

Επαναλαμβάνω και πάλι -και αυτό είναι κανόνας- ότι ουδείς από τα κόμματα και τους πολιτικούς είναι ευχαριστημένος από τον τρόπο με τον οποίο η ΕΡΤ και τα μέσα ενημέρωσης προβάλλουν τις θέσεις του ή τις απόψεις του.

Είναι γεγονός ότι τελευταία έχουμε μία μετάθεση της εξουσίας σε άλλους φορείς, σε άλλα κέντρα. Θυμίζω αυτό που είχε πει ο κ. Ντελόρ, ως Πρόεδρος της Επιτροπής τότε, ότι δεν είναι δυνατόν η ημερήσια διάταξη της επιτροπής να μην καθορίζεται από τη δική μας αυτόνομη βούληση, αλλά να καθορίζεται υπό την πίεση των μέσων ενημέρωσης. Αυτή είναι μια πραγματικότητα.

Συμφωνώ απολύτως με την επισήμανση της κ. Μπακογιάννη και προσυπογράφω ότι ακριβώς λόγω όλων αυτών, στα οποία αναφέρθηκα, η ΕΡΤ πρέπε να αποτελέσει τον παράγοντα ισορροπίας, τον καταλύτη, προκειμένου να ενισχύσει την αξιοπιστία του δημοκρατικού πολιτεύματος και την αποτελεσματικότητά του. Αλλά σ' αυτό πρωτίστως πρέπει εμείς να συμβάλουμε. Είναι μια δύναμη, θα έλεγα, η ΕΡΤ δημοκρατικής τάξης και θεσμικής ευρυθμίας.

Η ενημέρωση που προσφέρει στον ελληνικό λαό πρέπει πάντοτε να σταθμίζεται με κριτήρια δημοσιογραφικά και μόνο. Είναι δυνατόν η ΕΡΤ να αποτελέσει αντικείμενο μελέτης ή ελέγχου κάποιας διακομματικής επιτροπής ή να τεθεί υπό τον έλεγχο οποιουδήποτε άλλου οργάνου της πολιτείας ή της εκτελεστικής εξουσίας πιο συγκεκριμένα;


 

  

Σελίδα 2363 

Η ΕΡΤ θα πρέπει με δημοσιογραφικά κριτήρια, στο σκληρότατο ανταγωνιστικό περιβάλλον στο οποίο λειτουργεί, να διαμορφώνει το πρόγραμμά της.

Η Ελληνική Ραδιοφωνία Τηλεόραση είναι η μόνη μεγάλη δημόσια επιχείρηση, η οποία δοκιμάζεται στα πλαίσια ενός σκληρότατου ανταγωνισμού. Δεν υπάρχει άλλη μεγάλη καλούμενη ΔΕΚΟ, η οποία να έχει ανταγωνιστές στον ιδιωτικό τομέα. Και θα πρέπει εκεί να αναδείξει την παρουσία της, να την καταστήσει αναγκαία και να γίνει αγαπητή και ελκυστική στον τηλεθεατή και στον ακροατή, στον κάθε 'Ελληνα.

Πρέπει να πω, ότι οι μετρήσεις στις οποίες αναφερθήκατε, γιατί πολλοί επεσήμαναν τη χαμηλή τηλεθέαση ή ακροαματικότητα, είναι μετρήσεις οι οποίες γίνονται σε ορισμένες πόλεις της Ελλάδος. Δεν πρέπει να παραγνωρίζετε ότι η Ελληνική Ραδιοφωνία Τηλεόραση στέλνει τα προγράμματά της στο σύνολο της ελληνικής επικράτειας, σ'ένα μεγάλο τμήμα της οποίας δεν φθάνουν τα προγράμματα των άλλων σταθμών.

ΘΕΟΔΩΡΑ ΜΠΑΚΟΓΙΑΝΝΗ: Ακριβώς, γι'αυτό υπάρχει ευθύνη.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Εκεί, λοιπόν, η Ελληνική Ραδιοφωνία Τηλεόραση, επειδή ακριβώς έχει αποδέκτες -ίσως είναι το μόνο εθνικής εμβέλειας μέσο που μπορεί να αποτελέσει το μοχλό, για να προσφέρει την αντικειμενική ενημέρωση και την ποιοτική ψυχαγωγία, που και το Σύνταγμα επιτάσσει και ο λαός αξιώνει στο μέγιστο βαθμό. 'Εχει διανύσει μεγάλη απόσταση η Ελληνική Ραδιοφωνία Τηλεόραση από την εποχή της ομηρίας της και της αιχμαλωσίας της μέχρι σήμερα.

Θα έλεγα ότι η ΕΡΤ σήμερα είναι μια υγιής εστία αντίστασης, αντίστασης στις επιθέσεις που δέχεται ο πολίτης, επειδή και τις ευαισθησίες και την αισθητική του δεν τραυματίζει η ΕΡΤ με τα προγράμματά της και δεν εκμεταλλεύεται ανθρώπινες ανάγκες, επιδιώκοντας μια εύκολη κερδοφορία και βεβαίως, δεν διαβρώνει τις ανθρώπινες σχέσεις προβάλλοντας θετικά πολιτισμικά πρότυπα, που ιδιαίτερα σήμερα τόσο αναγκαία είναι.

Πρέπει να πω ότι είκοσι δύο μήνες που βρίσκομαι στο Υπουργείο Τύπου ασχολούμενος με διάφορα θέματα -και είναι πάρα πολλά, λόγω της εκρηκτικής ανάπτυξης τα τελευταία χρόνια των ηλεκτρονικών ιδιαιτέρως μέσων ενημέρωσης- πιστεύω πως έχουμε πετύχει η ΕΡΤ να ζει την καλύτερη στιγμή της από κάθε άποψη. Και, αν θέλετε, είναι και μια πρόκληση σε οποιονδήποτε μπορεί να μας ακούσει. Να συγκρίνουμε τα πεπραγμένα αυτής της περιόδου με οποιαδήποτε άλλη περίοδο σε όλους τους τομείς.

Η ΕΡΤ γίνεται τεράστια προσπάθεια σήμερα να εξυγιανθεί οικονομικά και είναι σε καλό δρόμο η προσπάθεια αυτή, γιατί η πολιτεία, η οποία άφησε εκείνη την κρίσιμη ώρα της δημιουργίας των ιδιωτικών ραδιοτηλεοπτικών σταθμών, απροστάτευτη -αφοπλίζοντάς την έτσι- την ΕΡΤ, είναι σήμερα αρωγός της και τη βοηθάει να ξαναγίνει ο πρωταγωνιστής στο ραδιοτηλεοπτικό παιχνίδι.

Τότε, το 1989, που ψηφίστηκε αυτός ο νόμος για την ιδιωτική ραδιοτηλεόραση -εσείς ήσασταν κυβέρνηση, τον Οκτώβριο του 1989- πρέπει να σας πω, ότι ο νόμος αυτός έδωσε τα πάντα στα ιδιωτικά μέσα, απομύζησε την ΕΡΤ από το δυναμικό που είχε -δυναμικό που οφείλει την εμπειρία και τη γνώση του στα χρόνια υπηρεσίας του στη δημόσια ραδιοτηλεόραση- χωρίς να επιβάλει περιορισμούς και δεσμεύσεις στα ιδιωτικά μέσα ενημέρωσης. Με αποτέλεσμα σ'αυτήν τη σκληρή κούρσα του ανταγωνισμού η ΕΡΤ να συρρικνώνεται, να υποβαθμίζεται, να καθίσταται αναξιόπιστη και λιγότερο ελκυστική, να τίθεται με άλλα λόγια στο περιθώριο.

Πρέπει να πω, μια και αναφερθήκατε και σε οικονομικά ζητήματα ότι οι ρυθμίσεις οι οποίες έγιναν τότε μεταξύ των άλλων προέβλεπαν με το δικό σας νόμο, τον 1866/89, την υποχρέωση να υπογραφούν συμβάσεις παραχώρησης με τα ιδιωτικά μέσα τα οποία θα λάμβαναν άδεια να λειτουργήσουν και μάλιστα στις συμβάσεις αυτές θα προβλέπονται οικονομικοί όροι στους οποίους έπρεπε να ανταποκριθούν τα ιδιωτικά μέσα. Ουδέποτε μέχρι το 1993 υπογράφηκαν αυτές οι συμβάσεις παραχώρησης. Χρησιμοποίησαν αυτά τα μέσα ενημέρωσης τις συχνότητες που είναι εθνική και κοινωνική περιουσία, χωρίς να καταβάλουν μια δραχμή, στερώντας έτσι από το δημόσιο έσοδα λόγω ακριβώς της μη πρόβλεψης από την πολιτεία να τα δεσμεύσει σε μια τέτοια υποχρεώσή τους.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Μήπως καταβάλλουν τώρα;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Μητσοτάκη, θα έρθω σ' αυτό. Μου δίνεται τη μεγάλη χαρά λοιπόν, να αναφερθώ σ' αυτό που κάνουμε τώρα. 'Εχει εκδοθεί υπουργική απόφαση και θα καταβάλλουν το αντάλλαγμα χρήσης.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ας καταβάλλουν πρώτα αυτοί που χρωστούν.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Θα μιλήσουμε και γι' αυτό. Πρέπει να σας πω ότι οι άδειες που δόθηκαν τότε σε ιδιωτικά μέσα, δόθηκαν με τέτοιο πρόχειρο και μεροληπτικό τρόπο, που όχι μόνο δεν συνεπάγονταν δεσμεύσεις για τα ιδιωτικά μέσα αλλά πέραν αυτού δημιούργησαν αυτό το καθεστώς αναρχίας, αυτήν τη ραδιοτηλεοπτική ζούγκλα. Κάθε μέσο κατέλαβε μια συχνότητα γιατί οι άδειες που παραχωρήθηκαν δεν προέβλεπαν συγκεκριμένη συχνότητα στην οποία ήταν υποχρεωμένο το μέσο να εκπέμπει το πρόγραμμά του, δημιουργήθηκε αυτό το καθεστώς αλλεπάλληλων παρεμβολών, με αποτέλεσμα και να βλάπτει τα εθνικά συμφέροντα, επειδή κατέλαβαν συχνότητες που χρησιμοποιούν και ο Ενοπλες Δυνάμεις ή οι Υπηρεσίες Πολιτικής Αεροπορίας και από την άλλη να μην υπάρχει οποιαδήποτε δυνατότητα από ελεγκτικά όργανα της πολιτείας να ελέγχουν αν ανταποκρίνονται σε στοιχειώδεις προδιαγραφές τα μέσα ενημέρωσης. 

Και όλα αυτά, ασυδοσία μπορώ να ονομάσω αυτήν την κατάσταση, την ώρα που καμία πρωτοβουλία δεν αναλήφθηκε για την αναδιάρθρωση και την ανάπτυξη της Ελληνικής Ραδιοφωνίας Τηλεόρασης.

Εμείς επειδή μιλήσατε για την παρανομία που υπάρχει, προχωρήσαμε σε προσπάθειες για την αποσαφήνιση του ραδιοτηλεοπτικού τοπίου, με στόχο το τρίπτυχο νομιμότητα, διαφάνεια, ποιότητα.

Οσον αφορά τη νομιμότητα η οποία πέραν των θεσμικών ή νομικών κανόνων απαιτεί και τεχνικές υποδομές έχουμε εκδόσει όσον αφορά τα ραδιόφωνα χάρτη συχνοτήτων για τους νομούς Αττικής και Θεσσαλονίκης. Γνωρίζετε ότι για τους ραδιοφωνικούς σταθμούς οι άδειες είναι τοπικές -νομαρχιακού χαρακτήρα όχι εθνικής εμβέλειας και η διαδικασία αυτή συνεχίζεται και για τους άλλους νομούς της χώρας. Το Συμβούλιο Ραδιοτηλεόρασης έχει στη διάθεσή του, τους φακέλους των υποψηφίων για να προχωρήσει στην κατάρτιση του αξιολογικού πίνακα και να παραχωρήσει τις άδειες. Για δε τους τηλεοπτικούς σταθμούς μετά από επίπονη προσπάθεια, γιατί ξεκινήσαμε από το μηδέν κυριολεκτικώς, συγκροτήσαμε έναν πλήρη χάρτη συχνοτήτων, στον οποίο πέραν όλων των άλλων προβλέπονται τα κέντρα εκπομπής τα οποία πρέπει να δημιουργηθούν και να λειτουργήσουν σε όλη τη χώρα, όπου εκεί θα υπάρξουν αύριο τα ραδιοτηλεοπτικά πάρκα για να αντιμετωπίσουμε αυτό το χάος των διάσπαρτων κεραιών, που και την αισθητική προσβάλλουν και το περιβάλλον επιβαρύνουν. Σ' αυτούς τους χάρτες που είναι αποτυπωμένη όλη η Ελλάδα αναφέρονται τα συγκεκριμένα κέντρα εκπομπής, οι συγκεκριμένες συχνότητες, οι οποίες θα παραχωρηθούν σ' αυτούς που θα λάβουν άδεια, συχνότητες στις οποίες είναι υποχρεωμένοι να εκπέμπουν το πρόγραμμά τους και η ένταση ισχύος σε κιλοβατ με την οποία κάθε σταθμός που θα εκπέμπει σε συγκεκριμένη συχνότητα στο δεδομένο κέντρο εκπομπής, θα πρέπει να εκπέμπει το πρόγραμμά του. Και βεβαίως οριοθετούνται τα γεωγραφικά όρια κάθε περιοχής, η οποία πρέπει να καλύπτεται από την εκπομπή σήματος ενός τηλεοπτικού σταθμού.

Αυτή είναι η μεγάλη προσπάθεια που έχουμε κάνει. Πιστεύω, η διαδικασία αυτή, η οποία είναι μοναδική για τα ελληνικά δεδομένα, θα ολοκληρωθεί με την ανάληψη από το Συμβούλιο


 

  

Σελίδα 2364 

 

Ραδιοτηλεόρασης της επιμέλειας των φακέλων των ενδιαφερομένων για να καταλήξει στην τελική επιλογή.

Ο κρατικός προϋπολογισμός για να καταστήσει ανταγωνιστική την ΕΡΤ, ανέλαβε το συσσωρευμένο χρέος της, αυτό που δημιούργησαν οι προηγούμενες χρήσεις. Αύξησε το ανταποδοτικό τέλος, προκειμένου να μπορεί η ΕΡΤ να έχει ανταγωνιστικό πρόγραμμα. Προχώρησε σε αλλαγή του οργανογράμματός της, ώστε να γίνει πιο ευέλικτη η λειτουργία αυτής της επιχείρησης, μειώνοντας θέσεις και αριθμό εργαζομένων, προκειμένου και οικονομικά και διοικητικά να αναβαθμιστεί η ΕΡΤ. 

Βεβαίως, πρέπει την επόμενη περίοδο να συζητήσουμε και με την ΠΟΣΠΕΡΤ ένα πρόγραμμα συνταξιοδότησης, προκειμένου αυτός ο μεγάλος αριθμός των εργαζομένων στην ΕΡΤ -μια και ακούω και σας συχνότατα να μιλάτε για τον περιορισμό και τη σπατάλη του κράτους- να βοηθηθεί ώστε και η ΕΡΤ να μπορέσει να ανταποκριθεί στις υποχρεώσεις της. Είναι δέσμευση που έχουμε αναλάβει και την εφαρμόζουμε στο πλαίσιο του προγράμματος μεταρρύθμισης της ΕΡΤ, σε δύο χρόνια να έχουμε μειώσει στο 50% τις αμοιβές, οι οποίες δίδονται σε εξωτερικούς συνεργάτες ή και τις συμβάσεις, τον αριθμό δηλαδή των απασχολουμένων εξωτερικών συνεργατών.

Αναφερθήκατε σε διάφορα παραδείγματα. Υπήρξε το συμβάν της ανταλλαγής απόψεων μεταξύ του κ. Σηφουνάκη και της κ. Παπανδρέου. Και κατηγορήθηκε από το διευθυντή σύνταξης του δελτίου η Κυβέρνηση, ή κάποιοι παράγοντες γενικώς και αορίστως, ότι παρενέβησαν να μη μεταδοθεί αυτή η είδηση. Δεν είναι αλήθεια.

Και πρέπει να πω με αυτήν την ευκαιρία, πως δεν είναι θετικό, εμείς οι πολιτικοί, πολύ περισσότερο όταν μιλούμε απ' αυτό το Βήμα, να υιοθετούμε με τέτοια ευκολία ατεκμηρίωτες καταγγελίες, οι οποίες διατυπώνονται μόνο και μόνο επειδή στρέφονται εναντίον πολιτικών αντιπάλων. Διότι όταν δεν είναι τεκμηριωμένες, όταν δεν προσκομίζονται τα απαραίτητα στοιχεία, θα πρέπει έστω και κατά τι να υποψιαστούμε ότι μπορεί να υπάρχει κάποια άλλη σκοπιμότητα, ίσως κάποια άλλη επαγγελματική επιδίωξη.

Θα μου έκανε πολλή εντύπωση αν έβλεπα το συγκεκριμένο καταγγέλλοντα να έχει αύριο μία περίοπτη, υψηλά αμειβόμενη θέση σε ιδιωτικό σταθμό.

Και όλα αυτά τα οποία αυτή ιδιαιτέρως την περίοδο καταμαρτυρούνται στην ΕΡΤ, δεν σκέπτεται κάποιος μήπως έχουν ένα δόλο, μήπως ακριβώς στρέφονται εναντίον της προσπάθειας που γίνεται για πιο ανταγωνιστική ΕΡΤ, για να παίξει έναν πιο σημαντικό, πιο παρεμβατικό ρόλο στη ραδιοτηλεοπτική αγορά; Γιατί η ΕΡΤ, βεβαίως, δεν έχει αδελφές δυνάμεις στο χώρο των μέσων ενημέρωσης, ιδιαιτέρως στα έντυπα μέσα, δεν διαθέτει στήλες οι οποίες θα γράφουν με τρόπο επαινετικό γι' αυτήν, ακόμη κι όταν η δραστηριότητά της το δικαιολογεί. Αντιθέτως, δέχεται κριτική και η κριτική αυτή πολλές φορές είναι άδικη και υπερβολική, που αυτό είναι ανθρώπινο, θα έλεγα, όμως πέραν αυτού είναι κριτική που συχνότατα έχει δόλιες επιδιώξεις.

Η ΕΡΤ έχει φιλοξενήσει κατ' επανάληψη εκπροσώπους των κομμάτων της Αντιπολίτευσης -και βεβαίως, αυτό αποδεικνύεται από τα στοιχεία τα οποία έχουν καταγραφεί- σε διάφορες ενημερωτικές εκπομπές της.

Πρέπει να πω ότι περισσότεροι είναι οι εκπρόσωποι της Νέας Δημοκρατίας -μια και από τη Νέα Δημοκρατία προέρχεται η επερώτηση αυτή-από τους εκπροσώπους της Κυβέρνησης, οι οποίοι έχουν λάβει μέρος σε ενημερωτικές εκπομπές την τελευταία περίοδο, από τότε δηλαδή που άρχισε το νέο πρόγραμμα της ΕΡΤ.

Και πάρα πολλοί -επειδή στην επερώτησή σας μιλάτε για μονολόγους πολιτικών παραγόντων- εκλήθησαν και ήταν μόνοι αυτοί συνομιλητές του δημοσιογράφου που τους κάλεσε σε ενημερωτική εκπομπή. Ο κ. 'Εβερτ με τον κ. Γιαννόπουλο, η κ. Μπακογιάννη με τον κ. Κρανιδιώτη, ο κ. Μάνος μόνος του- και γνωρίζω ότι ο κ. Παυλόπουλος θα αναφερθεί σε κάποιο περιστατικό που αφορά άλλη εκπομπή, θα έχω όμως τη δυνατότητα στη δευτερολογία μου να απαντήσω, το περιμένω- ο κ. Αλογοσκούφης με τον κ. Χριστοδουλάκη, ο κ. Βουλγαράκης με τον κ. Πρωτόπαπα, ο κ. Βαρβιτσιώτης και η κ. Τζαβέλλα στην εκπομπή του κ. Αλέπη, η κ. Μπακογιάννη και πάλι, στην εκπομπή του κ. Χασαπόπουλου.

ΠΡΟΚΟΠΗΣ ΠΑΥΛΟΠΟΥΛΟΣ: Η κ. Τζαβέλλα ως τι;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Το θέμα στην εκπομπή "ΟΙ ΣΕΛΙΔΕΣ ΤΟΥ ΣΑΒΒΑΤΟΥ" με τον κ. Αλέπη, κύριε Παυλόπουλε, ήταν θέμα το οποίο αφορούσε καθήκοντα τα οποία είχε στο παρελθόν ασκήσει η κ. Τζαβέλλα. Σας ενοχλεί που εκλήθη η κ. Τζαβέλλα. Αυτό σημαίνει πως είστε διαποτισμένος από την αντίληψη ότι πρέπει εμείς να επιβάλουμε τους καλεσμένους. Εγώ πρέπει να σας πω ότι αγνοώ, όχι ποιοι θα κληθούν, αλλά ποιοι είναι αυτοί οι οποίοι έχουν κληθεί. Δεν είναι δυνατόν το ενδιαφέρον το δικό μας να στρέφεται στο πώς θα διαμορφώνουν τα δημόσια ραδιοτηλεοπτικά μέσα το πρόγραμμά τους.

Καταθέτω αυτόν τον πίνακα, όπου στο σύνολο των ενημερωτικών εκπομπών, είτε είναι τα λεγόμενα talk shows είτε είναι τα δελτία ειδήσεων είτε είναι οι εκπομπές από τη λειτουργία του Κοινοβουλίου, φαίνεται πως η παρουσία και η συμμετοχή των εκπροσώπων της Νέας Δημοκρατίας είναι αριθμητικά υπέρτερη από τη συμμετοχή εκπροσώπων άλλων κομμάτων, ακόμα και του κυβερνητικού.

(Στο σημείο αυτό ο Υπουργός Τύπου και Μέσων Μαζικής Ενημέρωσης κ. Ρέππας καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)

Πρέπει να πω, κυρίες και κύριοι συνάδελφοι -και θα αναφερθώ σε λίγα μόνο παραδείγματα- ότι η Ελληνική Ραδιοφωνία Τηλεόραση έχει επιτύχει, ιδιαιτέρως την τελευταία περίοδο, να ενισχύσει την αξιοπιστία της, πράγμα το οποίο αποδεικνύεται από μετρήσεις οι οποίες έγιναν. Και αναφέρομαι σε μία πρόσφατη μέτρηση που διενεργήθηκε για λογαριασμό της Γενικής Γραμματείας Νέας Γενιάς, στα πορίσματα της οποίας φαίνεται ότι η εμπιστοσύνη που δείχνουν οι νέοι ηλικίας δεκαπέντε έως είκοσι εννέα ετών που βλέπουν τηλεόραση και για την περίοδο από 6.10.97 έως 12.11.97 -αυτήν την περίοδο δηλαδή- για την ιδιωτική τηλεόραση είναι σε ποσοστό 30,1%, ενώ για τη δημόσια τηλεόραση το ποσοστό είναι 53,9%. Η έλλειψη εμπιστοσύνης προς την ιδιωτική τηλεόραση από τους νέους είναι σε ποσοστό 67,1%, ενώ η έλλειψη εμπιστοσύνης προς τη δημόσια τηλεόραση είναι σε ποσοστό 41,1%.

Δεν είναι ευχάριστα τα αποτελέσματα αυτά. Είναι δηλωτικά όμως, μίας τάσης η οποία υπάρχει. Και παρακαλώ να μην υποτιμήσουμε αυτήντην προσπάθεια, η οποία γίνεται, με έωλες κατηγορίες, οι οποίες δημιουργούν μία σύγχυση και περιβάλλουν με ένα νέφος, για κάποιες δήθεν σκοπιμότητες πολιτικές οι οποίες κρύβονται, την προσπάθεια που κάνουμε να ενισχύσουμε και να αναμορφώσουμε την Ελληνική Ραδιοφωνία Τηλεόραση.

To Συμβούλιο Ραδιοτηλεόρασης, για το οποίο θα έχω τη δυνατότητα να μιλήσω στη δευτερολογία μου με περισσότερες λεπτομέρειες, που ασχολείται με το σύνολο των ιδιωτικών ηλεκτρονικών μέσων, δεν έχει επιβάλει ούτε μία ποινή στην Ελληνική Ραδιοφωνία Τηλεόραση. Αυτό κάτι σημαίνει.

ΠΡΟΚΟΠΗΣ ΠΑΥΛΟΠΟΥΛΟΣ: Αυτό είναι το πρόβλημα.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): 'Αυτό είναι για σας το πρόβλημα το οποίο λέτε πως θα έχουν ίσως τα μέλη του Συμβουλίου Ραδιοτηλεόρασης μεταξύ των οποίων και τα εκλεκτά εκείνα μέλη που έχουν προτείνει κατά καιρούς τα άλλα Κόμματα και το Κόμμα της Νέας Δημοκρατίας. Μην έρχεστε, λοιπόν, σε αυτό το θέμα, κύριε Παυλόπουλε.

Για να ανταποκριθεί το Συμβούλιο Ραδιοτηλεόρασης στην αποστολή του, το έχουμε ενισχύσει ποικιλοτρόπως. Και οικονομικά και λειτουργικά. Λεπτομερή στοιχεία είναι στη διάθεσή σας. Και δεν πρέπει -έχω δει και σχετικά δημοσιεύματα- να εκπορεύονται από τη Νέα Δημοκρατία "απειλές" ότι θα αποσύρει τα μέλη της από το Συμβούλιο Ραδιοτηλεόρασης.


 

  

Σελίδα 2365 

 

Πρέπει να ξέρετε ότι τα μέλη του Συμβουλίου Ραδιοτηλεόρασης δεν ανακαλούνται. 'Εχουν προσωπική και λειτουργική ανεξαρτησία, για να μπορέσει να λειτουργήσει το Συμβούλιο ως ανεξάρτητη διοικητική αρχή, να μην είναι προέκταση των κομμάτων, να μην είναι διακομματική επιτροπή, που δεν πρέπει να είναι.

Θα αναφερθώ σε δύο παραδείγματα -αυτά έγιναν πρόσφατα και έτσι κάνω μία σύνδεση με όσα είπα στην αρχή- για να δείτε πώς ακριβώς προβάλλονται οι απόψεις μας. 

Σε κανένα ιδιωτικό Μέσο Μαζικής Ενημέρωσης χθες δεν έγινε αναφορά στις συνεντεύξεις, σημαντικές νομίζω, τις οποίες έδωσαν ο Υπουργός και ο Υπουργός Αναπληρωτής Εξωτερικών σε μεγάλο διεθνές τηλεοπτικό δίκτυο.

Δεύτερον, πρέπει να πω ότι η εκπομπή, στην οποία -φαίνεται από την ερώτησή σας- αναφέρεσθε, κύριε Παυλόπουλε, και αφορά την ενημέρωση για τα θέματα της αναδιάρθρωσης στο χώρο της Τοπικής Αυτοδιοίκησης, τελικά δεν έγινε.

ΠΡΟΚΟΠΗΣ ΠΑΥΛΟΠΟΥΛΟΣ: Θα τα πούμε, κύριε Υπουργέ.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Αυτό δείχνει την ευαισθησία που έχει η ΕΡΤ, βεβαίως και ο συγκεκριμένος δημοσιογράφος. Γιατί, θα πρέπει πάντοτε με δημοσιογραφικά κριτήρια να επιλέγονται και τα προγράμματα, αλλά και οι καλούμενοι να λάβουν μέρος και να συζητήσουν για διάφορα θέματα.

Ενώ ο κ. Μάνος, στέλεχος του κόμματός σας, ήταν ο μοναδικός προσκεκλημένος σε ενημερωτική εκπομπή για να συζητήσει θέματα οικονομικής πολιτικής την ημέρα που κατετέθη ο προϋπολογισμός στη Βουλή. Και η Κυβέρνηση ή το κυβερνητικό κόμμα δεν διετύπωσαν κανένα παράπονο, γιατί ήταν μόνον ο κ. Μάνος χωρίς αντίλογο σε μία τέτοια εκπομπή.

ΠΡΟΚΟΠΗΣ ΠΑΥΛΟΠΟΥΛΟΣ: Είχαμε καταθέσει την επερώτηση.

ΠΡΟΕΔΡΕΥΩΝ (Νικόλαος Κατσαρός): Παρακαλώ, μη διακόπτετε.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Δεν υπάρχει καμία πίεση και καμία απειλή προς τους δημοσιογράφους, οι οποίοι θα πρέπει να αφεθούν απερίσπαστοι να ανταποκριθούν στις υποχρεώσεις τους, αν θέλουμε να υπάρχει αξιοπιστία και στον πολιτικό κόσμο, αλλά και οι δημοσιογράφοι να εκπληρώνουν στην αποστολή τους.

Εγώ αναγνωρίζω ότι υπάρχει ένα παιχνίδι, το οποίο δικαιολογώ σε κάποιο βαθμό. 'Ενα παιχνίδι το οποίο υποσκάπτει, εγώ πιστεύω, το πολίτευμά μας, γιατί διακωμωδεί τους θεσμούς με πρόσχημα την προβολή των θέσεων των κομμάτων και των πολιτικών. Και αυτού του παιγνίου θύμα είμαι και εγώ, όπως και ο καθένας από εσάς. Και μπορώ να αναφέρω συγκεκριμένα παραδείγματα σημερινά, χθεσινά.

Χθες, για παράδειγμα -και όλα αυτά είναι στη διάθεσή σας- με ρωτάει δημοσιογράφος κατά τη διάρκεια της πολιτικής ενημέρωσης:

"Κύριε Υπουργέ, σήμερα ο κ. Αβραμόπουλος δίνει μία συνέντευξη στο περιοδικό "STAR", όπου κάνει άνοιγμα, μιλώντας .... κλπ. και εύχεται να υπάρξει συνεργασία ΠΑ.ΣΟ.Κ. και Νέας Δημοκρατίας στο δήμο." 

Και απαντώ εγώ: "Δεν έχω υπόψη μου τη συνέντευξη. Δεν έχει κυκλοφορήσει το περιοδικό. Με βάση τα όσα λέτε εσείς, μπορώ να σχολιάσω τα εξής:" Και σχολιάζω και λέω ότι "δεν είναι επιλογή μας". 

Αυτό ξέρετε πώς παίχθηκε στα ιδιωτικά Μέσα Μαζικής Ενημέρωσης; 'Οτι εγώ απέρριψα κάποια πρόταση του κ. Αβραμόπουλου. Εγώ απάντησα σε ερώτηση δημοσιογράφου, που μου λέει ότι "εύχεται να υπάρξει αυτή η συνεργασία". Είπα ότι: "Δεν το ξέρω. Αν είναι έτσι, δεν είναι αυτή η επιλογή μας."

Απαντάει λοιπόν το γραφείο του κ. Αβραμόπουλου: "Είναι αυθαίρετες ερμηνείες αυτές που έδωσε ο κ. Ρέππας. Δεν υπάρχει καμία τέτοια πρόταση."

Φαντάζεστε λοιπόν ποια είναι η εντύπωση η οποία δημιουργείται σε αυτούς οι οποίοι παρακολουθούν τα ενημερωτικά προγράμματα, όταν με αυτόν τον τρόπο προβάλλονται οι δραστηριότητες των πολιτικών ή οι θέσεις τους ή οι δηλώσεις τους.

Και μπορώ να αναφέρω πλήθος παραδειγμάτων.

Εν πάση περιπτώσει, θα επανέλθω, γιατί είναι πάρα πολλά αυτά τα οποία θέλω ακόμη να πω ή θα ήθελα να πω. Και φαντάζομαι ότι θα μου επιτρέψετε να το κάνω, δευτερολογώντας, τριτολογώντας και τεταρτολογώντας.

'Αλλωστε, κύριε Μιχαλολιάκο, εμείς είμαστε και Βουλευτές επαρχίας και πρέπει να επισκεπτόμαστε την εκλογική μας περιφέρεια. Ο χρόνος λοιπόν που θα είμαι σήμερα εδώ, είναι χρόνος τον οποίο θα στερηθούν οι φίλοι μου, οι συμπατριώτες μου. Και είστε υπεύθυνος εσείς! Θα τους το πω. Αλλά εσείς είστε εδώ κοντά, στον Πειραιά. Δεν έχετε την ανάγκη μεγάλων μετακινήσεων, παρά το ότι έχετε σχέση με τη Μάνη.

Κλείνοντας αυτήν την πρώτη παρέμβασή μου, θα ήθελα να πω ότι κακίζω -και το λέω δημοσίως- τους λειτουργούς ενημέρωσης στην Ελληνική Ραδιοφωνία Τηλεόραση οι οποίοι, όχι μόνον υποκύπτουν σε παρεμβάσεις -γιατί δεν δέχομαι ότι υπάρχουν παρεμβάσεις από φορείς της πολιτείας ή τουλάχιστον κυβερνητικούς παράγοντες- αλλά κατακρίνω και κακίζω και εκείνους που εικάζουν ποια είναι η επιθυμία των κυβερνητικών παραγόντων, ώστε να προσαρμόσουν τις επιλογές, τις οποίες θα κάνουν, σε αυτήν την επιθυμία.

Εγώ πιστεύω ότι σε ένα καθεστώς ανταγωνισμού πρέπει να υπάρχουν κανόνες τίμιου παιχνιδιού, όπως αναφέρατε και εσείς, και τέτοιους κανόνες εγκαθιδρύουμε στο σύνολο του ραδιοτηλεοπτικού χώρου.

Η ΕΡΤ όχι μόνο δεν έχει να φοβηθεί, αλλά επειδή εγώ τουλάχιστον πιστεύω στις δυνάμεις και τις δυνατότητές της, πολύ θα ωφεληθεί αν συνεχίσει αυτόνομη και απερίσπαστη την προσπάθεια η οποία γίνεται αυτήν την περίοδο, επειδή έχει την κατάλληλη υποδομή, περισσότερο από κάθε άλλη φορά σήμερα, επειδή έχει το καλύτερο έμψυχο ανθρώπινο δυναμικό, το καλύτερο κρινόμενο με διεθνή κριτήρια. Και έχει -πιστεύω- πέραν όλων των άλλων σ' αυτήν τη συγκυρία και την καλή διάθεση υποδοχής και αποδοχής των προγραμμάτων της από τον ελληνικό λαό, που πολύ έχει απογοητευθεί από τον τρόπο με τον οποίο διαχειρίστηκαν τις συχνότητες που τους παραχωρήθηκαν οι ιδιωτικοί τηλεοπτικοί σταθμοί στη χώρα μας. Ευχαριστώ πολύ.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Ο επίτιμος Πρόεδρος της Νέας Δημοκρατίας κ. Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κυρίες και κύριοι συνάδελφοι, ο κύριος Υπουργός προτού μάλιστα τριτολογήσει ή τεταρτολογήσει, όπως μας απείλησε, επεξετάθη πολύ πέραν του θέματος, το οποίο η Νέα Δημοκρατία έθεσε.

Η Νέα Δημοκρατία δεν θέλησε σήμερα να συζητήσει το μεγάλο όντως πρόβλημα των Μέσων Μαζικής Επικοινωνίας.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Αναφέρθηκε η κ. Μπακογιάννη.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εσείς το ανοίξατε και είναι φυσικό να υπάρξει συνέχεια.

Σε ό,τι με αφορά θα ήθελα πολύ σύντομα να κάνω μερικές επισημάνσεις.

Ορθώς αναφερθήκατε, κύριε Υπουργέ, στο 1989. Θα πρέπει όμως, αφού πάτε τόσο παλιά, να πάτε και λιγάκι παραπίσω, για να θυμηθείτε τι εδιορθώσαμε τότε ως κυβέρνηση Νέας Δημοκρατίας μαζί με την Αριστερά στον τομέα της τηλεόρασης.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ.ΠΑΝΑΓΙΩΤΗΣ Ν.ΚΡΗΤΙΚΟΣ.)

Να θυμηθείτε την τραγική οκταετία του ΠΑΣΟΚ, όταν η τηλεόραση είχε γίνει το υπ'αριθμόν ένα πολιτικό πρόβλημα. Εγώ αναγκάστηκα να ζητήσω από το λαό των Αθηνών -ακολούθησαν εκατό χιλιάδες Αθηναίοι και κατέβηκαν σε συλλαλητήριο υπό βροχή, εσείς σήμερα εάν δοκιμάζατε, αμφιβάλλω εάν θα μαζεύατε χίλιους- να διαμαρτυρηθούμε για την αντιδημοκρατική τηλεόραση τότε, η οποία έπαιζε καταλυτικό


 

  

Σελίδα 2366 

 

ρόλο στα πολιτικά πράγματα.

Ορθώς σας είπε η κ. Μπακογιάννη ότι σήμερα στο τέλος-τέλος η κρατική τηλεόραση δεν είναι μείζον πρόβλημα, με την έννοια ότι δυστυχώς, λέω εγώ, έχει πάντοτε μικρή ακροαματικότητα. Δεν είναι αμελητέα ποσότης, αντίθετα πιστεύω μαζί με εσάς, για το λόγο ότι ακούγεται από όλη την επικράτεια, είναι σημαντικό να κάνει σωστά τη δουλειά της, πλην όμως δεν έχει τη σημασία που είχε τότε. Τότε δημιουργούσε πολιτική πραγματικότητα.

Εγώ υπήρξα το κατ' εξοχήν θύμα εκείνης της εποχής, της φασιζούσης νοοτροπίας της ΠΑΣΟΚικής τηλεόρασης. Θυμούμαι -και δεν θα το ξεχάσω ποτέ- στο Λονδίνο όταν έκανα μία δήλωση, την οποία διόρθωσα αμέσως, εν συνεχεία, ότι η κρατική τηλεόραση με εξόντωσε κυριολεκτικά, παρουσιάζοντας μία εκδοχή η οποία δεν ήταν η ηθελημένη και την οποία στη συνέχεια διόρθωσα. Αλλά μέχρι τέλους είχε καταφέρει η κρατική τηλεόραση να δημιουργήσει ατμόσφαρα, εναντίον της οποίας δεν μπόρεσα να ανταπεξέλθω, ούτε μήνες, ούτε χρόνια μετά.

Αυτό ήταν το άθλιο καθεστώς το οποίο εκληρονόμησε τότε η Νέα Δημοκρατία μαζί με την Αριστερά. Και πράγματι, τότε ψηφίσαμε ένα νόμο και επιτρέψαμε τις ιδιωτικές τηλεοράσεις. Εδώσαμε και κατά τη διάρκεια της δικής μας διακυβέρνησης άδειες, χωρίς να ζητήσουμε αντιπαροχή.

Δεν ελύσαμε το πρόβλημα της ιδιωτικής τηλεόρασης, δεν επιχειρήσαμε καν να το λύσουμε, διότι είχε δημιουργηθεί μία τέτοια κατάσταση, ώστε η δική μου κυβέρνηση τότε δεν έκρινε ότι μπορούσε να παρέμβει και να βάλει τάξη.

Πράγματι, δημιουργήθηκε ένα καθεστώς που δεν ήταν το επιθυμητό- πάρα πολλές νόμιμες ή μη νόμιμες και παράνομες τηλεοράσεις και ραδιοφωνικοί σταθμοί- το οποίο και εσείς κληρονομήσατε και το οποίο υπάρχει ακόμα και σήμερα, κύριε Υπουργέ,.

Εμείς κυβερνήσαμε επί τριάμισι χρόνια, εν όψει τεραστίων δυσχερειών και σας είπα τι βαθιά τομή προς τη δημοκρατία κάναμε στα Μέσα Μαζικής Ενημέρωσης. Εσείς επί τέσσερα χρόνια, μήπως επιβάλατε και δεν το έμαθα -σας διέκοψα προηγουμένως και σας ρώτησα- στις ιδιωτικές τηλεοράσεις να πληρώνουν τίποτα στο κράτος; Είπατε ότι θα απαντήσετε στην πρωτολογία σας και δεν το άκουσα. Ας το κάνετε στη δευτερολογία σας ή δεν ξέρω πότε.

Κυρίες και κύριοι συνάδελφοι, η Κυβέρνηση νομίζω ότι επιχειρεί να βάλει τάξη τώρα σε αυτήν την αναρχία, σε αυτό το χάος. Σωστά κάνετε, κύριε Υπουργέ. Και μακάρι να βάλετε τάξη. Εγώ το εύχομαι, αλλά μέχρι στιγμής τουλάχιστον δεν είδα να πραγματοποιείται. Υπάρχει καθυστέρηση. Είσαστε τέσσερα χρόνια Κυβέρνηση του ΠΑΣΟΚ, μη εκσυγχρονιστικές, εκσυγχρονιστές, όπως και αν λέγεστε, στο ίδιο κόμμα ανήκετε, την ίδια παράταξη αντιπροσωπεύετε στο Κοινοβούλιο.

'Οσον αφορά το συγκεκριμένο θέμα της επερώτησης, κύριε Υπουργέ, εγώ ξεκίνησα με πάρα πολύ καλή διάθεση έναντι της κρατικής τηλεοράσεως. Δεν είμαι από αυτούς που παρουσιάζονται, διότι δεν θέλω να παρουσιάζομαι, δεν επιδιώκω δημοσιότητα αυτόν τον καιρό. 

Θα ήθελα να κάνω την πρώτη παρατήρηση. 'Εχετε την εντύπωση, κύριε Υπουργέ, ότι αυτοί που καλούνται, καλούνται γιατί τους κάνουν ρουσφέτι; Δεν γνωρίζετε ότι υπάρχουν άνθρωποι που έχουν ακροαματικότητα και οι οποίοι είναι τηλεοπτικοί, ζητούνται και άλλοι που δεν ζητούνται με τίποτα ή δεν "καταπίνονται" με τίποτα;

Θέλω να ελπίζω ότι η δική σας κρατική τηλεόραση, η Ελληνική Ραδιοφωνία Τηλεόραση ή όπως αλλιώς λέγεται, σήμερα ακολουθεί το σωστό κανόνα και επιλέγει τα πρόσωπα τα οποία καλεί με αντικειμενικά κριτήρια.

Δεν σας κατηγορήσαμε γι'αυτό και δεν νομίζω ότι κατηγορεί και το κόμμα σας την κρατική τηλεόραση γι'αυτές τις επιλογές της. Εμείς σας κατηγορήσαμε για τις ειδήσεις, κύριε Υπουργέ. Και εδώ νομίζω ότι είναι το μεγάλο πρόβλημα. Εγώ μόνο γι'αυτό θα μιλήσω και θα κατέβω αμέσως από το Βήμα. Δεν είχα άλλωστε πρόθεση να μιλήσω, αν δεν με προκαλούσατε με αυτά που είπατε για το παρελθόν.

Τα δελτία ειδήσεων στις ιδιωτικές τηλεοράσεις είναι απαράδεκτου επιπέδου. Παρουσιάζουν σαν ειδήσεις αυτά που δεν είναι ειδήσεις, αλλά που έχουν ενδεχομένως απήχηση στην κοινή γνώμη, ακούγονται, ζητούνται και κατεβαίνει το επίπεδο της ενημέρωσης πολύ χαμηλά.

Θα περίμενε κανείς από την κρατική τηλεόραση να κάνει ακριβώς το αντίθετο. Ιδιαίτερα σε ό,τι αφορά τα πολιτικά, η επισήμανση που κάνω με βαθιά λύπη είναι ότι η πολιτική κατέληξε να μην απασχολεί τα Μέσα Μαζικής Ενημέρωσης. Τα απασχολεί η παραπολιτική, το κουτσομπολιό. Μπορεί να γίνει μία πολύ σημαντική συζήτηση ή ανταλλαγή απόψεων για θέματα ουσιαστικά. Για τα ουσιαστικά θέματα κανείς δεν θα μιλήσει. Για το ενδεχόμενο ύπαρξης κάποιας τριβής, κάποιας διαφωνίας, κάποιας αντιδικίας, θα αρπάξουν την ευκαιρία για να δημιουργήσουν πολλές φορές ανύπαρκτα θέματα ή να προβάλουν υπέρμετρα, υπαρκτά, αλλά ασήμαντα προβλήματα.

'Ετσι, τα μεγάλα προβλήματα του λαού -είναι ένα παράπονο που τον τελευταίο καιρό το ΚΚΕ και η Αριστερά γενικότερα διατυπώνει και έχει δίκιο -δεν περνούν και δεν συζητούνται. Θα περίμενε κανείς αυτό ακριβώς να καλύψει η κρατική τηλεόραση. Είχαν δίκιο οι επερωτώντες όταν σας ανέφεραν συγκεκριμένα προβλήματα, συγκεκριμένα θέματα.

Ε, δεν είναι τόσο μεγάλο πρόβλημα του λαού τουλάχιστον την εποχή της δημοκρατίας -ήταν την εποχή του Παττακού- να εγκαινιάσει ο Πρωθυπουργός ένα έργο ή να περιοδεύει ο Πρωθυπουργός ανά την Ελλάδα. Εγώ σας λέω ειλικρινώς, κύριε Υπουργέ, όταν ήμουν Πρωθυπουργός, απέφευγα, δεν το ήθελα, δεν το επέτρεπα στην κρατική τηλεόραση, διότι θυμόμουν άλλωστε και την περίφημη εποχή του σφυριού του Παττακού, την εποχή της δικτατορίας. Δεν είναι τόσο σημαντικό.

Με ενοχλεί ως πολίτη 'Ελληνα να βλέπω να αρχίζει τακτικά το δελτίο της κρατικής τηλεοράσεως με το να παρουσιάζει τον κ. Σημίτη συνοδευόμενο μάλιστα από την αυλή του, ότι έκανε αυτό και εκείνο. Και για λόγους σεμνότητας αφήστε το αργότερα. Και ακόμη, κύριε Υπουργέ, δεν μπορεί -και το κοίταξα, παρ' όλο που δεν παρακολουθώ τακτικά τηλεόραση, καμιά φορά όμως, συμβαίνει να ανοίγω ιδίως την κρατική τηλεόραση- να είναι πρώτη είδηση ο κ. Σημίτης και τελευταία είδηση ο Κωνσταντίνος Καραμανλής, ο Αρχηγός της Αντιπολιτεύσεως, ο οποίος κατά σύμπτωση μάλιστα εκείνες τις ημέρες είπε -το επεσήμανε σωστά ο κ. Λιάπης- και κάτι σοβαρότερο ίσως, όχι ως θέση, αλλά ως θέμα. Απησχολήθη με θέματα σοβαρότερα. Είναι λάθος, είναι κακόγουστο, είναι άσχημο να είναι ο ένας πρώτος σταθερά και ο άλλος τελευταίος.

Τέλος, κύριε Υπουργέ, θα ήθελα να σας πω εις ό,τι αφορά την αμφισβήτηση την οποία άκουσα να διατυπώνετε σε σχέση με την καταγγελία, για τη διένεξη μεταξύ δύο Υπουργών η οποία δεν μετεδόθη, ότι αυτό δεν έγινε κατόπιν εντολών, οι οποίες δεν μπορεί να είναι τίποτε άλλο παρά κυβερνητικές. Μας κατηγορήσατε μάλιστα γιατί σπεύσαμε να υιοθετήσουμε αυτήν την κατηγορία. Αλλά, κύριε Υπουργέ, τι παραπάνω απόδειξη θέλετε, όταν ο ίδιος ο αρμόδιος διευθυντής, τον οποίο εσείς στο τέλος-τέλος επιλέξατε και κρατήσατε ή διορίσατε, έρχεται και λέει "παραιτούμαι, διότι μου επεβλήθη να κάνω αυτό"; Θα με συγχωρήσετε, αλλά για να ελαφρύνω και λίγο την ατμόσφαιρα, μου θυμίζει τον απατημένο Γερμανό σύζυγο, τον οποίο συνόδευε η καταραμένη, κατά την έκφρασή του, αβεβαιότητα σε ό,τι αφορά την απιστία της γυναίκας του ακόμη και όταν είχε χειροπιαστές αποδείξεις.

Φροντίστε, κύριε Υπουργέ, να διορθώσετε ορισμένα πράγματα, τα οποία κακώς έχουν. Διότι πράγματι η κρατική τηλεόραση αξίζει καλύτερης τύχης.

Κυρίες και κύριοι συναδελφοι, κύριε Υπουργέ, μην ξεχνούμε ότι ο ελληνικός λαός πληρώνει σαράντα δύο περίπου δισεκατομμύρια δραχμές το χρόνο -έτσι δεν είναι, κύριε Υπουργέ;- για να κρατηθεί η κρατική τηλεόραση. Μην ξεχνάτε ότι τα άλλα κανάλια, εν πάση περιπτώσει, δεν πληρώνουν στο κράτος, αλλά δεν πληρώνονται και από τον ελληνικό λαό.

'Οταν, λοιπόν, ο ελληνικός λαός πληρώνει αυτά τα χρήματα,


 

  

Σελίδα 2367 

 

έχει την απαίτηση τουλάχιστον να γίνεται ένα χρήσιμο έργο. Και επειδή περνούμε τη φάση του προϋπολογισμού, που όλοι μιλούμε για οικονομίες, θα σας έλεγα ότι καιρός είναι κάποτε να γίνουν και οικονομίες στην ΕΡΤ. Εγώ δεν θέλω να θέσω το θέμα των υπεραρίθμων υπαλλήλων.

Η Κυβέρνησή σας ακολουθεί μία πρωτότυπη πολιτική, διεθνώς πρωτότυπη. Θέλει να εξυγιάνει την οικονομία χωρίς να απολύσει κανέναν. Το πώς θα το καταφέρετε αυτό, θα το δούμε στο μέλλον. Πολύ φοβούμαι ότι αυτό θα οδηγήσει σε αδιέξοδο. Αλλά εντάξει. Δεν είμαι και εγώ της γνώμης ότι πρέπει να απολύονται άνθρωποι. Τουλάχιστον δεν μπορείτε να μειώσετε τις δαπάνες, οι οποίες γίνονται για προγράμματα και για συνεργάτες; Εκεί δεν έχετε κανένα απολύτως εμπόδιο στο να κάνετε πράγματι μία βαθιά τομή.

Κυρίες και κύριοι συνάδελφοι, είναι ανάγκη η κρατική τηλεόραση να προσεχθεί. Δεν είμαι καθόλου ευχαριστημένος από την πορεία της ιδιωτικής τηλεοράσεως. Δεν έχω καμία αμφιβολία, ότι τελικά τα πράγματα θα βελτιωθούν με την πάροδο του χρόνου. Αλλά αυτήν την ώρα είμαστε σε μια πολύ άσχημη φάση. Κύριε Υπουργέ, το μόνο που απομένει ως αντίβαρο είναι η κρατική τηλεόραση.

'Εχετε πετύχει ορισμένα πράγματα, έχετε αποτύχει σε άλλα. Φροντίστε, όσο είναι δυνατόν, αυτή η κρατική τηλεόραση να επιζήσει, να βελτιωθεί, να μπορέσει να κρατήσει την αναγκαία ισορροπία, για να μην πέσουμε δυστυχώς στο επίπεδο εκείνο, το οποίο θα οδηγήσει γενικότερα τον πολιτικό μας βίο αλλά και την ελληνική κοινωνία σε μία εξέλιξη δυσάρεστη και επικίνδυνη.

(Χειροκροτήματα απο την πτέρυγα της Νέας Δημοκρατίας.)

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος της Νέας Δημοκρατίας κ. Προκόπης Παυλόπουλος έχει το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, κυρίες και κύριοι συναδελφοι, θα ήθελα να πω στον κύριο Υπουργό, ακούγοντάς τον, ότι είχα να επιλέξω ανάμεσα σε δυο παρατηρήσεις. Η πρώτη παρατήρηση είναι λίγο πιραντελλική. Δεν ξέρω ποιον τίτλο θα επέλεγε για να βάλει στην ομιλία του, το "'Ετσι είναι, αν έτσι νομίζετε" ή το "Απόψε αυτοσχεδιάζουμε".

Θα προτιμήσω να του τονίσω όμως κάτι άλλο. Θυμάμαι ότι ένας, λίγο γνωστός στη χώρα μας, Γάλλος φιλόσοφος, ο Bourget, είχε πει ότι πρέπει να μάθουμε να ζούμε όπως σκεφτόμαστε, αλλιώς αργά ή γρήγορα θα μάθουμε να σκεφτόμαστε όπως ζούμε. Φοβάμαι ότι στο χώρο της Κυβέρνησης οι άνθρωποι σκέφτονται, δυστυχώς, όπως ζουν.

Δεν θα μείνω άλλο σε αυτό. Θα προσπαθήσω μόνο, στα λίγα λεπτά που έχω, να δω ποιες είναι οι υποχρεώσεις που έχει σύμφωνα με το Σύνταγμα και σύμφωνα με το πολίτευμα η ΕΡΤ και τι κάνει έναντι αυτών των υποχρεώσεων.

Θα σας θυμίσω, κύριε Υπουργέ, ότι το καθεστώς της ΕΡΤ, όπως και γενικότερα της ραδιοφωνίας και της τηλεόρασης, διέπεται από τις διατάξεις του άρθρου 15 παράγραφος 2 του Συντάγματος , οι οποίες καθιερώνουν τις τρεις θεμελιώδεις αρχές, με βάση τις οποίες πρέπει και οφείλει να λειτουργεί η ραδιοφωνία και η τηλεόραση. Οι αρχές αυτές είναι: Πρώτον, η αντικειμενικότητα, δεύτερον, η ισοτιμία και τρίτον, η ποιότητα.

Για ποιο λόγο το Σύνταγμα θέτει αυτές τις αρχές; 'Ισως δεν έχει γίνει αντιληπτό ότι η ραδιοφωνία και η τηλεόραση αποτελούν δημόσια υπηρεσία. Δημόσια υπηρεσία που λειτουργεί κατά παραχώρηση. Βεβαίως θα πρέπει να σας πω ότι αυτό το πράγμα ισχύει και για την ιδιωτική ραδιοφωνία και τηλεόραση. Μόνο που εκεί υπάρχει μια διαφορά. Αυτή η επιταγή του Συντάγματος, μέχρι σήμερα είναι γράμμα κενό περιεχομένου. Διότι, ενώ έχουν δοθεί οι άδειες τόσα χρόνια, στην πραγματικότητα δεν έχει υπογραφεί η σύμβαση, η οποία θα ολοκλήρωνε το καθεστώς, με αποτέλεσμα να μην λειτουργούν πλήρως ως δημόσιες υπηρεσίες. Ενώ η ΕΡΤ λειτουργεί, γιατί αποτελεί δημόσια υπηρεσία και διαχειρίζεται δημόσια επιχειρήση, η οποία μάλιστα ζει και δραστηριοποιείται με τα χρήματα του Ελληνικού Λαού. Αυτή είναι η βασική διαφορά.

Το ζήτημα δε του γιατί τα ιδιωτικά κανάλια μέχρι σήμερα, ιδιαίτερα στην τηλεόραση, δεν έχουν φθάσει στο σημείο να έχουν ολοκληρώσει το καθεστώς τους, είναι κυρίως θέμα ευθύνης των Κυβερνήσεων του ΠΑ.ΣΟ.Κ., αφού κυβερνάει τα περισσότερα χρόνια.

Το ερώτημα είναι: Για ποιο λόγο δεν έχει ολοκληρωθεί αυτό το καθεστώς; Είναι απλώς και μόνο η τσαπατσουλιά; Είναι απλώς και μόνο η αδυναμία της Κυβέρνησης να προχωρήσει ή μήπως είναι ένα ιδιότυπο καθεστώς ομηρίας, στο οποίο θέλει η Κυβέρνηση να κρατάει τα κανάλια για να μπορεί να επιβάλει εκείνο το οποίο εκείνη θέλει; Αυτό είναι το μεγάλο ερώτημα, το οποίο αιωρείται ως σήμερα. Η ΕΡΤ όμως, πρώτον, είναι δημόσια υπηρεσία, δεύτερον, είναι δημόσια επιχείρηση και τρίτον ζει με χρήματα του ελληνικού λαού. Πρέπει κατά μείζονα λόγο αυτές τις αρχές του Συντάγματος να τις τηρεί.

Να σας θυμίσω τι σημαίνουν οι δυο πρώτες αρχές, γιατί γι' αυτές μιλάμε περισσότερο. Τι σημαίνει πρώτα-πρώτα, η αρχή της αντικειμενικότητας; Η αρχή της αντικειμενικότητας αναλύεται σε δυο στοιχεία: Στην αρχή της αμεροληψίας και στην αρχή της πολυμέρειας. Δηλαδή, οφείλει, κατά τη διάρκεια των ειδήσεων και των ενημερωτικών εκπομπών, κατά κύριο λόγο, πρώτα-πρώτα να εξασφαλίζει τον αμερόληπτο τρόπο μετάδοσης των ειδήσεων και βεβαίως να εξασφαλίζει την πολυμέρεια, δηλαδή το να ακούγονται οι διαφορετικές γνώμες, για να υπάρχει αυτό που θα λέγαμε συμψηφιστική ουδετερότητα. Δηλαδή, να αποδυναμώνεται ο προπαγανδιστικός λόγος.

Αυτή είναι η βασική υποχρέωση την οποία έχει η ΕΡΤ, όπως την έχουν και τα υπόλοιπα κανάλια. Τονίζω όμως την ΕΡΤ, γιατί σας είπα και πάλι την ιδιομορφία που παρουσιάζει. Και βεβαίως πρέπει να υπάρχει και η ισοτιμία. Η ισοτιμία που συμβαδίζει με την αρχή της ισότητας και σημαίνει ίση μεταχείριση σε ουσιωδώς όμοιων καταστάσεων, αλλά και άνιση μεταχείριση σε ουσιωδώς ανόμοιων καταστάσεων. Απέναντι σ' αυτές τις υποχρεώσεις τι έχει κάνει η ΕΡΤ μέχρι σήμερα; Πώς έχει αντιδράσει;

Θα μου επιτρέψετε, πριν φθάσω στο σημείο αυτό, να σας πω το εξής: Αναφερθήκαμε προηγουμένως -ο κ. Μητσοτάκης τόνισε τα περισσότερα, δεν μου μένουν πολλά να πω- στο νόμο του 1989. Ξεχάσατε, κύριε Υπουργέ, ότι μέχρι εκείνη τη στιγμή υπήρχε ένα απαράδεκτο κρατικό μονοπώλιο, που λειτουργούσε υπό τους όρους που ξέρουμε όλοι.

Και η τότε κυβέρνηση ήλθε από τη μία πλευρά να απελευθερώσει την ενημέρωση από ένα απαράδεκτο και αναχρονιστικό κρατικό μονοπώλιο και δεύτερον να βάλει τάξη σε μία αναρχία που είχε ήδη επικρατήσει. Ξεχάσατε μήπως ότι ήδη είχαν αρχίσει να λειτουργούν παρανόμως ιδιωτικά κανάλια και ιδίως λειτουργούσε ημιπαρανόμως -είχε προηγηθεί η προσπάθεια πάλι κατ' ανάγκη από σας- της ιδιωτικής ραδιοφωνίας; Στην πραγματικότητα επιχειρήθηκε μία νομιμοποίηση αυθαιρέτων που δεν έχει ολοκληρωθεί μέχρι σήμερα. Γιατί και σήμερα ο χάρτης της ραδιοφωνίας και της τηλεόρασης είναι ένας χάρτης αυθαιρεσίας, όπου εξακολουθούμε ακόμη να προσπαθούμε να νομιμοποιήσουμε αυθαίρετα. Και αυτή είναι μία πραγματικότητα που κανείς δεν μπορεί να την αγνοήσει.

Απέναντι σ' αυτήν την πραγματικότητα, ποια είναι η αντικειμενική λειτουργία της κρατικής ΕΡΤ και σε ό,τι αφορά τις ειδήσεις και σε ό,τι αφορά τις ενημερωτικές εκπομπές;

Να μου επιτρέψετε να σας πω πρώτα πρώτα ότι οι ειδήσεις αποτελούν απλώς και μόνο τρόπο προπαγάνδισης του κυβερνητικού έργου. Δεν υπάρχει κανενός είδους αντικειμενικότητα και κανενός είδους αμεροληψία στον τρόπο με τον οποίο μεταδίδονται. Και θα σας πω ορισμένα παραδείγματα τα οποία θεωρώ ως χαρακτηριστικά. Θα πάρω μόνο τα πιο πρόσφατα.

Πήρατε ως αφετηρία, κύριε Υπουργέ, απλώς και μόνο το χρόνο που άρχισε η νέα προσπάθεια στην ΕΡΤ. Μα, η ιστορία της ΕΡΤ ξεκινάει νωρίτερα. Δεν μπορούμε να σταματήσουμε στην 20ή Οκτωβρίου, επειδή τότε ξεκίνησε η προσπάθειά σας.

Ας πάρουμε λοιπόν τις ειδήσεις, για να δούμε ορισμένα παραδείγματα. Είχαμε ένα πολύ μεγάλο γεγονός, το οποίο


 

  

Σελίδα 2368 

 

άρχισε από το Μάιο του 1997, το γεγονός που σχετίζεται με τις αναγκαστικές συνενώσεις Οργανισμών Τοπικής Αυτοδιοίκησης. Η ΕΡΤ, από πλευράς ειδήσεων, μετέδιδε σχετικά θέματα όταν επρόκειτο να πάνε κάπου ο κ. Παπαδόπουλος ή ο κ. Μαντέλης ή ο κ. Παπαδήμας. Δεν μετέδιδε καμία αντίδραση των κατοίκων που εκείνη την εποχή -ιδίως από το καλοκαίρι και μετά- είχε αποτελέσει καθημερινή πράξη. Οι αντιδράσεις των κατοίκων απουσίαζαν από τα δελτία ειδήσεων κατά τρόπο προκλητικό και απαράδεκτο.

Από κει και πέρα θα ήθελα να τονίσω τι συνέβη όταν συνεζητείτο επί της αρχής το σχέδιο νόμου στη Βουλή ή όταν συνεζητείτο στην επιτροπή. Θυμάμαι στην επιτροπή, κύριε Υπουργέ, πως ένα βράδυ κατάφερε η ΕΡΤ -όλα τα άλλα κανάλια μετέδωσαν αντικειμενικά- να μεταδώσει μόνο αποσπάσματα από την ομιλία του κ. Παπαδόπουλου και ούτε λέξη από το λόγο της Αντιπολίτευσης. Εδώ είναι ο κοινοβουλευτικός συντάκτης της ΕΡΤ, για να σας πει ότι είχε δώσει το ρεπορτάζ. Αρνήθηκε δε η ΕΡΤ, να μεταδώσει εκτεταμένα αποσπάσματα από τη συζήτηση που γινόταν εδώ για ένα μεγάλο θέμα, το οποίο πνίξατε στη συνέχεια, γιατί δεν συνέφερε να βγει προς τα έξω έτσι όπως κατήντησε το θέμα της Τοπικής Αυτοδιοίκησης.

Σε όλη την ιστορία των αναγκαστικών συνενώσεων Οργανισμών Τοπικής Αυτοδιοίκησης, που είχα την ατυχία να το ζήσω εγώ προσωπικά, οι ειδήσεις της ΕΡΤ λειτούργησαν αποκλειστικά και μόνο ή για να προβάλουν ανύπαρκτες κυβερνητικές θέσεις ή για να καταπνίξουν τα ζητήματα που είχαν δημιουργηθεί.

Θέμα δεύτερο, το τόνισε η κ. Μπακογιάννη και θα σας το θυμίσω. Είχε γίνει η μαζική δολοφονία στο Λούξορ. Πρώτο θέμα σε όλα τα κανάλια. Και φυσικά και στα ελληνικά ιδιωτικά κανάλια. Βασικό θέμα στις ειδήσεις η ξινωρύς Σημίτη-Τσουκάτου, η οποία πήγαινε ύστερα από πρωινό καφέ, για να επισκεφθεί ένα υποκατάστημα του ΙΚΑ, στην Καλλιθέα νομίζω. Αυτήν την εντολή είχαν πάρει, αυτήν την εντολή εκτελούσαν οι άνθρωποι. 'Η και αν δεν είχαν πάρει αυτήν την εντολή -για να μη κατηγορήσω κανένα, ενδεχομένως να μη δόθηκε τέτοια εντολή-θεώρησαν την εικαζόμενη βούληση της Κυβέρνησης ως τέτοια και φρόντισαν να την εκτελέσουν. Είναι αυτός τρόπος λειτουργίας δελτίου ειδήσεων; Είναι τρόπος ενημέρωσης του Ελληνικού Λαού από κρατική τηλεόραση;

Δεν θα ήθελα ν'αναφερθώ στα δεδομένα του BBC, τα οποία είπε ο κ. Αλογοσκούφης προηγουμένως. Αλλά τουλάχιστον θα έλεγα ότι θα έπρεπε να υπάρχει τουλάχιστον μία στοιχειώδης ευαισθησία σ'αυτό το θέμα.

Θέμα τρίτο: Σ'αυτήν την Αίθουσα διημείφθη ένας έντονος διάλογος, που είχε αρκετή σημασία, μεταξύ της κ. Παπανδρέου και του κ. Σηφουνάκη. Και μάλιστα είναι προς τιμήν της κ. Παπανδρέου, η οποία είπε ότι δεν ήταν εκείνη που ζήτησε να μην μεταδοθεί. Το ερώτημα είναι ότι η ΕΡΤ, ακόμη και αν δεν πήρε εντολή, φρόντισε να το κόψει αυτό. Και μάλιστα άκουσα κατάπληκτος το διευθυντή ειδήσεων της ΕΡΤ, να λέει ότι έπρεπε να περάσει λίγη ώρα για να αξιολογήσει το επεισόδιο, γιατί δεν μπορούσε να το μεταδώσει έτσι, χωρίς να καταλάβει περί τίνος επρόκειτο.

Και παραιτήθηκε ο κ. Στίμης, διευθυντής σύνταξης του δελτίου, λέγοντας ότι ο άνθρωπος είχε παρεμβάσεις στο έργο του. Και ακολούθησαν και οι γνωστές διαμαρτυρίες από την ΕΣΗΕΑ.

Τέταρτο παράδειγμα: Στη διαδικασία Αναθεώρησης του Συντάγματος στην επιτροπή ένας καυγάς μεταξύ ενός Υπουργού και ενός Βουλευτή εθεωρήθη ότι ήταν σημαντικό γεγονός για να μεταδοθεί. Την ίδια ώρα 17.15' ακριβώς, μαζί με τον κ. Σιούφα και τον κ. Κεφαλογιάννη παρουσιάσαμε μια πρόταση νόμου της Νέας Δημοκρατίας σχετικά με την καθιέρωση της αρχής της διαφάνειας. Φυσικά ιδιωτικά κανάλια έπαιξαν το θέμα. Ο διευθυντής του δελτίου ειδήσεων -οι συντάκτες έδωσαν το θέμα- είπε στο συντάκτη σας εδώ -αν θέλετε ρωτήστε τον- ότι δεν του βγαίνει θέμα από αυτό το ζήτημα και δεν έχει λόγο να το παίξει. Φυσικά δεν το έπαιξε. 'Επαιξε όμως τον καυγά ο οποίος έγινε επάνω.

Αυτή είναι η αντικειμενικότητα της ΕΡΤ. Με αυτόν τον τρόπο αντιλαμβάνεται την αποστολή της. Εγώ παρακολουθώ κρατική τηλεόραση και παρακολουθώ και τις προόδου που έκανε αμέσως μετά την εποχή που καταθέσαμε την επερώτησή μας. Πράγματι, μετά την κατάθεση της επερώτησης και στις ενημερωτικές εκπομπές και στα δελτία ειδήσεων είδαμε κάποια βελτίωση. Φαίνεται ότι είναι καλό να καταθέτουμε που και που τέτοιες επερωτήσεις, μόνο και μόνο για να δημιουργούμε τέτοιου είδους ενοχές στην ΕΡΤ.

Είδα τον κ. Παπανδρέου, ο οποίος μίλησε στο C.N.Ν. για ζητήματα τα οποία σχετίζονται με τα εθνικά μας θέματα και κυρίως με την ενταξιακή πορεία της Κύπρου. 'Ηταν μία αξιόλογη παρουσία, σωστή από πλευράς τοποθέτησης των ζητημάτων. Αλλά ο κ. Παπανδρέου δεν είπε και καμιά σοφία. Τόνισε τις πάγιες ελληνικές θέσεις. Σ' όλα τα δελτία της ΕΡΤ ήταν ένα θέμα που παιζόταν συνεχώς τονίζοντας το πως κατετρόπωσε τον κ. Ντεκτάς ο κ. Παπανδρέου.

Λέτε ότι δεν το μετέδωσαν τα άλλα κανάλια. Πρώτα πρώτα το γεγονός ότι το μετέδωσε το C.N.N., επειδή απευθυνόταν ο κ. Παπανδρέου προς τα έξω, ήταν ήδη σημαντικό γεγονός. Μπορεί να μην το μετέδωσαν, ενδεχομένως επειδή θεώρησαν ότι ο κ. Παπανδρέου τόνισε τις πάγιες ελληνικές θέσεις που τις ξέρει ο ελληνικός λαός. Εγώ το μόνο συμπέρασμα που έβγαλα όταν έβλεπα τον κ. Παπανδρέου να επαναλαμβάνεται μέσα από την ΕΡΤ ήταν ότι τα αγγλικά του είναι πολύ καλύτερα από τα ελληνικά του. Αυτήν την λεπτομέρεια δεν τη γνώριζα. Την έμαθα και αυτό ήταν χρήσιμο.

Ας πάμε τώρα στις ενημερωτικές εκπομπές. Πρώτα πρώτα σταθήκαμε σ' ένα γεγονός που με εκπλήσσει για Υπουργό Τύπου. Είπατε ότι εμφανίζονται και οι άνθρωποι από το χώρο της Αντιπολίτευσης, δηλαδή ο κ. Μάνος, ο κ. Αλογοσκούφης και άλλοι. Αυτό είναι η ομολογία της αποτυχίας σας. 'Οταν ο κ. Σημίτης, επέβαλε κατά τη διάρκεια της προεκλογικής περιόδου, αυτήν την περίφημη ιστορία του Debate του παράλληλου μονολόγου, από εκεί και πέρα το πήρε η ΕΡΤ ότι έτσι πρέπει να γίνεται. Δηλαδή, να φωνάζουμε έναν κυβερνητικό παράγοντα να φωνάζουμε και από την Αντιπολίτευση χωριστά και να λείπει ο διάλογος. 'Ετσι καταλαβαίνει η ΕΡΤ τη δημοκρατία; Ποιος σας είπε εσάς ότι εγώ ήθελα να πάω στην ΕΡΤ και να είμαι μόνος μου; Εγώ ήθελα τον κ. Παπαδόπουλο απέναντί μου για να συζητήσουμε. Επειδή δεν ήθελε να έρθει ο κ. Παπαδόπουλος έπεται ότι ή δεν γίνεται η εκπομπή ή θα πρέπει να εμφανισθώ μόνος μου; Αυτή είνα η δημοκρατία των Μέσων Μαζικής Ενημέρωσης; Λείπει ο διάλογος από την ΕΡΤ. Αν νοείτε το διάλογο και τη δημοκρατία στα Μέσα Μαζικής Ενημέρωσης ως διαδικασία παράλληλων μονολόγων, διαφωνούμε ριζικά. Δεν πάει ο καθένας να πει το ποίημά του στην ΕΡΤ, για να κάνουμε την εμφάνισή μας, ώστε να αυξήσουμε τη δημοτικότητά μας στις δημοσκοπήσεις.

Ο πολιτικός λόγος έχει άλλους κανόνες. Αν δεν τους ξέρετε ή αν δεν τους αντιλαμβάνεσθε, τόσο το χειρότερο για σας. Τονίζω ότι οι ενημερωτικές εκπομπές δεν λειτουργούν όχι γιατί δεν πηγαίνουν πρόσωπα αλλά γιατί ο τρόπος με τον οποίο γίνονται είναι απαράδεκτος. Είναι μια διαδικασία παράλληλων μονολόγων που γίνεται, έτσι ώστε να καλούνται πρόσωπα ανάλογα με το πόσο πουλάνε και που πουλάνε.

Δεύτερον, στις αρχές του φθινοπώρου, λίγο πριν συζητηθεί το σχέδιο νόμου για την Τοπική Αυτοδιοίκηση στη Βουλή, πήρα τηλεφώνημα από έναν δημοσιογράφο της ΕΡΤ, ο οποίος μου είπε ότι ο κ. Παπαδόπουλος, που συστηματικά απέφευγε να βγαίνει για διάλογο στην τηλεόραση -ομολογούσε ότι ήθελε να εκφράζει μόνος του τις απόψεις του θα έκανε μία εκπομπή στην ΕΡΤ. Μου ζητήθηκε να πάω και είπα ευχαρίστως, ναι. Ο δημιοσιογράφος μου είπε ότι θα ερχόντουσαν στο γραφείο μου ή στο σπίτι μου για να μου πάρουν μια δεκαπεντάλεπτη συνέντευξη η οποία θα μεταδιδόταν την ώρα που ο κύριος Υπουργός θα ήταν στη ΕΡΤ.

Δηλαδή, ο κύριος Υπουργός θα βρισκόταν στο στούντιο και εγώ θα είχα ένα δεκαπεντάλεπτο για να δώσω στον κ. Παπαδόπουλο τη δυνατότητα να λέει ό,τι θέλει αυτός από τηλεοράσεως. Είπα ότι αυτό είναι απαράδεκτο και αρνούμαι


 

  

Σελίδα 2369 

 

να το κάνω. Είπα μάλιστα τον Πρόεδρο της ΕΡΤ και το Γενικό Διευθυντή, ο οποίος είναι αρμόδιος για την ενημέρωση, ότι θεωρώ απαράδεκτο να γίνει αυτή η εκπομπή. Ξέρετε ποιο είναι το αποτέλεσμα για το οποίο ο κύριος Υπουργός θα έρθει να μας μιλήσει ως προς την ευαισθησία της ΕΡΤ; Δεν έγινε η εκπομπή. Δηλαδή, δεν ήθελε ο κ. Παπαδόπουλος να εμφανιστεί με "αντίπαλο", με την καλώς εννοούμενη έννοια της λέξης και δεν έγινε η εκπομπή.

Δηλαδή, αν δεν θέλει ο κύριος Υπουργός να εμφανιστεί με κάποιον άλλο, εκπομπή δεν γίνεται, με αποτέλεσμα να μην υπάρξει ούτε μία ενημερωτική εκπομπή, εκτός από ένα πεντάλεπτο που κλήθηκα εγώ π.χ. από την κ. Παναγιωταρέα σε μία εκπομπή, όπως επίσης και σε μία παλαιότερη εκπομπή, αρχές του καλοκαιριού, η κ. Ντόρα Νταϊλιάνα είχε την ευαισθησία να μας καλέσει με τον κ. Παπαδόπουλο.

Ποια είναι η λογική σας στις ενημερωτικές εκπομπές; Καλούνται μόνον όταν το θέλουν οι Υπουργοί; Δεύτερον, καλούμε εκείνους τους οποίους θέλουμε μόνους τους για να μην υπάρχει ο αντίλογος από την άλλη πλευρά; Αν εσείς το θεωρείτε ενημερωτικές εκπομπές αυτό το πράγμα, σας διαβεβαιώ ότι εμείς δεν το θεωρούμε καθόλου. Δεν είναι εκπομπές αυτά τα πράγματα. Σας είπα και πάλι ότι δεν πρόκειται περί ενημερώσεως. Η ΕΡΤ πάσχει στο σημείο αυτό. Και πάσχει γιατί δεν έχει φύγει ποτέ από τους ανθρώπους της ΕΡΤ η λογική του προϊσταμένου. Η λογική του ανθρώπου ο οποίος είτε βρίσκεται στο απομονωμένο Μέγαρο Μαξίμου, είτε στο ακαλαίσθητο κτίριο της οδού Ζαλοκώστα και ο οποίος πάντοτε αποτελεί το φυσικό προϊστάμενο.

Θα είμαστε ευτυχείς να γίνει προσπάθεια μεταρρύθμισης και η επερώτηση αυτόν το σκοπό έχει. Ξεκίνησε μία νέα προσπάθεια στην ΕΡΤ και μη νομίζετε ότι στο σημείο αυτό θέλουμε να δημιουργήσουμε προβλήματα. Να τη βοηθήσουμε θέλουμε στην αξιοπιστία της. Ειρήσθω εν παρόδω σε ό,τι αφορά τα άλλα προγράμματα είναι πάρα πολύ καλή. Διανύει ίσως από τις καλύτερες περιόδους της Ελληνικής Τηλεόρασης σε ό,τι αφορά π.χ. τα ντοκυμαντέρ αυτήν τη στιγμή. Αλλά μην ψάχνετε, κύριε Υπουργέ, άλλο. Και αν ακόμα δεν δίνετε εσείς εντολές -και θα ήθελα πολύ να το πιστέψω- έχουν την αίσθηση ότι αυτή είναι η εικαζόμενη βούλησή σας και αυτήν εκτελούν. Αυτήν τη νοοτροπία πρέπει να την κόψετε αν θέλετε να υπάρξει ουσιαστική μεταρρύθμιση στην τηλεόραση. Γιατί αυτή η μεταρρύθμιση που βλέπουμε τώρα έχει δύο όψεις. Μοιάζει λίγο με τη σελήνη, έχει τη φωτεινή και τη σκοτεινή της πλευρά. Τη σκοτεινή της πλευρά δεν είναι ανάγκη να την πούμε εδώ. Την κατήγγειλε η ΠΟΣΠΕΡΤ με τις απολύσεις που έγιναν και με τις προσλήψεις που έγιναν και τα κριτήρια που επικκράτησαν ως προς τις προσλήψεις, τα ακούσατε προχθές από την ΕΣΗΕΑ. Ούτε η ΠΟΣΠΕΡΤ είναι προσκείμενη στη Νέα Δημοκρατία ή στην Αντιπολίτευση, ούτε η ΕΣΗΕΑ αποτελεί σωματείο ελεγχόμενο από κανένα κόμμα και πολύ περισσότερο από τη Νέα Δημοκρατία.

Δεν είμαστε εμείς που τα λέμε αυτά. Το κατ' εξοχήν συνδικαλιστικό όργανο του δημοσιογραφικού κόσμου σας καταλογίζει αυτά που σας καταλόγισε και το ξέρετε. Από εκεί και πέρα γιατί αιτιάσθε αυτήν την επερώτηση; Σας είπα και πάλι πως αυτήν την επερώτηση πάρτε την σαν αφετηρία μίας προσπάθειας συμβολής της Αντιπολίτευσης σε αυτήν τη διαδικασία αναδιοργάνωσης της ΕΡΤ. Κάνετε εδώ ένα σημαντικό λάθος, κύριε Υπουργέ. Το 1989 η ΕΡΤ ήταν παντοδύναμη. 'Οταν δημιουργήθηκαν τα ιδιωτικά κανάλια, ούτε την υποδομή είχαν ούτε τα χρήματα που διέθετε η ΕΡΤ είχαν. Τώρα γιατί η ΕΡΤ κατάντησε να είναι φτωχός συγγενής, από εκεί και πέρα ψάξτε να το βρείτε αλλού. Οι αιτίες είναι άλλες και τις ξέρετε. Είναι οι αιτίες εκείνες οι οποίες ταλανίζουν όλες τις δημόσιες επιχειρήσεις σήμερα. Η νοοτροπία αυτής της κρατικοδίαιτης νομενκλατούρας η οποία εξακολουθεί να βρίσκεται μέσα στις δημόσιες επιχειρήσεις για να επιβιώσει. Είναι εκείνη η νομενκλατούρα η οποία στην πραγματικότητα τροφοδοτεί όλα σας τα όργανα, είτε πρόκειται για την Κεντρική σας Επιτροπή, είτε πρόκειται για τα μέλη του Συνεδρίου τα οποία εξέλεξαν τον κ. Σημίτη. Αυτή είναι η νοοτροπία που επικρατεί στην ΕΡΤ σε ό,τι αφορά πολλούς απ' αυτούς που εργάζονται μέσα σ' αυτόν το χώρο. Βεβαίως υπάρχουν μέσα και άξιοι άνθρωποι, υπάρχουν εκείνοι που αγωνίζονται νυχθημερόν και εκείνοι οι οποίοι διακινδυνεύουν το ψωμί τους. Γιατί, αν δημιουργηθούν προβλήματα στην ΕΡΤ, εκείνοι έχουν να χάσουν. Με τη μόνη διαφορά ότι εκείνοι που κρατούν τα ηνία της ΕΡΤ δεν είναι οι εργαζόμενοι, είναι αυτοί που εσείς διορίζετε κάθε φορά και που, ξανατονίζω πως, αν εσείς δεν τους δίνετε εντολές -και θα ήθελα να το πιστέψω- τουλάχιστον έτσι έχουν μάθει να ενεργούν, γιατί αυτήν τη νοοτροπία τους δώσατε. Με αυτήν τη λογική τους εμποτίσατε όλα αυτά τα χρόνια.

Τελειώνω, λέγοντάς σας ότι η ΕΡΤ βαδίζει ένα δύσκολο δρόμο ανάμεσα σε δύο "ληστές", τον Πιτυοκάμπτη και τον Προκρούστη.

Ο Πιτυοκάμπτης παραμορφώνει την ΕΡΤ με δύο μέσα: Την ηγεσία της από τη μία πλευρά στο Ραδιομέγαρο και το Υπουργείο από την άλλη, στο Μέγαρο της οδού Ζαλοκώστα. Στην κυριολεξία σπαράσσεται ανάμεσα στα δυο αυτά κέντρα. Και η λογική του Προκρούστη; Είναι αυτή η λογική, η οποία διακρίνει τα δελτία ειδήσεων καθημερινά. Εκείνη η λογική η οποία βάζει πάνω ακριβώς στην κλίνη της κομματικής λογικής και της κομματικής σκοπιμότητας κάθε είδους ενημέρωση. Μόνο που ενημέρωση μέσα από τέτοια διαδικασία δεν μπορεί να γίνει. Και βεβαίως, σας λέμε για άλλη μια φορά, στις προσπάθειες που θα κάνετε -εφόσον τις κάνετε και είναι ειλικρινείς-να βελτιωθεί το καθεστώς, θα μας βρείτε αρωγούς και συμπαραστάτες. Θα είμαστε εδώ, όμως, για να σας τονίζουμε σε κάθε περίπτωση όλα εκείνα τα σημάδια τα οποία πλήττουν τον πολιτικό κόσμο και βεβαίως, πλήττουν πολύ περισσότερο τους ίδιους τους θεσμούς.

Ευχαριστώ πολύ.

(Χειροκροτήματα από την πτέρυγα της Νέας Δημοκρατίας).

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω την τιμή να ανακοινώσω στο Σώμα, ότι η Επιτροπή Κανονισμού της Βουλής καταθέτει την 'Εκθεσή της στην πρόταση του Προέδρου της Βουλής για την τροποποίηση διατάξεων του Κανονισμού της Βουλής, μέρος Κοινοβουλευτικό.

Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Στρατής Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, συζητάμε μία σημαντική επερώτηση της Νέας Δημοκρατίας για τα Μέσα Μαζικής Ενημέρωσης, που ωστόσο θα πρέπει να πούμε, ότι πιάνει μόνο ένα μέρος των προβλημάτων που αντιμετωπίζουμε σήμερα στον τομέα αυτό.

Θα ήθελα, ξεκινώντας, να υπενθυμίσω -χωρίς βεβαίως να θέλω να κάνω παραλληλισμούς- ότι και στην εποχή της Νέας Δημοκρατίας, ήταν συνήθεια τα κρατικά Μέσα Μαζικής Ενημέρωσης να αξιοποιούνται κυρίως για την προβολή του έργου της κυβέρνησης, των στελεχών του κυβερνητικού κόμματος, των κομματικών στελεχών της Ν.Δ. κλπ.

Είναι, όμως, επίσης γεγονός, ότι αυτή τη στιγμή βρισκόμαστε μπροστά σε μία κατάσταση που έχει ξεπεράσει -θα λέγαμε- κάθε προηγούμενο. Ποτέ, κατά τη γνώμη μας, αν εξαιρέσουμε την αλήστου μνήμης ΥΕΝΕΔ, κρατική τηλεόραση δεν κατάντησε τόσο αντικομμουνιστική, τόσο πρωτόγονα -θα λέγαμε- αντικομμουνιστική, όσο η σημερινή. Στο όνομα της ιστορικής έρευνας παραχαράσσεται με τον πιο άγριο και πιο άθλιο τρόπο η ιστορία.

Θα πούμε μερικά πράγματα. Κατ'αρχήν θα θέλαμε να απαντήσουμε πολύ συνοπτικά σε ορισμένα απ'αυτά που έθεσε ο Υπουργός Τύπου εδώ.

Είπατε για τα εγκαίνια, για παράδειγμα -να πιάσω τα πιο ανώδυνα- που έκανε ο κύριος Πρωθυπουργός στην Κοζάνη, στον Ηλεκτρικό Σταθμό του Αγίου Δημητρίου, ότι δεν προβλήθηκαν από την ΕΤ. Νομίζω, ότι δεν προβλήθηκαν κυρίως γιατί θα έπρεπε να προβάλουν επίσης τις διαδηλώσεις του λαού, εναντίον όλης αυτής της ιστορίας.

Είπατε, ότι η ΕΤ πρέπει να λειτουργεί με δημοσιογραφικά κριτήρια. Και εμείς θέλουμε να ρωτήσουμε, ποιών δημοσιογράφων


 

  

Σελίδα 2370 

 

τα κριτήρια; Των Κούλογλου; Τι έγινε με τον διευθυντή σύνταξης της ΝΕΤ, τον κ. Στίνη, όταν τόλμησε να θελήσει να προβάλει κάτι, που δεν συνέφερε προφανώς, όχι γενικά την Κυβέρνηση, αλλά το χώρο, το περιβάλλον του Πρωθυπουργού, Τσουκάτος, Πανταγιάς, που δεν ήθελαν να προβληθεί, κλπ.; Αναγκάστηκε να παραιτηθεί.

Αναφερθήκατε, επίσης, στο νόμο του 1989. Είναι γεγονός, ότι ο νόμος αυτός, ανεξάρτητα από τη γνώμη που μπορεί να έχει ο καθένας για αυτόν, προέβλεπε ορισμένες δικλείδες ασφαλείας. Εσείς, όχι μόνο δεν τις αξιοποιήσατε, αλλά, ενώ για παράδειγμα προέβλεπε ένα Εθνικό Συμβούλιο Ραδιοτηλεόρασης, όπου η Κυβέρνηση δεν είχε την πλειοψηφία, με τη συμμετοχή πάρα πολλών φορέων, εσείς ήρθατε και το ευνουχίσατε.

Διώξατε από μέσα την ΕΣΗΕΑ, διώξατε τους άλλους φορείς, πήρατε την πλειοψηφία -τη διορίζετε, πέντε μέλη από τα εννεά τα διορίζει η Κυβέρνηση- και επίσης δεν εκπροσωπούνται όλα τα κόμματα της Βουλής. Δεν εκπροσωπείται για παράδειγμα το ΔΗ.Κ.ΚΙ.και φαντάζομαι ότι ο εκπρόσωπος του θα αναφερθεί σε αυτό.

Αλλά δεν περιοριστήκατε εκεί. Με το νόμο Βενιζέλου για τα Μέσα Μαζικής Ενημέρωσης -ψηφίστηκε εδώ από όλα τα κόμματα εκτός από το Κ.Κ.Ε. που το κατήγγειλε και αποχώρησε από την Αίθουσα. Δίνονται προκλητικά προνόμια στα μεγάλα συμφέροντα που ελέγχουν τα Μέσα Μαζικής Ενημέρωσης. Επιτρέπει για παράδειγμα σε κάποιον ιδιοκτήτη, μεγαλοβιομήχανο να συμμετέχει σε πάνω από ένα κανάλια.

Επίσης είπατε ότι η ΕΡΤ "είναι μία υγιής εστία αντίστασης που δεν διαβρώνει τις ανθρώπινες σχέσεις και ζει τις καλύτερες στιγμές της πορείας της" και εμείς θα θέλαμε να αναρωτηθούμε πως γίνονται αυτά. Με τον αντικουμμουνιστικό χωρίς προηγούμενο στη μεταπολίτευση, όργιο; 'Οπως είπα πριν, με τους Κούλογλου που εσείς η Κυβέρνηση, φυσικά καθοδηγείτε;

Δεν θέλω τώρα να αναφερθώ στις κοινές κομματικές καταβολές που έχετε με τον κ. Κούλογλου, όπως και με τον κ. Τσουκάτο και Πανταγιά αλλά είναι εν πάση περιπτώσει αδιανόητο από την μία μεριά να μας λέτε ότι "το κρατικό κανάλι πρέπει να είναι -και είναι- πηγή αντίστασης που προσπαθεί να ανεβάσει πνευματικά κλπ. τον άνθρωπο" και από την άλλη να έχουμε τέτοιες εκπομπές και φυσικά να έχουμε -το ξαναλέω γιατί δεν συμφωνώ με την τοποθέτηση που κάνατε- το παράδειγμα του κ. Στίνη.

Εμείς θα μπορούσαμε εν πάση περιπτώσει να λέγαμε ότι συμφωνούμε με τη δημιουργία της ΝΕΤ ενός καθαρά πολιτικού καναλιού, όμως αυτό το κανάλι συστηματικά αποσιωπά τις θέσεις του Κ.Κ.Ε. ενώ προβάλλει συστηματικά τις θέσεις του ΠΑ.ΣΟ.Κ., του Συνασπισμού και της Νέας Δημοκρατίας. 'Ετσι θα σας φέρω ένα πρόσφατο παράδειγμα: Η Κοινοβουλευτική Ομάδα του Κ.Κ.Ε. έδωσε μέσα στη Βουλή συνέντευξη Τύπου για τον ένα χρόνο δράσης της. Δεν ειπώθηκε τίποτα. Στα δελτία ειδήσεων θα έλεγε κανείς -πράγματι ήταν πετυχημένη αυτή η διατύπωση- ότι η ΝΕΤ είναι γραφείο Τύπου του ΠΑΣΟΚ και της Κυβέρνησης. Αγνοείται το Κ.Κ.Ε. στις ενημερωτικές εκπομπές. Θα σας δώσω ένα δύο παραδείγματα:

Από την δημιουργία της ΝΕΤ 20/10/97 μέχρι 13/11/97 που κράτησα στοιχεία δηλαδή σε είκοσι πέντε ημέρες έγιναν εννέα ενημερωτικές εκπομπές:

Τρεις εκπομπές της Θεολογίδου για την ΕΣΣΔ, για τον 'Αρη Βελουχιώτη, για το ΤΣΕ και το Κ.Κ.Ε., όπου θα ήθελα να σας θυμίσω τι ακούσαμε μεταξύ άλλων: "Αν ζούσε ο Τσε στην εποχή του Ζαχαριάδη, ο Ζαχαριάδης θα τον καθαιρούσε, θα τον αποκαλούσε δηλωσία και θα τον έστελνε εξορία στην Μόσχα". Ακούσαμε επίσης σε εκπομπή επίσης της ΝΕΤ ότι στα χρόνια της Κατοχής για το Κ.Κ.Ε. η λέξη πατριώτης ήταν συνώνυμη με τη λέξη προδότης.Και αυτά λέγονται από σοβαροφανείς κυρίους που εμφανίζονται στο κρατικό κανάλι, στο κανάλι που πληρώνει ο ελληνικός λαός. Αν τα ακούσεις αυτά από ένα κανάλι ιδιωτικό θα αντιδράσεις, θα διαμαρτυρηθείς αλλά εν πάση περιπτώσει θα πεις, ιδιώτης είναι... Αλλά να τα ακούσεις από κρατικό κανάλι;

Επίσης έχουμε τρεις εκπομπές του Κούλογλου για την Οκτωβριανή Επαναστάση,για την Κούβα, για τη Λαϊκή Δημοκρατία της Γερμανίας και την Ουγγαρία. Εκεί γίνεται η παραποίηση. Παίρνουν τη σημερινή κατάσταση με τη μαφία, με τις πόρνες κλπ. και την εμφανίζουν ότι ήταν κατάσταση της εποχής του σοσιαλισμού. Αλλά το χειρότερο από όλα ήταν αυτό για την Κούβα.Στηρίζει όλο το ρεπορτάζ στην μαρτυρία τριών πορνών και δύο πρακτόρων αναγνωρισμένων, δηλωμένων της CIA. Και αυτό εμφανίζεται σε κανάλι της κρατικής τηλεόρασης για μία χώρα που ο ηρωϊκός λαός της δίνει τη μάχη με νύχια και με δόντια ενάντια στον Αμερικάνικο ιμπεριαλισμό και στέλνει ένα μήνυμα αντίστασης -εδώ είναι η πραγματική αντίσταση- σε όλους τους λαούς και σε όλους τους ηττοπαθείς και στην Ελλάδα, της θεωρίας: "είμαστε μία μικρή χώρα, τι να κάνουμε" κλπ.

Θα μπορούσε, επίσης, κανείς να αναφέρει ένα ρεπορτάζ για τον Πλουμπίδη, δύο αντικομμουνιστικές εμφανίσεις του Φαράκου κλπ. Επίσης, στο ίδιο διάστημα έγιναν επτά πολιτικές εκπομπές. Στις τέσσερις εκπροσωπήθηκε το ΠΑ.ΣΟ.Κ., στις τρεις η Νέα Δημοκρατία, στις δύο ο Συνασπισμός, σε καμιά το Κ.Κ.Ε. ή το ΔΗ.Κ.ΚΙ.

Αυτός ο αντικομμουνιστικός οχετός εκδηλώνεται σε μία εποχή που το Κ.Κ.Ε. και όλοι οι κομμουνιστές του κόσμου σημειώνουν τα ογδοντάχρονα της μεγάλης Οκτωβριανής Επανάστασης και τα ογδοντάχρονα του Κ.Κ.Ε., που τουλάχιστον αυτές τις ημέρες θα έπρεπε να υπήρχε κάποια συγκράτηση. Και βεβαίως πολύ σωστά έγινε η διαδήλωση ενάντια σ'αυτήν την πολιτική.

Θα ήθελα, επειδή δεν με παίρνει ο χρόνος, να αναφερθώ και στο γεγονός ότι με τη δημιουργία της ΝΕΤ κόπηκαν οκτώ εκπομπές που αφορούσαν το έργο της Βουλής και περιορίστηκε στο ελάχιστο ο χρόνος της Βουλής. Ο κάθε σοβαροφανής έχει το δικαίωμα να εμφανίζεται για απεριόριστες ώρες στα κρατικά κανάλια και το έργο της Βουλής δεν μπορεί να εμφανιστεί, έστω από τα κρατικά κανάλια, αφού δεν εμφανίζεται από κανένα άλλο.

Eμείς, κύριε Πρόεδρε, έχουμε καταθέσει γι'αυτό ειδικά το θέμα ολοκληρωμένη πρόταση, αλλά δεν με παίρνει ο χρόνος να τη διαβάσω αυτήν τη στιγμή. 'Ομως, πιστεύουμε ότι και το Προεδρείο της Βουλής πρέπει να δράσει προς αυτήν την κατεύθυνση.

Πρέπει κατά τη γνώμη μας, μεταξύ άλλων, εκτός από τη Βουλή, η Κυβέρνηση να εξασφαλίσει να καλύπτονται οι θέσεις όλων των κομμάτων. Πιστεύουμε ότι δεν είναι δυνατόν τα κρατικά κανάλια να μπουν στη λογική της εμπορικής ανταγωνιστικότητας, όπως μερικοί διακηρύσσουν και η Κυβέρνηση ουσιαστικά συναινεί σ'αυτήν την ιστορία με τα περί "ανεξαρτησίας" και "ανταγωνιστικότητας". Θεωρούμε ότι η κρατική ραδιοτηλεόραση είναι η μόνη που μπορεί να δίνει, έστω κατά προσέγγιση, δημοκρατική ενημέρωση και πολιτισμό, αντίθετα με τη σαπίλα και την αθλιότητα αρκετών από τα μεγάλα κανάλια. Με τα κανάλια αυτά το Κ.Κ.Ε. έχει μέτωπο, αλλά η αθλιότητά τους δεν νομιμοποιεί τη ΝΕΤ να προσπαθεί σε ορισμένους τομείς να τα υπερβαίνει, γιατί πραγματικά δεν υπάρχει σήμερα ιδιωτικό κανάλι, σοβαρό τουλάχιστον, που να είναι πιο αντικομμουνιστικό από τη ΝΕΤ. Και μπορείτε να δείτε τις κασέτες. Υπάρχουν εκπομπές παραποίησης της ιστορίας. Είναι γεγονός, όμως, κύριε Πρόεδρε, ότι όλα αυτά γίνονται εν γνώσει και με την καθοδήγηση της Κυβέρνησης δια μέσου του πλησιέστερου στον Πρωθυπουργό κέντρου, Τσουκάτος, Πανταγιάς, όπως είπαν.

Επίσης, ζητάμε να αλλάξει η σύνθεση του τηλεοπτικού συμβουλίου, ώστε να μη μπορεί, όπως γίνεται σήμερα, να διορίζει η Κυβέρνηση την πλειοψηφία. Να συμμετέχουν όλα τα κόμματα της Βουλή συν η ΕΣΗΕΑ, η Ομοσπονδία Δημοσιογράφων, η ΠΟΘΑ και άλλοι φορείς, όπως ήταν στην αρχή.

ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω να τελειώσετε. Να τηρούμε το χρόνο που προβλέπει ο Κανονισμός.

ΣΤΡΑΤΗΣ ΚΟΡΑΚΑΣ: Τελειώνω με μία κουβέντα για τους


 

  

Σελίδα 2371 

 

εργαζόμενους.

ΠΡΟΕΔΡΕΥΩΝ ( Παναγιώτης Ν. Κρητικός): Να την πείτε.

ΣΤΡΑΤΗΣ ΚΟΡΑΚΑΣ: Στη ΝΕΤ και στην ΕΡΤ γενικά θίγονται οι εργασιακές σχέσεις των εργαζομένων. Εργάζονται πάρα πολλοί δημοσιογράφοι με τρίμηνες συμβάσεις. Κόβει προσλήψεις αορίστου χρόνου. Υπάρχει μία ανακοίνωση καταπέλτης της ΕΣΗΕΑ γι'αυτά τα ζητήματα. Αλλά και η ίδια η ΠΡΟΣΠΕΡΤ παρά τον κομματικό προσανατολισμό που έχει καταγγέλλει αυτήν την κατάσταση. Με δύο λόγια, εφαρμόζεται εκεί η Λευκή Βίβλος. Για να κρατάνε Ομήρους τους, τους δημοσιογράφους.

ΠΡΟΕΔΡΕΥΩΝ (Παναγιώτης Ν. Κρητικός): Κάντε μου τη χάρη να τελειώσετε. Θα χάσετε και το αεροπλάνο για τη Μυτιλήνη.

ΣΤΡΑΤΗΣ ΚΟΡΑΚΑΣ: Δεν μπορεί να είναι ένα τμήμα μηχανισμός της κυβερνητικής πολιτικής, αλλά το κανάλι εκείνο που θα ενημερώνει αντικειμενικά την κοινή γνώμη της χώρας μας για τις θέσεις των κομμάτων, για όλα εκείνα που μπορούν να βοηθήσουν το λαό μας για να βγάλει ενημερωμένος τα δικά του σωστά, όσο γίνεται, συμπεράσματα. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Η κοινοβουλευτική εκπρόσωπος του Συνασπισμού της Αριστεράς και της Προόδου, κα Λουλέ, έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, δεν ξέρω πόσο νόημα έχει να ανεβαίνουμε στο Βήμα και να μιλάμε -και εσείς, κύριε Υπουργέ, φοβάμαι ότι δεν θα προλάβετε να δευτερολογήσετε- αφού οι ίδιοι οι επερωτώντες έχουν ήδη φύγει από την Αίθουσα. Είναι κρίμα...

ΠΡΟΕΔΡΕΥΩΝ (Παναγιώτης Ν. Κρητικός): Υπάρχει η ώρα της μάχης, υπάρχει και η ώρα της ανάπαυσης του πολεμιστή. Πήγαν να εφοδιαστούν με πυρομαχικά για τη δεύτερη φάση. Εξήντλησαν τα πυρομαχικά στην πρώτη φάση και πήγαν να προμηθευτούν άλλα!

ΠΡΟΚΟΠΗΣ ΠΑΥΛΟΠΟΥΛΟΣ: Η συνεργασία...

ΠΡΟΕΔΡΕΥΩΝ ( Παναγιώτης Ν. Κρητικός): 'Αλλωστε για σας, ο στόχος είναι παρόν.

ΑΝΔΡΙΑΝΗ ΛΟΥΛΕ: Αυτό λέω. Μείναμε εγώ, ο Υπουργός και ο κ. Δημαράς, που είναι μετά από μένα.

ΠΡΟΕΔΡΕΥΩΝ (Παναγιώτης Ν. Κρητικός): Και οι παρούσες επικουρίες.

ΑΝΔΡΙΑΝΗ ΛΟΥΛΕ: Είναι κρίμα, κύριε Παυλόπουλε, γιατί η επερώτηση που φέρατε, είναι πολύ σοβαρή και εμάς σαν Συνασπισμό μας βρίσκει σύμφωνους. Γι'αυτό λέω ότι είναι κρίμα που έχουν φύγει από την Αίθουσα...

ΠΡΟΚΟΠΗΣ ΠΑΥΛΟΠΟΥΛΟΣ: Εμείς είμαστε εδώ.

ΑΝΔΡΙΑΝΗ ΛΟΥΛΕ: 'Οχι εσείς.

Φαίνεται όμως ότι είναι δύσκολο για την ΕΡΤ να απαλλαγεί από τη χρόνια ασθένεια του κυβερνητικού εναγκαλισμού, ασθένεια που κατά καιρούς δείχνει να υποχωρεί, αλλά πάντα έχει την τάση να υποτροπιάζει. Υπάρχουν δελτία ειδήσεων που καταγγέλλονται ως μονομερή, προβολή του κυβερνητικού έργου με παράλληλη υποβάθμιση των κοινωνικών αντιδράσεων, καταγγελίες και παραιτήσεις στελεχών.

Αυτό είναι κάτι που εγώ, κύριοι συνάδελφοι, το έζησα δεκαεπτά ολόκληρα χρόνια εργαζόμενη στην ΕΡΤ και στις εποχές που δεν υπήρχε το ΠΑΣΟΚ, αλλά και η Νέα Δημοκρατία. Θυμάμαι τον αείμνηστο Αθανάσιο Τσαλδάρη, που μου είπε πριν είκοσι χρόνια "αυτό το μαγαζί πρέπει να κλείσει και μετά από πολύ μεγάλη προσπάθεια και σκέψη να το ξανανοίξουμε". 'Ομως, ούτε η Νέα Δημοκρατία τόλμησε φυσικά να κάνει κάτι τέτοιο ούτε και το ΠΑΣΟΚ.

Είναι εύλογη λοιπόν η ανησυχία μας, όπως είναι εύλογο και το ενδιαφέρον μας για το δημόσιο ραδιοτηλεοπτικό φορέα. Και μάλιστα σε μια στιγμή που η ΕΡΤ επιχειρεί ένα νέο ξεκίνημα με τη νέα φυσιογνωμία των δύο τηλεοπτικών καναλιών και την αναμόρφωση των ραδιοφωνικών προγραμμάτων.

Είναι ένα ξεκίνημα, που δυστυχώς και αυτό δεν έγινε, κύριε Υπουργέ, με τους καλύτερους όρους διαφάνειας και συναίνεσης, χωρίς δηλαδή να κατατεθεί από τη διοίκηση το επιχειρησιακό σχέδιο, στο οποίο να περιγράφεται με σαφήνεια ο στόχος, που πρέπει να είναι η ανατροπή των αρνητικών δεικτών και η δημιουργία της ΕΡΤ ως βιώσιμης και ανταγωνιστικής.

Αντίθετα και παρά τα όποια θετικά βήματα, γιατί υπάρχουν φυσικά θετικά βήματα σ'αυτό που έγινε, στη διαμόρφωση του προγράμματος και στην αμεσότητα των δελτίων, στοιχεία απαραίτητα για τον εκσυγχρονισμό της, φαίνεται πως ο άνεμος του εκσυγχρονισμού φέρνει μαζί του κάποια βάρη από το παρελθόν, αυτό που είπα και πριν από λίγο, αυθαίρετες αναθέσεις αρμοδιοτήτων, διακοπή συμβάσεων εργασίας συνεργατών που δούλευαν επί δεκαετία και απομακρύνθηκαν, περιθωριοποιήσεις, υποδείξεις κλπ. και παράλληλα υπογραφή νέων συμβάσεων χωρίς αιτιολόγηση τις περισσότερες φορές και συχνά με αρκετά υψηλές αμοιβές.

Πλήγμα στην αξιοπιστία της δημόσιας τηλεόρασης απετέλεσαν όσα σχετίζονται με την παραίτηση του διευθυντικού στελέχους της ΝΕΤ, το είπαν και όλοι οι συνάδελφοι πριν και με τη μη έγκαιρη μετάδοση της είδησης για την αντιπαράθεση που είχαν ο κ.Σηφουνάκης και η κ.Παπανδρέου στη Βουλή.

'Ερχεσθε εσείς σήμερα και μας λέτε γιατί εμείς μιλάμε γι'αυτό, αφού δεν είχαμε τα στοιχεία. Δεν τα είχαν οι ίδιοι τα στοιχεία. Εδώ οι ίδιοι τσακώθηκαν μεταξύ τους και δεν ήξεραν ποιος από τους δύο είχε δίκιο ή όχι και ρίχνετε σε μας το μπαλάκι, γιατί αναφερόμαστε στη διαμάχη του κ.Σηφουνάκη και της κ. Παπανδρέου; 

Ο ομφάλιος λώρος που συνδέει την ΕΡΤ με το Υπουργείο Τύπου και την Κυβέρνηση, είναι μόνιμη πηγή κακοδαιμονίας για τον Εθνικό Ραδιοτηλεοπτικό μας Φορέα. Το τελευταίο επεισόδιο της παραίτησης του Διευθυντού της ΝΕΤ, προβάλλει μια ακόμα παρενέγεια που οφείλεται στην ίδια πηγή κακοδαιμονίας.

Ο Συνασπισμός επιμένει μόνιμα πως η ΕΡΤ πρέπει να υπάγεται στη Βουλή των Ελλήνων, αυτή να είναι ο πολιτικός προϊστάμενος. Η Βουλή πρέπει να έχει την ευθύνη και του διορισμού της διοίκησης και της λειτουργίας της ΕΡΤ. 'Οσο δεν γίνονται θεσμικές τομές σ'αυτήν την κατεύθυνση, τα προβλήματα θα υπάρχουν, όποιος και αν βρίσκεται στην εξουσία.

Είναι κρίμα που δεν βρίσκεται εδώ ο Επίτιμος Πρόεδρος της Νέας Δημοκρατίας για να του πω, παρά την εκτίμηση και την αγάπη που ξέρει ότι του έχω, ότι όταν ήταν η Νέα Δημοκρατία επάνω, ερχόταν για τους Υπουργούς της καθημερινά σωρεία ειδήσεων, που δεν είχαν κανένα ενδιαφέρον. Λυπάμαι που το λέω, αλλά εμείς οι δημοσιογράφοι γελούσαμε και πολλά απ'αυτά τα πετάγαμε στο καλάθι έτσι όπως έρχονταν. Δεν θέλω ν'αναφέρω Υπουργούς της εποχής εκείνης, γιατί δεν επιτρέπεται και γιατί δεν είναι πλέον παρόντες στη Βουλή.

Δεν μπορεί να αποκλείονται από την ΕΡΤ απόψεις και διαφορετικές γνώμες ή πλευρές καταστάσεων, γιατί αυτός ακριβώς είναι ο προορισμός της, όπως ορίζεται από το Σύνταγμα. Πολύ περισσότερο δεν μπορεί να αποκλείονται απόψεις θεσμοθετημένες των φορέων της πολιτικής και κοινωνικής ζωής και ακόμη περισσότερο δεν μπορεί να αποκλείονται πληροφορίες και ειδήσεις που αφορούν το κοινωνικό σύνολο χάριν οποιωνδήποτε κοινωνικών σκοπιμοτήτων ή ακόμη και για λόγους λανθασμένης εκτίμησης.

Γιατί αν η δημόσια ραδιοφωνία και η τηλεόραση, κύριε Υπουργέ, δεν κατοχυρώσει ένα αυτόνομο, ανεξάρτητο και πραγματικά δημόσιο ρόλο, τότε δεν έχει κανένα μέλλον. Παρόμοιες καταστάσεις στο παρελθόν έβλαψαν τη δημοκρατία, έβλαψαν και την ΕΡΤ την ίδια.

Ο Συνασπισμός στηρίζει τη δημόσια ραδιοφωνία και τηλεόραση γιατί πιστεύει πως μπορεί να είναι η απάντηση στην πολιτική παραδοξολογία και γραφικότητα, την κοινωνική υστερία και την υπανάπτυξη, την πολιτισμική ευτέλεια και κακοποίηση της ελληνικής γλώσσας που χαρακτηρίζει μεγάλο μέρος των προγραμμάτων της εμπορικής ραδιοφωνίας και τηλεόρασης που είναι δέσμια της εμπορευματοποίησης των τηλεοπτικών μετρήσεων. Γιατί πιστεύει πως μπορεί να εκφράζει


 

  

Σελίδα 2372 

 

τις ανάγκες, την αγωνία και τις επιθυμίες της κοινωνίας, των πολιτών σεβόμενη όχι μόνο τις πλειοψηφούσες τάσεις, αλλά και τις μειοψηφούσες.

Εμείς δεν ζητάμε να παρέμβει ο Υπουργός για να συνετίσει την ΕΡΤ, κ.Ρέππα. Ζητάμε να πάψει να παρεμβαίνει, να διαβεβαιώνει την Εθνική Αντιπροσωπεία ότι δεν παρεμβαίνει, διότι το πρόβλημα χρόνια για την ΕΡΤ είναι ακριβώς αυτό. Η συνεχιζόμενη παρέμβαση προς τη μια ή την άλλη κατεύθυνση: Αν δεν γίνει αυτό στο τέλος θα έχουμε πράγματι τηλεθεατές μόνο των χωριών εκείνων -γιατί η ΕΡΤ έχει εμβέλεια σε όλη την Ελλάδα- που θα έχουν μείνει τριάντα, σαράντα γεροντάκια και θα αφήσουμε την ενημέρωση στους ιδιωτικούς φορείς που θα δίνουν, όπως θέλουν εκείνοι την ενημέρωση προς τον κόσμο. 

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Kοινοβουλευτικός Εκπρόσωπος του Δημοκρατικού Κοινωνικού Κινήματος κ. Ιωάννης Δημαράς, έχει το λόγο.

ΙΩΑΝΝΗΣ ΔΗΜΑΡΑΣ: Θα μου επιτρέψετε, κυρίες και κύριοι συνάδελφοι, να ξεκινήσω με την παρατήρηση του αγαπητού κυρίου Προέδρου που βρίσκεται στο Προεδρείο, όταν πριν από λίγο είπε ότι υπάρχει και η ώρα της μάχης, υπάρχει και η ώρα της ανάπαυσης. Μόνο που στον πόλεμο των Μέσων Μαζικής Ενημέρωσης και της πληροφόρησης δεν υπάρχει ανάπαυση και είναι κάτι που έχει αποδειχθεί περίτρανα.

ΠΡΟΕΔΡΕΥΩΝ (Παναγιώτης Ν. Κρητικός): Αυτό το ξέρει καλύτερα ο κύριος Υπουργός, ο οποίος επί μονίμου βάσεως, επί εικοσιτετραώρου προϊσταται και μάχεται και των μέσων και είναι ευτυχώς γρανιτένιος, τσακώνικος...

ΙΩΑΝΝΗΣ ΔΗΜΑΡΑΣ: Σωστό.

ΠΡΟΕΔΡΕΥΩΝ (Παναγιώτης Ν. Κρητικός):...μαλεβίτικος βράχος.

ΙΩΑΝΝΗΣ ΔΗΜΑΡΑΣ: Αλλά στην παρατήρηση, κύριε Πρόεδρε, επιτρέψτε μου θέλω να σας πω ότι δεν διαφωνεί. Αντιθέτως συμφωνεί. 

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Δεν προϊσταται, υφίσταται. Συμφωνώ με όλα εκτός από το προϊσταται. Στη θέση του βάλτε το υφίσταται.

ΠΡΟΕΔΡΕΥΩΝ (Παναγιώτης Ν. Κρητικός): Αυτό είναι εις βάρος σας. Προϊστασθεί εννοώ πολιτικά. Αν δεν προϊστασθε, να φωνάξουμε τον προϊστάμενο τότε. Ποιός είναι;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Καταλαβαίνετε τι εννοώ.

ΙΩΑΝΝΗΣ ΔΗΜΑΡΑΣ: Εάν εννοείτε τις παρατηρήσεις μας σωστά το προσεγγίζετε το θέμα και καλά κάνουμε και ευτυχώς που υφίστασθε και έχετε και αντοχή.

Θέλω να πω λοιπόν, ότι η μάχη της ιστορικής απαίτησης και της δημοκρατικής απαίτησης του ελληνικού λαού να πληροφορείται είναι μάχη διαρκής και ανάπαυση δεν υπάρχει. Είμαι βέβαιος ότι εκτιμάται και εσείς πως κάτω από οποιοδήποτε καθεστώς ανταγωνισμού στα Μέσα Μαζικής Ενημέρωσης και όχι επικοινωνίας, όπως λέγονται -έχω αυτήν την εκτίμηση...

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Μαζικά Μέσα Ενημέρωσης ή μέσα μαζικής επικοινωνίας.

ΙΩΑΝΝΗΣ ΔΗΜΑΡΑΣ: Ναι, λέω ότι τα θεωρώ Μέσα Μαζικής Ενημέρωσης. Εκτιμώ το πρώτο και όχι το δεύτερο. 

Κάτω, λοιπόν, από οποιοδήποτε καθεστώς ανταγωνισμού με χρηστούς κανόνες ή με ασυδοσία, το ύψιστο ζητούμενο αγαθό, το δημοκρατικό αγαθό, είναι η ελευθεροτυπία, η πεμπτουσία της λειτουργίας του δημοκρατικού πολιτεύματος.

Το ζητούμενο με την επερώτηση των συναδέλφων της Νέας Δημοκρατίας, είναι αν αυτό το αγαθό σήμερα προφυλάσσεται ή όχι με τον τρόπο που λειτουργούν τα κρατικά Μέσα Μαζικής Ενημέρωσης ή άλλως όπως λέγονται η δημόσια τηλεόραση και ραδιοφωνία.

Επιτρέψτε μου στο σημείο αυτό να συμφωνήσω με την αγωνία των συναδέλφων μου της Νέας Δημοκρατίας, αλλά και να τους υπενθυμίσω κάτι, που ενδεχομένως μπορεί να βοηθήσει στον προβληματισμό μας. 

Εάν η επερώτηση, αγαπητοί κύριοι συνάδελφοι, είναι απόρροια και αποτέλεσμα ή αν θέλετε και δείγμα μιας αυτοκριτικής, που θέλετε να κάνετε, για τον τρόπο με τον οποίο χειριστήκατε τα κρατικά Mέσα Mαζικής Eνημέρωσης και σ' αυτό θα συμφωνούσα.

Θα σας πω αμέσως γιατί, αγαπητοί κύριοι συνάδελφοι, και ακούστε με. Θα σας δώσω πληροφορίες. Εάν τις θεωρήσετε ανακριβείς, πετάξτε τις. Εάν μπορεί να αποτελούν αφορμή για έναν προβληματισμό, θα ήμουν πολύ ευτυχής να τις θεωρήσετε έτσι. Πάντως, ειλικρινώς αναφέρομαι στην επερώτησή σας.

Δεν μπορείτε σήμερα να συγκρίνετε με κανέναν τρόπο -γιατί αυτό είναι γραμμένο στην επερώτησή σας- τις σημερινές συνθήκες, με την περίοδο 1981-1985, όπου συγκεκριμένα αναφέρεσθε. Ως επαγγελματίας δημοσιογράφος, που έχει ζήσει, έχει βιώσει και έχει περάσει δια πυρός και σιδήρου, μπορώ να σας διαβεβαιώσω ότι η περίοδος 1981-1985 ήταν η άνοιξη της πληροφόρησης στην κρατική τηλεόραση και ραδιοφωνία. Από το 1985 και μετά, αρχίζουμε να αγωνιούμε και να αναζητούμε, εάν και κατά πόσο επιτελεί το καθήκον της ή όχι. 

Είχε δίκιο ο κ. Μητσοτάκης, όταν πριν από λίγο είπε, πως σε μια έκφραση αντίρρησης έγινε εκείνη η μεγάλη διαδήλωση, αλλά έγινε το 1987. Επομένως, σ' αυτό το σημείο η επερώτησή σας είναι ανακριβής και έχετε και σεις την ίδια ευθύνη, με εκείνη που έχει και σήμερα, κατά τη γνώμη μου, η Κυβέρνηση του ΠΑ.ΣΟ.Κ.

ΒΑΣΙΛΕΙΟΣ ΜΙΧΑΛΟΛΙΑΚΟΣ: Το 1984 έγινε.

ΙΩΑΝΝΗΣ ΔΗΜΑΡΑΣ: 'Εχουν υποφέρει πολλοί δημοσιογράφοι, τεχνικοί και διευθυντές στην κρατική τηλεόραση τα τελευταία τριάντα χρόνια. Υπάρχουν άνθρωποι, οι οποίοι προσπάθησαν ευσυνείδητα να κάνουν το καθήκον τους και αντιμετώπισαν τη σκληρότητα, με την οποία προσέγγισε το ωφέλιμο της λειτουργίας της κρατικής τηλεόρασης και ραδιοφωνίας η κάθε εξουσία.

Κύριε Υπουργέ, είπατε πριν από λίγο ότι ο κ. Θεόδωρος Στίμης, ο συνάδελφός μου, δεν έχει να παρουσιάσει στοιχεία τέτοια, που να τεκμηριώσει την καταγγελία του για το γεγονός ότι δεν μετεδόθη από τα κρατικά μέσα η διένεξη που είχαν προ ημερών εδώ η κ. Παπανδρέου με τον κ. Σηφουνάκη. Είπατε ότι ενδέχεται ορισμένες φορές, κάποιοι εξ αυτών, οι οποίοι ενίστανται, διαμαρτύρονται και παραιτούνται, να έχουν και άλλες σκέψεις και άλλους λόγους.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Είπα ότι δεν έχει στοιχεία για να θεμελιώσει δήθεν παρέμβαση. Το ότι δεν μετεδόθη είναι γεγονός. 

ΙΩΑΝΝΗΣ ΔΗΜΑΡΑΣ: Το μοναδικό στοιχείο, λοιπόν, που έχετε στα χέρια σας, κύριε Υπουργέ, και το οποίο δεν μπορείτε να προσπεράσετε ή να παραγνωρίσετε, είναι ότι εν τέλει, αυτό το οποίο κατήγγειλε, πράγματι συνέβη. Δηλαδή, ότι τα ιδιωτικά κανάλια έδειξαν αυτή τη διένεξη και τη διαφορά, αλλά η κρατική τηλεόραση όχι. Σ' αυτό δεν μπορείτε να έχετε ένσταση και αντίρρηση. 

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Με παρέμβαση δική μας έγινε αυτό; Αυτό είναι το ζητούμενο.

ΙΩΑΝΝΗΣ ΔΗΜΑΡΑΣ: Υπήρξαν, λοιπόν, κατά καιρούς κύριοι συνάδελφοι, παρεμβάσεις της εξουσίας και της όποιας κυβέρνησης βρισκόταν στην εξουσία προς συναδέλφους μου δημοσιογράφους, οι οποίοι επετέλεσαν το καθήκον τους με ηρωισμό και αυταπάρνηση.

Θα αναφερθώ σε ένα - δύο περιστατικά, μήπως βοηθήσω στο γενικότερο προβληματισμό. 

'Ενας εκ των δημοσιογράφων οι οποίοι υπήρξαν όχι απλά καλοί, όχι απλά έντιμοι, αλλά υποδείγματα στη δουλειά τους, ήταν και ο αείμνηστος Κώστας Βούλγαρης, ο οποίος απελύθη από την κρατική τηλεόραση κάποια στιγμή, διότι εργαζόταν σε ιδιωτικό ραδιοφωνικό σταθμό, την εποχή του 1989, που δεν υπήρχε ούτε πλαίσιο ούτε νόμοι ούτε τίποτα, να εμποδίσει κάποιον να δουλέψει σε ένα ιδιωτικό μέσο, την ίδια στιγμή


 

  

Σελίδα 2373 

 

που πολλοί δημοσιογράφοι της κρατικής τηλεόρασης εργάζονταν πράγματι σε ιδιωτικούς ραδιοφωνικούς και τηλεοπτικούς σταθμούς.

Προσέφυγε στη Δικαιοσύνη ο αείμνηστος Κώστας Βούλγαρης και δικαιώθηκε στον πρώτο βαθμό. Αλλά η ΕΡΤ είχε κάνει μία αγωγή κατ' έφεση, για να συζητηθεί και να αντιμετωπίσει το αίτημά του.

'Οταν έφθασε η ώρα της συζήτησης, ο καημένος ο Κώστας -να είναι καλά εκεί που βρίσκεται- είχε πάθει ήδη καρκίνο. Μία μέρα πριν πεθάνει, η ΕΡΤ τον προσλαμβάνει και τον αποζημιώνει. 'Ετσι νόμισε ότι θα μπορούσε να καλύψει την ενοχή της, αλλά η ενοχή παραμένει σε πολλούς εκ των συναδέλφων, οι οποίοι εργάζονται κατά καιρούς στα κρατικά μέσα και οι οποίοι δεν αφήνονται ελεύθεροι να επιτελέσουν αυτό το ιερό καθήκον της ενημέρωσης που έχουν.

Τούτη την ώρα υπάρχουν δημοσιογράφοι, οι οποίοι έχουν μεταταγεί σε ασφαλιστικά ταμεία, δουλεύουν το πρωϊ, ως υπάλληλοι του δημοσίου, σε ασφαλιστικά ταμεία και το απόγευμα, ως δημοσιογράφοι και δεν ενδιαφέρεται κανείς να δεί ποιο είναι το πρόβλημά τους και να τους πάνε στη δουλειά την οποία γνωρίζουν να κάνουν.

Αυτά σας τα λέω, γιατί; Διότι και η Νέα Δημοκρατία και το ΠΑ.ΣΟ.Κ. από ένα σημείο και μετά, έχουν μεγάλες ευθύνες για όλα όσα έχουν γίνει στη σχέση της δημόσιας τηλεόρασης, ραδιοφωνίας με την εξουσία. Κάποτε πρέπει οι δημοσιογράφοι και οι εργαζόμενοι στα κρατικά μέσα να αφεθούν ελεύθεροι να κάνουν τη δουλειά τους και ξέρουν να την κάνουν καλά.

Επίσης, θέλω να σας πω, ότι είναι μύθος πως τα ιδιωτικά κανάλια δεν τα πληρώνει ο ελληνικός λαός. Είναι μέγα θέμα. Και είναι κυρίως πολιτικό θέμα το γεγονός ότι το Κοινοβούλιο στο σύνολό του δεν αντιμετωπίζει αυτό το μέγιστο πρόβλημα και η άδεια Αίθουσα αποδεικνύει του λόγου το αληθές. Εάν γινόταν στα παλαιότερα χρόνια μία τέτοια συζήτηση για τον τρόπο λειτουργίας των μέσων για τη μεταφορά των ειδήσεων, το Κοινοβούλιο θα ήταν γεμάτο και στη μνήμη μου έρχεται η παρατήρηση του αείμνηστου Γεωργίου Παπανδρέου, όταν έλεγε: "Το αισχρόν κρατικό ραδιόφωνο" που δεν μετέδιδε καν ανακοινώσεις της 'Ενωσης Κέντρου την εποχή εκείνη.

Αυτήν τη στιγμή τα ιδιωτικά κανάλια τα πληρώνει ο ελληνικός λαός και δεν το γνωρίζει.

ΠΡΟΕΔΡΕΥΩΝ (Παναγιώτης Ν. Κρητικός): Και τα πληρώνει.

ΙΩΑΝΝΗΣ ΔΗΜΑΡΑΣ: Τα πληρώνει με απίστευτα δισεκατομμύρια που πολλές φορές έχουμε πει και έχουμε αποκαλύψει. Στην Επιτροπή Θεσμών Διαφάνειας, είναι ο κ. Προκόπης Παυλόπουλος, όπου άκουσε τον κ. Αϊδίνη, νομικό εκπρόσωπο των ημερησίων εφημερίδων να λέει ότι διακινούνται το διαφημιστικό προϊόν και τα χρήματα κάτω από το τραπέζι.

Υπάρχουν πρακτικά -που να αναφερθώ και τι να σας διαβάσω στα δέκα λεπτά που έχω- όπου μπορείτε να διαπιστώσετε ότι συχνότητες δεν έχουν πληρώσει, διαφημίσεις δίνονται κάτω από το τραπέζι, χρέη προς τον ΟΤΕ υπάρχουν, το 090 λειτουργεί υπέρ τους. Για το 090 θα μου δοθεί η δυνατότητα την προσεχή φορά, μια και προηγήθηκε η Επιτροπή Θεσμών Διαφάνειας, να αναφερθώ.

Είχα πολλά να πω, αλλά εντάξει δεν έχω και εμπειρία, έμεινα σε μερικά στοιχεία μόνο. 

ΣΤΡΑΤΗΣ ΚΟΡΑΚΑΣ: Για τα μυστικά κονδύλια είχε δεσμευθεί η Κυβέρνηση να τα φανερώσει και να το διακόψει, τα διατήρησε.

ΙΩΑΝΝΗΣ ΔΗΜΑΡΑΣ: 'Εχω στοιχεία να σας πω άλλη φορά.

ΠΡΟΕΔΡΕΥΩΝ (Παναγιώτης Ν. Κρητικός): Ο Υπουργός Τύπου και Μέσων Μαζικής Ενημέρωσης κ. Δημήτρης Ρέππας, έχει το λόγο.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κύριοι συνάδελφοι, αυτή η τόσο ενδιαφέρουσα συζήτηση είναι λυπηρό ότι παρακολουθείται από τόσους λίγους συναδέλφους.

Βλέπετε, λοιπόν, πως ο πρώτος λόγος, ο οποίος οδηγεί στην υπονόμευση της πολιτικής ζωής του τόπου, είναι η δική μας παράλειψη, η αμέλεια να λάβουμε τις ευθύνες μας και για θέματα, τα οποία σε όλους τους τόνους δηλώνουμε, ότι είναι πολύ σημαντικά. Πρέπει να κάνουμε το καθήκον μας. 

'Εχω, με αφορμή τη συζήτηση άλλων επερωτήσεων στο παρελθόν στη Βουλή, πεί και επαναλαμβάνω, ότι είναι λυπηρό το φαινόμενο, τουλάχιστον για τα θέματα που αφορούν πτυχές της λειτουργίας του πολιτεύματός μας, η συμμετοχή των συναδέλφων να είναι τόσο μικρή.

Με θέατρο σκιών μπορώ να παρομοιάσω την προσπάθεια των συναδέλφων της Νέας Δημοκρατίας να προσεγγίσουν το θέμα, το οποίο έθεσαν με την επερώτησή τους, χωρίς τεκμηρίωση, χωρίς πολιτικά επιχειρήματα, με περιπτωσιολογικές αναφορές σε επιμέρους θέματα, με επισημάνσεις και σχολιασμούς επί μίας πλήρους και αναλυτικής πολιτικής, την οποία ακολουθεί η Κυβέρνηση. Αυτό είναι γενικότερο φαινόμενο άλλωστε. Δείχνει την αδυναμία της Νέας Δημοκρατίας να έχει ένα συγκροτημένο πολιτικό, ουσιαστικό, αντιπολιτευτικό λόγο, πράγμα το οποίο την οδηγεί στην αδύναμη θέση να καταφεύγει σε επιμέρους κριτικές αναφορές για την πολιτική, αφού η πολιτική πρόταση παραμένει πάντοτε αποτέλεσμα πρωτοβουλιών της Κυβέρνησης και μόνο.

Κυρίες και κύριοι συνάδελφοι, τα θέματα τα οποία έθεσαν οι συνάδέλφοι, είναι πραγματικά σημαντικά. Θα μου επιτρέψετε όμως πριν από οτιδήποτε άλλο να επισημάνω την κακοπιστία όλων εκείνων των συναδέλφων που αναφερόμενοι στην παρουσία του Πρωθυπουργού, με αφορμή διάφορες δραστηριότητές του στα μέσα ενημέρωσης, τη συνέδεσαν την παρουσία αυτή με την παρουσία και άλλων πολιτικών ή κομματικών παραγόντων που είναι συνεργάτες του Πρωθυπουργού, για να υποτιμήσουν, να φθείρουν και να αδικήσουν τον ίδιο τον Πρωθυπουργό.

Υπάρχουν στελέχη που έχουν αναλάβει συγκεκριμένα καθήκοντα και έχουν δεδομένο θεσμικό ρόλο ως συνεργάτες του Πρωθυπουργού, υπάρχουν και κομματικά στελέχη. Γιατί αναφέρεστε σε αυτά τα στελέχη μόνο και μόνο αντιλαμβάνομαι την προσπάθειά σας, για να εκθέσετε, γιατί αυτό πιστεύετε έτσι όπως το λέτε, τον Πρωθυπουργό, ενώ γνωρίζετε, όπως όλος ο ελληνικός λαός ότι ο κ. Σημίτης είναι ίσως ο Πρωθυπουργός εκείνος που δεν έχει προηγούμενο για τα πολιτικά χρονικά του τόπου μας όσον αφορά τα θέματα του ήθους, της σεμνότητας, της προσπάθειας που έχουμε κάνει όλοι και τελικώς βρίσκει καρπούς και αποτέλεσμα στο πρόσωπο του κ. Σημίτη να μην εμπλέκονται μη εξουσιοδοτημένα πρόσωπα, πρόσωπα είτε του οικογενειακού είτε του κοινωνικού περιβάλλοντος σε δραστηριότητες για τις οποίες δεν έχουν καμία αρμοδιότητα. Αυτό κοσμεί την όλη πορεία και πολιτεία του Πρωθυπουργού και λυπούμαι, γιατί ο Πρωθυπουργός βεβαίως είναι Πρόεδρος ενός κόμματος, αλλά είναι και Πρωθυπουργός της χώρας. Λυπούμαι όταν με τέτοιου είδους ευτελή επιχειρήματα προσπαθείτε να κάμψετε ή να μειώσετε την απήχηση που έχει ο Πρωθυπουργός της χώρας.

Κυρίες και κύριοι συνάδελφοι, αναφέρθηκε ένα παράδειγμα εκπομπής στην οποία είχε κληθεί ο κ. Παυλόπουλος. Κύριε Παυλόπουλε, είπατε πολύ σωστά ότι η πολιτική έχει κανόνες και ο πολιτικός λόγος πρέπει να έχει έγκυρο περιεχόμενο. Η προσπάθεια που κάνουμε δεν είναι να αναδειχθούμε σε συνηγόρους μίας χαμένης υπόθεσης με όποια καλλιέπεια διαθέτει κάποιος την ίδια ώρα που γνωρίζει ότι αυτό το οποίο υπερασπίζεται δεν είναι άξιο επειδή ακριβώς δεν είναι αληθινό.

Γνωρίζετε, κύριε Παυλόπουλε, επειδή είστε νομικός την προσπάθεια που έχει γίνει να ενισχυθεί στο έργο του το Συμβούλιο Ραδιοτηλεόρασης. Το Συμβούλιο Ραδιοτηλεόρασης έχει αποκτήσει πλέον δική του στέγη που ουδέποτε είχε. Και έχει έναν προϋπολογισμό και στελέχωση και αρμοδιότητες με δικές μας πρωτοβουλίες που θα του επιτρέψουν να ανταποκριθεί στην αποστολή που έχουμε αναθέσει. Ο πολιτικός λόγος και η πολιτική στάση επιβάλλει να σεβόμαστε τις αποφάσεις του, κύριε Παυλόπουλε. Και λυπούμαι γιατί σε απόφαση που έλαβε το Συμβούλιο Ραδιοτηλεόρασης, απόφαση η οποία δυσαρέστησε ένα ραδιοτηλεοπτικό σταθμό, απόφαση η οποία απετέλεσε αντικείμενο δημόσιας συζήτησης εντονότατης μάλιστα, απόφαση η οποία εξεδόθη και από τον ομιλούντα, πράγμα το οποίο αποδεικνύει και την πολιτική βούληση της


 

  

Σελίδα 2374 

 

Κυβέρνησης να κανοναρχίσει τις διαδικασίες και τις λειτουργίες στο Ραδιοτηλεοπτικό χώρο με τον δέοντα σεβασμό στα όσα το Σύνταγμα επιβάλλει και οι πολίτες αξιώνουν, βρεθήκατε συνήγορος του ραδιοτηλεοπτικού σταθμού. Και μάλιστα όταν η απόφαση του Συμβουλίου Ραδιοτηλεόρασης ήταν ομόφωνη. Είχαν δηλαδή συμφωνήσει σ' αυτήν για την επιβολή ποινής και τα μέλη του Συμβουλίου Ραδιοτηλεόρασης που είχαν υποδειχθεί από τη Νέα Δημοκρατία. Αυτό δεν είναι πολιτική στάση, η οποία θα πρέπει θετικά να αναφέρεται. Δεν μιλάω για τη γυναίκα του Καίσαρα, αλλά μπορεί να ισχυριστώ βασίμως με βάση αυτό το δεδομένο ότι γίνεται μία προσπάθεια καλλιέργειας τουλάχιστον δημοσίων σχέσεων προκειμένου να υπάρξει μία ευνοϊκή συμπεριφορά προς κάποια κόμματα ή κάποιους πολιτικούς την ώρα που δίνουμε μάχη να τακτοποιήσουμε και να αποσαφηνίσουμε εκκρεμότητες στο ραδιοτηλεοπτικό τοπίο.

Η ενημερωτική εκπομπή στην οποία αναφερθήκατε για τα θέματα της αναδιάρθρωσης της Τοπικής Αυτοδιοίκησης, μπορούσε να γίνει. 'Ηταν πρωτοβουλία του δημοσιογράφου, ο οποίος πρέπει -όπως και ο κάθε δημοσιογράφος- να μένει απερίσπαστος στο έργο του και να κάνει εκείνος τις επιλογές με αυστηρά δημοσιογραφικά κριτήρια και δεν έγινε η εκπομπή. Και δεν έγινε όχι επειδή -το υπονοήσατε και αυτό- σας φοβήθηκε ο κ.Παπαδόπουλος.Νομίζω ότι αυτή η έπαρση, κύριε Παυλόπουλε, για σας ο οποίος είστε αναγνωρισμένος νομικός και ικανός πολιτικός, είναι περιττή, δεν την έχετε ανάγκη. Αδικείτε τον εαυτόν σας. Και το λέω αυτό γιατί θέλατε έτσι εμμέσως να δείξετε ότι είχε κάποιους φόβους ο κ.Παπαδόπουλος...

ΠΡΟΚΟΠΗΣ ΠΑΥΛΟΠΟΥΛΟΣ: Παράδειγμα έφερα.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Τό είπατε, κύριε Παυλόπουλε. Είπατε "ίσως δεν θέλει να έχει αντίπαλο".'Ισως το είπατε με την καλή έννοια του όρου, δηλώνοντας έτσι με αυτόν τον τρόπο ότι ο κ.Παπαδόπουλος ήθελε να αποφύγει ένα διάλογο μαζί σας. 'Εχουμε βρεθεί δύο φορές και έχουμε συζητήσει, κύριε Παυλόπουλε, και εύχομαι να το κάνουμε και στο μέλλον.

Αυτό που έχει σημασία είναι ότι και για τον "ΚΑΠΟΔΙΣΤΡΙΑ" και για άλλα θέματα έχει προσφερθεί ενημέρωση και από τη δημόσια ραδιοτηλεόραση.'Αλλωστε η Νέα Δημοκρατία και εσείς που είχατε ένα σημαντικό ρόλο στο θέμα αυτό για λογαριασμό της Νέας Δημοκρατίας απεχώρησε από την Αίθουσα όταν συζητιόταν το συγκεκριμένο νομοσχέδιο.

ΙΩΑΝΝΗΣ ΚΕΦΑΛΟΓΙΑΝΝΗΣ: Αυτό ήταν μία πολιτική πράξη. Η αποχώρηση από την Αίθουσα είναι μια πολιτική πράξη και ενέργεια και αυτό το νόημα θέλαμε να δώσουμε στον ελληνικό λαό.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): 'Ολα είναι πολιτικές πράξεις των πολιτικών.

ΠΡΟΕΔΡΕΥΩΝ (Παναγιώτης Ν.Κρητικός): Παρακαλώ, κύριε Κεφαλογιάννη, μη διακόπτετε δεν συμμετέχετε στη συζήτηση εσείς.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): 'Ετσι λοιπόν μπορώ να ισχυρισθώ εγώ, κύριε Κεφαλογιάννη -αν είμαι κακόπιστος-ότι φοβηθήκατε και αποχωρήσατε απο την Αίθουσα γιατί δεν θέλατε, ο κ.Παυλόπουλος, ο κ.Κεφαλογιάννης ο κ.Μιχαλολιάκος να έρθετε σε αντιπαράθεση με τον κ.Παπαδόπουλο. Γιατί εμμέσως αυτό περίπου είπε ο κ.Παυλόπουλος πριν.

Βλέπετε, λοιπόν, σε τι παραλογισμούς οδηγούμεθα όταν από λόγους κομματικού πάθους και μόνο διατυπώνουμε αστήρικτες κατηγορίες και πόσο άδικοι γινόμαστε ; Αυτό θέλω να αποφύγουμε.

Κύριοι συνάδελφοι η προσπάθεια η οποία γίνεται από πολλές πλευρές με την κριτική που ασκείτε προς την ΕΡΤ είναι προσπαθεία για να πληγεί αυτή, πολύ περισσότερο σήμερα που αποδεικνύεται ότι η ΕΡΤ μπορεί να ανταποκριθεί στις υποχρεώσεις της, μπορεί να δικαιώσει την αξίωση των πολιτών για αντικειμενική ενημέρωση και ποιοτική ψυχαγωγία, με αποτέλεσμα να διεισδύει αποτελεσματικά σε κάποιο βαθμό και στη διαφημιστική αγορά ανατρέποντας κατεστημένες ισορροπίες, με αποτέλεσμα πολλοί να ενοχλούνται.

Η προσπάθεια αυτή ενθαρρύνεται από τους καλούς λόγους που ακούστηκαν και από σας, για την ποιότητα τμημάτων προγράμματος της ΕΡΤ που πιστεύω και εγώ ότι είναι υψηλοτάτου επιπέδου.Αλλά βεβαίως δυσχεραίνεται η προσπάθεια αυτή όταν διατυπώνονται κατηγορίες χωρίς την ανάλογη τεκμηρίωση.

Από πού προκύπτει για το συγκεκριμένο θέμα της μη μετάδοσης της ανταλλαγής δηλώσεων μεταξύ της κ. Παπανδρέου και του κ.Σηφουνάκη ότι υπήρξε παρέμβαση; Το γεγονός είναι ότι δεν μεταδόθηκε αυτό το γεγονός, αυτό το συμβάν.

ΑΝΔΡΙΑΝΗ ΛΟΥΛΕ: Γιατί όμως;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Από του σημείου αυτού μέχρι του σημείου να υπάρχουν καταγγελίες για άνωθεν παρεμβάσεις, υπάρχει πολύ μεγάλη απόσταση.

Και πρέπει να πω, κυρία Λουλέ, ότι η πρότασή σας να λειτουργεί η ΕΡΤ υπό διακομματικό έλεγχο είναι απολύτως αναχρονιστική και οπισθοδρομική.

Η ΕΡΤ στο πλαίσιο της αυτορυθμιζόμενης λειτουργίας της πρέπει να διατηρήσει την αυτονομία και την ανεξαρτησία της. Δεν είναι δυνατόν να προτείνετε ένα τέτοιο μοντέλο για τη λειτουργία της Ελληνικής Ραδιοτηλεόρασης, το οποίο αποδυναμώνει την ΕΡΤ πολύ περισσότερο σήμερα που αυτή λειτουργεί σε ένα εντόνως ανταγωνιστικό περιβάλλον και σε τελευταία ανάλυση υποτάσσει, επειδή καταλύει την αυτονομία την δημοσιογραφική που πρέπει να διακρίνει τη λειτουργία της ΕΡΤ τουλάχιστον όσον αφορά τις ενημερωτικές εκπομπές και τα δελτία ειδήσεων, υποτάσσει επαναλαμβάνω το κοινωνικό στοιχείο στο πολιτικό και στο κομματικό και αυτό δεν επιτρέπεται.

ΑΝΔΡΙΑΝΗ ΛΟΥΛΕ: Είναι καλύτερο να έχει η εκάστοτε κυβέρνηση...

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Δεν πρέπει να έχετε κανένα παράπονο, κυρία Λουλέ.

Πρέπει να πω -επειδή πολύς λόγος έγινε- ότι το 1989 δεν έγινε προσπάθεια με το ν. 1866/89 να ρυθμιστούν θέματα του ραδιοτηλεοπτικού χώρου, αλλά να παραχωρηθούν εξουσίες και εθνική και κοινωνική περιουσία στα ιδιωτικά συμφέροντα. Τότε θυμάμαι ότι οι ρυθμίσεις αυτές είχαν καταγγελθεί από το σημερινό Πρόεδρο Δημοκρατίας, ο οποίος είχε προβλέψει το κόστος το οποίο συνεπαγόταν για τον ίδιο εκείνη η πολιτική τοποθέτησή του.

ΠΡΟΕΔΡΕΥΩΝ (Παναγιώτης Ν. Κρητικός): Τα είπε και εδώ μέσα στη Βουλή, προς τιμήν του, κύριε Υπουργέ.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Και δικαιώθηκε ως προς αυτήν την πρόβλεψή του, αλλά πολύ περισσότερο δικαιώθηκε αργότερα με τις πολιτικές εξελίξεις που σας είναι γνωστές.

ΠΡΟΕΔΡΕΥΩΝ (Παναγιώτης Ν. Κρητικός): Και προς τιμήν του εδώ στη Βουλή το υποστήριξε.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Βεβαίως, το θυμάστε, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Το θυμάμαι, γιατί το διαβάζω συχνότατα αυτό το κείμενο του Προέδρου.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): 'Εγινε, λοιπόν, λόγος, ότι εμείς μεν σήμερα με τον τρόπο που επιχειρούμε να αποσαφηνίσουμε το ραδιοτηλεοπτικό τοπίο, δεν οδηγούμε σε ρυθμίσεις, σε αποκάτασταση της νομιμότητας και της διαφάνειας, γιατί όλα αυτά γίνονται με τσαπατσουλιά -χρησιμοποιώ δική σας λέξη- ενώ το 1989 η δήθεν προσπάθεια που έγινε, ήταν προσπάθεια βάσει συγκεκριμένου προγραμματισμού, που οδηγούσε στην εξυπηρέτηση αυτού του αγαθού, που είναι η αντικειμενική ενημέρωση και η ποιοτική ψυχαγωγία προς τον ελληνικό λαό.

Και όμως, ο κ. Μητσοτάκης δεν αναγνώρισε ότι τότε παραχωρήσατε συχνότητες χωρίς να ζητήσετε αντιπαροχή, χωρίς να επιβάλλετε δεσμεύσεις; Αυτή ήταν η πολιτική επιλογή


 

  

Σελίδα 2375 

 

σας. Και σας λέω ότι ουδέποτε μέχρι το 1993, που η Νέα Δημοκρατία έπαψε να είναι κυβέρνηση, υπεγράφησαν οι συμβάσεις παραχώρησης που προεβλέποντο με το νόμο του 1989, με αποτέλεσμα και έσοδα να στερηθεί το δημόσιο από τη χρήση αυτών των συχνοτήτων και βεβαίως -μίλησα γι' αυτό-η παρανομία να κορυφωθεί σε αυτό το χώρο.

ΣΤΡΑΤΗΣ ΚΟΡΑΚΑΣ: Εσείς γιατί δεν εισπράττετε οφειλόμενα τα έσοδα, κύριε Υπουργέ;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Θα απαντήσω σε όλα αυτά, κύριε Κόρακα.

ΣΤΡΑΤΗΣ ΚΟΡΑΚΑΣ: Χρωστάνε, δεκάδες δισεκατομμύρια.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Κόρακα, σας άκουσα με μεγάλη προσοχή και θα μιλήσω για όλα.

ΣΤΡΑΤΗΣ ΚΟΡΑΚΑΣ: Να μας μιλήσετε και για τα μυστικά κονδύλια.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Σας παρακαλώ να έχετε την ανάλογη υπομονή. Εάν είναι τόσο σοβαρό το θέμα, πρέπει να είναι τόσο μεγάλη και η δική σας υπομονή. Σας παρακαλώ πολύ.

ΣΤΡΑΤΗΣ ΚΟΡΑΚΑΣ: Κανένα πρόβλημα.

ΠΡΟΕΔΡΕΥΩΝ (Παναγιώτης Ν. Κρητικός): Κύριε συνάδελφε, δεν μπορεί να κάνει αγόρευση ο κύριος Υπουργός όταν διακόπτεται συνέχεια. Σας παρακαλώ. Ακουστήκατε χωρίς διακοπές.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, δεν είναι δυνατόν να ολοκληρώσω σε τόσο μικρό χρονικό διάστημα.

Πρέπει λοιπόν, να παραμείνει αυτή η αυτονομία, η οποία διακρίνει τους δημοσιογράφους που λειτουργούν στην ΕΡΤ, ως κεντρικό στοιχείο που θα διακρίνει τη λειτουργία και τις επιλογές τους. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)

'Αλλωστε, εάν θέλετε να αναφέρω εγώ ένα παράδειγμα αρνητικής δημοσιογραφίας και η ΕΡΤ, πρέπει να σας πω, έπεσε σε αυτήν την παγίδα. Σας λέω τούτο: Στην περιοδεία που έκανε -μια και αναφέρατε εσείς πολλά παραδείγματα- ο κ. Καραμανλής στα Δωδεκάνησα, o οποίος πάντοτε παρακολουθείται από δημοσιογράφο ή δημοσιογράφους επιλογής σας -και το γνωρίζετε πολύ καλά αυτό- ερωτήθηκε με βάση δημοσιεύματα φιλικών προς το κόμμα σας εφημερίδων, για μία δημοσκόπηση, η οποία παρουσίαζε χαμηλή τη δημοτικότητα του κυρίου Πρωθυπουργού. 'Εχω εδώ τα δημοσιεύματα των εφημερίδων, είναι πρωτοσέλιδα. Ρωτήθηκε, λοιπόν, για τη συγκεκριμένη δημοσκόπηση, η οποία προσέφερε, υποτίθεται, πλεονεκτήματα στη Νέα Δημοκρατία και ζητήθηκε σχολιασμός. Και έκανε σχολιασμό ο Πρόεδρος της Νέας Δημοκρατίας και μεταδόθηκε αυτός ο σχολιασμός. Δεν υπήρχε τέτοια δημοσκόπηση, κυρίες και κύριοι συνάδελφοι. Δημοσκόπηση η οποία αποδόθηκε σε μία εταιρεία που έβγαλε την ίδια ημέρα ανακοίνωση και λέει "ουδέποτε έχουμε διενεργήσει τέτοια έρευνα". Ορίστε, μία παγίδα στην οποία υπέπεσε η ΕΡΤ.

Παρενέβη κάποιος από σάς; 'Ηταν σχέδιο του κόμματος της Αξιωματικής Αντιπολίτευσης να πλήξει την Κυβέρνηση χρησιμοποιώντας δημοσιογράφους που εργάζονται στην ΕΡΤ; 'Ολα αυτά είναι μέσα στους κανόνες του παιχνιδιού στη λειτουργία ενός μέσου ενημέρωσης και παρακαλώ πρέπει έτσι να το δεχθείτε. Διότι μίλησα στην αρχή για την ιδιομορφία αυτών των ίδιων των μέσων ενημέρωσης, η οποία δεν πρέπει να μας διαφεύγει. Και υπό το πρίσμα και αυτής της ιδιομορφίας στη λειτουργία τους, θα πρέπει να κρίνουμε τα θέματα που αφορούν τη λειτουργία των μέσων ενημέρωσης και πολύ περισσότερο τα θέματα που αφορούν τη σχέση των πολιτικών και των κομμάτων με τα μέσα ενημέρωσης, ιδιωτικά και δημόσια.

Ασφαλώς, στην προκήρυξη, η οποία έχει δημοσιευθεί για την παραχώρηση των αδειών, μεταξύ των άλλων, προβλέπονται αυστηρότατες διαδικασίες, που αφορούν το τμήμα εκείνο της οικονομικής λειτουργίας των ιδιωτικών επιχειρήσεων, που δραστηριοποιούνται στο ραδιοτηλεοπτικό χώρο, προκειμένου, με τη μελέτη την οποία θα υποβάλουν και θα κριθούν βάσει αυτής, να πείσουν το Συμβούλιο Ραδιοτηλεόρασης ότι: 

Πρώτον, μπορούν και θα ανταποκριθούν στις οικονομικές υποχρεώσεις, τα βάρη τα οικονομικά που έχουν από το παρελθόν. 

Δεύτερον, μπορούν να προτείνουν τρόπους με τους οποίους θα παραμείνουν υγιείς οικονομικά επιχειρήσεις και δεν θα βρεθούμε και πάλι μπροστά στο φαινόμενο νέων προβληματικών επιχειρήσεων.

Κυρίες και κύριοι συνάδελφοι, κλείνω, αφού θα επανέλθω σε λίγο -και αυτό δεν είναι απειλή φαντάζομαι-, πρέπει να είναι για όλους χαρά και μακάρι να είχαμε πολύ χρονο να συζητούμε, πολύ περισσότερο, όταν μας παρακολουθούν και είναι πολύ περισσότεροι από τους Βουλευτές, δυστυχώς για τους Βουλευτές, ευτυχώς όμως για τους νέους συμπολίτες μας ...

ΣΤΡΑΤΗΣ ΚΟΡΑΚΑΣ: Αν είναι δυνατόν!

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Γιατί δεν είναι δυνατόν, κύριε Κόρακα;

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κόρακα.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Οι οποίοι συμπολίτες μας, έδειξαν την εμπιστοσύνη τους -και ανέφερα την έρευνα πριν και τα αποτελέσματά της- στη δημόσια ραδιοτηλεόραση, πολύ περισσότερο σε σχέση με την ιδιωτική τηλεόραση. 

Κλείνω, απαντώντας μόνο σ' αυτό που είπε ο κ. Κόρακας, αν μου επιτρέπετε. 

Κύριε Κόρακα, λέτε ότι η ΕΡΤ κάνει αντικομμουνιστική εκστρατεία. Πρέπει να σας πω -και δεν πρέπει αυτό να το ξεχνάτε- ότι είσθε το μόνο κόμμα που διαθέτει τηλεοπτικό σταθμό.

ΣΤΡΑΤΗΣ ΚΟΡΑΚΑΣ: Σας έδωσα συγκεκριμένα στοιχεία. Υπάρχει διαφορά;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Αφήστε, κύριε Κόρακα.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κόρακα!

ΣΤΡΑΤΗΣ ΚΟΡΑΚΑΣ: Μα είναι σοβαρά πράγματα αυτά! Δεν είναι δυνατόν να λέγονται αυτά τα πράγματα. Μα, είναι Υπουργός ο κύριος;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Βεβαίως. Είμαι Υπουργός, επειδή έτσι απεφάσισε ο ελληνικός λαός. Δεν θα αποφασίσει το πολιτικό γραφείο του κόμματός σας, ποιοι θα είναι υπουργοί, κύριε Κόρακα. Σας παρακαλώ πολύ!

ΣΤΡΑΤΗΣ ΚΟΡΑΚΑΣ: Είναι κομματικό σας όργανο η ΕΡΤ;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Καθόλου! Σας παρακαλώ πολύ!

ΠΡΟΕΔΡΕΥΩΝ (Παναγιώτης Ν. Κρητικός): Κύριε Κόρακα, σας παρακαλώ μη διακόπτετε!

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Τώρα, μετά από ερώτηση που κατέθεσε ο κ. Κολοζώφ, διέταξα να υπάρξει έρευνα και ζήτησα ενημέρωση. Σας ενημερώνω λοιπόν, ότι στην εκπομπή "Σελίδες του Σαββάτου" με τον κ. Αλέπη στις 25.11.1997, αποφασίστηκε να συμπεριληφθεί η υπόθεση Πλουμίδη, με αφορμή ένα βιβλίο που έχει εκδοθεί με συγγραφέα τον κ. Δημοσθένη Παπαχρήστου. Ζητήθηκε από το Κ.Κ.Ε. εκπρόσωπός του, να πάρει μέρος. Η απάντηση ήταν: "Δεν είναι θέμα που μας ενδιαφέρει." Απάντηση mot a mot.

ΣΤΡΑΤΗΣ ΚΟΡΑΚΑΣ: ... δεν θα σας κάνουμε το χατίρι.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Στις 7.11.97, στην εκπομπή "Απέναντι" με τον Χρήστο Μαχαίρα, αφιερωμένη στη μορφή και στη δράση του 'Αρη Βελουχιώτη ήταν προσκεκλημένοι: Γρηγόρης Φαράκος...

ΣΤΡΑΤΗΣ ΚΟΡΑΚΑΣ: Μας καλέσατε με τον κ. Φαράκο, για να νομιμοποιήσουμε τον αντικομμουνισμό σας.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ,


 

  

Σελίδα 2376 

 

κύριε Κόρακα, μη διακόπτετε!

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Τι έχει ο κ. Φαράκος;

...ο κ. Φλάϊσερ, ο κ. Λαμπρινός. Ζητήθηκε να λάβει μέρος εκπρόσωπος του Κομμουστικού Κόμματος Ελλάδος. Η απάντηση: "Δεν συνομιλούμε για το θέμα με τον κ. Φαράκο."

Αυτή είναι η αντικειμενική ενημέρωση, ο πλουραλισμός για τον οποίο κόπτεσθε τόση ώρα;

ΠΡΟΕΔΡΕΥΩΝ (Παναγιώτης Ν. Κρητικός): Στη ραδιοφωνία αυτές οι παρεμβάσεις έχουν μια άλλη ονομασία. Θα παρακαλέσω να σταματήσουν εδώ.

ΣΤΡΑΤΗΣ ΚΟΡΑΚΑΣ: Εάν είχαμε τη δυνατότητα να δευτερολογήσουμε, δεν θα διακόπταμε.

ΠΡΟΕΔΡΕΥΩΝ (Παναγιώτης Ν. Κρητικός): Τι να κάνουμε; Αυτό λέει ο Κανονισμός. Εγώ φταίω που δεν έχετε τη δυνατότητα;

ΣΤΡΑΤΗΣ ΚΟΡΑΚΑΣ: Μου επιτρέπετε να κάνω μία ερώτηση;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Ευχαρίστως να με διακόψετε, αρκεί να μου κρατηθεί ο χρόνος. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κόρακα!

Και εσάς, κύριε Υπουργέ, σας παρακαλώ να τελειώσετε. 'Ηδη εξαντλήσατε το χρόνο σας. Μπορείτε να επανέλθετε στην τριτολογία σας.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): 'Εχω και άλλα παραδείγματα, για να δείτε τι απαντήσεις έχουν δοθεί από το Γραφείο Τύπου του Κόμματός σας.

ΣΤΡΑΤΗΣ ΚΟΡΑΚΑΣ: Δεν έχω τη δυνατότητα να σας απαντήσω. Ο ελληνικός λαός είναι εδώ και μας κρίνει.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Βεβαίως, ο ελληνικός λαός τα παρακολουθεί όλα αυτά. Και ο ελληνικός λαός, τον οποίο επικαλείσθε, εδώ και πάρα πολλά χρόνια, έχει κατ' επανάληψη εκφράσει τη γνώμη του. Και παρακαλώ πολύ. Αυτός ο λαϊκισμός, αυτή η λατρεία για τον ελληνικό λαό, αφήστε -γιατί περισσεύει αυτός ο λαϊκισμός-να εκδηλώνεται με τρόπους που δείχνουν ότι ενδιαφερόμαστε πραγματικά για τον ελληνικό λαό και όχι με ακαδημαϊκές ή θεωρητικές προσεγγίσεις για τα μεγάλα προβλήματα τα οποία αντιμετωπίζει.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, ολοκληρώστε σας παρακαλώ.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Και εμείς στην πράξη προσπαθούμε να ανταποκριθούμε στις υποχρεώσεις, που μας έχει αναθέσει ο ελληνικός λαός. Δεν αρκούμεθα να πολυλογούμε και με πολιτικά και πολιτικάντικα τεχνάσματα να δημιουργούμε εντυπώσεις. Αυτή είναι η μεγάλη διαφορά μας!

ΣΤΡΑΤΗΣ ΚΟΡΑΚΑΣ: Σ' αυτά που καταγγείλαμε, θα απαντήσετε;

ΠΡΟΕΔΡΕΥΩΝ (Παναγιώτης Ν. Κρητικός): Ο ελληνικός λαός μας παρακολουθεί.

Και πενήντα μαθητές με τρεις συνοδούς-καθηγητές από το Τ.Ε.Λ. Ρεθύμνου παρακολουθούν τη συνεδρίασή μας από τα δυτικά θεωρεία, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ".

(Χειροκροτήματα από όλες τις πτέρυγες της Βουλής)

Και πρέπει να τους εξηγήσουμε ότι σήμερα είναι ημέρα κοινοβουλευτικού ελέγχου, συζητείται επερώτηση και η συζήτηση περιορίζεται μόνο μεταξύ των επερωτώντων Βουλευτών και του επερωτωμένου Υπουργού, γι' αυτό και υπάρχει αυτή η αποψίλωση στην Αίθουσα. Δεν είναι σκασιαρχείο!

ΙΩΑΝΝΗΣ ΚΕΦΑΛΟΓΙΑΝΝΗΣ: Κύριε Πρόεδρε, ορθώς κάνετε γιατί ο κύριος Υπουργός ξέχασε ότι είναι και Βουλευτής και η Βουλή λειτουργεί με αυτήν την αντίληψη και με αυτήν την πρακτική.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, δεν είχε αυτήν την έννοια ο λόγος του κυρίου Υπουργού. Το παρεξηγήσατε.

ΙΩΑΝΝΗΣ ΚΕΦΑΛΟΓΙΑΝΝΗΣ: Δεν μπορεί να μέμφεται τους Βουλευτές.

ΠΡΟΕΔΡΕΥΩΝ (Παναγιώτης Ν. Κρητικός): Το παρεξηγήσατε, δεν έχει αυτήν την έννοια.

Ο κ. Παυλόπουλος Κοινοβουλευτικός Εκπρόσωπος της Νέας Δημοκρατίας έχει το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, ακούγοντας τη δευτερολογία του κυρίου Υπουργού, που θα την έλεγα συμπληρωματική πρωτολογία, έβγαλα δύο συμπεράσματα.

ΙΩΑΝΝΗΣ ΚΕΦΑΛΟΓΙΑΝΝΗΣ: Κύριε Παυλόπουλε, ανεβείτε στο Βήμα.

ΠΡΟΚΟΠΗΣ ΠΑΥΛΟΠΟΥΛΟΣ: Θα ανέβαινα, κύριε Κεφαλογιάννη, αν άξιζε τον κόπο για να απαντήσω σ' αυτά που άκουσα.

ΠΡΟΕΔΡΕΥΩΝ (Παναγιώτης Ν. Κρητικός): Προτιμά ο κ. Παυλόπουλος την ευθεία παρά την πλαγιοβολή.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Θέλει να μιλήσει επ' αυτού του επιπέδου.

ΠΡΟΕΔΡΕΥΩΝ (Παναγιώτης Ν. Κρητικός): Η κατά μέτωπο επίθεση είναι πιο ευθύβολη.

ΠΡΟΚΟΠΗΣ ΠΑΥΛΟΠΟΥΛΟΣ: Το επίπεδο της ομιλίας, κύριε Πρόεδρε, καθορίζεται από το επίπεδο εκείνου προς τον οποίο απαντάς.

Θα ήθελα να πω δύο παραδείγματα από τα οποία αποδεικνύεται ακριβώς ότι δεν αξίζει τον κόπο να μπει κανείς επί της ουσίας.

Το πρώτο είναι ότι ο κύριος Υπουργός μας απάντησε σε πράγματα που δεν είχαμε θέσει. Φαίνεται είχε φανταστεί ότι θα τα θέταμε και από κει και πέρα, τα έθεσε τα ζητήματα αυτά. 'Ηταν για το Εθνικό Συμβούλιο Ραδιοτηλεόρασης, πράγμα για το οποίο θα επανέλθω στη συνέχεια αφού το θέσει.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Δεν το έχετε στην επερώτησή σας;

ΠΡΟΚΟΠΗΣ ΠΑΥΛΟΠΟΥΛΟΣ: Δεν διαβάσατε τότε την επερώτηση, να δείτε πως το έχουμε θέσει.

Το δεύτερο το οποίο θα ήθελα να πω είναι ότι κατεφέρθη εναντίον των Βουλευτών, συλλήβδην. Φαντάζομαι ότι η κριτική την οποία θέλει να κάνει αφορά κυρίως το χώρο του δικού του κόμματος. Γιατί δεν βλέπω να είναι κανείς Βουλευτής του ΠΑΣΟΚ εκτός από εσάς, κύριε Πρόεδρε, και εκτός από τον κύριο Υπουργό.

Εάν είναι έτσι η κριτική την οποία κάνει, τότε στο σημείο αυτό...

ΙΩΑΝΝΗΣ ΔΗΜΑΡΑΣ: Είναι και ο κύριος Πρόεδρος. 

ΠΡΟΚΟΠΗΣ ΠΑΥΛΟΠΟΥΛΟΣ: 'Οχι, είπα ότι εξαιρείται ο κύριος Πρόεδρος, αλλά ο κύριος Πρόεδρος προεδρεύει.

Να μη χάνω όμως την ώρα μου, θα απαντήσω και επί της ουσίας, κύριε Πρόεδρε.

Πρώτα απ' όλα θα ήθελα να τονίσω ότι δεν άκουσα ούτε μία απάντηση, σχετικά με εκείνα τα οποία ελέχθησαν σε ό,τι αφορά τον τρόπο με τον οποίο οι ενημερωτικές εκπομπές και οι ειδήσεις της ΕΡΤ λειτουργούν. Δεν άκουσα ούτε μία στοιχειώδη δικαιολογία, σχετικά με το πώς λειτούργησαν οι ειδήσεις στα πέντε συγκεκριμένα παραδείγματα τα οποία ανεφέρθησαν. 

Μου έμεινε μία αμφιβολία. Υπέθετα -και το τόνισα στον κύριο Υπουργό- ότι δεν υπάρχει κανενός είδους επέμβαση και ότι μάλλον λειτουργούν στην ΕΡΤ κατά την εικαζομένη βούληση του Υπουργού.

Προσωπικά δεν μπορώ πια να βγάλω το ίδιο συμπέρασμα, ύστερα από την τόσο θερμή συνηγορία του κ. Ρέππα. Ο κύριος Υπουργός ομίλησε για την ΕΡΤ ως ο φυσικός της προϊστάμενος. Αυτό το συμπέρασμα μου αρκεί ήδη για να μπορέσω να καταλάβω, αν υπήρχαν οι όποιες αμφιβολίες, για το πώς λειτουργεί πραγματικά η ΕΡΤ σήμερα.

Θα ξανατονίσω, λοιπόν, στον κύριο Υπουργό ότι δεν μιλάει κανείς για το πρόγραμμα, το οποίο σχετίζεται με τα πολιτιστικά ή τα ντοκιμαντέρ ή οτιδήποτε άλλο. Τόνισα ότι το πρόγραμμα αυτό είναι πάρα πολύ καλό.


 

  

Σελίδα 2377 

Σε ό,τι αφορά την ενημέρωση εξακολουθώ -και θα επιμένω πάντοτε σ' αυτό το σημείο- να πιστεύω ότι εάν η ΕΡΤ συνεχίσει με αυτήν τη νοοτροπία που λειτουργεί σήμερα, οι μεταρρυθμίσεις οι οποίες επιχειρούνται αυτήν τη στιγμή δεν είναι για να ρίξουν στάχτη στα μάτια. Διότι σε ό,τι αφορά την ενημέρωση, και τον κόσμο προς τον οποίο απευθύνεται η ΕΡΤ, είναι γνωστό, κύριε Υπουργέ, ότι η ΕΡΤ βλέπεται και ακούγεται και εκεί που δεν ακούγονται ιδιωτικά κανάλια. Αυτό το πράγμα έχει μια τεράστια σημασία. Και ξέρετε πάρα πολύ καλά ότι αποδυναμώνεται ο οιοσδήποτε λόγος της ΕΡΤ, πολιτιστικός ή άλλος, από τη στιγμή που η ενημέρωση γίνεται με τον τρόπο με τον οποίο γίνεται.

Απάντηση δεν πήρα στα συγκεκριμένα παραδείγματα που αναφέρθηκαν σε ό,τι αφορά τις ειδήσεις. 'Ακουσα μόνο ότι εμείς θελήσαμε να υποβαθμίσουμε τον κύριο Πρωθυπουργό.

Μα εάν πραγματικά η παρουσία του κ. Τσουκάτου δεν πρέπει να αναφέρεται, γιατί υποβαθμίζει τον κύριο Πρωθυπουργό, δεν είμαστε εμείς αυτοί που τον επιλέξαμε ως συνεργάτη και ως μέλος του Εκτελεστικού Γραφείου του ΠΑΣΟΚ.

Εγώ είπα ένα συγκεκριμένο γεγονός. Είπα ότι αντί να αναδείξει η ΕΡΤ ένα σημαντικό γεγονός σε παγκόσμια κλίμακα, έδειξε τον κ. Τσουκάτο και τον κ. Σημίτη να περιφέρονται σε ένα συγκεκριμένο Υποκατάστημα του ΙΚΑ. Δεν αναφέρθηκα σε τίποτε άλλο.

Από κει και πέρα, έβγαλα και ένα δεύτερο συμπέρασμα από το λόγο του κυρίου Υπουργού. 'Οτι η παρουσία ή η αναφορά του κ. Τσουκάτου σε σχέση με το όνομα του κυρίου Πρωθυπουργού, υποτιμά τον Πρωθυπουργό. Αν αυτό είναι το συμπέρασμα, αυτό το δέχομαι ευχαρίστως. Το παίρνουμε σαν κρατούμενο και βεβαίως, από εδώ και πέρα με βάση και αυτό, θα είναι δυνατόν να κάνουμε την κριτική μας.

'Οσον αφορά τα θέματα που έθεσε επί της ενημέρωσης, πάλι δεν μου απάντησε σε ένα συγκεκριμένο θέμα που ετέθη. 'Ετσι αντιλαμβάνεται την αντικειμενικότητα των ενημερωτικών εκπομπών, δηλαδή, να υπάρχουν παράλληλοι μονόλογοι;

Εγώ δεν αναφέρθηκα, ούτε προσπαθώ να αναβαθμίσω το δικό μου ρόλο. Ανέφερα μόνο την πραγματικότητα. Δεν έχει παρά να ρωτήσει όλο το δημοσιογραφικό κόσμο. Ο κ. Παπαδόπουλος ηρνείτο να βγει στην τηλεόραση μιλώντας με οποιοvδήποτε άλλο. Εγώ δεν έθιξα στο σημείο αυτό την αξιοπιστία του κ. Παπαδόπουλου ως ομιλητή. Τη δημοκρατική νοοτροπία, όμως, τη θέτω. Δεν μπορεί ένας Υπουργός να λέει "δεν βγαίνω να μιλήσω, παρά μόνος μου και ας έρθει να μου απαντήσει ο άλλος από της τηλεοράσεως". Δεν έχω δει πουθενά τέτοιου είδους ενημέρωση.

Στον τηλεοπτικό χώρο είχε αρχίσει μία διαδικασία που ήταν σημαντική, η διαδικασία του διαλόγου. Από την ημέρα που έγινε το DEBATE και με τον τρόπο που έγινε φαίνεται ότι ο Πρωθυπουργός έδωσε γραμμή σε όλον τον υπόλοιπο κόσμο του ΠΑ.ΣΟ.Κ. να εκφράζεται με τον ίδιο τρόπο. Ψέγω ένα συγκεκριμένο γεγονός, του οποίου η ΕΡΤ αποτελεί πρωτοπόρο: Το γεγονός ότι αυτήν τη στιγμή οδηγεί σε παραλλήλους μονολόγους.

Είπα και κάτι άλλο. Σαν Νέα Δημοκρατία, τους παράλληλους μονόλογους δεν τους θέλουμε. Δεν φιλοδοξούμε να εννοήσουμε την ενημέρωση μ' αυτόν τον τρόπο. Εμείς θεωρούμε ότι η ενημέρωση προϋποθέτει δημοκρατικό διάλογο.

Από εκεί και πέρα, θα μου επιτρέψει ο κύριος Υπουργός, αφού ανεφέρθη στο θέμα αυτό, να πω λίγα λόγια για το Εθνικό Συμβούλιο Ραδιοτηλεόρασης. Θα πω κάτι πριν φθάσω στο Εθνικό Συμβούλιο Ραδιοτηλεόρασης, το οποίο συνδέεται με το καθεστώς λειτουργίας του. 'Οταν έγινε η ιδιωτική τηλεόραση το 1989 είχαμε φθάσει ήδη σε καθεστώς νομιμοποίησης αυθαιρέτων, γιατί η πολιτεία είχε καθυστερήσει πάρα πολύ. Για το ότι ο νόμος δεν εφαρμόστηκε, δεν φταίει ο νόμος, φταίνε όλοι εκείνοι στη συνέχεια που το νόμο αυτόν δεν τον εφήρμοσαν. Από το 1990 που άρχισε να λειτουργεί ο νόμος μέχρι σήμερα, αν δούμε ποιος φέρει το μεγαλύτερο μερίδιο ευθύνης για το ότι έχουμε φθάσει εδώ που φθάσαμε, κάθε ένας μπορεί να βγάλει τα συμπεράσματά του.

Το τονίζω για δεύτερη φορά: Για ποιο λόγο μέχρι αυτήν τη στιγμή δεν έχει ολοκληρωθεί το καθεστώς των αδειών; Το ερώτημα είναι απλό: Είναι η τσαπατσουλιά γιατί δεν μπορεί η Κυβέρνηση να τις δώσει ή είναι το γεγονός ότι επιθυμούν να κρατούν τους ιδιωτικούς τηλεοπτικούς σταθμούς υπό καθεστώς ομηρίας; Το ερώτημα παραμένει ανοιχτό. 'Η το ένα είναι ή το άλλο. Τertium non datur, για να χρησιμοποιήσω ένα νομικό όρο.

Υπάρχει και ένα άλλο ζήτημα. Το Εθνικό Συμβούλιο Ραδιοτηλεόρασης υπέστη τα πάνδεινα μέχρι σήμερα. Υπήρξε ένα όργανο, το οποίο λειτούργησε κάτω από απαράδεκτες συνθήκες. Το ότι γίνεται μία προσπάθεια αναβάθμισής του, αυτό δεν το αγνοώ. Από εκεί και πέρα όμως θεωρεί ο κύριος Υπουργός ότι με τις συνθήκες που λειτουργεί σήμερα το Εθνικό Συμβούλιο Ραδιοτηλεόρασης είναι δυνατόν να φέρει σε πέρας την αποστολή του; Μπορεί να παρακολουθήσει όλες τις παρανομίες που γίνονται καθημερινά;

Θεωρεί ο κύριος Υπουργός ότι μόνο αυτά που έχει δει το Εθνικό Συμβούλιο Ραδιοτηλεόρασης είναι τα κακώς κείμενα της ραδιοτηλεόρασης και όλα τα άλλα βαίνουν καλώς; Εφόσον υπάρχουν και άλλες παρανομίες που όλοι εμείς τις βλέπουμε καθημερινά -και τα χαρακτηριστικότερα παραδείγματα είναι η υπέρβαση του χρόνου της διαφήμισης- αυτό σημαίνει ότι το Ραδιοτηλεοπτικό Συμβούλιο δεν μπορεί να ασκήσει τα καθήκοντά του. Αυτό δεν είναι θέμα προσώπων, είναι θέμα υποδομής.

Θα έρθω και στο προσωπικό θέμα, που φρόντισε να μου θέσει ο κύριος Υπουργός. Είναι η δεύτερη φορά στην πολιτική μου θητεία...

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Εσείς μου το θέσατε.

ΠΡΟΚΟΠΗΣ ΠΑΥΛΟΠΟΥΛΟΣ: Σε προσωπικό επίπεδο, κύριε Υπουργέ, δεν το έθεσα.

Είναι η δεύτερη φορά που χρησιμοποιείτε προσωπικά θέματα για να κάνετε πολιτική. Εγώ προσωπικά δεν το συνηθίζω, αλλά φυσικά δεν έχω κανένα λόγο να μην σας απαντήσω. Αυτό όμως δείχνει και ένα είδος νοοτροπίας που υπάρχει.

Το γεγονός ότι ένας Βουλευτής καταφεύγει στο Ανώτατο Διοικητικό Δικαστήριο της χώρας, στο Συμβούλιο της Επικρατείας, ζητώντας σύμφωνα με τους κανόνες του Συντάγματος να κριθεί η νομιμότητα μιας διοικητικής πράξης, κατά τη γνώμη του κυρίου Υπουργού, αυτό για το Βουλευτή αποτελεί στοιχείο είτε δημοσίων σχέσεων είτε προσπάθειας επηρεασμού.

Προσωπικά, πιστεύω ότι αυτό αναδεικνύει μία άλλη νοοτροπία. Δεν θέλω να την χαρακτηρίσω σ' αυτήν την Αίθουσα. Εκείνο που θα πω μόνο είναι ότι επειδή είναι η δεύτερη φορά κατά την οποία γίνεται αυτό, σ' ό,τι με αφορά προσωπικά, εκφράζω απλώς και μόνο τη λύπη μου.

Θα πω ότι εγώ δεν χρησιμοποίησα ποτέ μη θεσμικούς διαύλους για να κάνω αυτό που πιστεύω ότι είναι νομικά σωστό. Το να καταφύγει κανείς σ' ένα δικαστήριο της χώρας και να του ζητήσει να αποφανθεί, ούτε δημόσιες σχέσεις είναι ούτε επηρεασμός. Αλίμονο σ' αυτόν τον τόπο, αν το να ασκεί συνταγματικό δικαίωμα κάποιος, αποτελεί τρόπο με τον οποίο επιχειρεί να επηρεάσει.

Ξέχασε φαίνεται ο κύριος Υπουργός στη διάρκεια της σταδιοδρομίας μου, παρά το γεγονός ότι ανήκω σ' ένα άλλο πολιτικό χώρο, πόσες φορές και με πόσες ιδιότητες υπεράσπισα θέματα, τα οποία δεν ανάγονται στο δικό μου πολιτικό χώρο, ακόμα και για την κρατική ΕΡΤ για την οποία μιλάτε.

Αυτό μπορεί να σας το πει και η Νομική Υπηρεσία της ΕΡΤ, αλλά και η διοίκηση της ΕΡΤ, πράγμα το οποίο αγνοήσατε. Εν πάση περιπτώσει, αυτό είναι συνηθισμένο φαίνεται και πρέπει να συνηθίσει κανείς σε αυτού του είδους την πολιτική αντιπαράθεση. 'Ενα θα πω μονάχα: Το τι συμβαίνει με την ΕΡΤ το βλεπει καθημερινά ο ελληνικός λαός. Το τι συμβαίνει γενικότερα με το χώρο της ενημέρωσης των εκπομπών της ΕΡΤ, το γνωρίζουμε όλοι. Μια απάντηση θέλω μόνο από τον κύριο Υπουργό: Τι είναι η ΕΣΗΕΑ, η οποία καταφέρεται, και έχει δίκιο να καταφέρεται, κατά των ενημερωτικών εκπομπών της ΕΡΤ; Σε ποιο σημείο προσπαθεί να επηρεάσει; Τι δημόσιες σχέσεις προσπαθεί να κάνει; Τι είναι εκείνο το οποίο υπηρετεί;


 

  

Σελίδα 2378 

 

Γιατί αυτού του είδους η νοοτροπία, ότι όσοι κάνουν κριτική ελαύνονται από άλλα κριτήρια, θυμίζει άλλες εποχές και απλώς επιβεβαιώνει τους φόβους μας, ότι όχι μόνο η ΕΡΤ, αλλά και η ηγεσία που είναι επάνω της, έχει μία νοοτροπία που διαχρονικά παραμένει η ίδια. Δηλαδή, η ποδηγέτηση της ενημέρωσης, προκειμένου να επηρεαστεί ο ελληνικός λαός; Είναι μια απηρχαιωμένη νοοτροπία, αναποτελεσματική νοοτροπία. Εμείς δεν τη θέσαμε, γιατί πιστεύουμε ότι έχει αποτέλεσμα στον ελληνικό λαό. Τη θέσαμε για να καταδείξουμε το γεγονός ότι δεν μπορούμε να πηγαίνουμε προς τον 21ο αιώνα, να επαγγελλόμαστε τη μεταρρύθμιση και τον εκσυγχρονισμό, χρησιμοποιώντας αυτές τις μεθόδους.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν.Κρητικός): Εάν θέλει ο κύριος Υπουργός να κλείσει τη συζήτηση.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Βεβαίως.

ΑΝΔΡΙΑΝΗ ΛΟΥΛΕ: Κύριε Πρόεδρε, εμείς δεν θα μιλήσουμε;

ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε το δικαίωμα.

ΑΝΔΡΙΑΝΗ ΛΟΥΛΕ: Είναι απαράδεκτο αυτό.

ΠΡΟΕΔΡΕΥΩΝ (Παναγιώτης Ν.Κρητικός): Δεν γίνεται αυτοεξαίρεση. Είναι μία πρακτική και τακτική που προβλέπει ο Κανονισμός και είναι καθιερωμένη.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κύριοι συνάδελφοι, λυπούμαι γιατί ο κ. Παυλόπουλος δεν επιθυμεί να υπάρχει ισότιμος λόγος και θεωρεί πως ο ίδιος έχει τη δυνατότητα να κατηγορεί την Κυβέρνηση και τους Υπουργούς, ότι επιχειρούν να ελέγξουν τις λειτουργίες της δημόσιας ραδιοτηλεόρασης. Πολύ περισσότερο θεωρεί πως υπάρχει καθυστέρηση στην έκδοση των ραδιοτηλεοπτικών αδειών με σκοπιμότητα πολιτική, την οποία απολύτως προσδιόρισε, να κρατήσουμε ομήρους ή αιχμαλώτους τους επιχειρηματίες, οι οποίοι έχουν στη διάθεσή τους, στην ιδιοκτησία τους αυτά τα μέσα ενημέρωσης, δίνοντας σε μένα έτσι το δικαίωμα και το ερέθισμα να πω ότι ο ίδιος είναι αυτός, ο οποίος για θεσμούς, στους οποίους με τόσο σημαντικό τρόπο αναφέρεται και στην επερώτηση την οποία υπογράφει, παρουσιάζεται αντιδικών και μάλιστα υπέρ ιδιωτικών συμφερόντων.

ΠΡΟΚΟΠΗΣ ΠΑΥΛΟΠΟΥΛΟΣ:... (Δεν ακούστηκε).

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Παρακαλώ! Αυτή είναι η νομική σας άποψη. Εγώ μίλησα για την επαγγελματική σας ιδιότητα με συγκεκριμένους λόγους, τους οποίους ενθυμείσθε.

Από την άλλη, όμως, μου δινετε το δικαίωμα να πω, όταν εσείς τώρα δευτερολογώντας με κατηγορείτε ότι είμαι αυτός ο οποίος επιχειρώ να ελέγξω τη λειτουργία της ΕΡΤ, επειδή είμαι προϊστάμενος ή εκπρόσωπος της ΕΡΤ με τον τρόπο με τον οποίο μιλώ -αφού απουσιάζει η ΕΡΤ, άρα η ΕΡΤ μιλάει μέσω εμού- ότι εγώ μπορώ να δεχθώ αυτό το ρόλο. Εσείς, όμως, αναπτύσσοντας αυτήν τη δραστηριότητα, δέχεστε ότι είσθε εκπρόσωπος ιδιωτικών συμφερόντων ή συνήγορος ιδιωτικών τηλεοπτικών σταθμών, την ίδια ώρα που γίνεται αυτή η προσπάθεια η πολύ σημαντική; Η απόφαση του Συμβουλίου της Επικρατείας, σας είναι γνωστή.

ΠΡΟΚΟΠΗΣ ΠΑΥΛΟΠΟΥΛΟΣ: 'Οταν έχω συνταγματικά δίκιο, ναι.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Είναι η άποψή σας.

ΠΡΟΕΔΡΕΥΩΝ (Παναγιώτης Ν.Κρητικός): Σας παρακαλώ!

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Εν πάση περιπτώσει, πρέπει να παραδεχτείτε, κύριε Παυλόπουλε, ότι δεν είναι ό,τι καλύτερο την περίοδο αυτή που επιχειρείται -και πιστεύω ότι όλοι συμφωνούμε, τουλάχιστον αυτό συνεπέραναν από την ομιλία σας- να υπάρξει αποσαφήνιση του ραδιοτηλεοπτικού τοπίου. Για τέτοιου είδους αποφάσεις του Συμβουλίου Ραδιοτηλεόρασης που πολλοί εξ ημών και εγώ ο ίδιος επειδή απουσίαζα στο εξωτερικό -ήταν η Σύνοδος στη Μαδρίτη τότε- πληροφορούμεθα, αφού έχουν βγει και εκ των υστέρων, δεν είναι ο καλύτερος τρόπος να αναλαμβάνουμε πρωτοβουλίες για οποιοδήποτε λόγο, ώστε να δημιουργούμε ένα κλίμα αμφισβήτησης και σύγχυσης, την ώρα που όλοι λέμε ότι το Συμβούλιο Ραδιοτηλεόρασης πρέπει να αποκατασταθεί ως ο θεσμικός εγγυητής για τον πλουραλισμό, την πολυφωνία, τη διαφάνεια.

ΠΡΟΚΟΠΗΣ ΠΑΥΛΟΠΟΥΛΟΣ: Για τις δηλώσεις Βουλευτών σας από την τηλεόραση τι έχετε να πείτε;

ΠΡΟΕΔΡΕΥΩΝ (Παναγιωτης Ν. Κρητικός): Σας παρακαλώ!

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Είναι πολιτικές θέσεις. Και σεις μπορείτε να κάνετε δηλώσεις.

Και κάνουν πάρα πολλοί. Δεν αναφέρθηκα σε αυτό. Αναφέρομαι σε κάτι άλλο και το αντιλαμβάνεστε. 

Πρέπει να πω ότι για τα δελτία ειδήσεων -πέρα από τις εκπομπές στις οποίες αναφέρθηκα πρωτομιλώντας- μιλήσατε με ένα τρόπο κάπως περιφρονητικό, τον οποίο δεν θέλω να το παρακολουθήσω, γιατί εγώ θέλω να συζητήσουμε επί της πολιτικής. Η ΕΡΤ κάλεσε τον κ. 'Εβερτ να κάνει μονόλογο, στην εκπομπή του κ. Ευθυμίου; Κάλεσε τον κ. Μάνο να κάνει μονόλογο; Κάλεσε την κ. Μπακογιάννη να κάνει μονόλογο". Κακίζετε λοιπόν τους συναδέλφους σας, οι οποίοι κατά τη δική σας εκδοχή, παγιδεύθηκαν σε αυτό το τέχνασμα των δημοσιογράφων της ΕΡΤ με αποτέλεσμα να εκτεθούν οι ίδιοι, κατά εσάς να εκτεθεί και η ΕΡΤ.

ΙΩΑΝΝΗΣ ΚΕΦΑΛΟΓΙΑΝΝΗΣ: Με ποιά κριτήρια καλούνται αυτοί;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Υπάρχουν τα δημοσιογραφικά κριτήρια και αποφασίζουν οι ίδιοι οι δημοσιογράφοι, όπως και στα ιδιωτικά τηλεοπτικά μέσα οι δημοσιογράφοι έχουν την δυνατότητα να επιλέγουν το θέμα με το οποίο θα ασχοληθούν αλλά και τα πρόσωπα που θα καλέσουν, αυτό γίνεται και στην δημόσια τηλεόραση. Υπάρχει το δημοσιογραφικό κριτήριο. Και αυτή η αυτονομία του δημοσιογραφικού λειτουργήματος πρέπει να διασφαλιστεί. Από εμάς δεν υπάρχει περίπτωση να εκδώσουμε ντιρεκτίβες για το πως θα επιλέγουν τα θέματά τους ή ποιους θα καλούν στις εκπομπές τους οι δημοσιογράφοι στην ΕΡΤ.

ΙΩΑΝΝΗΣ ΚΕΦΑΛΟΓΙΑΝΝΗΣ: Να ρωτούνται τα κόμματα.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. Δεν συμμετέχετε στη συζήτηση. Κάντε μου τη χάρη, τα ξέρετε αυτά, σε αυτό το Κοινοβούλιο είστε ο παλαιότερος.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Κεφαλογιάννη, δεν είναι δυνατόν...

ΙΩΑΝΝΗΣ ΚΕΦΑΛΟΓΙΑΝΝΗΣ: Μα πως "δεν είναι δυνατόν"; Και εσείς, κύριε Πρόεδρε, να χαμηλώσετε τον τόνο σας.

ΠΡΟΕΔΡΕΥΩΝ (Παναγιώτης Ν.Κρητικός): Τι να χαμηλώσω τον τόνο; Το κάνω για να ακούσετε. 

ΙΩΑΝΝΗΣ ΚΕΦΑΛΟΓΙΑΝΝΗΣ: Μα χρειάζονται εξηγήσεις.

ΠΡΟΕΔΡΕΥΩΝ (Παναγιώτης Ν.Κρητικός): Σας παρακαλώ κάντε μου τη χάρη. 

ΙΩΑΝΝΗΣ ΚΕΦΑΛΟΓΙΑΝΝΗΣ: Μα οι Πρόεδροι της Βουλής είστε παιδονόμοι.

ΠΡΟΕΔΡΕΥΩΝ (Παναγιώτης Ν. Κρητικός): Εφαρμόζουμε έναν Κανονισμό που τον γνωρίζετε και τον παραβιάζετε. Αν τον αγνοούσατε θα είχατε ένα ελαφρυντικό. 'Ομως έχετε γνώση του Κανονισμού και μιλάτε για παιδονόμους όταν παρεμβάλεστε στη συζήτηση χωρίς να το δικαιούστε, από τις διατάξεις του Κανονισμού; Σας παρακαλώ πολύ.

ΙΩΑΝΝΗΣ ΚΕΦΑΛΟΓΙΑΝΝΗΣ: Σας έχω πει πολλές φορές ότι η Βουλή είναι διάλογος δεν είναι μονόλογος. 

ΠΡΟΕΔΡΕΥΩΝ (Παναγιώτης Ν. Κρητικός): Ευτυχώς που επιμένουμε στην εφαρμογή του Κανονισμού και ορισμένοι δεν μπορούν εδώ να εκτρέπονται.

ΣΤΡΑΤΗΣ ΚΟΡΑΚΑΣ: Είναι η πολιτική του Πόντιου Πιλάτου, όταν λέτε πως οι δημοσιογράφοι αποφασίζουν ανεξέλεγκτα.

ΠΡΟΕΔΡΕΥΩΝ (Παναγιώτης Ν. Κρητικός): Μην διακόπτετε τον κύριο Υπουργό. Δεν είναι θέμα του Προεδρείου οι τακτικές


 

  

Σελίδα 2379 

 

των αγορητών, των όποιων αγορητών.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Μια και μίλησε για νοοτροπία ο κ.Παυλόπουλος, εμείς έχουμε διαφορετική νοοτροπία. Νομίζω ναι, ότι πρέπει να περιφρουρηθεί αυτή η αυτονομία, η προσωπική, η λειτουργική ανεξαρτησία των δημοσιογράφων στη δημόσια ραδιοτηλεόραση. Και νομίζω ότι η ΕΣΗΕΑ την οποία επικαλείσθε, πρέπει να πάρει θέση επ'αυτού.

ΣΤΡΑΤΗΣ ΚΟΡΑΚΑΣ: Για τον κ. Στίνη;

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Θα έλθω και σε αυτό. Μίλησα ήδη στην πρωτολογία μου.

ΣΤΡΑΤΗΣ ΚΟΡΑΚΑΣ: 'Εχετε υπόψη σας την καταγγελία της ΕΣΗΕΑ;

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κόρακα. Δεν συμμετέχετε εσείς. Μην παρεμβαίνετε. Κάνατε την αγόρευσή σας, όπως προβλέπει ο Κανονισμός.

Και εσείς, κύριε Υπουργέ, ολοκληρώστε την αγόρευσή σας για να ολοκληρωθεί η συζήτηση, η οποία ήταν ομαλή, χρήσιμη, εποικοδομητική.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Τι έχει καταγγείλει η ΕΣΗΕΑ, κύριε συνάδελφε; Τι έχει καταγγείλει η ΠΡΟΣΠΕΡΤ; Φέρτε τις καταγγελίες να δούμε ποιο είναι το αντικείμενο των καταγγελιών για το οποίο κάνετε τόσο θόρυβο. Υπήρξε μόλις προχθές συνάντηση του Συμβουλίου της ΕΣΗΕΑ με την ηγεσία της ΕΡΤ και συζήτησαν όλα τα θέματα. Εγώ δεν είδα την ΕΣΗΕΑ να εκδώσει κάποια ανακοίνωση, μετά τη συζήτηση που έγινε. Μετά τη συζήτηση που έγινε προχθές, δεν έχει εκδοθεί καμία ανακοίνωση! Αναμένω με ενδιαφέρον τη συνεδρίαση του Συμβουλίου της ΕΣΗΕΑ και περιμένω τις αποφάσεις της. Και καλώ την ΕΣΗΕΑ, η οποία πιστεύω ότι θα το κανει έτσι κι αλλιώς, να διαβάσει τα πρακτικά της σημερινής συνεδρίασης, να μου πει αν συμφωνεί με τα όσα είπε αναφερόμενος σ' αυτήν δύο φορές ο κ.Παυλόπουλος. Γιατί υπήρξε συνάντηση μετά απ' αυτήν την καταγγελία για να συζητηθεί το θέμα και να δοθούν εξηγήσεις.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)

Η ΕΣΗΕΑ δεν είδα να έχει εκδώσει κάποια ανακοίνωση. Αναμένω την τελική ανακοίνωσή της, αφού ενημερωθεί για το θέμα η ΕΣΗΕΑ. Και τότε θα επανέλθουμε.

ΠΡΟΚΟΠΗΣ ΠΑΥΛΟΠΟΥΛΟΣ: Για τον κ. Στίνη;

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ ολοκληρώστε.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Ο κ. Στίνης, επειδή έγινε πολύ μεγάλο θέμα χωρίς να υπάρχει λόγος, δεν ήταν υπεύθυνος για τις πολιτικές ειδήσεις στα δελτία ειδήσεων. Ο κ. Στίνης είχε συγκεκριμένη αρμοδιότητα. Εκλήθη την Πέμπτη στις 20 Νοεμβρίου να συζητήσει με τους συναδέλφους του στο ενημερωτικό δημοσιογραφικό team για το δελτίο ειδήσεων και αντί να προσέλθει, έστειλε την παραίτησή του. Και δημοσίως βλέπω να καταγγέλλει παρεμβάσεις, τις οποίες δεν κατονομάζει. Εγώ και πάλι, προκαλώ οποιονδήποτε να αναφέρει ο,τιδήποτε γνωρίζει που έχει σχέση με παρεμβασεις εξωγενών παραγόντων. Η πρόκλησή μου αυτή είναι δημόσια.

Αλλά εκείνο, το οποίο δεν δέχομαι, είναι για επαγγελματικούς ή άλλους λόγους -θα δούμε πού θα οδηγήσει η πορεία των πραγμάτων- να πλήττεται η ΕΡΤ με κατηγορίες και καταγγελίες, που δεν έχουν περιεχόμενο.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, έχετε υπερβεί το χρόνο σας.

Το Προεδρείο, υπεύθυνο για την τήρηση της ευταξίας και της νομιμότητας και της εφαρμογής του Κανονισμού σ' αυτήν την Αίθουσα, δεν βοηθιέται από κανέναν. 'Ολοι θέλουν να παραβιάζουν τον Κανονισμό.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Καταθέτω έναν κατάλογο με όλα τα δελτία ειδήσεων της ΕΡΤ, από τον οποίο φαίνεται ποιες δραστηριότητες Βουλευτών της Νέας Δημοκρατίας φιλοξενήθηκαν.

(Στο σημείο αυτό ο κύριος Υπουργός καταθέτει για τα Πρακτικά τον προαναφερθέντα κατάλογο, ο οποίος έχει ως εξής:

"Σε όλα τα Δελτία Ειδήσεων της ΝΕΤ και της ΕΤ-1 προβλήθηκαν:

20-10-1997

Περιοδεία του αρχηγού της Ν.Δ. κ. Κώστα Καραμανλή στην Κρήτη.

21-10-1997

Ανακοίνωση του αρχηγού της Ν.Δ. κ. Κώστα Καραμανλή για τους τομεάρχες του κόμματος.

Δηλώσεις του κ. Ιωάννη Βαρβιτσιώτη για το ίδιο θέμα.

23-10-1997

Θέματα για το κόμμα της Ν.Δ.

25-10-1997

Δηλώσεις του αρχηγού της Ν.Δ. κ. Κώστα Καραμανλή, από τη Θεσσαλονίκη

27-10-1997

Δηλώσεις του βουλευτή κ. Πρ. Παυλόπουλου.

Μήνυμα του αρχηγού της Ν.Δ. για την 28η Οκτωβρίου.

Ρεπορτάζ για τον αρχηγό της Ν.Δ.

30-10-1997

Σε ρεπορτάζ για τους βουλευτές του Αιγαίου, προβλήθηκαν και οι βουλευτές της Ν.Δ.

01-11-1997 

Δηλώσεις του αρχηγού της Ν.Δ. κ. Κώστα Καραμανλή.

02-11-1997

Δηλώσεις Καραμανλή, Μητσοτάκη.

03-11-1997

Θέματα για τη διάσκεψη της Ν.Δ. 

Δηλώσεις Σπηλιωτόπουλου για τη διάσκεψη της Ν.Δ.

07-11-1997

Συνάντηση του αρχηγού της Ν.Δ. κ. Κώστα Καραμανλή με τη ΓΣΕΕ.

09-11-1997

Η συμμετοχή του αρχηγού της Ν.Δ. κ. Κώστα Καραμανλή στη σύνολο του Ευρωπαϊκού Λαϊκού Κόμματος στην Τουλούζ της Γαλλίας.

10-11-1997

Δηλώσεις του κ. 'Εβερτ - παρουσίαση βιβλίου του.

11-11-1997

Θέματα για το κόμμα της Ν.Δ.

12-11-1997

Δηλώσεις και αντιδράσεις του αρχηγού της Ν.Δ. για τον προϋπολογισμό.

13-11-1997

Δηλώσεις του αρχηγού της Ν.Δ. για την οικονομία.

Προτάσεις του πρώην πρωθυπουργού κ. Γ. Ράλλη.

Αντιδράσεις της Ν.Δ. για τον προϋπολογισμό.

14-11-1997

Περιοδεία του αρχηγού της Ν.Δ. στα Δωδεκάνησα.

15-11-1997

Περιοδεία του αρχηγού της Ν.Δ. στα Δωδεκάνησα.

16-11-1997

Περιοδεία του αρχηγού της Ν.Δ. στα Δωδεκάνησα.

17-11-1997

Συνάντηση του αρχηγού της Ν.Δ. κ. Κώστα Καραμανλή με τους τομεάρχες.

Ρεπορτάζ από την περιοδεία του αρχηγού της Ν.Δ. στην Κω.

18-11-1997

Θέματα του κόμματος της Ν.Δ. καθώς και δηλώσεις του αρχηγού της.

19-11-1997

Θέματα του κόμματος της Ν.Δ. καθώς και δηλώσεις του αρχηγού της.

Δηλώσεις του πρώην πρωθυπουργού κ. Κωσταντίνου Μητσοτάκη για τα "πανωτόκια".

20-11-1997

Δηλώσεις του αρχηγού της Ν.Δ.


 

  

Σελίδα 2380 

Δηλώσεις του βουλευτή Ηλείας κ. Β. Κοντογιαννόπουλου.").

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κλείνω, λέγοντας ότι στην εποχή μας, στην κοινωνία της πληροφορίας, κάθε άλλο παρά ευχάριστο είναι, το ότι προσπαθούμε να ρυθμίσουμε θέματα, που ανάγονται στην πρώιμη φάση λειτουργίας των μέσων ενημέρωσης στην πατρίδα μας. Κάλιο αργά, παρά ποτέ.

Κύριε Παυλόπουλε, δεν υπάρχει τσαπατσουλιά. Υπάρχει προσπάθεια, η οποία κρύβει πολύ μόχθο. Τα βήματα που γίνονται είναι τόσο στέρεα, που το αποτέλεσμά τους, όταν υπάρξει, έστω και με καθυστέρηση, θα το αναγνωρίσετε.

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της υπ' αριθμ. 14/19.11.97 επερώτησης των Βουλευτών της Νέας Δημοκρατίας προς τον Υπουργό Τύπου και Μέσων Μαζικής Ενημέρωσης.

Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 14.40' λύεται η συνεδρίαση για την προσεχή Δευτέρα 1 Δεκεμβρίου 1997 και ώρα 18.00', με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης προς τους Υπουργούς Πολιτισμού, Περιβάλλοντος-Χωροταξίας και Δημοσίων 'Εργων, Μεταφορών και Επικοινωνιών και Εθνικής Οικονομίας, σύμφωνα με την ημερήσια διάταξη.

Ο ΠΡΟΕΔΡΟΣ 
ΟΙ ΓΡΑΜΜΑΤΕΙΣ
