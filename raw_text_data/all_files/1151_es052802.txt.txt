      ΠΡΑΚΤΙΚΑ  ΒΟΥΛΗΣ
      Ι΄  ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
      ΣΥΝΟΔΟΣ  B΄
      ΣΥΝΕΔΡΙΑΣΗ  ΡΜ΄
      Τρίτη 28 Μαΐου 2002
      Αθήνα, σήμερα στις 28 Μαΐου 2002, ημέρα Τρίτη και ώρα 19.07΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ    ΚΑΚΛΑΜΑΝΗ.
      ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
      Παρακαλείται ο κύριος Γραμματέας να ανακοινώσει τις αναφορές προς το Σώμα.
       (Ανακοινώνονται προς το Σώμα από τη Γραμματέα της Βουλής κ. Σοφία Καλαντζάκου, Βουλευτή Μεσσηνίας, τα ακόλουθα:
      Α. ΚΑΤΑΘΕΣΗ ΑΝΑΦΟΡΩΝ
      1) Ο Βουλευτής Λακωνίας κ. ΠΑΝΑΓΙΩΤΗΣ ΣΚΑΝΔΑΛΑΚΗΣ κατέθεσε αναφορά με την οποία ο κ. Νικόλαος Χασάπογλου, Δημοτικός Σύμβουλος του Δήμου ’Ελους Λακωνίας, ζητεί επίλυση υγειονομικού προβλήματος των κατοίκων της περιοχής του.
      2) Ο Βουλευτής Λακωνίας κ. ΠΑΝΑΓΙΩΤΗΣ ΣΚΑΝΔΑΛΑΚΗΣ κατέθεσε αναφορά με την οποία ο Σύλλογος Εργαζομένων της Νομαρχιακής Αυτοδιοίκησης Λακωνίας ζητεί τη χορήγηση επιδομάτων και στους τέως υπαλλήλους του Υπουργείου Γεωργίας που έχουν μεταταγεί στις Νομαρχιακές Αυτοδιοικήσεις.
      3) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Οικολογικός Σύνδεσμος Λακωνίας ζητεί τη λήψη μέτρων για τη διάσωση και την αξιοποίηση του ποταμού Ευρώτα.
      4) Ο Βουλευτής Καρδίτσας κ. ΣΠΥΡΟΣ ΤΑΛΙΑΔΟΥΡΟΣ κατέθεσε αναφορά με την οποία Παραγωγοί της Κοινότητας Κυψέλης Καρδίτσας διαμαρτύρονται για λάθος της μηχανογράφησης που αφορά στο ποσοστό της υγρασίας και των ξένων υλών στο βαμβάκι που παρέδωσαν.
      5) Ο Βουλευτής Καρδίτσας κ. ΣΠΥΡΟΣ ΤΑΛΙΑΔΟΥΡΟΣ κατέθεσε αναφορά με την οποία ο Δασικός – Αγροτικός Συνεταιρισμός Μολόχας ζητεί τη χρηματοδότηση του Δασαρχείου Φουρνάς για τη συνέχιση της απασχόλησης των δασεργατών της περιοχής του.
      6) Ο Βουλευτής Καρδίτσας κ. ΣΠΥΡΟΣ ΤΑΛΙΑΔΟΥΡΟΣ κατέθεσε αναφορά με την οποία η ΄Ενωση Αποστράτων Αξιωματικών Στρατού Παράρτημα Νομού Καρδίτσας διαμαρτύρεται για τη μη επέκταση  των διατάξεων του ν. 2838/2000 και στα μέλη της.
      7) Ο Βουλευτής Καρδίτσας κ. ΣΠΥΡΟΣ ΤΑΛΙΑΔΟΥΡΟΣ κατέθεσε αναφορά με την οποία ο Μορφωτικός Σύλλογος Δαφνοσπηλιάς Καρδίτσας «ΤΟ ΒΕΛΕΣΙ» ζητεί τη χορήγηση οικονομικής ενίσχυσης για την πραγματοποίηση κοινωνικών εκδηλώσεων.
      8) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία Κάτοικοι του Δήμου Ελευθερών Καβάλας ζητούν να τους επιτραπεί η λειτουργία των μικροκάμπινγκ τους για τη θερινή περίοδο.
      9) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Σύλλογος Μηχανικών Επαρχίας Θήρας υποβάλλει προτάσεις για την εύρυθμη λειτουργία του Σ.Χ.Ο.Π. Αιγαίου.
      10) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Νομαρχιακή Αυτοδιοίκηση Κυκλάδων ζητεί να επιλυθεί το πρόβλημα με τις αεροδιακομιδές των ασθενών στις Κυκλάδες επειδή δεν υπάρχει σύνδεση Μήλου – Σύρου.
      11) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμος Σίφνου Κυκλάδων διαμαρτύρεται για τη διακοπή του πλοίου που εκτελεί τα επιδοτούμενα δρομολόγια της άγονης γραμμής Δυτικών Κυκλάδων.
      12) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η ’Ενωση Αγροτικών Συνεταιρισμών Τήνου ζητεί να εξαιρεθούν τα νησιά του Αιγαίου Πελάγους από το μέτρο της ποσόστωσης του αγελαδινού γάλακτος.
      13) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Κοινοτικός Συνδυασμός Κιμώλου ζητεί τη συμμετοχή του στην έγκριση της μελέτης και στη θεσμοθέτηση του Εθνικού Θαλάσσιου Πάρκου Κιμώλου.
      14) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμος Μήλου Κυκλάδων διαμαρτύρεται για τη διακοπή της επιδοτούμενης γραμμής Σύρου – Πάρου και ζητεί λύση στα προβλήματα της ενδοκυκλαδικής συγκοινωνίας.
      15) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμος Αμοργού του Νομού Κυκλάδων προτείνει το πρόγραμμα των φετινών δρομολογίων του Σαντορίνη Σκάι.
      16) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Γ. Γεωργίου υποβάλλει πρόταση οικονομικής ανάπτυξης και δημιουργίας θέσεων εργασίας με άξονα το αεροδρόμιο του Ελληνικού.
      17) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η «Greenpeace» ζητεί την άμεση επικύρωση του πρωτοκόλλου του Κιότο στη Βουλή και την άμεση λήψη των απαραίτητων μέτρων για την αποτροπή των κλιματικών αλλαγών.
      18) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η «Δυναμική Μεταρρύθμιση» υποψήφιος συνδυασμός 2002 στα Λ. Αιδηψού ζητεί πληροφορίες σχετικά με τα υλικά αποχέτευσης για τη σύνδεση των κατοικιών της Αιδηψού με συλλεκτήριο αγωγό.
      19) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία το Επιμελητήριο Πιερίας ζητεί να ληφθούν υπόψη οι προτάσεις των τοπικών αρχών και φορέων για τα εκτελούμενα έργα της ΠΑΘΕ και τις κυκλοφοριακές ρυθμίσεις στη Θεσσαλονίκη.
      20) Ο Βουλευτής Πιερίας κ. ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ κατέθεσε αναφορά με την οποία ο Εμπορικός Σύλλογος Κατερίνης ζητεί νέο σύστημα φορολόγησης για τις μεσαίες επιχειρήσεις.
      21) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία η ΄Ενωση Εμποροϋπαλλήλων Νομού Θεσσαλονίκης ζητεί την κατοχύρωση των εργασιακών δικαιωμάτων των εργαζομένων στην επιχείρηση «ΚΑΤΑΝΑΛΩΤΗΣ» σε σχέση και με τη μεταβίβαση της επιχείρησης σε άλλες επιχειρήσεις.
      22) Οι Βουλευτές κύριοι ΛΙΑΝΑ ΚΑΝΕΛΛΗ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία Δημοσιογράφοι και τεχνικοί που εργάζονται στα ηλεκτρονικά ΜΜΕ του Ομίλου Ανδρουλιδάκη καταγγέλλουν ότι παραμένουν απλήρωτοι εδώ και τρεις μήνες.
      23) Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΣΠΥΡΟΣ ΣΤΡΙΦΤΑΡΗΣ κατέθεσαν αναφορά με την οποία το Πανελλήνιο Σωματείο Εργαζομένων ΕΛ.ΠΕ., η ΄Ενωση Εργατοϋπαλλήλων ΕΛ.ΠΕ., η Πανελλήνια ΄Ενωση Προσωπικού ΕΚΟ, ο Σύνδεσμος Εργαζομένων ΑΣΠΡΟΦΟΣ , ο Σύλλογος Εργαζομένων ΕΛ.ΠΕ. και ο Πανελλήνιος Σύλλογος Προσωπικού ΕΛ.ΠΕ. καταγγέλλουν ότι η κυβέρνηση με αδιαφανείς διαδικασίες έχει μπει στην τελική ευθεία της παραχώρησης στην Κοινοπραξία Λάτση – Lukoil του 23,17% των μετοχών των ΕΛ.ΠΕ.
      24) Ο Βουλευτής Σερρών κ. ΚΩΝ/ΝΟΣ ΤΣΙΠΛΑΚΗΣ κατέθεσε αναφορά με την οποία η «Greenpeace» ζητεί την επικύρωση του Πρωτοκόλλου του Κιότο από τη Βουλή.
      25) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Δήμαρχος Ορχομενού Βοιωτίας ζητεί να ανακληθεί η απαίτηση καταβολής χρηματικών ποσών από τους αγρότες για τη σύνταξη των αιτήσεων – δηλώσεων του ΟΣΔΕ έτους 2002.
      26) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Αγροτικός Συνεταιρισμός Αγίου Γεωργίου Βοιωτίας ζητεί τη χορήγηση επιδότησης στους ελαιοπαραγωγούς της περιοχής του για την εσοδεία 1998-1999.
      27) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Στέφανος Κεσκίνης, κάτοικος Δράμας, ζητεί την αντικατάσταση του αναπηρικού αυτοκινήτου του.
      28) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Κυριακούλα Χασχασίδου, κάτοικος Μαυρόβατου Δράμας, ζητεί επίλυση συνταξιοδοτικού της προβλήματος.
      29) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Ελένη Τενεκετζή, κάτοικος Δράμας, ζητεί την επίλυση συνταξιοδοτικού της προβλήματος.
      30) Ο Βουλευτής Αθήνας κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία ο κ. Αντώνιος Βέης – Κομναρόκος, κάτοικος Γερμανίας, πρώην υπάλληλος στα Γραφεία Τύπου της Βόννης, Αμβούργου και άλλα ζητεί την επίλυση υπηρεσιακού του προβλήματος. 
      Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
      1. Στην με αριθμό 1734/1-10-01 ερώτηση δόθηκε με το υπ΄ αριθμ. 2070/17-10-01 έγγραφο από τον Υπουργό Γεωργίας η ακόλουθη απάντηση:
      «Απαντώντας στην ερώτηση 1734/1-10-01 που κατέθεσε η Βουλευτής κα. Α. Ξηροτύρη-Αικατερινάρη, σας πληροφορούμε τα εξής:
      Η εφαρμογή του Ο.Σ.Δ.Ε. εισήλθε σε νέα περίοδο βελτιώσεων και διαχείρισης από τις 3 Σεπτέμβρη 2001, με την πλήρη λειτουργία του Ο.Π.ΕΚ.Ε.ΠΕ, του νέου Οργανισμού Πληρωμών των δαπανών του Ταμείου FΕΟGΑ - Τμήμα Εγγυήσεων.
      Τα κύρια χαρακτηριστικά του συστήματος που θα εφαρμοστεί πλήρως από το νέο οικονομικό έτος, είναι:
      Όλοι οι παραγωγοί δικαιούχοι να εισπράττουν τις επιδοτήσεις στον Τραπεζικό τους λογαριασμό, ενώ στα ποσά των επιδοτήσεων ουδεμία παρακράτηση θα γίνεται.
      -Το Ολοκληρωμένο Σύστημα Διαχείρισης Ενισχύσεων (ΟΣΔΕ), θα βασίζεται στη συλλειτουργία Υπουργείου Γεωργίας, Ο.Π.Ε.Κ.Ε.Π.Ε., ΠΑΣΕΓΕΣ, Νομαρχιακών Αυτοδιοικήσεων.
      Σύμφωνα με το νέο σύστημα συνοπτικά:
      Ι. Η ΠΑΣΕΓΕΣ θα συλλέγει και εισάγει στο σύστημα τα απαιτούμενα δικαιολογητικά, μέσα από το νέο ψηφιοποιημένο πληροφοριακό σύστημα.
      ΙΙ.Η Νομαρχιακή Αυτοδιοίκηση θα διενεργεί τους απαιτούμενους δειγματοληπτικούς ελέγχους.
      ΙΙΙ. Ο Ο.Π.Ε.Κ.Ε.Π.Ε θα ενεργεί τις πληρωμές μέσω του πιστωτικού συστήματος και κατ' ευθείαν στο λογαριασμό του δικαιούχου.
      Το ΟΣΔΕ ως γνωστό εφαρμόζεται στα προϊόντα των αροτραίων εκτάσεων (σιτάρι, αραβόσιτο, ρύζι) στις εκτάσεις σε αγρανάπαυση, βοσκοτόπους και την κτηνοτροφία (αιγοπρόβατα, βοοειδή) εξυπηρετώντας συνολικά 550.000 αγρότες.
      Οι παρακάτω δράσεις, θα συμβάλλουν στην απρόσκοπτη εφαρμογή του νέου συστήματος:
      α. Ανάπτυξη ΟΝ-LΙΝΕ δικτύου που συνδέει το Υπουργείο Γεωργίας και τις Δ/νσεις Αγροτικής Ανάπτυξης της Νομαρχιακής Αυτοδιοίκησης. 
      β. Αναπτύσσεται νέο λογισμικό για την δημιουργία Κεντρικής Βάσης πληροφοριών για τις πληρωμές των αροτραίων, βοοειδών και αιγοπροβάτων και την διενέργεια διασταυρωτικών ελέγχων. 
      γ. Έχει υλοποιηθεί νέο λογισμικό για την δημιουργία Βάσης Δεδομένων βοοειδών, ελαιοτεμαχίων και αμπελοτεμαχίων. 
      Η τροφοδοσία των Βάσεων αυτών έχει αρχίσει.
      Το ετήσιο κόστος υλοποίησης του προγράμματος θα καλύπτεται από το Υπουργείο Γεωργίας.
      Ήδη από το έτος 2000-2001 το Υπουργείο Γεωργίας υπέγραψε Προγραμματική Συμφωνία με την ΠΑΣΕΓΕΣ και για πρώτη φορά με όλες τις Νομαρχιακές Αυτοδιοικήσεις της χώρας.
      Με τις αναφερθείσες βελτιώσεις του ΟΣΔΕ θα ελαχιστοποιηθούν οι απορρίψεις δαπανών.
      Σχετικά με το Σύστημα Αναγνώρισης Αγροτεμαχίων, (Ορθοφωτογραφίες και Διαφάνειες Ενοτήτων) το οποίο καταρτίσθηκε με τη συνεργασία της Ευρωπαϊκής Ένωσης και με βάση τις προδιαγραφές που όρισε αυτή, αναφέρεται ότι λειτουργεί κανονικά για τις περιοχές που έχει καλύψει μέχρι σήμερα και επεκτείνεται με το αντίστοιχο υλικό που παράγεται στα πλαίσια των Μητρώων (Αμπελουργικό και Ελαιοκομικό) έτσι ώστε από το επόμενο έτος να καλύψει σχεδόν όλη τη Χώρα. Συνεπώς, για το συγκεκριμένο θέμα, δεν υφίσταται πρόβλημα.
      Σχετικά με τη μηχανογραφημένη βάση δεδομένων και το σύστημα αναγνώρισης και καταγραφής για τα ζώα αναφέρεται ότι ύστερα από συστηματικές προσπάθειες των κτηνιατρικών υπηρεσιών κατά την τελευταία τριετία, όλες οι εκμεταλλεύσεις βοοειδών είναι πλέον μηχανογραφικά καταγεγραμμένες και κωδικοποιημένες και η σήμανση (ενώτια) εφαρμόζεται σε ποσοστό περίπου 90%. Τυχόν προβλήματα εμφανίζονται σε ορεινές και νησιωτικές περιοχές καθώς και σε αγελαία (μη ενσταβλισμένα) βοοειδή. Σήμανση και καταγραφή εφαρμόζεται και στα αιγοπρόβατα, αλλά σε μικρότερο ποσοστό απ’ ό,τι στα βοοειδή εξ’ αιτίας του μεγάλου αριθμού των αιγοπροβάτων και του ορεινού ελληνικού εδάφους.
      Οπωσδήποτε η κατάσταση έχει βελτιωθεί σημαντικά, προκειμένου να υπάρξει πλήρης συμμόρφωση με τους Κανονισμούς 3508/92/ΕΟΚ και 1760/2000/ΕΚ. Η βάση δεδομένων πρέπει να ενημερώνεται συνεχώς και να περιέχει πολλά λεπτομερειακά στοιχεία για κάθε ένα βοοειδές καθώς και για τις ομάδες χοιροειδών. Επίσης, πρέπει να ενσωματώσει τους ήδη υπάρχοντες καταλόγους εκμεταλλεύσεων βοοειδών, χοιρινών και αιγοπροβάτων. Μια τέτοια βάση δεδομένων έχει ως αποστολή τόσον τον έλεγχο των πριμοδοτήσεων, όσο και την επιτήρηση των ζωονόσων (σπογγώδης εγκεφαλπάθεια των βοοειδών, μελιταίος πυρετός, αφθώδης κλπ.).
      Σύμφωνα με το χρονοδιάγραμμα που αφορά την κτηνιατρική βάση δεδομένων και έχει ήδη υποβληθεί στην Ευρωπαϊκή Επιτροπή:
      1. Έχει πραγματοποιηθεί εκπαίδευση προσωπικού από 7 πιλοτικές Διευθύνσεις Κτηνιατρικής της Βόρειας Ελλάδας (Δράμα, Έβρος, Ημαθία, Θεσ/νίκη, Ροδόπη, Σέρρες, Φλώρινα).
      2. Έχει ξεκινήσει καταχώρηση στοιχείων στη βάση δεδομένων από τις Νομαρχίες Ροδόπης και Δράμας και αρχίζει η καταχώρηση στοιχείων και των υπολοίπων 5 πιλοτικών Νομαρχιών. Η όλη διαδικασία εισαγωγής δεδομένων για 7 πιλοτικές Νομαρχίες αναμένεται να ολοκληρωθεί μέχρι το τέλος του έτους 2001.
      3. Εντός του Νοεμβρίου και μέχρι το Φεβρουάριο του 2002 θα γίνει σταδιακά η εκπαίδευση του προσωπικού των υπολοίπων Νομαρχιακών Κτηνιατρικών Υπηρεσιών. Σε συνδυασμό με τις εκπαιδεύσεις θα αρχίσει και η εισαγωγή δεδομένων από τις υπόλοιπες Νομαρχίες. Η πλήρης εισαγωγή στοιχείων για όλη την Ελλάδα θα ολοκληρωθεί μέχρι τον Ιούνιο του 2002.
      4. Παράλληλα με την παραπάνω διαδικασία, το Υπουργείο Γεωργίας θα προχωρήσει μέχρι το τέλος του 2001 στην έκδοση Υπουργικής Απόφασης που μεταξύ των άλλων θα θεσπίζει ένα βελτιωμένο σύστημα ελέγχου στις κτηνοτροφικές εκμεταλλεύσεις ώστε να διαπιστώνεται κατά πόσον οι κτηνοτρόφοι εφαρμόζουν τη σήμανση και την καταγραφή του ζωικού κεφαλαίου.
      Ο Υπουργός
      Γ. ΑΝΩΜΕΡΙΤΗΣ»
      2. Στην με αριθμό 1792/3-10-01 ερώτηση δόθηκε με το υπ’ αριθμ. 2087/17-10-01 έγγραφο από τον Υπουργό Γεωργίας ακόλουθη απάντηση:
      «Απαντώντας στην ερώτηση 1792/3-10-2001 που κατέθεσε ο Βουλευτής κ. Ε. Σ. Στυλιανίδης, για τα θέματα της αρμοδιότητάς μας, σας πληροφορούμε τα εξής:
      Στα πλαίσια της Γ΄ Προγραμματικής Περιόδου (2000-2006) το Υπουργείο Γεωργίας θα υλοποιήσει προγράμματα τα οποία έχουν ως βασικό τους στόχο τη συγκράτηση του αγροτικού πληθυσμού στην ύπαιθρο και κυρίως σε περιοχές ακριτικές, νησιωτικές και ευαίσθητες.
      Ο Νομός Ροδόπης είναι ένας από τους ακριτικούς και ιδιαίτερα ευαίσθητους Νομούς της Ελλάδος. Για τον ανωτέρω λόγω αλλά και βάσει της γενικότερης πολιτικής του Υπουργείου Γεωργίας για την Ανασυγκρότηση της Υπαίθρου, στο Νομό Ροδόπης το Υπ. Γεωργίας θα υλοποιήσει τις εξής δράσεις μέσω των προγραμμάτων του (χρηματοδότηση από το ΕΓΤΠΕ – Προσανατολισμός) ώστε να επιτευχθεί ο βασικός του στόχος.
      Ενδεικτικά αναφέρονται οι εξής:
- Ολοκληρωμένες παρεμβάσεις σε επίπεδο αγροτικής εκμετάλλευσης.
- Παρεμβάσεις σε επίπεδο μεταποίησης και εμπορίας του πρωτογενούς γεωργικού και δασικού προϊόντος.
- Εγκατάσταση Νέων Γεωργών.
- Παρεμβάσεις στο γεωργικό προϊόν
- Ολοκληρωμένα Προγράμματα Ανάπτυξης Αγροτικού Χώρου.
      Στα πλαίσια αυτής της δράσης εκπονήθηκε μελέτη που αφορά στην περιοχή Ανατολική Ορεινή Ροδόπη και συγκεκριμένα τους Δήμους Σώστη και Ιάσμου. Ενδεικτικά το πρόγραμμα των Ολοκληρωμένων θα περιλαμβάνει τις εξής δράσεις πέραν των ανωτέρω:
- Δημιουργία υποδομών
- Ιδιωτικές επενδύσεις
- Βελτίωση της παροχής υπηρεσιών σε εκμεταλλεύσεις και επιχορηγήσεις στον αγροτικό πληθυσμό και στην ύπαιθρο
- Αξιοποίηση ενδογενούς δυναμικού κάθε περιοχής
- Προστασία και ανάδειξη του φυσικού και πολιτισμικού περιβάλλοντος
- Βελτίωσης του επιπέδου ποιότητας ζωής
- Αύξηση της παραγωγικότητας της γεωργίας κ.λπ.
      Συγκεκριμένα αυτές οι δράσεις αποβλέπουν στην συγκράτηση του πληθυσμού και πέραν όσων ασχολούνται με τη γεωργία αρκεί να είναι κάτοικοι της συγκεκριμένης περιοχής και τους δίνει κίνητρα για την ενασχόλησή τους και με δράσεις πέραν αυτών που αφορούν την παραγωγή γεωργικών προϊόντων καθώς επίσης και στην ανάδειξη της φυσικής ομορφιάς αυτών των Δήμων.
      Επίσης από το ΕΓΤΠΕ – Εγγυήσεις θα χρηματοδοτηθούν τα εξής Μέτρα:
- Πρόωρη συνταξιοδότηση των Αγροτών
- Εξισωτική Αποζημίωση
- Αγροπεριβαλλοντικά Μέτρα
- Δάσωση Γεωργικών Γαιών
      Τα ανωτέρω μέτρα αφορούν ολόκληρη τη χώρα με προτεραιότητα όμως σε περιοχές που αντιμετωπίζουν προβλήματα και παρουσιάζουν μειονεκτήματα σε σχέση με κάποιες άλλες (π.χ. ορεινές, μειονεκτικές, ακριτικές, νησιωτικές, οικολογικά ευαίσθητες περιοχές κλπ.) όπως είναι και ο Νομός Ροδόπης.
      Ακόμη κατά την Γ΄ Προγραμματική Περίοδο θα εφαρμοσθεί η Κοινοτική Πρωτοβουλία LEADER PLUS στα πλαίσια της οποίας περιλαμβάνονται κυρίως δράσεις καινοτόμου χαρακτήρα που στοχεύουν στην καλύτερη ενσωμάτωση των αγροτικών περιοχών στα νέα δεδομένα που διαμορφώνονται για τη συγκρότηση του αγροτικού χώρου στα πλαίσια της Ε.Ε. Θα χρηματοδοτηθούν δράσεις που σχετίζονται με τη δικτύωση των αγροτικών περιοχών, την υιοθέτηση δράσεων ηλεκτρονικού εμπορίου, τη χρηματοδότηση επενδύσεων για εξωγεωργικές δραστηριότητες και η Ροδόπη μπορεί να διεκδικήσει εκ νέου την ένταξή της σε αυτό το πρόγραμμα.
      Τέλος μέσω των Περιφερειακών Επιχειρησιακών Προγραμμάτων (ΠΕΠ 2000-2006) θα υλοποιηθούν δράσεις που χρηματοδοτούνται από το ΕΓΤΠΕ- Προσανατολισμός για την ενίσχυση μεγάλου αριθμού επενδύσεων στις αγροτικές εκμεταλλεύσεις, τη χρηματοδότηση αρδευτικών έργων υποδομής, τον αγροτουρισμό, την αναδιάρθρωση καλλιεργειών, την αξιοποίηση ήπιων μορφών ενέργειας, τις μετεγκαταστάσεις κτηνοτροφικών μονάδων, την προστασία – διατήρηση – διαφύλαξη των δασών αλλά και την εκπόνηση και εφαρμογή ολοκληρωμένων προγραμμάτων ανάπτυξης αγροτικού χώρου σε αντιστοιχεία με τα προγράμματα του εθνικού σκέλους.  Την ευθύνη υλοποίησης αυτών των δράσεων έχουν οι Περιφέρειες ενώ το Υπουργείο Γεωργίας έχει ένα ρόλο συντονιστικό – υποβοηθητικό που αφορά κατά κύριο λόγο τη χάραξη των «πολιτικών» αγροτικής ανάπτυξης.
      * Για τη στήριξη και ανάπτυξη της κτηνοτροφίας στα πλαίσια του 3ου ΚΠΣ προβλέπεται η εφαρμογή προγραμμάτων, τόσο σε κεντρικό, όσο και σε περιφερειακό επίπεδο.  Με τα εν λόγω προγράμματα ενισχύονται όλες οι δράσεις, από την υποδομή μέχρι την πρωτογενή παραγωγή, καθώς και τη μεταποίηση – εμπορία των κτηνοτροφικών προϊόντων.
      Σημειώνεται ότι στο 3ο ΚΠΣ δίνεται ιδιαίτερη έμφαση στην παραγωγή προϊόντων με ειδικές ποιοτικές προδιαγραφές (ΠΟΠ – ΠΓΕ, Ειδικές Πτηνοτροφικές Εκτροφές, βιολογικά, κλπ.) καθώς και στη διατήρηση – προστασία του περβάλλοντος.  Για την πιστοποίηση των προϊόντων που πιστοποιούνται με βάση αναγνωρισμένες προδιαγραφές ή πρότυπα, ιδρύθηκε ο Ο.Π.Ε.ΓΕ.Π. (Οργανισμός Πιστοποίησης και Επίβλεψης Γεωργικών Προϊόντων).
      * Στους παραγωγούς βοείου και αιγοπροβείου κρέατος και από το 2005 και στους παραγωγούς αγελαδινού γάλακτος, καταβάλλονται και εισοδηματικές ενισχύσεις σύμφωνα με τους συνημμένους πίνακες 1,2 και 3.  Επίσης, στους βοοτρόφους και αιγοπροβατοτρόφους ορεινών και μειονεκτικών περιοχών, όπως και στους εκτροφείς ιπποειδών, καταβάλλεται η εξισωτική αποζημίωση βάσει του Καν. (ΕΚ) 1257/99 του Συμβουλίου.
      * Τα παραπάνω μέτρα θα συμβάλλουν, εκτός της βελτίωσης του εισοδήματος των κτηνοτρόφων, και στην αύξηση της ανταγωνιστικότητας της Ελληνικής παραγωγής.
      * Η καπνοκαλλιέργεια στο Νομό Ροδόπης ασκείται από 7.800 περίπου παραγωγούς.  Καλλιεργείται σε έκταση 67.000 στρ. περίπου και παράγεται στη βάση της ποσόστωσης, ποσότητα 8.190 τόνων ετησίως περίπου.  Απ’ τα στοιχεία αυτά προκύπτει:
      α) μια μέση ποσότητα ανά παραγωγό ύψους 1.050 κιλών που επιφέρει ικανοποιητικό εισόδημα 2,64 εκατ. δρχ.
      β) ότι η σημερινή ποσόστωση έχει αυξηθεί σε σχέση με αυτή της τελευταίας τριετίας κατά 4% και το εισόδημα κατά 16% περίπου.
      Ο Υπουργός
      Γ. ΑΝΩΜΕΡΙΤΗΣ»
      3. Στην με αριθμό 1803/3-10-01 ερώτηση δόθηκε με το υπ’ αριθμ. 1022/17-10-01 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
      «Απαντώντας στην ερώτηση με αριθμό 1803/3-10-01, την οποία κατέθεσαν οι Βουλευτές κύριοι Γεώργιος Ορφανός, Σταύρος Δήμας, Θεόδωρος Σκρέκας και Σταύρος Καλογιάννης, σας γνωρίζουμε τα εξής:
      Σύμφωνα με την αριθμ. Φ. 252.11/Β6 2284/30-7-2001 Υπουργική Απόφαση «Τροποποίηση της αριθμ. Φ. 252.11/Β6/293/2000 (ΦΕΚ 589 –Β΄) Υπουργικής απόφασης, καθορισμός αριθμού εισακτέων κλπ.», που δημοσιεύτηκε στο ΦΕΚ 1045-Β/88-2001 και η οποία εκδόθηκε σε εφαρμογή των αριθμ. 1788, 1789, 1790 και 1791/2001 αποφάσεων του Συμβουλίου της Επικρατείας (Σ.τ.Ε.), δεν προκύπτει διαφοροποίηση στον αριθμό θέσεων που έπρεπε να είχε δοθεί στους αποφοίτους του έτους 2000 και, κατά συνέπεια, δεν τίθεται θέμα αλλαγής των αποτελεσμάτων που είχαν εκδοθεί και κυρωθεί με την αριθμ. Φ. 151/Β6 1660/20-9-2000 Υπουργική Απόφαση. 
      Ο Υπουργός
      ΠΕΤΡΟΣ Δ. ΕΥΘΥΜΙΟΥ»
      4. Στην με αριθμό 1875/5-10-01 ερώτηση δόθηκε με το υπ’ αριθμ. 2111/15-10-01 έγγραφο από τον Υπουργό Γεωργίας η ακόλουθη απάντηση:
      «Απαντώντας στην ερώτηση 1857/5.10.01 που κατέθεσε ο Βουλευτής κ. Μ. Καρχιμάκης σας πληροφορούμε τα εξής:
      Τα αλιευτικά καταφύγια εντάσσονται στις κατηγορίες πράξεων του μέτρου 6.1 «Χρηματοδοτικές ενέργειες από το ΕΠΤΑ».
      Για τα έργα αυτά, η Ειδική Υπηρεσία Διαχείρισης Ε.ΠΑ.Λ., δημοσίευσε πρόσκληση για υποβολή προτάσεων μέχρι 18-3-2002 (αρ. εγγράφου 471/7-9-2001).
       Οι προτάσεις που θα υποβληθούν πρέπει να είναι πλήρεις και ώριμες, προκειμένου να ενταχθούν στο πρόγραμμα.
      Οι φορείς υποβολής προτάσεων μπορούν να πληροφορηθούν από την προαναφερθείσα πρόσκληση, η οποία έχει σταλεί στις Νομ/κές Αυτ/σεις, τη διαδικασία υποβολής, τα απαιτούμενα δικαιολογητικά και τη διαδικασία αξιολόγησης.
      Η πρόσκληση αφορά στο σύνολο της Χώρας.
      Ο Υπουργός
      Γ. ΑΝΩΜΕΡΙΤΗΣ»
      5. Στην με αριθμό 1819/4.10.01 ερώτηση δόθηκε με το υπ’ αριθμ. 2098/15.10.01 έγγραφο από τον Υπουργό Γεωργίας η ακόλουθη απάντηση:
      «Απαντώντας στην ερώτηση 1819/4.10.01 που κατέθεσε ο Βουλευτής κ. Κ. Τσιπλάκης σας πληροφορούμε τα εξής:
      Στο Πρόγραμμα Δημοσίων Επενδύσεων (ΣΑΜ 081) του Υπουργείου Γεωργίας είναι ενταγμένο έργο με τίτλο «Μελέτη κατασκευής ταμιευτήρα Κρουσοβίτη Ν. Σερρών» με προϋπολογισμό τετρακόσια εκατομμύρια δραχμές και πίστωση για το 2001 εκατό εκατομμύρια δραχμές. Το Υπουργείο Γεωργία ανέθεσε με το ΔΒCB C/17.9.97 Συμφωνητικό την εκπόνηση της μελέτης με τίτλο «Κατασκευή ταμιευτήρα Κρουσοβίτη Ν. Σερρών» και αφορούσε την εξέταση δυνατότητας κατασκευής ταμιευτήρα στον ποταμό Κρουσοβίτη για την αξιοποίηση γεωργικών εκτάσεων της ευρύτερης περιοχής.
      Στην Εισηγητική Έκθεση που υποβλήθηκε στα πλαίσια εκπόνησης του σταδίου της Προμελέτης προτάθηκε η κατασκευή δύο (2) ταμιευτήρων στις θέσεις:
      - «Καταρράκτης» στην περιοχή Σιδηροκάστρου χωρητικότητας 20.000.000 m3 νερού για την αξιοποίηση μέχρι 40.000 στρεμμάτων.
      - «Αχλαδοχώρι» ή «Καρυδοχώρι» στην ανάντη περιοχή της λεκάνης του ποταμού Κρουσοβίτη με χωρητικότητα περίπου 5.500.000 m3 νερού που θα αξιοποιήσει περίπου 10.000 στρέμματα.
      Από την παραπάνω πρόταση του μελετητή προκρίθηκε η εκπόνηση της Προμελέτης των Υδραυλικών Έργων για την κατασκευή ταμιευτήρα στη θέση «Καταρράκτης» το νερό του οποίου θα μπορέσει να αξιοποιήσει πολύ μεγαλύτερη γεωργική έκταση και θα επιφέρει συγκριτικά περισσότερα οφέλη στην ανάπτυξη της όλης περιοχής παρά ο μικρότερος ταμιευτήρας «Αχλαδοχωρίου». Για τις ανάγκες της Προμελέτης στη θέση «Καταρράκτης» Σιδηροκάστρου πραγματοποιήθηκαν οι απαιτούμενες έρευνες και μελέτες καθώς και η Υδρολογική Μελέτη και η Μελέτη Σεισμικότητας και Σεισμικής Επικινδυνότητας.
      Με την 15317/2.10.01 Απόφαση ΥΠ.ΓΕ εγκρίθηκε η Προμελέτη του έργου «Καταρράκτης» Σιδηροκάστρου, σύμφωνα με την οποία ο εκτιμώμενος προϋπολογισμός ανέρχεται (με τιμές Β΄ Τριμήνου 2000) στο συνολικό κόστος των 36.700.000.000 δρχ. Η ανάθεση της εκπόνησης της Οριστικής Μελέτης θα γίνει όταν οι οικονομικές δυνατότητες του Προγράμματος το επιτρέψουν.
      Επισημαίνεται ότι δεν έχει γίνει ανάθεση της Μελέτης Περιβαλλοντικών Επιπτώσεων.
      Από την Εισηγητική Έκθεση προκύπτει για τον ταμιευτήρα στη θέση «Αχλαδοχωρίου» ότι το έργο συνολικά θα κοστίσει περίπου 7.500.000.000 δρχ., η δε εκπόνηση της μελέτης του (Προμελέτη και Οριστική) μαζί με όλες τις υποστηρικτικές έρευνες και μελέτες εκτιμάται σε 325.000.000 δρχ.
      Ο Υπουργός
      Γ. ΑΝΩΜΕΡΙΤΗΣ»
      ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη της 
      ΝΟΜΟΘΕΤΙΚΗΣ ΕΡΓΑΣΙΑΣ
      Θα γίνει προεκφώνηση των νομοσχεδίων που είναι γραμμένα στην ημερήσια διάταξη.
      Υπουργείου Τύπου και Μέσων Μαζικής Ενημέρωσης.
      Συνέχιση της συζήτησης επί των άρθρων και του συνόλου του σχεδίου νόμου: «Περιορισμοί στη σύναψη δημοσίων συμβάσεων με πρόσωπα που δραστηριοποιούνται ή συμμετέχουν σε επιχειρήσεις μέσων ενημέρωσης και άλλες διατάξεις».
      Το νομοσχέδιο θα συζητηθεί κατά τη σημερινή συνεδρίαση.
      Υπουργείου Εθνικής Άμυνας.
      Μόνη συζήτηση επί της αρχής των άρθρων και του συνόλου του σχεδίου νόμου: «Κύρωση του Πρωτοκόλλου για τα Προνόμια και τις Ασυλίες του Ευρωπαϊκού Οργανισμού για την εκμετάλλευση Μετεωρολογικών Δορυφόρων (EUMETSAT)». 
      Ερωτάται το Σώμα: Γίνεται δεκτό το νομοσχέδιο;
      ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
      ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Εθνικής Άμυνας «Κύρωση του Πρωτοκόλλου για τα Προνόμια και τις Ασυλίες του Ευρωπαϊκού Οργανισμού για την εκμετάλλευση Μετεωρολογικών Δορυφόρων (EUMETSAT)» έγινε δεκτό ομοφώνως σε μόνη συζήτηση επί της αρχής, των άρθρων και του συνόλου και έχει ως εξής:
      
      
      
      ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.
      ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
      ΠΡΟΕΔΡΟΣ (Απόστολος Κακλαμάνης): Το Σώμα παρέσχε τη ζητηθείσα εξουσιοδότηση. 
      Υπουργείου Εξωτερικών.
      Μόνη συζήτηση επί της αρχής των άρθρων και του συνόλου του σχεδίου νόμου: «Κύρωση της Διεθνούς Σύμβασης για την καταστολή της χρηματοδότησης της τρομοκρατίας».
      Ερωτάται το Σώμα: Γίνεται δεκτό το νομοσχέδιο;  
      ΜΕΡΙΚΟΙ ΒΟΥΛΕΥΤΕΣ: Κρατείται.
      ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τη συνήθη διαδικασία. 
      Κύριοι συνάδελφοι, επανερχόμαστε στο νομοσχέδιο του Υπουργείου Τύπου και Μέσων Μαζικής Ενημέρωσης. 
      Συνέχιση της συζήτηση επί των άρθρων και του συνόλου του σχεδίου νόμου: «Περιορισμοί στη σύναψη δημοσίων συμβάσεων με πρόσωπα που δραστηριοποιούνται ή συμμετέχουν σε επιχειρήσεις μέσων ενημέρωσης και άλλες διατάξεις».
      Κύριοι συνάδελφοι, εκκρεμεί ονομαστική ψηφοφορία επί του άρθρου 3 του νομοσχεδίου. 
      Οι αποδεχόμενοι το άρθρο 3 λέγουν «ΝΑΙ».
      Οι μη αποδεχόμενοι το άρθρο 3 λέγουν «ΟΧΙ».
      Οι αρνούμενοι ψήφο λένε «ΠΑΡΩΝ».
      Καλούνται επί του καταλόγου ο κ. Λεωνίδας Γρηγοράκος από το ΠΑΣΟΚ και ο κ. Παναγιώτης Αδρακτάς από τη Νέα Δημοκρατία. 
      Παρακαλώ να αρχίσει η ανάγνωση του καταλόγου.
      (ΨΗΦΟΦΟΡΙΑ)
      (Κατά τη διάρκεια της ψηφοφορίας την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
      (ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
      ΠΡΟΕΔΡΕΥΩΝ (Κωνσταντίνος Γείτονας): Υπάρχει κάποιος κύριος συνάδελφος, ο οποίος δεν άκουσε το όνομά του; Κανείς.
      Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
      (ΚΑΤΑΜΕΤΡΗΣΗ)
      (ΜΕΤΑ ΤΗΝ ΚΑΤΑΜΕΤΡΗΣΗ)
      ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας.
      Ψήφισαν συνολικά 269 Βουλευτές.
      «ΝΑΙ» ψήφισαν 140 Βουλευτές.
      «ΟΧΙ» ψήφισαν 128 Βουλευτές.
      «ΠΑΡΩΝ» ψήφισε 1 Βουλευτής, σύμφωνα με το παρακάτω πρωτόκολλο ονομαστικής ψηφοφορίας:
      «Oνομαστική ψηφοφορία στο άρθρο 3
            N      Ο      ΕΠΙΚΡΑΤΕΙΑΣ                  Αυγερινός Παρασκευάς      -            Λαΐου Αγγελική      +            Χριστοδουλάκης Νίκος      +            Σπυράκη Χριστίνα      +            Βούγιας Σπυρίδων      +            Τσουκάτος Θεόδωρος      +            'Εβερτ Μιλτιάδης            +      Βαρβιτσιώτης Ιωάννης            +      Μολυβιάτης Πέτρος            +      Παπαθανασίου Ιωάννης            +      Σπηλιωτόπουλος Αριστόβουλος ('Αρης)            +      Ψαχαρόπουλος Γεώργιος            +      Α' ΑΘΗΝΩΝ                  Παπανδρέου Γεώργιος      +            Γεννηματά Φωτεινή (Φώφη)      +            Σκανδαλίδης Κων/νος      +            Παπαντωνίου Ιωάννης (Γιάννος)      -            Παπουτσής Χρήστος      +            Αλευράς Αθανάσιος (Νάσος)      +            Αρσένης Γεράσιμος      +            Μανίκας Στέφανος      +            Μπακογιάννη Θεοδώρα (Ντόρα)            -      Αλογοσκούφης Γεώργιος            +      Παυλόπουλος Προκόπιος            +      Μάνος Στέφανος            +      Βουλγαράκης Γεώργιος            +      Λυκουρέζος Αλέξανδρος - Λέων            +      Γιαννάκου Μαριέττα             +      Κακλαμάνης Νικήτας            +      Μπενάκη - Ψαρούδα 'Αννα            +      Κανέλλη Γαρυφαλλιά (Λιάνα)            -      Κωνσταντόπουλος Νικόλαος            +      Β' ΑΘΗΝΩΝ                  Παπανδρέου Βασιλική (Βάσω)      -            Κακλαμάνης Απόστολος      +            Λοβέρδος Ανδρέας      +            Κούρκουλα Ελένη      +            Γείτονας Κων/νος      +            Πρωτόππαπας Χρήστος      +            Παπαϊωάννου Μιλτιάδης      +            Κουλούρης Κίμων      +            Μαντέλης Αναστάσιος (Τάσος)      +            Δασκαλάκης Γεώργιος      +            Ασκητής Αθανάσιος (Νάσος)      +            Κοντογιαννόπουλος Βασίλειος      +            Κατσέλη Ελεωνόρα (Νόρα)      ΠΑΡΩΝ            Ανωμερίτης Γεώργιος      +            Χυτήρης Τηλέμαχος      +            Γιαννόπουλος Ευάγγελος      -            Kατσανέβας Θεόδωρος      +            Χαραλαμπόπουλος Ιωάννης      +            Μητσοτάκης Κων/νος            -      Τζαννετάκης Τζαννής            +      Παναγιωτόπουλος Παναγιώτης (Πάνος)            +      Μεϊμαράκης Ευάγγελος - Βασίλειος            +      Πολύδωρας Βύρων            +      Λιάπης Μιχαήλ – Γεώργιος            +      Βαρβιτσιώτης Μιλτιάδης            +      Πετραλιά-Πάλλη Φάνη            +      Καμμένος Παναγιώτης (Πάνος)                  Καρατζαφέρης Γεώργιος            -      Κασσίμης Θεόδωρος            +      Γιακουμάτος Γεράσιμος            +      Παπακώστα - Σιδηροπούλου Κατερίνα            +      Ανδρεουλάκος Απόστολος            +      Καρράς Κώστας            +      Παπαρήγα Αλεξάνδρα            -      Κολοζώφ Ορέστης            -      Σκυλλάκος Αντώνιος            +      Δαμανάκη Μαρία            +      Κουβέλης Φώτιος - Φανούριος            -      ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ                  Μακρυπίδης Ανδρέας      +            Βερελής Χρήστος      +            Κουρουμπλής Παναγιώτης      +            Σμυρλής - Λιακατάς Χρήστος      +            Βαϊνάς Ιωάννης      +            Σαλμάς Μάριος            +      Αγγελόπουλος Νικόλαος            +      Στριφτάρης Σπυρίδων      -            ΝΟΜΟΣ ΑΡΓΟΛΙΔΟΣ                  Θωμόπουλος Ιωάννης      +            Τσούρνος Γεώργιος            +      Παπαδημητρίου Ελισάβετ ('Ελσα)            +      ΝΟΜΟΣ ΑΡΚΑΔΙΑΣ                  Ρέππας Δημήτριος      +            Σπυρόπουλος Ροβέρτος      +            Τατούλης Πέτρος            +      Κωστόπουλος Δημήτριος            +      ΝΟΜΟΣ ΑΡΤΗΣ                  Κολιοπάνος Θεόδωρος      +            Κοσσυβάκης Δημήτριος      +            Καραμπίνας Κων/νος            +      ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ                  Πάγκαλος Θεόδωρος      -            Βρεττός Κων/νος      +            Γιαννάκης Ιωάννης      +            Παπαηλίας Ηλίας      +            Βλάχος Γεώργιος            +      Κατσίκης Θεόδωρος            -      Κατσιγιάννης Αθανάσιος            +      Μπούρας Αθανάσιος            +      Αμπατζόγλου Γεώργιος            +      ΝΟΜΟΣ ΑΧΑΪΑΣ                  Φούρας Ανδρέας      +            Χρυσανθακόπουλος Αλέξανδρος      +            Θωμά Μαρία      +            Θωμάς Γεώργιος      +            Σπηλιόπουλος Κων/νος      +            Σπηλιωτόπουλος Σπήλιος            +      Νικολόπουλος Νικόλαος            +      Βασιλείου Θεόφιλος            +      Κοσιώνης Παναγιώτης            -      ΝΟΜΟΣ ΒΟΙΩΤΙΑΣ                  Αποστολίδης Λουκάς      +            Ακριβάκης Αλέξανδρος      +            Μπασιάκος Ευάγγελος            +      Τσιπλάκος Αριστείδης            +      ΝΟΜΟΣ ΓΡΕΒΕΝΩΝ                  Τζιόλας Ελευθέριος      +            ΝΟΜΟΣ ΔΡΑΜΑΣ                  Κωνσταντίνου Φλώρος      +            Παπαδόπουλος Σταύρος            +      Δαϊλάκης Σταύρος            +      ΝΟΜΟΣ ΔΩΔΕΚΑΝΗΣΟΥ                  Κρεμαστινός Δημήτριος      +            Σφυρίου Κοσμάς      +            Παπανικόλας Βασίλειος      +            Παυλίδης Αριστοτέλης            +      ΝΟΜΟΣ ΕΒΡΟΥ                  Φωτιάδης Απόστολος      +            Ζαμπουνίδης Νικόλαος      +            Δημοσχάκης Θεοφάνης            +      Λυμπερακίδης Λεωνίδας            +      ΝΟΜΟΣ ΕΥΒΟΙΑΣ                  Θεοδώρου Χρήστος      +            Παπαγεωργίου Γεώργιος      +            Πιπεργιάς Δημήτριος      +            Κεδίκογλου Βασίλειος            -      Λιάσκος Αναστάσιος            +      Παπαγεωργόπουλος Ελευθέριος            +      ΝΟΜΟΣ ΕΥΡΥΤΑΝΙΑΣ                  Τσίπρας Βασίλης            +      ΝΟΜΟΣ ΖΑΚΥΝΘΟΥ                  Γκούσκος Διονύσιος      +            ΝΟΜΟΣ ΗΛΕΙΑΣ                  Ζαφειρόπουλος Ιωάννης      +            Γεωργακόπουλος Δημήτριος      +            Αντωνακόπουλος Παναγιώτης      +            Σκουλαρίκης Ιωάννης      +            Αδρακτάς Παναγιώτης            +      Κορκολόπουλος Βασίλης            +      ΝΟΜΟΣ ΗΜΑΘΙΑΣ                  Χρυσοχοΐδης Μιχαήλ      -            Γικόνογλου Μόσχος      +            Χαλκίδης Μιχαήλ            +      Φωτιάδης Ηλίας            +      ΝΟΜΟΣ ΗΡΑΚΛΕΙΟΥ                  Αποστολάκης Δημήτριος      +            Ματζαπετάκης Στυλιανός      -            Κουράκης Ιωάννης      +            Σχοιναράκη - Ηλιάκη Ευαγγελία      +            Στρατάκης Εμμανουήλ      +            Βρέντζος Σταύρος      +            Κεφαλογιάννης Εμμανουήλ            +      Δεικτάκης Γέωργιος            +      ΝΟΜΟΣ ΘΕΣΠΡΩΤΙΑΣ                  Παπαδόπουλος Αλέξανδρος      +            Μπέζας Αντώνιος            +      Α' ΘΕΣΣΑΛΟΝΙΚΗΣ                  Τσοχατζόπουλος Απόστολος – Αθανάσιος      -            Βενιζέλος Ευάγγελος      +            Καστανίδης Χαράλαμπος      +            Παπαθεμελής Στυλιανός - 'Αγγελος      -            Μαγκριώτης Ιωάννης      +            Γκεσούλης Νικόλαος      +            Σπυριούνης Κυριάκος            +      Καραμανλής Κων/νος            +      Ψωμιάδης Παναγιώτης            +      Ορφανός Γεώργιος            +      Σπηλιόπουλος Αναστάσιος            +      Κούβελας Σωτήριος            +      Χουρμουζιάδης Γεώργιος            -      Ξηροτύρη - Αικατερινάρη Ασημίνα            +      Β' ΘΕΣΣΑΛΟΝΙΚΗΣ                  Γερανίδης Βασίλειος      +            Τσιόκας Θεοχάρης      +            Κίρκος Γεώργιος      +            Διαμαντής Κων/νος      +            Ρεγκούζας Αδάμ            +      Σαλαγκούδης Γεώργιος            +      Τζέκης 'Αγγελος            -      NOMOΣ ΙΩΑΝΝΙΝΩΝ                  Αργύρης Ευάγγελος      +            Μαλέσιος Ευάγγελος      +            Παπούλιας Κάρολος      -            Tασούλας Κων/νος            +      Καλογιάννης Σταύρος            +      ΝΟΜΟΣ ΚΑΒΑΛΑΣ                  Τσακλίδης Ιωάννης      +            Στρατηλάτης Νικόλαος      +            Καλαντζής Γεώργιος            +      Παναγιωτόπουλος Γεώργιος            +      ΝΟΜΟΣ ΚΑΡΔΙΤΣΗΣ                  Σαλαγιάννης Νικόλαος      +            Τσιλίκας  Βασίλειος      +            Αναγνωστόπουλος Θεόδωρος            +      Σιούφας Δημήτριος            +      Ταλιαδούρος Σπυρίδων            +      ΝΟΜΟΣ ΚΑΣΤΟΡΙΑΣ                  Πετσάλνικος Φίλιππας      +            Αγγελής Ανέστης            +      ΝΟΜΟΣ ΚΕΡΚΥΡΑΣ                  Δρυς Γεώργιος      +            Κοντομάρης Ευτύχιος      +            Σπύρου Σπυρίδων            +      ΝΟΜΟΣ ΚΕΦΑΛΛΗΝΙΑΣ                  Καλαφάτης Αλέξανδρος      +            ΝΟΜΟΣ ΚΙΛΚΙΣ                  Φλωρίδης Γεώργιος      +            Τσιτουρίδης Σάββας            +      Κιλτίδης Κων/νος            +      ΝΟΜΟΣ ΚΟΖΑΝΗΣ                  Αθανασιάδης Αλέξανδρος      +            Λωτίδης Λάζαρος      +            Βλαχόπουλος Ηλίας      +            Τσιαρτσιώτης Νικόλαος	            +      Παπαδόπουλος Μιχάλης            +      ΝΟΜΟΣ ΚΟΡΙΝΘΙΑΣ                  Κοτσώνης Θεόδωρος      +            Χωρέμης Αναστάσιος      -            Δήμας Σταύρος            +      Παπαληγούρας Αναστάσιος            +      ΝΟΜΟΣ ΚΥΚΛΑΔΩΝ                  Παπαζώη Ελισάβετ      +            Λεβογιάννης Νικόλαος      +            Χωματάς Ιωάννης            +      ΝΟΜΟΣ ΛΑΚΩΝΙΑΣ                  Γρηγοράκος Λεωνίδας      +            Σκανδαλάκης Παναγιώτης            +      Δαβάκης Αθανάσιος            +      ΝΟΜΟΣ ΛΑΡΙΣΗΣ                  Νασιώκας 'Εκτορας      +            Φλώρος Νικόλαος      +            Χατζημιχάλης Νικόλαος - Φώτιος      +            Φαρμάκης Νικόλαος      +            Γαρουφαλιάς Γεώργιος            +      Ζώης Χρήστος            +      Κατσαρός Νικόλαος            +      Τσιόγκας Δημήτριος      -            ΝΟΜΟΣ ΛΑΣΗΘΙΟΥ                  Καρχιμάκης Μιχαήλ      +            Ιωαννίδης Φοίβος      +            ΝΟΜΟΣ ΛΕΣΒΟΥ                  Σηφουνάκης Νικόλαος      +            Παπαδέλλης Φραγκλίνος      +            Σκοπελίτης Σταύρος            -      ΝΟΜΟΣ ΛΕΥΚΑΔΑΣ                  Βλασσόπουλος Ευάγγελος      -            ΝΟΜΟΣ ΜΑΓΝΗΣΙΑΣ                  Ζήση Ροδούλα      +            Τζανής Λεωνίδας      -            Βούλγαρης Αλέξανδρος      +            Νάκος Αθανάσιος            +      Μακρή Ζωή (Ζέττα)            +      Γκατζής Νικόλαος            -      ΝΟΜΟΣ ΜΕΣΣΗΝΙΑΣ                  Κατσιλιέρης Πέτρος      +            Μπένος Ιωάννης – Σταύρος      +            Γιαννακόπουλος Ιωάννης      +            Καλαντζάκου Σοφία            +      Παπανικολάου Ελευθέριος            +      Λαμπρόπουλος Ιωάννης            +      ΝΟΜΟΣ ΞΑΝΘΗΣ                  Σγουρίδης Παναγιώτης      +            Στολίδης Σωτήριος      +            Κοντός Αλέξανδρος            +      Α' ΠΕΙΡΑΙΩΣ                  Σημίτης Κων/νος      +            Φασούλας Παναγιώτης      +            Μπεντενιώτης Εμμανουήλ      +            Καλός  Γεώργιος            +      Μελάς Παναγιώτης            +      Μιχαλολιάκος Βασίλειος            +      Μαντούβαλος Πέτρος            +      Β' ΠΕΙΡΑΙΩΣ                  Λαλιώτης Κων/νος      +            Νιώτης Γρηγόρης      +            Λιντζέρης Δημήτριος      +            Κρητικός Παναγιώτης      +            Διαμαντίδης Ιωάννης      +            Καψής Γιάννης      +            Νεράντζης Αναστάσιος            +      Λαφαζάνης Παναγιώτης            +      ΝΟΜΟΣ ΠΕΛΛΗΣ                  Πασχαλίδης Γεώργιος      +            Βοσνάκης Χρήστος      +            Καρασμάνης Γεώργιος            +      Φουντουκίδου - Θεοδωρίδου Παρθένα            +      Τζαμτζής Ιορδάνης (Δάνης)            +      ΝΟΜΟΣ ΠΙΕΡΙΑΣ                  Τσερτικίδης Παντελής      +            Αρσένη Μαρία      +            Κωνσταντόπουλος Γεώργιος            +      Πολύζος Ευάγγελος            +      ΝΟΜΟΣ ΠΡΕΒΕΖΗΣ                  Τσεκούρας Ιωάννης      +            Τρυφωνίδης Γεώργιος            +      ΝΟΜΟΣ ΡΕΘΥΜΝΗΣ                  Λουκάκης Μανώλης      +            Κεφαλογιάννης Ιωάννης            +      ΝΟΜΟΣ ΡΟΔΟΠΗΣ                  Γκαλήπ  Γκαλήπ      +            Μεχμέτ Αχμέτ      +            Στυλιανίδης Ευριπίδης            +      ΝΟΜΟΣ ΣΑΜΟΥ                  Βαρδίκος Πυθαγόρας      +            ΝΟΜΟΣ ΣΕΡΡΩΝ                  Ανθόπουλος Ιωάννης      +            Βασιλακάκης Βασίλειος      +            Λεονταρίδης Θεόφιλος            +      Καραμανλής Αχιλλέας            +      Κόλλια - Τσαρουχά Μαρία            +      Χαϊτίδης Ευγένιος            +      Τσιπλάκης Κων/νος            +      ΝΟΜΟΣ ΤΡΙΚΑΛΩΝ                  Μαγκούφης Χρήστος      +            Μάτης Αθανάσιος      +            Σκρέκας Θεόδωρος            +      Χατζηγάκης Σωτήριος            +      Λέγκας Νικόλαος            +      ΝΟΜΟΣ ΦΘΙΩΤΙΔΟΣ                  Παπαδήμας Λάμπρος      +            Βαθειάς Ιωάννης      +            Αλαμπάνος Δημήτριος      +            Γιαννόπουλος Αθανάσιος            +      Χειμάρας Αθανάσιος            +      Καλλιώρας Ηλίας            +      ΝΟΜΟΣ ΦΛΩΡΙΝΗΣ                  Λιάνης Γεώργιος      +            Κορτσάρης Νικόλαος            +      ΝΟΜΟΣ ΦΩΚΙΔΟΣ                  Θάνος Δημήτριος      +            Γκελεστάθης Νικόλαος            +      ΝΟΜΟΣ ΧΑΛΚΙΔΙΚΗΣ                  Πάχτας Χρήστος      +            Πάππας Βασίλειος            +      Φλωρίνης Αθηναίος            +      ΝΟΜΟΣ ΧΑΝΙΩΝ                  Σκουλάκης Εμμανουήλ      +            Δαμιανάκης Ευτύχιος      +            Βαλυράκης Ιωσήφ      -            Μαρκογιαννάκης Χρήστος            +      ΝΟΜΟΣ ΧΙΟΥ                  Τσουρή Ελπίδα      -            Βαρίνος Αθανάσιος            +      
      ΣΥΝΟΛΟ   269
      "ΝΑΙ"         140
      "ΟΧΙ"         128
      «ΠΑΡΩΝ»    1
      Ο ΠΡΟΕΔΡΟΣ                         ΟΙ ΓΡΑΜΜΑΤΕΙΣ"
      ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 3 έγινε δεκτό κατά πλειοψηφία ως έχει. 
      Ερωτάται το Σώμα: Γίνεται δεκτό το άρθρο 4 ως έχει;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό.
      ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
      ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 4 έγινε δεκτό, ως έχει, κατά πλειοψηφία.
      Ερωτάται το Σώμα: Γίνεται δεκτό το άρθρο 5 ως έχει;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό.
      ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
      ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 5 έγινε δεκτό, ως έχει, κατά πλειοψηφία.
      Ερωτάται το Σώμα: Γίνεται δεκτό το άρθρο 6 ως έχει;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό.
      ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
      ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 6 έγινε δεκτό, ως έχει, κατά πλειοψηφία.
      Εισερχόμεθα τώρα στη συζήτηση της ενότητας των άρθρων 7 έως 11. 
      Ο εισηγητής της Πλειοψηφίας κ. Τζανής ασθενεί. Γι’ αυτό θα πάρει το λόγο ως εισηγητής της Πλειοψηφίας ο κ. Ακριβάκης. 
      Πριν δώσω το λόγο στον κ. Ακριβάκη πρέπει να δώσω το λόγο στον κύριο Υπουργό για να μας ανακοινώσει κάποιες αλλαγές επί των άρθρων του σχεδίου νόμου.
      Ο κύριος Υπουργός έχει το λόγο.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, στο άρθρο 7 του σχεδίου νόμου προστίθεται παράγραφος 6, ως εξής. «Το εδάφιο α΄ της παραγράφου 3 του άρθρου 10 του ν. 2328/95 αντικαθίσταται ως εξής: «Για την άσκηση του επαγγέλματος του παραγωγού οπτικοακουστικών έργων απαιτείται η εγγραφή υπό την ιδιότητα αυτή στο οικείο επαγγελματικό επιμελητήριο».
      Δεύτερη αλλαγή. Στο άρθρο 7 παράγραφος 4, εκεί που λέει «οι τηλεοπτικοί σταθμοί εθνικής, περιφερειακής και τοπικής εμβέλειας υποχρεούνται να μεταδίδουν…» διαγράφεται το «τοπικής» και γίνεται «οι τηλεοπτικοί σταθμοί εθνικής και περιφερειακής εμβέλειας». 
      Τρίτη αλλαγή. Στην παράγραφο 3 του άρθρου 10 μετά τη λέξη «εφημεριδοπώλες» προστίθενται έντεκα λέξεις ως εξής: «… καθώς και οι νόμιμοι εκπρόσωποι των πρακτορείων εφημερίδων και περιοδικών». 
      Στην παράγραφο 3 του άρθρου 11 μετά τη λέξη «επαγγελματικού» προστίθεται η λέξη «πολιτιστικού». Είναι για το σωματείο του Υπουργείου.
      ΠΡΟΕΔΡΕΥΩΝ (Κωνσταντίνος Γείτονας): Ο κ. Ακριβάκης έχει το λόγο.
      ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, δεν έχω να πω πολλά, γιατί και στην Επιτροπή στα άρθρα αυτά δεν υπήρξαν αντιρρήσεις απ’ όλα τα κόμματα, επομένως δεν χρειάζεται να απασχολήσω τη Βουλή. 
      Είναι σαφές ότι με την ενότητα αυτά επιλύονται κάποια ζητήματα που αφορούν τους ραδιοφωνικούς σταθμούς. Υπάρχει επίσης θέμα ευαισθησίας για τους κωφαλάλους που καθιερώνεται υποχρεωτικό δελτίο ειδήσεων. Επίσης αντιμετωπίζονται κάποια ζητήματα που αφορούν την ΕΤ3, που έπρεπε να τα δούμε. Πιστεύω ότι αυτή η ενότητα θα ψηφιστεί ομοφώνως.
      ΠΡΟΕΔΡΕΥΩΝ (Κωνσταντίνος Γείτονας): Ο εισηγητής της Νέας Δημοκρατίας κ. Κωστόπουλος έχει το λόγο.
      ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Στο άρθρο 7 στην παράγραφο 2 έχουμε τις άδειες λειτουργίας των ραδιοτηλεοπτικών μέσων. Βεβαίως δεν είναι ευθύνη της Κυβέρνησης, είναι ευθύνη της Βουλής, αλλά φοβάμαι ότι η Κυβέρνηση άργησε να το ζητήσει και πρέπει να τελειώνουμε με αυτό το θέμα.
      Στο άρθρο 8, όσον αφορά τους κατόχους αδειών λειτουργίας ραδιοφωνικών σταθμών που καλύπτουν τις περιοχές τους, για καλύτερη μετάδοση και ενημέρωση του λαού, παρέχεται η δυνατότητα να υπάρξουν και άλλα σημεία που μπορούν να μεταδίδουν ελεύθερα. Εδώ έχω μία απορία. Γιατί το περιορίζετε στο 20%, κύριε Υπουργέ; Αν πληρούν και κάποιοι άλλοι σταθμοί, τι θα κάνουμε; Θα αρχίσουμε το ραδιοτηλεοπτικό παιχνίδι; Νομίζω ότι θα πρέπει να είναι ελεύθερο. Αυτοί που πληρούν τις προϋποθέσεις ας καλύψουν το χώρο στον οποίο απευθύνονται. 
      Για το άρθρο 9, ελπίζω ότι όλα αυτά που γίνονται είναι για την καλύτερη οργάνωση και επίδοση της ΕΤ3. Όπως είχα πει και στην Επιτροπή η ΕΤ3 κάνει καλά τη δουλειά της. Είναι το καλύτερο κανάλι.
      Στο άρθρο 10 μιλάτε για αναδρομική ισχύ. Δεν κατάλαβα γιατί. Δεν έχουμε αντίρρηση, αλλά γιατί ισχύει από 1.1.2001; Πρέπει να καλύψουμε κάποιες υποχρεώσεις και το κάνουμε αυτό; 
      (Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ) 
      Αυτές ήταν οι παρατηρήσεις μου. Εμείς δεν έχουμε αντίρρηση και ψηφίζουμε αυτά άρθρα. 
      ΠΡΟΕΔΡΕΥΩΝ (Κωνσταντίνος Βρεττός): Ο κ. Λαφαζάνης έχει το λόγο.
      ΠΑΝΑΓΙΩΤΗΣ ΛΑΦΑΖΑΝΗΣ: Κατ’ αρχάς, κύριε Πρόεδρε, όσον αφορά το θέμα των ραδιοφωνικών σταθμών και των αναμεταδοτών και τις δυνατότητες αναμετάδοσης από δεύτερο πομπό που δίνετε και τίθενται ορισμένες προϋποθέσεις, εγείρονται σοβαρότατα θέματα διάκρισης μεταξύ σταθμών, οι οποίοι έχουν μία και την αυτή άδεια.
      Κατά τη γνώμη μας αυτό είναι απαράδεκτο. Η διάκριση αυτή δεν στέκει με τίποτα και νομίζουμε ότι αν προσφύγει  ο οποιοσδήποτε ραδιοφωνικός σταθμός που έχει νόμιμη άδεια, αυτό το άρθρο θα εκπέσει στα δικαστήρια. Δεν είναι δυνατόν το Υπουργείο να νομοθετεί κάνοντας διακρίσεις. Να κάνει επιλεκτική μεταχείριση μεταξύ ραδιοφωνικών σταθμών. Και σας το λέω αυτό, κύριε Υπουργέ, διότι σήμερα έχουμε τραγικά γεγονότα σε έναν ραδιοφωνικό σταθμό, στον «PLANET», και το γνωρίζετε πολύ καλά. Γνωρίζετε ότι αυτός ο σταθμός έχει προσωρινή άδεια…
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κανονική άδεια, κύριε Λαφαζάνη.
      ΠΑΝΑΓΙΩΤΗΣ ΛΑΦΑΖΑΝΗΣ: Έχει κανονική άδεια, πολύ χειρότερο αυτό, χρησιμοποιεί δημόσια συχνότητα και δεν εκπληροί καμία από τις προϋποθέσεις με τις οποίες δόθηκε η άδεια. Δεν πληρώνει τους εργαζόμενους εδώ και τρεις μήνες τώρα, δεν τους έχει δώσει το δώρο του Πάσχα και ενώ έχει πάρει άδεια ως ενημερωτικός σταθμός, έχει διακόψει αυθαίρετα το ενημερωτικό του πρόγραμμα. Και όμως η Κυβέρνηση παρατηρεί ως θεατής τα πράγματα και όχι μόνο δεν παρεμβαίνει και δεν αναλαμβάνει πρωτοβουλία προς αποκατάσταση της νομιμότητας και του δικαίου των εργαζομένων, αλλά παραπέμπει και σε ένα Εθνικό Συμβούλιο Ραδιοτηλεόρασης, το οποίο όπως ξέρετε είναι ανύπαρκτο. Δεν έχει πρόεδρο και δεν έχει αντιπρόεδρο. Δεν λειτουργεί καθόλου. Αυτό τι δείχνει; Ότι συγκαλύπτετε καταστάσεις, τις ωραιοποιείτε και προσπαθείτε να μεταφέρετε την ευθύνη σε πλάτες άλλων. Η ευθύνη είναι αποκλειστικά δική σας και δεν μπορεί να υπάρχει αυτή η χαώδης κατάσταση στα Μέσα Μαζικής Ενημέρωσης. 
      Δεν είναι δυνατόν να νομοθετείτε περί βασικών μετόχων, να νομοθετείτε για τα ραδιόφωνα, να κάνετε επιλεκτικές μεταχειρίσεις και να μην υπάρχει στοιχειώδης μέριμνα και στο νομοσχέδιο αυτό για τα συμφέροντα, τα δικαιώματα και τις εργασιακές σχέσεις των δημοσιογράφων, τα οποία καταπατώνται κατάφωρα.
      Σήμερα, σε όλο το ραδιοτηλεοπτικό τοπίο, πλην ελαχίστων περιπτώσεων, δεν τηρούνται οι εργασιακές σχέσεις και η εργασιακή νομιμότητα. Παραβιάζονται κατάφωρα τα δικαιώματα των δημοσιογράφων και δεν μιλάω μόνο για το γεγονός ότι γίνεται προσπάθεια να κατευθυνθούν οι δημοσιογράφοι από την εργοδοσία, αλλά μιλάω για τις εργασιακές σχέσεις καθαυτές. Δελτία παροχής υπηρεσιών, απλήρωτοι εργαζόμενοι –και το ξέρετε, δεν είναι μόνο αυτός ο ραδιοφωνικός σταθμός, είναι και άλλοι ραδιοφωνικοί σταθμοί- και κατά τα άλλα είναι μεγαλοσχήμονες επιχειρηματίες αυτοί οι οποίοι έχουν τα ραδιόφωνα και τις τηλεοράσεις με την Κυβέρνησή σας ως θεατή. Απλήρωτοι οι εργαζόμενοι για μήνες, απλήρωτες υπερωρίες, ανύπαρκτες συμβάσεις, συμβάσεις που υπάρχουν αλλά δεν τηρούνται. Ένα καθεστώς μαύρης εργασίας που επεκτείνεται. 
      Δεν είναι δυνατόν να ανέχεσθε όλα αυτά τα πράγματα. Δεν είναι δυνατόν να σιωπάτε απέναντι σ’ αυτές τις καταστάσεις, διότι χωρίς δημοσιογράφο που θα εργάζεται υπό αξιοπρεπείς συνθήκες, θα αμείβεται αξιοπρεπώς και θα έχει στοιχειώδη ανεξαρτησία, χωρίς τέτοιους δημοσιογράφους, δεν μπορεί να υπάρξει ενημέρωση και η ενημέρωση είναι ο πυρήνας και η καρδιά της δημοκρατίας.
      Σας καλούμε αυτήν την κρίσιμη ώρα, που έχουν κάνει κατάληψη οι εργαζόμενοι στον «PLANET» και βγάζουν δικό τους πρόγραμμα -και σας πληροφορώ ότι αυτό το πρόγραμμα έχει μεγαλύτερη ακροαματικότητα από πολλούς άλλους ραδιοφωνικούς σταθμούς, διότι ο κόσμος το παρακολουθεί με μεγάλο ενδιαφέρον, διότι ακούει τον ελεύθερο δημοσιογράφο να μεταδίδει μέσα από τη συχνότητα του «PLANET» και να μεταδίδει αυτά που είναι η πραγματικότητα και όχι οι εικονικές πραγματικότητες που διαμορφώνουν άλλοι βαρόνοι των media-  και πρόκειται για ένα θέμα που είναι η καρδιά των Μέσων Μαζικής Ενημέρωσης, να αναλάβετε πρωτοβουλίες άμεσα για να αντιμετωπισθεί και να λυθεί το πρόβλημα των εργαζομένων και να αποκατασταθεί η νομιμότητα.
      Θεωρούμε λοιπόν ότι αυτή η ρύθμιση είναι επιλεκτική και δεν λαμβάνεται καμία μέριμνα για τα συμφέροντα, τα δικαιώματα και τις εργασιακές σχέσεις των δημοσιογράφων. Νομοθετείτε περί βασικών μετόχων και για το 20% και βάζετε και μία διαταξούλα για να καλύψετε δήθεν τους εργαζόμενους, η οποία είναι εντελώς ελλιπής και ανεπαρκέστατη θα έλεγα.
      Επίσης, με το άρθρο 7, παράγραφος 3, βάζετε μία μεταβατική περίοδο για τη χορήγηση αδειών τηλεοπτικών σταθμών. Μέχρι πότε θα υπάρξουν αυτές οι μεταβατικές περίοδοι; Τι θα γίνει με αυτήν την υπόθεση; Γιατί δεν ορίζετε άμεσα το Εθνικό Ραδιοτηλεοπτικό Συμβούλιο; Γιατί δεν προχωράτε στο νέο Εθνικό Ραδιοτηλεοπτικό Συμβούλιο γρήγορα, τάχιστα, εσείς και το Προεδρείο της Βουλής;
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης):  Το «εμείς» πού κολλάει;
      ΠΑΝΑΓΙΩΤΗΣ ΛΑΦΑΖΑΝΗΣ: Κοιτάξτε…
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Μας βρήκατε «μαϊντανό» και μας βάζετε; Να καταλάβω.
      ΠΑΝΑΓΙΩΤΗΣ ΛΑΦΑΖΑΝΗΣ: Όχι, δεν είναι έτσι.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Πώς είναι δηλαδή;
      ΠΑΝΑΓΙΩΤΗΣ ΛΑΦΑΖΑΝΗΣ: Εσείς δεν είστε ουδέτερος…
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Μου φαίνεται ότι δεν ξέρετε τον Κανονισμό της Βουλής και το Σύνταγμα. Αυτό φοβάμαι.
      ΠΑΝΑΓΙΩΤΗΣ ΛΑΦΑΖΑΝΗΣ: Τα ξέρουμε.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Μα, δεν τα ξέρετε.
      ΠΑΝΑΓΙΩΤΗΣ ΛΑΦΑΖΑΝΗΣ: Δεν είναι δυνατόν από τη μια μεριά να λέτε να λάβει μέτρα το Εθνικό Ραδιοτηλεοπτικό Συμβούλιο και από την άλλη να λέτε ότι κάποιοι άλλοι δεν διορίζουν το Ραδιοτηλεοπτικό Συμβούλιο και υπάρχει εκκρεμότητα. Δηλαδή, εσείς τι είσαστε; Δεν είσαστε Κυβέρνηση; Δεν έχετε δυνατότητα παρεμβάσεων, πρωτοβουλιών θετικών…
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Σ’ αυτό το θέμα δεν πρέπει.
      ΠΑΝΑΓΙΩΤΗΣ ΛΑΦΑΖΑΝΗΣ: … θετικών πρωτοβουλιών για να κινηθούν οι διαδικασίες;
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Έχουν κινηθεί.
      ΠΑΝΑΓΙΩΤΗΣ ΛΑΦΑΖΑΝΗΣ: Δίνετε μία παράταση και δεν βάζετε ένα τέλος σε αυτήν τη διαδικασία. Αύριο θα έρθει ένας άλλος Υπουργός και θα δώσει άλλη μία παράταση, παρατείνοντας ένα αδιέξοδο, παρατείνοντας δηλαδή το τηλεοπτικό χάος. Μέχρι πού θα φθάσουν αυτές οι παρατάσεις;
      Επίσης, θα ήθελα να κάνω μία παρατήρηση για το άρθρο 10. Βλέπω ότι λέτε πως για τη συντήρηση του δικτύου καλωδιακής τηλεόρασης μπορεί να γίνονται συμβάσεις κατά παρέκκλιση κάθε άλλης διατάξεως. Όταν συζητούσαμε στην Επιτροπή, σας ρώτησα γιατί βάζετε αυτήν τη διάταξη. Τι το έκτακτο υπάρχει εδώ που πρέπει να τεθεί αυτή η διατύπωση της παρέκκλισης από άλλες διατάξεις;
      Ευχαριστώ, κύριε Πρόεδρε.
      ΠΡΟΕΔΡΕΥΩΝ (Κωνσταντίνος Βρεττός): Έχει ζητήσει το λόγο ο κύριος Υπουργός.
      Ορίστε, κύριε Υπουργέ.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κατ’ αρχάς φοβούμαι ότι αν θέλουμε να δημιουργούμε προβλήματα χωρίς να υπάρχει λόγος, τα δημιουργούμε. Εγκαλούμε για παράδειγμα την Κυβέρνηση για κάτι που ψηφίσαμε οι ίδιοι, ότι δηλαδή η Βουλή πρέπει να διορίσει το Εθνικό Συμβούλιο. Αυτά τα πράγματα χάνουν τη λογική τους και αν είμαστε εκτός λογικής, δεν μπορούμε να κάνουμε και διάλογο. Τι διάλογο να κάνεις σε ένα θέμα που η λογική είναι αντίθετη;  Δεν είναι θέμα πολιτικής, είναι λογικής.
      Υπάρχει υποχρέωση της Βουλής να διορίσει τις ανεξάρτητες αρχές και στη συγκεκριμένη περίπτωση το Εθνικό Ραδιοτηλεοπτικό Συμβούλιο. Έχουν κινηθεί οι διαδικασίες και αυτό είναι πάρα πολύ γνωστό. Γιατί να εγκαλούμε την Κυβέρνηση; Για να κάνουμε Αντιπολίτευση;
      ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Για να επισπεύσει τις διαδικασίες.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Δεν μπορεί, κύριε Κεφαλογιάννη, να επισπεύσει τις διαδικασίες. Έπρεπε να το ξέρετε. Δεν μπορεί και δεν πρέπει να ανακατεύεται η Κυβέρνηση, γιατί αν αρχίσει να ανακατεύεται η Κυβέρνηση, χάνεται τη έννοια της ανεξάρτητης αρχής. Εμείς αντιμετωπίζουμε με ιδιαίτερο σεβασμό τις διαδικασίες της Βουλής αλλά δεν μπορείτε να μας εγκαλείτε και μάλιστα ενώπιον του ελληνικού λαού στην Αίθουσα του Κοινοβουλίου. Και δικαίως διαμαρτύρομαι! Και θα έπρεπε να το ξέρετε αυτό.
      Δεύτερον, σε σχέση με τον …
      ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Γιατί δεν φέρνετε το νόμο για ελεύθερες συνεδριάσεις της Βουλής;
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Πού κολλάει αυτό, κύριε Κεφαλογιάννη; Και αυτό «μαϊντανός» είναι. Το βρήκαμε και το λέμε!
      ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Συζητώ τις παραλείψεις.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Καλά. Ακούστε: Όταν θίγουμε κάποια θέματα εκτός τόπου και χρόνου, δεν γίνεται συζήτηση.
      Όσον αφορά το θέμα του «PLANET», αν είχατε διαβάσει προσεκτικά –και φοβάμαι, κύριε Λαφαζάνη, ότι δεν το έχετε διαβάσει προσεκτικά- το άρθρο 8, θα βλέπατε ότι μέσα υπάρχει σαφής ρήτρα για την κατοχύρωση του προσωπικού, εκτός αν αλλάξει το όριο, για τους ραδιοφωνικούς ειδησεογραφικούς σταθμούς. Είναι η πρώτη φορά που σαφώς ορίζεται η υποχρέωση των ραδιοφωνικών σταθμών να απασχολούν με σύμβαση αορίστου χρόνου επαγγελματίες δημοσιογράφους. Δεν υπάρχει πουθενά στη νομοθεσία μας ανάλογη διάταξη. Εγώ δεν λέω ότι λύνει όλα τα προβλήματα, δεν αποτελεί όμως ένα σαφές βήμα προς την κατεύθυνση της ρύθμισης των εργασιακών σχέσεων; Δεν το διαβάσατε; Φοβάμαι πως όχι.
      Φοβάμαι επίσης πως στο θέμα του ραδιοφωνικού σταθμού «PLANET» συλλαμβάνεστε να μη ξέρετε τι έχει γίνει. Διότι αν με ρωτούσατε, θα σας έλεγα ότι επανειλημμένα επισκέφθηκε η επιθεώρηση εργασίας και μάλιστα σε ανώτατο επίπεδο -μετά από καταγγελίες των εργαζομένων ανταποκρίθηκε αμέσως- το ραδιοφωνικό σταθμό «PLANET» και πήρε μέτρα υπέρ των εργαζομένων. Και αυτό δεν έγινε τυχαία. Έγινε με δική μας παρέμβαση, μετά από έγκριση του Προέδρου της ΕΣΗΕΑ κ. Μανωλάκου και είναι προς τιμήν του που από κοντά παρακολουθεί αυτήν την ιστορία.  
      Δεν καταλαβαίνω για ποιες παραλείψεις εγκαλούμαστε. Όπως όλοι οι ραδιοφωνικοί σταθμοί, έτσι και αυτός, είναι μια ιδιωτική επιχείρηση. Δεν πάνε καλά όλες οι ιδιωτικές επιχειρήσεις. Κάποια στιγμή μια ιδιωτική επιχείρηση μπορεί να πέσει έξω. Έχει περάσει μέσα από κανονική διαδικασία αδειοδότησης και έχε πάρει άδεια. Κάποια στιγμή δεν πάει καλά στα οικονομικά του, έχει τεράστια προβλήματα. Αυτό δεν σημαίνει ότι εμείς αφήνουμε τα προβλήματα να μεταφέρονται στους εργαζόμενους. Η επιθεώρηση εργασίας από πάρα πολύ κοντά, μετά από δικές μας παρεμβάσεις –και δεν είναι ότι οι άνθρωποι δεν κάνουν τη δουλειά τους, ίσα-ίσα- παρακολουθεί από πολύ κοντά την ιστορία, λαμβάνονται συνεχώς μέτρα, όπως επιβάλλει η εργατική νομοθεσία. Και έχω συνεχή επαφή με την ΕΣΗΕΑ και τον Πρόεδρό της γι’ αυτό. 
      Θα ήθελα να επισημάνω ότι στα άρθρα αυτά, τα οποία λύνουν ζητήματα, θα έπρεπε να είμαστε λιγάκι πιο προσεκτικοί.
      Τώρα, σε σχέση με αυτά που είπε ο κ. Κωστόπουλος. Το 20% δεν μπαίνει, γιατί υπάρχει πρόθεση να περιορίσουμε κάποιους. Εξάλλου δεν υπάρχουν επτά ενημερωτικοί σταθμοί που να πληρούν κριτήρια. Αυτό ήταν μετά από συμβουλή και αίτημα του Υπουργού Μεταφορών και Επικοινωνιών για τεχνικούς καθαρά λόγους, τους οποίους εγώ δεν μπορώ να κρίνω, αλλά φαντάζομαι ότι έτσι είναι τα πράγματα, αφού το λέει το Υπουργείο Μεταφορών και Επικοινωνιών, ότι υπάρχει δηλαδή δυσκολία, σε αυτήν τη φάση, στην εγκατάσταση όλων των κεραιών. Είναι καθαρά τεχνικό πρόβλημα. Πιθανά σε κάποια άλλη φάση θα υπάρχουν καλύτερες εξελίξεις στο θέμα του πάρκου κλπ., των κεραιών και το θέμα να αντιμετωπιστεί καλύτερα. Στη σημερινή φάση όμως, εκεί γύρω, στον αριθμό επτά για το Λεκανοπέδιο υπολογίστηκε ότι μπορεί να είναι η αντοχή που υπάρχει. Αλλά με αυτούς τους όρους που έχουμε βάλει, δεν εκτιμώ ότι θα βρεθούν τόσοι σταθμοί. Δηλαδή μη ζητάμε να αυξηθεί κάτι για το οποίο δεν θα υπάρξει και περαιτέρω ζήτηση. Διότι το κριτήριο που αναφέρεται σε τριάντα πέντε, αν θυμάμαι καλά, επαγγελματίες δημοσιογράφους με συμβάσεις αόριστου χρόνου και δωδεκάωρο πολιτικό ειδησεογραφικό πρόγραμμα, δεν το έχουν πολλοί σταθμοί και δεν είναι εύκολο να το αποκτήσουν, γιατί είναι τεράστιο το κόστος και τεράστια επένδυση. Άρα, λοιπόν, πρακτικά, δεν υπάρχει πρόβλημα. Αν θεωρητικά υπάρξει πρόβλημα, πάλι δεν το κρίνουμε εμείς, δεν προτιθέμεθα να κάνουμε επιλογές και να δημιουργούμε προβλήματα, υπάρχει ειδική διαδικασία, η οποία προβλέπει για το Εθνικό Συμβούλιο Ραδιοτηλεόρασης. 
      Όσον αφορά το θέμα με τις κεραίες, δημιουργούνται συνεχώς προβλήματα στο κέντρο της Αθήνας, στην περιοχή Εξαρχείων-Νεάπολης και δεν μπορούμε να είμαστε συνεπείς σε μια υποχρέωση, που έχουμε προς τους πολίτες. Είναι θέμα συντήρησης. Δεν πρόκειται ούτε για εργολαβίες ούτε για κάτι που να δημιουργεί προβλήματα. Αφορά θέματα συντήρησης που καθαρά για λόγους επείγοντος και ανταπόκρισης στα προβλήματα των πολιτών και από σεβασμό στους πολίτες της περιοχής έχουμε πει ότι υπάρχουν δυνατότητες να κινηθεί το Υπουργείο έτσι.
      Όσον αφορά την κίνηση των εφημερίδων που βάλαμε αναδρομική ισχύ, έχουμε πρόβλημα, δεν είναι ένα απλό θέμα.  Και θα βοηθήσει αυτό γιατί θα έχουν την ευκαιρία να μετακινούνται πιο εύκολα και πιο φθηνά οι εφημερίδες στις άλλες χώρες-μέλη της Ευρωπαϊκής Ένωσης και στην Κύπρο. Πιστεύω αυτό να το κάνουμε μελλοντικά και με τις ΗΠΑ, μόλις εξασφαλιστούν οι σχετικές πιστώσεις, προκειμένου να φθάνουν και εκεί πιο εύκολα οι εφημερίδες μας για τους ομογενείς μας. 
      Αυτά τα άρθρα λύνουν προβλήματα. Δεν είναι άρθρα τα οποία συνδέονται με το βασικό πολιτικό κορμό του νομοσχεδίου. Έχουν ψηφιστεί τα βασικά του πολιτικού κορμού. Αυτά τα άρθρα λύνουν επιμέρους προβλήματα. Έτσι πρέπει να το αντιληφθούμε. Είναι προβλήματα υπαρκτά, έχουν συζητηθεί με τους φορείς, έχουν συμφωνηθεί και ερχόμαστε εδώ με αυτήν την παρέμβαση να τα λύσουμε.
      ΠΡΟΕΔΡΕΥΩΝ (Κωνσταντίνος Βρεττός): Ο κ. Παυλόπουλος έχει το λόγο.
      ΠΡΟΚΟΠΗΣ ΠΑΥΛΟΠΟΥΛΟΣ: Κύριοι συνάδελφοι, θα ήθελα να κάνω τρεις παρατηρήσεις. 
      Η πρώτη παρατήρηση αφορά το ζήτημα το οποίο προέκυψε πρόσφατα για το ραδιοφωνικό σταθμό «PLANET», αλλά μπορεί να προκύψει και με άλλα Μέσα Μαζικής Ενημέρωσης.
      Άκουσα, κύριε Υπουργέ, που είπατε ότι, εν πάση περιπτώσει, βάλατε ορισμένες εγγυήσεις «αλλά τι να κάνουμε, μία ιδιωτική επιχείρηση είναι, η οποία έχει τις δυσκολίες τις οποίες έχει».
      Κύριε Πρόεδρε, κύριοι συνάδελφοι, να ξεκαθαρίσουμε ένα πράγμα. Όταν τα άρθρα 14 και 15 πλέον, ιδίως μετά την Αναθεώρηση, προβλέπουν την παραχώρηση της δυνατότητας λειτουργίας Μέσων Μαζικής Ενημέρωσης ηλεκτρονικού τύπου, όπως είναι το ραδιόφωνο και η τηλεόραση –και μιλάμε ιδίως για την αναλογική τηλεόραση- δηλαδή προβλέπουν τη δυνατότητα να ανατίθενται αυτά σε ιδιώτες, μη λησμονούμε μία λεπτομέρεια, η οποία είναι σημαντικότατη: Πρόκειται για παραχώρηση δημόσιας υπηρεσίας. Ασκούν δημόσια υπηρεσία κατά παραχώρηση. Και, βεβαίως, λειτουργούν με ιδιωτικοοικονομικά κριτήρια, αλλά πρέπει να υπάρχουν οι εγγυήσεις εκείνες που σχετίζονται με δημόσιες υπηρεσίες. Αλλά αυτοί οι κύριοι, οι οποίοι παίρνουν αυτό το δημόσιο αγαθό που λέγεται «συχνότητα» και το εκμεταλλεύονται, μπορούν να φέρουν σε πέρας και την αντίστοιχη υποχρέωση. Δεν είναι μία κοινή ιδιωτική επιχείρηση. Η κοινή ιδιωτική επιχείρηση μπορεί να ανοίξει και να κλείσει χωρίς να υφίσταται συνέπειες το κοινωνικό σύνολο. Εδώ δεν είναι μόνο οι δημοσιογράφοι, οι οποίοι μένουν απλήρωτοι και υφίστανται αυτά που υφίστανται -και νομίζω ότι αυτό πλήττει και το κύρος γενικότερα του δημοσιογραφικού κόσμου και το δημοσιογραφικό λειτούργημα το ίδιο- αλλά είναι και το γεγονός ότι είναι σαν να λέμε πως μία επιχείρηση, η  οποία διαχειρίζεται μία δημόσια υπηρεσία μπορεί να ανοίγει και να κλείνει ό,τι ώρα θέλει, ανάλογα με τους κανόνες που ισχύουν για την πτώχευση στις εμπορικές εταιρείες.
      Κύριε Υπουργέ, είναι λάθος αυτό. Δεν υπάρχουν επαρκείς εγγυήσεις σήμερα. Και ξέρετε πού δεν υπάρχουν εγγυήσεις; Δεν υπάρχουν εγγυήσεις διπλά: Και γιατί όταν παραχωρούνται οι άδειες δεν έχει δοθεί μέχρι σήμερα –και το ξέρετε από την ίδια την απόφαση του Εθνικού Συμβουλίου Ραδιοτηλεόρασης- η έμφαση που θα έπρεπε να έχει δοθεί στην οικονομική ευρωστία και τη διαφάνεια των οικονομικών τους και από την άλλη πλευρά, δεν υπάρχουν οι κυρώσεις που θα έπρεπε να υφίστανται για να αναλαμβάνει καθένας τις ευθύνες του κάθε φορά που αναλαμβάνει μία τέτοια δημόσια υπηρεσία. Το ξανατονίζω. Μην λησμονούμε αυτήν τη σημαντική παράμετρο της δημόσιας υπηρεσίας, που προϋποθέτει –και εδώ είναι τα μεγάλα κενά της νομοθεσίας μας, τα θεσμικά κενά που υπάρχουν- εγγυήσεις, πώς παίρνει ένας την άδεια, τι διαβεβαιώσεις παρέχει ο ίδιος για την άδεια αυτή. Και, βεβαίως, από εκεί και πέρα τι κυρώσεις υφίσταται και ποιος είναι εκείνος ο οποίος πληρώνει το γεγονός ότι η δημόσια υπηρεσία για την οποία αυτός είχε υποχρέωση δεν λειτουργεί. Έχετε δει ποτέ δημόσια υπηρεσία να κλείνει και να λέμε, δεν τρέχει τίποτα, ιδιωτική επιχείρηση ήταν; 
      Είναι εσφαλμένη, κατά τη γνώμη μου –και νομίζω ότι προκύπτει από το Σύνταγμα και από τη νομοθεσία- αυτή η αιτιολογία. Δεν είναι κοινό πράγμα. Άρα τα κενά που υπάρχουν είναι η βασική αιτία για την οποία οδηγηθήκαμε εδώ. Και φοβούμαι ότι θα οδηγηθούμε και σε άλλες περιπτώσεις παρεμφερείς.
      Δεύτερο ζήτημα το οποίο σχετίζεται με τις συχνότητες. Έχουμε ξαναπεί –σας καταθέσαμε και σχετική ερώτηση- ότι η πολυφωνία, που οδηγεί στη συμψηφιστική ουδετερότητα είναι βασική αρχή του Συντάγματος. Σημαίνει δε ότι, ιδίως στα ηλεκτρονικά Μέσα Μαζικής Ενημέρωσης όπου υπάρχει σπάνις των συχνοτήτων σε αναλογικό τουλάχιστον επίπεδο, πρέπει να εκμεταλλευτούμε όσο γίνεται περισσότερο το να δοθούν τέτοιες συχνότητες, ώστε να μην υπάρχει μονοπώληση. Όσο μεγαλύτερη πολυφωνία υπάρχει, τόσο καλύτερα, γιατί έτσι προκύπτει συμψηφιστική ουδετερότητα. 
      Η έκθεση Ουζούνογλου σας έχει πει ότι υπάρχουν διαθέσιμες συχνότητες. Το ερώτημα είναι, γιατί δεν τις εκμεταλλεύεται –με την καλή του όρου έννοια- το Υπουργείο, να τις προκηρύσσει, για να υπάρχει αντίστοιχη πολυφωνία; Θα τις προκηρύξετε; Αποδέχεστε την έκθεση αυτή; Αν δεν την αποδέχεστε, πώς τεκμηριώνετε την αντίκρουσή της; Και πότε προκύπτει ότι, αν υπάρχουν αυτές οι διαθέσιμες συχνότητες, αυτές θα προκηρυχθούν; 
      Τέλος ένα τρίτο ζήτημα, το έθεσε ο κ. Κεφαλογιάννης και είπατε ότι δεν έχει σχέση. Πώς δεν έχει σχέση; Σας είπαμε ότι όταν ο κ. Καραμανλής είδε τον κ. Κακλαμάνη ως Πρόεδρο της Βουλής του είπε ότι πρέπει να φέρουμε τους νόμους που αφορούν τη διαφάνεια. Εσείς καταλάβατε –έτσι σας βόλευε- ότι έπρεπε να έλθει  εδώ ο νόμος για το βασικό μέτοχο. Δεν είπαμε ποτέ τέτοιο πράγμα εμείς. Εμείς είπαμε τις εγγυήσεις της διαφάνειας, όχι βεβαίως το θεσμικό όχημα μέσα από το οποίο περνάει η διαπλοκή. 
      Αφού φέρατε το νομοσχέδιο αυτό, αφού κρίνατε ότι θα έπρεπε να είναι ο βασικός μέτοχος εκείνη η προτεραιότητα την οποία εσείς προκρίνετε, τόσο καιρό σας ρωτάμε κάτι απλούστατο: Είναι ή δεν είναι θέμα δημοκρατίας η μετάδοση των εργασιών της Βουλής, όχι μόνο από τα ιδιωτικά Μέσα Μαζικής Ενημέρωσης δωρεάν, αλλά από το κανάλι της Βουλής, το οποίο προβλέπεται από το Σύνταγμα; 
      Το ερώτημα είναι τι εμποδίζει την Κυβέρνηση να φέρει το νόμο εκείνο ο οποίος θα επιβάλει στην ΕΡΤ να παραχωρήσει τη συχνότητα με την οποία θα μπορεί να εκπέμπει αναλογικά το κανάλι της Βουλής. Για να ξέρει ο ελληνικός λαός τι κάνουν οι Βουλευτές μέσα σε αυτήν την Αίθουσα; Γιατί να είστε βέβαιος, κύριε Υπουργέ, ότι η Αίθουσα αυτή θα ήταν κατάμεστη αυτήν τη στιγμή και σε άλλες αντίστοιχες περιπτώσεις, αν ο Βουλευτής ήξερε ότι αυτό το οποίο κάνει το γνωρίζει ο κόσμος προς τον οποίο απευθύνεται και ο οποίος τον έφερε στη Βουλή. Και ότι δεν εξαρτάται η παρουσία του από το αν είναι αρεστός ή όχι στο άλφα ή στο βήτα ιδιωτικό Μέσο Μαζικής Ενημέρωσης.
      Σας ρώτησε, λοιπόν, ο κ. Κεφαλογιάννης και λέμε κάτι απλό: Πότε θα φέρετε αυτόν το νόμο; Δεσμευθείτε εδώ, πείτε μας. Το θέλουμε αυτό το πράγμα. Πότε μπορεί να εκπέμψει ένα τέτοιο κανάλι της Βουλής; 
      Είναι θέμα δημοκρατίας, είναι θέμα κοινοβουλευτικής δημοκρατίας, είναι θέμα αναβάθμισης του ίδιου του κύρους της Βουλής. Και έτσι αποδεικνύει κανείς στην πράξη πως στεριώνεται η δημοκρατία στον Τόπο. Όχι με λόγια ούτε με χρονικές οριοθετήσεις. Κάντε το, λοιπόν, και μέχρι να τελειώσουμε αυτήν τη συζήτηση εδώ σήμερα πείτε μας σας παρακαλώ πάρα πολύ πότε θα φέρετε τον εκτελεστικό νόμο του άρθρου 15 παρ. 2 του Συντάγματος 152. Και τονίζω όχι μόνο αυτόν που προβλέπει δωρεάν μετάδοση από τα ιδιωτικά Μέσα Μαζικής Ενημέρωσης, αλλά το νόμο ο οποίος θα επιτρέπει στη Βουλή να έχει το δικό της κανάλι και να εκπέμπει ειδικά για τις εργασίες που αφορούν και την Ολομέλεια και τις επιτροπές της Βουλής. 
      Ευχαριστώ πολύ κύριε Πρόεδρε.
      ΠΡΟΕΔΡΕΥΩΝ (Κωνσταντίνος Βρεττός): Λοιπόν, θα μιλήσει ο κ. Ακριβάκης, ο κ. Κεφαλογιάννης και ο κ. Σπυριούνης. 
      Θέλετε να μιλήσετε τώρα, κύριε Ακριβάκη;
      ΑΛΕΞΑΝΔΡΟΣ ΑΚΡΙΒΑΚΗΣ: Δεν έχω πρόβλημα, κύριε Πρόεδρε. Ας μιλήσουν οι δύο ομιλητές και μετά εγώ.
      ΠΡΟΕΔΡΕΥΩΝ (Κωνσταντίνος Βρεττός): Είναι ευγενής ο κ. Ακριβάκης.
      Ορίστε, κύριε Κεφαλογιάννη, έχετε το λόγο.
      ΙΩΑΝΝΗΣ ΚΕΦΑΛΟΓΙΑΝΝΗΣ: Ευχαριστώ τον κύριο συνάδελφο.
      Κύριε Πρόεδρε, θα ήθελα να υπενθυμίσω στον κύριο Υπουργό, γιατί πιστεύω ότι το γνωρίζει, ότι η Βουλή είναι το κέντρο της πολιτικής ζωής της χώρας. Σ’ αυτήν την Αίθουσα, κύριε Υπουργέ, συζητούνται τα μεγάλα προβλήματα του έθνους και του ελληνικού λαού και έχει δικαίωμα ο ελληνικός λαός να γνωρίζει για  τους εκπροσώπους που στέλνει στην Αίθουσα αυτή τι συζητούν και πώς αντιμετωπίζουν τα μεγάλα προβλήματα που τον απασχολούν. 
      Για το λόγο αυτό, λοιπόν, και πάρα πολύ σωστά υπάρχει η διάταξη του άρθρου 15 του προσφάτως ψηφισθέντος Συντάγματος που λέει: «Νόμος ορίζει τα σχετικά με την υποχρεωτική και δωρεάν μετάδοση των εργασιών της Βουλής». Και έθεσα ένα απλό ερώτημα: Γιατί δεν έρχεται αυτός ο εκτελεστικός νόμος ούτως ώστε να υπάρχει η δυνατότητα στον Έλληνα πολίτη να πατάει ένα κουμπί και να βλέπει ποιοι είναι μέσα σ’ αυτήν την Αίθουσα και τι συζητούν σ’ αυτήν οι Βουλευτές που έχει στείλει και πρέπει να ασχολούνται με τα προβλήματά του. Ακόμη πιστεύω ότι είναι ο μόνος τρόπος για να προσέχουμε οι Βουλευτές και τη συμπεριφορά μας και εκείνα τα οποία θα διατυπώνουμε σ’ αυτήν την Αίθουσα γιατί θα γνωρίζουμε ότι θα είμαστε υπό την κρίση ολόκληρου του ελληνικού λαού. Επιμένω σ’ αυτό το θέμα, γιατί η πείρα μου μου επιτρέπει να διατυπώσω την άποψη ότι είναι ο μοναδικός δρόμος ο οποίος οδηγεί στην πραγματική αναβάθμιση του Κοινοβουλίου.
      Και τίθεται το ερώτημα, κύριε Υπουργέ:
       	ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αφορά άλλο νόμο. 
      	ΙΩΑΝΝΗΣ ΚΕΦΑΛΟΓΙΑΝΝΗΣ: Μα, συνδέεται άμεσα γιατί αυτή τη στιγμή συζητούμε …
      	ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κάντε μας μία ερώτηση. 
      	ΠΡΟΚΟΠΗΣ ΠΑΥΛΟΠΟΥΛΟΣ: Κάναμε και δεν απαντάτε.
      	ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Θα σας απαντήσω.
      	ΙΩΑΝΝΗΣ ΚΕΦΑΛΟΓΙΑΝΝΗΣ: Κύριε Υπουργέ, συζητούμε για Μέσα Μαζικής Ενημέρωσης κα συζητούμε για τους ιδιωτικούς σταθμούς είτε τηλεοπτικούς, είτε ραδιοφωνικούς που είναι ένα πραγματικά δημόσιο αγαθό το οποίο παραχωρούμε για ενημέρωση του Λαού, ενώ εδώ στερούμε τη δυνατότητα –τη συνταγματική μάλιστα δυνατότητα- που έχει ο ελληνικός λαός να ενημερώνεται για το τι συζητούμε και τι λέμε σ’ αυτήν την Αίθουσα. Και αντί να τρέχουν οι Βουλευτές στα παράθυρα των ιδιωτικών τηλεοπτικών σταθμών ή να παρακαλούν για μία ραδιοφωνική ανταπόκριση, να έχουν τη δυνατότητα μέσα σ’ αυτήν την Αίθουσα να εκφράζουν τις απόψεις τους με τηλεοπτικό σταθμό που θα ανήκει στη Βουλή και θα λειτουργεί τις ώρες λειτουργίας της.
      	(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ  ΣΓΟΥΡΙΔΗΣ)
      	Είναι δε απόλυτα συναφές αυτό το οποίο ζητώ, κύριε Υπουργέ, με το υπό συζήτηση νομοσχέδιο. Και θα ήθελα ευθέως από την πλευρά τη δική σας να μας πείτε πότε επιτέλους η Κυβέρνηση θα φέρει αυτόν τον εκτελεστικό νόμο του Συντάγματος για να υπάρχει κανάλι της Βουλής των Ελλήνων όπου ο κάθε Έλληνας πολίτης θα μπορεί οποιαδήποτε ώρα που γνωρίζει ότι λειτουργεί η Βουλή να παρακολουθεί το τι συζητούν και με τι ασχολούνται οι εκπρόσωποι τους οποίους έχει επιλέξει και έχει στείλει σ’ αυτήν την Αίθουσα για να ασχολούνται με τα μεγάλα προβλήματα του ελληνικού λαού και της χώρας. 
      ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει τις εκθέσεις της στα σχέδια νόμων του Υπουργείου Περιβάλλοντος Χωροταξίας και Δημοσίων Έργων α) «Κύρωση του Πρωτοκόλλου του Κιότο στη Σύμβαση Πλαίσιο των Ηνωμένων Εθνών για αλλαγή του κλίματος», β) «Κύρωση των τροποποιήσεων της Σύμβασης της Βαρκελώνης του 1976 για την προστασία της Μεσογείου Θαλάσσης από τη ρύπανση και των τροποποιήσεων του Πρωτοκόλλου του 1980 για την προστασία της Μεσογείου Θαλάσσης από τη ρύπανση από χερσαίες πηγές». 
      	Επίσης θα ήθελα να ανακοινώσω στο Σώμα ότι ο Βουλευτής Λακωνίας κ. Παναγιώτης Σκανδαλάκης ζητεί ολιγοήμερη άδεια απουσίας στο εξωτερικό.
      Εγκρίνει η Βουλή;
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
      ΠΡΟΕΔΡΕΥΩΝ (Παναγιώτης Σγουρίδης): Συνεπώς η Βουλή ενέκρινε.
      Ο κ. Σπυριούνης έχει το λόγο για τέσσερα λεπτά.
      ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, συζητάμε το Β΄ κεφάλαιο που περιλαμβάνει από το άρθρο 7 μέχρι το 11 και το ακροτελεύτιο άρθρο και ρυθμίζει θέματα του τομέα δικτύων ενημέρωσης.
      Πιστεύω και εγώ αυτό που είπε ο κύριος Υπουργός ότι είναι προσεγμένα ορισμένα θέματα καθημερινότητας που αρθρώνονται στις σχετικές αναφερθείσες διατάξεις και δίνουν λύσεις στα προβλήματα που αναφύονται στην άσκηση αυτών των αρμοδιοτήτων.
      Αναμφισβητήτως πρόκειται περί ιδιωτικών επιχειρήσεων που οι εργασιακές σχέσεις ρυθμίζονται με τους ειδικότερους αντίστοιχους νόμους και όλα τα συναφή θέματα, από τη διαχείρισή τους, μέχρι τη σχετική ανάπτυξη επιχειρηματικής πρωτοβουλίας. 
      Αν όμως, κύριε Υπουργέ, ληφθεί υπόψη ότι έχουμε μια σημαντική δημόσια παραχώρηση σε ιδιωτικές επιχειρήσεις σε ένα τομέα που συνδέεται με τη διαπαιδαγώγηση του λαού και τη διαμόρφωση της κοινής γνώμης, την άσκηση του δικαιώματος της ελευθεροτυπίας, όπως προσδιορίζεται με τα περί στοχασμών, γνωμών, διατυπώσεων κλπ. στο άρθρο 14 του Συντάγματος, το κράτος δεν απεκδύεται της ευθύνης να παρακολουθεί, χωρίς να διαμορφώνει καθεστώτα ελέγχου που θα φιμώνουν τον Τύπο και τις λειτουργίες του. Το κράτος στη γενικότερη και την ειδικότερη ευθύνη τους οφείλει να παρακολουθεί -και πρέπει να το πράττει- όλα τα δρώμενα στα εσωτερικά αυτών των ιδιωτικών επιχειρήσεων.
       Θέλω να το εξειδικεύσω σε δύο σημεία. Πρώτον, στο σημείο που αναφέρεται στην ποιότητα του τι παρουσιάζουμε. Και είναι σημαντικό, όταν αυτό απηχεί και αντανακλά στις λειτουργίες που διαμορφώνεται η κοινή γνώμη. Δεύτερον, οι εργασιακές σχέσεις διαμορφώνονται μέσα σε ένα δημοκρατικό πολίτευμα, όπως είναι το δικό μας στο πλαίσιο που καθορίζουν οι νόμοι. Και αυτό παραβιάζεται –σας το λέω υπεύθυνα- με τρόπο προκλητικό. Γυρίζουμε σε πολύ παλιές εποχές. Δεν υπολογίζεται η ανθρώπινη αξία. 
      Δεν αναφέρομαι μόνο στο οικονομικό. Όταν εμπαίζεται ο εργαζόμενος, διακυβεύεται η δημοκρατία, το πνεύμα της, η ψυχή της και η καρδιά της. Όταν μένουν απλήρωτοι τρεις και πέντε μήνες, κάτι συμβαίνει στον τόπο. Κάποια υπηρεσία δεν λειτουργεί. Συμφωνώ. Είναι άλλων η ευθύνη. Αλλά η κεντρική εξουσία που είναι η ομπρέλα όλων των δρωμένων έχει αρμοδιότητα να παρέμβει.
      Θέλω να προσθέσετε στο άρθρο 8, όπου παίρνετε την αρμοδιότητα με κοινή απόφαση, για τα αφορώντα την ΕΡΤ3, απλώς για σεβασμό της αποκεντρωμένης εξουσίας του Υπουργείου Μακεδονίας, Θράκης και για τον τύπο των πραγμάτων,  να είναι κοινή απόφαση Υπουργού Οικονομικών, Τύπου και Μέσων Ενημέρωσης και Υπουργείου Μακεδονίας Θράκης, για τη ρύθμιση, διοίκηση, διαχείριση, αμοιβών κλπ. του προσωπικού της ΕΡΤ3.
      Θέλω να προσθέσω ακόμα, κύριε Υπουργέ, ότι το ΠΑΣΟΚ, το κόμμα μου ήταν κάποτε πηγή εμπνεύσεως. Μου δίνεται η εντύπωση τον τελευταίο καιρό ότι έχουμε εξαντλήσει τις ιδέες μας, τη φαντασία μας, την πρωτοπορία μας στον αγώνα για διεύρυνση της δημοκρατίας.
      Βεβαίως και η Βουλή πρέπει να είναι ανοικτή, γυάλινος πύργος, όπως ήταν η θεωρία του Παρισιού για τις δημόσιες σχέσεις. Είναι γυάλινος πύργος η Βουλή και πρέπει να είναι  -συμφωνώ απολύτως- ορατά όλα τα δρώμενα του Κοινοβουλίου και στον τελευταίο Έλληνα πολίτη. Και είναι όρος απαράβατος, ουκ άνευ στη λειτουργία της δημοκρατίας η διαφάνεια των λειτουργιών της Βουλής ότι ψηφίζω τα άρθρα 7-11. 
      ΠΡΟΕΔΡΕΥΩΝ (Παναγιώτης Σγουρίδης): Ο κ. Σκυλλάκος έχει το λόγο.
      ΑΛΕΞΑΝΔΡΟΣ ΑΚΡΙΒΑΚΗΣ: Εγώ είχα ζητήσει το λόγο, κύριε Πρόεδρε.
      ΑΝΤΩΝΗΣ ΣΚΥΛΛΑΚΟΣ: Θα είμαι σύντομος.
      Είμαστε αντίθετοι με το άρθρο 8 –το είπα και στη συζήτηση επί της αρχής- διότι με αυτόν τον τρόπο ενισχύονται οι συγκεκριμένοι σταθμοί, παίρνουν δεύτερη συχνότητα και ξεκινούν από άλλη αφετηρία, έχουν περισσότερες δυνατότητες να γίνουν ακόμα μεγαλύτεροι, και να κερδίσουν ραδιοφωνικό κοινό. Ταυτόχρονα δημιουργούν προβλήματα να ακούγονται καθαρά -όσο πρέπει, χωρίς να υπάρχουν παρεμβολές- στους άλλους σταθμούς. Επιχείρημα της Κυβέρνησης για το ότι πρέπει να έχουν δευτερεύουσα συχνότητα αυτοί οι σταθμοί είναι πως επειδή είναι ενημερωτικοί, όταν θα συμβαίνουν έκτακτα και επείγοντα γεγονότα και θα υπάρχουν κάποιες ανακοινώσεις, θα πρέπει να ακούγονται παντού. Δεν καταλαβαίνω γιατί μόνο από αυτούς τους σταθμούς –επειδή είναι ενημερωτικοί- θα ακούγονται οι έκτακτες ανακοινώσεις. Υπάρχει και ένα κοινό το οποίο δεν παρακολουθεί αυτούς τους ραδιοφωνικούς σταθμούς. Υπάρχει ένα κοινό που ακούει και τους άλλους σταθμούς μικρότερης εμβέλειας. 
      Αν θέλετε, λοιπόν, να λύσετε το ζήτημα της μετάδοσης ανακοινώσεων για έκτακτες και επείγουσες ανάγκες, αυτό θα έπρεπε να ήταν υποχρέωση όλων των σταθμών να τα αναμεταδίδουν. Δεν πρέπει να γίνει προνομιακή μεταχείριση κάποιων σταθμών για να τους δώσουμε και δεύτερη συχνότητα. Θα μπορούσε να λυθεί, λοιπόν, αλλιώς αυτό το πρόβλημα.
      Επίσης είμαστε αντίθετοι με το ότι με υπουργικές αποφάσεις θα λύνονται ζητήματα αμοιβών, διοίκησης, διαχείρισης κλπ. της ΕΡΤ3. Το επιχείρημα είναι ότι, αφού για την ΕΡΤ δεν χρειάζονται προεδρικά διατάγματα και πάμε με υπουργικές αποφάσεις, το ίδιο να κάνουμε και στην ΕΡΤ3. Εγώ ρωτάω γιατί να μην κάνουμε το ανάποδο. 
      Ενώ με τις παλαιότερες κυβερνήσεις –και παρακολουθώ όλα τα νομοσχέδια- ήμασταν πάρα πολύ προσεκτικοί και υπήρχε μια εγγύηση όταν δεν λυνόταν το θέμα με το νόμο, υπήρχε εξουσιοδότηση και πηγαίναμε στα προεδρικά διατάγματα, ώστε να περνάνε και υπό την κρίση συνταγματικότητας και νομιμότητας από το Συμβούλιο της Επικρατείας τώρα το εγκαταλείπουμε και πάμε παντού σε υπουργικές αποφάσεις.
      Έχουμε και μια άλλη γενικότερη αντίρρηση για το ότι έχει καθιερωθεί, εφαρμόζεται σταθερά –εμείς διαφωνούμε- να μην υπάρχει στα πλαφόν των αμοιβών ανώτατο όριο. Το έχουμε αφήσει έτσι και δεν ξέρω μέχρι ποια ποσά μπορεί να αποφασιστούν οι επιχορηγήσεις ή οι αποζημιώσεις κάποιων προέδρων κλπ. Διαφωνούμε και με εκείνη τη διάταξη που μετατάσσει υπαλλήλους της ΔΕΗ στο Υπουργείο Μέσων και Μαζικής Ενημέρωσης. Αυτές ήταν οι παρατηρήσεις μου.
      ΚΥΡΙΑΚΟΣ ΣΠΥΡΙΟΥΝΗΣ: Και δίδονται παχυλότατες αμοιβές.
      ΠΡΟΕΔΡΕΥΩΝ (Παναγιώτης Σγουρίδης): Έχει ζητήσει το λόγο ο κ. Ακριβάκης.
      Ορίστε, κύριε Ακριβάκη έχετε το λόγο.
      ΚΥΡΙΑΚΟΣ ΣΠΥΡΙΟΥΝΗΣ: Είναι εποχή λιτότητας για όλους.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Δεν υπάρχουν…
      ΚΥΡΙΑΚΟΣ ΣΠΥΡΙΟΥΝΗΣ: Όχι υπάρχουν.
      ΠΡΟΕΔΡΕΥΩΝ (Παναγιώτης Σγουρίδης): Κύριε Σπυριούνη, σας παρακαλώ.
      Ορίστε, κύριε Ακριβάκη, έχετε το λόγο.
      ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, ετέθη για πολλοστή φορά στην Αίθουσα αυτή το θέμα της υποχρεωτικής τηλεοπτικής κάλυψης των συνεδριάσεων της Βουλής. Βεβαίως δεν είναι ακριβώς μέσα στο θέμα, το οποίο συζητούμε σήμερα, θα πω όμως ότι και μεις, το ΠΑΣΟΚ κι εγώ προσωπικά επανειλημμένως έχουμε θέσει αυτό το θέμα. Θυμάστε ότι και κατά τη διάρκεια της Αναθεώρησης του Συντάγματος, στην τελευταία συζήτηση για τον απολογισμό της Βουλής, το έθεσα εγώ με ιδιαίτερη ένταση.
      ΠΡΟΚΟΠΗΣ ΠΑΥΛΟΠΟΥΛΟΣ: Μαζί το ψηφίσαμε.
      ΑΛΕΞΑΝΔΡΟΣ ΑΚΡΙΒΑΚΗΣ: Ναι, μαζί το ψηφίσαμε. 
      Θέλω να ξεκαθαρίσω, διότι και αυτό ελέχθη προηγουμένως, ότι αυτό δεν είναι θέμα διαφάνειας. Οι συνεδριάσεις της Βουλής έχουν την απαιτούμενη δημοσιότητα για να υπάρχει διαφάνεια. Τα θεωρεία είναι ανοικτά, όλα γίνονται υπό τον ήλιο, οι δημοσιογράφοι μας παρακολουθούν από τις ατομικές τους τηλεοράσεις, άρα, λοιπόν, η δημοσιότητα αυτή καθεαυτή υπό τη στενή έννοια του όρου, διασφαλίζεται. Είναι θέμα ενίσχυσης των προσπαθειών αναβάθμισης του Κοινοβουλίου και του κύρους των Βουλευτών. Πιστεύω ότι σε αυτό όλοι μας είμαστε σύμφωνοι. Ο εκτελεστικός νόμος του Συντάγματος που αφορά αυτήν την ιστορία, όπως είπαμε και προηγουμένως, δεν είναι τίποτε ιδιαίτερο. Θα έρθει ένας νόμος, ο οποίος θα πει τι; Ότι υποχρεούται η ΕΡΤ να δώσει μια συχνότητα γι’ αυτήν τη δουλειά, τίποτε άλλο. Θα έλεγα ότι είναι μια φράση. Δεν θέλει ιδιαίτερο κόπο από την Κυβέρνηση, από τον Υπουργό ή από τους συνεργάτες του για να διατυπώσουμε αυτήν τη διάταξη. Μπορεί ανά πάσα στιγμή να έρθει. Το πρόβλημα, λοιπόν, δεν είναι αν καθυστερεί η Κυβέρνηση να φέρει αυτόν τον εκτελεστικό του Συντάγματος νόμο. Το πρόβλημα είναι, εφόσον θα είναι κανάλι της Βουλής, εμείς εδώ η Βουλή να οργανώσουμε πώς θα γίνει αυτό το κανάλι και σε αυτό φταίμε όλοι μας, να το πω έτσι απλά. Ενώ το λέμε και το ξαναλέμε δεν έχει γίνει κάτι τέτοιο. Να πιέσουμε προς αυτήν την κατεύθυνση εδώ εμείς τους εαυτούς μας, να πω έτσι πιο απλά και ο νοών νοείτο. Να προχωρήσουμε αυτήν την προσπάθεια. 
      Τέλος, θέλω να πω και κάτι άλλο που αφορά αυτά που είπε ο κ. Παυλόπουλος, όχι ο κ. Λαφαζάνης, για τον «PLANET». Άκουσα από τον έγκριτο συνάδελφο, κ. Παυλόπουλο, που είναι γνωστός για τις νομικές γνώσεις του να κάνει μια θεωρία. Είπε ότι η παραχώρηση της δημόσιας περιουσίας και είναι δημόσια περιουσία η συχνότης …
      ΠΡΟΚΟΠΗΣ ΠΑΥΛΟΠΟΥΛΟΣ: ‘Όχι, όχι υπηρεσίας. 
      ΑΛΕΞΑΝΔΡΟΣ ΑΚΡΙΒΑΚΗΣ: Η παραχώρηση δεν είναι παραχώρηση. Είναι παραχώρηση δημόσιας υπηρεσίας σ’ έναν τρίτο προς εκμετάλλευση. Δίνει το κράτος σ΄ ένα τρίτο προς εκμετάλλευση ένα κομμάτι της δημόσιας υπηρεσίας. Αυτό είναι στην πραγματικότητα. 
      ΠΡΟΚΟΠΗΣ ΠΑΥΛΟΠΟΥΛΟΣ: Δημόσιας υπηρεσίας. 
      ΑΛΕΞΑΝΔΡΟΣ ΑΚΡΙΒΑΚΗΣ: Αυτό όμως, δεν μπορεί να εξομοιωθεί. Αυτήν τη στιγμή παραχωρείται σε τρίτο. Μπορεί να είναι νομικό ή φυσικό πρόσωπο ιδιώτης. Με την άσκηση δημόσιας υπηρεσίας από τον τρίτο, δηλαδή αν κάποιος τρίτος αναλαμβάνει να εκμεταλλευτεί την πλαζ της Βουλιαγμένης, θα πούμε ότι αυτός ο τρίτος ασκεί δημόσια υπηρεσία; Αυτό είπατε. Μιλήσατε για δημόσια υπηρεσία. 
      ΠΡΟΚΟΠΗΣ ΠΑΥΛΟΠΟΥΛΟΣ: Δεν είπα κάτι τέτοιο.
      ΑΛΕΞΑΝΔΡΟΣ ΑΚΡΙΒΑΚΗΣ: Εν πάση περιπτώσει εγώ έτσι το εννόησα και έτσι απαντώ. Δεν είναι άσκηση δημόσιας υπηρεσίας η εκπομπή κάποιου ραδιοφωνικού σταθμού στον οποίο παραχωρήθηκε η άλφα ή η βήτα συχνότητα. Σε αυτό να συμφωνήσουμε.
      Δεύτερον. Επισημάνατε το γεγονός, αλλά δεν άκουσα να κάνετε κάποιες προτάσεις. Ας πούμε ότι έκλεισα σήμερα το ραδιοφωνικό σταθμό για τον οποίο  μου παραχωρήθηκε η συχνότητα. Ποια είναι η πρόταση για τις κυρώσεις, για τις συνέπειες που μπορεί να έχει, αστικές, ποινικές ή οτιδήποτε άλλο; Αναφέρουμε απλώς το γεγονός, ότι πράγματι είναι δυσάρεστο αυτό πού έγινε και από κει και πέρα, βάσει των διατάξεων του Συντάγματος πού ισχύει σήμερα τι κυρώσεις μπορείς να κάνεις, όπως μπορείς να έχει για οποιοδήποτε ιδιώτη πού έχει μια επιχείρηση; Δεν νομίζω ότι μπορεί να υπάρξει βάσει των συνταγματικών διατάξεων κάποια ιδιαίτερη μεταχείριση. 
      ΠΡΟΕΔΡΕΥΩΝ (Παναγιώτης Σγουρίδης): Αφαίρεση της αδείας. Από την στιγμή που τον πήρε για ενημερωτικό και τον έχει κάνει μουσικό, αφαίρεση της αδείας.
       ΠΡΟΚΟΠΗΣ ΠΑΥΛΟΠΟΥΛΟΣ: Και όχι μόνο.
      ΑΛΕΞΑΝΔΡΟΣ ΑΚΡΙΒΑΚΗΣ:  Άλλο αυτό. 
      ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλόπουλος έχει το λόγο.
      ΠΡΟΚΟΠΗΣ ΠΑΥΛΟΠΟΥΛΟΣ: Είμαστε λίγοι εδώ, αλλά αξίζει τον κόπο για τη συζήτηση…
      ΠΡΟΕΔΡΕΥΩΝ (Παναγιώτης Σγουρίδης): Λίγοι, αλλά λέοντες.
      ΠΡΟΚΟΠΗΣ ΠΑΥΛΟΠΟΥΛΟΣ: Πρόκειται για παραχώρηση δημόσιας υπηρεσίας. Αυτό το ορίζει το Σύνταγμα, το κείμενο και η νομολογία του Συμβουλίου της Επικρατείας. Και πρέπει να τονίσω και στο συνάδελφο και φίλο κ. Ακριβάκη, ότι αυτό το αποδέχεται και η Κυβέρνηση, όταν πριν από λίγες μέρες άλλωστε δέχεται, παραδείγματος χάρη, στα κόμματα να παραδίδεται δωρεάν τηλεοπτικός χρόνος για την προβολή τους, κατά τη διάρκεια των εκλογών. Αν δεν ήταν δημόσια υπηρεσία δεν θα μπορούσε να επιβληθεί δωρεάν παραχώρηση του χρόνου, ούτε καν επίσης για τις εργασίες της Βουλής, θα μπορούσε να παραχωρηθεί δωρεάν χρόνος στα ιδιωτικά Μέσα Μαζικής Ενημέρωσης εάν δεν επρόκειτο, περί δημόσιας υπηρεσίας. Είναι δημόσια υπηρεσία. Είναι μια παραχώρηση  δημόσιας υπηρεσίας και ο κύριος Πρόεδρος πολύ σωστά είπε, ότι οι κυρώσεις θα μπορούσαν να είναι ανάκληση ή θα μπορούσε να είναι και κάτι άλλο. Προτείνω και κάτι άλλο.
      Όταν παραχωρείται η άδεια και παραχωρείται σ’ ένα σταθμό παραδείγματος χάριν για να είναι ειδησεογραφικός, θα έπρεπε να υπάρχουν περισσότερες εγγυήσεις ως προς το ποιες είναι οι κυρώσεις, άμεσες κυρώσεις, όταν παραβιάζει αυτό το πράγμα. Παρατηρούμε το φαινόμενο ο συγκεκριμένος σταθμός να έχει καταργήσει την ενημερωτική του δραστηριότητα εδώ και πολύ καιρό. 
      Ένα άλλο θέμα -επειδή πρόκειται περί δημόσιας υπηρεσίας- είναι να  υποχρεούται αυτός που παίρνει το σταθμό να είναι οικονομικά εύρωστος, να διαθέτει ένα κεφάλαιο αποθεματικό το οποίο να παραμένει, ώστε σε περίπτωση οικονομικής αδυναμίας για ένα χρονικό διάστημα να απαιτείται η συνέχεια της δημόσιας υπηρεσίας να λειτουργεί με βάση αυτό το κεφάλαιο. Όχι να κλείνει από τη μια μέρα στην άλλη. Γιατί αν κλείνει από τη μια μέρα στην άλλη, διακόπτεται η λειτουργία δημόσιας υπηρεσίας. Αυτές είναι προτάσεις που μπορούσαμε να τις δούμε. Έχει κενό η νομοθεσία και φαίνεται από τη συγκεκριμένη πρακτική. Και ανακαλύπτουμε συνεχώς τα κενά αυτά που διαμορφώνονται μέσα από την πραγματικότητα. Με αυτήν την έννοια το είπα προηγουμένως και εκεί εμμένω. Ευχαριστώ, κύριε Πρόεδρε. 
      ΠΡΟΕΔΡΕΥΩΝ (Παναγιώτης Σγουρίδης): Ο κ. Λαφαζάνης έχει το λόγο. 
      ΠΑΝΑΓΙΩΤΗΣ ΛΑΦΑΖΑΝΗΣ: Περίμενα από τον κύριο Υπουργό να πει ορισμένα ουσιαστικά πράγματα για ένα δραματικό φαινόμενο που σε ακραία περίπτωση ισχύει σήμερα στον ραδιοφωνικό σταθμό «PLANET» αλλά δυστυχώς έχει πάρει και έκταση μεγαλύτερη και αφορά και άλλους ραδιοφωνικούς σταθμούς και άλλα Μέσα Μαζικής Ενημέρωσης και τηλεοράσεις. 
      Έχουμε κύριε Υπουργέ, χονδροειδή παραβίαση της εργατικής νομοθεσίας σχεδόν παντού, για να κυριολεκτώ και να μην είμαι απόλυτος. Έχουμε αυθαιρεσίες γενικευμένες. Μεγαλοσχήμονες οι οποίοι έχουν επιχειρηματικούς ομίλους και κατέχουν Μέσα Μαζικής Ενημέρωσης, κατέχουν αθλητικές ομάδες, παρεμβαίνουν στον πολιτισμό, πολυποίκιλες δραστηριότητες, δεν πληρώνουν τους εργαζόμενους με τους οποίους λειτουργούν τα Μέσα Μαζικής Ενημέρωσης και τα οποία χρησιμοποιούν για τη διαπλοκή. Μέσω της διαπλοκής κερδίζουν χρήματα αλλά δεν πληρώνουν τους εργαζόμενους. Αυτή είναι η οικτρή πραγματικότητα και περίμενα να μας πείτε κάτι ουσιαστικό επ’ αυτών και να αναλάβετε κάποιες πρωτοβουλίες για να προλάβουμε τα χειρότερα που έρχονται. Διότι όλες αυτές οι επιχειρήσεις γίνονται προβληματικές και την προβληματικότητά τους θα τη χρεωθούν οι εργαζόμενοι, οι δημοσιογράφοι. Θα επιδεινωθεί η θέση του δημοσιογράφου στον τομέα της ενημέρωσης και αυτό είναι αρνητικό φαινόμενο για τη δημοκρατία. 
      Μας λέτε ότι είναι εταιρεία η οποία δεν πήγε καλά. Αυτά έπρεπε να τα σκεφθείτε όταν έπαιρνε την άδεια η εταιρεία και όταν έμπαινε στο χρηματιστήριο. Τι έλεγχο έκανε η κεφαλαιαγορά όταν έμπαινε στο χρηματιστήριο η αντίστοιχη εταιρεία; Κανέναν απολύτως έλεγχο. Διότι όταν ακούει το χρηματιστήριο και η επιτροπή κεφαλαιαγοράς ότι είναι Μέσο Μαζικής Ενημέρωσης, τελείωσε η υπόθεση, οι υπογραφές μπαίνουν αυτόματα. Σταματάνε οι έλεγχοι. Έτσι μπήκαν πολλά κανάλια στο χρηματιστήριο και έφαγαν τα λεφτά του κόσμου με δραματικές επιπτώσεις. Πάρα πολλά κανάλια που κακώς τα εισαγάγατε. Κακώς επιτρέψατε στα κανάλια να μπαίνουν στο χρηματιστήριο. Δεν είναι υπόθεση του χρηματιστηρίου τα κανάλια, αλλά εν πάση περιπτώσει τι έλεγχος έγινε στην εταιρεία όταν έμπαινε στο χρηματιστήριο; Κανένας. Τι έλεγχος έγινε όταν έπαιρνε την άδεια; Γι’ αυτό σας είπαμε όσα σας είπαμε για το βασικό μέτοχο για τις διατάξεις αυτού του νομοσχεδίου. Διότι το Εθνικό Συμβούλιο Ραδιοτηλεόρασης αν δεν είναι νομικά εξοπλισμένο καλά, δεν μπορεί να ασκήσει έλεγχο. Δεν μπορεί να προχωρήσει τον έλεγχο σε βάθος και το αντιλαμβάνεσθε αυτό. Μας λέτε ότι μετρήσατε τους σταθμούς –στη φωτογραφική διάταξη αυτή του 20%, γιατί περί φωτογραφίας πρόκειται- και αφορά και τον «PLANET» το 20% με αυτήν την εξέλιξη. Δείτε πως νομοθετείτε. Αυτό το πρόβλημα δεν είναι καινούριο, είναι χρόνιο και έρχεστε τώρα να τον καλύψετε ως ενημερωτικό σταθμό όταν έχει σταματήσει το ενημερωτικό του πρόγραμμα. Μας λέτε ότι κατοχυρώνετε τριάντα πέντε θέσεις εργασίας με συμβάσεις αορίστου χρόνου. Πού το λέει εδώ συμβάσεις αορίστου χρόνου; Συμβάσεις εργασίας λέει. Συμβάσεις εργασίας ξέρετε πόσες μπορεί να είναι; Σύμβαση ορισμένου χρόνου, σύμβαση έργου, ωρομίσθιο.
      Δεν λέει «σύμβαση αορίστου χρόνου». Ούτε και αυτό κατοχυρώνεται. Βάλτε στη διάταξη «Συμβάσεις αορίστου χρόνου». ‘Όχι «Σύμβαση εργασίας». Είναι πολλές οι συμβάσεις εργασίας οι οποίες μπορούν να γίνουν εξαρτημένης εργασίας. 
      Μια κουβέντα ακόμη για την παράγραφο 4. Εδώ παίρνετε την αρμοδιότητα, για το καλό του κοινωνικού συνόλου και σε περιόδους έκτακτης ανάγκης, να ανακοινώνετε μηνύματα. Ποιος ελέγχει την έκτακτη ανάγκη και το μήνυμα; Και πώς παρακάμπτετε μια γνωμοδότηση έστω άλλων παρεμφερών οργάνων πού μπορεί να έχουν λόγο και κυρίως του ΕΡΣ; Γιατί δεν βάζετε έστω «ύστερα από γνώμη»; Γιατί μ’ αυτόν τον τρόπο μπορεί να γίνουν πάρα πολλά ευτράπελα και τραγικά θα έλεγα συνάμα μέσα από τις ραδιοφωνικές συχνότητες στο όνομα ότι τους γίνεται μια επιλεκτική μεταχείριση. 
      Τέλος, άκουσα με προσοχή τον κ. Παυλόπουλο αλλά βλέπω ότι ψηφίζει το άρθρο 8. 
      ΠΡΟΚΟΠΗΣ ΠΑΥΛΟΠΟΥΛΟΣ: Όχι. 
      ΠΑΝΑΓΙΩΤΗΣ ΛΑΦΑΖΑΝΗΣ: Καλώς.
      ΠΡΟΕΔΡΕΥΩΝ (Παναγιώτης Σγουρίδης):  Το λόγο έχει ο Υπουργός Τύπου και Μέσων Μαζικής Ενημέρωσης, κ. Πρωτόπαπας.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κατ’ αρχήν, θέλω να θυμίσω στον κ. Παυλόπουλο –να το ξαναδιαβάσω αφού επιμένει- απόσπασμα από τις δηλώσεις του κ. Καραμανλή. «Θυμίζω ότι μεταξύ άλλων υπάρχουν πολύ σημαντικά θέματα που πρέπει να ρυθμιστούν» -ήταν παρέμβαση για να γίνει γρήγορα- «όπως το θέμα των ασυμβιβάστων στα Μέσα Μαζικής Ενημέρωσης». 
      Κύριε Παυλόπουλε, ζητήσατε να φέρουμε το νόμο, ζητήσατε να προταθεί .
       ΠΡΟΚΟΠΗΣ ΠΑΥΛΟΠΟΥΛΟΣ: Σωστά, αλλά όχι τη διαπλοκή.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Από κει και πέρα, άλλη φορά θα σας λέμε να το γράφετε κιόλας, για να μείνετε και ικανοποιημένοι. 
      ΠΡΟΚΟΠΗΣ ΠΑΥΛΟΠΟΥΛΟΣ:Όχι τη διαπλοκή.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Παυλόπουλε, ακούστε. Μας είπατε ότι «δεν ζητήσαμε να φέρετε αυτόν το νόμον, αλλά τον άλλο». Εδώ αποκαλύπτεται ότι ζητούσατε αυτόν. 
      ΠΡΟΚΟΠΗΣ ΠΑΥΛΟΠΟΥΛΟΣ: Όχι. Κάνετε λάθος.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Καλά. Εγώ κάνω λάθος, οι έγγραφες δηλώσεις κάνουν λάθος, τα πρακτορεία κάνουν λάθος.
      ΠΡΟΚΟΠΗΣ ΠΑΥΛΟΠΟΥΛΟΣ: Κάνετε λάθος. 
      ΠΡΟΕΔΡΕΥΩΝ (Παναγιώτης Σγουρίδης): Κύριε Παυλόπουλε, σας παρακαλώ. Είπαμε να κλείσει αυτό το θέμα. 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, ο κ. Παυλόπουλος είναι καθ’ όλα ικανός. Εφαρμόζει την εξής ωραία αρχή: αν όλοι οι άλλοι έχουν δίκιο σε σχέση μ’ αυτό που υποστηρίζω εγώ, τόσο το χειρότερο για τους άλλους.
      ΠΡΟΚΟΠΗΣ ΠΑΥΛΟΠΟΥΛΟΣ: ‘Όχι βεβαίως. 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ε, αυτό υποστηρίζετε. 
      ΠΡΟΚΟΠΗΣ ΠΑΥΛΟΠΟΥΛΟΣ: Τόσο το χειρότερο είναι για εκείνον που διαστρεβλώνει την πραγματικότητα.  
      ΠΡΟΕΔΡΕΥΩΝ (Παναγιώτης Σγουρίδης): Αυτό το λένε οι Αμερικάνοι, κύριε Υπουργέ. Λένε, κοιτάξτε πρέπει να κάνετε την πολιτική με ευελιξία, να είστε τόσο ευέλικτοι, για να μπορείτε να προσαρμόζεστε. Κάντε ό,τι κάνω εγώ. 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αυτό το εφαρμόζει ο κ. Παυλόπουλος. 
      ΙΩΑΝΝΗΣ ΚΕΦΑΛΟΓΙΑΝΝΗΣ: Πάντως, κύριε Υπουργέ, εμείς δεν συμφωνούμε με το νόμο που φέρνει η Κυβέρνηση. 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Σας παρακαλώ, κύριε Κεφαλογιάννη.
      Αναφορικά τώρα με τα θέματα της Ε.Τ. και των μεταδόσεων της Βουλής όταν έλθει η ώρα τους. Αυτήν τη στιγμή, τελειώνουμε αυτό το νόμο, θα δημοσιευθεί, θα εφαρμοστεί και μετά θα προχωρήσουμε και στα άλλα νομοσχέδια, τα οποία ήδη έχυομε εξαγγείλει.
      ΠΡΟΚΟΠΗΣ ΠΑΥΛΟΠΟΥΛΟΣ:  Γιατί προτάξατε αυτό; 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Μας ζητήσατε να προτάξουμε αυτό και το κάναμε.
      ΠΡΟΚΟΠΗΣ ΠΑΥΛΟΠΟΥΛΟΣ: Λάθος. Είναι ντροπή. 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Σας παρακαλώ. Παραδεχθείτε, κύριε Παυλόπουλε, τουλάχιστον ότι κάνατε λάθος. Δεν είναι τόσο κακό. 
      ΠΡΟΚΟΠΗΣ ΠΑΥΛΟΠΟΥΛΟΣ: Λάθος έχετε εσείς. Είστε διαστροφέας της πραγματικότητας. Διαστρεβλώνετε την πραγματικότητα.
      ΠΡΟΕΔΡΕΥΩΝ (Παναγιώτης Σγουρίδης): Κύριε Παυλόπουλε, επιτέλους, σας παρακαλώ, όχι άλλες διακοπές. Θα παρακαλέσω δε στο εξής να μην καταγράφεται καμία διακοπή που προέρχεται από τους κυρίους συναδέλφους. 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Παραδεχθείτε, κύριε Παυλόπουλε, ότι κάνατε λάθος. Αν δεν κάνατε λάθος, τότε ήταν συνειδητή η προσπάθεια απόκρυψης, κάτι που δεν θέλω να το πιστεύω. Αν είναι δυνατόν!
      ΠΡΟΚΟΠΗΣ ΠΑΥΛΟΠΟΥΛΟΣ: …
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): ‘Όσον αφορά τις άλλες διατάξεις…
      ΙΩΑΝΝΗΣ ΚΕΦΑΛΟΓΙΑΝΝΗΣ:…
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Κεφαλογιάννη, σας παρακαλώ. Εμείς δεν εφαρμόζουμε την τακτική να σας διακόπτουμε και το είδατε. Θα απαντήσουμε στο θέμα με τον τρόπο…
      ΙΩΑΝΝΗΣ ΚΕΦΑΛΟΓΙΑΝΝΗΣ:…
      ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριοι συνάδελφοι, μη διακόπτετε.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Κεφαλογιάννη, μπορώ να ακουστώ καλύτερα. 
      Δεύτερον, θα απαντήσουμε στο εν λόγω θέμα, με τον τρόπο που θα επιλέξουμε εμείς και το καταλαβαίνετε αυτό. Σήμερα, συζητάμε ένα άλλο νομοσχέδιο και δεν υποχρεούμαι να απαντήσω σε καμία περίπτωση σε ερωτήματα επί άλλων νομοσχεδίων αυτήν τη στιγμή. Εγώ σέβομαι απόλυτα το Σώμα και επειδή σέβομαι το Σώμα μένω στο παρόν νομοσχέδιο. 
      ΙΩΑΝΝΗΣ ΚΕΦΑΛΟΓΙΑΝΝΗΣ:….
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): ‘Έχετε όλη τη δυνατότητα ως Βουλευτής να μας κάνετε μια ερώτηση στο Υπουργείο και να σας απαντήσουμε με όλο το σεβασμό. Γιατί δεν το κάνετε; 
      ΠΡΟΚΟΠΗΣ ΠΑΥΛΟΠΟΥΛΟΣ: …
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αντί να έρχεστε σε άσχετα νομοσχέδια να ζητάτε τέτοιες απαντήσεις, πάρτε το θάρρος να κάνετε μια ερώτηση.
      ΠΡΟΚΟΠΗΣ ΠΑΥΛΟΠΟΥΛΟΣ: …
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Παυλόπουλε, όπως γνωρίζετε, ο Πρωθυπουργός επιλέγει διότι γίνονται πάρα πολλές ερωτήσεις, τις ερωτήσεις στις οποίες απαντάει. Επομένως, κύριε Παυλόπουλε…
      ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, απαντάτε στη Βουλή. Μην απαντάτε στον κ. Παυλόπουλο. 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Παυλόπουλε, επαναλαμβάνω ότι έχετε όλη τη δυνατότητα να κάνετε ερώτηση προς το Υπουργείο. Επιμένετε να μην την κάνετε. Κάντε την και την περιμένω. 
      ΠΡΟΚΟΠΗΣ ΠΑΥΛΟΠΟΥΛΟΣ: …
      ΠΡΟΕΔΡΕΥΩΝ (Παναγιώτης Σγουρίδης): Κύριε Παυλόπουλε, σας παρακαλώ. Αν είναι δυνατόν! 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Εάν την κάνετε προς τον κύριο Πρωθυπουργό, θα περιμένετε απάντηση από τον κύριο Πρωθυπουργό και να μην το φέρνετε το θέμα εδώ.
      ΠΡΟΚΟΠΗΣ ΠΑΥΛΟΠΟΥΛΟΣ: …
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Όχι, κύριε Παυλόπουλε. Πρέπει να καταλάβετε ότι θα πρέπει να συμμετέχετε. Ξέρετε γιατί δεν το κάνετε; Διότι γνωρίζετε πολύ καλά πως θα κινδυνεύσετε όταν κάνετε ερώτηση προς το Υπουργείο, να σας απαντήσουμε ότι ελάτε να κουβεντιάσουμε όπως σας είπαμε στο 14 με ποιο τρόπο θα γίνει η εφαρμογή του 15…
      ΠΡΟΚΟΠΗΣ ΠΑΥΛΟΠΟΥΛΟΣ: … 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Το αν είναι σοβαρά ή όχι, παρακαλώ πολύ…
      ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριε Υπουργέ, να μην απαντάτε. 
      Κύριε Παυλόπουλε, μη διακόπτετε. Είναι δυνατόν; Είναι εικόνα κοινοβουλευτικού; Θέλετε και το κανάλι της Βουλής να το βλέπουν με αναλογική τηλεόραση όλοι; Να βλέπουν αυτήν την ιστορία; Αν είναι δυνατόν! 
      Πιστεύετε ότι από αναλογική τηλεόραση οι τηλεθεατές θα μας παρακολουθούσαν; Σωστά ειπώθηκε ότι πρέπει να αναβαθμίσουμε πρώτα εμείς το δικό μας ρόλο εδώ μέσα. 
      Σας παρακαλώ, κύριε Υπουργέ, όταν αναφέρεστε στον κ. Παυλόπουλο, ο κ. Παυλόπουλος απαντάει. Μην αναφέρεστε, στον κ. Παυλόπουλο, αναφερθείτε γενικά στο Σώμα.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, πριν αναφερθείτε σε μένα, θα έπρεπε να είχατε ανακαλέσει στην τάξη τον κ. Παυλόπουλο, ο οποίος με διέκοψε έξι φορές. 
      ΠΡΟΕΔΡΕΥΩΝ (Παναγιώτης Σγουρίδης): Δεκαέξι σας διέκοψε!
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Και ελπίζω να μη με διακόψει στη συνέχεια.
      ΠΡΟΚΟΠΗΣ ΠΑΥΛΟΠΟΥΛΟΣ: …
      (Κωδωνοκρουσίες)
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου & Μέσων Μαζικής Ενημέρωσης): Τι χρείαν άλλην έχουμε αποδείξεων;
      ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Υπουργέ, συνεχίστε. 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, επιτρέψτε μου να πω ότι είναι κρίμα πράγματι η σημερινή εμφάνιση του Κοινοβουλευτικού Εκπροσώπου της Νέας Δημοκρατίας. 
      Από εκεί και πέρα έχω να δηλώσω το εξής: Στο θέμα του ραδιοφωνικού σταθμού «PLANET», ο Κοινοβουλευτικός Εκπρόσωπος της Νέας Δημοκρατίας για μία ακόμη φορά πιάστηκε να μην ξέρει τη νομοθεσία. Διότι αν γνώριζε τη νομοθεσία, θα ήξερε ότι υπάρχει ειδική βαθμολόγηση από το Εθνικό Συμβούλιο Ραδιοτηλεόρασης για τις επενδύσεις που κάνουν οι ραδιοφωνικοί σταθμοί.
      Ένα κριτήριο επομένως της βαθμολόγησης του Εθνικού Συμβουλίου Ραδιοτηλεόρασης –διότι δεν κάνουμε εμείς τη βαθμολόγηση ως γνωστόν- είναι το πόση επένδυση έχει κάνει ο ιδιοκτήτης. Και φτάνει με ένα μάξιμουμ τέσσερα μόρια για τους ραδιοφωνικούς σταθμούς, 15 εκατομμύρια ανά μόριο. 
      Όπως γνωρίζετε, ένας ραδιοφωνικός σταθμός γενικού χαρακτήρα ο οποίος δεν έχει μπει στην υπό ίδρυση κατηγορία των ειδησεογραφικών σταθμών που είναι πράγματι πολύ μεγάλη επένδυση, μπορεί και με 60 και με 70 εκατομμύρια να λειτουργήσει μια χαρά. 
      Οι σταθμοί αυτοί, λοιπόν, βαθμολογήθηκαν με κριτήριο την επένδυση η οποία εν τοις πράγμασι είχε γίνει από τον αιτούντα μέτοχο. Και όχι μόνο βαθμολογήθηκε η πραγματοποιηθείσα επένδυση -όχι η θεωρητική, η καταβληθείσα- αλλά βαθμολογήθηκε και η πληρότητα του προγράμματος από το Εθνικό Συμβούλιο Ραδιοτηλεόρασης.
      Ο εν λόγω, λοιπόν, ραδιοφωνικός σταθμός …
      ΠΑΝΑΓΙΩΤΗΣ ΛΑΦΑΖΑΝΗΣ: …
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ακούστε με, κύριε Λαφαζάνη. 
      Ο εν λόγω, λοιπόν, ραδιοφωνικός σταθμός είχε προγραμματική πληρότητα κατά το Ε.Σ.Ρ., βαθμολογήθηκε και το προσωπικό το οποίο είχε προσλάβει και απέδειξε με καταστάσεις του Ι.Κ.Α. κατά το Ε.Σ.Ρ. και είχε εν τοις πράγμασι πραγματοποιήσει επέμβαση, η οποία βαθμολογήθηκε από το Ε.Σ.Ρ. 
      Από εκεί και πέρα δεν υπάρχει ισχυρότερο νομικό πλαίσιο.
      Εκλήθη, λοιπόν, να κάνει χρήση του δημοσίου αγαθού με βάση τα τρία αυτά χαρακτηριστικά, τα οποία ελέγχθησαν, κύριοι συνάδελφοι. Με βάση αυτά υπέγραψα τις άδειες, όπως μου είχε γνωμοδοτήσει το Ε.Σ.Ρ. Όταν διαπιστώσαμε ότι ο σταθμός δεν πληρώνει τους εργαζομένους του, επικοινώνησα με τον κ. Χρόνη Πολυχρονίου, Γενικό Γραμματέα του Σώματος Επιθεωρητών Εργασίας και τον παρακάλεσα μετά από επικοινωνία δική μου με τον κ. Μανωλάκο, να παρέμβει άμεσα και να εφαρμόσει πάραυτα την εργατική νομοθεσία στο Ραδιοφωνικό Σταθμό «PLANET», όπερ και εγένετο. Και δεν νομίζω ότι υπάρχει κανένα παράπονο από τους επιθεωρητές εργασίας, από τους εργαζομένους. 
      Από εκεί και πέρα θα πρέπει να μην κάνουμε αυθαίρετες και γενικόλογες καταγγελίες. Η λογική που λένε ορισμένοι, όλοι οι σταθμοί, όλα έτσι γίνονται, καταγγελίες, υπάρχει μία ΕΣΗΕΑ, η οποία σας πληροφορώ ότι καταγγέλλει τα πάντα. 
      Έχουμε διαρκή και ανοικτή γραμμή μαζί της. ‘Ο,τι καταγγέλλεται, εξετάζεται και απαντάμε. Κανένα γράμμα της Συνδικαλιστικής Οργάνωσης δεν πάει στο καλάθι των αχρήστων. Μακριά απο εμάς αυτή η αντίληψη. Όλα απαντώνται είτε προφορικώς είτε γραπτώς. ‘Όλα εξετάζονται. Όλα ερευνώνται. Και θα παρακαλούσα πάρα πολύ, με θίγει ιδιαίτερα να μου λέτε ότι αφήνουμε ασυδοσία στους ραδιοφωνικούς σταθμούς. Με θίγει και σαν άτομο. Και θα ήθελα σας παρακαλώ σε αυτό το σημείο να είμαστε ιδιαίτερα προσεκτικοί. Και αντιδρώ δικαιολογημένα.
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
      Από κει και πέρα θέλω να τονίσω το εξής: Εμείς δεν μπορούμε να καθορίσουμε πότε ένας σταθμός, ο οποίος είναι ιδιωτική επιχείρηση, ανοίγει ή κλείνει. Μπορούμε, όμως, να καθορίσουμε το εξής: Ότι θα εφαρμόζει πλήρως τη νομοθεσία. Και μπορούμε, κύριε Πρόεδρε, να καθορίζουμε και το εξής: ‘Ότι αν δεν πληροί τους όρους που πήρε την άδεια –το λέει αυτό ο νόμος- παίρνει και πρόστιμο και ανάκληση αδείας.
      ΠΡΟΕΔΡΕΥΩΝ (Παναγιώτης Σγουρίδης): Αυτό σας είπα. 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Προβλέπεται, κύριε Πρόεδρε. 
      ΠΡΟΕΔΡΕΥΩΝ (Παναγιώτης Σγουρίδης): Αυτό σας είπα.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Είναι πλήρης η νομοθεσία. 
      Βεβαίως, αυτήν τη στιγμή όλοι γνωρίζουν ότι υπάρχει ένα πρόβλημα για το οποίο η Κυβέρνηση δεν μπορεί να κάνει τίποτα. Ποιο είναι το πρόβλημα αυτό; ‘Ότι δεν έχουμε ουσιαστική συγκρότηση του Εθνικού Συμβουλίου Ραδιοτηλεόρασης, διότι είναι νόμιμος μεν εφόσον παρέμεινε ο κ. Λαμπρίδης για δεκαπέντε ακόμη ημέρες, αλλά δεν συνεδριάζει.
      ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ. Κατανοητά όσα είπατε.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Μη μεταθέτουμε, λοιπόν, ένα θέμα το οποίο δεν είναι στο χέρι μας, σε ευθύνη μας. Είναι πλήρης η νομοθεσία και το νέο Εθνικό Συμβούλιο Ραδιοτηλεόρασης θα εφαρμόσει πλήρως τη νομοθεσία.
      ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ. Ευχαριστούμε.
      Ο κ. Παυλόπουλος έχει το λόγο.
      ΠΡΟΚΟΠΗΣ ΠΑΥΛΟΠΟΥΛΟΣ: Τρεις παρατηρήσεις, κύριε Πρόεδρε.
      ΠΡΟΕΔΡΕΥΩΝ (Παναγιώτης Σγουρίδης): Εγώ θα σας δώσω την τριτολογία σας.
      ΠΡΟΚΟΠΗΣ ΠΑΥΛΟΠΟΥΛΟΣ: Τρεις πολύ σύντομες παρατηρήσεις για να αντιληφθούμε σ’ αυτήν την Αίθουσα τι σημαίνει διαστροφή της πραγματικότητας. 
      Κώστας Καραμανλής προς Πρόεδρο της Βουλής κ. Απόστολο Κακλαμάνη: «Πρέπει να λυθεί το ζήτημα της διαφάνειας και το ιδιοκτησιακό καθεστώς.» Αυτό το εκλαμβάνει ο Κυβερνητικός Εκπρόσωπος και ο Υπουργός Τύπου ως παρότρυνση για να έρθει εδώ ο νόμος περί βασικού μετόχου που συνιστά το όχημα της διαπλοκής για το οποίο διαμαρτυρηθήκαμε και καταψηφίσαμε τη σχετική διάταξη στο 14, παράγραφος 9 κατά την Αναθεώρηση του Συντάγματος. 
      Προσπαθεί η Κυβέρνηση να καταστήσει συμμέτοχη τη Νέα Δημοκρατία στην προσπάθεια καθορισμού του βασικού μετόχου, τον οποίο καταψηφίσαμε. Τον καταψήφισαν σήμερα και συνάδελφοι μέσα σ’ αυτήν την Αίθουσα. 
      Εάν αυτό δεν αποτελεί διαστροφή της πραγματικότητας, τι είναι διαστροφή της πραγματικότητας σ’ αυτόν τον Τόπο;
      Δεύτερον, θέτουμε το θέμα των εργασιών της Βουλής. Λέμε στον Υπουργό και λέμε προς την Κυβέρνηση: «Είναι θέμα αναβάθμισης του Κοινοβουλίου.» Μας λέει, «θα το δούμε». Ρωτάμε: «Γιατί προτάξατε το θέμα του βασικού μετόχου και δεν προτάξατε ένα απλούστατο θέμα που δεν έχει κανένα έξοδο, τίποτα απολύτως, που είναι απλούστατο, μία απλή διάταξη;» Το είπε και ο κ. Ακριβάκης. Απάντηση καμία. 
      Απευθύναμε ερώτηση προς τον κύριο Πρωθυπουργό και το κάναμε, όχι γιατί θέλαμε να αποφύγουμε τον κ. Πρωτόπαπα, αλλά επειδή το ζήτημα –και το λέω προς τους συναδέλφους του ΠΑΣΟΚ- άπτεται των αρμοδιοτήτων περισσοτέρων Υπουργείων. Είναι και του Υπουργείου Τύπου, είναι και του Υπουργείου Μεταφορών. Χρειάζεται, άρα, ο συντονισμός του Πρωθυπουργού. Αγρόν αγοράζει ο κύριος Πρωθυπουργός. Και μου λέει Υπουργός της Κυβέρνησης: «Εμένα να ρωτήσετε. Δεν με νοιάζει, περιμένετε, αφού ρωτήσετε τον κύριο Πρωθυπουργό, να σας απαντήσει.» Είναι σοβαρότητα κοινοβουλευτική; Είναι, λοιπόν, αυτός ο τρόπος απάντησης προς Βουλευτές που αγωνιούν για να αναβαθμισθεί το κύρος του Κοινοβουλίου, για να παρακολουθεί ο ελληνικός λαός τι κάνουμε εδώ και να κρίνει κάθε έναν μας; 
      Εσείς, κύριε Πρόεδρε, με ψέξατε. Να κρίνει ο ελληνικός λαός αν η συμπεριφορά μου είναι κόσμια ή όχι. Αυτό ζητούμε. Να ξέρει τι κάνουμε όλοι μας. Δεν είναι, όμως, απάντηση της Κυβέρνησης το, «θα το δούμε και ρωτήστε με», όταν ρωτάς τον Πρωθυπουργό, τον επικεφαλής της Κυβέρνησης. 
      Τέλος, η τρίτη μου παρατήρηση, είναι η εξής: Μου είπε ο κύριος Υπουργός ότι δεν γνωρίζω τη νομοθεσία. Επειδή τη γνωρίζω του λέω το εξής: Ποιες εγγυήσεις έχει η ελληνική νομοθεσία σήμερα; Ποιες εγγυήσεις έχει ότι αυτά τα οποία δεσμεύεται ένας ιδιοκτήτης είτε ραδιοφώνου είτε τηλεόρασης θα τα τηρεί συνέχεια; Καμία. Γι’ αυτό βλέπουμε το φαινόμενο, αφού παίρνουν την άδεια, μετά είναι «γαία πυρί μειχθήτω». Και αυτό φαίνεται στον «PLANET» αυτήν την ώρα. 
      Πότε τηρήθηκαν οι υποχρεώσεις τις οποίες ανέλαβε ο συγκεκριμένος σταθμός; Πού υπήρξαν οι εγγυήσεις, ακόμα και ενός αποθεματικού κεφαλαίου –το τονίζω- ώστε να πληρωθούν οι εργαζόμενοι για ένα διάστημα, αν φθάσει σε επίπεδο στο οποίο δεν μπορεί να πληρώσει, για να λειτουργήσει η δημόσια υπηρεσία; Γιατί είναι δημόσια υπηρεσία που βασική της παράμετρος είναι η αρχή της συνέχειας. 
      Την ξέρετε την αρχή της συνέχειας που είναι συνταγματικώς κατοχυρωμένη, κύριε Υπουργέ; Ρωτήστε αν δεν ξέρετε τους συναδέλφους που βρίσκονται πίσω σας, οι οποίοι είναι νομικοί σύμβουλοί σας. Ποιος εγγυάται τη διασφάλιση της αρχής της συνέχειας της δημόσιας υπηρεσίας στη συγκεκριμένη περίπτωση;
      Όλα αυτά είναι ερωτήματα. Του τα θέτεις του Υπουργού -είναι αγωνίες όλων μας- και η απάντηση είναι αυτή που βλέπετε. Η έπαρση, η αλαζονεία. Τα ξέρει όλα, δεν υπάρχει κανένα κενό, όλα πηγαίνουν καλά. Και όταν φθάνει η ώρα, λέει: Τι να κάνουμε; Δεν έχει συγκροτηθεί το Εθνικό Συμβούλιο Ραδιοτηλεόρασης.
      Πάσχει η νομοθεσία, κύριε Πρόεδρε, και η αγωνία όλων μας είναι να τη συμπληρώσουμε. Δεν είναι ενός ανδρός αρχή αυτό. Είναι όλων μας. Τον καλούμε να το κάνει και θεωρεί ότι κάνουμε κριτική στην Κυβέρνηση. Αυτό είναι το μεγάλο πρόβλημα της Κυβέρνησης: Όταν της επισημαίνεις κάτι, νομίζει ότι πολεμά την ίδια την Κυβέρνηση, ενώ είναι η αγωνία όλων μας για ένα θέμα δημοκρατίας, το οποίο υποβαθμίζει και την ποιότητα της δημοκρατίας μας και την ενημέρωση στον Τόπο.
      Ευχαριστώ, κύριε Πρόεδρε.
      ΠΡΟΕΔΡΕΥΩΝ (Παναγιώτης Σγουρίδης): Ο κ. Λαφαζάνης έχει το λόγο για να τριτολογήσει και μετά θα κλείσουμε τη συνεδρίαση. 
      ΠΑΝΑΓΙΩΤΗΣ ΛΑΦΑΖΑΝΗΣ: Ο κύριος Υπουργός για άλλη μια φορά παριστάνει εδώ τον Πόντιο Πιλάτο. Δεν μπορεί να κάνει τίποτα για τον «PLANET».
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Είπα έτσι; 
      ΠΑΝΑΓΙΩΤΗΣ ΛΑΦΑΖΑΝΗΣ: Τι κάνατε; Στείλατε τον επιθεωρητή εργασίας. Πότε τον στείλατε τον επιθεωρητή εργασίας; Και τι έκανε αυτός ο περίφημος επιθεωρητής εργασίας εκεί; Διαπίστωσε την οικτρή πραγματικότητα, αν πήγε; 
      Ξέρετε τι γίνεται στις εργασιακές σχέσεις; Διατελέσατε Υπουργός Εργασίας. Το πρωί ήμουν στο Ναύσταθμο Σαλαμίνας και δεν μου επετράπη ούτε καν να  προσεγγίσω στους εργασιακούς χώρους. Ξέρετε γιατί; Γιατί γίνεται σκλαβοπάζαρο και δουλεμπόριο εκεί. Γίνεται σκλαβοπάζαρο και δουλεμπόριο από εργολάβους. Αυτή είναι η πραγματικότητα. 
      Ξέρετε τι εργασιακές σχέσεις επικρατούν σήμερα στο δημοσιογραφικό χώρο; Το γνωρίζετε; Πήγε επιθεωρητής εργασίας και είδε εργαζόμενους τρεις μήνες απλήρωτους και χωρίς δώρο του Πάσχα; Τι έκανε μετά απ’ αυτό; Σ’ αυτήν την εταιρεία –ποια είναι- σ’ αυτόν τον άνθρωπο  έχετε δώσει άδεια και επικαλείσθε το Εθνικό Συμβούλιο Ραδιοτηλεόρασης. Το Εθνικό Συμβούλιο Ραδιοτηλεόρασης δεν μπορεί να υπερβεί το νόμο. Οι νόμοι, με βάση τους οποίους ελέγχει το Εθνικό Συμβούλιο Ραδιοτηλεόρασης είναι αυτοί που συντάσσετε εσείς. Και είναι διάτρητη αυτή η νομοθεσία. Ποια επένδυση μπορεί να ελέγξει σήμερα το Εθνικό Συμβούλιο Ραδιοτηλεόρασης; Πώς να την ελέγξει την επένδυση; Με τρεις υπαλλήλους προσωπικό θα ελέγξει επένδυση; Και με ποιες δυνατότητες θα κάνει έλεγχο σε βάθος αυτής της υπόθεσης; Ξέρετε πώς γίνονται; Άρον, άρον. Τους βάζετε και το μαχαίρι στο λαιμό; Έχετε βάλει ποινές εδώ, έχετε βάλει δεκαήμερα προθεσμίες και στο τέλος τι θα γίνεται; Αυτό που θέλετε εσείς. Θα οδηγείτε τα πράγματα σε τετελεσμένες καταστάσεις.
      Αυτήν τη στιγμή είναι κρίσιμο το θέμα, πολύ κρίσιμο, διότι αυτοί οι άνθρωποι αν πεταχτούν στο δρόμο, θα ακολουθήσει ένας φαύλος κύκλος. Ξέρετε ότι όλα αυτά τα Μέσα Μαζικής Ενημέρωσης των μεγαλοσχημόνων, λόγω σειράς καταστάσεων δεν πάνε καθόλου καλά το τελευταίο διάστημα. Ξέρετε την ανασφάλεια που υπάρχει στο προσωπικό και στους δημοσιογράφους. Ξέρετε τη χειραγώγηση η οποία πάει να τους επιβληθεί.
      Μιλάτε για την ΕΣΗΕΑ. Η ΕΣΗΕΑ έχει κάνει σωρεία διαμαρτυριών. Δεν ξέρετε τα υπομνήματά της; Τα γνωρίζετε. Και για συγκεκριμένα μέσα και για συγκεκριμένα μαγαζιά κ.ο.κ. Αλλά κωφεύετε προφανώς, διότι παντού γίνεται αυτό στις μέρες σας. Έχετε διαλύσει το εργασιακό τοπίο. Και η διάλυση του εργασιακού τοπίου, ειδικά στους δημοσιογράφους σημαίνει πλήγμα στην καρδιά, στην ουσία και στον πυρήνα της δημοκρατίας μας. 
      Επιτρέψτε μου να πω μία φράση ακόμα, κύριε Υπουργέ. Μου είπατε για τις συμβάσεις εργασίας. Βάλτε συμβάσεις εργασίας αορίστου χρόνου.
      ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, δεν θα απαντήσω βέβαια για το τι έγινε στο Ναύσταθμο, γιατί δεν το γνωρίζω κατ’ αρχήν. Δεν καταλαβαίνω τι δουλειά έχει ο Ναύσταθμος με τα μέσα ενημέρωσης, διότι φτάσαμε κι εκεί. 
      ΠΑΝΑΓΙΩΤΗΣ ΛΑΦΑΖΑΝΗΣ: Για τις εργασιακές σχέσεις…
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Λαφαζάνη, θα σας παρακαλέσω να μείνετε λίγο στο νομοσχέδιο.
      ΠΡΟΕΔΡΕΥΩΝ (Παναγιώτης Σγουρίδης): Μην απευθύνεστε στον κ. Λαφαζάνη, κύριε Υπουργέ. 
      ΠΑΝΑΓΙΩΤΗΣ ΛΑΦΑΖΑΝΗΣ: Από την αρχή είμαι ακριβώς στο νομοσχέδιο. Εσείς είστε εκτός νομοσχεδίου.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Με ενοχλεί, κύριε Πρόεδρε…
      ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Λαφαζάνη! Είναι τραγικό αυτό που γίνεται. 
      Παρακαλώ να μη γράφονται οι διακοπές. 
      Ο Υπουργός σας ακούει με προσοχή, προσπαθεί να μιλήσει και όταν παίρνει το λόγο ο κύριος Υπουργός αυτόματα όλοι ξεκινάτε και διαμαρτύρεσθε. 
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, ο κ. Παυλόπουλος κατ’ αρχήν και ο κ. Λαφαζάνης κατά δεύτερον με διακόπτουν συνεχώς. 
      ΠΡΟΕΔΡΕΥΩΝ (Παναγιώτης Σγουρίδης): Σας βάζω το χρόνο από την αρχή. Μην απαντάτε στον κ. Λαφαζάνη. Στο Σώμα, σε μένα θα απευθύνεστε.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Απευθύνομαι σε σας και διαμαρτύρομαι, διότι εγώ τους ακούω όλους με προσοχή και ιδίως ο κ. Παυλόπουλος, δευτερευόντως δε ο κ. Λαφαζάνης πετάγονται όλη την ώρα. Αλλά αυτό βεβαίως δεν το περίμενα από τον κ. Λαφαζάνη, κύριε Πρόεδρε. Από τον κ. Παυλόπουλο με την αλαζονεία που διακρίνει το κόμμα του, το περίμενα και είναι πάρα πολύ γνωστό ότι το κάνουν κατ’ εξακολούθηση.
      ΠΡΟΚΟΠΗΣ ΠΑΥΛΟΠΟΥΛΟΣ: …
      ΠΑΝΑΓΙΩΤΗΣ ΛΑΦΑΖΑΝΗΣ:  …
      (Θόρυβος στην Αίθουσα)
      ΠΡΟΚΟΠΗΣ ΠΑΥΛΟΠΟΥΛΟΣ: …
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, συνεχίζει ο κ. Παυλόπουλος όπως βλέπετε.
      ΠΡΟΕΔΡΕΥΩΝ (Παναγιώτης Σγουρίδης): Δεν γράφεται καμία διακοπή, κύριε Υπουργέ. Παρακαλώ συνεχίστε εσείς.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Εδώ πρέπει να γίνει κάτι κατανοητό, κύριε Πρόεδρε. Ζήτησαν με ερώτηση προς τον Πρωθυπουργό τον Οκτώβριο να έρθει ο νόμος για το ασυμβίβαστο. Έθεσε θέμα ο Αρχηγός του κόμματός τους, ο οποίος επισκέφθηκε τον Πρόεδρο της Βουλής και έθεσε θέμα για το ασυμβίβαστο. Ήρθε το ασυμβίβαστο. Θεμιτό είναι σε κάποιον να μην αρέσει αυτό και απολύτως θεμιτό είναι να καταψηφίσει. Μη λέμε, όμως και ψέματα μεταξύ μας ότι δεν το ζητήσαμε ποτέ και ζητήσαμε τον άλλο νόμο, επειδή γνωρίζουμε ότι αυτός ο νόμος θα περάσει και θέλουμε να δημιουργήσουμε θέμα με τον άλλο νόμο!
      ΠΡΟΚΟΠΗΣ ΠΑΥΛΟΠΟΥΛΟΣ: …
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αυτή είναι μια στάση που προσβάλλει όλους μας και νομίζω ότι κανείς δεν μπορεί να το κάνει αποδεκτό. Θα ήταν προτιμότερο να πει κάποιος ότι διαφωνώ μαζί σας για το νόμο που φέρατε -η Βουλή βεβαίως τον ενέκρινε- και εγώ θα συνεχίσω να λέω στον ελληνικό λαό ότι διαφωνώ -αυτό είναι απολύτως θεμιτό- και από εκεί και πέρα θα διεκδικήσω να έλθει και ο άλλος, με όποιον τρόπο ο καθένας νομίζει. Κατά τη γνώμη μου αυτή είναι μια σωστή στάση. Όμως δεν τη βλέπω από τη Νέα Δημοκρατία αλλά δεν περίμενα και να τη δω από τη Νέα Δημοκρατία με τις γνωστές αντιλήψεις που έχει.
      Υπάρχει πλήρης νομοθεσία -και κάποτε θα πρέπει στην Ελλάδα όταν υπάρχει πλήρης νομοθεσία να την υπερασπίζουμε- και για πρόστιμα και για αφαίρεση αδείας. Αν σήμερα το Εθνικό Συμβούλιο Ραδιοτηλεόρασης ήταν πλήρως συγκροτημένο θα είχε τη δυνατότητα να αφαιρέσει την άδεια του συγκεκριμένου σταθμού με δική του παρέμβαση, αν δεν πληρούσε τα κριτήρια. Δεν μας φταίει η νομοθεσία λοιπόν. Και μη δημιουργούμε προβλήματα εκεί που δεν υπάρχουν για να κάνουμε αντιπολίτευση. Κάποια πράγματα πρέπει να υπάρχουν με όλες τις Κυβερνήσεις. Μια νομοθεσία που αφορά τα Μέσα Μαζικής Ενημέρωσης δεν έχει να κάνει μόνο με μια κυβέρνηση. Μια τάξη στον τομέα αυτό δεν έχει να κάνει μόνο με μια Κυβέρνηση. Έχει να κάνει με μια ολόκληρη αντίληψη. Πραγματικά δεν θα ήθελα να εμφανιστούν φαινόμενα αντιπολίτευσης στείρας, αδιέξοδης και επίμονης και σ’ αυτά τα ζητήματα.
      ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων 7 έως και 11 και εισερχόμαστε στην ψήφισή τους κεχωρισμένως.
      Ερωτάται το Σώμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό.
      ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
      ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
      Ερωτάται το Σώμα: Γίνεται δεκτό το άρθρο 8 ως έχει;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό.
      ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
      ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 8 έγινε δεκτό ως έχει, κατά πλειοψηφία.
      Ερωτάται το Σώμα: Γίνεται δεκτό το άρθρο 9 ως έχει;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό.
      ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
      ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 9 έγινε δεκτό ως έχει, κατά πλειοψηφία.
      Ερωτάται το Σώμα: Γίνεται δεκτό το άρθρο 10, όπως τροποποιήθηκε από τον κύριο Υπουργό;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό.
      ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
      ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 10 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
      Ερωτάται το Σώμα: Γίνεται δεκτό το άρθρο 11, όπως τροποποιήθηκε από τον κύριο Υπουργό;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό.
      ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
      ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 11 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
      Κύριοι συνάδελφοι, εισερχόμαστε στη συζήτηση των τροπολογιών.
      Κύριε Υπουργέ, έχουν κατατεθεί εκπρόθεσμες τροπολογίες. Θα κάνετε καμία δεκτή;
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Όχι, κύριε Πρόεδρε. Υπάρχει ένα θέμα, όμως, που θα το έκανα αποδεκτό. 
      Το άρθρο 1 της τροπολογίας τόσο του κ. Λαφαζάνη όσο και του κ. Σκυλλάκου, θα συζητηθεί, με δέσμευσή μου, σε επόμενο νομοσχέδιο που θα έρθει σύντομα. Δεν είναι λάθος η πρότασή τους όμως, θέλω να μελετήσω σε βάθος τις πιθανές παρενέργειες. Δεν το απορρίπτουμε και θα θεωρηθεί ως θετική στάση του Υπουργείου και θα το φέρουμε σε επόμενο νομοσχέδιο.
      Επίσης, η δεύτερη παράγραφος της τροπολογίας τους έχει ήδη ρυθμιστεί. Διότι το άρθρο 30 του ν. 2081/92 έχει καταργηθεί με το άρθρο 34 παράγραφος 3 του ν. 2956. Άρα, η απλή αναλογική έχει επανέλθει στην ΕΣΗΕΑ. 
      ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση της τροπολογίας με γενικό αριθμό 901 και ειδικό 5 του κ. Κεφαλογιάννη.
      Κύριε Υπουργέ, θα την κάνετε αποδεκτή;
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Όχι, κύριε Πρόεδρε.
      ΠΡΟΕΔΡΕΥΩΝ (Παναγιώτης Σγουρίδης): Ο κ. Κεφαλογιάννης έχει το λόγο.
      ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, οι υπεράκτιες, off shore εταιρείες, όπως συνηθίζεται να λέγονται, είναι πηγή φοροδιαφυγής, χρηματιστηριακών παιγνίων, διαπλοκής, ιδιοκτησίας Μέσων Μαζικής Ενημέρωσης και προμηθειών του δημοσίου και ξεπλύματος βρώμικου χρήματος. Για την ιστορία θα ήθελα να σας πω ότι αυτή η τροπολογία με μια διαφορετική μορφή έχει συζητηθεί από τον Οκτώβριο του 2000.
      Τότε η Kυβέρνηση, απέρριψε την τροπολογία, λέγοντας ότι υπάρχει επαρκής νομοθεσία και ότι η συγκεκριμένη τροπολογία δεν μπορούσε να γίνει δεκτή διότι θίγεται ο ελεύθερος ανταγωνισμός. Το ίδιο θέμα συζητήθηκε σε ερώτηση προς τον Πρωθυπουργό. Ο Πρωθυπουργός στις 30 Οκτωβρίου του 2001 απέρριψε την πρόταση της Νέας Δημοκρατίας σ’ αυτήν την ερώτηση, ισχυριζόμενος ότι στην Ελλάδα εμφανίζονται –δική του η ρήση- διαφανείς αδιάβλητες και αντικειμενικές διαδικασίες. 
      Κύριε Πρόεδρε, η Ελλάδα, με βάση τον Παγκόσμιο Οργανισμό για τη Διεθνή Διαφάνεια, κατατάσσεται τελευταία από τις χώρες της Ευρωπαϊκής Ένωσης, μαζί με χώρες της ‘Απω Ανατολής και της Αφρικής. Εάν θέλουμε να υπηρετήσουμε τη διαφάνεια, η Kυβέρνηση οφείλει να κάνει αποδεκτή αυτήν την τροπολογία, η οποία λέει το εξής απλό: Εάν το Εθνικό Ραδιοτηλεοπτικό Συμβούλιο για την ιδιοκτησία των Μέσων Μαζικής Ενημέρωσης, η Επιτροπή Κεφαλαιαγοράς για τα χρηματιστηριακά παιχνίδια, το Υπουργείο Οικονομικών για τις  off shore  εταιρείες, πίσω από τις οποίες κρύβονται όλες οι μεγάλες ιδιοκτησίες ακίνητης περιουσίας, δεν μπορούν να διακριβώσουν κατά τρόπο αδιάβλητο τα φυσικά πρόσωπα που κρύβονται πίσω από όλες αυτές τις εταιρείες να μην προχωρούν ούτε σε αδειοδότηση των Mέσων Mαζικής Eνημέρωσης ούτε στη δυνατότητα εισαγωγής αυτών των εταιρειών στο χρηματιστήριο αν στηρίζονται με προμήθειες και δημόσια έργα και βεβαίως να διακριβώσουν ποιοι βρίσκονται πίσω από τις υπεράκτιες εταιρείες και κατέχουν μεγάλη ακίνητη περιουσία.
      Στην Ελλάδα έχει διαπιστωθεί ότι δεκαπέντε χιλιάδες μόνο ιδιοκτήτες έχουν περιουσία πάνω από 400 εκατομμύρια δραχμές. Καταλαβαίνετε το μέγεθος της φοροδιαφυγής όταν φορολογείται ο ελληνικός λαός, ο μισθωτός, ο συνταξιούχος με τη βαριά φορολογία, με τα εκατό και πλέον φορολογικά νομοσχέδια που έχει καταθέσει η Κυβέρνηση Σημίτη την τελευταία εξαετία. Εάν η Κυβέρνηση θέλει έστω και κατ’ ελάχιστον να υπηρετήσει τη διαφάνεια πρέπει να κάνει δεκτή αυτήν την τροπολογία. 
      
      ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Δεν είναι πρώτη φορά που έρχεται αυτή η τροπολογία. Νομίζω ότι ο κ. Κεφαλογιάννης την είχε υποβάλει σε παλαιότερο νομοσχέδιο αλλά είχε κάνει και επίκαιρη ερώτηση και έχω απαντήσει. 
      Να σας θυμίσω τι είχαμε απαντήσει περιληπτικά. Η βούληση της Κυβέρνησης για διαφάνεια και ίσους όρους ανταγωνισμού στις δημόσιες συμβάσεις έχει αποτυπωθεί και στο άρθρο 114 παράγραφος 9 για το ασυμβίβαστο. Βεβαίως υπάρχει και ένα πολύ σοβαρό πλαίσιο για το θέμα των δημοσίων συμβάσεων με ιδιαίτερα αυστηρούς ελεγκτικούς μηχανισμούς. Ειδικότερα, πολλά από τα προτεινόμενα από τον κ. Κεφαλογιάννη παραβιάζουν διεθνείς υποχρεώσεις της χώρας αφού η τυχόν υιοθέτησή τους μόνο από τη χώρα μας θα ήταν αντίθετη προς θεμελιώδεις διατάξεις του δικαίου της Ευρωπαϊκής Ένωσης που κατοχυρώνουν την ελεύθερη κίνηση των κεφαλαίων, καθώς και προς βασικές αρχές και δεσμεύσεις της Συνθήκης για το Παγκόσμιο Εμπόριο.
      Όμως σε κάθε περίπτωση τα αρμόδια όργανα, συμπεριλαμβανομένου του Εθνικού Συμβουλίου Ραδιοτηλεόρασης, έχουν πλήρη δυνατότητα να ελέγξουν τη «γνησιότητα» και την «αυθεντικότητα» της συμμετοχής αλλοδαπών εταιρειών σε ημεδαπά νομικά πρόσωπα, ώστε να εντοπίζονται οι εικονικές συμμετοχές, παρενθέτων προσώπων και να προλαβαίνουμε έτσι την καταστρατήγηση των σχετικών διατάξεων. Βεβαίως συνεργαζόμαστε και με την Ευρωπαϊκή Ένωση και διεκδικούμε τη βελτίωση της ευρωπαϊκής και διεθνούς νομοθεσίας ώστε να μπορέσουμε να βάλουμε περιορισμούς στη δράση των off shore  εταιρειών και να αναλάβουμε τις πρωτοβουλίες για την εναρμόνιση του ισχύοντος θεσμικού πλαισίου. 
      Κλείνοντας, θέλω να θυμίσω ότι το Εθνικό Συμβούλιο Ραδιοτηλεόρασης επειδή έκανε πλήρη και ενδελεχή έλεγχο για τις αιτήσεις τηλεοπτικών αδειών εθνικής εμβέλειας, στις οποίες εμφανιζόντουσαν ως μέτοχοι και off shore εταιρείες και ζήτησε να πληροφορηθεί τα πρόσωπα, τα κεφάλαια, τους λογαριασμούς και τις καταθέσεις, δηλαδή όλα τα στοιχεία. 
      Και επειδή οι απαντήσεις δεν εκρίθησαν επαρκείς για να δικαιολογήσουν το «πόθεν έσχες» απέρριψε τις σχετικές άδειες. 
      ‘Αρα, για την καλή πρόθεση του κ. Κεφαλογιάννη, γιατί πιστεύω ότι είναι καλή, θέλω να θυμίσω ότι υπάρχει στράτευση της Κυβέρνησης και μαζί με τη βελτίωση της ευρωπαϊκής νομοθεσίας θα μπορέσουμε να εντείνουμε αυτά τα μέτρα.
      ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, το ξέρω ότι δεν έχω δικαίωμα δευτερολογίας, αλλά αν μου επιτρέπετε, να πω μόνο μία φράση.
      ΠΡΟΕΔΡΕΥΩΝ (Παναγιώτης Σγουρίδης): Θα σας δώσω ένα λεπτό. Ορίστε, κύριε Κεφαλογιάννη.
      ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, στην τροπολογία δεν σας προτείνουμε να αλλάξετε το διεθνές νομοθετικό πλαίσιο. Εμείς σας λέμε να πάτε στην κατανάλωση. Αν δεν μπορείτε να διακριβώσετε ποια είναι τα φυσικά πρόσωπα πίσω από τα οποία κρύβονται οι ιδιοκτήτες των μέσων ενημέρωσης, αυτοί κάνουν τα χρηματιστηριακά παιχνίδια, όπως τα είδαμε την προηγούμενη διετία ή χρησιμοποιώντας υπεράκτιες εταιρείες φοροδιαφεύγουν, να μπορείτε να επιβάλετε κυρώσεις. Αυτό το έκανε η Κύπρος που είναι ο παράδεισος των υπεράκτιων εταιρειών για την Εμπορική Τράπεζα, στην οποία απαγόρευσε να ιδρύσει στην Κύπρο υποκατάστημα, γιατί πίσω από το μετοχικό της κεφάλαιο κρυβόταν μια υπεράκτια εταιρεία. ‘Ετσι υποχρέωσε την Εμπορική Τράπεζα, το ελληνικό δημόσιο να αλλάξει τη μετοχική  σύνθεση της τράπεζας για να πάρει άδεια. Αυτό το έκανε η Τράπεζα της Ελλάδος. Δεν σας λέμε να πάτε στην Κύπρο ή στη Λιβερία ή σε οποιαδήποτε άλλη χώρα. Η τροπολογία είναι σαφής. Πιάστε τη φοροδιαφυγή, πιάστε τη διαπλοκή και την αδιαφάνεια στην κατανάλωσή της. Μπορείτε να το κάνετε. Το έκανε το Εθνικό Ραδιοτηλεοπτικό Συμβούλιο οικεία βούληση κάντε το και στους άλλους χώρους του χρηματιστηρίου και του Υπουργείου Οικονομικών.
      ΠΡΟΕΔΡΕΥΩΝ (Παναγιώτης Σγουρίδης): Δεν το έκανε οικεία βούληση, το έκανε κατόπιν προτροπής της Κυβέρνησης. Μη λέμε ότι τη μια φορά προτρέπεται και την άλλη φορά αποτρέπεται. 
      Ο κύριος Υπουργός έχει το λόγο.
      ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Συμφωνώ απολύτως, αλλά δεν χρειάζεται η τροπολογία. Εάν αυτό εννοείτε, δεν χρειάζεται η τροπολογία. 
      ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Αυτό καταλάβατε;
      ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην ψήφιση του ακροτελεύτιου άρθρου. 
      Ερωτάται το Σώμα: Γίνεται δεκτό το ακροτελεύτιο άρθρο;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό.
      ΠΑΝΑΓΙΩΤΗΣ ΛΑΦΑΖΑΝΗΣ: Κατά πλειοψηφία.
      ΠΡΟΕΔΡΕΥΩΝ (Παναγιώτης Σγουρίδης): Συνεπώς το ακροτελεύτιο άρθρο έγινε δεκτό κατά πλειοψηφία.
      Κύριοι συνάδελφοι, το νομοσχέδιο του Υπουργείου Τύπου και Μέσων Μαζικής Ενημέρωσης «Περιορισμοί στη σύναψη δημοσίων συμβάσεων με πρόσωπα που δραστηριοποιούνται ή συμμετέχουν σε επιχειρήσεις μέσων ενημέρωσης και άλλες διατάξεις», έγινε δεκτό επί της αρχής και των άρθρων κατά πλειοψηφία και αναβάλλεται η ψήφιση στο σύνολο για άλλη συνεδρίαση.
      ‘Εχουν διανεμηθεί τα Πρακτικά της Παρασκευής 17 Μαΐου 2002 και ερωτάται το Σώμα αν τα επικυρώνει.
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
      ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Παρασκευής 17 Μαΐου επεκυρώθησαν.
      Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;
      ΟΛΟΙ  ΟΙ ΒΟΥΛΕΥΤΕΣ: Μάλιστα, μάλιστα.
      Με τη συναίνεση του Σώματος και ώρα 21.05 λύεται η συνεδρίαση για αύριο ημέρα Τετάρτη 29 Μαΐου 2002 και ώρα 18.30’ με αντικείμενο εργασιών του Σώματος  συζήτηση προ ημερησίας διατάξεως σύμφωνα με το άρθρο 143 του Κανονισμού της Βουλής με πρωτοβουλία του Προέδρου της Κοινοβουλευτικής Ομάδας της Νέας Δημοκρατίας κ. Κώστα Καραμανλή, με θέμα: Η κατάσταση της οικονομίας και οι επιπτώσεις της.
      Ο ΠΡΟΕΔΡΟΣ                                                    ΟΙ ΓΡΑΜΜΑΤΕΙΣ



1
ΣΥΝΕΔΡΙΑΣΗ 28-5-2002  ΣΕΛ. 

