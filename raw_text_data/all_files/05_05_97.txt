Σελίδα 5857 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΡΚ'

Δευτέρα 5 Μαΐου 1997

Αθήνα, σήμερα στις 5 Μαΐου 1997, ημέρα Δευτέρα και ώρα 18.34', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης):Κυρίες και κύριοι συνάδελφοι, Χριστός Ανέστη και Χρόνια Πολλά.

Αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα, από το Βουλευτή Κοζάνης κ. Βασίλειο Βύζα τ' ακόλουθα:

Α. ΚΑΤΑΘΕΣΗ ΑΝΑΦΟΡΩΝ

1) Πολίτες της Αθήνας που συγκεντρώθηκαν την 1η Μαίου στην Ομόνοια Αθηνών με ψήφισμά τους το οποίο επέδωσαν στον κύριο Πρόεδρο της Βουλής των Ελλήνων ζητούν να αυξηθούν οι μισθοί των εργαζομένων, να μειωθούν οι ώρες εργασίας και να μειωθεί το όριο συνταξιοδότησης.

2) Μέλη της Γενικής Συνομοσπονδίας Εργατών Ελλάδος, της Ανώτατης Διοικούσας Επιτροπής Δημοσίων Υπαλλήλων και του Εργατικού Κέντρου Αθήνας που έλαβαν μέρος στην απεργιακή συγκέντρωση της 1ης Μαίου στο Πεδίο του 'Αρεως Αθηνών με ψήφισμά τους το οποίο επέδωσαν στον κύριο Πρόεδρο της Βουλής των Ελλήνων ζητούν τη θέσπιση σχεδίων πολιτικής ανάπτυξης, απασχόλησης και βιομηχανικής ανάπτυξης καθώς και την αναβάθμιση του κοινωνικού κράτους της Χώρας.

3) Εργάτες, Υπάλληλοι και Συνταξιούχοι που έλαβαν μέρος στην απεργιακή Πρωτομαγιάτικη συγκέντρωση στο Σύνταγμα Αθηνών με ψήφισμά τους το οποίο επέδωσαν στον κύριο Πρόεδρο της Βουλής των Ελλήνων ζητούν την καθολική εφαρμογή για όλους τους εργατοϋπαλλήλους του 35ώρου σε 5νθήμερη εργάσιμη εβδομάδα και 7ωρη ημερήσια απασχόληση με πλήρη ασφάλιση και χωρίς μείωση των αποδοχών.

4) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βόλου Μαγνησίας ζητεί τη διευκρίνηση και οριστικοποίηση των όρων που θα διέπουν τη λειτουργία των νέων βιομηχανικών σφαγείων του Βόλου.

5) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Σύνδεσμος 'Υδρευσης Σμοκόβου Καρδίτσας ζητεί να ενταχθεί σε πρόγραμμα το έργο ύδρευσης από το φράγμα Σμοκόβου.

6) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο κ. Β.Μαντούζας ζητεί την ολοκλήρωση της κατασκευής του δρόμου Μαυρομάτα - Νεράιδα, νότια όρια του Νομού Καρδίτσας.

7) Ο Βουλευτής Δράμας κ. ΚΩΝ/ΝΟΣ ΕΥΜΟΙΡΙΔΗΣ κατέθεσε αναφορά με την οποία ο Δικηγορικός Σύλλογος Δράμας ζητεί να χορηγηθεί προθεσμία για την επικύρωση ανωμάλων δικαιοπραξιών.

8) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Σύλλογος Ιδιοκητών Γραφείων Ενοικιάσεως Αυτοκινήτων ΙΧ Νομού Ηρακλείου ζητεί να απαλλαγούν τα μέλη του από την καταβολή προστίμων για παράνομες σταθμεύσεις όταν τα οχήματά τους είναι ενοικιασμένα.

9) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία το παράρτημα Ηρακλείου της ΕΡΤ ζητεί την κατασκευή νέου κτιρίου για τη στέγασή του.

10)Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Πανελλήνιος Σύλλογος Οικογενειών Πεσόντων Αεροπόρων και η Πανελλήνια 'Ενωση Οικογενειών Εκλικόποντων Αξιωματικών Στρατού ζητούν να χορηγείται στις χώρες το 70% της συντάξεως του εκλιπόντος συζύγου.

11)Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία ο Σύλλογος Συν/χων ΟΓΑ Αταλάντης και περιχώρων ζητεί να χορηγηθούν στους συνταξιούχους του ΟΓΑ επιδόματα φυσιοθεραπείας, λουτροθεραπείας και κοινωνικού τουρισμού.

12)Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας στο οποίο ζητείται η κατασκευή του αυτοκινητόδρομου Ηρακλείου - Αχαρνών - Πραιτωρίων.

13)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Τοπική 'Ενωση Δήμων και Κοινοτήτων Νομού Χανίων ζητεί να παραχωρηθεί στην ΑΝΕΚ, άδεια εκτέλεσης δρομολογίων από το λιμάνι Κισσάμου προς Γύθειο, τα ενδιάμεσα νησιά, την Καλαμάτα και Πειραιά.

14)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Πρύτανης του Πολυτεχνείου Κρήτης ζητεί την ίδρυση Σχολής Καλών Τεχνών με Τμήμα Εικαστικών και Εφαρμοσμένων Τεχνών στο 'Ιδρυμα.

15)Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέ-

Σελίδα 5858 

θεσε δημοσίευμα εφημερίδας το οποίο αναφέρεται στην ανάγκη ρύθμισης των χρεών προς την ΑΤΕ των παραγωγών εκτός εποχής προϊόντων, περιοχών Τυμπακίου, Ψαρή, Φοράδας και 'Αρβης Κρήτης.

16)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Οργανισμός Ανάπτυξης Σητείας Α.Ε. ζητεί την έγκριση της εγκατάστασης Αιολικού Πάρκου στην περιοχή Πλατύβολα της Κοινότητας Αχλαδίων Σητείας.

17)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η Κοινότητα Παλαιοκάστρου Λασιθίου ζητεί την άμεση λήψη μέτρων για την προστασία και διάσωση του Φοινικόδασους Βάϊ.

18)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η Κοινότητα Παλαιοκάστρου Λασιθίου ζητεί την άμεση επισκευή του οδικού άξονα Σητείας - Παλαιοκάστρου.

19)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η 'Ενωση Αστυνομικών Υπαλλήλων Νομού Λασιθίου ζητεί τη μηχανοργάνωση της αστυνομικής Δ/νσης Λασιθίου.

20)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Επαγγελματιών Αλιέων Σητείας ζητεί να ανασταλεί η άδεια λειτουργίας της εταιρείας "Ιχθυοκαλλιέργεια Κρήτης Α.Ε.".

21)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Αγροτικός Σύλλογος Ιεράπετρας "ΗΣΙΟΔΟΣ" ζητεί η διακίνηση της τομάτας να γίνεται βάσει προσφοράς και ζήτησής της.

22)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο κ. Α.Ρελάκης, εκπρόσωπος του ξενοδοχείου "MARINA VILLAGE" ζητεί να επιλυθεί το θέμα της απαίτησης της Κτηματικής Τράπεζας να τους καταβληθούν ποσά που αφορούν στην επιδότηση επιτοκίων από το Ελληνικό Δημόσιο από 250 ξενοδόχους.

23)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Δήμαρχος Μύρινας Λήμνου Νομού Λέσβου διαμαρτύρεται για τη ματαίωση ακτοπλοϊκών δρομολογίων προς και από τη Λήμνο.

24)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Τοπική Επιτροπή Μυτιλήνης του Πανελληνίου Συλλόγου Συνταξιούχων ΟΤΕ ζητεί την κατάργηση των αντισυνταξιουχικών διατάξεων των Νόμων 1902/90 και 2084/92.

25)Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Παράρτημα Καλλιθέας Αθηνών της ΠΕΑΕΑ διαφωνεί με την αποστολή ελλήνων στρατιωτών στην Αλβανία.

26)Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Παράρτημα Πατησίων - Ριζούπολης Αθηνών της ΠΕΑΕΑ διαμαρτύρεται για την αποστολή ελλήνων στρατιωτών στην Αλβανία.

27)Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία το Εργατικό Κέντρο Αγρινίου καταγγέλλει την απόφαση της πλειοψηφίας της Βουλής να καταβληθούν στους βουλευτές αναδρομικά από το 1991 έως το 1996.

28)Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Δήμος Βελβενδού Κοζάνης ζητεί την αποζημίωση των ζημιών που προκλήθηκαν στις ροδακινοκαλλιέργειες του Βελβενδού από παγετούς και το χιόνι.

29)Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 'Ενωση Αξιωματικών Ελληνικής Αστυνομίας Θεσσαλίας ζητεί την ικανοποίηση θεσμικών και οικονομικών αιτημάτων των μελών της.

30)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Κοινότητα Αη-Στράτη Λέσβου ζητεί την άμεση κατασκευή λιμενικών έργων στο λιμάνι του Αη-Στράτη.

31)Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας στο οποίο η Ομοσπονδία Αγροτικών Συλλόγων του Νομού Ηρακλείου ζητεί την καταβολή αποζημίωσης στους παραγωγούς πορτοκαλιού στην περιοχή Ποταμιών Πεδιάδος του Νομού Ηρακλείου.

32)Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Νομάρχης Ηρακλείου ζητεί τη ρύθμιση της καταβολής των αποζημιώσεων του ΕΛΓΑ στους καλλιεργητές του Νομού Ηρακλείου.

33)Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία υπάλληλοι τη ΝΑ Μαγνησίας ζητούν την καταβολή των δεδουλευμένων αποδοχών τους.

34)Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βελεστίνου του Νομού Μαγνησίας ζητεί την επαναλειτουργία του Ειρηνοδικείου Βελεστίνου του Νομού Μαγνησίας.

35)Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Καλλιτεχνικός Οργανισμός Κοινότητας Αγριάς του Νομού Μαγνησίας ζητεί χρηματοδότηση για τη διοργάνωση των καλλιτεχνικών του εκδηλώσεων.

36)Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το Σωματείο Συνταξιούχων ΔΕΗ Επαρχίας Εορδαίας ζητεί την πρόσληψη ιατρικού προσωπικού στο Μποδοσάκειο Νοσοκομείο Πτολεμαϊδας.

37)Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία οι κάτοχοι των εργατικών κατοικιών των τομέων Β2, Β3 και Β4 στην Πτολεμαϊδα διαμαρτύρονται για την απόφαση του ΟΕΚ σχετικά με την επανακοστολόγηση των διαμερισμάτων τους.

38)Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύλλογος των εν Πάτραις Καλαβρυτινών ζητεί να μην καταργηθεί η ΔΟΥ Κλειτορίας.

39)Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύλλογος Κλειτορολευκασιών Πάτρας "Ο ΧΕΛΜΟΣ" ζητεί να μην καταργηθεί η ΔΟΥ Κλειτορίας.

40)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Προστασίας Κηφισιάς διαμαρτύρεται για την τροποποίηση του προεδρικού διατάγματος για το παραδοσιακό κέντρο της Κηφισιάς.

41)Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας στο οποίο ζητείται να ιδρυθεί Μονάδα Μεταμόσχευσης Μυελού στο ΠΕΠΑΓΝΗ στο Νομό Ηρακλείου.

42)Οι Βουλευτές κύριοι ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ

Σελίδα 5859 

και ΠΑΝΑΓΙΩΤΗΣ ΚΡΗΤΙΚΟΣ κατέθεσαν δημοσίευμα εφημερίδας στο οποίο εκφράζονται διαμαρτυρίες για την έλλειψη μεταφορικού μέσου για τις μετακινήσεις των αστυνομικών του Αστυνομικού Σταθμού Τυμπακίου του Νομού Ηρακλείου.

43)Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία ο Σύλλογος Ιδιοκτητών Γραφείων Ενοικιάσεως Αυτοκινήτων του Νομού Ηρακλείου διαμαρτύρεται για την αύξηση του πίνακα τελών χαρτοσήμου.

44)Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Σύλλογος Κτηνοτρόφων Νέας Αγχιάλου του Νομού Μαγνησίας προτείνει μέτρα για την καταπολέμηση της ευλογιάς των προβάτων της περιοχής του.

45)Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία οι κάτοικοι του οικισμού Πατσίδων του Νομού Ηρακλείου ζητούν να μην ιδρυθεί Βιοτεχνία Αποστακτηρίου Τσικουδιάς στην περιοχή τους.

46)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύνδεσμος Τουριστικών και Ταξιδιωτικών Γραφείων Κρήτης ζητεί τη διευκόλυνση της χορήγησης βίζας στους Ρώσους τουρίστες.

47)Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Σύνδεσμος Τουριστικών και Ταξιδιωτικών Γραφείων Κρήτης ζητεί τη διευκόλυνση της χορήγησης βίζας στους Ρωσους τουρίστες.

48)Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία η Πανελλήνια 'Ενωση Οικογενειών Εκλιπόντων Αξιωματικών Στρατού ζητεί τη ρύθμιση της συνταξιοδότησης των μελών της.

49)Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Πανελλήνια 'Ενωση Οικογενειών Εκλιπόντων Αξιωματικών Στρατού ζητεί τη ρύθμιση της συνταξιοδότησης των μελών της.

50)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Πανεπιστήμιο Κρήτης υποβάλλει προτάσεις για το σχέδιο νόμου περί ρυθμίσεων στις εξελίξεις των μελών ΔΕΠ.

51)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Τεχνικό Επιμελητήριο της Ελλάδας Τμήμα Δυτικής Κρήτης ζητεί την ολοκλήρωση του Βόρειου Οδικού 'Αξονα Κρήτης.

52)Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία οι Επιμελητές Εισπράξεων ΤΕΒΕ Κρήτης ζητούν να συμπεριληφθούν στο νομοσχέδιο "Οργάνωση - Στελέχωση - Διοίκηση της Περιφέρειας ρύθμιση θεμάτων για την ΤΑ και άλλες διατάξεις".

53)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύλλογος Γονέων και Κηδεμόνων 1ου και 2ου Δημοτικών Σχολείων Νέας Κυδωνίας για την προμήθεια εξοπλισμού των σχολείων.

54)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Γεωργικός Συνεταιρισμός Βάθης Κισσάμου στα Χανιά Κρήτης ζητεί τη ρύθμιση των οφειλών του προς την ΑΤΕ.

55)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Ομάδα Χάντμπολ - Μπάσκετ Α.Ο. Περιστέρι στα Χανιά ζητεί οικονομική ενίσχυση για τη συνέχιση των δραστηριοτήτων της.

56)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Επιστημονικό Προσωπικό Ινστιτούτου Υποτροπικών Φυτών και Ελιάς Χανίων και Κέντρου Γεωργικής 'Ερευνας Κρήτης και Νήσων ζητεί να μη διακοπεί η λειτουργία του Κέντρου Γεωργικής 'Ερευνας Κρήτης και Νήσων.

57)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Ο.ΔΗ.ΚΟΙ.Π του Νομού Χανίων ζητεί χρηματοδότηση για την εκτέλεση έργων υποδομής στο Δήμο Χανίων.

58)Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Κοινότητα 'Αρεως του Νομού Μεσσηνίας υποβάλλει προτάσεις για τη συνέχιση των μικρών κοινοτήτων σε ΟΤΑ.

59)Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Επιτροπή για τα ανθρώπινα δικαιώματα και κατά του ρατσισμού ζητεί να μετακινηθούν οι τσιγγάνοι που έχουν εγκατασταθεί στη Βιομηχανική Περιοχή Καλαμάτας - Σπερχογείας.

60)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύλλογος Ιδιοκτητών Ελαιουργείων Νομού Χανίων ζητεί την κατανομή πιστώσεων στον κλάδο.

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 2438/17-2-1997 ερώτηση δόθηκε με το υπ' αριθμ. 1398/15-4-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Aπαντώντας στην ερώτηση με αριθμό 2438 που κατατέθηκε στις 17-2-1997 από το Βουλευτή κ. Θεοφάνη Δημοσχάκη και μας διαβιβάσθηκε με το υπ' αριθ. Υ2/763/24-3-1997 έγγραφο του Υπουργείου Υγείας - Πρόνοιας σας γνωρίζουμε τα εξής:

Eίναι γνωστό ότι ο Εβρος είναι ο μεγαλύτερος ποταμός στη Βαλκανική Χερσόνησο και η διαδρομή του είναι διασυνοριακή. Πηγάζει από τη Βουλγαρία και συνεχίζει στα σύνορα Βουλγαρίας - Ελλάδας και Ελλάδας - Τουρκίας. Αυτή η διασυνοριακή διαδρομή αποτελεί τη βασική αιτία δυσχερειών στη συστηματική μεθοδική προσπάθεια καταγραφής των πηγών και των φορτίων ρύπανσης.

Είναι αλήθεια ότι ο Εβρος είναι από τους αποδέκτες αστικών και βιομηχανικών λυμάτων από το χώρο της Βουλγαρίας και της Τουρκίας αλλά και των λυμάτων αποστραγγίσεων από αγροτικές καλλιέργειες στις χώρες αυτές.

Η χώρα μας μέσω του 1ου και 2ου Κοινοτικού Πλαισίου Στήριξης εγκατέστησε 2 αυτόματους διασυνοριακούς σταθμούς στη θέση Δίκαια (είσοδος από Βουλγαρία) και στη θέση Γεμιστή (μετά τη συμβολή με Εργίνη ποταμό ο οποίος έρχεται από Τουρκία). Οι σταθμοί μετρούν σήμερα 6 βασικές παραμέτρους ποιότητας των νερών (Ph, θερμοκρασία, αγωγιμότητα, θολότητα, διαλυμένο οξυγόνο και στάθμη) ενώ υπάρχει πρόγραμμα εγκατάστασης μέχρι το 1998 και οργάνων μέτρησης άλλων 5 σημαντικών παραμέτρων (Νιτρικά, Νιτρώδη, Αμμωνιακά, Φωσφορικά, Οργανική Ρύπανση). Στους σταθμούς υπάρχει αυτόματος δειγματολήπτης για δειγματοληψία αντιπροσωπευτικού δείγματος για παραπέρα ανάλυση στο Εργαστήριο Γενικού Χημείου του Κράτους στην Αλεξανδρούπολη για ανάλυση όλων των άλλων σημαντικών παραμέτρων ποιότητας (φυτοφάρμακα, βαρέα μέταλλα, τοξικές ουσίες, κ.λ.π.). Σε κάθε σταθμό υπάρχει σύστημα Ηλεκτρονικού Υπολογιστή για καταγραφή των παραμέτρων και τηλεμετάδοσή τους μέσω modem στη Νομαρχία Εβρου και στην Αθήνα (ΥΠΕΧΩΔΕ). Για κάθε υπέρβαση των μετρούμενων παραμέτρων δημιουργείται σήμα ALARM από τον Η/Υ και τηλεμεταδίδεται στη Νομαρχία και το ΥΠΕΧΩΔΕ για λήψη μέτρων.

Στα πλαίσια υλοποίησης των προγραμμάτων INTERREG (Ελλάδος) και PHARE (Βουλγαρίας) το ΥΠΕΧΩΔΕ συμμετέχοντας στην Κοινή Ελληνοβουλγαρική Επιτροπή Σχεδιασμού και Παρακολούθησης των ανωτέρω προγραμμάτων συμφώνησε 

Σελίδα 5860 

για κατασκευή δύο αντίστοιχων σταθμών παρακολούθησης της ποιότητας του ποταμού 'Εβρου στην κοίτη του 'Εβρου και του Τούνζα, παραποτάμου του 'Εβρου. Τα στοιχεία των Βουλγαρικών σταθμών καθώς και τα ALARMS θα τηλεμεταδίδονται αυτόματα στην Ελλάδα. 'Ηδη παρεσχέθη από Ελληνικής πλευράς τεχνική βοήθεια στη Βουλγαρική πλευρά (Τεχνικές προδιαγραφές σταθμών) και αναμένεται εντός του Α' Εξαμήνου 97 η προμήθεια των σταθμών υπό την Βουλγαρία. Στα πλαίσια της ανωτέρω Κοινής Επιτροπής PHARE - INTERREG η χώρα μας συνηγόρησε προς την Ευρωπαϊκή Ενωση για την χρηματοδότηση από το πρόγραμμα PHARE της Βουλγαρίας των εγκαταστάσεων βιολογικού καθαρισμού των λυμάτων πόλεων της Βουλγαρίας που βρίσκονται κοντά στα σύνορα με την Ελλάδα.

Οι πόλεις αυτές Χάσκοβο (περίπου 80.000 κάτοικοι), Στάρα Ζαγόρα (περίπου 100.000 κάτοικοι) και Δημήτροβγκραντ (150.000 κάτοικοι) ήδη έχουν κατασκευάσει το πρώτο στάδιο επεξεργασίας λυμάτων ( πρωτοβάθμια καθίζηση) και αναμένεται μέχρι τέλους του 1998 να ολοκληρωθούν οι εγκαταστάσεις αυτές με πολλή μεγάλη βελτίωση της ποιότητας των νερών του 'Εβρου ποταμού.

Η σημερινή ποιοτική κατάσταση του ποταμού 'Εβρου είναι σχετικά βελτιωμένη σε σχέση με την υπάρχουσα πριν 2-3 χρόνια λόγω κυρίως μεγαλύτερης ποσότητας νερού που φέρνει το ποτάμι αλλά και έργων που έγιναν και ορισμένων πηγών ρύπανσης που δεν υφίστανται πλέον.

Ο Υπουργός

K. ΛΑΛΙΩΤΗΣ"

2. Στην με αριθμό 2729/6-3-1997 ερώτηση δόθηκε με το υπ' αριθμ. 16733/17-4-1997 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2729/6-3-1997 που κατατέθηκε στη Βουλή των Ελλήνων από το Βουλευτή κ. Σπ. Δανέλλη και αναφέρεται στο πιο πάνω θέμα, σας πληροφορούμε τα εξής:

1. Για τα υφιστάμενα Ελικοδρόμια Δωδεκαννήσου υπάρχει έτοιμη και πλήρης μελέτη. Ετσι η τήρηση του χρονοδιαγράμματος αποκατάστασης για το έτος 1997 θα εξαρτηθεί άμεσα από το χρόνο δημοπράτησης και υπογραφής σύμβασης.

2. Για τα νέα Ελικοδρόμια Δωδεκαννήσου, ήδη εκτελούνται οι εργασίες στο Ελικοδρόμιο Καρπάθου, ενώ για το Ελικοδρόμιο Νισύρου, παρά το γεγονός ότι έχουν προχωρήσει μελέτες και εγκρίσεις, ενδέχεται να υπάρξει παρέκκλιση από το χρονοδιάγραμμα παρόντος έτους, δεδομένης της πιθανότητας αλλαγής του επιλεγέντος χώρου.

3. Για τα υφιστάμενα Ελικοδρόμια Κυκλάδων, με τις αρ. 586/2-4-1997 και 719/2-4-1997 περιλήψεις διακηρύξεων δημοπρασιών της Δ.Τ.Υ.Ν.Α. Κυκλάδων έχει ορισθεί ημερομηνία δημοπράτησης η 21η-4-1997 των έργων "Συντήρησης και Εκσυγχρονισμού υφισταμένων Ελικοδρομίων" αφ' ενός Δυτικών Κυκλάδων (Κέας, Κύθνου, Σίφνου, Ανδρου, Τήνου) και αφ' ετέρου Ανατολικών Κυκλάδων (Κουφονησίων, Αμοργού, Ιου, Φολέγανδρου) αντίστοιχα. Χρόνος παράδοσης των έργων έχει ορισθεί το διάστημα 100 ημερών από την υπογραφή της σύμβασης, γεγονός που κατ' αρχήν εγγυάται την τήρηση των προϋποθέσεων του χρονοδιαγράμματος.

4. Για τα νέα Ελικοδρόμια Κυκλάδων, με την αρ. 917/8-4-1997 περίληψη διακήρυξης της Δ.Τ.Υ.Ν.Α. Κυκλάδων, έχει ορισθεί ημερομηνία δημοπράτησης η 6η-5-1997 του έργου κατασκευής νέων Ελικοδρομίων Σερίφου και Κιμώλου. Χρόνος παράδοσης του έργου έχει ορισθεί το διάστημα των 6 μηνών από την υπογραφή της σύμβασης. Επίσης επίκειται η ανακοίνωση περίληψης διακήρυξης δημοπρασίας του έργου κατασκευής νέων Ελικοδρομίων Ανάφης, Θηρασίας και Σικίνου με ανάλογους όρους.

Ο Υφυπουργός

Λ. ΠΑΠΑΔΗΜΑΣ"

3. Στην με αριθμό 2744/6-3-1997 ερώτηση δόθηκε με το υπ' αριθμ. 16771/16-4-1997 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2744/6-3-1997 των Βουλευτών κ.κ. Μαρ. Μπόσκου και Στ. Παναγιώτου σας πληροφορούμε τα εξής:

α) Το κτίριο στο οποίο στεγάζεται το Τελωνείο Βέροιας, που βρίσκεται στη μία πλευρά του Σιδηροδρομικού Σταθμού (Σ.Σ.), είναι μισθωμένο (ιδιωτικό) και ακατάλληλο για τη στέγαση της Υπηρεσίας αυτής. Ηδη αναζητείται κατάλληλο κτίριο με αύλειο χώρο για τη μεταστέγασή του.

β) Συνεπώς δεν χρειάζεται να κατασκευαστεί άνω διάβαση (δηλαδή πάνω από τις σιδηροδρομικές γραμμές του Σ.Σ. Βέροιας) για τους πεζούς, που επιθυμούν να μεταβούν από το Τελωνείο στα εκτελωνιστικά γραφεία, τα οποία βρίσκονται στην άλλη πλευρά του Σ.Σ. και αντίστροφα.

Ο Υφυπουργός

Λ. ΠΑΠΑΔΗΜΑΣ"

4. Στην με αριθμό 2780/12-3-1997 ερώτηση δόθηκε με το υπ' αριθμ. 16736/17-4-1997 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2780/12-3-1997 που κατατέθηκε στη Βουλή των Ελλήνων από το Βουλευτή κ. Αντ. Φούσα και αναφέρεται στο πιο πάνω θέμα, σ' ό,τι αφορά την αρμοδιότητά μας σας πληροφορούμε ότι η κατάσταση έχει ως ακολούθως:

Μ.Σ. Σαγιάδας: Ολοκληρώνεται η μελέτη εφαρμογής και ετοιμάζονται τα τεύχη δημοπράτησης των κτιριακών εγκαταστάσεων, ενώ έχει ήδη δημοπρατηθεί το πρώτο τμήμα για την οδική σύνδεση Σαγιάδας-Μ.Σ., μήκους περίπου 5 χλμ. με συμβατικό ποσό 197.500.000 δρχ.

Μ.Σ. Μέρτζιανης: Ολοκληρώθηκε το Σχέδιο Γενικής Διάταξης και συντάσσεται η μελέτη εφαρμογής των κτιριακών εγκαταστάσεων. Είναι σε εκκρεμότητα το κτηματολογικό διάγραμμα προκειμένου να αρχίσουν οι διαδικασίες απαλλοτρίωσης. Εχει παραδοθεί από Αλβανικής πλευράς η προμελέτη που συντάχθηκε για την κοινή γέφυρα σύνδεσης των δύο Μεθοριακών Σταθμών. Εχει δημοπρατηθεί το πρώτο τμήμα για την οδική σύνδεση του Μ.Σ. με συμβατικό ποσό 222.912.000 δρχ. πλέον Φ.Π.Α., η κατασκευή του οποίου θα αρχίσει άμεσα (συνολικός προϋπολογισμός 1.240.000.000 δρχ.).

Μ.Σ. Δρυμάδων: Βρίσκεται στο στάδιο αναζήτησης του κατάλληλου χώρου για τις κτιριακές εγκαταστάσεις σύμφωνα με τις απαιτήσεις των Υπηρεσιών. Για την οδική σύνδεση του Μ.Σ. η Διεύθυνση Τεχνικών υπηρεσιών της Νομαρχιακής Αυτοδιοίκησης Ιωαννίνων έχει προχωρήσει στη σύνταξη μελέτης και συμπλήρωσης Τ.Δ.Ε. το οποίο έχει αποσταλεί προς τα αρμόδια Υπουργεία.

Ο Υφυπουργός

Λ. ΠΑΠΑΔΗΜΑΣ"

5. Στην με αριθμό 2942/24-3-1997 ερώτηση δόθηκε με το υπ' αριθμ. 1287/14-4-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2942 που κατατέθηκε στις 24-3-1997 από τη Βουλευτή κ. Μαρία Δαμανάκη σας γνωρίζουμε τα εξής:

Με την υπ' αρ. 98153/7363/8-12-1995 Υπουργική απόφαση (ΦΕΚ 1195/Δ/29-12-1995) χαρακτηρίσθηκαν ως διατηρητέα τα κτίρια καθώς και στοιχεία του περιβάλλοντος χώρου αυτών του αγροτικού συγκροτήματος που βρίσκεται εκτός του εγκεκριμένου ρυμοτομικού σχεδίου της περιοχής Κάντζας της Κοινότητας Παλλήνης όπως φαίνονται με μαύρη διαγράμμιση στο διάγραμμα που τη συνοδεύει, αφέθηκε δε εκτός κήρυξης η αποθήκη που εφάπτεται της μάνδρας του συγκροτήματος.

Στην εκπονηθείσα πολεοδομική μελέτη όπως αυτή εγκρίθηκε από το ΚΣΧΟΠ (πράξη 802/96) έχει ληφθεί υπόψη η παραπάνω Υπουργική Απόφαση και δεν θίγονται κτίρια ή στοιχεία που έχουν χαρακτηρισθεί ως διατηρητέα.

Διευκρινίζεται ότι με το α.π. 3683/1209/7-2-1997 έγγραφο, 

Σελίδα 5861 

διαβιβάστηκε το θέμα της διαπλάτυνσης της οδού Λεονταρίου στο Δήμο Παλλήνης για τήρηση της σχετικής διαδικασίας και δεν αποτελεί έγκριση της μελέτης όπως αναφέρεται στη σχετική ερώτηση.

Ο Υπουργός

Κ. ΛΑΛΙΩΤΗΣ"

6. Στην με αριθμό 2943/24-3-1997 ερώτηση δόθηκε με το υπ' αριθμ. 1288/15-4-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2943 που κατατέθηκε στις 24-3-1997 από τους Βουλευτές κ.κ. Στρατή Κόρακα και Νίκο Γκατζή σας γνωρίζουμε τα εξής:

Οι άδειες λειτουργίας ιχθυοτροφείων χορηγούνται από τις οικείες Νομαρχιακές Αυτοδιοικήσεις μετά από εισήγηση της αρμόδιας Εποπτείας Αλιείας.

Μία από τις απαραίτητες εγκρίσεις που απαιτούνται για τη χορήγηση της άδειας αυτής είναι η προέγκριση χωροθέτησης και η απόφαση έγκρισης περιβαλλοντικών όρων μετά την υποβολή Μελέτης Περιβαλλοντικών Επιπτώσεων (Μ.Π.Ε.) (ΚΥΑ 69269/5387/90).

Για την αναφερόμενη στο θέμα εγκατάσταση νέων μονάδων ιχθυοκαλλιέργειας στον Κόλπο της Γέρας, σας πληροφορούμε ότι δεν έχει υποβληθεί στις αρμόδιες υπηρεσίες μας, μέχρι σήμερα σχετικό αίτημα για προέγκριση χωροθέτησης ή Μ.Π.Ε.

Τέλος σας πληροφορούμε ότι έχει γίνει προκήρυξη για την ανάθεση χωροταξικής μελέτης για όλη την περιφέρεια Β. Αιγαίου που θα αντιμετωπίσει τα θέματα ανάπτυξης σε επίπεδο Περιφέρειας και θα αποτελέσει το πλαίσιο για περαιτέρω εξειδικευμένες μελέτες σε επίπεδο νομού και νησιού.

Ο Υπουργός

Κ. ΛΑΛΙΩΤΗΣ"

7. Στην με αριθμό 2944/24-3-1997 ερώτηση δόθηκε με το υπ' αριθμ. 1289/15-4-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2944 που κατατέθηκε στις 24-3-1997 από τους Βουλευτές κ.κ. Ορέστη Κολοζώφ και Μήτσο Κωστόπουλο σας γνωρίζουμε τα εξής:

Η "Ενιαία μελέτη Προστασίας και Ανάπτυξης δραστηριοτήτων Αναψυχής Τουρισμού, Πολιτισμού, Καθορισμός χρήσεων γης, όρων και περιορισμών δόμησης στην παραλιακή Ζώνη από Φαληρικό όρμο μέχρι Λομπάρδα" που έχει εκπονήσει ο Οργανισμός Ρυθμιστικού Σχεδίου και Προστασίας Περιβάλλοντος Αθήνας (Ο.Α.) και ενέκρινε η Εκτελεστική του Επιτροπή έχει αποσταλεί στους φορείς για γνωμοδότηση βάσει της πάγιας διαδικασίας θεσμοθέτησης πολεοδομικών Π.Δ/των. Εχουν γίνει μια σειρά συνεργασίες με τους αρμόδιους δημοσίους φορείς που είναι εγκατεστημένοι στην παραλία και μόλις ολοκληρωθεί η αποστολή όλων των απόψεων θα διαμορφωθούν οι οριστικές προτάσεις και θα επανεισαχθεί για γνωμοδότηση στην Ε/Ε του Ο.Α., ώστε να προωθηθεί σε τελική μορφή για θεσμοθέτηση.

Στο στάδιο αυτό θα ληφθούν υπόψη οι απόψεις του Δήμου Ελληνικού που αφορούν κυρίως στη μείωση του Σ.Δ. 0,1 που ισχύει σήμερα στην περιοχή σύμφωνα με το Π.Δ/γμα ΦΕΚ 1293/Δ/93.

Για το θέμα της διαχείρισης της παράκτιας ζώνης σας ενημερώνουμε ότι μελετάται το προσφορότερο σχήμα φορέα με τη συμβολή της Τοπικής Αυτοδιοίκησης Α και Β βαθμού καθώς και των κύριων εμπλεκόμενων φορέων.

Τέλος όσον αφορά στα αυθαίρετα κτίσματα είναι γνωστό ότι με το ν. 2218/94 όλες οι σχετικές με τις αυθαίρετες κατασκευές αρμοδιότητες καθώς και η ευθύνη για την ιεράρχηση, τον καθορισμό προτεραιοτήτων και την υλοποίηση των κατεδαφίσεων έχουν μεταβιβασθεί στη Δευτεροβάθμια Τοπική Αυτοδιοίκηση.

Ο Υπουργός

Κ. ΛΑΛΙΩΤΗΣ"

8. Στην με αριθμό 2944/24-3-1997 ερώτηση δόθηκε με το υπ' αριθμ. 8/17-4-1997 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 2944/24-3-1997 που κατέθεσαν οι Βουλευτές κ.κ. Ο. Κολοζώφ και Μ. Κωστόπουλος, σε ό,τι μας αφορά, σας γνωρίζουμε τα εξής:

Την 1-7-1996 η Διεύθυνση Πολεοδομίας Αργυρούπολης μετά από αυτοψία στις εγκαταστάσεις της πλαζ του Αγ. Κοσμά διαπίστωσε ασυμφωνία της υπάρχουσας κατάστασης και των εγκεκριμένων με την 111/1996 οικοδομική άδεια αρχιτεκτονικών σχεδίων (υπέρβαση διαστάσεων περιγράμματος στο κτίριο (δ) και στο υπόστεγο (ε) τα οποία κατά την ημέρα της αυτοψίας ευρίσκοντο στο στάδιο των διαρρυθμίσεων).

Κατόπιν τούτου ζήτησε από το Αστυνομικό Τμήμα Γλυφάδας και διέκοψε τις οικοδομικές εργασίες. Παράλληλα γνώρισε σε αυτό ότι η συνέχιση των εργασιών θα γίνει μετά την κατεδάφιση των αυθαιρέτων τμημάτων και οπωσδήποτε ύστερα από νεώτερο σήμα της.

Μετά τη διακοπή αυτή η ίδια Πολεοδομική Υπηρεσία με το 11006/3111 από 15-7-1996 έγγραφό της έδωσε προθεσμία δέκα ημερών στην Εταιρεία "ΠΟΣΕΙΔΩΝ-ΠΕΤΡΟΚΛΑΜΠ ΕΠΕ" για την κατεδάφιση των αυθαιρέτων κτισμάτων που αναγέρθηκαν καθ' υπέρβαση της οικοδομικής άδειας.

Ακολούθως με νεώτερο έγγραφο (11386/3176 από 19-7-1996) επέτρεψε τη συνέχιση των οικοδομικών εργασιών με το αιτιολογικό ότι εξέλειπαν οι λόγοι για τους οποίους είχαν διακοπεί και με την προϋπόθεση ότι δεν θα γίνει καμία οικοδομική εργασία στο χώρο της πισίνας.

Η αρμόδια Υπηρεσία μας από 31-7-1996 που παρέλαβε το έγγραφο αυτό ελέγχει ανελλιπώς τις αναφερόμενες εγκαταστάσεις και μέχρι σήμερα δεν έχει διαπιστώσει παραβάσεις, υπερβάσεις ή παρεκκλίσεις από τους όρους της οικοδομικής αδείας.

Το όλο θέμα παρακολουθείται με αμείωτο ενδιαφέρον.

Ο Υπουργός

ΓΕΩΡΓΙΟΣ ΡΩΜΑΙΟΣ"

9. Στην με αριθμό 2951/26-3-1997 ερώτηση δόθηκε με το υπ' αριθμ. 2/17-4-1997 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2951/26-3-1997 που κατέθεσε ο Βουλευτής κ. Ν. ΦΛΩΡΟΣ, σας γνωρίζουμε ότι η αναφερόμενη σε αυτή πρόταση της Κοινότητας Γιάννουλης ελήφθη υπόψη και θα εξετασθεί μαζί με άλλες προσφερόμενες λύσεις.

Πάντως, η επιλογή της λειτουργικότερης και καταλληλότερης θέσης για την στέγαση των Υπηρεσιών της Αστυνομικής Διεύθυνσης Λάρισας θα γίνει με αντικειμενικά κριτήρια και με αποκλειστικό γνώμονα το δημόσιο συμφέρον.

Ο Υπουργός

ΓΕΩΡΓΙΟΣ ΡΩΜΑΙΟΣ"

10. Στην με αριθμό 2955/26-3-1997 ερώτηση δόθηκε με το υπ' αριθμ. 207/14-4-1997 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2955/26-3-1997 ερώτηση της Βουλευτού κ. Στέλλας Αλφιέρη, σας γνωρίζουμε τα εξής:

Για τα ζητήματα που θέτει με την ερώτησή της η κ. Βουλευτής έχω απαντήσει στην 1015/7-4-1997 Επίκαιρη Ερώτηση του Βουλευτή κ. Νίκου Γκατζή. Επισυνάπτω τα σχετικά πρακτικά της Βουλής.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

11. Στην με αριθμό 2957/26-3-1997 ερώτηση δόθηκε με το υπ' αριθμ. 1328/18-4-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2957/26-3-1997 που κατέθεσε ο Βουλευτής κ. Θ. Δημοσχάκης, σας πληροφορούμε τα εξής:

Στους παραγωγούς πρόβειου και αίγειου κρέατος, κάθε

Σελίδα 5862 

εμπορική περίοδο, καταβάλλονται δύο ενισχύσεις, στα πλαίσια της κοινής Οργάνωσης Αγοράς προβείου και αιγείου κρέατος.

Το ύψος των εν λόγω ενισχύσεων είναι το ίδιο για όλους τους παραγωγούς της Ευρ. Ενωσης, και διαβαθμίζονται μόνο στη βάση εάν εμπορεύονται ή όχι πρόβειο γάλα ή γαλακτοκομικά προϊόντα από πρόβειο γάλα.

- Η βασική ενίσχυση, χορηγείται στους παραγωγούς, κατά το μέρος που είναι αναγκαίο για να αντισταθμιστεί η απώλεια εισοδήματος των παραγωγών κατά τη διάρκεια μιας περιόδου εμπορίας. Προς τούτο, ορίζεται κάθε χρόνο, από το Συμβούλιο Υπουργών μια Τιμή Βάσης, που αποτελεί και την τιμή στόχου (πώλησης) για τον παραγωγό. Επίσης, υπολογίζεται και η μέση κοινοτική τιμή παραγωγού, βάσει των τιμών παραγωγού που στέλνονται από τις αντιπροσωπευτικές αγορές των Κρατών-Μελών.

Η διαφορά μεταξύ της τιμής βάσης, που για τον υπολογισμό του ύψους της πριμοδότησης μειώνεται με το συντελεστή σταθεροποίησης, και της μέσης κοινοτικής τιμής παραγωγού, αντιπροσωπεύει, την απώλεια εισοδήματος, ενιαία για όλη την κοινότητα, παραγωγών προβείου και αιγείου κρέατος και χορηγείται ως κατά κεφαλή πριμοδότηση επιλέξιμων προβατίνων και αιγών.

Οι τιμές όμως παραγωγού, που στέλνονται από κάθε Κράτος-Μέλος, δεν έχουν την ίδια βαρύτητα για τον υπολογισμό της μέσης κοινοτικής τιμής παραγωγού, αλλά σταθμίζονται ανάλογα με την παραγωγή πρόβειου κρέατος κάθε Κράτος-Μέλος.

Το 1996, σε σχέσει με το 1995, η τιμή παραγωγού πρόβειου κρέατος αυξήθηκε σημαντικά στις χώρες που έχουν και το μεγαλύτερο συντελεστή στάθμισης, λόγω κρίσης στην αγορά βοείου κρέατος, από την Σπογγώδη Εγκεφαλοπάθεια των Βοειδών (νόσο των τρελλών αγελάδων).

Δεδομένου δε, ότι η τιμή βάσης και ο συντ/στής σταθεροποίησης παραμένουν σταθερά τα τελευταία χρόνια, η αύξηση της μέσης κοινοτικής τιμής παραγωγού, είχε ως αποτέλεσμα τη μείωση του μεγέθους "απώλεια εισοδήματος" και επομένως και του ύψους της βασικής πριμοδότησης επιλέξιμων προβατινών-αιγών.

- Το ύψος της ειδικής ενίσχυσης είναι σταθερό, δεν επηρεάζεται δηλαδή από την τιμή παραγωγού. Χορηγείται στα πλαίσια της δράσης "αγροτικός κόσμος", στους παραγωγούς των ορεινών και μειονεκτικών περιοχών, ώστε να αμβλυνθούν οι συνέπειες από την επιβολή σταθεροποιητικού μηχανισμού (από το 1991).

Σημειώνεται δε, ότι χορηγείται στο 82% του συνολικού αριθμού επιλέξιμων προβατινών και αιγών.

- Το αιγοπρόβειο γάλα δεν υπάγεται σε κοινή Οργάνωση Αγοράς.

- Πάγιο αίτημα του Υπ. Γεωργίας είναι η αύξηση της τιμής Βάσης και της ειδικής ενίσχυσης.

Ο Υπουργός

ΣΤΕΦ. ΤΖΟΥΜΑΚΑΣ"

12. Στην με αριθμό 2960/26-3-1997 ερώτηση δόθηκε με το υπ' αριθμ. 1294/14-4-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2960 που κατατέθηκε στις 26-3-1997 από το Βουλευτή κ. Γιάννη Δραγασάκη σας πληροφορούμε τα εξής:

Το Προεδρικό Διάταγμα του θέματος, μετά την τήρηση της προβλεπόμενης διαδικασίας και αφού ακολουθήθηκαν οι κατευθύνσεις του σχετικού πρακτικού του Σ.τ.Ε., βρίσκεται στο τελικό στάδιο προώθησης για δημοσίευση.

Ο Υπουργός

Κ. ΛΑΛΙΩΤΗΣ"

13. Στην με αριθμό 2961/26-3-1997 ερώτηση δόθηκε με το υπ' αριθμ. 208/14-4-1997 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2961/26-3-1997 ερώτηση του Βουλευτή κ. Γιάννη Δραγασάκη, σας γνωρίζουμε τα εξής:

Ο Δήμος Μεγαλόπολης με την 98/1996 απόφαση του Δημοτικού Συμβουλίου παραχώρησε στο ΥΠ.ΠΟ. για 99 χρόνια οικόπεδο 8 περίπου στρεμμάτων, με κτίριο 400 τ.μ. περίπου, για την ίδρυση Αρχαιολογικού Μουσείου. Το υπάρχον κτίριο, στο οποίο παλαιότερα στεγαζόταν γηροκομείο, παρουσιάζει σημαντικά προβλήματα λόγω της εγκατάλειψής του και απαιτούνται σημαντικές επεμβάσεις για την επισκευή του και την μετατροπή του σε Μουσείο.

Η αρμόδια Υπηρεσία του ΥΠ.ΠΟ. μετά την αυτοψία και την αποτύπωση που διενήργησε, συνέταξε έκθεση καταλληλότητας, προτείνεται δε η επισκευή και μετατροπή του κτιρίου να συνοδεύεται με προσθήκη 400 τ.μ. περίπου. Η προσθήκη αυτή θα καλύπτει τις ανάγκες σε αποθήκες, εργαστήρια, χώρους υγιεινής κοινού, αναψυκτήριο, κατάστημα πωλήσεων, καθώς και χώρο έκθεσης δειγμάτων παλαιοντολογικού υλικού, μοναδικού στον Ελληνικό χώρο. 'Ηδη επίκειται η εισαγωγή του θέματος στο ΚΑΣ για την αποδοχή της παραχώρησης και για την ίδρυση Μουσείου.

Η στερέωση-αναστήλωση και αποκατάσταση του Αρχαίου Θεάτρου έχει ενταχθεί στο σκέλος του Β' Κ.Π.Σ. το οποίο εγκρίθηκε τον Οκτώβριο του 1996, το πρόγραμμα αυτό βρίσκεται σε εξέλιξη και προκηρύσσεται τώρα η πρόσκληση ενδιαφερομένων γραφείων για ανάλειψη μελέτης αναστήλωσης του Θεάτρου. Παράλληλα, ολοκληρώνεται η μελέτη για τη στερέωση των αναλημμάτων του Θεάτρου, που θα εισαχθεί για γνωμοδότηση στο ΚΑΣ, ώστε μετά την έγκρισή της να προκηρυχθούν τα έργα στερέωσης.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

14. Στην με αριθμό 2964/26-3-1997 ερώτηση δόθηκε με το υπ' αριθμ. 406/17-4-1997 έγγραφο από τον Υπουργό Παιδείας η ακόλουθη απάντηση:

"Απαντώντας στην Ερώτηση με αριθμό 2964/26-3-1997 που κατέθεσε ο Βουλευτής κ. Δημ. Σαρρής, σας γνωρίζουμε τα ακόλουθα:

α) Σύμφωνα με τις διατάξεις της Πανεπιστημιακής νομοθεσίας για να ιδρυθεί νέο Τμήμα σε υφιστάμενο Πανεπιστήμιο θα πρέπει να υποβληθεί πρόταση πλήρως τεκμηριωμένη για την αναγκαιότητα και σκοπιμότητα ίδρυσής του. Πρόταση για την ίδρυση Τμήματος ΤΕΦΑΑ στο Πανεπιστήμιο Κρήτης δεν έχει μέχρι σήμερα υποβληθεί από το Πανεπιστήμιο Κρήτης.

β) Το Υπουργείο Παιδείας πάντως δεν προτίθεται προς το παρόν να προβεί σε οποιαδήποτε διαδικασία για την ίδρυση και λειτουργία νέου Τμήματος ΤΕΦΑΑ. Σε μελλοντικούς σχεδιασμούς ίδρυσης νέων Πανεπιστημιακών τμημάτων θα μπορούσε να εξεταστεί το θέμα αυτό.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

15. Στην με αριθμό 2975/26-3-1997 ερώτηση δόθηκε με το υπ' αριθμ. 1296/15-4-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2975 που κατατέθηκε στις 26-3-1997 από το Βουλευτή κ. Δημήτρη Κοσσυβάκη σας γνωρίζουμε τα εξής, σχετικά με την δημιουργία χώρου υγειονομικής ταφής αποσυρόμενων φρούτων (Χ.Υ.Τ.Α.) στη θέση "Φτελιά" της Κοινότητας Μεγάρχης:

Για τον συγκεκριμένο χώρο έχει ακολουθηθεί η διαδικασία που προβλέπεται από την ΚΥΑ 69269/90 και έχει εκδοθεί η υπ' αριθ. 75188/20-2-1997 απόφαση έγκρισης περιβαλλοντικών όρων για την λειτουργία του ως χώρου υγειονομικής ταφής αποσυρόμενων φρούτων που περιλαμβάνει μέτρα, τόσο σε θέματα υγείας των κατοίκων, όσο και για την προστασία του περιβάλλοντος. Η τήρηση των παραπάνω περιβαλλοντικών όρων είναι απαραίτητη έτσι ώστε, να μην υπάρχουν προβλήματα ρύπανσης από την διαχείριση των αποσυρόμενων πορτοκαλιών όπως συνέβαινε με τις αποσύρσεις των προηγούμενων ετών.

Σελίδα 5863 

 

Τέλος σημειώνουμε ότι ο έλεγχος τήρησης των περιβαλλοντικών όρων ασκείται από τις αρμόδιες υπηρεσίες της οικείας Νομαρχιακής Αυτοδιοίκησης.

Ο Υπουργός

Κ. ΛΑΛΙΩΤΗΣ"

16. Στην με αριθμό 2989/27-3-1997 ερώτηση δόθηκε με το υπ' αριθμ. 60/17-4-1997 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2989/27-3-1997 που κατέθεσε η Βουλευτής κ. Π. Φουντουκίδου, σας γνωρίζουμε τα εξής:

Το πρόβλημα της λαθρομετανάστευσης και των συνακόλουθων αυτής φαινομένων βίας, εγκληματικότητας και παράνομης απασχόλησης αλλοδαπών στο νομό Πέλλας και τους άλλους νομούς της χώρας, αντιμετωπίζονται από το Υπουργείο μας με ιδιαίτερη ευαισθησία, υπευθυνότητα και τους απαιτούμενους λεπτούς χειρισμούς για την εμπέδωση του αισθήματος ασφαλείας στους πολίτες.

Για το σκοπό αυτό έχουμε ενισχύσει με προσωπικό και μέσα την Αστυνομική Διεύθυνση Πέλλας και τις άλλες Υπηρεσίες που αστυνομεύουν τα βόρεια σύνορά μας και έχουμε ιδρύσει ικανό αριθμό μεταβατικών αποσπασμάτων τα οποία βρίσκονται σε συνεχή επαγρύπνηση.

Παράλληλα πραγματοποιούνται συνεχείς έλεγχοι σε οχήματα, τόπους εργασίας, συγκέντρωσης και διαμονής τους για την εξάρθρωση των κυκλωμάτων διευκόλυνσης και διακίνησης λαθρομεταναστών και για τον εντοπισμό, σύλληψη και απομάκρυνσή τους από τη χώρα μας.

Στα πλαίσια αυτά συνελήφθησαν στο νομό Πέλλας, από 1-4-1996 μέχρι 3-4-1997 και επαναπροωθήθηκαν στη χώρα τους 6384 Αλβανοί λαθρομετανάστες. Επίσης εξιχνιάσθη η ανθρωποκτονία που διεπράχθη στο Ριζό από τον Αλβανό Κότση Κώστα, ο οποίος αναζητείται, καθώς και η ένοπλη ληστεία στα Καλύβια από τον Αλβανό Αρμπέν Κούζα και ένα άλλο άτομο αγνώστων στοιχείων οι οποίοι αναζητούνται.

Στην αναφερόμενη Αστυνομική Διεύθυνση δόθηκε εντολή για λήψη εντονότερων μέτρων αστυνόμευσης στην περιοχή ευθύνης της.

Ο Υπουργός

ΓΕΩΡΓΙΟΣ ΡΩΜΑΙΟΣ"

17. Στην με αριθμό 3014/28-3-1997 ερώτηση δόθηκε με το υπ' αριθμ. 213/14-4-1997 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 3014/28-3-1997 ερώτηση των Βουλευτών κ.κ. Νικολάου Γκατζή και Αχιλλέα Κανταρτζή, σας γνωρίζουμε τα εξής:

Ο Ι. Ν. Αγίου Αθανασίου στη Μακρινίτσα Νομού Μαγνησίας έχει χαρακτηρισθεί ως ιστορικό διατηρητέο μνημείο (ΥΠ.ΠΟ./ΑΡΧ/Β1/Φ92/45142/857/1991, ΦΕΚ Β' 1040/20-12-1991). Για το μνημείο αυτό και για τα έτη 1993-1994 η αρμόδια Εφορεία Βυζαντινών Αρχαιοτήτων έλαβε μέτρα άρσης ετοιμορροπίας στο πλαίσιο ενός προγράμματος λήψης άμεσων μέτρων προστασίας μνημείων του Ν. Μαγνησίας προϋπολογισμού 20.000.000 δρχ. Η Εφορεία έχει ακόμη εκπονήσει μελέτη για την υποθεμελίωση του Ναού και για το σκοπό αυτό το Υπουργείο Πολιτισμού διέθεσε στην Κοινότητα Μακρινίτσας το ποσό των 10.000.000 δρχ. από πιστώσεις του ΛΟΤΤΟ. Μέχρι σήμερα η Κοινότητα δεν έχει προβεί σε δημοπράτηση του έργου.

Το "Δεσποτικό" που βρίσκεται στην ίδια Κοινότητα, ανήκει στην Ι.Μ. Θεοτόκου Οξείας Επισκέψεως η οποία έχει επίσης χαρακτηρισθεί ως ιστορικό διατηρητέο μνημείο (ΥΑ 9448/19-4-1963, ΦΕΚ 172/24-4-1963). Αμεσος κίνδυνος κατάρρευσης του κτίσματος δεν εντοπίζεται κατά την άποψη της αρμόδιας Υπηρεσίας, είναι όμως αναγκαία η παρέμβαση για τη συντήρησή του η οποία και θα προχωρήσει μόλις αυτό καταστεί δυνατό στο πλαίσιο του προϋπολογισμού του ΥΠ.ΠΟ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

18. Στην με αριθμό 3047/1-4-1997 ερώτηση δόθηκε με το υπ' αριθμ. 424/21-4-1997 έγγραφο από τον Υφυπουργό Ανάπτυξης η ακόλουθη απάντηση:

Αναφερόμενοι στη με αριθμ. 3047/1-4-1997 ερώτηση που κατατέθηκε στη Βουλή των Ελλήνων από τον Βουλευτή κ. Θεοδ. Κασσίμη, σχετικά με έντυπο οδηγιών στα Ελληνικά, με το οποίο υποχρεωτικά πρέπει να συνοδεύονται τα κυκλοφορούντα στην αγορά προϊόντα, σας γνωρίζουμε τα ακόλουθα:

Σύμφωνα με το άρθρο 348 της Κωδ/νης Αγορανομικής Διάταξης 14/89, σε κάθε πώληση γενικά μη απλών στην κατασκευή, χρήση και συντήρηση προϊόντων, πρέπει να παρέχεται στον αγοραστή έντυπο οδηγιών στα Ελληνικά για την ασφαλή λειτουργία, χρήση, διατήρηση και αξιοποίηση του προϊόντος. Το πλήθος και η έκταση των πληροφοριών του εντύπου θα πρέπει να είναι τέτοιες που να καλύπτουν τις ανάγκες του συνήθους αγοραστή και σε καμμία περίπτωση αυτές δεν επιτρέπεται να είναι λιγότερες από εκείνες που αντίστοιχα τυχόν υπάρχουν σε οποιαδήποτε ξένη γλώσσα.

Οι μη συμμορφούμενοι με τις παραπάνω διατάξεις, τιμωρούνται με βάση τις προβλεπόμενες από τον Αγορανομικό Κώδικα ποινικές κυρώσεις. Επιπλέον το Υπουργείο μας, επειδή δίδει ιδιαίτερη βαρύτητα στα θέματα υγιούς ανταγωνισμού και κυρίως της ορθής ενημέρωσης του καταναλωτικού κοινού, προκειμένου να εξασφαλίσει την τήρηση των προαναφερθέντων διατάξεων, προχώρησε στην έκδοση της 2/95 Α.Δ. (ΦΕΚ 159/Β/95), σύμφωνα με την οποία προϊόντα που στερούνται εντύπου οδηγιών χρήσεως στα Ελληνικά, δεσμεύονται στους κατόχους τους και μπορούν να επαναδιατεθούν στην κατανάλωση μόνον έπειτα από την επανόρθωση της έλλειψης που παρουσιάζουν.

Εξάλλου, τόσο από τις αρμόδιες Κεντρικές Υπηρεσίες του Υπουργείου, όσο και από τις Υπηρεσίες Εμπορίου των Νομαρχιακών Αυτοδιοικήσεων, γίνονται εντατικοποιημένοι έλεγχοι καθώς και δεσμεύσεις προϊόντων που στερούνται οδηγιών χρήσεως στα Ελληνικά, με αποτέλεσμα η αγορά να έχει συμμορφωθεί σ' ένα μεγάλο βαθμό ύστερα από την εφαρμογή των τελευταίων μέτρων, ενώ οι έλεγχοι γίνονται σε τακτική βάση και οι παραβάτες παραπέμπονται στον Εισαγγελέα.

Ο Υφυπουργός

ΜΙΧ. ΧΡΥΣΟΧΟΪΔΗΣ"

19. Στην με αριθμό 3048/1-4-1997 ερώτηση δόθηκε με το υπ' αριθμ. 414/21-4-1997 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 3048/1-4-1997 ερώτηση που κατατέθηκε στη Βουλή των Ελλήνων από τον Βουλευτή κ. Δημ. Σαρρή, σχετικά με την τακτοποίηση υπαλλήλων που έχουν προσληφθεί σε Εμπορικούς Συλλόγους και Τεχνικές Σχολές και έχουν διατεθεί στα Επιμελητήρια, σας πληροφορούμε ότι, επειδή για την πρόσληψη των εν λόγω υπαλλήλων δεν ακολουθήθηκε η προβλεπόμενη διαδικασία που εφαρμόζεται για πρόσληψη υπαλλήλων του Δημοσίου, των ΝΠΔΔ, ΟΤΑ, κλπ., δεν είναι δυνατό να ικανοποιηθεί το αίτημα της τακτοποίησής τους στα Επιμελητήρια, καθόσον μια τέτοια ενέργεια θα ήταν αντίθετη με τους γενικότερους κανόνες αντικειμενικών και αξιοκρατικών προσλήψεων (Ν.2190/94).

Ο Υφυπουργός

ΜΙΧ. ΧΡΥΣΟΧΟΪΔΗΣ"

20. Στην με αριθμό 3054/1-4-1997 ερώτηση δόθηκε με το υπ' αριθμ. 1362/15-4-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 3054 που κατατέθηκε στις 1-4-1997 από το Βουλευτή κ. Γιώργο Κατσιμπάρδη σας γνωρίζουμε τα εξής:

Η αρμόδια Δ/νση του ΥΠΕΧΩΔΕ στα πλαίσια της προστασίας του Ιστορικού Κέντρου της Θήβας προωθεί ήδη τον χαρακτηρισμό ως διατηρητέων των 60 κτιρίων, που προτείνει η μελέτη που εκπονήθηκε από την αρχιτέκτονα Ελισάβετ 

Σελίδα 5864 

Βακαλοπούλου στα πλαίσια της μελέτης ανάδειξης του Ιστορικού Κέντρου της Θήβας, και στα οποία περιλαμβάνεται και το εν λόγω κτίριο.

Παράλληλα θα προωθηθεί μελέτη αποκατάστασης και διάσωσης του ιδιαίτερα αξιόλογου αυτού κτιρίου σε συνεργασία της Δ/νσης Ειδικών Εργων Αναβάθμισης Περιοχών του Υπουργείου μας με το Δήμο της Θήβας.

Ο Υπουργός

Κ. ΛΑΛΙΩΤΗΣ"

21. Στην με αριθμό 3061/1-4-1997 ερώτηση δόθηκε με το υπ' αριθμ. 438/18-4-1997 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 3061/1-4-1997 ερώτηση που κατέθεσε ο Βουλευτής κ. Θεόφ. Δημοσχάκης σας γνωρίζουμε ότι όπως μας πληροφόρησε το Ιδρυμα Κρατικών Υποτροφιών η καθυστέρηση αποστολής των υποτροφιών στους δικαιούχους φοιτητές των Α.Ε.Ι. οφειλόταν στην προσωρινή έλλειψη ταμειακής ρευστότητας του Ιδρύματος. Ηδη έχουν αποσταλεί όλες οι επιταγές στους δικαιούχους.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

22. Στην με αριθμό 3073/2-4-1997 ερώτηση δόθηκε με το υπ' αριθμ. 218/14-4-1997 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 3073/2-4-1997 ερώτηση των Βουλευτών κ.κ. Λεωνίδα Αυδή και Μήτσου Κωστόπουλου, σας γνωρίζουμε τα εξής:

Για τα ζητήματα που θέτει η ερώτηση των κ.κ. Βουλευτών έχω ήδη απαντήσει στην 1013/7-4-1997 Επίκαιρη ερώτηση του Βουλευτή κ. Λεωνίδα Αυδή. Ας μου επιτραπεί λοιπόν να επισυνάψω τα σχετικά πρακτικά της Βουλής.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

23. Στην με αριθμό 3078/2-4-1997 ερώτηση δόθηκε με το υπ' αριθμ. 423/17-4-1997 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 3078/2-4-1997 που κατέθεσαν οι Βουλευτές κ.κ. Ο. Κολοζώφ και Μ. Κωστόπουλος, σε ό,τι μας αφορά, σας γνωρίζουμε τα εξής:

Για την εξακρίβωση των καταγγελλόμενων με αυτή σε βάρος αστυνομικών διετάχθη η διενέργεια σχετικής Προφορικής Διοικητικής Εξέτασης μετά την περαίωση της οποίας θα ληφθούν τα προβλεπόμενα από τις ισχύουσες διατάξεις πειθαρχικά μέτρα.

Οσον αφορά το επεισόδιο της αφισοκόλλησης, αυτό διευθετήθη στο Αστυνομικό Τμήμα Ομονοίας. Κανένας από τους εμπλακέντες (αφισοκολλητές της ΚΝΕ και τους υπαλλήλους του Δήμου Αθηναίων) δεν υπέβαλε έγκληση και το συμβάν θεωρήθηκε λήξαν.

O Yπουργός

ΓΕΩΡΓΙΟΣ ΡΩΜΑΙΟΣ"

24. Στην με αριθμό 3097/3-4-1997 ερώτηση δόθηκε με το υπ' αριθμ. 10/17-4-1997 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 3097/3-4-1997 που κατέθεσε ο Βουλευτής κ. Β. Μιχαλολιάκος σας γνωρίζουμε τα εξής:

Το Τμήμα Τροχαίας Πειραιά καταβάλλει έντονες προσπάθειες για την ομαλή, ταχεία και ασφαλή κυκλοφορία στον Πειραιά.

Για ρύθμιση της κυκλοφορίας και δίωξη της παράνομης στάθμευσης καλύπτει καθημερινά με τροχονόμους τις κεντρικές αρτηρίες και βασικές διασταυρώσεις της πόλης, ιδίως τις πρωϊνές ώρες που παρουσιάζεται αυξημένη κίνηση οχημάτων.

Για το σκοπό αυτό διατίθεται και στην οδό Γούναρη δικυκλιστής τροχονόμος ο οποίος διενεργεί κατά μήκος αυτής συνεχή περιπολία. Επίσης ρυθμιστής τροχονόμος διατίθεται και στη συμβολή αυτής με την οδό Ποσειδώνος.

Στην Αστυνομική Διεύθυνση Πειραιά δόθηκε εντολή να εξετάσει τα καταγγελλόμενα και να λάβει αποτελεσματικότερα μέτρα για την πάταξη της παράνομης στάθμευσης στην οδό Γούναρη και τη λοιπή περιοχή ευθύνης της.

Ο Υπουργός

ΓΕΩΡΓΙΟΣ ΡΩΜΑΙΟΣ"

25. Στην με αριθμό 3112/3-4-1997 ερώτηση δόθηκε με το υπ' αριθμ. 16533/16-4-1997 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 3112/3-4-1997 ερώτησης που κατέθεσαν οι βουλευτές κ.κ. Ν. Γκατζής και Αχ. Κανταρτζής, σχετικά με την αύξηση του ποσού της χρηματόδοτησης για την κάλυψη των λειτουργικών δαπανών του Δημοτικού Σχολείου της Κοινότητας Μακρυνίτσας, Νομού Μαγνησίας, σας πληροφορούμε ότι, τούτο δεν είναι δυνατό, διότι το ως άνω ποσό είναι νομοθετικά καθορισμένο και σύμφωνα με τις διατάξεις της παρ. 6β του άρθρου 113 του Ν. 1892/1990 αποτελεί το 12% των 2/3 του 20% του φόρου εισοδήματος φυσικών και νομικών προσώπων. Τα ανωτέρω ποσά κατανέμονται ανά νομό, ύστερα από μελέτη που εξεπόνησε το Υπουργείο Εσωτερικών Δ.Δ. και Απ. σε συνεργασία με το Υπουργείο Εθνικής Παιδείας και Θρησκευμάτων, στην οποία λαμβάνονται υπόψη ο αριθμός μαθητών, αιθουσών, τμημάτων, παλαιότητα κτιρίων και κλιματολογικές συνθήκες.

Τέλος, σε ό,τι αφορά το αίτημα για χορήγηση έκτακτης οικονομικής ενίσχυσης στην Κοινότητα Μακρυνίτσας, για την κάλυψη των εξόδων συντήρησης του κτιρίου του Δημοτικού Σχολείου, σας πληροφορούμε ότι, δεν μπορεί προς το παρόν να ικανοποιηθεί το ανωτέρω αίτημα, γιατί οι πιστώσεις που διαθέτει το Υπουργείο είναι περιορισμένες.

Ο Υπουργός

ΑΛ. ΠΑΠΑΔΟΠΟΥΛΟΣ"

26. Στην με αριθμό 3122/3-4-1997 ερώτηση δόθηκε με το υπ' αριθμ. 69/17-4-1997 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 3122/3-4-1997, που κατέθεσε η Βουλευτής κ. Φ. Πάλλη-Πετραλιά, σας γνωρίζουμε τα εξής:

Για το αναφερόμενο σε αυτή θέμα δόθηκε απάντηση στη Βουλή από τον Υφυπουργό Υγείας και Πρόνοιας κ. Μανώλη Σκουλάκη την 7-4-1997 κατά τη συζήτηση της 970/31-3-1997 Επίκαιρης Ερώτησης του Βουλευτού κ. Γ. Σούρλα.

Από το Υπουργείο μας διεξάγεται πραγματική σταυροφορία για την πάταξη του αναφερόμενου φαινομένου και την προστασία της νεολαίας μας του πολυτιμότερου δυναμικού της χώρας μας, που αποτελεί τον κύριο στόχο των εμπόρων ναρκωτικών.

Για το σκοπό αυτό ιδιαίτερη βαρύτητα έχει δοθεί στην επιτήρηση των σχολικών, αθλητικών και λοιπών ευαίσθητων χώρων που συχνάζουν οι νέοι.

Κατόπιν εντολής και οδηγιών μας η επιτήρηση της Αστυνομίας στους χώρους αυτούς ενισχύθηκε τελευταία για αποτροπή εμφάνισης σε αυτά υπόπτων και κακοποιών στοιχείων (τοξικομανών, εμπόρων ναρκωτικών, επιδειξιών, παιδεραστών, μοτοσυκλετιστών "καμικάζι" κ.λ.π.).

Για την αποτελεσματικότερη επίτευξη του επιδιωκόμενου σκοπού, στην επιτήρηση συμμετέχουν ανεξαιρέτως όλες οι Υπηρεσίες τάξης, ασφάλειας και τροχαίας.

Επίσης δόθηκε εντολή για άμεση επαφή των Διοικητών των Υπηρεσιών, στην τοπική αρμοδιότητα των οποίων περιλαμβάνονται σχολεία, με τους Διευθυντές αυτών, καθηγητές, συλλόγους, περιοίκους και την τοπική αυτοδιοίκηση, για 

Σελίδα 5865 

καλύτερη αλληλοενημέρωση σε επιμέρους θέματα και βελτίωση της συνεργασίας και στις περιπτώσεις που εντοπίζονται ύποπτα ή κακοποιά στοιχεία σε σχολεία ή στους πέριξ αυτών χώρους, η επέμβαση των Αστυνομικών θα εκδηλώνεται άμεσα και με τον επιβαλλόμενο τρόπο για τις ενδεδειγμένες αναλόγως περαιτέρω ενέργειες.

Αποτέλεσμα των προσπαθειών αυτών είναι οι αλλεπάλληλες επιτυχίες που βλέπουν το φως της δημοσιότητας και έχουν ευμενή απήχηση στο κοινωνικό σύνολο.

Πέραν αυτών και επειδή η αντιμετώπιση του φαινομένου είναι μια διαδικασία πολυσχιδής και πολυσύνθετη, που δεν εξαντλείται μόνο στον τομέα της κρατικής δραστηριότητας, ενημερώνεται συνεχώς το κοινό και καταβάλλονται προσπάθειες ευαισθητοποίησής του για ενεργό συμμετοχή στην καταπολέμηση αυτού.

Ο Υπουργός

ΓΕΩΡΓΙΟΣ ΡΩΜΑΙΟΣ"

ΠΡΟΕΔΡΟΣ (Απόστολος Κακλαμάνης): Kύριοι συνάδελφοι, οι Υπουργοί Μεταφορών και Επικοινωνιών, Εξωτερικών, Εθνικής Οικονομίας και Οικονομικών, κατέθεσαν σχέδια νόμων:

1. Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας, για διεθνείς οδικές, επιβατικές και εμπορευματικές μεταφορές. 

2. Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας, για τις διεθνείς οδικές, επιβατικές και εμπορευματικές μεταφορές. 

Οι Υπουργοί Ανάπτυξης, Εξωτερικών, Εθνικής Οικονομίας και Οικονομικών κατέθεσαν σχέδιο νόμου: "Κύρωση της Συμφωνίας της Νίκαιας που αφορά τη διεθνή ταξινόμηση προϊόντων και υπηρεσιών με σκοπό την καταχώρηση σημάτων".

Παραπέμπονται στις αρμόδιες Διαρκείς Επιτροπές.

Οι συνάδελφοι κύριοι Θεόδωρος Κασσίμης και Στέφανος Μάνος, ζητούν την άδεια του Σώματος για ολιγοήμερη απουσία τους στο εξωτερικό.

Εγκρίνει η Βουλή;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή ενέκρινε.

Κύριοι συνάδελφοι, θα ήθελα να σας ανακοινώσω το δελτίο των αναφορών και ερωτήσεων της Τρίτης 6ης Μαϊου 1997:

Α. Αναφορές - Ερωτήσεις Πρώτου Κύκλου:

1. Η με αριθμό 2126/30.1.1997 ερώτηση του Βουλευτή της Νέας Δημοκρατίας κ. Ιωάννη Βαρβιτσιώτη προς τον Υπουργό Δικαιοσύνης, σχετικά με τη θέσπιση αποζημίωσης για τα θύματα δικαστικής πλάνης.

2. Η με αριθμό 2950/26.3.1997 ερώτηση του Βουλευτή του Κομμουνιστικού Κόμματος Ελλάδος κ. Λεωνίδα Αυδή προς τον Υπουργό Δικαιοσύνης, σχετικά με τη λήψη μέτρων αντιμετώπισης των στεγαστικών προβλημάτων της Διοικητικής Δικαιοσύνης.

3. Η με αριθμό 2499/19.2.1997 ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με τη μη εφαρμογή του ν. 2303/95 άρθρο 19 για τις προμήθειες των νοσοκομείων.

Σελίδα 5866 

 

ΠΡΟΕΔΡΟΣ (Απόστολος Κακλαμάνης): Εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί η υπ' αριθμόν 40/8.4.1997 επερώτηση των Βουλευτών της Νέας Δημοκρατίας κυρίων: Νικολάου Γκελεστάθη, Αθανασίου Χειμάρα, Αθανασίου Γιαννόπουλου, Βασιλείου Βύζα, Κωνσταντίνου Καραμηνά κατά του Υπουργού Μεταφορών και Επικοινωνιών σχετικά με τη λειτουργία του Οργανισμού Σιδηροδρόμων Ελλάδος (ΟΣΕ) κ.λπ..

Θα αναπτύξουν την επερώτηση οι κύριοι Αθανάσιος Γιαννόπουλος, Βασίλειος Βύζας και Κωνσταντίνος Καραμηνάς.

Ο Γραμματέας της Κοινοβουλευτικής Ομάδας της Νέας Δημοκρατίας, μας γνωστοποιεί, ότι στη συζήτηση της επερωτήσεως αυτής ως Κοινοβουλευτικός Εκπρόσωπος της Νέας Δημοκρατίας ορίζεται ο Βουλευτής Φωκίδας, κ. Νικόλαος Γκελεστάθης.

Ο κ. Αθανάσιος Γιαννόπουλος έχει το λόγο.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, είχε γίνει κάποια συνεννόηση με το Προεδρείο -δεν γνωρίζω πώς- ότι η συνεδρίαση θα άρχιζε στις 19.00'. Γι αυτό και οι συνάδελφοι δεν έχουν έρθει. Είχαν την εντύπωση ότι η συνεδρίαση αρχίζει στις 19.00'.

ΠΡΟΕΔΡΟΣ (Απόστολος Κακλαμάνης): 'Οχι, κύριε Γιαννόπουλε. Αν δεν κάνω λάθος, εγώ είμαι ο Πρόεδρος του Σώματος και δεν είπα σε κανένα, ότι θα αρχίσει στις 19.00'. Η συνεδρίαση άρχισε στις 18.30' και κακώς. Κανονικά η συνεδρίαση αρχίζει στις 18.05', το πολύ.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Το λέω αυτό, κύριε Πρόεδρε, -θα μου επιτρέψετε και πάλι να επανέλθω- διότι το τεχνικό στοιχείο της συζήτησης, όπως από μέρους μας έχει καθοριστεί, έχει και κάποιους συγκεκριμένους χρόνους. Εάν θα θέλατε, εγώ μπορώ να αρχίσω και να προχωρήσει η συζήτηση σε αλλαγή χρόνων ...

ΠΡΟΕΔΡΟΣ (Απόστολος Κακλαμάνης): Ο κ. Γκελεστάθης που ήρθε προφανώς είναι ο πρώτος που θα μιλήσει;

ΑΘΑΝΑΣΙΟΣ ΓΙΑΝΝΟΠΟΥΛΟΣ: Ο κ. Γκελεστάθης είναι ο Κοινοβουλευτικός Εκπρόσωπος.

ΠΡΟΕΔΡΟΣ (Απόστολος Κακλαμάνης): Ο επόμενος είστε εσείς. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: 'Οχι, δεν είμαι εγώ. Είναι ο κ. Χειμάρας.

ΠΡΟΕΔΡΟΣ (Απόστολος Κακλαμάνης): 'Οχι, είστε εσείς. Ο κ. Χειμάρας δεν έχει καν εγγραφεί εδώ και δεν είναι και παρών. Τα ονόματα που έχουν δοθεί είναι: Νικόλαος Γκελεστάθης, Αθανάσιος Γιαννόπουλος, Βασίλειος Βύζας και Κωνσταντίνος Καραμηνάς.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, μου επιτρέπετε; 

ΠΡΟΕΔΡΟΣ (Απόστολος Κακλαμάνης): Ορίστε, κύριε Γκελεστάθη.

ΝΙΚΟΛΑΟΣ ΓΚΕΛΕΣΤΑΘΗΣ: Προφανώς, πρόκειται περί λάθους. Διότι η επερώτηση που έχει κυκλοφορήσει και που έχουμε στα χέρια μας, είναι όπως την καταθέσαμε: Νικόλαος Γκελεστάθης, Αθανάσιος Χειμάρας, Αθανάσιος Γιαννόπουλος, Βασίλειος Βύζας και Κωνσταντίνος Καραμηνάς. Επειδή έχετε επιστολή του Γενικού Γραμματέα της Κοινοβουλευτικής μας Ομάδας, ότι ο ομιλών θα είναι Κοινοβουλευτικός Εκπρόσωπος της Νέας Δημοκρατίας, πρώτος ομιλητής θα είναι ο κ. Αθανάσιος Χειμάρας. Επειδή, όμως, προφανώς κάτι έχει συμβεί και δεν έχει προσέλθει ακόμα στην Αίθουσα, εάν θέλετε μπορεί να προηγηθεί ο κ. Αθανάσιος Γιαννόπουλος. Διότι, κύριε Πρόεδρε, στην προσπάθειά σας να αναβαθμίσετε τις εργασίες του Σώματος, διαπιστώνουμε ότι με την παρουσία σας είναι και η έναρξη των εργασιών στην ώρα της.

ΠΡΟΕΔΡΟΣ (Απόστολος Κακλαμάνης): Σε αυτήν την προσπάθεια πρέπει να συμβάλουμε όλοι μας.

ΝΙΚΟΛΑΟΣ ΓΚΕΛΕΣΤΑΘΗΣ: Αλλά, συνήθως, οι συνάδελφοι γνωρίζουν ότι πάντοτε η έναρξη της συνεδριάσεως καθυστερεί. Και όπως ξέρετε, είναι και η συμφόρηση της κυκλοφορίας πλησίον του Μεγάρου της Βουλής, γι' αυτό ο κ. Χειμάρας προφανώς έχει καθυστερήσει. Γιατί προηγουμένως είχαμε μιλήσει στο τηλέφωνο και ήταν καθ' οδόν.

ΠΡΟΕΔΡΟΣ (Απόστολος Κακλαμάνης): Κυρία και κύριοι συνάδελφοι, θα ήθελα να ανακοινώσω τα εξής:

Ευθύς μετά την έναρξη της συνεδριάσεως, από τούδε και εις το εξής, θα εκφωνούνται τα ονόματα των ερωτώντων, εάν πρόκειται περί ημερήσιας διάταξης επικαίρων ερωτήσεων, εν συνεχεία των επερωτώντων, εάν πρόκειται περί ημερήσιας διάταξης επερωτήσεων. Εάν πρόκειται περί νομοθετικού έργου, θα προεκφωνούνται στην πρώτη συνεδρίαση της εβδομάδας τα νομοσχέδια. 'Οσα δεν θα κρατούνται, θα ερωτάται το Σώμα και εφόσον δεν θα υπάρχει αντίρρηση θα θεωρούνται ως ψηφισθέντα. Μη παρόντες συνάδελφοι ως Εισηγητές, θα διαγράφονται. Το ίδιο θα συμβαίνει για τις επερωτήσεις. Πρέπει επιτέλους να κατανοήσουμε όλοι, ότι η κριτική η οποία ασκείται και δεν είναι πάντοτε καλής πίστης, δεν είναι πλέον ανεκτό να ενθαρρύνεται από εμάς τους ίδιους όταν στη συγκεκριμένη χρονική στιγμή δεν είμαστε, όπως οφείλουμε να βρισκόμαστε, στην Αίθουσα αυτή.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): Ορίστε, κύριε Γκελεστάθη.

ΝΙΚΟΛΑΟΣ ΓΚΕΛΕΣΤΑΘΗΣ: Είναι δεδομένη η θέση μας, ότι συμπαριστάμεθα στην προσπάθειά σας αυτή. Μήπως θα ήταν σκόπιμο να διακόψουμε για ένα τέταρτο. ώστε να προηγηθεί ο πρώτος ομιλητής, όπως έχουμε καταθέσει την επερώτησή μας; 

ΠΡΟΕΔΡΟΣ (Απόστολος Κακλαμάνης): 'Οχι, κύριε Γκελεστάθη. Δεν θα είναι σωστό.

ΝΙΚΟΛΑΟΣ ΓΚΕΛΕΣΤΑΘΗΣ: Διότι, από λεπτό σε λεπτό, θα πρέπει να μπει στην Αίθουσα, κύριε Πρόεδρε. Και γνωρίζετε τώρα εσείς από την μακρά κοινοβουλευτική σας πείρα, ότι στις επερωτήσεις, η μεθόδευση των ομιλητών ακολουθεί μία σειρά παρουσίασης των θεμάτων που πρόκειται να ελέγξουμε την Κυβέρνηση. Για το λόγο αυτό...

ΠΡΟΕΔΡΟΣ (Απόστολος Κακλαμάνης): Καταλαβαίνω πολύ καλά. Ας αρχίσει ο κ. Γιαννόπουλος το θέμα που έχει εκείνος επιφορτιστεί και εν συνεχεία ο κ. Χειμάρας. Αλλά θα είναι η τελευταία φορά που θα συμβεί αυτό.

Ορίστε, κύριε Γιαννόπουλε, έχετε το λόγο.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, κύριοι συνάδελφοι, δεν είναι τόσο πολύ ευχάριστο, μετά τις πρόσφατες εορτές του Πάσχα, να κάνουμε κάποια σχόλια, τα οποία ενδεχομένως θα δυσαρεστήσουν και πολλούς, με τεκμηριωμένες θέσεις και απόψεις, αλλά η προσπάθειά μας αυτή είναι για να συμβάλει, όσο το δυνατόν περισσότερο, σ'αυτήν τη διαφάνεια του δημοσίου βίου, στον εκσυγχρονισμό του Ο.Σ.Ε και παράλληλα να δώσει ένα στίγμα σοβαρότητας, που έχει ανάγκη η κοινωνία μας.

Κύριε Υπουργέ, έχουμε την τύχη να πληροφορούμεθα πάρα πολλά και από τα Μέσα Μαζικής Επικοινωνίας και από τους συνδικαλιστές τους οποίους έχουμε στο χώρο του Ο.Σ.Ε. και παράλληλα και από τις δικές σας εκτιμήσεις, αλλά και από αναφορές που γίνονται από συναδέλφους της Συμπολιτεύσεως. Και βλέπει κανείς, ότι μέσα σε ένα τόσο νευραλγικό Οργανισμό, που θα έπρεπε να έχει μια άλλη πνοή και μια άλλη φαντασία, εντούτοις υπάρχουν πάρα πολλά στοιχεία κακοδιαχειρίσεως. Υπάρχουν πάρα πολλά στοιχεία, τα οποία δείχνουν ένα αδιαφανές στοιχείο, όσον αφορά τη διεξαγωγή όλων των διαδικασιών. Και θα μου επιτρέψετε πάνω σ'αυτό -το οποίο δεν αποτελεί αιχμή στο πρόσωπό σας, το οποίο σέβομαι και εκτιμώ ιδιαίτερα- να πω για κάποιους υπηρεσιακούς παράγοντες, τους οποίους θα αναφέρω, τους οποίους και θα πρέπει να ελέγξετε, ότι αγγίζουν πλέον, όχι το σκάνδαλο, φθάνουν την έννοια της ρεμούλας που γίνεται μέσα στον Οργανισμό.

Κύριε Υπουργέ, θα μου επιτρέψετε να πω -παρά το ότι δεν είμαι αυτής της διαθέσεως όπου επιθετικά να χρησιμοποιώ αυτή τη φρασεολογία- ότι μετά και από τις δικές σας 

Σελίδα 5867 

αναφορές προ μηνών, που είχατε πει, ότι, τέλος πάντων, θα πρέπει να μπει εισαγγελέας μέσα στον Οργανισμό να ελέγξει κάποιους κακοδιαχειριστάς, εντούτοις δεν έχουμε δει μέχρι στιγμής τίποτα.

Δεν ξέρω, εάν είσαστε και εσείς ευτυχής απ'όλη αυτή τη λειτουργία του Οργανισμού. Διότι, αυτά τα οποία βλέπουμε, αυτά τα οποία ακούγονται, αυτά των οποίων όλοι μας γινόμαστε κοινωνοί όσον αφορά τις ατασθαλίες για τις προεπιλογές των έργων που δίνονται -υπάρχουν άρθρα επί άρθρων πάνω στο θέμα αυτό, υπάρχουν γνωμοδοτήσεις της Νομικής Υπηρεσίας και μάλιστα ακριβοπληρωμένης Νομικής Υπηρεσίας, η οποία χρησιμοποιεί αποφάσεις για να αιτιολογήσει όλες αυτές τις ατασθαλίες- θα μου επιτρέψετε να σας πω, ότι δεν δίνουν ένα σωστό κλίμα. Τι να πρωτοθυμηθεί κανείς! Τις αναθέσεις οι οποίες γίνονται μετά από μεγάλες εκπτώσεις έργων; Δεν θα αναφέρω συγκεκριμένες εταιρείες, τις ξέρετε πολύ καλά. Μάλιστα ήταν και μια κακή συγκυρία τότε που χρηματιστηριακά ήθελε να παίξει και έπρεπε να δείξει κάποιο τζίρο. Και θα ξέρετε πολύ καλά με μία μεγάλη έκπτωση 85% πήρε ένα έργο και συμπληρωματικά κατ'ανάθεση δόθηκαν πολλαπλάσια χιλιόμετρα και δόθηκε πολλαπλάσια οικονομική ύλη από το συμβατικό έργο. Δεν νομίζω, ότι μπορεί να αποτελέσει στοιχείο χρηστής διαχείρισης η απευθείας ανάθεση, επίσης έργο πάνω στο επίπεδο ακριβώς του διαφημιστικού υλικού. Ξέρετε πολύ καλά το σχόλιο που είχε γίνει, όσον αφορά τους υπολόγους, τους διαχειριστές, οι οποίοι έχουν ένα μεγάλο διαδικαστικό θέμα των προκαταβολών. Θα ήθελα να ρωτήσω: Είναι τόσο πολύ δύσκολο, αυτά που ανέρχονται γύρω στα 600 εκατομμύρια να μπουν σε μία διαχείριση αναδόχου μετά από διαγωνισμό, να ξέρει ακριβώς το τι παίρνει, ποίοι είναι οι προμηθευτές, να υπάρχει ένα σύστημα πληροφορικής και ανά πάσα στιγμή να ξέρουν οι υπόλογοι, διαχειριστές, οι αποθηκάριοι πού είναι τα υλικά; Πρέπει να έχουμε τους υπολόγους για να φθάνουμε σ'αυτά τα σημεία;

'Οσον αφορά το προσωπικό, θα ήθελα να πω, ότι εδώ παρατηρεί κανείς μία σωρεία μεταθέσεων, διώξεων, που έχουν κυρίως και περισσότερο κομματικό ύφος και χαρακτήρα...

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή).

Κύριε Πρόεδρε, θα δοθεί κάποια ανοχή στο χρόνο ή θα περικοπεί από τον άτακτο συνάδελφό μου κ. Χειμάρα!

'Οσον αφορά το προσωπικό, κύριε Υπουργέ, γνωρίζετε πολύ καλά, ότι υπάρχουν πολλοί εργαζόμενοι στον Ο.Σ.Ε. σε διευθυντικές θέσεις, οι οποίοι ήδη έχουν ψυγειοποιηθεί, έχουν μείνει σε αφάνεια, έχουν αναρριχηθεί σε ηγετικές θέσεις ιεραρχικά άλλοι που υπολείπονται και σε προσόντα και σε χρόνια. Υπάρχει ένα ειδικό μισθολόγιο σε αυτούς για λόγους υπερωριών, αργίες κ.λπ. και αντιλαμβάνεσθε πόσο αυξάνεται τό κόστος λειτουργίας του Ο.Σ.Ε. 

Θα ήθελα να αναφερθώ συγκεκριμένα στον κλάδο υγείας. Γιατροί -το ξέρετε πολύ καλά- που έγινε κάποια μεταβολή, απελύθησαν, προσελήφθησαν άλλοι, τα προσόντα τα οποία είχαν δεν ήταν ούτε ουσιαστικά, ούτε τυπικά, ούτε ως προς τον Οργανισμό του Ο.Σ.Ε. μπορούσε να πει κανείς επληρούντο οι όροι. Και λυπάμαι ιδιαίτερα για τον Πρόεδρο του Δ.Σ., ο οποίος είναι πανεπιστημιακός δάσκαλος και θα έπρεπε να έχει μία επιτροπή αξιολόγησης των βιογραφικών σημειωμάτων από γιατρούς, εντούτοις ήταν ένας γιατρός και δύο άλλων υπηρεσιών. Κατ'αυτόν τον τρόπο, δεν νομίζω...

ΠΡΟΕΔΡΟΣ (Απόστολος Κακλαμάνης):Ολοκληρώστε, κύριε Γιαννόπουλε.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Δύο λεπτά, κύριε Πρόεδρε...

ΠΡΟΕΔΡΟΣ (Απόστολος Κακλαμάνης): 'Οχι, δύο λεπτά, πέντε δικαιούσθε και μιλάτε εξήμισι. Ας αφήσουμε τώρα τον κ. Χειμάρα, που ήρθε, να μιλήσει.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Μία παράγραφο θα ήθελα να πω, όσον αφορά τον πρόεδρο, το διοικητικό διευθυντή και τους αναπληρωτές για την κάρτα-βίζα, την οποία έχουν προς χρήση. Θα ήταν έτσι ανεκτό ο πρόεδρος,ο γενικός διευθυντής να κάνει χρήση αυτής της κάρτας του ποσού του ενός εκατομμυρίου. Μα, οι αναπληρωτές δεν την χρειάζονται. 'Εχουν καμία ιδιαίτερη έτσι αναπτυξιακή ιδιοσυστασία, που πιστεύοντας ότι θα αναπτύξουν τις δημόσιες σχέσεις, πρέπει να έχουν κάρτες βίζα; Ούτε εσείς που είσθε Υπουργός δεν έχετε, ούτε και οι διευθύνοντες σύμβουλοι μεγάλων εταιρειών. Αυτά τι χρειάζονται;

Υπάρχει, μία κακοδιαχείριση, κύριε Υπουργέ και θα μου επιτρέψετε να πω τελειώνοντας, ότι επειδή βλέπω ότι δεν θα μπορέσουμε με τον κοινοβουλευτικό έλεγχο να φθάσουμε στον επιθυμητό στόχο μας, πιστεύω, μετά την ανάπτυξη πλήρως της επερωτήσεως, ο εισαγγελέας πλέον, αφού εσείς δεν τον βάλατε, θα μπει αυτεπαγγέλτως. Ευχαριστώ.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Γκελεστάθη.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, ήθελα να μας δώσετε μία διευκρίνιση. Προηγουμένως είπατε, αν καταλάβαμε καλά, ότι θα γίνεται προεκφώνηση των ονομάτων των επερωτώντων Βουλευτών και των ερωτώντων και οι απουσιάζοντες θα διαγράφονται ή όταν δεν θα είναι παρόντες όταν θα έρθει η σειρά τους.

ΠΡΟΕΔΡΟΣ (Απόστολος Κακλαμάνης): Είπα, ότι θα εφαρμόζεται αυστηρώς ο Κανονισμός. Κάθε ένας που θα είναι η ώρα του να μιλήσει και δεν θα είναι παρών, θα διαγράφεται. Και τα νομοσχέδια που προεκφωνούνται, όπως ξέρετε, την πρώτη ημέρα της εβδομάδος, εφόσον δεν θα κρατούνται, θα θεωρούνται ως ψηφισθέντα και θα ολοκληρώνεται η διαδικασία επ'αυτών.

ΝΙΚΟΛΑΟΣ ΓΚΕΛΕΣΤΑΘΗΣ: 'Οχι ότι θα εκφωνούνται τα ονόματα των επερωτώντων από την αρχή της συζήτησης.

ΠΡΟΕΔΡΟΣ (Απόστολος Κακλαμάνης): Μα, ο Κανονισμός νομίζω ότι λέει κάποια πράγματα. Ούτε εγώ μπορώ να τα αλλάξω, ούτε κανείς άλλος πλέον πρέπει να συνεχίζει να μην τα λαμβάνει υπόψη του. Αυτό είπα.

Ο κ.Χειμάρας έχει το λόγο.

ΑΘΑΝΑΣΙΟΣ ΧΕΙΜΑΡΑΣ: Κυρίες και κύριοι συνάδελφοι, βρισκόμαστε σε μία εποχή όπου η νέα τεχνολογία εξελίσσεται ραγδαία, ο ανταγωνισμός μεγαλώνει και η οικονομία διεθνοποιείται. Είναι, επομένως, αίτημα των καιρών να αντιμετωπισθούν με επιτυχία οι προκλήσεις και τα νέα δεδομένα που δημιουργούνται για να επιβιώσουμε ως Χώρα της Ευρωπαϊκής 'Ενωσης.

Ο μεγαλύτερος τομέας της Πατρίδας μας, ο οποίος επηρεάζεται άμεσα μέσα απ'αυτές τις εξελίξεις, είναι αυτός των μεταφορών και των επικοινωνιών. 'Ομως, αντί του εκσυγχρονισμού και του νοικοκυρέματος στους Οργανισμούς που εποπτεύονται από το Υπουργείο Μεταφορών, διαπιστώνουμε με λύπη μας, ότι οδηγούνται καθημερινά από το κακό στο χειρότερο. Η κακοδιαχείριση, η σπατάλη, τα σκάνδαλα, η αναξιοκρατία και η έλλειψη σωστού προγραμματισμού οδήγησαν στη χρεωκοπία τους περισσότερους Οργανισμούς.

Χαρακτηριστικό παράδειγμα αποτελεί ο ΟΣΕ, ο οποίος δικαιούται -το τονίζω ιδιαίτερα αυτό- και μπορεί να προσφέρει σημαντικό κοινωνικό και αναπτυξιακό έργο. Δυστυχώς, όμως, τα τελευταία τρία χρόνια, ο τεράστιος αυτός Oργανισμός έχει εκτροχιαστεί στη σήψη και την παρακμή.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής, κ. ΠΑΝΑΓΙΩΤΗΣ Ν. ΚΡΗΤΙΚΟΣ).

Η σημερινή οικονομική κατάσταση του Ο.Σ.Ε. είναι τραγική. Το έλλειμμα μόνο για το 1996 έφτασε τα εκατόν εννιά δισεκατομμύρια δραχμές και το 1997 θα ξεπεράσει τα εκατόν είκοσι πέντε. Ο ανεξόφλητος εξωτερικός και εσωτερικός δανεισμός, στο τέλος του 1996, ξεπερνούσε τα διακόσια ογδόντα τέσσερα δισεκατομμύρια δραχμές. Και στο τέλος του 1997, εκτιμάται, ότι το συνολικό συσσωρευμένο έλλειμμα θα πλησιάσει τα πεντακόσια δισεκατομμύρια.

Εδώ θα πρέπει να υπενθυμίσω ότι, ενώ ο δανεισμός της τριετίας του '94-'96 έφτασε τα διακόσια ογδόντα τέσσερα δισεκατομμύρια, την τριετία '90-'93, επί Νέας Δημοκρατίας, 

Σελίδα 5868 

ήταν μόνο 70,8 δισεκατομμύρια, δηλαδή ο δανεισμός ήταν τρισήμισι φορές μεγαλύτερος επί Κυβερνήσεων ΠΑ.ΣΟ.Κ.. Βεβαίως, δεν σκοπεύω να συνεχίσω με τέτοιου είδους αντιπαραθέσεις. 'Ενα απλό παράδειγμα ανέφερα. Δεν ωφελούν, άλλωστε, σήμερα.

Και ενώ τα έξοδα του Ο.Σ.Ε. πολλαπλασιάζονται την τελευταία τριετία, τα έσοδα μειώθηκαν το 1994-1996 περισσότερο από 30%, παρ' ό,τι τα τιμολόγια αυξήθηκαν κατά 25%. Και το πλέον εγκληματικό για τον Οργανισμό, είναι το γεγονός, ότι η Δίοικηση εκχωρεί δικό της έργο, μεταφορικό, μεγάλης αξίας, σε ιδιώτες για δικούς τους λόγους.

Συγκεκριμένα, ο Ο.Σ.Ε. υπέγραψε σύμβαση για προμήθεια ενός εκατομμυρίου τριακοσίων χιλιάδων τόνων σκύρων, που η μεταφορά τους στοιχίζει έξι δισ περίπου. Και παρ' ότι ο Ο.Σ.Ε. είναι εταιρεία μεταφοράς, κυρίως δε βαρέων και μαζικών φορτίων, εν τούτοις, αντί να αναλάβει αυτός τη μεταφορά του δικού του έργου, αυξάνοντας τα έσοδά του, την εκχώρησε σε ιδιωτικά φορτηγά αυτοκίνητα, καταστρέφοντας ταυτόχρονα και το αντίστοιχο επαρχιακό οδικό δίκτυο από τη μεταφορά. Αξίζει να τονίσω, ότι αυτές οι μεταφορές δεν αφορούν κοντινές αποστάσεις, αλλά μεταφορές από Κοζάνη σε Ξάνθη, από Κοζάνη σε Λιτόχωρο, σε Παλαιοφάρσαλα, σε Δαύλια, σε Θήβα κ.λπ.

Δηλαδή, κύριοι συνάδελφοι, εδώ είναι να τρελλαίνεται κανείς και να ξηλώνει τις Διοικήσεις, που παίρνουν τέτοιες αποφάσεις και να τις υποχρεώνει να πληρώσουν και την οικονομική ζημιά, για να βάλουν μυαλό και άλλες Διοικήσεις, που σκέπτονται παρόμοια.

Ας δούμε, όμως, τώρα πώς λειτουργούν οι αυτοκινητάμαξες και οι ελκτικές μονάδες λόγω συντήρησης και ανταλλακτικών. Ντηζελάμαξες, από τις εκατόν σαράντα τέσσερις, έχουμε στην κυκλοφορία μόνο εβδομήντα, ποσοστό ακινησίας 53%. Αυτοκινηταμάξες, στις οποίες συμπεριλαμβάνονται και οι INTER-CITY, το σύνολο είναι εκατόν τριάντα εννιά και είναι σε κυκλοφορία μόνο εβδομήντα εννιά.

Η ετήσια δαπάνη για ανταλλακτικά φτάνει τα δυο δισ. και λόγω κακοδιαχείρισης η προμήθεια -ακούστε πως γίνεται- γίνεται μόνο με έκτακτες προκαταβολές και όχι μέσω της αρμοδίας υπηρεσίας, της ΔΥΠΑ, όπως λέγεται. 'Ετσι, το κόστος πολλαπλασιάζεται λόγω υπερτιμολογήσεων και παράνομων ενεργειών, όπως συνέβη στο Μηχανοστάσιο Ρέντη. Δηλαδή, κάνουν ό,τι θέλουν.

Και η σπατάλη από τη Διοίκηση συνεχίζεται. Χαρακτηριστικά σας αναφέρω ότι για διαφήμιση του σιδηροδρόμου -και μάλιστα με απ' ευθείας ανάθεση-δόθηκαν εξακόσια ογδόντα πέντε εκατομμύρια σε τρεις μήνες προεκλογικώς, ενώ ο ίδιος ο Ο.Σ.Ε. τα δικά του υλικά, όπως είπα προηγουμένως, τα μεταφέρει με ιδιώτες. Αντιλαμβάνεσθε, επομένως, τι είδους διαφήμιση έκανε ο ΟΣΕ. Για άλλους λόγους την έκανε τη διαφήμιση.

Θα αναφέρω ένα άλλο παράδειγμα. Επειδή η υπάρχουσα πολυτέλεια και άνεση στο Μέγαρο της Καρόλου δεν τους αρκεί, προβαίνουν σε ενοικίαση τεσσάρων ορόφων συνολικής επιφάνειας τρισήμισι χιλιάδων τετραγωνικών μέτρων, με ενοίκιο εκατόν είκοσι εκατομμύρια το μήνα, που μαζί με τα άλλα έξοδα φτάνει τα εκατόν εβδομήντα. Δηλαδή, η λέξη "σπατάλη" ωχριά μπροστά σε τέτοιες πράξεις.

Και συνεχίζω: Η διοίκηση επιστρέφει σε επιχειρηματία της Θεσσαλονίκης πάνω από πεντακόσια εκατομμύρια δραχμές, ενώ έχουν παραγραφεί προ τριετίας τα δικαιώματά του παρά την αντίθετη γνώμη της αρμόδιας υπηρεσίας. Περιμένω τη δική σας ευαισθησία, κύριε Υπουργέ, σ' αυτό το θέμα γιατί τυγχάνει να κατάγεσθε από τη Θεσσαλονίκη. Δηλαδή, έχουμε μια καθαρά χαριστική πράξη. Αλλά ποιανού χρήματα χαρίζουν; Τα δικά τους;

Ακούστε άλλες ενέργειες της Διοίκησης: Προβαίνει στην έκδοση εταιρικών, όπως είπε προηγουμένως ο κύριος συνάδελφος, δηλαδή καρτών VISA για τον πρόεδρο, τον γενικό διευθυντή και τους βοηθούς. 'Ολα τα έξοδά τους στο εσωτερικό και το εξωτερικό χρεώνονται απευθείας στον Ο.Σ.Ε. χωρίς κανέναν έλεγχο. Οι ίδιοι αυτοελέγχονται. Εκτός και αν περιμένουν το Ελεγκτικό Συνέδριο μετά από τρία χρόνια και εσύ, φορολογούμενε 'Ελληνα, μόνιμη λιτότητα για να πιάσεις τους όρους του Μάαστριχτ. 

Προσέξτε άλλη πράξη της διοίκησης: Επειδή είναι γνωστά στα στελέχη του Ο.Σ.Ε. αυτά που σας λέω σήμερα, αλλά και πολύ περισσότερα, για να πετύχει η Διοίκηση τις αρεστές εισηγήσεις, αλλά και τη σιωπή από τα στελέχη αυτά έχει επιδοθεί σε μια ξέφρενη χορήγηση οικονομικών απολαβών, είτε με τη μορφή υπερωριακής απασχόλησης είτε με τη συμμετοχή σε αμειβόμενες επιτροπές. Χαρακτηριστικό παράδειγμα πρόσφατης συγκρότησης επιτροπής της οποίας κάθε μέλος θα πάρει το ποσό των τριών εκατομμυρίων δραχμών. Παρόμοιες επιτροπές είναι αρκετές. Θα καταθέσω πλήρη στοιχεία για όσα λέω, κύριοι συνάδελφοι.

Συνεχίζω: Κατά παράβαση του κανονισμού του Ο.Σ.Ε. περισσότερα από τριακόσια υπηρεσιακά στελέχη έχουν παραγκωνιστεί και τις θέσεις τους έχουν καταλάβει υφιστάμενοί τους για καθαρά κομματικούς λόγους ασφαλώς. Το κόστος όμως αυτών των ενεργειών από τις αντιμισθίες φθάνει το χρόνο στα πεντακόσια εκατομμύρια πέραν της δυσλειτουργίας του Οργανισμού.

'Ερχομαι στα έργα στις μεγάλες σπατάλες και τα τεράστια δυστυχώς σκάνδαλα, κύριε συνάδελφε από τη Λαμία: 'Οπως είναι γνωστό σε όλους μας ο ΟΣΕ θα πάρει το μεγαλύτερο κομμάτι από το Δεύτερο Πακέτο Ντελόρ, τετρακόσια εβδομήντα επτά δισεκατομμύρια δραχμές, όμως συνήθως -για να μη πω κατά κανόνα- κατασκευάζονται έργα που δεν πρόκειται να αποδώσουν κανένα όφελος, έργα που μένουν ανεκμετάλλευτα και δεν γίνονται αυτά που η προσφορά τους οικονομικά και εθνικά θα ήταν τεράστια. Αλλά και αυτά που γίνονται, γίνονται σκανδαλωδώς. 

Ξεκινώ με την τελευταία παρατήρηση: Τα περισσότερα έργα δόθηκαν με τη διαδικασία προεπιλογής ή απευθείας ανάθεση. Και συγκεκριμένα με απευθείας ανάθεση δόθηκαν έργα σηματοδότησης την τελευταία τριετία, ύψους σαράντα τεσσάρων δισεκατομμύριων δραχμών. Οι τιμές καθορίζονται με το τέχνασμα της αναπροσαρμογής με βάση της τιμές του 1985, ενώ είναι γνωστό, ότι οι τιμές για τα ηλεκτρονικά ειδικά μειώνονται αντί να αυξάνονται τα τελευταία χρόνια. Δηλαδή, τα έργα αυτά με διαγωνισμό κατά την άποψή μας δεν θα ξεπερνούσαν τα δεκαεπτά δισεκατομμύρια και δόθηκαν με σαράντα τέσσερα δισεκατομμύρια. Αντιλαμβάνεσθε τι γίνεται!

Συνεχίζω: Με απευθείας ανάθεση δεκαεπτά δισεκατομμυρίων δόθηκαν για τη συνέχιση των εργασιών στη σήραγγα των Τεμπών. Για τη συνέχιση.

Επίσης με απευθείας ανάθεση δόθηκαν τέσσερα δισεκατομμύρια διακόσια εκατομμύρια για την κατασκευή χωματουργικών και τεχνικών έργων σε δύο τμήματα κοντά στο Θριάσιο Πεδίο. Θα δώσω τα στοιχεία για να δούμε ακριβώς ποια τμήματα είναι αυτά. Εδώ προσέξτε τη μεθόδευση, κύριοι συνάδελφοι: Η αρχική εργολαβία γι' αυτό το έργο ήταν μόλις πεντακόσια εκατομμύρια και μετετράπη σε έργο που τελικά ξεπέρασε τα τέσσερα δισεκατομμύρια επτακόσια εκατομμύρια με τιμές της απολύτου αρεσκείας αυτών που διαπραγματεύονταν.

Και πάω παρακάτω: Δώρησαν σε κοινοπραξία εταιρειών ένα δισεκατομμύριο, με το αιτιολογικό, ότι βρέθηκαν μεγάλα κομμάτια βράχου τα οποία δυσκόλευαν τις εκσκαφές παρ' ό,τι το τιμολόγιο εκσκαφών προβλέπει εκσκαφές σε κάθε είδους έδαφος συμπεριλαμβανομένων και των βραχωδών. Θα καταθέσω τα στοιχεία και γι' αυτό.

'Ομως, επειδή, κύριοι συνάδελφοι, τα σκάνδαλα αυτού του είδους είναι ατέλειωτα θα αναφερθώ για λίγο σε επενδύσεις που έγιναν και μένουν ανεκμετάλλευτες από έλλειψη υπευθυνότητας, τσαπατσουλιά και προγραμματισμού.

Γραμμή Παλαιοφαρσάλων-Καλαμπάκας. 'Εγινε έργο είκοσι δισεκατομμυρίων για τη μετατροπή της γραμμής από ένα μέτρο σε κανονική 1,4, ώστε να συνδεθεί με το υπόλοιπο δίκτυο και ενώ πέρασαν τέσσερα χρόνια, παραμένει ανεκμετάλλευτη, γιατί δεν αγοράστηκαν οι στρωτήρες.

'Αλλο παράδειγμα. Σήραγγα Καλλιδρόμου, έργο ογδόντα δύο δισεκατομμυρίων, το οποίο καθυστερεί δύο χρόνια, γιατί 

Σελίδα 5869 

δεν βρέθηκε ο "κατάλληλος" εργολάβος, ο "βολικός" εργολάβος -ελπίζω να γίνομαι κατανοητός- και είναι έργο -προσέξτε- που μειώνει τη διαδρομή Αθήνας-Θεσσαλονίκης κατά είκοσι πέντε λεπτά και θα δώσει πνοή κατά την κατασκευή του στην ιδιαιτέρα μου πατρίδα, τη Φθιώτιδα, η οποία μαστίζεται από την ανεργία.

Συνεχίζω. Στη γραμμή Αθηνών-Θεσσαλονίκης-Ειδομένης, στην οποία τα τελευταία χρόνια έχει επενδυθεί το μεγαλύτερο μέρος των χρημάτων του Δεύτερου Κοινοτικού Πλαισίου Στήριξης, ο χρόνος διαδρομής παραμένει ο ίδιος. 'Εξι και δεκαπέντε λεπτά έκανε πρώτα, το ίδιο κάνει και τώρα, κύριε Πρόεδρε. Και ξέρετε γιατί; Γιατί ενώ κατασκευάζεται νέα γραμμή υψηλών ταχυτήτων, δεν γίνονται παράλληλα ελλείψει προγραμματισμού -για να μην πω τίποτα χειρότερο- και οι αντίστοιχες ανισόπεδες διαβάσεις, με αποτέλεσμα η ταχύτητα διέλευσης να παραμένει η ίδια. Αναγκάζεται το τρένο να σταματάει σ' αυτά τα σημεία.

'Αλλο παράδειγμα. Κατασκευή του τμήματος Καλαμάκι-νέος σιδηροδρομικός σταθμός Κορίνθου της νέας γραμμής Αθηνών-Πατρών.

Προσέξτε. Το τμήμα αυτό είναι "τυφλό" και δεν πρόκειται να χρησιμοποιηθεί στην πρώτη φάση λειτουργίας της γραμμής μέχρι την Κόρινθο, αλλά θα χρησιμοποιηθεί, όταν ολοκληρωθούν οι εργασίες όλης της γραμμής μέχρι την Πάτρα, που υπολογίζεται να τελειώσουν μετά το 2010. Δηλαδή, πληρώνουμε το 1997 για έργο, που πιθανόν να λειτουργήσει το 2010, αν μέχρι τότε δεν έχουμε καμία άλλη αλλαγή, γιατί συνέχεια αλλαγές έχουμε στο δίκτυο.

Και έρχομαι σε ένα ακόμη σοβαρότερο θέμα, την ηλεκτροκίνηση της γραμμής Θεσσαλονίκης-Ειδομένης.

Ακούστε τι έγινε εδώ. Παρ' ότι η ηλεκτροκίνηση του τμήματος Θεσσαλονίκης-Ειδομένης έχει τελειώσει προ διετίας και στην οποία έχουν επενδυθεί με σημερινές τιμές άνω των επτάμισι δισεκατομμυρίων δραχμών, δεν έχει ακόμα λειτουργήσει. Και δεν λειτούργησε όχι μόνο διότι δεν παραγγέλθηκαν έγκαιρα οι ηλεκτρομηχανές -μπορούσαν άλλωστε να ενοικιαστούν ηλεκτρομηχανές- αλλά κυρίως διότι ακόμη δεν έχει συνταχθεί και εγκριθεί ο κανονισμός λειτουργίας και ασφαλείας της ηλεκτροκίνησης. 'Εργο το πολύ είκοσι ημερών, ενώ οι χρυσοφόροι σύμβουλοι πληρώνονται και κάθονται. Αλλά ποιος να νοιαστεί για ολοκληρωμένη δουλειά στον ΟΣΕ; 'Αλλα είναι τα ενδιαφέροντα της διοίκησης.

Κυρίες και κύριοι συνάδελφοι, εδώ θέλω να κάνω μία ακόμα σοβαρή επισήμανση και περιμένω άμεσα -όταν κατέβω, κύριε Υπουργέ - την απάντησή σας για το εάν είναι σωστές οι πληροφορίες μας.

Από πληροφορίες μας, λοιπόν, από την Ευρωπαϊκή 'Ενωση έχουμε ότι διεκόπη η χρηματοδότηση από το Ταμείο Συνοχής από τον Οκτώβριο του 1996 στον Ο.Σ.Ε. και από τον Ιανουάριο του 1997 διεκόπη και η χρηματοδότηση από το Δεύτερο Πακέτο Ντελόρ, διότι -λέει- η διοίκηση του Ο.Σ.Ε. δεν εκχώρησε τη διαχείριση των έργων στην "ΕΡΓΟΣΕ", τη θυγατρική, όπως όφειλε να πράξει από διετίας περίπου.

Είναι φανερό, ότι η διοίκηση του Οργανισμού κόπτεται να υπογράψει η ίδια όλες τις συμβάσεις των έργων και μετά να δώσει τη διεκπεραίωση στην "ΕΡΓΟΣΕ". 'Ηδη μέχρι στιγμής από τα τετρακόσια εβδομήντα επτά δισεκατομμύρια δραχμές του Δεύτερου Πακέτου Ντελόρ δημοπράτησε τα τριακόσια δέκα δισεκατομμύρια. Φαντάζομαι ότι όλοι μας γνωρίζουμε τους λόγους αυτής της καθυστέρησης. Κι εδώ θα πω μια βαριά κουβέντα: Μάλλον οι μίζες έχουν τον πρώτο λόγο και όχι η ανάπτυξη σ' αυτές τις αποφάσεις της διοικήσεως και στην καθυστέρηση.

Ελπίζω να μην είναι σωστές οι πληροφορίες μου, αν και ισχύουν οι μίζες, οι αναθέσεις και όλα τα άλλα, οπότε να δούμε τι θα κάνουμε. Αν όμως είναι σωστές οι πληροφορίες, τότε να δούμε ποιος θα πληρώσει τα σπασμένα και ποιος θα τιμωρήσει, ή αν θα τιμωρήσει αυτές τις διοικήσεις.

Κυρίες και κύριοι συνάδελφοι, για όσα σκληρά κατήγγειλα και πάρα πολλά που έχω ακόμη να πω και ίσως πω μερικά στη δευτερολογία μου, θα καταθέσω πλήρη στοιχεία στην Εθνική Αντιπροσωπεία, όπως κάνω άλλωστε κάθε φορά. 'Ομως επιπρόσθετα θα σας διαβάσω κάποια αποσπάσματα από μια κρίσιμη συνεδρίαση του Διοικητικού Συμβουλίου του Ο.Σ.Ε. και μάλιστα από συγκεκριμένο άνθρωπο, τα οποία -δηλώνω εκ των προτέρων- τα προσυπογράφω και εγώ. Απευθυνόταν στη Διοίκηση του ΟΣΕ. Διαβάζω τα αποσπάσματα: "Αλλά θα επισημάνω τις συμπτώσεις. Η πρώτη σύμπτωση είναι ότι ο ΟΣΕ διαχειρίζεται όλα τα έργα με το σύστημα της προεπιλογής. Σχεδόν καμία εξαίρεση." -αυτά που έλεγα προηγουμένως- "Ελπίζω να είστε ενήμεροι ότι το Υπουργείο Χωροταξίας έχει στείλει εγκύκλιο σε όλους τους Οργανισμούς τι είναι και πώς εφαρμόζεται η προεπιλογή. Φαίνεται όμως, ότι ο μόνος ο οποίος δεν έχει αυτιά να ακούσει, είναι ο Ο.Σ.Ε.."

Και συνεχίζω σε άλλο σημείο της ομιλίας του: "Κατά περίεργο τρόπο, οι ίδιοι άνθρωποι για τα ίδια έργα σε διαφορετική εποχή, που δεν απέχει μεταξύ τεσσάρων ή πέντε μηνών, αξιολογούν διαφορετικά τις ίδιες επιχειρήσεις κ.λπ.". Και συνεχίζει: "Ο ίδιος κύκλος προσώπων συμμετέχει συνήθως στη σύνθεση των ίδιων επιτροπών εργασίας.".

Και καταλήγει σ'αυτό το μέρος της παρεμβάσεώς του: "Προκειμένου να προστατευθεί εξ αιτίας των συμπτώσεων, ξέρετε, οι Εισαγγελείς δεν αναζητούν προθέσεις, από συμπτώσεις κινούνται "-λέει ο ομιλητής-" πριν ανοίξουν την πόρτα στον Εισαγγελέα για να διερευνήσει τις συμπτώσεις, σας καλώ να το κάνετε εσείς".

Και συνεχίζω με άλλο απόσπασμα της ομιλίας του: "Υπάρχουν ορισμένοι που οι αποδοχές τους φθάνουν σταθερά το ένα εκατομμύριο διακόσιες χιλιάδες δραχμές το μήνα, μόνο από ανατιθέμενα έργα. Υπάρχει μια ευκολία στη δαπάνη χρημάτων για πράγματα που όφειλαν να φτιάξουν οι υπηρεσίες του Ο.Σ.Ε. στο κανονικό τους ωράριο. Ανακαλύφθηκε η θεωρία ότι πρέπει να γίνονται επιτροπές στις οποίες ανατίθενται και οι οποίες μπορεί να χρηματοδοτούνται από τρίτους. Προσέξτε, υπάρχει μια φάμπρικα χρημάτων και ανθρώπων που πλουτίζουν δι'αυτού του τρόπου μέσα στον Ο.Σ.Ε. και πολλά ακόμα".

Κύριοι συνάδελφοι, αυτά και πολύ περισσότερα επεσήμανε στη συνεδρίαση του Διοικητικού Συμβουλίου του Οργανισμού του Ο.Σ.Ε. ο ίδιος ο Υπουργός κ.Καστανίδης. Και τα προσυπογράφω και εγώ, κύριε Καστανίδη. Μπράβο σας. 'Ομως, μπορείτε να μου πείτε ποιος απ'όσους ο ίδιος υπονοούσατε με την καταγγελία σας, οδηγήθηκε στον Εισαγγελέα;

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Παναγιώτης Ν. Κρητικός): Το τρένο σφυρίζει, μπαίνει στο σταθμό. 

ΑΘΑΝΑΣΙΟΣ ΧΕΙΜΑΡΑΣ: 'Η ποιος από τη διοίκηση ξηλώθηκε μια και οι ίδιοι δεν είχαν την ευαισθησία να το κάνουν μόνοι τους; 'Η μήπως, κάποιος άλλος από τα στελέχη που υπαινιχθήκατε -που είναι μέσα στις ίδιες τις επιτροπές- απομακρύνθηκε από τη θέση του; Κανένας μέχρι στιγμής. Μήπως, τουλάχιστον σήμερα, πέντε μήνες μετά τις καταγγελίες σας, μπήκε τάξη στον Ο.Σ.Ε.; Ασφαλώς όχι.

Ακούστε, λοιπόν, τι γράφει μεταξύ των άλλων, σε προχθεσινή της ανακοίνωση, η Ομοσπονδία του Οργανισμού που πρόσκειται στο ΠΑ.ΣΟ.Κ., όπως όλοι γνωρίζουμε: "Aλλού πρέπει να στρέψουν την προσοχή τους, αν θέλουν να εξυγιάνουν τα οικονομικά του Ο.Σ.Ε. Πρώτα, πρέπει να κόψουν το βήχα στα τρωκτικά που λυμαίνονται τον Ο.Σ.Ε.

(Στο σημείο αυτό και πάλι ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε. Ούτε μισό λεπτό. 

Να αξιοποιήσουν το έμπειρο προσωπικό του και να σταματήσει η προσοδοφόρα για πολλούς φάμπρικα των εργολαβιών. Να σταματήσει το αίσχος των ηθικών, εικονικών και χαρισματικών παροχών κ.λπ. Να πάρουν τις πολιτικές τους ευθύνες για την κατάντια του σιδηροδρόμου που με τις πολιτικές τους, δεν μπορεί να συγκεντρώσει ούτε το 20% των εξόδων λειτουργίας του κ.λπ.". 

Δε νομίζω, κύριοι συνάδελφοι, ότι χρειάζεστε περισσότερες αποδείξεις απ'αυτά που σας είπα μέχρι σήμερα, για να 

Σελίδα 5870 

καταλάβετε πώς κυβερνάται αυτός ο Τόπος και ιδιαίτερα οι οργανισμοί.

Σας ευχαριστώ πολύ.

(Στο σημείο αυτό ο κύριος Βουλευτής κ. Αθανάσιος Χειμάρας καταθέτει στα Πρακτικά τα προαναφερθέντα έγγραφα τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου)

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βασίλειος Βύζας, Βουλευτής Κοζάνης έχει το λόγο.

ΒΑΣΙΛΕΙΟΣ ΒΥΖΑΣ: Κύριε Πρόεδρε, κυρίες και κύριοι συνάδελφοι, όταν προ διμήνου περίπου αποφασίσαμε τα μέλη της ΟΚΕ Μεταφορών και Επικοινωνιών να καταθέσουμε τη σημερινή μας επερώτηση, ως νέο μέλος της Αίθουσας αυτής, μου γεννήθηκαν ορισμένες απορίες ως προς την πολιτική προσωπικότητα του κατά τα άλλα αξιότιμου Υπουργού Μεταφορών και Επικοινωνιών. 'Αλλες οι εντυπώσεις, όταν παρενέβαινε και ασκούσε κριτική σαν κυβερνητικός Βουλευτής και άλλες οι σημερινές, που τον παρακολουθώ στην πολιτική του και δράση, ως πολιτικό προϊστάμενο Δημοσίων Επιχειρήσεων, σημαντικών για την ανάπτυξη της Χώρας και την εξυπηρέτηση του πολίτη.

'Ετσι, μελετώντας με προσοχή τα πρακτικά μιας πολύ σοβαρής κοινής συνεδρίας των διοικητικών συμβουλίων του Ο.Σ.Ε. και του ΕΡΓΟΣΕ - και θα πω ότι οι κύριες πληροφορίες μου σ' αυτήν τη συνεδρία είναι από λόγια του κυρίου Υπουργού- διαπίστωσα τα εξής:

Πρώτον, ότι ο κύριος Υπουργός εισέβαλε αιφνιδίως και απρόσκλητος σε αυτή τη συνεδρία -και καλά έκανε- διότι δι' αυτού του τρόπου θα πρέπει τα στελέχη των διαφόρων οργανισμών να αιφνιδιάζονται και να ελέγχονται.

Δεύτερον, στις τοποθετήσεις του κατά τη συνεδρίαση ήταν τόσο ορμητικός, που θα μου επιτρέψει ο κύριος Υπουργός να πω ότι ήταν μια ακυβέρνητη αμαξοστοιχία, παρά μαζεύοντας όλα τα μέλη των διοικητικών συμβουλίων, τόσο του Ο.Σ.Ε., όσο και του ΕΡΓΟΣΕ και καταγγέλλοντας ατασθαλίες οικονομικές, παραλείψεις διοικητικοοικονομικές, απειλές και εξοβελισμούς προς άπαντες τους υπηκόους των Σιδηροδρόμων Ελλάδας.

Τρίτον, δυστυχώς να συγχωρεί όλα τα αμαρτήματα των παρισταμένων και των συνεργατών τους σε οποιαδήποτε βαθμίδα, τα οποία ως εδήλωσε γνωρίζει καλώς και αποδεδειγμένα εξ εγγράφων και μαρτύρων, πράγμα που νομίζω ότι δεν το δικαιούται.

Τέταρτον, να απειλεί τους οποιουσδήποτε τολμήσουν να καταγγείλουν ή να πληροφορήσουν τα Μέσα Μαζικής Ενημέρωσης, με υψηλότατες ποινές. 

Πραγματικά, κύριε Υπουργέ, εγώ προσωπικά εκπλήσσομαι, παρακολουθώντας το χαρακτήρα σας και δεν θέλω να σας δώσω επίθετα πολιτικού δικτάτορα ή Φαρισαίου ή γραμματέως για να τα δανειστώ από τον προηγούμενο μήνα, ως επίκαιρα.

Αλήθεια, όμως, αφού έχετε στοιχεία και δεν τα καταθέτετε, δίδετε άφεση αμαρτιών στους πολιτικούς υφισταμένους, όταν πολύ καλά γνωρίζετε ότι σ' αυτό το Κράτος, αν υποφέρουμε και δεν μπορούμε να πάμε μπροστά στην ανάπτυξη ενώ όλοι μας εκτιμούμε σ' αυτήν την Αίθουσα ότι η μέγιστη ευθύνη ανήκει στη Δημόσια Διοίκηση;

'Υστερα απ' αυτά που πληροφορηθήκαμε μόνο από την κοινή συνεδρία του Ο.Σ.Ε. και του ΕΡΓΟΣΕ, διαπιστώνουμε ότι η διοίκηση του Ο.Σ.Ε., ούτε ηθική, ούτε χρηστή ούτε τιμία είναι.

Τέλος, γιατί ο Ο.Σ.Ε. δε δίνει την ευκαιρία στην ΕΡΓΟΣΕ να αναπτυχθεί και θέλει να είναι αυτός προιστάμενός της και κατά συνέπεια να χάνουμε, όπως πληροφορούμαι, χρηματοδοτήσεις από την Ευρωπαϊκή 'Ενωση από τον Οκτώβριο και ύστερα;

Είχα πράγματι διαφορετική αντίληψη για την πολιτική προσωπικότητά σας. Τι καλύτερη, όμως, ευκαιρία θα έχετε τώρα, προκειμένου να αποκαταστήσετε χρηστές λειτουργίες διαχείρισης και διοίκησης, όταν δε στέλνετε "πακέτο" με στοιχεία που έχετε, τους αμαρτήσαντες υψηλόμισθους που η Κυβέρνησή σας ανέθρεψε, στον αρμόδιο λειτουργό της Δικαιοσύνης; Εκτός αν δεν έχετε στοιχεία.

Εμείς, όμως, κύριε Υπουργέ, είμαστε υποχρεωμένοι, εκ καθήκοντος προς τον Ελληνικό Λαό, να καταγγείλουμε μαζί με τους προλαλήσαντες όλα τα κακά της διαχείρισης στον Ο.Σ.Ε. και ό,τι άλλο για τις σημαντικές αυτές δημόσιες επιχειρήσεις που έχετε την τιμή να είστε πολιτικός προϊστάμενός τους, με στοιχεία που καταθέτουμε σήμερα στα Πρακτικά της Βουλής, με αναφορές στις οποίες απαξιώσατε να απαντήσετε, προφασιζόμενος τύπους και όχι ουσία, με ερωτήσεις βεβαίως και με φωτοτυπίες δημοσιευμάτων του Τύπου, που καταθέτουμε σήμερα πάλι στη Βουλή.

Είναι τόσα τα αμαρτήματα του Ο.Σ.Ε. που προϊστασθε που δεν είναι δυνατόν, έστω και επιγραμματικώς, να αναφερθούν όλα στο χρόνο που δικαιούμαι στη συνεδρία αυτής της Βουλής.

Να μερικά: Η προεπιλογή αναδόχων στα μεγάλα έργα των δεκάδων και εκατοντάδων δισεκατομμυρίων. Η εναλλαγή των ιδίων ακριβώς προσώπων στις επιτροπές κρίσεων των αναδόχων εταιρειών. Η αξιολόγηση των αναδόχων, άλλοτε με άριστα ή πολύ καλά και άλλοτε μέτρια ή κακά από τις ίδιες επιτροπές και τα ίδια πρόσωπα. Η υπερτιμολόγηση και αναπροσαρμογή της αμοιβής του έργου των συμβούλων γενικής υποστήριξης. Το απρογραμμάτιστο των έργων. Η αμαρτωλή πρόσληψη προσωπικού. Η καθυστέρηση απορρόφησης κονδυλίων από το Δεύτερο Πακέτο του Κοινοτικού Πλαισίου Στήριξης. Οι ατασθαλίες και οι προεπιλογές στη διαδικασία και τελική κρίση των σηράγγων, Τεμπών, Πλαταμώνα και Καλλιδρόμου. Επιφυλάσσομαι για τη δευτερολογία, ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωνσταντίνος Καραμηνάς, Βουλευτής Σάμου, έχει το λόγο.

ΚΩΝΣΤΑΝΤΙΝΟΣ ΚΑΡΑΜΗΝΑΣ: Κύριε Πρόεδρε, κυρίες και κύριοι συνάδελφοι, το εν πολλαίς αμαρτίαις περιπεσόν, κατά το παρελθόν Υπουργείο Μεταφορών, με τις αμαρτωλές ΔΕΚΟ και τους αμαρτωλούς Οργανισμούς, επανέρχεται στην επικαιρότητα, δυστυχώς και πάλι, με την αρνητική του εικόνα.

Υπήρξε ατυχώς για την Ελλάδα και τους 'Ελληνες ένα μικρό διάλειμμα τριάμισι ετών διακυβέρνησης της Χώρας από τη Νέα Δημοκρατία, που ο Ο.Σ.Ε. έφερνε εις πέρας με 100% απορροφητικότητα, το αναπτυξιακό πρόγραμμα του Α'Πακέτου Ντελόρ, ύψους τριακοσίων είκοσι οκτώ εκατομμυρίων (328.000.000) ECU.

Θα ενθυμείσθε όλοι ότι η Ευρωπαϊκή 'Ενωση απένειμε τότε συγχαρητήρια στον Ο.Σ.Ε. για τη συνέπεια και ακρίβεια εκτελέσεως του προγράμματος και κυρίως για την ετοιμότητα των υπηρεσιών του Ο.Σ.Ε. να αναλάβουν και το πρόγραμμα του Β'Πακέτου Ντελόρ και εκείνο το διάστημα χαρακτηρίστηκε η Επενδυτική 'Ανοιξη του ΟΤΕ.

Δυστυχώς, για τον Τόπο, επακολούθησε ο επενδυτικός χειμώνας της Κυβερνήσεως του ΠΑ.ΣΟ.Κ. στον Ο.Σ.Ε. Παρά τα τετρακόσια εβδομήντα επτά δισεκατομμύρια (477.000.000.000) δραχμές των κοινοτικών προγραμμάτων που διετέθησαν χάρη στην προεργασία και συνέπεια που επέδειξε προηγουμένως ο Ο.Σ.Ε., σήμερα, ύστερα από τριάμισι χρόνια, έχουν κατασπαταληθεί εκατόν είκοσι τέσσερα δισεκατομμύρια (124.000.000.000) δραχμές. Κανένα έργο δεν ολοκληρώνεται.'Ολα κινούνται από κακή διαχείριση και αισχρές συναλλαγές με εργολάβους και, γενικά, έχει επικρατήσει ρεμούλα, αδιαφάνεια και αναξιοκρατία.

Οι καταγγελίες του Βουλευτή του ΠΑ.ΣΟ.Κ. κ. Κεδίκογλου, καθώς και η προαναγγελία επεμβάσεως Εισαγγελέων από τα πιο επίσημα χείλη, αυτά του Υπουργού Μεταφορών κ. Καστανίδη σε αιφνιδιαστική παρέμβασή του στο Διοικητικό Συμβούλιο του Ο.Σ.Ε., αλλά και η μετέπειτα σιωπή ή φύμωσή του, δίνουν το μέτρο της διαφθοράς στον Ο.Σ.Ε.. Σε θερμοκήπιο σκανδάλων και σπατάλης δισεκατομμυρίων έχουν εξελιχθεί ο Ο.Σ.Ε. και η ΕΡΓΟΣΕ. Τα Πακέτα Ντελόρ με τα δισεκατομμύρια μπορεί ακόμη να μην έφεραν την πολυπόθητη ανάπτυξη, κατάφεραν όμως, η διαφθορά, ο εκμαυλισμός συνειδήσεων, οι μίζες να γίνουν τα κύρια εργαλεία κάθε δραστηριότητας.

Θα προσπαθήσω να ταξινομήσω σε κατηγορίες, αλλά και 

Σελίδα 5871 

με συγκεκριμένα στοιχεία, την κακοδιαχείριση του Ο.Σ.Ε. και ΕΡΓΟΣΕ.

Πρώτον, αερητζήδες, εταιρίες με ελάχιστους μήνες ζωής και χωρίς εμπειρία, συγκεκριμένα η Aerodynamics Consulting S.A. που συστήθηκε μόλις το Σεπτέμβριο του '93 και η ανάθεση έγινε στις 6.6.1994, αναλαμβάνει σύμβουλος γενικής υποστήριξης. Η αμοιβή του συμβούλου γενικής υποστήριξης σύμφωνα με σύμβαση που υπογράφθηκε στις 15.2.1995 ήταν διακόσια εκατομμύρια (200.000.000) δραχμές για τέσσερα χρόνια.'Ομως σε δέκα επτά μήνες 4.7.1996 έφθασε στα ενιακόσια είκοσι πέντε εκατομμύρια (925.000.000) δραχμές, κατόπιν αλλεπάλληλων αυξήσεων του συμβατικού τμήματος.

Το κωμικοτραγικό της υπόθεσης όμως είναι, ότι οι σύμβουλοι εφευρέθηκαν γιατί υποτίθεται ότι οι κρατικοί Oργανισμοί δε διαθέτουν την κατάλληλη υποδομή, ούτε ανθρώπους με σύγχρονες γνώσεις. Στην πράξη βέβαια αποδείχθηκε ότι οι εταιρίες που προσλήφθηκαν σύμβουλοι, όχι μόνο δεν έχουν καμία σχέση με το αντικείμενο, αλλά χρησιμοποιούν τους υπαλλήλους του κρατικού Oργανισμού για να φτιάχνουν τις μελέτες που οι σύμβουλοι έχουν υποχρέωση να συντάξουν. Και αυτοί οι υπάλληλοι του Ο.Σ.Ε. παίρνουν το 15% της αμοιβής του συμβούλου.'Ετσι ο ελέγχων γίνεται ταυτόχρονα και ελεγχόμενος.

Β. Το Διοικητικό Συμβούλιο του Ο.Σ.Ε. μόνο για το 1996 ενέκρινε δάνεια σε δραχμές ή συνάλλαγμα ύψους 80,6 δισεκατομμυρίων δραχμών.

Βλέπετε οι ανάγκες του αδηφάγου αυτού Οργανισμού, είναι μεγάλες και επειδή τρώγοντας έρχεται η όρεξη, ερχόμαστε στο τρίτο Γ. σκάνδαλο της διαφημιστικής καμπάνιας του Ο.Σ.Ε., που φθάνει στο προκλητικό ποσό των εξακοσίων ογδόντα πέντε εκατομμυρίων (685.000.000) δραχμών και μάλιστα, τα διακόσια εκατομμύρια (200.000.000) στις 23.8.1996, δηλαδή την ημέρα που διαλύεται η προηγούμενη Βουλή και προκηρύσσονται οι εκλογές της 22ας Σεπτεμβρίου 1996.'Ολοι βέβαια εντός και εκτός αυτής της Αίθουσας, καταλαβαίνουμε για ποιο λόγο δόθηκαν αυτά τα χρήματα.

Δ: 'Ενα άλλο θέμα που και τον πιο καλόπιστο τον ωθεί σε σκέψεις είναι οι απευθείας αναθέσεις και στη συνέχεια οι επαυξήσεις των συμβατικών κονδυλίων. Θα αναφέρω τρία χαρακτηριστικά παραδείγματα.

Πρώτον: Ενώ το αρχικό συμβατικό ποσό του έργου για τη νέα διπλή σιδηροδρομική γραμμή Αθηνών-Κορίνθου ήταν 509 εκατομμύρια την 1.10.1994, στις 8.1.1997 με επαυξήσεις, απευθείας αναθέσεις φθάνουν στο ιλιγγιώδες ποσό των 4,7 δισεκατομμυρίων.

Δεύτερον: Ανατέθηκε το έργο για τις παραλλαγές της σιδηροδρομικής γραμμής Θεσσαλονίκης-Αλεξανδρούπολης σε γνωστή τεχνική εταιρία σκανδαλωδώς με έκπτωση 85,05%. 'Εκτοτε για να σωθεί η επιχείρηση επακολουθούν επεκτάσεις, απευθείας αναθέσεις, αυξήσεις συμβατικών δαπανών.

Τρίτον: Πρόκειται για κλασσική περίπτωση διαπλεκομένων συμφερόντων και αφορά το έργο κατασκευής σηράγγων Τεμπών, γέφυρας Πηνειού. 'Ολοι γνωρίζετε, όπως και ολόκληρος ο Ελληνικός Λαός σε ποιον ανατέθηκε το έργο και με ποιον τρόπο. Δε θα αναφερθώ στη σιδηροδρομική σήραγγα Καλλιδρόμου, όπου το φαγοπότι θα ήταν της τάξεως των ογδόντα δύο δισεκατομμυρίων, διότι, έστω και την τελευταία στιγμή, απεφεύχθη.

Είναι πολλά αυτά τα οποία μπορούμε να αναφέρουμε. Θα το επιχειρήσω στη δευτερολογία, αλλά εκείνο που είναι σίγουρο είναι ότι αν έτσι αντιλαμβάνεται ο κ. Σημίτης και το ΠΑΣΟΚ τον εκσυγχρονισμό που επαγγέλλεται, η Νέα Δημοκρατία και ο Ελληνικός Λαός τους το χαρίζει.

ΠΡΟΕΔΡΕΥΩΝ (Παναγιώτης Ν. Κρητικός): Ο Υπουργός Μεταφορών και Επικοινωνιών κ. Χάρης Καστανίδης έχει το λόγος.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Πόσος είναι ο χρόνος μου, κύριε Πρόεδρε;

ΠΡΟΕΔΡΕΥΩΝ (Παναγιώτης Ν. Κρητικός): Μισή ώρα η πρωτολογία σας, δεκαπέντε λεπτά η δευτερολογία και δέκα η τριτολογία και υπάρχουν οι παρεμβάσεις εκ του Συντάγματος.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Τις καλύτερες ευχές μου σε όλους τους συναδέλφους για τις γιορτές του Πάσχα. Θα έλεγα πάντως ότι το περιεχόμενο των όσων είπαν οι συνάδελφοι της Νέας Δημοκρατίας δεν είναι αναστάσιμο. Θα φροντίσω όμως με βάση τις παρατηρήσεις τους και στο χρόνο που έχω να δώσω συγκεκριμένες απαντήσεις έναντι των πολύ αφηρημένων πραγμάτων που ελέχθησαν.

Κύριε Πρόεδρε, κύριοι συνάδελφοι, ο Κοινοβουλευτικός 'Ελεγχος -και όλοι μας τον υπηρετούμε, πρέπει να πω με πολύ μεγάλο σεβασμό- είναι ένα θαυμάσιο μέσο, ελέγχου της Κυβέρνησης. Φοβούμαι, όμως, ότι η διάθεση, για να χρησιμοποιήσω μία επιεική έκφραση υπερβολής, μπορεί να ακυρώσει τελικά στην πράξη τη χρησιμότητά του. Θα φροντίσω όμως μέσα από τις απαντήσεις μου να αναδείξω αυτό που ως γενική αρχή διατύπωσα προηγουμένως.

Θα προσέξατε, κύριοι συνάδελφοι, ότι έγινε εκτενής αναφορά από τους επερωτώντες στα Πρακτικά μιάς κοινής συνεδρίασης των διοικητικών συμβουλίων του Ο.Σ.Ε. και της ΕΡΓΟΣΕ. Ο κ. Χειμάρας μάλιστα αναφέρθηκε στα όσα ο ομιλών είπε σε εκείνη την αιφνιδιαστική επίσκεψή του στην κοινή συνεδρίαση. Χαίρομαι γιατί τα Πρακτικά αυτά σήμερα χρησιμοποιούνται. 'Οπως και εσείς θα αντιληφθήκατε ότι οι συνάδελφοι της Νέας Δημοκρατίας αξιοποιούν -και ορθά πράττουν, μόνο που με διαφορετικά συμπεράσματα απ' ό,τι θα όφειλαν- θέματα τα οποία εγώ ανέδειξα. Δεν τα ανέδειξαν οι ίδιοι, δεν τα προκάλεσαν με κάποιο άλλο τρόπο. Η συγκεκριμένη παρέμβαση του Υπουργού Μεταφορών ήταν που τροφοδότησε τις στήλες του Τύπου, στον οποίο πάντως δεν ενεγράφησαν πάντοτε ορθή τα όσα ειπώθηκαν εκείνο το απόγευμα. Ξέρετε ότι στα διοικητικά συμβούλια των δημοσίων οργανισμών και επιχειρήσεων συμμετέχουν και εκπρόσωποι των εργαζομένων από διάφορες συνδικαλιστικές παρατάξεις. Εκπρόσωποι, οι οποίοι δεν πρόσκεινται μόνο στο ΠΑΣΟΚ.

'Ετσι, λοιπόν, αποκτά αυτονόητη αξία ότι τα όσα είπε ο Υπουργός Μεταφορών, τα είπε εις επήκοον ανθρώπων και που θα μπορούσαν να ελέγξουν. Οφείλω να ενημερώσω το Σώμα ότι το Δ.Σ. του Ο.Σ.Ε. έχει αποφασίσει εδώ και πολλούς μήνες κάθε έγγραφο που αφορά τους Οργανισμούς διατίθενται στα μέλη του Διοικητικού Συμβουλίου και βέβαια σε οποιοδήποτε άλλο πολιτικό παράγοντα πολιτικό Κόμμα το ζητήσει. Παλαιότερα αυτό δεν ίσχυε και θα ήθελα για το λόγο αυτό να το επισημάνω.

Θα σας ζητούσα κύριοι συνάδελφοι, της Νέας Δημοκρατίας να αναζητήσετε στο παρελθόν ανάλογη απόφαση. Θα παρακαλέσω μάλιστα, σε απόδειξη πιθανού ισχυρισμού σας, να καταθέσετε και τις σχετικές αποφάσεις του Ο.Σ.Ε..

Το πρώτο, λοιπόν, συμπέρασμα είναι -για να δούμε λίγο και τις αντιφάσεις- ότι αντικείμενο της επερώτησης είναι ό,τι προκάλεσε τελικά η επέμβαση του Υπουργού Μεταφορών και Επικοινωνιών.

Το δεύτερο που θέλω να παρατηρήσω είναι, ότι χρειάζεται προσεκτική ανάγνωση των πρακτικών αυτής της κοινής συνεδρίασης των Διοικητικών Συμβουλίων του Ο.Σ.Ε. και της ΕΡΓΟΣΕ. Μπορεί να ανατρέξει σ' αυτά κανείς ανά πάσα στιγμή. 'Αλλωστε οι συνάδελφοι της Νέας Δημοκρατίας τα έχουν και τα ανέγνωσαν. Αυτό το οποίο λέγω είναι ότι υπάρχουν φήμες. Δεν υιοθετώ τίποτα. Αλλά επικαλούμενος ένα παραδοσιακό δόγμα λέγω, ότι δεν πρέπει απλώς να είναι, αλλά και να φαίνεται τίμια η γυναίκα του Καίσαρος. Στην παρέμβασή μου αυτή υποστήριξα ότι εντοπίζονται πολλές περίεργες συμπτώσεις, που θα μπορούσαν να αποτελέσουν και αντικείμενο εισαγγελικής ερεύνης. Πριν όμως συμβεί αυτό είναι καλό μετά από την έκκληση που σας κάνω και όσα σας παρουσιάζω να λάβετε τα μέτρα σας. Θα σας πω ποιά μέτρα ελήφθησαν.

Επιτρέψτε μου όμως να επισημάνω μία αντίφαση. Ακούσατε προηγουμένως τους συναδέλφους της Νέας Δημοκρατίας να ισχυρίζονται ότι απωλέσθη χρόνος ικανός για το έργο στο Καλλίδρομο με συνέπεια να κινδυνεύουμε να χάσουμε χρηματοδοτήσεις από την Ευρωπαϊκή 'Ενωση. Την ίδια, δε, 

Σελίδα 5872 

ώρα ισχυρίζονται ότι η παρέμβαση ήταν ορθή, ότι έπρεπε δηλαδή να γίνει.

Δεν μπορούν να ισχύσουν και τα δύο, κύριοι συνάδελφοι. 'Η θα πρέπει να υλοποιηθεί μία απόφαση, η οποία δε κρατά απλώς τα προσχήματα, αλλά διαφυλάσσει το κύρος ενός Οργανισμού, οπότε θα υπάρξει αναγκαστικά μία μικρή χρονική καθυστέρηση στην εκτέλεση του έργου. 'Η δε θα αναζητήσουμε την ορθή διάσταση των πραγμάτων, οπότε βεβαίως αυτά θα κινηθούν με πιο γρήγορους ρυθμούς, αλλά οι εξελίξεις θα δικαιώσουν όσους σκέφτονται ότι μπορεί να υπήρξαν και φαινόμενα περίεργα.

Κύριοι συνάδελφοι, απέφυγα επί πολλούς μήνες να μιλήσω δημοσίως γι' αυτήν την απόφαση. Και αυτό για δύο λόγους. Πρώτον, διότι διορθώθηκαν τα πράγματα στα έργα του Καλλιδρόμου. Πρέπει να ξέρετε ότι πρόκειται ένα από τα μεγαλύτερα έργα, ύψους ογδόντα πέντε δισεκατομμυρίων δραχμών περίπου. Πράγματι, μετά τη δική μου παρότρυνση υπήρξαν διορθωτικές παρεμβάσεις από τη Διοίκηση του Ο.Σ.Ε. και της "ΕΡΓΟΣΕ".

Ο δεύτερος λόγος που απέφυγα να μιλήσω δημοσίως είναι γιατί στην αγορά είναι καλό να επηρεάσει μια σταθερότητα που έχει σχέση με την επιχειρηματική πρωτοβουλία και την επιχειρηματική διάθεση, όσων εμπλέκονται στα δημόσια έργα γενικώς.

Σήμερα, όμως θα σας δώσω, ορισμένα στοιχεία. Ο Ο.Σ.Ε. υλοποιεί το πρόγραμμα εκσυγχρονισμού του χρησιμοποιώντας για μεγάλο χρονικό διάστημα το σύστημα της προεπιλογής. 

Επιτρέψτε μου εδώ να ανοίξω μια παρένθεση. Επιτρέπεται και από την ισχύουσα εθνική νομοθεσία, όπως και την ευρωπαϊκή, η εφαρμογή του συστήματος της προεπιλογής, όταν κρίνεται ότι ένα έργο είναι ιδιαίτερης τεχνολογικής ή οικονομικής σημασίας. Αλλά αυτό αποτελεί την εξαίρεση. Πρέπει δηλαδή η φύση του έργου να είναι τέτοια που να δικαιολογεί μια απόφαση του Ο.Σ.Ε. να ακολουθήσει το σύστημα της προεπιλογής. 

Ο Ο.Σ.Ε. λοιπόν, χρησιμοποίησε σε αρκετές περιπτώσεις το σύστημα της προεπιλογής. Θα πρέπει εδώ να πώ ότι δεν αναφέρομαι στο χρόνο από το '94 μέχρι σήμερα. Μπορώ να σας μιλήσω με απόλυτη ασφάλεια για την περίοδο που η ευθύνη των πραγμάτων ανήκει στη διοίκηση κατά της οποίας βάλλετε. Θα ήταν δε πολύ ενδιαφέρον να υποδειχθεί από σας ένα έργο στο οποίο δεν έχει επιλεγεί ο μειοδότης.

Θέλω όμως, κύριοι συνάδελφοι, να γνωρίζετε, για την ακρίβεια των πραγμάτων, ότι -έστω και αν ακόμα συμφωνήσει, ή διαφωνήσει κανείς με το σύστημα της προεπιλογής - εκείνο που έχει σημασία είναι εάν η διαδικασία οδηγεί τελικά στην ανάθεση του έργου σε μειοδότη. Και πιστέψετε θα είχε ενδιαφέρον να αναζητήσετε όσα έργα ανατέθηκαν -τουλάχιστον τη συγκεκριμένη περίοδο- σε μειοδότες. Αυτή ήταν η μικρή παρένθεση που ήθελα να κάνω σχετικά με το σύστημα της προεπιλογής.

Επανέρχομαι τώρα στο Καλλίδρομο, για το οποίο, όπως είπα, για μεγάλο χρονικό διάστημα απέφυγα να μιλήσω δημοσίως. Το Καλλίδρομο είναι ένα πολύ μεγάλο έργο, της τάξης περίπου των ογδόντα πέντε δισεκατομμυρίων δραχμών. Υπήρξε πρόσκληση ενδιαφέροντος πριν από αρκετούς μήνες το περασμένο καλοκαίρι, συστάθηκε μια υπηρεσιακή επιτροπή αξιολογήσεως των συμμετεχόντων και, βεβαίως, επελέγη το σύστημα της προεπιλογής.

Κατά τη διάρκεια της λειτουργίας της υπηρεσιακής επιτροπής αξιολογήσεως -δεν έχουν σημασία τα ονόματα των μελών της- διαπίστωσα από στοιχεία τα οποία μπορεί να συλλέξει όποιος ενδιαφέρεται για το πολιτικό του λειτούργημα και υπηρετεί τις δημόσιες υποθέσεις κατά τρόπο αποτελεσματικό και συνάμα διαφανή, ότι αναδείχθηκαν ορισμένα ερωτηματικά. 'Ενα από αυτά είναι εκείνο που αναγράφεται στα πρακτικά της αιφνιδιαστικής εμφάνισής μου στο Διοικητικό Συμβούλιο του Ο.Σ.Ε. και της "ΕΡΓΟ-Ο.Σ.Ε.". Πρόκειται συγκεκριμένα, για μια περίεργη σύμπτωση εταιρείες οι οποίες συμμετείχαν στα ίδια ακριβώς έργα, ας πούμε στον Πλαταμώνα, στα Τέμπη, να αξιολογούνται τέσσερις μήνες πιο μπροστά με ορισμένο βαθμό και τέσσερις μήνες αργότερα ύστερα με διαφορετικό.

Μια άλλη έρευνα που έπρεπε να γίνει ήταν να διερευνηθεί εάν ελέγχθηκαν, όπως προέβλεπε και η προκήρυξη του σχετικού έργου σύμφωνα και με τον ισχύοντα νόμο που επιβάλλει να ελέγχεται η σχέση θυγατρικών προς μητρικές εταιρείες, οι ονομαστικές μετοχές.

Διεπιστώθηκε και στο σημείο αυτό ότι δεν είχε ληφθεί σχετική πρόνοια, όταν απεφασίσθηκε ποιές είναι οι εταιρείες που προεπιλέγονται.

'Ηταν προφανές ότι αυτές οι εξωτερικές συμπτώσεις μπορούσαν να εγείρουν ουσιώδη νομικά και διοικητικά ζητήματα. Γι' αυτόν το λόγο η αιφνιδία παρέμβαση του ομιλούντος προκειμένου κάτι που θα έπρεπε να αποτραπεί ώστε να διαφυλαχθεί, επαναλαμβάνω, το κύρος του οργανισμού, αλλά και να διασφαλιστεί η διαφάνεια του έργου. Η παρέμβασή μου είχε τελικά δύο συνέπειες: Πρώτον, ανεκοίνωσα ως βασικός μέτοχος του Ο.Σ.Ε. και της "ΕΡΓΟΣΕ" -εννοώ βέβαια η ελληνική Κυβέρνηση, το ελληνικό Κράτος, όχι ο ίδιος ως φυσικό πρόσωπο- ότι καταργείται το σύστημα της προεπιλογής και έτσι όλες ανεξαιρέτως οι εταιρείες θα πρέπει να συμετάσχουν στο διαγωνισμό με συγκεκριμένους κανόνες που θα τεθούν από τα δύο διοικητικά συμβούλια. Δε χρειάζεται να μπω σε άλλες λεπτομέρειες.

Δεύτερον, ανεκοίνωσα ότι δεν πρόκειται η "ΕΡΓΟΣΕ", που είναι θυγατρική του Ο.Σ.Ε., να παραλάβει ούτε ένα έργο από τον Ο.Σ.Ε., είτε αυτό βρίσκεται στο τέλος του είτε στη μέση, είτε στην αρχή του, εάν δεν υπάρξουν οριστικοί, συγκριτικοί πίνακες δαπανών. Πίνακες από τους οποίους να μπορεί να αξιολογήσει ένας έκαστος, πολύ περισσότερο η διοίκηση της ΕΡΓΟΣΕ, ποιο είναι το αρχικά προϋπολογισθέν κόστος ενός έργου, ποιές οι υπερβάσεις που σημειώθηκαν ενδιαμέσως και ποια η κατάληξη. Δηλαδή να δίνεται πλήρης εικόνα και να αποτυπώνεται του τι ακριβώς συνέβη. Και πρέπει να σας πω ότι και αυτή την στιγμή η "ΕΡΓΟΣΕ" με τον Ο.Σ.Ε. επιχειρούν να συντάξουν τους συγκριτικούς οριστικούς πίνακες. Μέχρι τότε εάν δεν αποτυπωθεί η πλήρης εικόνα, η καθάρια, διαφανής εικόνα, για το τί έχει συμβεί στα έργα, η "ΕΡΓΟΣΕ", δεν αναλαμβάνει και δεν παραλαμβάνει κανένα από αυτά. Πολλά δε μάλιστα ξεκίνησαν το '90 ή το '91 ή το '92.

Και πρέπει να σας πω ότι θα αισθανθώ εξαιρετικά ευτυχής έναντι όλων των επερωτώντων συναδέλφων, όταν τους παραδώσω τους οριστικούς συγκριτικούς πίνακες δαπάνης όπου θα αποτυπώνεται η εξέλιξη των έργων από το 1990-1991 μέχρι σήμερα. Υποθέτω άλλωστε ότι θα τους ζητήσετε και εσείς διά της διαδικασίας του Κοινοβουλευτικού Ελέγχου.

Η προσεκτική ανάγνωση των Πρακτικών της κοινής συνεδρίασης των δύο Διοικητικών Συμβουλιών οδηγεί και σε άλλα συμπεράσματα. Ο κ. Βύζας απετίμησε προηγουμένως την προσωπικότητά μου. Ομολογώ ότι σέβομαι γενικά τις αποτιμήσεις, όταν όμως στηρίζονται στην γνώση των πραγματικών δεδομένων. Ειδάλλως κινδυνεύει ο αποτιμών να προβεί σε κρίση η οποία δεν του αναλογεί, και δεν ανταποκρίνεται ούτε στην μικρή κοινοβουλευτική του θητεία ούτε στην αντικειμενικότητά του. Δεν απειλήθηκε κανένας για τη διαρροή στοιχείων στον Τύπο, κύριε Βύζα, γιατί αυτά ήταν απολύτως βέβαιο ότι θα σημειώνονταν διαρροές. 'Οπως είναι γνωστό, και στα δύο διοικητικά συμβούλια, συμμετέχουν ως εκπρόσωποι των εργαζομένων στελέχη της Παρατάξεώς σας.

Αυτό το οποίο λέγεται και μου προκαλεί εντύπωση είναι ότι εκείνη την εποχή -τώρα όχι, παρατηρούνταν ένταση στις σχέσεις Ο.Σ.Ε. και ΕΡΓΟΣΕ, όχι στο επίπεδο των διοικητικών συμβουλίων αλλά στους διοικητικούς τους κορμούς. Η Διεύθυνση Νέων 'Εργων και ο Ο.Σ.Ε. ήθελαν να διατηρήσει τα έργα υπό τον έλεγχό τους. Η ΕΡΓΟΣΕ -κάτι που είναι συμφωνημένο από παλιά μεταξύ της ελληνικής Κυβερνήσεως και της Ευρωπαϊκής 'Ενωσης ιδρύθηκε ώστόσο για να τα διαχειριστεί.

Γιατί, κυρίες και κύριοι συνάδελφοι; Και επιτρέψτε μου να κάνω μία ακόμη παρένθεση. Η ίδρυση της ΕΡΓΟΣΕ, της θυγατρικής εταιρείας, έγινε σύμφωνα με την ευρωπαϊκή νομοθεσία το σχετικό προεδρικό διάταγμα, το ισχύον δηλαδή 

Σελίδα 5873 

κανονιστικό πλαίσιο, που αφορά το διαχωρισμό της εκμετάλλευσης από την υποδομή.

Δεν είναι επομένως ελληνική εφεύρεση. Αποτελεί Ευρωπαϊκή Κοινοτική πολιτική προκειμένου να διαχωρισθεί η εκμετάλλευση από την υποδομή. Ο Ο.Σ.Ε. λοιπόν πρέπει να γίνει μία ευέλικτη ανταγωνιστική επιχείρηση, που θα χρησιμοποιεί την υποδομή, την ευθύνη της οποίας έχει όμως ένας άλλος φορέας η ΕΡΓΟΣΕ. Γι' αυτό και ιδρύθηκε. Από τη στιγμή εκείνη -και θα σας πω κάτω υπό ποιές συνθήκες ιδρύθηκε- έπρεπε να της μεταβιβασθούν τα έργα του Ο.Σ.Ε.. Προηγήθηκε όμως ένταση στις σχέσεις ΕΡΓΟΣΕ και Ο.Σ.Ε.. Επ' αυτής της εντάσεως, είχα να κάνω μερικά σχόλια και τα έκανα. Διότι τι διεπίστωσα και αυτό μπορεί να το αντιληφθεί οποιοσδήποτε προσεκτικός αναγνώστης του Τύπου: Οι μεν απο την πλευρά τους ενδιαφερόμενοι για το έργο, που είχαν επιτελέσει, διοχέτευαν προς ορισμένη μερίδα του Τύπου, ότι η ΕΡΓΟΣΕ βιάζεται. Οι άλλοι αμυνόμενοι, γιατί ο Ο.Σ.Ε. δεν επέσπευδε την παράδοση κατά τον ίδιο τρόπο διοχέτευαν ανάλογες πληροφορίες στον Τύπο.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Εκείνο το οποίο είπα, είναι ότι δεν εννοώ τη σύγκρουση, την αντιπαλότητα και την ένταση ή τη διοχέτευση φημών και πληροφοριών στον Τύπο. Δεν είπα ότι απείλησα κανέναν, για το αν θα δώσει στοιχεία. Θα ήταν δε ανακόλουθο, κύριε Βύζα, για τον απλούστατο λόγο -επαναλαμβάνω- ότι εγώ μιλούσα σε δύο συνεδριάζοντα συλλογικά Σώματα, όπου μάλιστα οι εκπρόσωποι των εργαζομένων προέρχονταν από περισσότερους πολιτικούς χώρους. Και πράγματι, κυρίες και κύριοι συνάδελφοι, μετά την παρέμβαση αυτή επήλθε μία ηρεμία. Απεσύρθησαν οι φημολογίες, οι διαρροές και έγινε προσπάθεια καλής συνεργασίας, ως επεβάλετο, μεταξύ Ο.Σ.Ε. και ΕΡΓΟΣΕ, προκειμένου να βρεθεί ένα κοινά αποδεκτό και επωφελεί αποτέλεσμα. Αλλά η παρέμβαση αυτή -διότι μου έκανε εντύπωση ότι ομιλήσατε χωρίς να έχετε στοιχεία- οδήγησε και σε άλλο ένα συγκεκριμένο αποτέλεσμα: Σε ό,τι έχει σχέση με το Καλλίδρομο, το διοικητικό συμβούλιο του Ο.Σ.Ε., κυρίες και κύριοι συνάδελφοι, για να έχετε υπόψη σας, επαναπροκήρυξε το διαγωνισμό, επαναπροκήρυξε το έργο, με συμμετοχή των πάντων. Προηγουμένως εστάλη επιστολή του προέδρου του Ο.Σ.Ε. σε όλες τις επιχειρήσεις, που συμμετείχαν, με το ερώτημα εάν αποδέχονται τη νέα διαδικασία. Ανταπεκρίθησαν δε όλες αποδεχόμενες τη διαδικασία και τους νέους κανόνες. Με αυτόν τον τρόπο το διοικητικό συμβούλιο του Ο.Σ.Ε. προχώρησε στην επαναπροκήρυξη του διαγωνισμού.

'Οχι μόνον αυτό. Ενεπλάκη στην όλη υπόθεση και ο project manager, σύμφωνα με τη συμβατική υποχρέωση που ανέλαβε, όπως άλλωστε ήταν συμφωνημένο και στα πλαίσια της ευρωπαϊκής πολιτικής. Τούτη την ώρα είναι αντικείμενο επεξεργασίας τα τεύχη δημοπράτησης.

Κύριοι συνάδελφοι, για να έχουμε μία αντίληψη τι σημαίνει όντως διαφάνεια, και όχι στα λόγια, αυτήν την ώρα για τα τεύχη δημοπράτησης, δουλεύουν: Ο Ο.Σ.Ε., η ΕΡΓΟΣΕ, ο project manager και παρατηρητές από την αρμόδια διεύθυνση της Ευρωπαϊκής Επιτροπής. 'Εχει μάλιστα αποφασισθεί η επιτροπή αξιολόγησης, κύριοι συνάδελφοι, να είναι διευρυμένη. Δεν θα είναι μια υπηρεσιακή επιτροπή αξιολόγησης. Θα συμμετάσχουν εκπρόσωποι του Τεχνικού Επιμελητηρίου, παρατηρητής της αρμόδιας διεύθυνσης της Ευρωπαϊκής Επιτροπής και πέραν των υπηρεσιακών παραγόντων από τον Ο.Σ.Ε. και την ΕΡΓΟΣΕ θα συμμετάσχουν και εκπρόσωποι θεσμών, το κύρος των οποίων δεν μπορείτε να αμφισβητήσετε.

'Ετσι διασφαλίζεται, κύριοι συνάδελφοι, η διαφάνεια. 'Εχω πει πολλές φορές, ότι είναι πολύς ο δρόμος που πρέπει όλοι μας να διανύσουμε από τη θεωρία στην πράξη. Το θέμα είναι ποιος και πως διανύει αυτήν την απόσταση. Εμείς τη διανύουμε με συγκεκριμένα έργα. Οι προμήθειες που αφορούν το στόλο της ΕΘΕΛ, τα βαγόνια των ΗΣΑΠ, τα τρόλλεϋ των ΗΛΠΑΠ, το τροχαίο υλικό του Ο.Σ.Ε., υπήχθησαν όπως γνωρίζετε όλες στην επιτροπή, που προβλέπεται από το άρθρο 3 του ν. 2286. Είναι επιτροπή διακομματικής σύνθεσης, της οποίας προεδρεύει ο Υφυπουργός Μεταφορών, ο κ. Λουκάκης. 'Εχει συγκροτηθεί εδώ και δύο μήνες περίπου στη σύνθεσή της συμμετέχει και εκπρόσωπος της Νέας Δημοκρατίας, όπως και εκπρόσωπο όλων των Κομμάτων της Αντιπολίτευσης.

Ο κ. Καραμηνάς δεν γνωρίζω σε ποιον εκσυγχρονισμό αναφερόταν. Υποθέτω σε εκείνον που έχει διαμορφώσει ως δική του σύλληψη με βάση τα δικά του στοιχεία. Ξέρετε, όμως, κρινόμαστε από τα έργα μας και όχι από τις θεωρίες.

Κυρίες και κύριοι συνάδελφοι, θα σας δώσω μερικά ακόμα στοιχεία για να δείτε τις υπερβολές των επερωτώντων. Μίλησαν για απευθείας αναθέσεις, για την ηλεκτροκίνηση. 'Οντως ως έργο η ηλεκτροκίνηση έχει εδώ και αρκετό καιρό περαιωθεί κατά το 95%. Είναι σωστό αυτό που είπε ο κ.Χειμάρας. Γιατί όμως δεν προχωράμε στο υπόλοιπο 5%; Για τον απλούστατο λόγο, ότι υπήρχε πρόβλημα διπλό. Πρώτον, πρέπει να συνδεθεί το σύστημα με το χώρο των Σκοπίων και είναι γνωστό το ζήτημα το οποίο ακόμη και αυτές τις ημέρες υφίσταται. Δηλαδή για να λειτουργήσει το σύστημα από την Ειδομένη και κάτω, θα πρέπει να υπάρξει διασύνδεση με αυτό των Σκοπίων. Λόγω των γνωστών προβλημάτων δεν κατέστη δυνατόν να γίνουν ανάλογα έργα εκεί. Δεύτερον, διότι υπήρχε μία ένσταση από το Δήμο Μενεμένης στη Θεσσαλονίκη, ο οποίος δεν θέλει, μετά μάλιστα από κάποιες κινητοποιήσεις των κατοίκων του, να γίνει το ηλεκτραμαξωστάσιο στο σημείο στο οποίο προβλέπεται. Οι κινητοποιήσεις αντιμετωπίστηκαν με ένα αίσθημα ευαισθησίας, διότι θα έπρεπε οι κάτοικοι να γνωρίζουν, ότι δεν αποτελεί μία κακή επιλογή για τον τόπο τους. Υπήρξαν μάλιστα και συζητήσεις με το Δημοτικό Συμβούλιο και τον κόσμο της Μενεμένης, στις οποίες παρίστατο ο Ειδικός Γραμματέας του Υπουργείου Μεταφορών και Επικοινωνιών, ο καθηγητής κ. Μανιάτης, ο οποίος, όπως ξέρετε, έχει έδρα τη Βόρειο Ελλάδα. Είμαστε στο τέλος αυτής της διαβούλευσης προκειμένου να προχωρήσουμε.

Κύριοι συνάδελφοι, πράγματι στην ηλεκτροκίνηση υπήρξαν απευθείας αναθέσεις, αλλά γιατί πράγμα όμως μιλούμε; Πρέπει να ξέρετε -αυτό δεν είναι η πρώτη φορά που το λέω, είναι η δεύτερη. Την πρώτη με αφορμή ερώτηση σχετική από το συνάδελφό μου κ. Βασίλειο Παπαγεωργόπουλο με ημερομηνία 29.1.97, απάντησα αναλυτικά. Είχα, μάλιστα, είχα καταθέσει -και μπορεί εύκολα να τις ανεύρει- όλες τις συμβάσεις από το 1995 και ύστερα, με απευθείας αναθέσεις.

Οι συμβάσεις αυτές είναι συμπληρωματικές και παρεπόμενες. Υπήρχαν δηλαδήπροηγούμενες συμβάσεις, οι οποίες υπεγράφησαν με κανονικό διαγωνισμό, όπου ανεδείχθησαν μειοδότες, κύριοι συνάδελφοι και επρόκειτο για συμπληρωματική σύμβαση.

'Ελεγα, λοιπόν, σε αυτήν την απάντηση, αφού έδιδα τα πλήρη στοιχεία: "Οι συμβάσεις -λέω ποιοι είναι οι αριθμοί- είναι συμβάσεις συμπληρωματικές και παρεπόμενες και έχουν συναφθεί με τον ίδιο ανάδοχο, που εκτελεί και την κυρία σύμβαση." Υπήρχε δηλαδή αντικείμενο κυρίας συμβάσεως. "Το χρονοδιάγραμμα των συμβάσεων αυτών, ταυτίζεται με το χρονοδιάγραμμα των κυρίων συμβάσεων, μέσα στο οποίο θα εκτελεστούν και οι εργασίες των συμπληρωματικών συμβάσεων. 'Ολα τα παραπάνω έργα είτε τροποποιούν είτε συμπληρώνουν είτε έχουν συνάφεια με υφιστάμενες εγκαταστάσεις σηματοδοτήσεως και τηλεπικοινωνιών, οι οποίες έχουν κατασκευαστεί από τους αναδόχους των υπόψη έργων, οι οποίοι είχαν ανακηρυχθεί μειοδότες σε διεθνείς μειοδοτικούς διαγωνισμούς που διενήργησε ο Ο.Σ.Ε.. Η απευθείας ανάθεση έγινε βάσει του άρθρου 4, παράγραφος 2γ' του ν.1418 και του π.δ. 23/93 σε συνδυασμό με την υπ'αριθμόν 93/37 κοινοτική οδηγία στους αναδόχους που εκτέλεσαν τα αρχικά έργα μετά από διαπραγματεύσεις και με τιμές μονάδος βασισμένες στις τιμές μονάδος των συμβάσεων, που αυτοί ανέλαβαν μετά από διεθνείς μειοδοτικούς διαγωνισμούς και στις οποίες εφαρμόστηκε περαιτέρω έκταση της τάξεως του 20%."

Εάν ανατρέχατε λοιπόν σε αυτή μου την απάντηση, θα μπορούσε κανείς να βρει στοιχεία ώστε να τα χρησιμοποιήσει 

Σελίδα 5874 

με μεγαλύτερη άνεση για να μην υπάρχουν παρεξηγήσεις σαν αυτές που προηγουμένως αναφέρατε.

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Υπουργού)

Θα μου δώσετε σας παρακαλώ, κύριε Πρόεδρε, ένα-δύο λεπτά. Δεν θα καθυστερήσω. Στη δευτερολογία μου θα δώσω άλλωστε και άλλα στοιχεία και άλλες πληροφορίες.

Κυρίες και κύριοι συνάδελφοι, παρά τη φιλολογία περί εκφράσεως βαθυτάτων συναισθημάτων εκτιμήσεως προς τον ομιλούντα, πρέπει να σας πω, ότι υπάρχει πάντοτε μία τακτική, την οποία δεν θα χαρακτηρίσω. Εάν όμως επιμείνετε, θα την χαρακτηρίσω. Παραδείγματος χάριν, στο κείμενο της επερώτησης λέτε -το είπε άλλωστε και ο κ. Χειμάρας- "εταιρεία της Θεσσαλονίκης εδέχθη επιστροφές χρημάτων". Ο υπαινιγμός είναι σαφής. Δεν δίδετε εξήγηση, παραδείγματος χάριν, για το πότε συνέβη αυτό. Αφήνουμε, όμως, να πλανάται.

ΑΘΑΝΑΣΙΟΣ ΧΕΙΜΑΡΑΣ: 'Οχι, κύριε Υπουργέ, είπα λόγω καταγωγής σας να δείξετε ευαισθησία και να μας απαντήσετε.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Εντάξει. Αποδέχομαι την εξήγηση.

ΑΘΑΝΑΣΙΟΣ ΧΕΙΜΑΡΑΣ: 'Εχω καταθέσει ποια εννοούσα στα Πρακτικά.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Ακούστε, κύριε Χειμάρα, κάτι. Ξέρετε πάρα πολύ καλά και εγώ δεν θέλω...

ΑΘΑΝΑΣΙΟΣ ΧΕΙΜΑΡΑΣ: Δεν υπαινίχθηκα ότι έχετε σχέση εσείς.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Εντάξει. Το ξέρω ότι δεν το υπαινιχθήκατε. Προσέξτε, όμως. Ο τρόπος, με τον οποίο διατυπώνουμε, είτε εγγράφως είτε δημοσίως το λόγο μας, μπορεί να οδηγήσει...

ΑΘΑΝΑΣΙΟΣ ΧΕΙΜΑΡΑΣ:... (Δεν ακούστηκε)

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Ξέρετε ότι μπορεί να διατυπωθεί με τέτοιον τρόπο -ανεξαρτήτως των ευσήμων που μπορεί προφορικώς να απονέμετε στον Υπουργό Μεταφορών- ο οποίος να δημιουργήσει, ορισμένες παρεξηγήσεις. Κατά τούτο ήθελα να σας πω πόσο χρήσιμος μπορεί να είναι ο κοινοβουλευτικός έλεγχος.

Πρέπει να σας πω -και είναι προς τιμήν των συναδέλφων της Νέας Δημοκρατίας- ότι δια της επερωτήσεως τους -γι'αυτό είπα, ότι έχει σημασία πώς ασκούμε τον κοινοβουλευτικό έλεγχο- πράγματι ανέδειξαν ένα θέμα, το οποίο έφτασε στα χέρια μου -και υπήρξε και παρέμβαση μάλιστα επ'αυτού. Αφορά μια συγκεκριμένη επιχείρηση. Το γεγονός το πληροφορήθηκε από τους συναδέλφους της Νέας Δημοκρατίας.

(Στο σημείο αυτό ακούγεται πάλι ο προειδοποιητικός ήχος λήξης του χρόνου ομιλίας του κυρίου Υπουργού)

Με συγχωρείτε, κύριε Πρόεδρε, θα τελειώσω. 

Και κατά τούτο, ο κοινοβουλευτικός έλεγχος απέδωσε, διότι με διευκόλυνε να επέμβω μέχρις ότου διερευνηθεί επί νέας βάσεως το θέμα. Μπορεί να σας πληροφορήσει επ'αυτού και η διοίκηση του Ο.Σ.Ε..

Η χρησιμότητα, όμως ενός τέτοιου κοινοβουλευτικού ελέγχου, όπως κατεδείχθη και από αυτά τα οποία είπα προηγουμένως, χάνεται όταν για λόγους αντιπολιτευτικούς γίνονται είτε υπερβολές ή επικαλούνται εξωπραγματικά στοιχεία.

Κύριοι Βουλευτές, ξέρετε τι λένε στην επερώτησή τους οι συνάδελφοι; Λένε π.χ., ότι εκατοντάδες εκατομμύρια δραχμές κοστίζει η ΕΡΓΟΣΕ σε παχυλούς μισθούς στελεχών, πολυτελή γραφεία των 1.500 τ.μ., αμοιβές συμβούλων με ανύπαρκτους τίτλους ακαδημαϊκών σπουδών.

Η στελέχωση της ΕΡΓΟΣΕ τώρα γίνεται. Δεν ξέρω αν το γνωρίζετε. Εάν δεν το γνωρίζετε, σας πληροφορώ, ότι δεν διαθέτει διοικητικό μηχανισμό.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε Υπουργέ.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ.Μεταφορών και Επικοινωνιών): Δεν υπάρχει, επαναλαμβάνω, διοικητικός μηχανισμός στην ΕΡΓΟΣΕ. Τώρα συγκροτείται. Αντιλαμβάνεσθε τι κάνετε, όταν λέτε αυτά τα πράγματα; 

Τα γραφεία στα οποία στεγάζεται η ΕΡΓΟΣΕ είναι τα ιδιόκτητα γραφεία του Ο.Σ.Ε.. Δεν έχουν νοικιάσει νέα. Δεν δαπανούν τίποτε.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Λέει ενοικίαση, κύριε Υπουργέ.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ.Μεταφορών και Επικοινωνιών): Κύριε Γιαννόπουλε ...

ΑΘΑΝΑΣΙΟΣ ΧΕΙΜΑΡΑΣ: Μα, κύριε Υπουργέ...

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, σας παρακαλώ να μη διακόπτετε τον κύριο Υπουργό. Να ολοκληρώσει ο κύριος Υπουργός.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ.Μεταφορών και Επικοινωνιών): Κυρίες και κύριοι συνάδελφοι, λέτε για τη διαφήμιση. Ο Ο.Σ.Ε. δεν κάνει τώρα διαφήμιση. Ο Ο.Σ.Ε. κάνει διαφήμιση εδώ και καιρό. Ούτε υπάρχει καμία απευθείας ανάθεση. Θα σας καταθέσω τα στοιχεία.

Κύριοι συνάδελφοι, ο ΟΤΕ έχει ένα διαφημιστικό πρόγραμμα, ένα διαφημιστικό προϋπολογισμό. Η Ολυμπιακή έχει ένα διαφημιστικό προϋπολογισμό. Οι εταιρείες αυτές έχουν επικοινωνιακούς συμβούλους. Και οι επικοινωνιακοί σύμβουλοι είναι εκείνοι, οι οποίοι εκτελούν το διαφημιστικό έργο.Και αυτοί οι διαφημιστικοί και επικοινωνικοί σύμβουλοι δεν επελέγησαν τώρα. 'Εχουν επιλεγεί εδώ και τρία χρόνια, το 1994. Και μάλιστα ανανεώνονται οι συμβάσεις τους. Τέτοιους επικοινωνιακούς συμβούλους θα δείτε σε οργανισμούς, που μπορεί να υπάγονται στο Υπουργείο Μεταφορών και Επικοινωνιών, μπορεί να υπάγονται στο Υπουργείο Χωροταξίας, μπορεί να υπάγονται στο Υπουργείο Εθνικής Οικονομίας. Είναι μία πάγια τακτική. Δεν πρόκειται περί απευθείας αναθέσεως. Για όνομα του Θεού! Τι είναι αυτά που λέγονται;

Κύριε Πρόεδρε, τελειώνω.

Θα είχα, ειλικρινά σας λέω, να δώσω πλειάδα στοιχείων για όσα συνέβαιναν και όσα συμβαίνουν.

Κυρίες και κύριοι συνάδελφοι, πιθανόν στη δευτερολογία μου να χρειαστεί να δώσω και άλλα στοιχεία. Εγώ δεν θα ανατρέξω στο παρελθόν και δεν θα κρίνω τη συμπεριφορά παλαιοτέρων ηγεσιών. 'Αλλωστε δεν είμαι από τους ανθρωπους που ανατρέχουν στο παρελθόν. Προτιμώ οι συγκρίσεις να είναι δικές σας, μέσα από τη σύγκριση των πράξεων και όχι των θεωρημάτων. 'Ομως,κύριε Πρόεδρε, θα μας δοθεί η ευκαιρία και στη συνέχεια να πούμε περισσότερα.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Πριν δώσω το λόγο στον Κοινοβουλευτικό Εκπρόσωπο της Νέας Δημοκρατίας κ. Γκελεστάθη, να ενημερώσω το Σώμα, ότι ο Συνασπισμός της Αριστεράς και της Προόδου ορίζει Κοινοβουλευτικό Εκπρόσωπο τον κ. Ευάγγελο Αποστόλου.

Επίσης θα ήθελα να ανακοινώσω, ότι ο συνάδελφος κ.Ιωάννης Δραγασάκης ζητεί ολιγοήμερη άδεια για ταξίδι του στο εξωτερικό. Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Απόστολίδης): Η Βουλή ενέκρινε.

Ο Κοινοβουλευτικός Εκπρόσωπος της Νέας Δημοκρατίας κ.Γκελεστάθης έχει το λόγο.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, κύριοι συνάδελφοι, ο κύριος Υπουργός Μεταφορών και Επικοινωνιών στην προσπαθειά του να αντικρούσει τα συγκεκριμένα θέματα, που προβλήθηκαν από τους συναδέλφους μου επερωτώντες Βουλευτές με συγκεκριμένα στοιχεία, ατύχησε παταγωδώς. Είπε ο κύριος Υπουργός, ότι με αφηρημένα πράγματα ασχολήθηκαν οι συνάδελφοί μου και ότι υπήρξε διάθεση υπερβολής εκ μέρους τους. Αυτό βέβαια αποδεικνύει, ότι ενδεχομένως δεν σεβόμεθα όλοι τη λειτουργία του κοινοβουλευτικού ελέγχου, που είναι η πεμπτουσία του πολυκομματικού, κοινοβουλευτικού, δημοκρατικού πολιτεύματός μας. Και θα πρέπει όλοι μας, όλων των Παρατάξεων στην Αίθουσα αυτή να συμπεριφερόμεθα ανάλογα. Αρκετά ο Ελληνικός Λαός κρίνει τη συμπεριφορά μας και τις πράξεις μας κατά το γνωστό τρόπο. Δεν πρέπει εμείς οι ίδιοι να τροφοδοτούμε την κρίση του Λαού μας.

Είπατε, κύριε Υπουργέ, ότι χρειάζεται προσεκτική μελέτη,

Σελίδα 5875 

ανάγνωση των πρακτικών της συνεδριάσεως του Διοικητικού Συμβουλίου του Ο.Σ.Ε.. Δεν επρόκειτο για κοινή συνεδρίαση όπως είπατε, των Διοικητικών Συμβουλίων Ο.Σ.Ε. και ΕΡΓΟΣΕ, διότι το Διοικητικό Συμβούλιο του ΕΡΓΟΣΕ παρίστατο στη συνεδρίαση αυτή.

'Ετσι με αναγκάζετε να ακολουθήσω την υπόδειξή σας και να αναγνώσω αυτολεξεί αποσπάσματα των πρακτικών αυτών στη συνέχεια της ομιλίας μου, για να θυμηθείτε, τι είπατε εσείς ως Υπουργός και να μην κάνετε τα σχόλια αυτά, αλλά για να τα πληροφορηθούν και οι κύριοι συνάδελφοι όλων των Παρατάξεων.

Η ομιλία σας εν πολλοίς, κύριε Υπουργέ, μας θύμισε τη λαϊκή παροιμία που λέει ο Λαός μας, ότι "έξω βρέχει καταρρακτωδώς και εσείς νομίσατε ότι ψιχαλίζει" ή εάν θέλετε την άλλη παροιμία του Λαού μας, που λέει, ότι "ο κόσμος το έχει τούμπανο και εσείς κρυφό καμάρι". 

Είπατε ότι δήθεν -και ήλπιζα να έχετε ξεχάσει αυτήν τη φράση πλέον εσείς οι "εκσυγχρονιστές"- με την προσωπική σας παρουσία συνεδρίασε για "πρώτη φορά το Διοικητικό Συμβούλιο ενός Κρατικού Οργανισμού, του Ο.Σ.Ε.. Αλλά, δεν γνωρίζετε, ότι ο ομιλών, όταν είχε την τιμή να είναι Υπουργός Μεταφορών και Επικοινωνιών για τρία συνεχή χρόνια, παρευρέθη με οδηγίες του στις οποίες είχαν συμμορφωθεί οι Πρόεδροι των Διοικητικών Συμβουλίων, σε συνεδριάσεις πολλών Διοικητικών Συμβουλίων Δημοσίων Επιχειρήσεων και Κρατικών Οργανισμών και μάλιστα με την παρουσία όλων των δημοσιογράφων που εκάλυπταν το ρεπορτάζ του τομέα του Υπουργείου Μεταφορών και Επικοινωνιών, όπως και σε συνεδρίαση του Διοικητικού Συμβουλίου του Ο.Σ.Ε., της Ολυμπιακής Αεροπορίας και άλλων.

Είπατε για Διακομματική Επιτροπή υπό την προεδρία του κυρίου Υφυπουργού Μεταφορών, που θα κρίνει τις προμήθειες και τα λοιπά.

Για ενημέρωσή σας, κύριε Υπουργέ, αναφέρω στο Σώμα, ότι η Επιτροπή αυτή συναντήθηκε δύο φορές τις προηγούμενες ημέρες προ των διακοπών των εορτών του Πάσχα. Η επιτροπή αυτή δεν γνωρίζει τι αρμοδιότητα έχει. Θα αποφασίζει, εάν θα πρέπει να γίνουν οι προμήθειες στους κρατικούς οργανισμούς και στις κρατικές επιχειρήσεις; Θα κανονίζει τις διαδικασίες; Θα έχει συμμετοχή στις διαδικασίες των προμηθειών κ.ο.κ; Γιατί απλούστατα, δεν προβλέπεται και με ποιον τρόπο θα αποφασίζει. Θα αποφασίζει με απλή πλειοψηφία; Με ομοφωνία; Με ηυξημένη πλειοψηφία; Επομένως αυτά που είπατε, δεν στηρίζονται στην πραγματικότητα.

Με την υπό συζήτηση επερώτηση αποκαλύπτουμε με στοιχεία αναμφισβήτητα την εκτεταμένη διαφθορά, τις αυθαιρεσίες, τις παρανομίες, την κατασπατάληση πόρων από το υστέρημα και τον ιδρώτα του Ελληνικού Λαού, που κάποιοι αδίστακτοι και ανεξέλγκτοι στον Ο.Σ.Ε., με τη φανερή συγκάλυψη της Κυβέρνησης του ΠΑ.ΣΟ.Κ., των "εκσυγχρονιστών", οδηγούν τον ταλαίπωρο Οργανισμό στην πλήρη χρεοκοπία και διάλυση, ενώ χιλιάδες εργαζόμενοι στον Ο.Σ.Ε. βρίσκονται σε απόγνωση, όταν και το πόρισμα των συμβούλων της ΠΛΑΝΟΣΕ, που τους προσέλαβε η Διοίκηση του Ο.Σ.Ε., λέει ότι πρέπει να απολυθούν τρεις χιλιάδες σιδηροδρομικοί ως υπεράριθμοι.

Τα όσα διαδραματίζονται στον Ο.Σ.Ε. τα τελευταία τρία χρόνια, τα γνωρίζει η Κυβέρνηση, όχι μόνο από δημοσιεύματα του Τύπου. 'Ενα από τα δημοσιεύματα ήταν στην εφημερίδα "ΑΠΟΓΕΥΜΑΤΙΝΗ" στις 31 Μαϊου του 1996, όπου έγραφε "Σκάνδαλα ολκής καταγγέλει στην ΑΠΟΓΕΥΜΑΤΙΝΗ ο πρώην γενικός διευθυντής του Οργανισμού Δημήτριος Καραπάνος. Μεγάλο φαγοπότι στις ράγες του Ο.Σ.Ε.". Δεν δόθηκε, όμως καμία απάντηση εκ μέρους της πολιτικής ηγεσίας του Υπουργείου Μεταφορών και Επικοινωνιών στα συγκεκριμένα θέματα, που προβάλλει η καταγγελία αυτή.

Ο "ΑΔΕΣΜΕΥΤΟΣ ΤΥΠΟΣ στις 2.7.1996 "ΣΚΑΝΔΑΛΟ ΔΙΣΕΚΑΤΟΜΜΥΡΙΩΝ ΣΤΟΝ Ο.Σ.Ε. Σημεία και τέρατα στο διαγωνισμό για την πρόσληψη συμβούλου διαχείρισης". Καμιά απάντηση εκ μέρους της πολιτικής ηγεσίας του Υπουργείου Μεταφορών και Επικοινωνιών. Ούτε δόθηκε αυτήν τη στιγμή στην Αίθουσα καμιά συγκεκριμένη απάντηση, παρά την προσπάθειά σας να εμφανίσετε τα πράγματα ακριβώς από την αντίθετη πλευρά τους απ' ό,τι είναι στην πραγματικότητα.

Η εφημερίδα "ΑΠΟΓΕΥΜΑΤΙΝΗ" στις 10.9.96 "ΔΕΙΧΝΟΥΝ ΕΡΓΑ ΤΗΣ ΝΕΑΣ ΔΗΜΟΚΡΑΤΙΑΣ ΩΣ ΔΙΚΑ ΤΟΥΣ ΣΤΟΝ Ο.Σ.Ε. Δεν ντρέπονται".

Η εφημερίδα "ΑΠΟΓΕΥΜΑΤΙΝΗ" στις 21.9.96 "ΟΡΓΙΟ ΣΠΑΤΑΛΗΣ ΣΤΟΝ Ο.Σ.Ε."

Η εφημερίδα "ΚΑΘΗΜΕΡΙΝΗ" στις 17.10.96 "Ο.Σ.Ε. 20 ΔΙΣΕΚΑΤΟΜΜΥΡΙΑ ΓΙΑ ΕΝΟΠΟΙΗΣΗ ΧΩΡΩΝ". Αφορά τους σταθμούς Λαρίσης, Πελοποννήσου. "Πρόβλημα Ο.Σ.Ε. με τον ανάδοχο του έργου Σταυρού-Ελευσίνας".

Η εφημερίδα "ΚΑΘΗΜΕΡΙΝΗ στις 19.10.96 "ΕΙΣΑΓΓΕΛΙΚΗ ΠΑΡΕΜΒΑΣΗ ΣΤΟΝ Ο.Σ.Ε. Προκαταρκτική η εξέταση για τις διαδικασίες ανάδειξης project man ager λίγο πριν την υπογραφή της σύμβασης".

Η εφημερίδα "ΠΑΡΩΝ" στις 3.11.96 "ΣΤΟΝ Ο.Σ.Ε. ΤΑ ΕΚΑΤΟΜΜΥΡΙΑ ΤΡΕΧΟΥΝ ΣΑΝ ΤΑ ΤΡΕΝΑ".

Η εφημερίδα "ΚΑΘΗΜΕΡΙΝΗ" στις 3.11.96 "ΣΥΜΦΩΝΙΑ ΚΥΡΙΩΝ ΔΗΜΟΣΙΟΥ-Ο.Σ.Ε. Ανάληψη των χρεών από το κράτος, λογιστικός διαχωρισμός, ελεύθερη διαμόρφωση τιμολογιακής πολιτικής". Αλλά μέχρι σήμερα δεν έγινε τίποτα απολύτως.

Η εφημερίδα "ΠΑΡΩΝ" στις 12.11.96 "ΕΝΟΧΗ ΣΙΩΠΗ ΑΠΟ ΤΟΝ Ο.Σ.Ε. Τρεις ανακριτές ερευνούν τις καταγγελίες".

Δεν περίμενε η Βουλή των Ελλήνων ή ο Ελληνικός Λαός καμιά απάντηση από τους διοικούντες τον Ο.Σ.Ε. Περιμέναμε απαντήσεις από την πολιτική ηγεσία του Υπουργείου Μεταφορών και Επικοινωνιών, με συγκεκριμένα στοιχεία και όχι με αόριστα επιχειρήματα, τα οποία προβάλατε προηγουμένως.

Η εφημερίδα "ΑΠΟΓΕΥΜΑΤΙΝΗ" στις 4.12.96 "ΕΙΣΑΓΓΕΛΕΑΣ ΓΙΑ ΤΑ ΕΡΓΑ ΤΟΥ Ο.Σ.Ε."

Η εφημερίδα "ΕΛΕΥΘΕΡΟΣ ΤΥΠΟΣ" στις 4.12.96 "ΠΗΡΑΝ ΤΟΝ ΕΛΕΓΧΟ ΕΡΓΩΝ ΥΨΟΥΣ 600 ΔΙΣΕΚΑΤΟΜΜΥΡΙΩΝ. Ο.Σ.Ε.: ΠΡΑΞΙΚΟΠΗΜΑ ΕΚΣΥΓΧΡΟΝΙΣΤΩΝ" και σας αφορά προσωπικώς.

Η εφημερίδα "ΕΠΕΝΔΥΤΗΣ" στις 7.12.96 "ΙΔΟΥ ΤΟ ΣΚΑΝΔΑΛΟ ΤΟΥ Ο.Σ.Ε. ΕΞΩΦΘΑΛΜΗ ΕΥΝΟΙΑ ΣΕ ΣΥΓΚΕΚΡΙΜΕΝΕΣ ΚΟΙΝΟΠΡΑΞΙΕΣ ΓΙΑ ΕΡΓΟ ΥΨΟΥΣ 72 ΔΙΣΕΚΑΤΟΜΜΥΡΙΩΝ. 'Επρεπε να κοπούν και επελέγησαν με παρέμβαση Καστανίδη. Μπλοκάρονται οι διαδικασίες". Αλλά καμία διαδικασία δεν έχει μπλοκαριστεί.

Η εφημερίδα "ΤΟ ΒΗΜΑ" στις 8.12.96 "ΤΡΕΝΑ: ΤΟ ΜΕΓΑΛΟ ΦΑΓΟΠΟΤΙ. Νέους κανόνες στη διαχείριση των έργων έθεσε ο Υπουργός Μεταφορών κ. Καστανίδης μετά τις καταγγελίες για ατασθαλίες". Αλλά κανένας κανόνας δεν εφαρμόσθηκε μέχρι σήμερα, κύριε Υπουργέ, όπως θα σας εκθέσω στη συνέχεια.

"ΚΑΤΙ ΣΑΠΙΟ ΥΠΑΡΧΕΙ ΣΤΟΝ Ο.Σ.Ε. Ο ΧΟΡΟΣ ΤΩΝ ΔΙΣΕΚΑΤΟΜΜΥΡΙΩΝ ΚΑΙ Η ΟΜΑΔΑ ΤΩΝ ΠΕΝΤΕ". Ξέρετε τι εννοεί η εφημερίδα "ΤΟ ΒΗΜΑ".

Επίσης, η εφημερίδα "ΤΟ ΒΗΜΑ" στις 22.12.96 "ΤΡΕΝΑ: ΤΟ ΜΕΓΑΛΟ ΦΑΓΟΠΟΤΙ. Πολεμος για το μοίρασμα της "πίτας", ύψους ενός τρισεκατομμυρίου δραχμών, πιέσεις εργολάβων και πρεσβευτών" και ού τω καθ'εξής.

Η εφημερίδα "ΚΑΘΗΜΕΡΙΝΗ" στις 22.12.96 "ΔΕΚΟ: ΣΩΜΑΤΕΙΑ-ΔΟΡΥΦΟΡΟΙ ΤΗΣ ΚΥΒΕΡΝΗΣΗΣ. Οι συνδικαλιστικές ηγεσίες της Ολυμπιακής Αεροπορίας, του Ο.Τ.Ε., του Ο.Σ.Ε. μετατρέπονται σε χειροκροτητές και κρατούν εν υπνώσει τους εργαζόμενους". Καμιά απάντηση δεν δόθηκε εκ μέρους σας, κύριε Υπουργέ.

Από καταγγελίες συνδικαλιστών, εκπροσώπων των εργαζομένων στον Οργανισμό υπάρχει σωρεία καταγγελιών για τις παρανομίες, για τις ατασθαλίες και όλα τα απαράδεκτα που συμβαίνουν στον Ο.Σ.Ε. από τους συνδικαλιστές εκπροσώπους των εργαζομένων στον Ο.Σ.Ε. Καμιά απάντησή σας δεν έχει δοθεί.

'Εγιναν ερωτήσεις και αναφορές Βουλευτών της Αντιπολίτευσης, αλλά και καταγγελίες στη Βουλή Βουλευτών του ΠΑ.ΣΟ.Κ., όπως του κ. Βασίλη Κεδίκογλου, πρώην Υπουργού, ο οποίος γνωρίζουμε όλοι μας ότι είναι έμπειρος στον τομέα 

Σελίδα 5876 

των δημοσίων έργων και διετέλεσε Υπουργός Δημοσίων 'Εργων.

Δεν δόθηκε καμία απάντηση εκ μέρους σας, καθώς και από διαπιστώσεις εσάς του ιδίου, του Υπουργού Μεταφορών και Επικοινωνιών, που είναι κατώτερα βέβαια κάθε περιγραφής. 'Αρχισαν να απασχολούν τη Δικαιοσύνη και θα την απασχολούν για πολλά χρόνια. Είναι επιεικές να πούμε, ότι πρόκειται περί πρωτοφανούς "παρέας", που εγκαταστάθηκε στον Ο.Σ.Ε..

'Εχουμε εκατοντάδες έγγραφα, στοιχεία για τα οποία οι συνάδελφοί μου επερωτώντες ενδεικτικά αναφέρουν και καταθέτουν στα Πρακτικά των συνεδριάσεων της Βουλής. Εδώ θα επαναλάβω χαρακτηριστικά, όπως σας είπα προηγουμένως, αποσπάσματα από τα πρακτικά με αριθμό 305 του διοικητικού συμβουλίου του Ο.Σ.Ε. κατά τη συνεδρίαση της 3ης Δεκεμβρίου 1996. Αιφνιδιαστικά παραβρέθηκε σ' αυτήν, χωρίς προειδοποίηση, ο επερωτώμενος Υπουργός και ο οποίος τότε δήλωσε, ότι είναι γνώστης παρανόμων πράξεων, κακοδιοίκησης, ύποπτων συναλλαγών, χαριστικών πράξεων, εύκολου πλουτισμού υμετέρων και σειράς άλλων παρανόμων πράξεων.

Είπε τότε ο κύριος Υπουργός ενώπιον και των συνδικαλιστών, απευθυνόμενος προς τη διοίκηση του Ο.Σ.Ε., αυτολεξεί από τα πρακτικά συνεδριάσεως: "'Ηρθα να σας πω, ότι αυτά τα οποία ήρθα να σας εκθέσω, δεν αποτελούν αντικείμενο διαλόγου, αλλά είναι πολιτική βούληση του μετόχου. Συνεπώς δεν επιθυμώ να έχω τις απόψεις σας. Απλώς καλείσθε να τις εφαρμόσετε με τον τρόπο που ακριβώς σας το θέτω. Ορισμένοι εξετίμησαν, ότι, τίποτα δεν παρακολουθείται στον Ο.Σ.Ε. από τον αρμόδιο Υπουργό. Πλανώνται πλάνη οικτρά, γιατί τα πάντα παρακολουθούνται. Επικαλέστηκα μία βασική αρχή, ότι αν θα περάσει κάτι δια πυρός και σιδήρου, θα είναι τα θέματα ηθικής τάξεως. Διότι πολλά σέρνονται ως φήμες. Πολλές φορές αυτά γίνονται στο όνομα άλλων τρίτων. Υπάρχουν δηλαδή άνθρωποι, που μπορεί να επικαλούνται το όνομα του Υπουργού Μεταφορών και του Πρωθυπουργού. 'Οποιος το επαναλάβει αυτό, θα του κοπούν τα πόδια". Αυτά είπατε, κύριε Υπουργέ. Συνεχίζοντας, λέτε: "Οι φήμες υφέρπουν". Φαίνεται να υπάρχει προς τα έξω μία διαμάχη. Η εντύπωση, που θα μπορούσε να έχει κανείς ως τρίτος ανυποψίαστος πολίτης, είναι, ότι όντως υπάρχει μία διαμάχη για το ποιος θα ελέγξει τα έργα, δηλαδή την οικονομική πίτα, και επειδή υπάρχουν εξαιρετικές συμπτώσεις, υποθέτω επειδή είσθε επιμελείς άνθρωποι, θα τις έχετε εντοπίσει. Ακούγονται πολλά, εγώ δεν δέχομαι τίποτα. Απλώς θα επισημάνω τις συμπτώσεις και οι συμπτώσεις αυτές είναι γεγονότα".

Συνεχίζει ο εποπτεύων τον Ο.Σ.Ε. και υπεύθυνος έναντι της Βουλής και του Ελληνικού Λαού κύριος Υπουργός Μεταφορών: "Η πρώτη σύμπτωση είναι, ότι ο Ο.Σ.Ε. διαχειρίζεται όλα του τα έργα με το σύστημα της προεπιλογής σχεδόν χωρίς καμία εξαίρεση. Το Υπουργείο Χωροταξίας έχει στείλει εγκύκλιο από το καλοκαίρι του 1996 και κάνει συγκεκριμένες συστάσεις σε όλους τους οργανισμούς, τι είναι και πώς εφαρμόζεται η προεπιλογή. Φαίνεται ότι ο μόνος ο οποίος δεν έχει αυτιά να ακούσει, είναι ο Ο.Σ.Ε., αγνοώντας εγκύκλιο-διαταγή του Υπουργείου Χωροταξίας. Η δεύτερη τυχαία σύμπτωση είναι ότι υπάρχει ένας σταθερός αριθμός προσώπων, που προέρχονται από συγκεκριμένη διεύθυνση. Κατά περίεργο τρόπο οι ίδιοι άνθρωποι, για τα ίδια έργα σε διαφορετική εποχή, που δεν απέχει μεταξύ τεσσάρων - πέντε μηνών, αξιολογούν διαφορετικά τις ίδιες επιχειρήσεις, για τα ίδια έργα, με διαφορετικά κριτήρια. Κατά διαβολική σύμπτωση, ο ίδιος κύκλος προσώπων έχει εξαιρετικές προνομίες, ο ίδιος κύκλος προσώπων συνήθως συμμετέχει στη σύνθεση των ίδιων επιτροπών εργασίας". Τα λέτε εσείς αυτολεξεί, κύριε Υπουργέ των Μεταφορών. Και τι κάνατε στη συνέχεια, όπως θα σας εκθέσω; Συνεχίζετε: "Θα μπορούσα να σας υποδείξω τον αριθμό αποφάσεων, με τις οποίες συνιστώνται οι συγκεκριμένες επιτροπές προεπιλογής και ανάθεσης και απ' αυτές τις αποφάσεις θα δείτε, ότι υπάρχει ένας συγκεκριμένος αριθμός προσώπων, ο οποίος εναλλάσσεται με μία πολύ σταθερή βάση. Θα σας παρακαλέσω να ελέγξετε ποιοι κρίνουν το Καλλίδρομο και ποιοι τον Πλαταμώνα. Θα διαπιστώσετε, ότι δεν υπάρχει καμία διαφορά στα πρόσωπα".

Περί ποιας διαφάνειας μας είπατε; Περί ποιας επιλογής μειοδοτών μας είπατε; Δεν μας είπατε για τις μεθοδεύσεις αυτές, τις οποίες, όμως, αναφέρατε τότε στη συνεδρίαση του Διοικητικού Συμβουλίου του Ο.Σ.Ε.. "Κατά περίεργο τρόπο, συνεχίζετε, ορισμένοι υπάλληλοι που οι αποδοχές τους μπορεί να φθάνουν σταθερά το ένα εκατομμύριο διακόσιες χιλιάδες δραχμές το μήνα, μόνο από ανατιθέμενα έργα. Υπάρχει μία ευκολία στη δαπάνη χρημάτων για πράγματα που όφειλαν να φτιάχνουν οι υπηρεσίες του Ο.Σ.Ε. στο κανονικό τους ωράριο. Ανακαλύφθηκε η θεωρία ότι πρέπει να γίνονται επιτροπές στις οποίες ανατίθενται. Υπάρχει μία φάμπρικα χρημάτων και ανθρώπων που πλουτίζουν δι'αυτού του τρόπου στον Ο.Σ.Ε..

Σας προειδοποιώ, μην κάνετε την προσπάθεια να αντιστρέψετε τα στοιχεία μου, γιατί θα βρεθείτε όλοι σας σε οδυνηρή θέση. Δεν μιλώ ποτέ χωρίς στοιχεία. Τότε θα βρεθώ στην οδυνηρή θέση να λέω ονόματα".

Και συνεχίζει ο κύριος Υπουργός Μεταφορών: "Πριν εγώ ανοίξω την πόρτα στον Εισαγγελέα για να διερευνήσει τις συμπτώσεις, σας καλώ να το κάνετε εσείς. Από αυτήν τη στιγμή καταργείται το σύστημα της προεπιλογής. Δεύτερον, θα υπάρχουν δύο-τρεις άνθρωποι από τα δύο Διοικητικά Συμβούλια, τα οποία γνωρίζω ότι γνωρίζουν πάρα πολύ καλά τα δημόσια έργα, για να εισηγηθούν προς τα δύο Διοικητικά Συμβούλια, πώς θα γίνεται από εδώ και πέρα η διαδικασία για την εκτέλεση των έργων του Ο.Σ.Ε.. Πρέπει να ξέρετε, ότι υπάρχουν διαδικασίες που γίνονται αποδεκτές και δεν αμφισβητούνται. Θα σας παρακαλέσω να ελέγξετε τα θέματα του προσωπικού σας και τις αποδοχές που παίρνουν. Υπάρχει υπάλληλος που έχει μόνο από διδασκαλία ένα εκατομμύριο διακόσιες χιλιάδες δραχμές το μήνα. Αν συμβούν διαφοροποιήσεις στις αποδοχές προσωπικού κατά περιφέρεια ή αν συμβεί να έχουν πρόσθετες προσόδους, οι οποίες τινάζουν τον προϋπολογισμό στον αέρα, να ξέρετε, ότι οι συνέπειες θα είναι βαρύτατες."

Και όλα αυτά, κύριε Υπουργέ, τα είπατε 3 Δεκεμβρίου του 1996. Μέχρι σήμερα τίποτε απολύτως, όπως θα σας πω στη συνέχεια.

Στο σημείο αυτό να σας ενημερώσω, κυρίες και κύριοι συνάδελφοι, ότι από πληροφορίες μας, παρά τα όσα είπατε προηγουμένως, κύριε Υπουργέ, από την Ευρωπαϊκή 'Ενωση διακόπηκε η χρηματοδότηση από το Ταμείο Συνοχής, από τον Οκτώβριο του 1996. Και αν έχετε αντίθετη άποψη, να μας την τεκμηριώσετε με συγκεκριμένα στοιχεία και με συγκεκριμένα έγγραφα.

Και από τον Ιανουάριο του 1997 διακόπηκε η χρηματοδότηση από το Κοινοτικό Πλαίσιο Στηριξης, γιατί η διοίκηση του Ο.Σ.Ε. δεν εκχώρησε τη διαχείριση των έργων στην ΕΡΓΟΣΕ, όπως όφειλε, από διετίας. Προφανώς η διοίκηση του Ο.Σ.Ε. κόπτεται να υπογράψει μόνη της όλες τις συμβάσεις των έργων και μετά να δώσει τη διεκπεραίωσή τους στον ΕΡΓΟΣΕ. 'Ηδη από το πακέτο των τετρακοσίων εβδομήντα επτά δισεκατομμυρίων δραχμών του δευτέρου Πακέτου Ντελόρ, έχουν δημοπρατηθεί έργα λιγότερα των τριακοσίων δισεκατομμυρίων δραχμών.

Το έργο Καλλιδρόμου της τάξεως των εβδομήντα δισεκατομμυρίων δραχμών και όχι των ογδόντα πέντε δισεκατομμυρίων, όπως είπατε, γιατί δε δίδεται στην ΕΡΓΟΣΕ να δημοπρατηθεί; Δεν χρειάζονται, νομίζω, άλλα σχόλια.

Τέλος, είπατε, κύριε Υπουργέ, "παρά το γεγονός ότι υπάρχει εγκύκλιος για την οριστικοποίηση του τεχνικού και οικονομικού αντικειμένου των εργολαβιών, που συγχρηματοδοτούνται μέχρι στιγμής, ο Ο.Σ.Ε. δεν έχει κάνει κανέναν τέτοιον πίνακα για κανένα έργο. Σας λέω λοιπόν, και κλείνω, πως η ΕΡΓΟΣΕ δεν πρόκειται να παραλάβει τίποτε από τον Ο.Σ.Ε., αν δεν υπάρξει για ένα έκαστο των έργων οριστικός συγκριτικός πίνακας. Παρακαλώ, πριν την τελική υπογραφή να έχω τους πίνακες αυτούς εγώ". Αλλά μέχρι σήμερα, δεν εγένετο, κύριε Υπουργέ.

Κυρίες και κύριοι συνάδελφοι, μένω έκπληκτος από αυτά που ακούσατε και τα οποία ο κύριος Υπουργός είπε δημόσια προς τους διοικούντες τον Ο.Σ.Ε.. Κοντολογής τους είπε

Σελίδα 5877 

"ξέρω όλες τις βρωμιές σας,τις κομπίνες σας, το μηχανισμό και τον τρόπο που λειτουργείτε, τις σπατάλες που κάνετε, τις ασυδοσίες σας, που δεν λογαριάζετε ούτε τις εγκυκλίους του Υπουργείου που εκμαυλίζετε συνειδήσεις, για να σας φτιάχνουν τις επιθυμητές εισηγήσεις. Και τι δεν είπε και πόσα άλλα πολύ χειρότερα με την ομιλία του, δεν υπονοούσε ο κύριος Υπουργός. Ομολόγησε ότι έχει όλα τα στοιχεία των παρανομιών. Απείλησε με αποκαλύψεις ονομάτων,αριθμούς παρανόμων αποφάσεων, προανήγγειλε παρέμβαση Εισαγγελέων. Αλλά αυτό με τη συγκατάθεση των παρανομούντων;

Υποσχέθηκε ότι θα κόψει πόδια σε όποιον επικαλείται για τις παρανομίες του το όνομα του ιδίου ή του κυρίου Πρωθυπουργου. 'Εδωσε εντολές. Δεν τηρήθηκε καμία. Διέταξε την ΕΡΓΟΣΕ που συστάθηκε πριν από δυο χρόνια να μην παραλάβει τα έργα, αν προηγουμένως ο Ο.Σ.Ε. δεν συντάξει οριστικού πίνακες τεχνικού και οικονομικού αντικειμένου των έργων. Οι πίνακες δεν συντάσσονται. 'Ετσι τα έργα μένουν στον Ο.Σ.Ε. και η ΕΡΓΟΣΕ αδρανεί και ανεβάζει τα ελλείμματα που αυξάνονται ιλιγγιωδώς. Και εσείς κύριε Υπουργέ Μεταφορών και Επικοινωνιών, τι πράξατε μέχρι σήμερα;

Κυρίες και κύριοι συνάδελφοι, τι να πρωτοθαυμάσει κανείς σ' αυτήν την υπόθεση; Διερωτώμαι, ούτε δείγμα πολιτικής και ηθικής ευθιξίας δεν υπάρχει; Τι είδους πολιτική ευθιξία διαθέτει ο επερωτώμενος Υπουργός; 'Εχει τέτοια συντριπτικά στοιχεία παρανομιών, παράβασης καθήκοντος, κατάχρησης δημοσίου χρήματος και δεν τα στέλνει ο ίδιος στον Εισαγγελέα, αλλά εκλιπαρεί τους παρανομούντες να πάνε μόνοι τους; Τι άλλο περισσότερο περιμένει για να στείλει τους παρανόμους στο σπίτι τους και από κει στον Κορυδαλλό; Τι φοβάται; Ποιος τον εμποδίζει; Μήπως εκβιάζεται απ' αυτούς που προστατεύουν τους παρανόμους στον Ο.Σ.Ε.; Πέρασε ένα τετράμηνο και καμιά από τις εντολές του δεν τηρήθηκε. Ούτε μέτρα διαφάνειας πάρθηκαν, ούτε οι πίνακες των εργολαβιών συντάχθηκαν. 'Ετσι διαιωνίζεται η ίδια κατάσταση.

Γελάνε οι υπάλληλοι στον Ο.Σ.Ε. και κυκλοφορεί σαν ανέκδοτο η εκδοχή ότι ο "εκ των λοχαγών" Υπουργός προσέκρουσε στους "συνταγματάρχες" του Ο.Σ.Ε. και "έβαλε την ουρά του στα σκέλια". Το τελευταίο και ελάχιστο που έχει να κάνει ο κύριος Υπουργός είναι να παραιτηθεί. Πιστεύουμε, ότι αυτό μπορεί να το κάνει εκτός και αν δεν του το επιτρέπουν ούτε αυτό. Σε κάθε περίπτωση οι μέχρι τώρα ευθύνες του κυρίου Υπουργού είναι βαρύτατες. Είναι συνένοχος με τη σιωπή και την αδράνειά του, όλων των παρανομιών που διαπράχθηκαν στον Ο.Σ.Ε.. Αναφέρομαι ιδιαίτερα στο τελευταίο τετράμηνο, όταν μοιράστηκαν τελικά εξακόσια ογδόντα πέντε εκατομμύρια δραχμές στον Ο.Σ.Ε. με πλήρη αδιαφάνεια χωρίς κανένα διαγωνισμό σε διαφόρους δήθεν για διαφήμιση του Ο.Σ.Ε.. Και είπατε προηγουμένως, κύριε Υπουργέ, απαντώντας στους ισχυρισμούς των αγαπητών συναδέλφων μου, πράγματα τα οποία δεν είναι σωστά. Το σκάνδαλο αυτό φέρει την προσωπική σφραγίδα του κυρίου Καστανίδη.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή )

ΠΡΟΕΔΡΕΥΩΝ (Λουκάς Αποστολίδης): Κύριε Γκελεστάθη, πρεπει να ολοκληρώσετε.

ΝΙΚΟΛΑΟΣ ΓΚΕΛΕΣΤΑΘΗΣ: Ο κ. Καστανίδης, με προφορική του παρέμβαση στο διοικητικό συμβούλιο του Ο.Σ.Ε. στις 22 Αυγούστου 1996 την ημέρα που διαλύθηκε η Βουλή και εν όψει των εκλογών έδωσε εντολή στον Πρόεδρο του Διοικητικού Συμβουλίου του Ο.Σ.Ε. να αποφασίσει παράνομα, χωρίς εισήγηση και χωρίς να είναι θέμα της ημερήσιας διάταξης τη διάθεση διακοσίων εκατομμυρίων δραχμών για διαφήμιση του Ο.Σ.Ε.. Και λέει ο κύριος Πρόεδρος του Διοικητικού Συμβουλίου σε αυτή τη συνεδρίαση ...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Κύριε Πρόεδρε, δεν ήσασταν στην 'Εδρα προηγουμένως. Επιδείχθηκε μια μεγάλη ανοχή προς τον κύριο Υπουργό.

ΠΡΟΕΔΡΕΥΩΝ (Λουκάς Αποστολίδης): Κύριε Γκελεστάθη, τα ίδια λεπτά που άφησα για τον κύριο Υπουργό είναι και σε σας. Εάν όμως πάμε μ' αυτή την πρακτική, τότε αυτό δεν είναι ανοχή του Προεδρείου. Γι' αυτό σας παρακαλώ να ολοκληρώσετε.

ΝΙΚΟΛΑΟΣ ΓΚΕΛΕΣΤΑΘΗΣ: Συμφωνώ μαζί σας, κύριε Πρόεδρε.

Σ' αυτήν λοιπόν τη συνεδρίαση του Διοικητικού Συμβουλίου του Ο.Σ.Ε. της 22ας Αυγούστου 1996 ο κύριος πρόεδρος του διοικητικού συμβουλίου μεταξύ άλλων λέει: "Κύριοι σύμβουλοι εμβόλιμα θέτω υπόψη σας" -είναι η ημέρα διάλυσης της Βουλής για να γίνουν οι εκλογές της 22ας Σεπτεμβρίου 1996- "το θέμα της προβολής των έργων εκσυγχρονισμού του οργανισμού γιατί μέχρι τώρα δεν έχουν προβληθεί τα μεγάλα έργα που εκτελούνται από τον Ο.Σ.Ε., γεγονός το οποίο επισήμανε ο κύριος Υπουργός. Αλλά το σημαντικότερο είναι ότι η Ευρωπαϊκή 'Ενωση, η οποία χρηματοδοτεί αυτά τα έργα, μας επιβάλει την προβολή του. Προτείνω λοιπόν να διατεθεί ποσό διακοσίων εκατομμυρίων δραχμών για την προβολή των έργων εκσυγχρονισμού και των υπηρεσιών του οργανισμού. Συμφωνείτε;" "Σύμβουλος Δ.Καραπάνος: Εκφράζω τη σφοδρότατη αντίδρασή μου και ζητώ να μη ψηφιστεί για τους εξής λόγους: Πρώτον, θέτω θέμα τυπικής νομιμότητας κατά τον κανονισμό λειτουργίας του διοικητικού συμβουλίου του Ο.Σ.Ε. για λήψη απόφασης γιατί το θέμα δεν είναι στην ημερήσια διάταξη. Δεν υπάρχει εισήγηση ούτε προτείνεται τρόπος και διαδικασία διαθέσεως του ποσού αυτού. Δεύτερον, παραμονή εκλογών αυτή η μεθόδευση είναι πολύ ύποπτος και απαράδεκτος. Δεν ξέρω ποιος υποψήφιος Βουλευτής έχει πρόβλημα προβολής γιατί φοβούμαι ότι τέτοιες σκοπιμότητες υποκρύπτονται". Ο Πρόεδρος του Διοικητικού Συμβουλίου συνεχίζει: "Το Διοικητικό Συμβούλιο με τις σφοδρές αντιρρήσεις του κ. Καραπάνου εγκρίνει το ποσό των διακοσίων εκατομμυρίων δραχμών για την προβολή των έργων εκσυγχρονισμού".

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, έχετε πάρει επτά λεπτά πάνω από το χρόνο σας. Θα με αναγκάσετε να σας διακόψω.

ΝΙΚΟΛΑΟΣ ΓΚΕΛΕΣΤΑΘΗΣ: Τελειώνω, κύριε Πρόεδρε. Δώσατε οκτώ λεπτά στον κύριο Υπουργό επιπλέον. Πάντως, τελειώνω. Είναι τόσο σοβαρό το θέμα, που θα παραθέσω τα συγκεκριμένα στοιχεία με έγγραφα του Ο.Σ.Ε. στη δευτερολογία μου.

'Οπως αποδεικνύεται από τα Πρακτικά συνεδριάσεων του Δ.Σ. του Ο.Σ.Ε., ο Πρόεδρός του μετέφερε...

ΠΡΟΕΔΡΕΥΩΝ (Λουκάς Αποστολίδης): Στη δευτερολογία σας, κύριε Γκελεστάθη μπορείτε να τα αναφέρετε. Σας παρακαλώ. 

ΝΙΚΟΛΑΟΣ ΓΚΕΛΕΣΤΑΘΗΣ: ...εντολή του κυρίου Υπουργού για να γίνει αυτή η διαδικασία και το ποσόν των διακοσίων εκατομμυρίων δραχμών, τελικώς χωρίς διαγωνισμό, χωρίς διαδικασία, με αναθέσεις, έφτασε στο ποσό των εξακοσίων ογδόντα πέντε εκατομμυρίων δραχμών και έχουμε εδώ τις αποφάσεις, αν δεν τις έχει υπόψη του ο κύριος Υπουργός, για να ενημερωθεί.

ΠΡΟΕΔΡΕΥΩΝ (Λουκάς Αποστολίδης): Ολοκληρώσατε, κύριε Γκελεστάθη.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, τελειώνω. Αυτό, ήταν το πράσινο φως για να συνεχίσει η Διοίκηση του Ο.Σ.Ε. ένα ξέφρενο όργιο σπατάλης και ρεμούλας εκατοντάδων εκατομμυρίων δραχμών, που συνεχίζεται με πλήρη αδιαφάνεια μέχρι σήμερα.

Με ποιο ηθικό κύρος να ελέγξει κατόπιν αυτού τους υφισταμένους του ο Υπουργός; Γιατί αν δεν είναι έτσι, γιατί δεν έστειλε τον Πρόεδρο του Διοικητικό Συμβούλιο του Ο.Σ.Ε. στον Εισαγγελέα με τα παραπάνω Πρακτικά, που αναφέρονται στο πρόσωπό του;

'Ετσι, διαρρέουν οι φήμες όπως ομολόγησε ο κύριος Υπουργός στο Διοικητικό Συμβούλιο για την επίκληση του ονόματός του ή του Πρωθυπουργού από τους ευρισκόμενους στο απυρόβλητο υπευθύνους του Ο.Σ.Ε..

Τελευταία διαρρέουν πληροφορίες ότι έχουν πλάτες στο Πρωθυπουργικό περιβάλλον και ξέρετε τι εννοούν.

ΠΡΟΕΔΡΕΥΩΝ (Λουκάς Αποστολίδης): Κύριε Γκελεστάθη,

Σελίδα 5878 

θα αναγκαστώ, διότι αγνοείτε το Προεδρείο, να σας διακόψω. 'Εχετε επιπλέον καλύψει δέκα λεπτά από την ομιλία σας με το μισό-μισό λεπτό που μου ζητάτε κάθε λίγο. Σας παρακαλώ. Ξέρετε το σεβασμό που σας έχω, αλλά μην τραβάτε τα όρια.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, είναι αμοιβαίος ο σεβασμός, αλλά βλέπετε ότι είναι πολύ σοβαρό το θέμα και είμαι υποχρεωμένος...

ΠΡΟΕΔΡΕΥΩΝ (Λουκάς Αποστολίδης): Ναι, αλλά εγώ δεν μπορώ να κάνω ακορντεόν τον Κανονισμό, πότε να τον μεγαλώνω και πότε να τον μικραίνω.

ΝΙΚΟΛΑΟΣ ΓΚΕΛΕΣΤΑΘΗΣ: Μισό λεπτό, κύριε Πρόεδρε. Απλώς θέλω να κάνω το καθήκον μου και παρακαλώ να επιδείξετε κάποια ανοχή...

ΠΡΟΕΔΡΕΥΩΝ (Λουκάς Αποστολίδης): Μα, την απέδειξα με δέκα λεπτά επιπλέον στο χρόνο που είχατε. 

ΝΙΚΟΛΑΟΣ ΓΚΕΛΕΣΤΑΘΗΣ: Δεν υπάρχουν άλλοι ομιλητές στην επερώτηση και δεν παραβλάπτεται η διαδικασία της συζητήσεως της Επερωτήσεως. 

'Ετσι λοιπόν εξηγείται η ασυδοσία της δυάδος του Προέδρου του Διοικητικού Συμβουλίου του Ο.Σ.Ε. κ.Χρήστου Παπαγεωργίου και του Γενικού Διευθυντή κ.Αρίστου Λάζαρη για τις εργολαβίες που υπάρχουν εδώ όλα τα σχετικά έγγραφα όπως το με αριθμό πρωτοκόλλου 98347/24-5-1994, με αρχική σύμβαση υπ'αριθμ.812 υπογραφείσα την 15/2/1995, ύψους διακοσίων εκατομμυρίων δραχμών, τετραετούς ισχύος μέχρι 15 Φεβρουαρίου 1999, που έφθασε όμως τελικά στις 4/7/1996, μετά από δέκα επτά μήνες σε εννιακόσια είκοσι πέντε εκατομμύρια δραχμές.

Περαιτέρω, είναι πολλά τα στοιχεία. Εδώ, κύριε Υπουργέ, ας ερωτηθούν και οι τέως Υπουργοί και συνάδελφοί μας του ΠΑΣΟΚ, όπως ο κ.Κατσιφάρας, ο κ.Ανωμερίτης, ο κ.Μίρκος τέως Διοικητής της Εθνικης Τράπεζας, οι οποίοι συνεργάστηκαν με τον κύριο Πρόεδρο του Διοικητικού Συμβουλίου του Ο.Σ.Ε., με προηγούμενες ιδιότητές του, για να σας ενημερώσουν πώς αντιμετωπίζει τη διαχείριση των καθηκόντων του, πώς τοποθετήθηκε στις θέσεις του δημόσιου τομέα και πώς απεχώρησε απ'αυτές.

Κύριε Υπουργέ, δεν έχετε άλλη επιλογή, γιατί αποτύχατε κατά κράτος. Σας αφαιρέθηκε κάθε έλεγχος των διαδραματιζόμενων στον Ο.Σ.Ε. και οφείλετε, εφ'όσον δεν μπορείτε ν'αντιδράσετε διαφορετικά, να παραιτηθείτε. Είναι το μόνο θετικό που μπορείτε να κάνετε, διαφορετικά το λόγο έχει ο κύριος Πρωθυπουργός που και σεις ομολογήσατε, τον επικαλούνται οι παράνομοι του Ο.Σ.Ε. στις σκοτεινές ενέργειές του. Δεν τους κόψατε τα πόδια τότε, όπως είπατε. Οφείλετε τώρα, ο Πρωθυπουργός να το πράξει για όλους σας, γιατί διαφορετικά με τέτοια διαχείριση και πολιτική, ο λαός θα κόψει τα πόδια όλων σας και βέβαια ο Εισαγγελέας θα ασχοληθεί όπως ο νόμος επιτάσσει, όταν θα έλθει ο χρόνος να επιληφθεί κάνοντας το καθήκον του, με όλα αυτά τα απαράδεκτα που συμβαίνουν στον τομέα αυτό σε βάρος του ιδρώτα του λαού μας και θα λογοδοτήσουν οπωσδήποτε οι υπεύθυνοι και οι καταχραστές του δημοσίου χρήματος. Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Πάντως κύριε Γκελεστάθη εξαντλήσατε κάθε περιθώριο. 

ΝΙΚΟΛΑΟΣ ΓΚΕΛΕΣΤΑΘΗΣ: Θα επανέλθω στη δευτερολογία μου κύριε Πρόεδρε, με την ανοχή σας.

ΠΡΟΕΔΡΕΥΩΝ (Λουκάς Αποστολίδης) Κύριοι συνάδελφοι, ο κ. Καρατζαφέρης ζητά άδεια ολιγοήμερης απουσίας στο εξωτερικό.

Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς η Βουλή ενέκρινε. 

Το Δημοκρατικό Κοινωνικό Κίνημα, ορίζει ως Κοινοβουλευτικό Εκπρόσωπο το συνάδελφο κ. Γεώργιο Ρόκο.

Ο κύριος Υπουργός έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Πρόεδρε, επιχειρώ καθ' όλη τη διάρκεια της κοινοβουλευτικής μου θητείας να κρατήσω στα αναγκαία όρια της ευπρέπειας τη συζήτηση στο Ελληνικό Κοινοβούλιο και θα το πράξω και σήμερα. Και δεν θα ζητούσα το λόγο, αν ο κ. Γκελεστάθης δεν έλεγε πράγματα ανείπωτα, ανήκουστα και πρωτοφανή, θέτοντας μάλιστα υπό αμφισβήτηση θέματα κύρους και ηθικής στάσης του Υπουργού Μεταφορών και Επικοινωνιών.

Κύριε Γκελεστάθη, πρέπει να σας πω ότι δεν αναγνωρίζω ούτε στην ιστορία σας, ούτε και στο "ύψος" σας τη δυνατότητα να κρίνετε συναδέλφους σας δι' αυτού του τρόπου σε θέματα ηθικής τάξεως. Ο καθένας μας έχει μια ιστορική διαδρομή, ξέρετε, και απ' αυτήν κρίνεται.

Με πάρα πολύ προσοχή απέφυγα να αναφερθώ στο παρελθόν, αν χρειαστεί θα το πράξω στη δευτερολογία μου. Σας πέφτει πολύ, κύριε Γκελεστάθη να θίγετε θέματα ηθικής τάξεως ή πολιτικής ευθύνης.

Πρέπει δε να σας πω ότι έχετε μια αφόρητη εμμονή, χωρίς καν να ακούγετε τι ειπώθηκε σ' αυτήν την Αίθουσα, να διαβάζετε τα έγγραφά σας. Ανεβήκατε κατά την προσφιλή σας μέθοδο στο βήμα για να αναγνώσετε το κείμενο το οποίο είχατε προκατασκευάσει, χωρίς καν να πάρετε υπόψη σας, τι ειπώθηκε μέσα σ' αυτήν την Αίθουσα. Λυπούμαι αν η δυνατότητά σας εξικνείται μέχρι του σημείου να αναγιγνώσκετε μόνο έγγραφα. Αλλά εκείνο το οποίο, ειλικρινά σας λέω, δεν επιτρέπω σε κανέναν να πράξει είναι να θέτει δι' αυτού του απρεπούς τρόπου, θέματα πολιτικής ή ηθικής τάξεως. Τα υπόλοιπα θα τα πούμε στη συνέχεια στην ουσία.

Και ελπίζω κύριε Πρόεδρε, να διατηρηθεί η συζήτησή μας σε ένα επίπεδο το οποίο θα επιτρέπει να συναχθούν ωφέλιμα συμπεράσματα. Λυπούμαι ειλικρινά γιατί ο κ. Γκελεστάθης, ως Κοινοβουλευτικός Εκπρόσωπος διευκόλυνε στην εκτροπή μιας συζητήσεως που θα μπορούσε να είναι χρήσιμη και τη διευκόλυνε με ένα τρόπο ο οποίος πιστεύω ότι δεν τιμά ούτε αυτή την Αίθουσα, αλλά ούτε και τον ίδιο!

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, το λόγο παρακαλώ για ένα λεπτό.

ΠΡΟΕΔΡΕΥΩΝ (Λουκάς Αποστολίδης): Ορίστε κύριε Γκελεστάθη, έχετε το λόγο.

ΝΙΚΟΛΑΟΣ ΓΚΕΛΕΣΤΑΘΗΣ: Φαίνεται ότι ο κύριος Υπουργός Μεταφορών και Επικοινωνιών, χάνει την ψυχραιμία του. Δεν ξέρω αν βρισκόμαστε στην Αίθουσα του Ελληνικού Κοινοβουλίου ή αν είμεθα σε καμιά αίθουσα παιδικής χαράς. Ασφαλώς με τα επιχειρήματά μας κάνουμε πολιτικές κρίσεις κύριε Πρόεδρε και ασφαλώς με τα επιχειρήματά μας καταλογίζουμε πολιτικές ευθύνες με όλη την απαιτούμενη ευπρέπεια και προς τους συναδέλφους, αλλά και προς το Κοινοβούλιο.

Τώρα, η ιστορία του καθενός είναι γνωστή σ' αυτόν τον Τόπο και δεν χρειάζεται να αναφερθώ σε πρόσωπα. Αλλά να είμεθα προσεκτικοί στις εκφράσεις μας διότι αν χρειαστεί θα αναφερθούμε και σε πρόσωπα που δεν είναι στις συνήθειές μας. 

Πάντοτε από τον Οκτώβριο του 1981 στην Αίθουσα αυτή με απόλυτο σεβασμό και εκτίμηση προς τους συναδέλφους μου απευθύνω το λόγο κύριε Πρόεδρε και εκατοντάδες φορές έχω απευθύνει το λόγο στους συναδέλφους στην Αίθουσα αυτή και με τη διαδικασία του Κοινοβουλευτικού Ελέγχου και με τη διαδικασία της Νομοθετικής Εργασίας, αλλά και ως Υπουργός τέσσερα συνεχή χρόνια.

Επομένως αυτά που είπε ο κύριος Υπουργός Μεταφορών και Επικοινωνιών, είναι απαράδεκτα. Επί της ουσίας να δώσετε απαντήσεις. Εμείς άλλωστε στηριχτήκαμε στους δικούς σας ισχυρισμούς κατά κύριο λόγο τους οποίους προβάλλατε από το Δεκέμβριο του 1996 και μέχρι σήμερα δεν υπάρχει καμιά συνέχεια. 

Γιατί δεν δώσατε συνέχεια; Δεν μπορείτε; Δεν σας το επιτρέπουν; Τι συμβαίνει; Αυτό να πείτε και αφήστε τα υπόλοιπα σχόλια και κρίσεις, που δεν δίδουν απαντήσεις στα συγκεκριμένα επιχειρήματα μας.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε κύριε Υπουργέ, έχετε το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επι-

Σελίδα 5879 

κοινωνιών): Θα ήθελα απλώς να εκφράσω τη λύπη μου και να σας πω ότι παραιτούμαι της αξιώσεως

να διδαχθεί στον κ. Γκελεστάθη τι είναι κοινοβουλευτικά ευπρεπές. Και παραιτούμαι της αξιώσεως για τον απλούστατο λόγο ότι αυτό προϋποθέτει δυνατότητα συνειδήσεως και αντιλήψεως.

ΝΙΚΟΛΑΟΣ ΓΚΕΛΕΣΤΑΘΗΣ: Αυτά είναι πολύ φθηνά. Δεν είναι για την Αίθουσα της Βουλής. Αυτά είναι για τα καφενεία.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Γκελεστάθη. Σας δόθηκε ο λόγος και σε σας και στον κύριο Υπουργό.

Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Είμαι νέος Βουλευτής και ειλικρινά πριν τοποθετηθώ θέλω να δηλώσω ότι δεν μπορώ να καταλάβω τη διαφορά απόψεων που υπάρχει -μιλάμε για άσπρο-μαύρο- μεταξύ δύο Υπουργών, ενός νυν και ενός τέως και μάλιστα, με πολύ μεγάλη θητεία. Δεν μπορώ να καταλάβω αυτή τη διαφορά απόψεων.

Το περιεχόμενο της επερώτησης εξαντλείται κυρίως στη σκανδαλολογία, η οποία βέβαια υπάρχει, και στην αδιαφάνεια λειτουργίας του Ο.Σ.Ε., πράγματα που στηρίζονται στη διατήρηση ενός πλαισίου που υπήρχε επί Νέας Δημοκρατίας και εξακολουθεί να υπάρχει επί ΠΑ.ΣΟ.Κ. Η ανάδειξή τους από τον κύριο Υπουργό δεν αναιρεί τις ευθύνες του ΠΑ.ΣΟ.Κ. και της Κυβέρνησής του. Αν είχαν γίνει αποδεκτές οι προτάσεις του Συνασπισμού για διακομματικό έλεγχο και θεσμική κατοχύρωση της διαφάνειας, τότε σήμερα δεν θα μιλούσαμε για σκάνδαλα. Αν δεν υπάρξουν αυτοί οι θεσμοί, δυστυχώς, πάλι θα φθάσουμε στο σημείο να καταγγέλουμε ξανά και ξανά.

Είναι σίγουρο ότι η υποβάθμιση του Ο.Σ.Ε., του σιδηροδρόμου γενικά, ήταν μια συνειδητή πράξη όλων των ελληνικών κυβερνήσεων. Ισχυρίζομαι αυτό, γιατί πραγματικά υποβαθμίστηκαν οι σιδηροδρομικές μεταφορές προς όφελος των οδικών και αυτό δεν αποτελεί σχήμα λόγου.

Είναι χρήσιμο να καταθέσω ορισμένα παραδείγματα που αν δεν συνέβαιναν, εάν υπήρχε δηλαδή η πολιτική βούληση ανάπτυξης των σιδηροδρόμων, δεν θα είχαν φθάσει οι σιδηρόδρομοι σ'αυτήν την κατάσταση.

Τα παραδείγματα αυτά αφορούν κυρίως κατασκευές μεγάλων έργων από το Υπουργείο Δημοσίων 'Εργων και το διάδοχο σχήμα του, το ΥΠΕΧΩΔΕ, οι οποίες όχι απλώς αγνόησαν το σιδηροδρομικό δίκτυο από ιδιαίτερα κρίσιμα χωροταξικά σημεία, αλλά με τη αγνόηση αυτή απέκλεισαν τη σιδηροδρομική σύνδεση με μεγάλες βιομηχανικές περιοχές και με μεγάλα τμήματα της Ελληνικής Επικράτειας.

Επίσης, είναι σίγουρο ότι από το 1950 και μετά, δεν υπήρξε πολιτική βούληση υπέρ της ανάπτυξης των ελληνικών σιδηροδρόμων. Αρκεί να αναφέρω ότι το 1950 οι σιδηρόδρομοι κατείχαν το 55% του μεταφορικού έργου και το 1993 έφθασαν στο 6% του επιβατικού και στο 2,5% του εμπορευματικού έργου. Αντίθετα, σε όλο αυτό το διάστημα ποτέ οι επενδύσεις σε μέσο ετήσιο όρο δεν ξεπέρασαν το 5% των επενδύσεων στις χερσαίες μεταφορές. Ακόμη και τα τελευταία χρόνια που η Ευρωπαϊκή 'Ενωση είχε ταχθεί υπέρ της ανάπτυξης των σιδηροδρόμων, οι κυβερνήσεις και οι διορισμένες από αυτές διοικήσεις μπλόκαραν τα έργα ανάπτυξης των σιδηροδρόμων ή δημιουργούσαν τέτοια προβλήματα που ήταν αδύνατη η απορρόφηση των πόρων για την πραγματοποίησή τους.

Κύριε Πρόεδρε, έχει αναπτυχθεί τα τελευταία χρόνια, μία πρωτοφανής επίθεση κατά της Δημόσιας Διοίκησης, κατά των ΔΕΚΟ, ώστε να φαίνονται μη ικανές να σχεδιάσουν και να υλοποιήσουν προγράμματα έργων που μπορούν να χρηματοδοτηθούν από το Πακέτο Ντελόρ.'Ετσι οδηγούμαστε σε ανώνυμες εταιρίες, manager συμβούλους, με αποτέλεσμα, πρώτον, να υπάρχουν καθυστερήσεις και κωλυσιεργίες.

Είναι χαρακτηριστική η περίπτωση της "ΕΓΝΑΤΙΑΣ Α.Ε." Επί δυό χρόνια έκανε δημοπρατήσεις μόνο δυο έργων, τα οποία τελικά αποσύρθηκαν.

Δεύτερον, να μην αποφεύγονται οι κακοτοπιές παρά τις συμβουλές. Είναι χαρακτηριστική η περίπτωση του συμβούλου του "ΜΕΤΡΟ ΑΘΗΝΩΝ", που δεν μπόρεσε να προφυλάξει τα ελληνικά συμφέροντα από υπερβάσεις. Τρίτον, να διαμορφώνεται ένα σώμα επιρρεπές σε αδιαφανείς διαδικασίες και εν δυνάμει σε σκάνδαλα. Τέταρτον, να δίνεται ένα τελικό χτύπημα στη Δημόσια Δίοικηση.

Η ίδρυση της θυγατρικής "ΕΡΓΟΣΕ", χωρίς να έχει προσδιοριστεί το πεδίο δραστηριότητάς της, χωρίς να έχει ερευνηθεί και τεκμηριωθεί ούτε κατ' ελάχιστον η αποτελεσματικότητά της, το πιθανότερο που είναι να κάνει, είναι να αναπαράγει τα σημερινά φαινόμενα προσωπικών ανταγωνισμών. Κι είναι γνωστό σε όλους τι ανταγωνισμοί και τι υπονομεύσεις υπάρχουν ακόμη και μέσα στις Διοικήσεις του Ο.Σ.Ε. σήμερα.

Στις 31.12.96, έληξε η ισχύουσα οικονομική συμφωνία μεταξύ Δημοσίου και Ο.Σ.Ε. και η νέα δεν έχει υπογραφεί ακόμη. Παρ' ό,τι έχουν υποβληθεί από τον Οκτώβριο του 1996 προτάσεις από τον Ο.Σ.Ε. για το περιεχόμενο της συμφωνίας, από πλευράς Κυβέρνησης δεν έχει υπάρξει απάντηση, με αποτέλεσμα η Δίοικηση του Ο.Σ.Ε. να καλύπτει τις δαπάνες λειτουργίας των σιδηροδρόμων από τις εγκεκριμένες επενδυτικές πιστώσεις. Αυτό δείχνει ότι η Κυβέρνηση δεν έχει πολιτική, δεν έχει στρατηγικό σχεδιασμό και για τον Ο.Σ.Ε.. Και δεν το λέμε μόνο εμείς αυτό, το λένε μέλη του ΠΑΣΟΚ, το λένε συνδικαλιστές, που πρόσκεινται στο συνδικαλιστικό χώρο.

Επειδή πιστεύουμε ότι η ανανέωση και η επέκταση του σιδηροδρομικού δικτύου της Χώρας μας είναι πρώτη προτεραιότητα, πρέπει οι ελληνικοί σιδηροδρόμοι να προχωρήσουν άμεσα στον εκσυγχρονισμό, με στόχο το καλύτερο προϊόν με το μικρότερο δυνατό κόστος.

Για να επιτευχθούν αυτά, απαιτείται: 

Πρώτον, να υπάρξει ενιαία πολιτική για τις μεταφορές σε εθνικό επίπεδο και να καθοριστεί το πεδίο ανάπτυξης του κάθε μεταφορέα.

Δεύτερον, να αποκτήσουν οι ελληνικοί σιδηροδρόμοι επιχειρησιακή αυτοτέλεια και να σταματήσει ο σφιχτός εναγκαλισμός από το Κράτος, για να μην είναι δέσμιοι κρατικών και κομματικών επιλογών. 

Τρίτον, η νέα οικονομική συμφωνία, που θα υπογράψει ο Ο.Σ.Ε. με το Κράτος, να διασφαλίζει την οικονομική εξυγίανσή του και τη λειτουργία όλων των γραμμών του. Πρέπει το Κράτος να αναλάβει το έλλειμα του Ο.Σ.Ε., ένα έλλειμα που δημιουργήθηκε από τις αντισιδηροδρομικές πολιτικές των Κυβερνήσεων, από την κατασπατάληση χρημάτων για αμοιβές ημετέρων και γενικά από τη χρησιμοποίησή τους ως κομματικό φέουδο.

Τέταρτον, να εξασφαλιστεί η διαφάνεια στις επιλογές. Πρέπει να θεσμοθετηθεί η διαφάνεια, όχι μόνο στο σχεδιασμό, αλλά και στην υλοποίηση, στην επίβλεψη των προμηθειών και των επενδυτικών προγραμμάτων. Εύχομαι οι ανακοινώσεις, που έκανε πριν από λίγο ο κύριος Υπουργός γι' αυτό το θέμα, να γίνουν πραγματικότητα.

Πέμπτον, να εκσυγχρονιστούν και να αναβαθμιστούν οι τεχνικές υπηρεσίες του Ο.Σ.Ε., ώστε να μπορεί να ανταποκρίνεται στις νέες απαιτήσεις. Τα εργοστάσια και τα μηχανοστάσια, που αποτελούν την καρδιά του σιδηροδρόμου, βρίσκονται σε άθλια κατάσταση. Οι γραμμές δεν συντηρούνται κανονικά, με αποτέλεσμα να παρατηρούνται προβλήματα ακόμη και σε τμήματα παροχής καλύτερων υπηρεσιών.

'Εκτον, να υπάρξει άμεση αξιοποίηση του Δεύτερου Πακέτου Ντελόρ και, επίσης, να υπάρξει τέλος στη χαμηλή έως ανύπαρκτη απορρόφηση.

'Εβδομον, πρέπει να δοθεί ένα τέλος στις δημοπρασίες με ειδικές προσκλήσεις, προεπιλογές. Χαίρομαι που άκουσα πριν από λίγο τον κύριο Υπουργό να αναφέρει ότι τουλάχιστον για το έργο του Καλλίδρομου θα συμβεί αυτό. 

Ο τρόπος επιλογής, κύριε Υπουργέ, των δέκα που θα λάβουν μέρος στις δημοπρατήσεις, ενώ έχουν αποκλειστεί ορισμένοι άλλοι, αφήνει υπονοούμενα. 'Ολοι γνωρίζουμε τι συμβαίνει σε δημοπρασίες με περιορισμένη συμμετοχή και πόσο εύκολο είναι να πάρει ο μειοδότης ένα έργο.

Σελίδα 5880 

 

Πρέπει, αγαπητοί συνάδελφοι, το τρένο, παρά τη χρόνια υποβάθμισή του, να αποτελέσει το λαϊκό μέσο μεταφοράς, γιατί, πέρα απο την ενδεδειγμένη απάντηση με λύσεις για την προστασία του περιβάλλοντος, απαντά και σε λύσεις αντιμετώπισης του κυκλοφοριακού προβλήματος.

Πρέπει πάραυτα ο σιδηρόδρομος να παίξει μεγάλο ρόλο και στην ανάπτυξη της ελληνικής οικονομίας, αλλά και το σπουδαιότερο να προσφέρει σωστές και υψηλής αξίας υπηρεσίες στον 'Ελληνα πολίτη.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Και εγώ ευχαριστώ, κύριε συνάδελφε.

Η συνάδελφος κα Μαριέτα Γιαννάκου-Κουτσίκου ζητά την άδεια του Σώματος για ολιγόημερη απουσία στο εξωτερικό. Εγκρίνει το Σώμα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς, το Σώμα ενέκρινε τη ζητηθείσα άδεια. 

Ο Κοινοβουλευτικός Εκπρόσωπος του ΠΑ.ΣΟ.Κ., κ. Κοσμάς Σφυρίου, έχει το λόγο.

ΚΟΣΜΑΣ ΣΦΥΡΙΟΥ: Κυρία και κύριοι συνάδελφοι, αφού δώσω τις ευχές μου για χρόνια πολλά σε όλους, μια και είναι η πρώτη Συνεδρίαση μετά τις γιορτές του Πάσχα, θεωρώ ότι είναι αναγκαίο να επικρατήσει στη συζήτησή μας ένα κλίμα -χαίρομαι, γιατί ο κ. Αποστόλου συνέβαλε σ' αυτό- πιο νηφάλιο, για να μπορούμε τελικά να βάλουμε τα πράγματα στην πραγματική τους διάσταση και να μην παρασυρόμαστε σε υπερβολές και μάλιστα σε περιγραφές και σε εκτόξευση κατηγοριών με προσωπικές ηθικές και άλλες αιχμές, τις οποίες με τόση ευκολία ο Κοινοβουλευτικός Εκπρόσωπος της Νέας Δημοκρατίας εκτόξευσε και εναντίον της Κυβέρνησης γενικότερα, αλλά και ειδικότερα κατά του Υπουργού των Μεταφορών και Επικοινωνιών.

Είναι εύκολο να κατανοήσει κανείς πόσο έωλα είναι αυτά και μάλιστα όταν εκτοξεύονται με τόση ευκολία και χωρίς να υπάρξει η αναγκαία υπευθυνότητα που απαιτεί ένας σοβαρός διάλογος στο Εθνικό Κοινοβούλιο.

Κύριοι συνάδελφοι, νομίζω ότι θα έπρεπε να σταθούμε στην ουσία που αφορά τα προβλήματα των ελληνικών σιδηροδρόμων στη Χώρα μας. Είναι γνωστό ότι δεν έχουν ευτυχήσει εδώ και πολλές δεκαετίες οι ελληνικοί σιδηρόδρομοι και ασφαλώς δεν πρέπει να φορτωθεί στους ώμους του παρισταμένου Υπουργού των Μεταφορών αυτό το γεγονός.

Το περιέγραψε ο κ. Αποστόλου και δεν έχω την πρόθεση να το επαναλάβω, αλλά θα ήταν λάθος να μην πούμε ότι αυτή τη στιγμή βρίσκεται σε εξέλιξη ένα επενδυτικό πρόγραμμα, το οποίο πλησιάζει -αν δεν φτάνει- το μισό περίπου τρισεκατομμύριο δραχμών, κάτι το οποίο δίνει μία ώθηση σ' έναν έστω μερικό εκσυγχρονισμό των σιδηροδρόμων στην Ελλάδα.

Θα ήθελα μετά από αυτή την πρώτη τοποθέτηση να πω ότι με ευκολία οι επερωτώντες της Νέας Δημοκρατίας μετατρέπουν αυτήν την κριτική για την κατάσταση των ελληνικών σιδηροδρόμων, που βέβαια ένα σοβαρό μερίδιο της ευθύνης έχει η δεξιά παράταξη σε όλες τις επιλογές που έγιναν τότε επί ΕΡΕ, επί Λαϊκού Κόμματος και επί άλλων εποχών. Μέσα σ' αυτήν, λοιπόν, την κατάσταση, την οποία γνωρίζουμε όλοι, παρασύρθηκαν λέγοντας ότι την τελευταία περίοδο έχουμε συρρίκνωση του μεταφορικού έργου και των εισπράξεων των ελληνικών σιδηροδρόμων. Εάν κανείς μελετήσει τα επίσημα στοιχεία θα διαπιστώσει ότι τουλάχιστον μεταξύ 1995 και 1996 είχαμε μία αύξηση σε επιβάτες περίπου το 6,5% και μία αύξηση σε εισπράξεις 15,5%. Πολύ μεγαλύτερη ήταν η αύξηση των εισπράξεων σε ό,τι αφορά τη μεταφορά εμπορευμάτων που έφθασε περίπου στο 55% σε σχέση με το 1995.

Αν αυτό το συνδυάσει κανείς με το σε εξέλιξη ευρισκόμενο επενδυτικό πρόγραμμα του μισού περίπου τρισεκατομμυρίου δραχμών , ασφαλώς μπορεί να πει ότι κάτι καλύτερο διαγράφεται στον ορίζοντα, χωρίς κανείς να θέλει να ωραιοποιήσει την κατάσταση, για τους ελληνικούς σιδηροδρόμους.

Κάποιες θεσμικές μεταβολές έγιναν πράγματι με το ν. 2414/96 και το προεδρικό διάταγμα 329/96 απαιτεί να εφαρμοσθούν όλες -στην πράξη ήδη ορισμένες απ' αυτές βρίσκονται σε εξέλιξη- και να γίνουν και άλλες πιο τολμηρές πολιτικές επιλογές, σ' ό,τι αφορά τον σχεδιασμό και την εφαρμογή του προγράμματος της ανάπτυξης των ελληνικών σιδηροδρόμων.

Αλλά ενώ θα έπρεπε να γίνει μία συζήτηση που να μας δώσει την ευκαιρία να αναφερθούμε σ' αυτά τα ζητήματα, τελικά παρακολουθήσαμε ένα οίστρο σκανδαλολογίας, ο οποίος δεν νομίζω ότι συνεισέφερε τίποτα στη συζήτηση που κάνουμε γύρω από το θέμα των ελληνικών σιδηροδρόμων. 

Φθάσαμε στο σημείο να εμφανίζει η Νέα Δημοκρατία, ότι δεν υπήρξε κανένα έργο ουσιαστικά που να γίνει με διαγωνισμό, ότι τάχα όλα έγιναν με απευθείας αναθέσεις με σκανδαλώδη τρόπο .

Τα στοιχεία που διαθέτουμε εμείς σαν Κοινοβουλευτική Ομάδα του ΠΑΣΟΚ -και καταθέτω τους σχετικούς πίνακες των έργων που έγιναν ως επείγουσες εργασίες με απευθείας αναθέσεις -λένε ότι είναι στα επίπεδα προϋπολογισμού των τριάντα, τριάντα οκτώ, εκατόν πενήντα περίπου εκατομμυρίων δραχμών κ.λ.π. Θα τα δείτε. Υπάρχει ένα έργο εξακοσίων εβδομήντα πέντε εκατομμυρίων δραχμών για επείγουσες εργασίες αποκατάστασης κατολισθήσεων και συμπληρωματικές εργασίες κατά μήκος της γραμμής κ.λ.π. της περιοχής Καλαμπάκας και ένα έργο για συμπληρωματικές εργασίες που αφορά τη σήραγγα.

Καταθέτω το σύνολο των στοιχείων που έχουμε εμείς σ' ό,τι αφορά τις απευθείας αναθέσεις, για να σχηματίσουν γνώμη οι συνάδελφοι.

(Στο σημείο αυτό ο Βουλευτής κ. Κ. Σφυρίου καταθέτει στα Πρακτικά τα σχετικά στοιχεία, που βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου.)

Βέβαια έγινε μεγάλη συζήτηση γύρω από την αιτιολογία αυτών των απευθείας αναθέσεων, εξήγησε ο Υπουργός πού στηρίχθηκε και σ' ό,τι αφορά την ελληνική νομοθεσία και σ' ότι αφορά το Κοινοτικό Δίκαιο. Βεβαίως, καλό θα είναι να κατατεθούν και ορισμένα άλλα στοιχεία που αφορούν εκείνες τις συμπληρωματικές εργασίες κατ' επέκταση των συμβάσεων που βάση διεθνούς διαγωνισμού είχαν συναφθεί και με διαπραγμάτευση για μείωση των τιμών μονάδων ...

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):Κατά 20% 

ΚΟΣΜΑΣ ΣΦΥΡΙΟΥ: Δώδεκα είναι η μία περίπτωση και 20% είναι περίπου η άλλη και αφορά ουσιαστικά τις σηματοδοτήσεις και τα συστήματα ασφαλείας.

Θα παρακαλέσω να κατατεθούν και να τεθούν υπόψη των συναδέλφων τα κατατεθειμένα στα Πρακτικά. Δεν θέλω να μπω σε λεπτομέρειες, δεν έχω και τον χρόνο να το πράξω.

(Στο σημείο αυτό ο Βουλευτής κ. Κ. Σφυρίου καταθέτει στα Πρακτικά τα προαναφερθέντα στοιχεία, που βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

'Εγινε, όμως, μεγάλος θόρυβος και μάλιστα αποδόθηκε και μια πολιτική αιχμή, ότι δήθεν παραμονές των εκλογών έλαβε μία απόφαση ο Υπουργός να κάνει εκτεταμένο πρόγραμμα διαφήμισης του Ο.Σ.Ε. και προσπάθησε να κατακεραυνώσει ο Κοινοβουλευτικός Εκπρόσωπος της Νέας Δημοκρατίας ως προς αυτό το θέμα, για έλλειψη πολιτικής ευθύνης ή για πολιτική σκοπιμότητα τάχα παραμονές των εκλογών.

'Ολο, λοιπόν, το 1996 υπήρξαν δέκα -αν είναι πλήρη τα στοιχεία τα οποία διαθέτουμε σαν ΠΑΣΟΚ- αποφάσεις του Διοικητικού Συμβουλίου για διαφήμιση του Ο.Σ.Ε.. Μία απ' αυτές ήταν τον έβδομο μήνα του 1996, μία τον όγδοο του 1996, τρεις τον δέκατο μήνα του 1996 μετά τις εκλογές και άλλες πέντε το δωδέκατο του 1996. Από τις δέκα, λοιπόν, αποφάσεις, μία ήταν εκείνη του Αυγούστου και αναφέρατε ότι ήταν τεράστιο το ποσό.

'Ομως -πέραν αυτής για την οποία αναφερθήκατε κύριοι συνάδελφοι ότι τάχα ήταν προεκλογική, αποδεικνύεται από τα στοιχεία ότι υπήρξαν εννέα άλλες αποφάσεις Διοικητικού 

Σελίδα 5881 

Συμβουλίου σε άλλες εποχές- και έφθασαν σε ένα συνολικό πρόγραμμα διαφημίσεων περίπου μισού δισεκατομμυρίου δραχμών.

Παρακαλώ και αυτά τα στοιχεία να κατατεθούν στα Πρακτικά και να τεθούν υπόψη των συναδέλφων.

(Στο σημείο αυτό ο Βουλευτής κ. Κ. Σφυρίου καταθέτει στα Πρακτικά τα προαναφερθέντα στοιχεία, τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Και βέβαια δεν μπορεί κανείς να βγάλει το συμπέρασμα, το οποίο έβγαλαν οι συνάδελφοι, οι οποίοι μάλιστα κατακεραύνωσαν με τέτοιες πολιτικές αιχμές και με τέτοιες κατηγορίες που άγγιζαν πολλές φορές και τις προσβολές απέναντι στον Υπουργό των Μεταφορών και των Επικοινωνιών.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):Μου επιτρέπετε, κύριε συνάδελφε;

ΚΟΣΜΑΣ ΣΦΥΡΙΟΥ: Ευχαρίστως. Να κρατηθεί μόνο λίγο ο χρόνος για να κάνω τον επίλογό μου.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Ο κ. Σφυρίου δίδει στοιχεία. Θέλω να ξέρετε το εξής, κύριοι συνάδελφοι, για να το αξιολογήσετε: Το πρόγραμμα της διαφήμισης αφορά δράσεις συγχρηματοδοτούμενες από την Κοινότητα. Πρέπει να ξέρετε ότι αυτά τα χρήματα που διετέθησαν στη διαφήμιση -το λέω για σας, κύριε Καραμηνά, για τον κ. Βύζα, για τον κ. Χειμάρα- ... 

ΚΟΣΜΑΣ ΣΦΥΡΙΟΥ: Είναι 75%.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): ...το 75% με 85% δίδονται από την Κοινότητα. Αφορούν δράσεις για τα θέματα ασφαλείας στις ισόπεδες ή ανισόπεδες διαβάσεις. Δηλαδή είναι χρήματα τα οποία εισπράττει ο Ο.Σ.Ε. από την Ευρωπαϊκή 'Ενωση, γιατί είναι προγράμματα που ενδιαφέρουν κυρίως την Ευρωπαϊκή 'Ενωση.

ΝΙΚΟΛΑΟΣ ΓΚΕΛΕΣΤΑΘΗΣ: Διατίθενται την παραμονή των εκλογών.

ΠΡΟΕΔΡΕΥΩΝ (Λουκάς Αποστολίδης): Κύριε Γκελεστάθη, παρακαλώ.

Συνεχίστε, κύριε Σφυρίου.

ΚΟΣΜΑΣ ΣΦΥΡΙΟΥ: Δε διατίθενται.

Κύριε Γκελεστάθη, πριν από λίγο ανέφερα δέκα αποφάσεις του διοικητικού συμβουλίου εκ των οποίων οι εννέα ήταν σε άλλες εποχές και όχι παραμονές των εκλογών. Αναφέρομαι στο έτος 1996.

ΝΙΚΟΛΑΟΣ ΓΚΕΛΕΣΤΑΘΗΣ: Λάθος κάνετε.

ΚΟΣΜΑΣ ΣΦΥΡΙΟΥ: Εσείς δεν ακούτε αυτά τα οποία λέμε και επιμένετε ότι ήταν παραμονές των εκλογών. Σας είπα ότι οι άλλες αποφάσεις ήταν ένα πρόγραμμα μισού δισεκατομμυρίου δραχμών. Τις κατέθεσα και μπορείτε να τις δείτε με τις ημερομηνίες και με τα ακριβή ποσά. Λοιπόν, εσείς επιμένετε, παραμονές των εκλογών. Πώς μπορούμε να συνεννοηθούμε στο Κοινοβούλιο; 'Οπως είπατε, ότι από τότε που ο Υπουργός έκανε εκείνες τις καταγγελίες και τις συστάσεις, άρα έδωσε και τις ρητές εντολές και στα δύο διοικητικά συμβούλια ότι τάχα τίποτε δεν έγινε. 'Οταν είναι γνωστό από τα στοιχεία που τουλάχιστον εμείς έχουμε, ότι δεν εφαρμόζεται το σύστημα της προεπιλογής πλέον. Κόπηκε.

Δεύτερον, όταν είναι γνωστό, ότι ήδη έχει ετοιμάσει και έχει προχωρήσει και η ΕΡΓΟ-Ο.Σ.Ε. σε δημοπραττήσεις έργων, παρ'όλα αυτά τα οποία ισχυρίζεσθε εσείς ότι τάχα τίποτε δεν άλλαξε και κανένας κανόνας δεν μπήκε. 

Δεν ισχυρίζομαι, κύριοι συνάδελφοι, ότι όλα άνθισαν στον ελληνικό σιδηρόδρομο. Θα ήταν ουτοπία να πιστεύουμε ότι τους ελληνικούς σιδηροδρόμους που η ελληνική Πολιτεία επί δεκαετίες πράγματι τους είχε υποβαθμισμένους, θα ερχόταν η Κυβέρνηση αυτή και ως δια μαγείας -δεν ξέρω τι μαγικά μέσα θα μπορούσε να χρησιμοποιήσει ο σημερινός Υπουργός των Μεταφορών που δεν τα χρησιμοποίησε τόσα χρόνια ο συνάδελφος κ. Γκελεστάθης, ο οποίος ήταν τόσα χρόνια Υπουργός και τώρα έρχεται να κατακεραυνώνει για την κατάσταση των ελληνικών σιδηροδρόμων- θα τους αναβάθμιζε.

Ας κάνατε, λοιπόν, αυτά όλα, που εσείς σήμερα χρησιμοποιείτε για να θεμελιώσετε την Επερώτησή σας, πράξη, όταν είχατε την ευθύνη του Υπουργείου Μεταφορών. Τουλάχιστον, αν δεν το έχετε πράξει, θα έπρεπε να κρατήσετε την τοποθέτησή σας σε χαμηλότερους τόνους και να μην προκαλείτε, με τον τρόπο που προκαλέσατε.

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Στρατής Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, είναι γεγονός ότι ο σιδηρόδρομος αποτελεί ένα παλιό, αλλά ταυτόχρονα και ιδιαίτερα σύγχρονο μεταφορικό μέσο, ένα μέσον μαζικής μεταφοράς, σίγουρης, γρήγορης και ταυτόχρονα ένα πολύ προσιτό, κατάλληλο μέσο για μεταφορές βαρειές -ας μου επιτραπεί αυτή η έκφραση- και σε πολύ χαμηλότερο κόστος απ'όλα τα άλλα μεταφορικά μέσα.

Είναι ένα μέσον ιδιαίτερα συμβατό με το περιβάλλον. Γι'αυτό έχει και ιδιαίτερη σημασία και γι'αυτό διαπιστώνουμε ότι σε όλες τις χώρες, ιδιαίτερα στις ευρωπαϊκές, αλλά και σε άλλες ανεπτυγμένες χώρες, ο σιδηρόδρομος είναι αυτός που προωθείται με ιδιαίτερη, αν θέλετε, έμφαση. Προωθείται, αναπτύσσεται, εκσυγχρονίζεται κ.λπ. Παντού, εκτός από τη χώρα μας.

Εδώ είμαστε ίσως η χώρα που βρίσκεται πιο πίσω από όλες τις άλλες χώρες στον τομέα αυτό. Και βεβαίως αυτή η κατάσταση, κύριε Πρόεδρε, δεν έπεσε έτσι από τον ουρανό. 'Εχει τους συγκεκριμένους υπαιτίους της και τις συγκεκριμένες αιτίες της. Αυτές οι αιτίες και αυτοί οι υπαίτιοι σήμερα δυστυχώς δεν κατονομάστηκαν στην Αίθουσα αυτή, ούτε από τους επερωτώντες Βουλευτές της Νέας Δημοκρατίας, ούτε από τον κύριο Υπουργό, ούτε από τον Κοινοβουλευτικό Εκπρόσωπο της Συμπολίτευσης, αλλά και ούτε από τον προλαλήσαντα Κοινοβουλευτικό Εκπρόσωπο του Συνασπισμού.

(Στο σημείο αυτό την προεδρική 'Εδρα καταταλαμβάνει ο Β' Αντιπρόεδρος της Βουλής κ.ΠΑΝΑΓΙΩΤΗΣ ΣΓΟΥΡΙΔΗΣ)

Νομίζουμε, ότι είναι υπαίτιοι οι συγκεκριμένες αυτές δυνάμεις που κυβέρνησαν τον Τόπο όλα αυτά τα χρόνια και η πολιτική που ακολούθησαν και στον τομέα των μεταφορών, που ήταν μια πολιτική που απέβλεπε κυρίως στην εξασφάλιση του μεγαλύτερου δυνατού κέρδους στους ιδιώτες, στην ιδιωτική πρωτοβουλία και παραμέλησε τους σιδηρόδρομους. 

Φυσικά καμιά αυτοκριτική δεν ακούσαμε. Ακούσαμε μόνο να μας λέει ο κ. Σφυρίου, ο Κοινοβουλευτικός Εκπρόσωπος του ΠΑ.ΣΟ.Κ., ότι είναι γεγονός πως η πολιτεία -βλέπετε όταν πρέπει να αποφύγουμε να κατονομάσουμε τους υπεύθυνους προσφεύγουμε στην "πολιτεία"- πράγματι τους είχε υποβαθμισμένους όλα αυτά τα χρόνια και "τώρα αναβαθμίζονται". Είναι γνωστά αυτά. Δεν έγινε καμιά αυτοκριτική, αντίθετα για άλλη μια φορά είμαστε μάρτυρες -δε θα κουραστούμε να το λέμε- της ίδιας παράστασης που ζούμε εδώ και πολλά χρόνια: 'Oταν η Νέα Δημοκρατία είναι αντιπολίτευση να ανακαλύπτει όλες τις αδυναμίες, να τις "στιγματίζει" όλες, όταν, όμως, είναι κυβέρνηση δεν τα βλέπει αυτά και κάνει ακριβώς τα αντίθετα απ'ότι κρίνει τώρα. Το ίδιο ακριβώς συμβαίνει και με το ΠΑ.ΣΟ.Κ.. 'Οταν είναι στην αντιπολίτευση βρίσκει όλα τα προβλήματα, τα εντοπίζει κ.λπ. για πολλά προτείνει και λύσεις, μόλις έλθει στην κυβέρνηση αυτά ξεχνούνται και θα πω γι'αυτό συγκεκριμένα. Παράδειγμα. Ακούσατε τίποτα σήμερα για κάποια λεωφορεία, τα οποία είχε ο Ο.Σ.Ε. και τα οποία ήταν κερδοφόρα και παρ' όλα αυτά καταργήθηκαν από τη Νέα Δημοκρατία και παραδόθηκαν οι γραμμές και δεν θυμάμαι ίσως και τα λεωφορεία, στα ΚΤΕΛ και υπήρξε και επιστολή ευχαριστήρια των ΚΤΕΛ προς τον κ. Γκελεστάθη, τότε Υπουργό Μεταφορών, γι'αυτήν την απόφαση; Θα μπορούσατε να μας τη σχολιάσετε εκείνη την επιστολή, κύριε Κοινοβουλευτικέ Εκπρόσωπε της Νέας Δημοκρατίας, σήμερα; Και να θυμηθούμε ότι τα λεωφορεία του Ο.Σ.Ε. είχαν εισιτήρια χαμηλότερα από αυτά των ΚΤΕΛ.

Επίσης να θυμηθώ ότι το τραίνο Αθήνα-Λουτράκι το οποίο εξασφάλιζε ασφαλή μεταφορά είχε χαμηλότερο εισιτήριο από αυτό των λεωφορείων του ΚΤΕΛ και με παρέμβαση τότε της Κυβέρνησης Μητσοτάκη, προσάρμοσε ο Ο.Σ.Ε. το εισιτήριό του σ'αυτό των ΚΤΕΛ, γιατί ζημίωναν τα ΚΤΕΛ και δεν έπρεπε 

Σελίδα 5882 

να συμβεί κάτι τέτοιο.

Υπάρχουν, λοιπόν, τέτοια παραδείγματα, θα πούμε και μερικά ακόμη προχωρώντας. Αυτό που έγινε και από τις δύο κυβερνήσεις πρέπει να το αναγνωρίσουμε, είναι ο εκσυγχρονισμός του κεντρικού άξονα μόνο Αθήνα - Θεσσαλονίκη - Ειδομένη. Εκεί πράγματι έγιναν κάποια έργα. Πουθενά αλλού. Ακόμη να πούμε ότι έγινε κυρίως αυτό, γιατί αυτό εξυπηρετεί και την πολιτική της Ευρωπαϊκής 'Ενωσης. Θα φέρω ένα παράδειγμα. Μιλάμε τώρα για το δεύτερο Κοινοτικό Πλαίσιο Στήριξης, για το δεύτερο Πακέτο Ντελόρ και γίνεται λόγος για πεντακόσια-εξακόσια δισεκατομμύρια. Από αυτά το συντριπτικά μεγάλο μέρος πάει σ'αυτόν τον κεντρικό άξονα και ένα πολύ μικρό μέρος πάει στο κομμάτι μέχρι την Κόρινθο. Τίποτα παραπάνω. Αυτό δε μας λέει τίποτα; Δεν υποδηλώνει συγκεκριμένη πολιτική από την πλευρά της σημερινής κυβέρνησης; Και φυσικά υποδηλώνει. Κάτι άλλο: Η Νέα Δημοκρατία άνοιξε τη σήραγγα Αρτεμισίου. Πολύ σημαντικό έργο. 'Ομως, παρέλειψε -τυχαία;- να ενταξει στη σήραγγα αυτή τη σιδηροδρομική γραμμή πράγμα που θα συντόμευε καταπληκτικά το χρόνο της διαδρομής με τραίνο για την κεντρική και νότια Πελοπόννησο. Πας τώρα με το τραίνο πολύ πιο αργά απ'ότι με το αυτοκίνητο. Αυτό το δεν έθαψε στην ουσία το σιδηρόδρομο για την κεντρική και νότια Πελοπόννησο; Και βεβαίως αυτό το πράγμα έτσι έχει.

Γίνεται λόγος στην επερώτηση για το ν. 2414/96 και για το προεδρικό διάταγμα 324/96. Αυτά, λοιπόν, προβλέπουν το δικαίωμα να μπουν ιδιώτες στο σιδηρόδρομο, όπως και σε άλλες επιχειρήσεις και ουσιαστικά προωθούν την ιδιωτικοποίηση του Ο.Σ.Ε. κατ' εφαρμογή της οδηγίας 91440 της Ευρωπαϊκής 'Ενωσης.

Ακόμα -ειπώθηκε και από άλλους- λέγεται και στην επερώτηση, ότι ενώ έληξε η σύμβαση Ο.Σ.Ε. και Δημοσίου, εδώ και μερικούς μήνες, δεν ανανεώνεται. Εγώ, πιστεύω, ότι αυτό γίνεται διότι θα εφαρμοσθεί ο νόμος ο γνωστός για τον εκσυγχρονισμό των ΔΕΚΟ, όπου ο Ο.Σ.Ε. από μία ανώνυμη εταιρεία, που είναι μονομετοχική σήμερα, θα μετατραπεί σε πολυμετοχική και σιγά-σιγά θα προωθηθεί η ιδιωτικοποίησή του. Γι' αυτό είναι και λίγο δύσκολο να ανανεωθεί αυτή η σύμβαση, γιατί η Κυβέρνηση θέλει να δει πρώτα πού πάμε και τι θα γίνει.

Απο την επερώτηση ακόμα θα θέλαμε να σημειώσουμε σχετικά με την αναφορά στην περίπτωση των τεσσάρων από τους δεκαεπτά διευθυντές και των δεκάδων προϊσταμένων, οι οποίοι εν πάση περιπτώσει ζημειώθηκαν. Και είναι πράγματι έτσι. Αλλά το ίδιο έγινε και επί Νέας Δημοκρατίας.

Θα θυμίσω για παράδειγμα, κύριε Πρόεδρε, ότι δεκαπέντε επιθεωρητές σταθμάρχες προσέφυγαν επί Νέας Δημοκρατίας στο δικαστήριο και δικαιώθηκαν και κέρδισαν την προαγωγή τους, αφού είχαν αδικηθεί κατά τις προαγωγές που έκανε η Νέα Δημοκρατία.

Σχετικά με τα υλικά του Ο.Σ.Ε., θέλω να παρατηρήσω, κύριε Πρόεδρε, ότι δεν υπάρχει μηχανοργάνωση. Κανείς δεν ξέρει τι υπάρχει στον Ο.Σ.Ε. αυτήν τη στιγμή. Να πούμε, ότι τυχαία δε γίνεται αυτή η μηχανοργάνωση; 'Η μήπως γίνεται σκόπιμα για να συνεχισθούν εσαεί οι κομπίνες, ενώ όλοι ταυτόχρονα οι κυβερνώντες κάνουν εξαγγελίες. Και επί Νέας Δημοκρατίας έγιναν εξαγγελίες για την μηχανοργάνωση και επί ΠΑΣΟΚ έγιναν εξαγγελίες. Και θυμόμαστε το Υπουργείο Οικονομικών, όπου η μηχανοργάνωση προχωρά και τελειώνει σε ένα ή δύο χρόνια από το 1981 και ακόμα βρισκόμαστε στην αρχή και δεν ξέρουμε αν θα γίνει ποτέ.

Για την καθαριότητα, για τις καθυστερήσεις, για το INTERCITY κ.λπ., νομίζουμε ότι δεν ευσταθούν αυτά που καταγγέλλονται στην επερώτηση. 'Ομως, έχουμε μονόπλευρη ανάπτυξη του INTERCITY, του πολυτελούς τραίνου, ενώ υποβαθμίζονται τα υπόλοιπα "λαϊκά" τραίνα. Για ταξίδια αναψυχής κ.λπ., τα ίδια ήταν και επί Νέας Δημοκρατίας. Υπάρχει προεκλογική πράγματι σπατάλη των εξακοσίων ογδόντα πέντε εκατομμυρίων για διαφήμιση.

Για τον ΕΡΓΟΣΕ, θυγατρική του Ο.Σ.Ε., πρέπει να υπενθυμίσουμε ότι εμείς είχαμε εκφράσει την αντίθεσή μας, γιατί πιστεύουμε, ότι τα έργα έπρεπε και μπορούσαν να γίνουν όπως μέχρι τώρα, απο τον ίδιο τον Ο.Σ.Ε.. Και να θυμίσουμε, ότι το πρώτο πακέτο Ντελόρ το είχε απορροφήσει και εκτελέσει ο ίδιος ο Ο.Σ.Ε..

Επίσης, να θυμίσουμε ότι το κόλπο τώρα των Ευρωπαίων εταίρων μας με τις χρηματοδοτήσεις, που δίνουν, αφού πάρουν και τη δική μας ίδια συμμετοχή, είναι μέσω τέτοιων εργολαβιών, να ξαναπαίρνουν πίσω τα χρήματα που έδωσαν για να τροφοδοτούν τους δικούς τους εργολάβους. Χαρακτηριστικό είναι, ότι η κοινοπραξία που αποτελεί τον project manager, κυρίως αποτελείται από ξένες εταιρείες.

'Ομως, όλα αυτά είναι πταίσματα, κύριε Πρόεδρε, μπροστά σ' αυτά που συμβαίνουν στον Ο.Σ.Ε. και για τα οποία ούτε η Νέα Δημοκρατία φυσικά, αλλά ούτε και το ΠΑΣΟΚ, βγάζουν "άχνα".

'Ετσι, δεν λένε τίποτα για το ότι προωθείται η ιδιωτικοποίηση του Ο.Σ.Ε., ενός Οργανισμού στρατηγικής και ύψιστης κοινωνικής σημασίας, συμβατού προς το περιβάλλον. 'Ηδη έχουν μπει οι εργολάβοι μέσα για εργασίες που μπορούν να γίνουν από τον Ο.Σ.Ε. και πιο φθηνά. Εφαρμόζεται με ταχείς ρυθμούς η "Λευκή Βίβλος", έχουμε εποχικούς εργαζομένους, τεχνίτες και εργάτες, ενώ καλύπτουν πάγιες ανάγκες. Απασχολούνται από εργολάβους πλήθος ανασφάλιστων, κυρίως αλλοδαπών. Και ενώ εισπράττουν από τον Ο.Σ.Ε. εικοσιπέντε χιλιάδες μεροκάματο, πληρώνουν πέντε-έξι χιλιάδες σε αλλοδαπούς.

Επίσης, νομίζουμε ότι πρέπει να εξυγιανθεί, να εκδημοκρατισθεί και να αναπτυχθεί ο Ο.Σ.Ε. σε όλη την Ηπειρωτική Ελλάδα και να διαφυλαχθεί ο δημόσιος και κοινωφελής χαρακτήρας τους.

Και εδώ πρέπει να πούμε ότι μόνο το ΚΚΕ επιμένει σε μια τέτοια απαίτηση. Επίσης, να αναπτυχθεί και να εκσυγχρονιστεί με βάση σχέδιο που θα υπηρετεί την εθνική οικονομία και να γίνουν όλα αυτά με διαφάνεια. Το πλεονέκτημα, επαναλαμβάνω, του σιδηροδρόμου είναι δεδομένο και νομίζουμε ότι γενικά πρέπει να δημιουργηθεί ένας εθνικός διαμεταφορέας που θα έχει την ευθύνη της οργάνωσης των μεταφορών με βάση το συμφέρον της οικονομίας και του πολίτη.

Αυτά, κύριε Πρόεδρε, και να πω άλλη μια φορά, ότι δυστυχώς και σήμερα έγινε μια συζήτηση για ένα τόσο σοβαρό ζήτημα και δεν ξέρω κατά πόσο, πέρα από τους διαπληκτισμούς μεταξύ πολιτικών δυνάμεων που δεν έχουν ουσιαστικές διαφορές, ο Ελληνικός Λαός μπόρεσε να ενημερωθεί για το τι πράγματι συμβαίνει και τι πρέπει να γίνει σ'αυτό τον οργανισμό. Ευχαριστώ.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, θα ήθελα να μου δώσετε το λόγο επί προσωπικού θέματος, διότι ο μόλις κατελθών του Βήματος κύριος συνάδελφος, αναφέρθηκε στο πρόσωπό μου για το θέμα των λεωφορείων του Ο.Σ.Ε. και πρέπει να δώσω μια απάντηση.

ΠΡΟΕΔΡΕΥΩΝ (Παναγιώτης Σγουρίδης):Οφείλω να πω, κύριε Γκελεστάθη, ότι αυτό ήταν μια πολιτική κρίση. Δεν αποτελεί προσωπικό θέμα. Αυτά μπορείτε να τα πείτε στη δευτερολογία σας.

Ο κ. Ρόκος, κοινοβουλευτικός εκπρόσωπος του ΔΗ.Κ.ΚΙ., έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, δυστυχώς η αξιοπιστία των Κομμάτων και των πολιτικών βρίσκεται στο ναδίρ και μέσα από τέτοιες διαδικασίες επιδεινώνεται η κατάσταση.

Μια καινούρια μέρα που ξεκινάμε μετά από ένα δραματικό απολογισμό των ατυχημάτων που συνέβησαν αυτές τις μέρες που μας πέρασαν, με 65 νεκρούς και 550 και πλέον τραυματίες, που θα έπρεπε με παρρησία, με λογική και σύνεση να συζητήσουμε για την αναγκαιότητα ανάπτυξης των μαζικών μέσων μεταφοράς, εμείς εδώ επιδεινώνουμε ακόμα περισσότερο την κατάσταση με σκάνδαλα, σκάνδαλα, σκάνδαλα από ανθρώπους οι οποίοι έχουν ιστορικές ευθύνες γι'αυτήν την αρνητική εξέλιξη των πραγμάτων της χώρας μας, οι οποίοι επί χρόνια σχεδίαζαν και δε σχεδίαζαν αυτό που έχει ανάγκη ο Τόπος μας, δηλαδή, μια ολοκληρωμένη εργασία επί τωνμέσων μαζικής μεταφοράς, για να μπορέσει έτσι η Χώρα μαςνα είναι πραγματικά μια χώρα της Ευρώπης σε όλα τα επίπεδά της.

Σελίδα 5883 

 

Γνωρίζουμε, κύριοι συνάδελφοι, και αν δεν το γνωρίζουμε θα πρέπει να το κατανοήσουμε σήμερα, ότι ο Ο.Σ.Ε. στην Ελλάδα είναι δυστυχώς από πλευράς αποτελεσματικότητας ο χειρότερος στην Ευρώπη και όχι μόνο στην αναπτυγμένη Δυτική Ευρώπη αλλά και στην Ανατολική Ευρώπη. 'Εχουμε τα λιγότερα χιλιόμετρα σε σιδηροδρομικές γραμμές κατ' αναλογία.

Επίσης, σε μια εποχή που αναζητείται το μέγιστο από πλευράς τεχνολογικής απόδοσης των σιδηροδρομικών γραμμών ανά τον κόσμο και κυρίως στην Ευρώπη με ταχύτητες των 350 χιλιομέτρων την ώρα, στην Ελλάδα του ντήζελ ακόμη έχουμε αφήσει τη μισή Ελλάδα έξω από στοιχειώδη σχεδιασμό.

'Εχουμε κύριοι συνάδελφοι, την 'Ηπειρο, που δραματικά σχολιάστηκε αυτές τις μέρες για τη φτώχεια της και την εγκατάλειψή της, που έτρεξε αμέσως ο Υπουργός ΠΕΧΩΔΕ να αμβλύνει τις δικές του ευθύνες, εξαγγέλλοντας έργα που στην πραγματικότητα δεν υπάρχει ανάλογη ανταπόκριση, με βάση αυτά που κανείς βλέπει να γίνονται. Επίσης έχουμε την Ηγουμενίτσα, που είναι η πύλη εισόδου από τη Δυτική Ευρώπη στην Ελλάδα, χωρίς σιδηροδρομικό δίκτυο, ούτε από βορρά ούτε από νότο. Δεν υπάρχει δε σιδηροδρομικό δίκτυο σε όλη την 'Ηπειρο, ένα δίκτυο που θα μπορούσε να συνδέσει αυτή με την άλλη πύλη της Βορείου Ελλάδος προς την Ευρώπη, τη Θεσσαλονίκη.

Η παράλληλη Εγνατία σιδηροδρομική γραμμή ούτε καν συζητιέται και δεν συζητήθηκε από κανέναν. Γιατί τελικά εδώ δεν είμαστε για να σχεδιάζουμε και να βολευόμαστε, είμαστε για να κρίνουμε και να επικρίνουμε μόνο, μέσα από την αδυναμία να σχεδιάσουμε. Λες και δεν είναι η Νέα Δημοκρατία το κόμμα που επί χρόνια κυβέρνησε αυτόν τον Τόπο με διάφορα ονόματα, υπεύθυνο για την εγκατάλειψη των σιδηροδρόμων στην Ελλάδα. Λες και δεν είναι το κόμμα που επέλεξε σαν μαζικό μέσο μεταφοράς τα ΚΤΕΛ, που με την αποτελεσματικότητά του σήμερα δίνουν διέξοδο στις ιδιωτικές μεταφορές.

Μένουμε στη λογική της διαχείρισης, της καθημερινής μας παρέμβασης. Και ανακαλύπτουμε ξαφνικά, ότι οι διαχειρίζοντες και οι διοικούντες δεν τα πάνε καλά. Δεν κάνουμε, όμως, καμία πρόταση. Εμείς, το Δημοκρατικό Κοινωνικό Κίνημα, είχαμε κάνει μια ριζική σε τομή πρόταση. Τη μεταφορά του ίδιου του Υπουργείου Μεταφορών στη Θεσσαλονίκη, από όπου πραγματικά ξεκινούν και οι μεταφορές. Για δε το σιδηρόδρομο ακόμα περισσότερο, όταν το 85% των εμπορευματικών μεταφορών ξεκινάει από τη Θεσσαλονίκη. Για να πούμε ταυτόχρονα, ότι για τη διοίκηση, όχι μόνο του Ο.Σ.Ε., αλλά όλων των ΔΕΚΟ, είχαμε ρεαλιστικές προτάσεις που έδιναν μία πρώτη απάντηση σε αυτό που είναι σήμερα η ουσία της επερώτησης, σε μια διοίκηση η οποία θα επιλέγεται από Διακομματική Επιτροπή, στην οποία Επιτροπή της Βουλής δεν θα υπάρχει κυβερνητική πλειοψηφία, για να υπάρχει έτσι το μέγιστο της αξιοκρατίας στις προτάσεις των διοικούντων και των διαχειριζόντων κάθε φορά. Για να υπάρχει το δυνατόν η λιγότερη καχυποψία.

Μα, και εν τοιαύτη περιπτώσει όταν εμείς κάθε φορά γινόμαστε γνώστες ατασθαλειών, πρέπει, σώνει και καλά, έτσι απροσδιόριστα να απευθυνόμαστε στον Υπουργό σαν μοναδικό υπεύθυνο; Αν έχουμε κάποιες συγκεκριμένες καταγγελίες ας τις πάμε στον Εισαγγελέα για να μάθουμε να παίζουμε και ο καθένας το ρόλο του. Υπάρχουν και αυτοί. Για να είμαστε έτσι και εμείς πιο υπεύθυνοι και πιο καθάριοι σε αυτά που κάθε φορά λέμε, για να είμαστε τουλάχιστον έτσι πιο αξιόπιστοι.

Κύριοι συνάδελφοι, πρέπει να γίνουν έργα στην κατεύθυνση των μαζικών μεταφορών. Πρέπει να επιλεγούν οι σιδηρόδρομοι σε μια χώρα που θέλει να παίξει ένα ρόλο ιδιαίτερο, ένα ρόλο τουριστικό. Γνωρίζετε και γνωρίζουμε όλοι ότι ο σιδηρόδρομος προστατεύει το περιβάλλον. Στη χώρα του τουρισμού, πρέπει να δοθεί έμφαση σε αυτήν την κατεύθυνση. Στη δε κατεύθυνση της ανάπτυξης πρέπει οι σιδηρόδρομοι στη Βόρεια Ελλάδα, η Εγνατία σιδηροδρομική γραμμή, να είναι σαν έργο πρώτης προτεραιότητας. Η σύνδεση αυτής την ίδια στιγμή με την Νότια Ελλάδα μέσω Ηπείρου - Αμφιλοχίας - Αγρινίου είναι επίσης ένα έργο απαραίτητο που πρέπει να μας απασχολήσει με σοβαρότητα.

Ακόμα σήμερα είμαστε σε γραμμές της εποχής Τρικούπη, με ένα μέτρο απόσταση γραμμή με γραμμή, που έχουν ξεχαστεί εδώ και εκατό χρόνια στην υπόλοιπη Ευρώπη. Αυτά είναι ζητήματα που πρέπει νας μας απασχολήσουν και να υπάρχει τουλάχιστον περισσότερη εμπιστοσύνη μεταξύ μας και να διασφαλιστούν οι όροι και οι προϋποθέσεις μέσα από εμάς για καλύτερη διαχείριση. 'Ετσι ώστε να μην ερχόμαστε κάθε φορά εμείς μέσα από άσφαιρες πολιτικολογίες κάθε φορά να επιδεινώνουμε τη δραματική θέση στην οποία βρίσκεται σήμερα η αξιοπιστία του πολιτικού μας κόσμου. 

Δε θα μπω στη λογική των επιμέρους παρατηρήσεων της επερώτησης, όχι επειδή εμείς δεν είμαστε κοινωνοί κάθε μέρα των γραφέντων.

Θα μπορούσα και εγώ κάλλιστα να πάρω όλα αυτά που γράφουν οι εφημερίδες, κάνοντας και αυτές το δικό τους έργο, όμως, δε γίνεται δια των εφημερίδων και δια των δημοσιογράφων κάθε φορά ο κοινοβουλευτικός έλεγχος. Πρέπει να σκύψουμε βαθιά, υπεύθυνα για να μπορέσουμε πιο ολοκληρωμένα, πιο καθάρια να είμαστε πράγματι αυτοί που βουλεύονται εδώ μέσα και όχι αυτοί που διαχειρίζονται μια μιζέρια που μας διέπει τα τελευταία χρόνια. Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ρόκο.

Ο κ.Χειμάρας έχει το λόγο για δέκα λεπτά να δευτερολογήσει.

ΑΘΑΝΑΣΙΟΣ ΧΕΙΜΑΡΑΣ: Κύριε Υπουργέ, ειλικρινά σήμερα δε θα ήθελα να είμαι στη θέση σας. 'Οχι βέβαια γι'αυτά που ελέχθησαν μεταξύ υμών και του τέως Υπουργού του φίλου μου κ. Γκελεστάθη, αλλά για όσα στοιχεία κατετέθησαν και δεν πήραν απάντηση. Βεβαίως, ο κ.Γκελεστάθης οφείλω να ομολογήσω, ότι ήταν σήμερα λίγο σκληρότερος απ'ό,τι θα περίμενα, όσα είπε, όμως, ήσαν απόλυτα σωστά.

Ζητήσαμε, κύριε Υπουργέ, σε πολλά και συγκεκριμένα, μεγάλα και οφθαλμοφανή σκάνδαλα απάντηση. Αναμένεται η απάντηση στη δευτερολογία σας. Δεν απαντήσατε. Θα επαναλάβω μερικά μετά. Τονίσαμε ποια έργα καρκινοβατούν παρά τα δισεκατομμύρια που διετέθησαν. Σχεδόν καμία απάντηση, πλην μιας, δυο. Εμείς τα κάναμε όλα συγκεκριμένα. Καταγγείλαμε συγκεκριμένες σπατάλες της διοίκησης, αλλά δεν πήραμε καμία απάντηση. Μάλλον εκεί που μου απαντήσατε, για τις ενοικιάσεις, μου δώσατε λάθος απάντηση. Δεν είσθε ενημερωμένος.

Καταγγείλαμε έργα που δεν έπρεπε να γίνουν, γιατί δεν πρόκειται να λειτουργήσουν ποτέ ή τουλάχιστον μετά από δώδεκα χρόνια. Δεν πήραμε απάντηση γιατί γίνονται. Καταγγείλαμε, ότι τριακόσια τουλάχιστον στελέχη μπήκαν στο "ψυγείο" και αντικατεστάθησαν από κατώτερους, με κόστος πεντακόσια εκατομμύρια το χρόνο, τουλάχιστον για τον Οργανισμό και δεν πήραμε καμία απάντηση. Να σημειώσετε παρακαλώ, ότι το καταγγέλλει και η ομοσπονδία.

Σε γενικές γραμμές, κύριε Υπουργέ, αγορεύσατε, δεν μπήκατε σε συγκεκριμένα θέματα, πλην ελαχίστων για να είμαι δίκαιος. Δικαιολογήσατε τις δικές σας δηλώσεις και βγάλατε λάδι όσους καταγγέλατε από τη διοίκηση σε εκείνη την περιβόητη συνεδρίαση.

Μας είπατε, ότι αξιοποιούσαμε μόνο τις δικές σας δηλώσεις για να κάνουμε κριτική. Φαίνεται ότι δε μας παρακολουθούσατε όταν μιλούσαμε, πόσα συγκεκριμένα στοιχεία εμείς καταθέσαμε, τα οποία δεν πήραν απάντηση. Δε μας ακούγατε. Θα επαναλάβω μερικά απ'αυτά στη συνέχεια για να σας τα ξαναθυμίσω.

Μας είπατε, κύριε Υπουργέ, ότι δεν ενοικιάστηκαν κτίρια. Λυπάμαι πάρα πολύ αλλά δεν είσθε ενημερωμένος. Νοικιάστηκαν 3.500 τ.μ. γραφεία. Στην επερώτησή μας μιλάμε για 1.500 τ.μ., αλλά κάναμε λάθος, είναι 3.500 τ.μ., τα οποία είναι συμπληρωματικά και για την ΕΡΓΟΣΕ και για άλλες υπηρεσίες. Πάλι γι'αυτές τις δουλειές, δηλαδή. Δε στεγάζονται στο κτίριο της Καρόλου 1 που είπατε εσείς, όπου είναι ο Ο.Σ.Ε., αλλά στα γραφεία της πρώην ΚΥΔΕΠ. Θα καταθέσω τα έγγραφα, 

Σελίδα 5884 

αλλά σας δίνω και την απόφαση να τη διαβάσετε. Τα αναφέρει ένα-ένα μέσα.

(Στο σημείο αυτό ο Βουλευτής κ. Αθ. Χειμάρας καταθέτει το προαναφερθέν έγγραφο, το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ.Μεταφορών και Επικοινωνιών): Μου επιτρέπετε μία διακοπή;

ΑΘΑΝΑΣΙΟΣ ΧΕΙΜΑΡΑΣ: 'Οχι, κύριε Υπουργέ, όταν τελειώσω.

Προχωράω. Από το Μάϊο του 1992 είχε ανατεθεί η κατασκευή του ηλεκτροστασίου και ακυρώθηκε με εμβόλιμη παρέμβαση και αναρμοδίως του Δημάρχου Μενεμένης, του προσκείμενου στην κυβέρνηση, αμέσως μετά την άνοδο του ΠΑ.ΣΟ.Κ. στην εξουσία. Γι'αυτό καθυστέρησε.

Δεύτερον, ο κανονισμός ηλεκτροκίνησης που σας ανέφερα και δεν απαντήσατε δεν είναι ακόμη έτοιμος. Και γι'αυτό φταίνε τα Σκόπια; Δεν το καταλαβαίνω.

Σηματοδότηση: Ο τελευταίος διαγωνισμός για έργα σηματοδότησης, κύριε Υπουργέ, έγινε το 1985. Από τότε γίνονται συνέχεια με απευθείας αναθέσεις και όχι με προεπιλογή, όπως και με αναπροσαρμογές όπως είπα προηγουμένως. Τα τελευταία τρία χρόνια ανατέθηκαν σαράντα τέσσερα δισεκατομμύρια ενώ αν δημοπρατούνταν θα έφθαναν κατά τη γνώμη των αρμοδίων στα δέκα εφτά δισεκατομμύρια. Δεν πήραμε απάντηση.

Μας είπατε, ότι όλα τα έργα δόθηκαν στους μειοδότες. Συμφωνώ και εγώ μαζί σας, δόθηκαν. Και μιλάμε γι'αυτά με τις προεπιλογές. Προηγουμένως, όμως, επετράπη να δώσουν προσφορές οι μυημένοι πέντε έως δέκα, αυτοί που είπατε εσείς, ότι μια τους έκριναν κατ'αυτόν τον τρόπο και μια κατά τον άλλον τρόπο. Είχαν προσυμφωνήσει ποιος θα πάρει τη δουλειά και τα έδιναν όπως ήθελαν, αφού δεν ήταν ο διαγωνισμός γενικός όπως έγινε στα Τέμπη και προανήγγειλε ο Τύπος πριν ανοιχθούν οι προσφορές, τον ανάδοχο.

Σας είπα, λοιπόν, ότι τριακόσια στελέχη μπήκαν στο ψυγείο και στη θέση τους δουλεύουν άλλοι, κατώτεροι και χρεώνεται το Κράτος πεντακόσια εκατομμύρια το χρόνο παραπάνω. Τις τελευταίες ημέρες μπήκαν άλλοι τέσσερις. 'Ενας μπήκε με μία απόφαση που την έχω εδώ και για να καταλάβετε γιατί χρεώνεται το Κράτος επιπλέον χρήματα σας διαβάζω μόνο μία παράγραφο από αυτά που λέει η απόφαση: "Στον παραπάνω θα εξακολουθήσουν να καταβάλλονται οι αποδοχές και τα επιδόματα που ελάμβανε, μέχρι την έκδοση της παρούσας, στην προηγούμενη θέση όπου και υπηρετούσε."

Δηλαδή, τους αλλάζουμε για να βάλουμε τους δικούς μας και επειδή οι άνθρωποι δεν έχουν κάνει τίποτα αλλά τους αλλάζουμε για κομματικούς λόγους, τους λένε πηγαίνετε να κάθεσθε και θα σας πληρώνουμε. Με ποιανού τα χρήματα θα πληρώνονται;

(Στο σημείο αυτό ο Βουλευτής κ. Αθ. Χειμάρας καταθέτει την προαναφερθείσα απόφαση, η οποία βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου.)

Αποκαλύφθηκε, λοιπόν, πλήρως σήμερα ότι στον Ο.Σ.Ε. έχει ξεφύγει ο έλεγχος από την Κυβέρνηση. Ο κύριος Υπουργός αντί συγκεκριμένων στοιχείων έδωσε φιλολογικές απαντήσεις. Το ίδιο, όμως, με εμάς, πέρα των καταγγελιών που έκανε ο Υπουργός σε ανύποπτο χρόνο μας λέει και η ομοσπονδία η προσκείμενη στο ΠΑ.ΣΟ.Κ. έγγραφο της οποίας θα καταθέσω στα Πρακτικά, αφού πρώτα διαβάσω μία ή δύο παραγράφους. Το έγγραφο της ομοσπονδίας είναι ενυπόγραφο, διότι τα άλλα που κατετέθησαν προηγουμένως από τον Κοινοβουλευτικό Εκπρόσωπο του ΠΑ.ΣΟ.Κ. και τα οποία πέρασαν στα Πρακτικά ενώ τα δικά μου πήγαν στο αρχείο, ήταν όλα ανυπόγραφα, αλλά σ'αυτό θα επανέλθω.

Λέει λοιπόν το έγγραφο της ομοσπονδίας: "Ο κ. Παπαγεωργίου και ο κ. Λάζαρης που μοίρασαν και μοιράζουν αφειδώς εκατομμύρια κάτω από το τραπέζι στους τριακοσίους ημέτερους, τώρα που συζητάμε για τον μισθό των απλών σιδηροδρομικών ανακάλυψαν, ότι πρέπει να περιορίσουν τις δαπάνες." Δίκιο έχουν οι άνθρωποι. Υπάρχουν πολλά άλλα παρακάτω για τις σπατάλες κ.λπ. αλλά να μην τα επαναλαμβάνω γι'αυτό και το καταθέτω.

(Στο σημείο αυτό ο Βουλευτής κ. Αθ. Χειμάρας καταθέτει το προαναφερθέν έγγραφο της ομοσπονδίας, το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου.)

Κύριε Πρόεδρε, θα επανέλθω σε μερικές από τις παρατηρήσεις που έκανα προηγουμένως και δεν πήρα απάντηση.

Ενώ τα έξοδα του Ο.Σ.Ε., επαναλαμβάνω, την τριετία ήταν πολλά, το εγκληματικό όπως είπα είναι για την προμήθεια των σκύρων, η οποία στοιχίζει για να μεταφερθεί στους σταθμούς έξι δισεκατομμύρια περίπου και αντί να γίνει με τα βαγόνια του Ο.Σ.Ε. -τα λέω απλά, χωριάτικα- δόθηκε σε ιδιωτικά φορτηγά. Γι'αυτό δε μου απαντήσατε. Περιμένω την απάντησή σας μετά.

Είπα ότι με απευθείας ανάθεση δόθηκαν σαράντα τέσσερα δισεκατομμύρια. Η αρχική εργολαβία με απευθείας ανάθεση δόθηκε, δηλαδή, η κατασκευή χωματουργικών και τεχνικών έργων σε δύο τμήματα κοντά στο Θριάσιο πεδίο και θα καταθέσω ποια τμήματα ακριβώς. Ενώ δόθηκε με πεντακόσια εκατομμύρια, κατέληξε έργο τεσσάρων κόμμα εφτά δισεκατομμυρίων. Δεν πήρα απάντηση, κύριε Υπουργέ.

Στη γραμμή Αθηνών-Θεσσαλονίκης-Ειδομένης στην οποία τα τελευταία χρόνια έχει επενδυθεί το μεγαλύτερο μέρος των χρημάτων του δευτέρου Πακέτου Ντελόρ, ο χρόνος παραμένει ο ίδιος, διότι ενώ κατασκευάζονται νέες γραμμές υψηλών ταχυτήτων, δεν γίνονται παράλληλα, ελλείψει προγραμματισμού και οι αντίστοιχες ανισόπεδες διαβάσεις με αποτέλεσμα η ταχύτητα να είναι η ίδια.

Τι έγινε με αυτό το θέμα; 

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή.)

Θα σας παρακαλέσω, κύριε Πρόεδρε, να με ανεχθείτε για λίγο ακόμα.

Κατασκευή του τμήματος Καλαμάκι-Νέος Σιδηροδρομικός Σταθμός Κορίνθου της νέας γραμμής Αθηνών-Πατρών. Είπα, ότι αυτό το τμήμα δεν πρόκειται να λειτουργήσει πριν από το 2010. Γιατί γίνεται; 

'Εχω πολλά ακόμα να πω, αλλά δεν με παίρνει ο χρόνος, κύριε Υπουργέ.

Θα κάνω επί τροχάδην μερικές προτάσεις, γιατί η Νέα Δημοκρατία δεν σταματά στην καλόπιστη κριτική, αλλά συνεχίζει να τη συνοδεύει πάντοτε με προτάσεις. Θα σας αναφέρω μερικά από τα έργα μεγάλης σπουδαιότητας, τα οποία αποτελούν και το βασικό κορμό του δικού μας προγράμματος.

Πρώτον, ολοκλήρωση της διπλής γραμμής με ηλεκτροκίνηση και πλήρη σηματοδότηση του κύριου άξονα Πατρών-Αθηνών-Θεσσαλονίκης-Ειδομένης.

Δεύτερον, σύνδεση των κυριοτέρων λιμανιών της Χώρας με το σιδηροδρομικό δίκτυο με ιδιαίτερη έμφαση στους λιμένες της Βορείου Ελλάδος, Θεσσαλονίκη, Καβάλα, Αλεξανδρούπολη, έτσι ώστε η Ελλάδα να γίνει η πύλη των Βαλκανίων.

(Στο σημείο αυτό ακούγεται ξανά ο προειδοποιητικός ήχος της λήξης του χρόνου ομιλίας του κυρίου Βουλευτή.)

Την ανοχή σας, κύριε Πρόεδρε, για ένα λεπτό. Τελειώνω. Δέκα σειρές έχω ακόμα.

Σημειώνω ότι τη σύνδεση με το λιμένα Καβάλας την διέγραψαν τον τελευταίο καιρό από το πρόγραμμα λόγω δευτερευούσης σημασίας.

Τρίτον, εκσυγχρονισμός και ανακαίνιση των λοιπών σιδηροδρομικών γραμμών με προτεραιότητα στη γραμμή Αλεξανδρούπολη-Νίκαια.

Τέταρτον, ανανέωση του τροχαίου υλικού, δηλαδή συρμοί υψηλών ταχυτήτων και προαστιακού τύπου για μεταφορά επιβατών και μηχανές και βαγόνια για μεταφορά εμπορευμάτων.

Πέμπτον, επέκταση του προαστιακού σιδηροδρόμου γύρω από τα μεγάλα αστικά κέντρα.

'Εκτον, σταδιακή κατάργηση των ισοπέδων διαβάσεων με την δημιουργία ανισόπεδων κόμβων για να μην έχουμε τα 

Σελίδα 5885 

προβλήματα τα οποία έχουμε καθημερινά. 

'Εβδομον, μηχανοργάνωση όλων των υπηρεσιών του Ο.Σ.Ε..

Κύριε Πρόεδρε, σας παρακαλώ, πάρα πολύ. Κατέθεσα προηγουμένως τα επίσημα έγγραφα τα οποία έχω στα χέρια μου και που αφορούν τα όσα είπα στην πρωτολογία, αλλά και τώρα και δυστυχώς ενώ του Κοινοβουλευτικού Εκπροσώπου του ΠΑ.ΣΟ.Κ. πέρασαν στα Πρακτικά, τα δικά μου πήγαν στο αρχείο. Διαμαρτύρομαι γι' αυτήν την άνιση μεταχείριση. Τα ξανακαταθέτω. Σας παρακαλώ να μην τύχουν πάλι της ίδιας μεταχείρισης.

(Στο σημείο αυτό ο κύριος Βουλευτής καταθέτει για τα Πρακτικά τα προαναφερθέντα έγγραφα)

Σας ευχαριστώ, κύριε Πρόεδρε, για την άνοχή σας.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γιαννόπουλος έχει το λόγο. Απών. Διαγράφεται.

Ο κ. Βύζας έχει το λόγο τρία λεπτά για να δευτερολογήσει.

ΒΑΣΙΛΕΙΟΣ ΒΥΖΑΣ: Θα είμαι πιο σύντομος, κύριε Πρόεδρε.

Κατ' αρχήν θέλω να ευχαριστήσω τον κύριο Υπουργό για την πληροφόρηση που έδωσε σήμερα στη Βουλή σχετικά με το τι γίνεται στον Ο.Σ.Ε.. Θα σταθώ σ' ένα σημείο που το τόνισε ο κύριος Υπουργός, ότι δηλαδή με δική του παρέμβαση έγινε η επαναπροκήρυξη μερικών έργων του Ο.Σ.Ε.. Θα διερωτηθώ, όμως, το εξής: Θα πρέπει, κύριε Υπουργέ, να πηγαίνετε κάθε φορά στα διοικητικά συμβούλια του Ο.Σ.Ε. ή του ΕΡΓΟΣΕ για να σας φοβούνται;

Θα έχετε ίσως από αυτά τα στοιχεία που καταθέσαμε εδώ έναν ογκώδη φάκελο και θα πρέπει να θυμηθείτε έναν άθλο του Ηρακλή για να καθαρίσετε την αυλή. Είναι βασικός οργανισμός μεταφορών οι σιδηρόδρομοι του Ελληνικού Κράτους. Θα πρέπει να τους σεβαστούμε και για τη σωτηρία τους, θα πρέπει να τους κάνουμε σύγχρονους για να είναι ανταγωνιστικοί, διότι συμβάλλουν πάρα πολύ στην ανάπτυξη και στην εξυπηρέτηση του πολίτη, αλλά θα πρέπει ίσως να προβείτε και σε κάποια κάθαρση κάποιων ανθρώπων οι οποίοι διοικούν στους Σιδηροδρόμους Ελλάδος, αλλά δεν ακολουθούν τις δικές σας οδηγίες ως πολιτικού προϊσταμένου, τις οδηγίες του ΥΠΕΧΩΔΕ για τον τρόπο διαχείρισης, για την απορρόφηση κονδυλίων και για την προκήρυξη έργων. Θα πρέπει ακόμη, να ακολουθούν και τις οδηγίες της Ευρωπαϊκής 'Ενωσης όπως μας εξηγήσατε εδώ για κάποια κονδύλια που σας κατηγορήσαμε. Πραγματικά ήταν κονδύλια για να διορθωθούν οι αφύλακτες διαβάσεις από τις οποίες ακόμα και σήμερα, το 2000, δεχόμεθα δυστυχήματα και όχι ατυχήματα και οι οποίες πρέπει οπωσδήποτε και αυτές να εκσυγχρονιστούν.

Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Καραμηνάς έχει το λόγο.

ΚΩΝΣΤΑΝΤΙΝΟΣ ΚΑΡΑΜΗΝΑΣ: Κύριε Πρόεδρε, πράγματι είναι δύσκολο το έργο, τόσο του κυρίου Υπουργού, όσο και ημών των επερωτώντων.

Σ' αυτό το μικρό χρονικό διάστημα, βλέπετε εδώ εκατοντάδες σελίδες εγγράφων, όχι για να ψέξουμε τον κύριο Υπουργό για δικές του πράξεις, αλλά για δικές του παραλείψεις.

Κατ' αρχήν, θα ήθελα να απαντήσω, γιατί το ερώτημα ετέθη σε μένα: Κύριε Υπουργέ, είναι αλήθεια ή ψέματα, ότι η απορροφητικότητα του αναπτυξιακού προγράμματος του πρώτου πακέτου Ντελόρ ήταν 100%; Είναι αλήθεια ή ψέματα, ότι στην πρόσφατη επίσκεψη του κυρίου Πρωθυπουργού στο Υπουργείο σας, ο κύριος Πρωθυπουργός είπε ότι καθυστερούμε; Τι σημαίνει αυτό; Σημαίνει ότι δεν απορροφώνται τα κονδύλια, ότι η ανάπτυξη δεν προχωρεί όπως πρέπει. Τουλάχιστον αυτό κατανοεί ο μέσος 'Ελληνας πολίτης.

Από εκεί και πέρα, είπατε για πτυχία, τα οποία δεν είναι πανεπιστημιακά. Εκεί η ερώτηση αφορά στα στελέχη της κοινοπραξίας "ΧΑΛΚΡΟΟΥ-ΟΜΠΕΡ ΜΕΓΚΕΝ-ΙΛΦ" και "ΜΕΤΡΟΤΕΞ". Εκεί αποδεδειγμένα στελέχη αυτής της κοινοπραξίας κατέθεσαν πτυχία, τα οποία βάσει αποφάσεων του Αμερικανικού Ινστιτούτου, καταδεικνύεται ότι δεν είναι πανεπιστημιακά πτυχία. Ως εκ τούτου, και αυτή η αναπτυξιακή επιχείρηση κατά κάποιον τρόπο είναι παράνομη ή αν θέλετε, είναι παράτυπη.

'Οσον αφορά την ενοικίαση ή όχι των γραφείων: Στις 7.12.1994 έγινε η εκμίσθωση του δευτέρου και τρίτου ορόφου στην Καρόλου 17, μου φαίνεται. Στις 3.11.1995 του τετάρτου ορόφου. Και στις 16.5.1996 του πρώτου ορόφου και του ημιορόφου. Γι' αυτά τα γραφεία μιλάμε. 

Φαίνεται ότι οι κύριοι των διοικητικών συμβουλίων του Ο.Σ.Ε. και του ΕΡΓΟΣΕ ήθελαν άνεση χώρου, για να μπορούν να συσκέπτονται και να εκδιώκουν τους πολιτικούς τους αντιπάλους. Και αναφέρομαι στους τριακόσιους πράγματι, οι οποίοι -όπως είπε και ο συνάδελφος κ. Χειμάρας- καταγγέλλονται και από την ίδια την Ομοσπονδία. Με αποτέλεσμα αφ' ενός μεν οι απερχόμενοι να εισπράττουν αυτό που εισέπρατταν μέχρι χθες, αφ' ετέρου δε οι κατώτεροί τους, που καταλαμβάνουν τις θέσεις τους, να εισπράττουν το επιπλέον και να ερχόμαστε σε μία σπατάλη, για να μην το χαρακτηρίσω διαφορετικά, της τάξεως των πεντακοσίων εκατομμυρίων ετησίως.

Εκείνο που ζητούμε από εσάς, κύριε Υπουργέ, είναι αυτά τα οποία είπατε -και είναι καταγεγραμμένα στα Πρακτικά της συνεδρίασης- να τα υλοποιήσετε. Αυτό ζητούμε από σας. Γιατί εσείς ο ίδιος αναφερθήκατε και χαρακτηρίσατε -όπως τους χαρακτηρίσατε- τους κυρίους των διοικητικών συμβουλίων.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Πρόεδρε, επιθυμώ πραγματικά να ευχαριστήσω τους κυρίους συναδέλφους όλων των πλευρών. Γιατί πιστεύω ότι και με την επερώτηση, αλλά και με τη συμμετοχή τους κατά τη διάρκεια της συζήτησης, διευκολύνουν στη συναγωγή χρήσιμων συμπερασμάτων.

Θέλω να σας πω, κύριοι συνάδελφοι, ότι δεν ισχυρίστηκα ποτέ, από την πρώτη στιγμή που ανέλαβα την ευθύνη του Υπουργείου Μεταφορών και Επικοινωνιών ότι στους οργανισμούς που εποπτεύονται από το Υπουργείο όλα είναι εντάξει. Χρειάζεται η καθημερινή -σας διαβεβαιώνω-σώμα με σώμα μάχη, για να τηρηθεί η αρχή της χρηστής και της αποτελεσματικής διοίκησης.

Πρώτον, επιδιώκω πάντοτε να δίνω πληροφορίες, ώστε να είναι οι συνάδελφοι έτοιμοι και να γνωρίζουν την ύλη τους.

Δεύτερον, επιδιώκω πάντοτε να κερδίζω από τις παρατηρήσεις των συναδέλφων.

Και τρίτον, επιδιώκω ο καθένας μας να διαμορφώνει το συμπέρασμά του κατά τη διάρκεια της συζήτησης. Γιατί πολλές φορές υπάρχουν συνάδελφοι, που είναι προαποφασισμένοι να αναγνώσουν κείμενα, να υπερασπιστούν την άποψή τους σαν να μην εξελίσσεται μια συζήτηση σ' αυτήν την Αίθουσα.

Επιτρέψτε μου, λοιπόν, στο χρόνο που έχω, γιατί είναι τεράστια η γκάμα των θεμάτων που θίξατε, να σας δώσω και πάλι μια εικόνα της πραγματικότητας σε ορισμένα ζητήματα που θεωρώ ότι είναι εξαιρετικά χρήσιμα.

Πρώτα απ' όλα προφανώς, η παρέμβασή μου δεν έγινε διότι αντελήφθην ότι όλα βαίνουν καλώς. Αυτό προκύπτει και μέσα από τα Πρακτικά της συνεδρίασης. Η παρέμβαση του Υπουργού Μεταφορών έγινε με δραστικό τρόπο για να ακυρώσει πιθανές εξελίξεις, οι οποίες δε θα ήταν επωφελείς για τον Οργανισμό.

Εκείνο που σας καλώ είναι να δεχθείτε -και δε θα ήταν κακό να το αναγνωρίσετε, σας διαβεβαιώνω ότι, θα το έκανα και εγώ, το έχω κάνει πολλές φορές από τα έδρανα αυτά ως Βουλευτής- ότι υπήρξε μια θετική πράξη. Να αναγνωρίσετε ότι αυτή η επέμβαση απέδωσε. Γιατί σας το λέω αυτό; Δεν ισχυρίζομαι ότι δε συνέβη τίποτε. Αντιθέτως, συνέβησαν πολλά. Και η προληπτική αυτή παρέμβαση πρέπει να σας πω ότι οδήγησε σ' ένα συγκεκριμένο αποτέλεσμα. Τα είπα στην πρωτολογία αλλά θα το επαναλάβω συνοπτικά.

Πρώτον, καταργήθηκε το σύστημα της προεπιλογής, αυτό κατά του οποίου εσείς βάλατε.

Δεύτερον, δεν είναι ότι καταργήθηκε μόνο το σύστημα της 

Σελίδα 5886 

προεπιλογής. Ταυτόχρονα υποχρεώθηκαν να συντάξουν συγκριτικούς πίνακες.

Λέει ο κ. Γκελεστάθης γιατί δεν έγιναν μέχρι τώρα. Είναι εξαιρετικά απλό: 'Επρεπε πρώτα να υπογραφεί η σύμβαση μεταξύ "ΟΣΕ-ΕΡΓΟΣΕ" για τη μεταφορά του έργου του "ΟΣΕ" στην "ΕΡΓΟΣΕ". Η σύμβαση μπορούσε όμως να υπογραφεί μετά την ψήφιση της σχετικής διατάξεως στη Βουλή.

Στις 6 Φεβρουαρίου ψηφίστηκε η σχετική διάταξη -θα το θυμόσαστε είναι πρόσφατο και τότε υπεγράφη η σύμβαση.

Την 1η Μαϊου υπεισήλθε στη λειτουργία της "ΕΡΓΟΣΕ" και ο project man ager. Απ' αυτήν τη στιγμή η σύμπραξη project manager, "ΟΣΕ" και "ΕΡΓΟΣΕ", πρέπει να αποδώσει τους τελικούς συγκριτικούς πίνακες δαπάνης.

ΑΘΑΝΑΣΙΟΣ ΧΕΙΜΑΡΑΣ: Καθυστέρησε. 

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Δεν καθυστέρησε. Εξηγώ, δεν μπορούσε να γίνει πιο μπροστά, διότι έπρεπε, πρώτον, να ψηφιστεί η σχετική διάταξη, δεύτερον, να υπογραφεί η σύμβαση μεταφοράς του έργου. Αυτά έγιναν μετά την 6η Φεβρουαρίου.

Τρίτον, έπρεπε να αρχίσει να λειτουργεί στο πλαίσιο της "ΕΡΓΟΣΕ" ο progect manager και αυτό έγινε από 1ης Μαϊου. Και τώρα πια υπάρχουν μικτές επιτροπές που δουλεύουν για τη συγκρότηση του συγκριτικού πίνακα κατ' έργο.

Σας λέω τι ισχύει μέχρι τέλους. Το ξέρουν όλοι και έχει καταγραφεί. Δε θα υπάρξει παραλαβή, εάν δεν υπάρξει μια εικόνα μέσω του συγκριτικού πίνακα.

ΚΩΝΣΤΑΝΤΙΝΟΣ ΚΑΡΑΜΗΝΑΣ: Κύριε Υπουργέ, οι προηγούμενες ατασθαλίες παραγράφονται;

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Ποιος το είπε αυτό; Υπάρχει έλεγχος σε όλα. Σας είπα μάλιστα κατά τη διάρκεια της πρωτολογίας μου ότι η εικόνα θα αποτυπώνεται για πολλά χρόνια, από τότε που ξεκίνησε ένα έργο, μπορεί να είναι το 1990, το 1991, το 1992, το 1994. Αυτή είναι η πρώτη διευκρίνιση και σας παρακαλώ πολύ να την κατανοήσετε.

Δεύτερον, η επέμβαση αντέστρεψε τη ροή των πραγμάτων. Τι έγινε δηλαδή; Ερωτήθησαν όλες οι επιχειρήσεις. Ο "ΟΣΕ" προχώρησε στην επαναπροκήρυξη του έργου με συμμετοχή όλων, αφού προηγουμένως υπήρξε αλληλογραφία μεταξύ της διοίκησης "ΟΣΕ" και των δεκαεπτά ή δεκαοκτώ, αν θυμάμαι καλά, μικτών κοινοπραξιών, ελληνικών και ξένων επιχειρήσεων. Υπέβαλαν τη δήλωση ενδιαφέροντός τους και σε λίγο θα εκδοθούν τα τεύχη δημοπράτησης.

Σας είπα δε το εξής: Η επιτροπή που θα κληθεί να αξιολογήσει τους συμμετέχοντες θα είναι διευρυμένη με εκπροσώπους από θεσμούς των οποίων το κύρος ουδείς πρόκειται να αμφισβητήσει. Θα το δείτε αυτό. Δε θα είναι δηλαδή, μια τυπική υπηρεσιακή επιτροπή. Αυτό κρατείστε το. Είναι από επίσημα πρακτικά, τα οποία μπορείτε να τα επικαλεσθείσθε οποιαδήποτε στιγμή. 'Εχει συνεπώς, αρχίσει εξ'αρχής η διαδικασία, με εντελώς διαφορετικό σκηνικό και εντελώς, διαφορετικούς κανόνες.

Δεύτερον, όταν θα έρθει η ώρα της αξιολογήσεως -και σας παρακαλώ να με ελέγξετε εάν δε συμβεί έτσι- δε θα είναι μια απλή υπηρεσιακή επιτροπή.

Θα είναι μια επιτροπή αξιολόγησης που θα απαρτίζεται από εκπροσώπους υπαλλήλους του "ΟΣΕ", από εκπροσώπους υπαλλήλους της "ΕΡΓΟΣΕ" με τη συμμετοχή του συμβούλου διαχείρισης, του project manager, με συμμετοχή του εκπροσώπου της αρμοδίας διεύθυνσης της Ευρωπαϊκής Επιτροπής και με άλλους εκπροσώπους θεσμών πέραν των επιχειρήσεων αυτών, από το Τεχνικό Επιμελητήριο μέχρι και τη Δικαιοσύνη αν χρειαστεί. Θα είναι μια διευρυμένη επιτροπή. Θα ονοματίσουμε την κατάλληλη ώρα ποιοι θα είναι οι εκπρόσωποι των θεσμών αυτών που θα εγγυώνται τη σύνθεση μιας επιτροπής αξιολογήσεως, τέτοιας που δε θα μπορεί κυριολεκτικά να αμφισβητηθεί το πόρισμά της.

Στα τεύχη δημοπράτησης πρέπει να ξέρετε ότι θα υπάρχει ειδική ρήτρα. Ανά πάσα στιγμή το έργο μπορεί να μεταφερθεί ως προς τη διαχείρισή του στην "ΕΡΓΟΣΕ". Είναι συμφωνία των δύο διοικήσεων "ΟΣΕ" και "ΕΡΓΟΣΕ". Γιατί "ανά πάσα στιγμή"; Θα θέλαμε η "ΕΡΓΟΣΕ" να έχει αναλάβει ήδη το έργο του Καλλιδρόμου στην πλήρη του διαχείριση. Γιατί δεν μπορεί να το κάνει; Διότι αυτήν τη στιγμή, η συνεργασία project manager και "ΕΡΓΟΣΕ" αποδίδει ήδη την επιλογή των διευθυντικών στελεχών. Δηλαδή, πρέπει να συγκροτηθεί η "ΕΡΓΟΣΕ" για να μπορέσει να διαχειριστεί το έργο.

Ακριβώς για να προλάβουμε και να καταστήσουμε δυνατή και ικανή την "ΕΡΓΟΣΕ" να διαχειριστεί, ανά πάσα στιγμή, όλο το έργο, θα υπάρχει ειδική ρήτρα στα τεύχη δημοπράτησης που θα λέει ότι ανά πάσα στιγμή το έργο μεταφέρεται στην "ΕΡΓΟΣΕ".

Πρέπει να ξέρετε ότι υπάρχει εμπλοκή σε κάθε σημείο του project man ager. Θέλω να ξέρετε επίσης ότι υπάρχει συνεχής διαβούλευση με τα αρμόδια όργανα της Επιτροπής. Θέλω ακόμη να ξέρετε -και θα σας διαβεβαιώσω- ότι όταν επελέγη ο project manager -και υπήρξαν διάφορες αμφισβητήσεις και ενστάσεις- ο "ΟΣΕ" ηρνήθη να υπογράψει το συμβόλαιο. Αυτά είναι στη διάθεσή σας ανά πάσα στιγμή, για να τα έχετε υπόψη σας. Σας παρακαλώ να έχετε την άνεση, να αισθάνεσθε ότι ανά πάσα στιγμή μπορείτε να μου ζητήσετε οποιοδήποτε έγγραφο επικαλούμαι δημοσίως ή να πληροφορείσθε το περιεχόμενό του.

Θέλω, λοιπόν, να γνωρίζετε ότι όταν επελέγη ο project manager δεν προχώρησε η διοίκηση του "ΟΣΕ" στη σύναψη του συμβολαίου με τον project manager, πριν υπάρξει θετική γνωμοδότηση της Ευρωπαϊκής Επιτροπής. Η διοίκηση δηλαδή του "ΟΣΕ", απευθυνόμενη στην αρμόδια επιτροπή είπε: "Αυτά είναι τα δεδομένα του διαγωνισμού, υπάρχουν αυτές οι ενστάσεις. Παρακαλώ πολύ να έχω την έγκρισή σας ότι όλα βαίνουν καλώς, για να υπογραφεί". Η υπογραφή του συμβολαίου με τον project manager έγινε μόνο όταν απήντησε η Ευρωπαϊκή Επιτροπή ότι δεν υπάρχει πρόβλημα.

Επίσης, θέλω να ξέρετε το εξής: Εστάλη επιστολή πριν από λίγες μέρες του κ. Γιαγκόφσκι, τον επικεφαλής της αρμόδιας διεύθυνσης, που δηλώνει προς τη διοίκηση του "ΟΣΕ" και της "ΕΡΓΟΣΕ" -ιδιαίτερα προς τον Πρόεδρο της "ΕΡΓΟΣΕ"- ότι η Ευρωπαϊκή Επιτροπή είναι απολύτως ικανοποιημένη για τον τρόπο με τον οποίο κύλησε όλη η μεταβατική περίοδος μέχρις ότου ιδρυθεί η "ΕΡΓΟΣΕ", εγκριθεί το καταστατικό της, διοριστεί η διοίκησή της, ψηφιστεί η σχετική διάταξη νόμου, υπάρξει η μεταφορά του έργου. Εκφράζει την ευαρέσκειά της και μάλιστα, επιζητεί τη συνεργασία για τα περαιτέρω.

Πράγματι, από το Γενάρη, η Ευρωπαϊκή Επιτροπή δήλωσε ότι αναστέλλει τη χρηματοδότηση -είναι αληθές αυτό- όχι όμως επειδή υπάρχουν προβλήματα στη διαχείριση των έργων. Λέει ρητά -και αυτή ήταν και η δική μου συνεννόηση με την κα Ματίες όταν επισκέφθηκε την Ελλάδα- ότι επειδή επιθυμούμε να ολοκληρωθεί το στάδιο της μεταφοράς του έργου από τον "ΟΣΕ" στην "ΕΡΓΟΣΕ"- αυτό σημαίνει ότι η "ΕΡΓΟΣΕ" πρέπει να έχει την πλήρη διοικητική της συγκρότηση. Αναμένουμε, λοιπόν, να συγκροτηθεί πλήρως για να συνεχιστεί το πρόγραμμα. Αυτός και μόνο είναι ο λόγος της αναστολής.

Θέλω να έχετε υπόψη σας επίσης μερικά πράγματα, γιατί αυτήν την επέμβαση είναι όντως καλό να την τιμήσετε. Δεν το λέω γιατί αφορά αυτόν που σας ομιλεί, αλλά γιατί πραγματικά απέτρεψε από το να συμβούν πράγματα που θα μπορούσαν να ενέχουν στοιχεία μη θετικά για τον Οργανισμό.

Θέλω επίσης να ξέρετε -και αυτό θα το διασταυρώσετε με όσους εμπιστεύεστε να σας δίνουν τις εκτιμήσεις τους- ότι τους ανθρώπους που περιγράφω και ενετόπισα, δε θα τους δείτε να συμμετέχουν στον διοικητικό κορμό της "ΕΡΓΟΣΕ", η οποία και θα διαχειριστεί το σύνολο των έργων.

Η απορροφητικότητα. Κοιτάξτε ποια είναι η πραγματικότητα με την απορροφητικότητα, γιατί υπάρχουν πάρα πολλές παρεξηγήσεις. Είδα δε και δημοσιεύματα ότι ο Πρωθυπουργός κατά την επίσκεψή του στο Υπουργείο Μεταφορών είπε ότι έχει προβλήματα και δεν απορροφά, είναι πολύ χαμηλή η απορροφητικότητα κ.λπ.

ΑΘΑΝΑΣΙΟΣ ΧΕΙΜΑΡΑΣ: ...(Δεν ακούστηκε)

ΧΑΡΑΛΑΜΠΟΣ ΚΑΣΤΑΝΙΔΗΣ(Υπ. Μεταφορών και Επικοινωνιών): Στη διάθεσή σας. Θα σας δώσω το πλήρες 

Σελίδα 5887 

απομαγνητοφωνημένο κείμενο των δηλώσεων του Πρωθυπουργού για να δείτε ότι δε λέει πουθενά τέτοιο πράγμα.

Τι συνέβη: Το 1994-1995 η απορροφητικότητα των έργων του "ΟΣΕ", ήταν της τάξεως του 120%. Το 1996 παρατηρείται κάμψη που φθάνει περίπου το 70%. Δηλαδή έναντι των δεσμεύσεων -προσέξτε, γιατί έχει σημασία πώς μετράτε- του 1996, είχαμε απορροφητικότητα της τάξεως περίπου του 70%.

Υπάρχει μια κάμψη σε σχέση με το προηγούμενο ποσοστό. Δεν οφείλεται, όμως, στην ανικανότητα του μηχανισμού να απορροφήσει. Οφείλεται στο ότι σ' αυτό το χρονικό διάστημα -κάτι που έπρεπε να έχει συμβεί πολύ πιο νωρίς αλλά συνέβη μέσα στο 1996- μεταφέρθηκαν, έγιναν όλες οι διοικητικές προετοιμασίες για τη μεταφορά όλου του έργου στην "ΕΡΓΟΣΕ". 'Ηταν δηλαδή η ίδρυσή της, η έγκριση του καταστατικού, ο διορισμός του Διοικητικού Συμβουλίου, η ψήφιση της σχετικής διατάξεως από τη Βουλή, η υπογραφή της συμβάσεως μεταφοράς του έργου από τον "ΟΣΕ" του "ΕΡΓΟΣΕ".

Το 1996, λοιπόν, που έχουμε αυτήν τη μεταβατική περίοδο διοικητικής προετοιμασίας της "ΕΡΓΟΣΕ" υπάρχει μια κάμψη. Αλλά για ποια κάμψη μιλάμε; Η απορροφητικότητα φτάνει περίπου στις 70%. 

Σας παρακαλώ ελέγξτε τα στοιχεία, τα οποία δίδει το ίδιο το Ταμείο Συνοχής. Ξέρετε πάρα πολύ καλά ότι δημοσιεύθηκε μια έκθεση του Ταμείου Συνοχής για τις απορροφήσεις στην Ελλάδα, την οποία αναπαρήγαγε το Υπουργείο Εθνικής Οικονομίας και λέει ότι "στην πρώτη ζώνη απορροφητικότητας βρίσκονται "ΟΤΕ" και "ΟΣΕ". 

Δεν είναι αληθές ότι είναι χαμηλή η απορροφητικότητα. Είναι το ακριβώς αντίθετο, παρά τα προβλήματα. Δεν έφτασε βέβαια στο ποσοστό του 1994-1995, επαναλαμβάνω, όμως όχι για λόγους αδικαιολόγητους αλλά γιατί υπήρξε το έτος αυτό η προετοιμασία για τη μεταφορά του έργου από τον "ΟΣΕ" στην "ΕΡΓΟΣΕ".

Σχετικά με το ν.2286, επειδή άκουσα και το συνάδελφό μου τον κ. Γκελεστάθη να λέει τι αποφασίζει αυτή η Επιτροπή. Κυρίες και κύριοι συνάδελφοι, θέλω να γνωρίζετε ότι είναι νέα...

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Υπουργού).

Δώστε μου χρόνο, κύριε Πρόεδρε, να δώσω κάποιες εξηγήσεις όσο μπορώ πιο σύντομα. Πιστεύω ότι διευκολύνω.

ΠΡΟΕΔΡΕΥΩΝ (Παναγιώτης Σγουρίδης): Σύντομα, όμως, κύριε Υπουργέ.

ΧΑΡΑΛΑΜΠΟΣ ΚΑΣΤΑΝΙΔΗΣ (Yπ. Μεταφορών και Επικοινωνιών): Θα είμαι σύντομος.

Θέλω να ξέρετε ότι είναι μια νέα πολιτική πρακτική η εφαρμογή του ν. 2286. Ο ν.2286 προβλέπει ότι για προμήθειες ιδιαίτερης οικονομικής ή τεχνολογικής αξίας με απόφαση του Υπουργικού Συμβουλίου, μπορεί να συνιστάται Διακομματική Επιτροπή -ορίζει ποιοι μετέχουν στη Διακομματική Επιτροπή- η οποία, παρακαλώ, έχει την απόλυτη ευθύνη και τον έλεγχο για οποιαδήποτε προμήθεια. 'Ολα είναι εξ αρχής δικά της, ό,τι αποφασίσει αυτή η Επιτροπή. Δεν υπάρχει κανένας περιορισμός.

Με εισήγηση, λοιπόν, δική μου στο Υπουργικό Συμβούλιο σειρά προμηθειών, ανάμεσα σ' αυτές και το τροχαίο υλικό του "ΟΣΕ", υπήχθη στην αρμοδιότητα της Επιτροπής του άρθρου 3 του ν.2286. Οφείλω να τιμήσω το γεγονός ότι το σύνολο των Κομμάτων της Αντιπολίτευσης όρισε εκπροσώπους. Και αυτή η Επιτροπή, λειτουργεί. Οι συνεδριάσεις όχι απλώς δεν ήταν "εώλες", αλλά, αντίθετα, εξαιρετικά παραγωγικές, κύριε συνάδελφε. Πρέπει δε να σας πω ότι οι αποφάσεις της μέχρι τώρα -και παρακαλώ απευθυνθείτε και στον κ. Λουκάκη να σας δώσει τα πλήρη στοιχεία- λήφθηκαν ομόφωνα.

Γιατί κατέληξαν μάλιστα εξ όσων πληροφορούμαι - δεν το παρακολουθώ προσωπικά, το παρακολουθεί ο Υφυπουργός- για τη σύναψη προγραμματικών συμφωνιών.

Λοιπόν, υπάρχει ένα άλλο κλίμα, ένα άλλο πνεύμα, πνεύμα της απόλυτης διαφάνειας ταυτόχρονα με την αρχή της αποτελεσματικότητας. Και εγώ ειλικρινά ζητώ από όλους τους συναδέλφους οποιασδήποτε πλευράς να βοηθήσουν αυτό το έργο. Υπο αυτή την έννοια θεωρώ ωφέλιμο το γεγονός ότι κατατέθηκε συζητούμενη επερώτηση.

Διευκρινίζει διάφορα θέματα, τα οποία ενδεχομένως έπρεπε να διευκρινιστούν.

Θέλω να επανέλθω στο θέμα των αναθέσεων.

'Εχω δώσει αυτά τα στοιχεία απαντώντας την ερώτηση 1835/172, της 14.1.97 την οποία κατέθεσε ο συνάδελφος κ. Βασίλειος Παπαγεωργόπουλος. Η απάντησή μου δόθηκε στις 29.1.97. Είναι πολύ εύκολο να τις δείτε. Με σαφήνεια λέω ποιες είναι οι απευθείας αναθέσεις στον τομέα της ηλεκτροκίνησης και, γενικότερα, των ηλεκτρολογικών μηχανολογικών, όπου σαφέστατα είναι αποτέλεσμα κυρίως συμπληρωματικών συμβάσεων.

ΑΘΑΝΑΣΙΟΣ ΧΕΙΜΑΡΑΣ: Από πεντακόσια εκατομμύρια (500.000.000) σε 4,7 δισεκατομμύρια; 

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Αναφέρομαι και σε αυτά, κύριε Χειμάρα. Απλώς για να κερδίσω χρόνο, δεν τα διαβάζω. Θα σας τα δώσω για να τα έχετε στα χέρια σας, για να δείτε ότι υπάρχει πλήρης καταγραφή. Τον πίνακα δε αυτόν, θα παρακαλέσω να τον πάρετε και τώρα.'Η μάλλον, θα σας τον δώσω αμέσως μετά, γιατί δεν έχω αντίγραφο και θέλω να διαβάσω κάτι για τις διαφημίσεις. Θα σας τον δώσω να τον έχετε πλήρη. Μπορείτε βέβαια να τον αναζητήσετε και στα Πρακτικά της Βουλής.

Σ'αυτόν τον πίνακα υπάρχει πλήρης καταγραφή. Είναι ενοχλητικό -και το αντιλαμβάνεστε, καθένας μπορεί να διεκδικεί για τον εαυτό του, να έχει έναν αυξημένο βαθμό ευαισθησίας, και επιτρέψτε μου να τον έχω και εγώ αυτόν- να ακούγεται σχετικά με τη διαφήμιση, όταν σας διαβάσω μερικά στοιχεία για να τα έχετε υπόψη σας.

Σύνολο πραγματοποιηθεισών διαφημίσεων το 1996.'Ο,τι σας διαβάζω είναι και από μία διαφορετική απόφαση. Πρώτον, καμπάνια κοινωνικού περιεχομένου για τις ισόπεδες διαβάσεις, 19.6.96. Προβολή γραμμής Διακοφτού-Καλαβρύτων για τη συμπλήρωση εκατό χρόνων. Απόφαση 19.10.96. Προβολή αναπτυξιακών έργων "INTERCITY" και νέα έργα η προβολή αυτή είναι χρηματοδοτούμενη από την Ευρωπαϊκή 'Ενωση σε ποσοστό 75%-85%- στις 22.8.96 και στις 30.10.96. Είναι δύο αποφάσεις.

ΑΘΑΝΑΣΙΟΣ ΧΕΙΜΑΡΑΣ: Παραμονές των εκλογών είναι αυτές, κύριε Υπουργέ.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Σας διαβάζω, είναι 22.8.96. Επιτρέψτε μου να σας πω κάτι, γιατί αναγνώσατε τα Πρακτικά, όπου λέει "κατ'επισήμανση του Υπουργού Μεταφορών". Δε σημαίνει ότι εγώ έδωσα εντολή προεκλογικά να γίνει διαφήμιση. Και θα σας διαβεβαιώσω ότι μπορείτε να δείτε σαφέστατα τι λέει ο κ. Παπαγεωργόπουλος "όπως επισημάνθηκε από τον Υπουργό Μεταφορών". Ναι, το έχω επισημάνει αυτό, είναι ακριβέστατο. Αλλά το "κατ'επισήμανση" του Υπουργού Μεταφορών, γιατί σας οδηγεί στο συμπέρασμα ότι η εντολή εδόθη 22.8.96; Δεν εδόθη καμία εντολή. Σε σύσκεψη η οποία διεξήχθηκε -για να σας αποκαλύψω και τι έγινε- αρχές Μαϊου του 1996 μία από τις συχνές συσκέψεις που ένας Υπουργός έχει με τις διοικήσεις, κάλεσα τον "ΟΣΕ" και την "ΕΡΓΟΣΕ" για να παρακολουθήσουμε από κοντά τι συμβαίνει.

(Στο σημείο αυτό, ακούγεται ο προειδοποιητικός ήχος της λήξης του χρόνου ομιλίας του κυρίου Υπουργού)

Είχα τότε ζητήσει να αποτυπωθεί με ακρίβεια η πραγματικότητα των όσων συμβαίνουν στον Ο.Σ.Ε. και στη νεοδημιουργούμενη τότε "ΕΡΓΟΣΕ". Τι λέει ο Πρόεδρος; Το διαβάσατε προηγουμένως. Δε λέει "πήρα εντολή από τον Υπουργό να προχωρήσω". Είναι ακριβές αυτό που σας λέω. Είπε "επεσήμανε ο Υπουργός Μεταφορών ότι υπάρχει ανάγκη ακριβείας, αποτυπώσεως της πραγματικότητας". Και γι'αυτό ακριβώς συνεχίζω παρακάτω "προβολή "ΟΣΕ" υπό μορφή χορηγίας στα δελτία καιρού και στο ρολόι του τηλεοπτικού σταθμού. Απόφαση 13.12.96. Καταχωρήσεις στον ξένο Τύπο μέσω της Eταιρείας "PUBLI CITA", επιδοτούμενη από την Ευρωπαϊκή 'Ενωση σε ποσοστό 75%-85%. Απαλλάσσεται 

Σελίδα 5888 

Φ.Π.Α. ως διακρατική συναλλαγή. Απόφαση 13.12.96.

Καταχωρήσεις στον ελληνικό Τύπο. Λέει τώρα ποιο είναι το σύνολο. Τμήμα Τύπου Δημοσίων Σχέσεων κ.λπ. Είναι, επίσης, απόφαση του τέλους του 1996. 'Εβδομη απόφαση. Καμπάνια για τουριστικό τρένο κοιλάδας του ποταμού Νέστου που είναι πραγματικά μία πολύ καλή επιλογή και μία όμορφη διαδρομή. Ανασυστήσαμε το τρενάκι που πηγαίνει μέσα από την κοιλάδα του Νέστου. Είναι της 19ης Νοεμβρίου 1996. Επανάληψη καμπάνιας κοινωνικού περιεχομένου για ισόπεδες διαβάσεις που χρηματοδοτείται από την Ευρωπαϊκή 'Ενωση 13.12.96. Ολοκλήρωση προβολής αναπτυξιακών έργων "INTERCITY", επιδοτούμενη επίσης από την Ευρωπαϊκή 'Ενωση 13.12.96. 

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Υπουργού)

Αυτό θα συνεχιστεί. Υπάρχουν και νεότερες αποφάσεις μέσα στο 1997. Θα έχετε δει αυτές τις ημέρες σε ταμπλό πάλι διαφημίσεις του "ΟΣΕ". Αυτά έχουν αποδώσει. Υπάρχουν πολύ συγκεκριμένα στοιχεία που σας έδωσε ο κ. Σφυρίου. Η αύξηση του έργου του "ΟΣΕ" το 1996 σε αντίθεση με τα προηγούμενα χρόνια είναι σημαδιακή. Εάν μάλιστα υπολογίσουμε και το εμπάργκο, η αύξηση σε μεταφορές μέσω του "ΟΣΕ" στα κέρδη του είναι περίπου 23%. Η δε αύξηση της διακίνησης εμπορευμάτων ανέρχεται σε σχέση με τις προηγούμενες χρονιές στο 97% και των επιπλέον κερδών του στο 55%.

ΑΘΑΝΑΣΙΟΣ ΧΕΙΜΑΡΑΣ: Με τις δύο προηγούμενες αποτυχημένες χρονιές.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Μιλώ για το 1996. Το 1996 ο "ΟΣΕ" είχε αύξηση κατά 6,5% του αριθμού των επιβατών, και 23%, αν αφαιρέσουμε το εμπάργκο, στις εισπράξεις του.

(Στο σημείο αυτό ακούγεται πάλι παρατεταμένα ο προειδοποιητικός ήχος της λήξης του χρόνου ομιλίας του κυρίου Υπουργού)

'Ενα λεπτό ακόμα θα ήθελα, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Εν τοιαύτη περιπτώσει, κύριε Υπουργέ, δε χρειάζεται το Προεδρείο. Να φύγει το Προεδρείο από εδώ να αφήσουμε την Αίθουσα να συζητά ελευθέρως.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): 'Εχετε δίκιο, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Μιλάτε οκτώ λεπτά επιπλέον.

ΝΙΚΟΛΑΟΣ ΓΚΕΛΕΣΤΑΘΗΣ: Δώστε χρόνο στον κύριο Υπουργό. 

ΠΡΟΕΔΡΕΥΩΝ (Παναγιώτης Σγουρίδης): Και εσείς περιμένετε να πάρετε άλλα πέντε λεπτά.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Πρόεδρε, έχω μιλήσει μόνος μου.

ΠΡΟΕΔΡΕΥΩΝ (Παναγιώτης Σγουρίδης): Ο χρόνος είναι κανονισμένος.

Φέρνετε σε δύσκολη θέση το Προεδρείο. 

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): 'Εχετε δίκιο. Θα πω την τελική μου φράση.

ΝΙΚΟΛΑΟΣ ΓΚΕΛΕΣΤΑΘΗΣ: Αφήστε τον κύριο Υπουργό να μιλήσει. Δεν παραβλάπτεται η διαδικασία. 

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Λέω, λοιπόν, ότι είμαι υποχρεωμένος να απαντήσω μόνος μου σε όλους τους συναδέλφους. Γι' αυτό έκανα κατάχρηση της καλοσύνης σας.

Υπάρχει, λοιπόν, αύξηση 55% σε ό,τι έχει σχέση με τις εμπορευματικές μεταφορές. 

Κυρίες και κύριοι συνάδελφοι, θέλω να σας διαβεβαιώσω ότι πολλά θα μπορούσα επιπλέον να σας πω. Αυτά χώρεσαν στα είκοσι τέσσερα λεπτά που είχε την καλοσύνη να μου δώσει ο κύριος Πρόεδρος. Θέλω γι' άλλη μία φορά να σας ευχαριστήσω για τη συμβολή σας. Ακόμη θέλω να γνωρίζετε ότι το Υπουργείο Μεταφορών είναι κάθε στιγμή ανοικτό σε οποιοδήποτε έλεγχο και σε οποιαδήποτε συζήτηση. Ο Υπουργός Μεταφορών έχει ευήκοον ους

προκειμένου να διασφαλιστούν οι αρχές της χρηστής διοικήσεως και της αποτελεσματικότητας σε όλους τους οργανισμούς. Αυτό ισχύει ασφαλώς και για όλη την Κυβέρνηση.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γκελεστάθης έχει το λόγο.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, ο Ειδικός Αγορητής του Κ.Κ.Ε. στην ομιλία του αναφέρθηκε στην κατάργηση των λεωφορειακών γραμμών του "ΟΣΕ" και είπε ανακριβή και απαράδεκτα πράγματα. Η πραγματικότητα είναι η εξής: Ο "ΟΣΕ" είχε λεωφορειακές γραμμές Αθηνών-Θεσσαλονίκης παράλληλα προς το σιδηρόδρομο. Δηλαδή, το λεωφορείο του "ΟΣΕ" συναγωνιζόταν το σιδηρόδρομο. Το ίδιο συνέβαινε στη γραμμή Αθήνα-Αλεξανδρούπολη και στη γραμμή Αθήνα-Πάτρας. 'Ηταν λογικό να συνεχιστεί αυτή η κατάσταση;

Η κατάργηση των λεωφορειακών γραμμών είχε μελετηθεί και η διαδικασία κατάργησης είχε αρχίσει επί κυβερνήσεων του ΠΑ.ΣΟ.Κ. προ του 1989. Το ΠΑ.ΣΟ.Κ. όμως δεν είχε το πολιτικό θάρρος για να αντιμετωπίσει τελικά την απελευθέρωση των μεταφορών και για να εφαρμόσει τις κοινοτικές οδηγίες για το σιδηρόδρομο, όπως σήμερα περίτρανα αποδεικνύεται.

Εμείς καταργήσαμε τις λεωφορειακές γραμμές και από τα εκατόν δέκα λεωφορεία του "ΟΣΕ" δώσαμε τα ενενήντα στον ελληνικό στρατό. Τα είκοσι παρέμειναν στο "ΟΣΕ". Τα απαράδεκτα που ελέχθησαν περί "ΚΤΕΛ" και περί ευχαριστηρίων επιστολών είναι τελείως ανακριβή και δε χρειάζεται να τα σχολιάσω.

Εμείς παράλληλα, τις γραμμές εξωτερικού που έκαναν τα λεωφορεία του Ο.Σ.Ε., όχι μόνο τις διατηρήσαμε, αλλά και τις κατοχυρώσαμε νομοθετικά και προς την Αλβανία και προς την Ιταλία και προς τη Γερμανία και προς τη Βουλγαρία και προς την Αγγλία, που οι τρεις τελευταίες λεωφορειακές γραμμές του Ο.Σ.Ε., Ιταλίας, Γερμανίας και Αγγλίας καταργήθηκαν τώρα μετά τις εκλογές του Οκτωβρίου του 1993. Αυτά νομίζω ότι είναι αρκετά.

Κύριε Πρόεδρε, κατατέθηκαν από τον Κοινοβουλευτικό Εκπρόσωπο του ΠΑ.ΣΟ.Κ. για να συμπεριληφθούν στα Πρακτικά, δώδεκα χαρτιά ανυπόγραφα, χωρίς υπογραφές αρμοδίων παραγόντων του Ο.Σ.Ε. ή του Υπουργείου Μεταφορών και Επικοινωνιών και χωρίς σφραγίδες για να είναι επίσημα. Τι να σχολιάσουμε, κείμενα που είναι ανεύθυνα; Εν τούτοις ο κύριος Αντιπρόεδρος που ήταν προηγουμένως στην 'Εδρα, ενέκρινε να συμπεριληφθούν αυτά στα Επίσημα Πρακτικά. Αντίθετα τα έγγραφα τα οποία κατέθεσε ο αγαπητός συνάδελφος Αθανάσιος Χειμάρας κατά την πρωτολογία του, για να συμπεριληφθούν στα Πρακτικά, επίσημα έγγραφα, δε συμπεριελήφθησαν, αλλά τέθηκαν στο αρχείο. Αυτό αφήνω να το κρίνετε εσείς, κύριε Πρόεδρε.

Είπε ο κύριος Υπουργός Μεταφορών ότι διαβάζουμε στοιχεία. Αφού αναφερόμαστε σε συγκεκριμένα στοιχεία, να μη τα διαβάσουμε; Αφού αναφερόμεθα στους συγκεκριμένους λόγους του κατά τη συνεδρίαση του Διοικητικού Συμβουλίου του Ο.Σ.Ε., να μη διαβάσουμε την ομιλία σας; Δεν κατάλαβα εννοείτε λέγοντας ότι διαβάζουμε. Τις κρίσεις μας, ασφαλώς, δεν τις διαβάζουμε και τις διατυπώνουμε, όπως έχουμε υποχρέωση, προς τη Βουλή ευθαρσώς και χωρίς περιστροφές.

Είπατε για τη Διακομματική Επιτροπή, αλλά αναφέρθηκα στην πρωτολογία μου, για να μη λέμε τα ίδια, ότι δεν είναι τα πράγματα έτσι όπως τα εμφανίζετε. 'Αλλωστε εδώ δεν κρίνουμε προθέσεις, κρίνουμε πράξεις και τα τα αποτελέσματά τους.

Είπατε, κύριε Υπουργέ, ότι υπεγράφη σύμβαση μεταφοράς έργων από τον Ο.Σ.Ε. στην ΕΡΓΟΣΕ. Λάθος. Ανακριβές. Απορώ πώς σας παραπληφοροθούν οι αρμόδιοι παράγοντες. Αποφασίστηκε ο Ο.Σ.Ε. να διαθέσει τους συμβούλους του στην ΕΡΓΟΣΕ. Μόνο αυτό.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Τι λέτε, κύριε συνάδελφε; Αν είναι δυνατόν!

ΝΙΚΟΛΑΟΣ ΓΚΕΛΕΣΤΑΘΗΣ: Ελέγξτε τα, κύριε Υπουργέ. Βλέπετε ότι μιλάμε με επίσημα έγγραφα και στοιχεία. Δεν κάνουμε κρίσεις επί γεγονότων, αλλά σας παραθέτουμε 

Σελίδα 5889 

στοιχεία και αν μπορείτε, να τα αντικρούσετε.

Για το θέμα της διαφημίσεως, στις 22 Αυγούστου 1996 αποφασίστηκε να δοθούν τα διακόσια εκατομμύρια δραχμές από το Διοικητικό Συμβούλιο του Ο.Σ.Ε. για την προβολή όσων αναφέρονται και είναι σχετικό το με αριθμό πρωτοκόλλου 81699 της 23ης Αυγούστου 1996 έγγραφο της Γραμματείας του Διοικητικού Συμβουλίου του Ο.Σ.Ε. Από εκεί, λοιπόν, δόθηκαν διακόσια εκατομμύρια και στη συνέχεια εκατόν σαράντα εκατομμύρια και μετά ενενήντα πέντε εκατομμύρια και σύνολο τετρακόσια τριάντα πέντε εκατομμύρια δραχμές.

Οι αποφάσεις για τη διαφήμιση, όπου διαπιστώνεται, του Οκτωβρίου του 1996 είναι μετά τις εκλογές, αλλά οι δαπάνες έγιναν προ των εκλογών, όπως η πολιτική φιέστα για τον οδοντωτό σιδηρόδρομο, όπου κλήθηκε και ο κύριος Υπουργός ΠΕ.ΧΩ.Δ.Ε. Αυτό έγινε προ των εκλογών με κόστος εκατόν σαράντα εκατομμύρια δραχμές. Η απόφαση ελήφθη στις 20 Οκτωβρίου 1996, μεταχρονολογημένα. 

Τα ενενήντα πέντε εκατομμύρια δραχμές για το Νέστο, πάλι το ίδιο έγινε. Ανατέθηκε πρώτα η καμπάνια διαφήμισης και μετά πάρθηκε η απόφαση για νομιμοποίηση, όχι από το Διοικητικό Συμβούλιο του Ο.Σ.Ε., αλλά το Συμβούλιο Διεύθυνσης. Το ίδιο έγινε και για τα υπόλοιπα.

Επομένως, αυτά που σας είπαν, κύριε Υπουργέ, δεν έχουν καμία σχέση με την πραγματικότητα και βεβαίως τα πρακτικά του Διοικητικό Συμβούλιο του Ο.Σ.Ε. που διάβασα στην πρωτολογία μου, για να μην καταναλώνουμε το χρόνο, της συνεδριάσεως της 22ας Αυγούστου 1996, λένε ότι "επεσήμανε ο κύριος Υπουργός Μεταφορών και Επικοινωνιών". Μα, την ημέρα της διαλύσεως της Βουλής έγινε η επισήμανση, σ' ένα θέμα που συζητήθηκε και πάρθηκε η απόφαση εκτός ημερησίας διατάξεως και με την εναντίωση των Συμβούλων των συνδικαλιστών εκπροσώπων των εργαζομένων του Ο.Σ.Ε.; 'Ετσι έχουν τα πράγματα, κύριε Υπουργέ, και πρέπει να τα ελέγξετε.

Τώρα μερικά άλλα σκάνδαλα με συγκεκριμέαν στοιχεία.

Είναι το έγγραφο, με αριθμό πρωτοκόλλου 98215/1-4-1994, επίσης της Γραμματείας του Διοικητικού Συμβουλίου του Ο.Σ.Ε., με αρχικό συμβατικό ποσό πεντακόσια εννιά εκατομμύρια δραχμές. Γίνεται με επαυξήσεις- απευθείας αναθέσεις τέσσερα δισεκατομμύρια επτακόσια εκατομμύρια δραχμές. Μα, δε μας λέτε τίποτα γι' αυτά!

Είναι το έγγραφο με αριθμό πρωτοκόλλου 98347/24-5-1994 της Γραμματείας Διοικητικού Συμβουλίου του ΟΣΕ. Αρχική σύμβαση με αριθμό 812, υπογραφείσα στις 15-2-1995, ύψους διακοσίων εκατομμυρίων δραχμών τετραετούς ισχύος μέχρι 15-2-1999. 'Εφτασε, όμως, τελικά στις 4-7-1996, μετά δεκαεπτάμηνο, σε εννιακόσια είκοσι πέντε εκατομμύρια δραχμές. Γι' αυτά δε μας λέτε τίποτα, κύριε Υπουργέ!

Κύριοι συνάδελφοι, ο Εισαγγελέας Πλημμελειοδικών Αθηνών έχει επιληφθεί και ασχολείται με πολλές υποθέσεις, όπως έχουν δημοσιευθεί και στον αθηναϊκό Τύπο, μεταξύ των οποίων:

Πρώτον, για το διαγωνισμό της σήραγγας των Τεμπών. Δεύτερον, για το διαγωνισμό της ανάδειξης του project manager, όπου απόφοιτοι μέσων τεχνικών σχολών βαθμολογήθηκαν ως καθηγητές πανεπιστημίων. Και εσείς δεν κάνετε τίποτε, κύριε Υπουργέ, για να αντιμετωπίσετε αυτές τις παρανομίες. Τρίτον, για τη σύμβαση του συμβούλου γενικής υποστήριξης και όλα τα άλλα τα γνωστά -δεν επαρκεί ο χρόνος για να μπω σε λεπτομέρειες. Μιλάμε για κραιπάλη σπατάλης του δημοσίου χρήματος. 'Οταν ομιλούμε για σπατάλες της Διοίκησης του Ο.Σ.Ε., πρέπει να δίνουμε την έμφαση, ότι πρόκειται περί κραιπάλης διασπάθισης του ιδρώτα του Λαού μας.

Χαρακτηριστικό παράδειγμα μεταξύ άλλων πολλών, είναι ότι ενοικιάστηκαν τα πρώην πολυτελή γραφεία της ΠΑΣΕΓΕΣ στην Αθήνα και όχι ότι είναι ιδιόκτητα γραφεία του Ο.Σ.Ε., όπως ανακριβώς σας ενημέρωσαν, κύριε Υπουργέ. Αφού ανακαινίσθηκαν εκ νέου, απλώθηκαν οι υπηρεσίες του Ο.Σ.Ε. και της θυγατρικής του ΕΡΓΟΣΕ σε τριάμισι χιλιάδες τετραγωνικά μέτρα, γραφείων. Δόθηκαν εκατοντάδες εκατομμύρια δραχμές, δηλαδή για ανακαινίσεις, επιπλώσεις, ενοίκια κ.ο.κ. Η γνωστή μας πλέον ΕΡΓΟΣΕ επί δύο χρόνια -ζωή να έχουν οι άνθρωποι- δεν κάνει τίποτα , είναι μέσα σε γυάλα, όπως λένε οι εργαζόμενοι, αλλά πληρώνονται οι διοικούντες, πληρώνονται ενοίκια, έξοδα διοικήσεως κ.ο.κ.

Σχετικά έγγραφα είναι το πρώτο με αριθμό πρωτοκόλλου 98881/7-12-1994 της Γραμματείας Διοικητικού Συμβουλίου του Ο.Σ.Ε που αναφέρεται στην αρχική μίσθωση γραφείων, κύριε Υπουργέ, και αφορά τους δεύτερο και τρίτο ορόφους του κτιρίου αυτού, χιλίων επτακοσίων πενήντα έξι τετραγωνικών μέτρων.

Το δεύτερο έγγραφο, με αριθμό πρωτοκόλλου 92898/3.11.1995, επίσης της

Γραμματείας Διοικητικού Συμβουλίου, αφορά τη μίσθωση του πρώτου ορόφου με

οκτακόσια εβδομήντα δύο τετραγωνικά μέτρα.

Το τρίτο έγγραφο, με αριθμό πρωτοκόλλου 95081/16.5.1996, επίσης της Γραμματείας Διοικητικού Συμβουλίου του Ο.Σ.Ε., αφορά τη μίσθωση του ημιορόφου, οκτακοσίων εξήντα δύο τετραγωνικων μέτρων, σύνολο τρεις

χιλιάδες τετρακόσια ενενήντα τετραγωνικά μέτρα. Και μας λέτε ότι δεν έγινε μίσθωση; Μα δεν είναι σωστό αυτό. Δεν μπορούμε έτσι να συνεννοηθούμε, κύριε Υπουργέ.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών):Ποιος εκμισθώνει σε ποιον ; Μπορείτε να μου πείτε;

ΝΙΚΟΛΑΟΣ ΓΚΕΛΕΣΤΑΘΗΣ:Επιφυλαχθείτε στο τέλος να μου απαντήσετε, γιατί βλέπετε ότι ο χρόνος μου τελειώνει. Ευχαρίστως να σας απαντήσω, γιατί δεν μπορώ να σας ακούσω τώρα σ' αυτό που λέτε .

Κύριε Υπουργέ, εμείς με καλή διάθεση και με καλή πίστη σας τα θέτουμε υπόψη σας, καταγγέλλουμε αυτές τις παρανομίες, εάν μπορείτε να τα αντιμετωπίσετε. Εάν δεν μπορείτε, μία λύση υπάρχει. Παραιτηθείτε.

Παραγεγραμμένες απαιτήσεις από επιστροφές, κομίστρων ύψους περίπου εξακοσίων εκατομμυρίων δραχμών, παρανόμως η Διοίκηση του Ο.Σ.Ε., αγνοώντας την παραγραφή και τις υπηρεσιακές εισηγήσεις, πλήρωσε προκαταβολή διακόσια εκατομμύρια δραχμές σε αντιπρόσωπο της Σκοπιανής εταιρείας, που ήδη είχε αλλάξει ιδιοκτησία από τριετίας και πλέον, και μάλιστα πριν ληφθεί απόφαση του Διοικητικού Συμβουλίου του Ο.Σ.Ε.

Τα γνωρίζετε αυτά, κύριε Υπουργέ των Μεταφορών; Αριθμός πρωτοκόλλου 370391/30.3.1996 της Διεύθυνσης ΕΕ του Ο.Σ.Ε., που αναφέρεται σαφώς, ότι δεν πρέπει να δοθούν τα χρήματα αυτά. Εν τούτοις, όμως, τα χρήματα κατατίθενται.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Δεν κατατίθενται.

ΝΙΚΟΛΑΟΣ ΓΚΕΛΕΣΤΑΘΗΣ: Ρεμούλα και σπατάλες, όταν λέμε, κύριε Υπουργέ, κυριολεκτούμε. Δεν πρόκειται να συκοφαντήσουμε, δεν πρόκειται να εξυβρίσουμε, δεν πρόκειται να ασχοληθούμε με πρόσωπα. Με πράξεις ασχολούμεθα.

Αποκορύφωμα της θρασύτητας των Διοικούντων τον Ο.Σ.Ε. και της σπατάλης της διαχείρισης και της ρεμούλας, είναι ότι μεταξύ τους πήραν απόφαση -το Συμβούλιο Διεύθυνσης λέει, και όχι το Διοικητικό Συμβούλιο- να εκδώσουν διεθνείς πιστωτικές κάρτες visa επ'ονόματί τους με περιθώριο εξόδων ενός εκατομμυρίου δραχμών και οι λογαριασμοί να χρεώνονται και να πληρώνονται από τον ΟΣΕ. Είναι σχετικό το έγγραφο με αριθμό πρωτοκόλλου 95104 της 10ης Ιουλίου 1996 της Γραμματείας του Διοικητικού Συμβουλίου του Ο.Σ.Ε., που καταθέτω στα Πρακτικά.

(Στο σημείο αυτό ο Βουλευτής κ. Νικόλαος Γκελεστάθης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου.)

Και βεβαίως δεν αντιμετωπίζεται το πρόβλημα αυτό. Ο Πρόεδρος της Βουλής των Ελλήνων παίρνει διακόσιες είκοσι χιλιάδες δραχμές το μήνα έξοδα παραστάσεως και ο Υπουργός Μεταφορών και Επικοινωνιών παίρνει εκατό χιλιάδες δραχμές το μήνα έξοδα παραστάσεως και τα διαθέτουν για την άσκηση των καθηκόντων τους και όχι "εις υγείαν των

Σελίδα 5890 

κορόϊδων" και εσείς δεν προέρχεσθε σε καμία ενέργεια για την αντιμετώπιση και αυτού του θέματος.

Πλαστογραφήσεις: Ομολογημένες από τους δράστες πλαστογραφίες σε τιμολόγια διαχείρισης δεκάδων εκατομμυρίων δραχμών, όπως η περίπτωση στο κεντρικό μηχανοστάσιο στο Ρέντη. Με ανοχή της Διοίκησης του Ο.Σ.Ε. δεν καταλογίζονται οι ευθύνες και δεν επιβάλλονται κυρώσεις. Τα γνωρίζετε αυτά, κύριε Υπουργέ; Γιατί δε μας δίδετε μια απάντηση; Σχετικό το με αριθμό πρωτοκόλλου 1216421 της 7ης Φεβρουαρίου 1997 έγγραφο της Περιφέρειας Αθηνών του Ο.Σ.Ε..

Παρανομίες στο προσωπικό: Χαρακτηριστικά σας αναφέρω ότι διαρκώς γίνονται καταγγελίες για υπηρεσιακό παραγκωνισμό καταξιωμένων υπαλλήλων -τριακόσια στελέχη του Ο.Σ.Ε. βρίσκονται στο "ψυγείο" κύριε Υπουργέ, όπως έχει καθιερωθεί να λέει ο Λαός μας- για παράνομες μεταθέσεις, για παράλειψη προαγωγών, για μισθολογική υποβάθμιση έντιμων και ικανών υπαλλήλων, για προνομιακή οικονομική μεταχείριση άλλων, για προσλήψεις από το παράθυρο. Δεκάδες αγωγές κατατίθενται καθημερινά στα δικαστήρια και πλήθος εξ αυτών γίνονται δεκτές και δικαιώνονται οι ταλαιπωρούμενοι υπάλληλοι με τις ανάλογες επιπτώσεις στη λειτουργία των υπηρεσιών του ΟΣΕ.

Σχετικά έγγραφα είναι στη διάθεσή σας με τις συγκεκριμένες καταγγελίες. Είναι η ανακοίνωση με αριθμό πρωτοκόλλου 1362 της 8ης Νοεμβρίου 1996 του Συνδέσμου Σιδηροδρομικών "Λαρισαϊκός". Είναι η με αριθμό πρωτοκόλλου 3 της 16ης Ιανουαρίου 1997 ανακοίνωση του Πανελληνίου Συλλόγου Πτυχιούχων Ανωτάτων Σχολών Οργανισμού Σιδηροδρόμων Ελλάδος, που τα λέει λεπτομερώς. 'Εχουμε εδώ τα στοιχεία: Σύνολο προσληφθέντων στον ΟΣΕ κατά κλάδο με τις διατάξεις του ν. 1648/86 μέχρι το Σεπτέμβριο του 1996, εξακόσια είκοσι εννέα άτομα. Και έχουμε βεβαίως τον πίνακα, που τα χρηματικά ποσά για δαπάνες-αμοιβές προσωπικού, από πέντε δισεκατομμύρια οκτακόσια εξήντα πέντε εκατομμύρια δραχμές το 1995, αυξήθηκαν σε οκτώ δισεκατομμύρια πεντακόσια είκοσι εννέα εκατομμύρια δραχμές το 1996 για ειδικές μεταχειρίσεις υπαλλήλων. Είναι επίσημα στοιχεία αυτά, κύριε Υπουργέ, και δε θελήσατε να τα αντικρούσετε.

'Αλλες παρανομίες στο προσωπικό: Το θέμα των ιατρών, στο οποίο αναφέρθηκαν οι συνάδελφοί μου λεπτομερώς. Είπατε, κύριε Υπουργέ, προηγουμένως, ότι είναι στη διάθεσή μας οποιοδήποτε έγγραφο θελήσουμε. Κάνετε τραγικό λάθος, δε σας ενημερώνουν σωστά. Οι ενδιαφερόμενοι ιατροί ζήτησαν με αίτησή τους τα σχετικά χαρτιά από τη Διεύθυνση Προσωπικού του Ο.Σ.Ε.. Αρνήθηκε να τα δώσει. Κατέφυγαν στον Εισαγγελέα Πλημμελειοδικών Αθηνών, έδωσε παραγγελία ο Εισαγγελέας να παραδοθούν τα χαρτιά και η υπηρεσία το αγνοεί. Κύριε Υπουργέ, θελήστε να ενημερωθείτε για να είσθε σε θέση να δίδετε τις απαντήσεις που πρέπει!

Τι έγινε επί ΠΑ.ΣΟ.Κ. -και τελειώνω, κύριε Πρόεδρε- σε αντίθεση με το έργο που πραγματοποιήθηκε επί κυβερνήσεως Νέας Δημοκρατίας το 1990-1993, όπου έγινε η σημαντική προσπάθεια εκσυγχρονισμού και νοικοκυρέματος του ΟΣΕ και κατασκευάστηκαν έργα αξίας ογδόντα δισεκατομμυρίων δραχμών, τριακόσια είκοσι οκτώ εκατομμύρια ΕCU σε τιμές της περιόδου 1990-1993, όπως και προμήθεια τροχαίου υλικού αξίας τριάντα δισεκατομμυρίων δραχμών.

Καταθέτω το σχετικό πίνακα αποτελεσμάτων Α' Πακέτου Ντελόρ από την τελική έκθεση (φωτοαντίγραφο) του project manager, που υπεβλήθη στον Ο.Σ.Ε., στο ΥΠ.ΕΘ.Ο. και στην Ευρωπαϊκή 'Ενωση, που γράφει το έργο που τα τριάμισι χρόνια της Νέας Δημοκρατίας, σημαντικό έργο κατασκευής έργων και προμηθειών.

(Στο σημείο αυτό ο Βουλευτής κ. Νικόλαος Γκελεστάθης καταθέτει για τα Πρακτικά της Βουλής τον προαναφερθέντα πίνακα, ο οποίος βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

ΠΡΟΕΔΡΕΥΩΝ (Παναγιώτης Σγουρίδης): Τελειώστε, κύριε Γκελεστάθη.

ΝΙΚΟΛΑΟΣ ΓΚΕΛΕΣΤΑΘΗΣ: Τελειώνω, κύριε Πρόεδρε.

Κύριε Πρόεδρε, δεν κατέθεσα τα υπόλοιπα έγγραφα, αλλά αναφέρω τα στοιχεία τους, διότι ξέρω ότι δεν πρόκειται να συμπεριληφθούν στα Πρακτικά. Και προκειμένου να ταλαιπωρούνται οι υπάλληλοι να τα βάζουν στο αρχείο, καλύτερο είναι να τα αναζητήσουν από μας τους ίδιους οι ενδιαφερόμενοι.

Τριάμισι χρόνια, από τον Οκτώβριο του 1993, δεν έχει στρωθεί ούτε ένα χιλιόμετρο γραμμής. Μιλάμε υπεύθυνα. Δώστε εντολή να σας ενημερώσουν. Δεν έχει γίνει ούτε μία σιδηροδρομική γέφυρα.

ΠΡΟΕΔΡΕΥΩΝ (Παναγιώτης Σγουρίδης): Φροντίστε να τελειώσετε στα δεκαοκτώ λεπτά, κύριε Γκελεστάθη. Στα δεκαοκτώ λεπτά και ένα δευτερόλεπτο δεν θα γραφεί τίποτα στα Πρακτικά. Σας το λέω από τώρα, για να είμαστε συνεννοημένοι.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, όπως ο κύριος Υπουργός επεξετάθη δέκα λεπτά, αφήστε με, να τελειώνουμε.

ΠΡΟΕΔΡΕΥΩΝ (Παναγιώτης Σγουρίδης): Μιας αρχής γενομένης, μύρια κακά έπονται.

ΝΙΚΟΛΑΟΣ ΓΚΕΛΕΣΤΑΘΗΣ: Ούτε μία σιδηροδρομική γέφυρα δεν έχει κατασκευαστεί. Η διοίκηση του Ο.Σ.Ε., ενώ ενδιαφέρεται να υπογραφούν συμβάσεις, από εκεί και πέρα δε νοιάζεται να γίνουν τα έργα. Και υπάρχει ο πίνακας εδώ, που λέει ότι ενώ δόθηκαν με συμβάσεις έργα τριακοσίων οκτώ δισεκατομμυρίων δραχμών, δεν έχει γίνει τίποτα απολύτως. Για να μην τα δημοπρατήσει δηλαδή η ΕΡΓΟΣΕ; Δεν ξέρετε τι γίνεται. Δεν είστε υποχρεωμένος να ερευνήσετε αυτά τα πράγματα και να πληροφορήσετε υπεύθυνα την Εθνική Αντιπροσωπεία; Ούτε έχει γίνει προμήθεια υλικών, όπως στρωτήρες, σιδηροτροχιές, τροχαίο υλικό κ.λπ. αυτά τα τριάμισυ χρόνια, όπως έγιναν τα τριάμισι χρόνια της Νέας Δημοκρατίας.

Οικονομικά αποτελέσματα; Σας ανέφεραν οι συνάδελφοί μου προηγουμένως όσον αφορά τη διαχείριση του Οργανισμού, ότι συνεχώς διευρύνονται τα ελλείμματα και συρρικνώνονται τα έσοδα. Ανακριβώς σας έχουν ενημερώσει για το αντίθετο.

Το 1994, βάσει των επίσημων ισολογισμών και προϋπολογισμών του Ο.Σ.Ε., είναι τα στοιχεία αυτά και είναι βέβαια δεκτικά ελέγχου, προϋπολογίστηκαν είκοσι οκτώ δισεκατομμύρια διακόσια εκατομμύρια δραχμές τα έσοδα εκμετάλλευσης και πραγματοποιήθηκαν δεκαεννέα δισεκατομμύρια τρακόσια εκατομμύρια δραχμές. Το έλλειμμα προϋπολογίστηκε σε πενήντα έξι δισεκατομμύρια τριακόσια εκατομμύρια δραχμές και τελικά έφθασε εξήντα τέσσερα δισεκατομμύρια επτακόσια εκατομμύρια δραχμές.

Το 1995 προϋπολογίστηκαν είκοσι επτά δισεκατομμύρια διακόσια εκατομμύρια δραχμές τα έσοδα εκμετάλλευσης και πραγματοποιήθηκαν είκοσι δισεκατομμύρια πεντακόσια εκατομμύρια δραχμές. Το έλλειμμα προϋπολογίστηκε σε ογδόντα δύο δισεκατομμύρια εξακόσια εκατομμύρια δραχμές και τελικά έφθασε ενενήντα εννέα δισεκατομμύρια τετρακόσια εκατομμύρια δραχμές.

Σε ένα λεπτό θα έχω τελειώσει, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Δε γράφεται τίποτα στα Πρακτικά. Τι ένα λεπτό, κύριε Γκελεστάθη; Δέκα λεπτά είναι αυτά. Προς Θεού! Φαίνεται ότι όσοι διετέλεσαν στο Υπουργείο Μεταφορών μεταφέρουν τις συζητήσεις σε μάκρος.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, σας παρακαλώ τώρα.

ΠΡΟΕΔΡΕΥΩΝ (Παναγιώτης Σγουρίδης): Μα, κύριε Γκελεστάθη, δέκα λεπτά, προς Θεού δηλαδή!

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, δε θέλω να διαπληκτισθώ μαζί σας. Στον κύριο Υπουργό αφήσατε δέκα λεπτά ανοχή.

ΠΡΟΕΔΡΕΥΩΝ (Παναγιώτης Σγουρίδης): Προς Θεού! Δεν ξέρω αν τηρώ τον Κανονισμό ή αν ...

ΝΙΚΟΛΑΟΣ ΓΚΕΛΕΣΤΑΘΗΣ: Δεν ομιλούμε με ίσους όρους εδώ μέσα, κύριε Πρόεδρε; 

ΠΡΟΕΔΡΕΥΩΝ (Παναγιώτης Σγουρίδης): Ποιους ίσους όρους, κύριε Γκελεστάθη;

ΝΙΚΟΛΑΟΣ ΓΚΕΛΕΣΤΑΘΗΣ: 'Ηθελα να κάνω και μερικές άλλες προτάσεις, αλλά στην τριτολογία μου θα επανέλθω.

ΠΡΟΕΔΡΕΥΩΝ (Παναγιώτης Σγουρίδης): Ο Υπουργός 

Σελίδα 5891 

Μεταφορών και Επικοινωνιών κ. Χαράλαμπος Καστανίδης έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Πρόεδρε, θα είμαι πολύ σύντομος, ώστε να κερδίσω από το χρόνο που αρχικώς μου δώσατε. Δε θα μου χρειαστούν τα πέντα λεπτά.

Νομίζω ότι ήμουν αρκετά αναλυτικός και στην πρωτολογία μου και κατά τη διάρκεια της δευτερολογίας μου. 'Εχω την αίσθηση ότι δε χρήζουν απαντήσεως τα όσα ακούστηκαν μόλις πριν. Απλώς είναι ένα-δύο θέματα, τα οποία δεν πρόλαβα να χωρέσω στη διάρκεια της δευτερολογίας μου και θα μου επιτρέψετε να πω μόνο μερικά πράγματα.

Το ένα, κύριε Πρόεδρε, είναι ότι η νέα οικονομική συμφωνία μεταξύ Ελληνικού Δημοσίου και Ο.Σ.Ε. είναι έτοιμη, μετά από τη συνεργασία που είχαν το Υπουργείο Εθνικής Οικονομίας και το Υπουργείο Μεταφορών και Επικοινωνιών και υπογράφεται αυτήν την εβδομάδα.

Δεύτερον, σε ό,τι έχει σχέση με τα τιμολόγια και με αυτό που συνέβη στο κεντρικό μηχανοστάσιο του Αγίου Ιωάννη Ρέντη, απαντήθηκε και αυτό το θέμα -προφανώς δεν είχε το χρόνο ο συνάδελφος να αναζητήσει τα σχετικά έγγραφα- από το συνάδελφό μου τον Υφυπουργό κ. Λουκάκη σε ερώτηση του κ.Χειμάρα της 14ης Φεβρουαρίου 1997. Θα σας διαβάσω ένα απόσπασμα για να έχετε μία εικόνα. Πρόκειται για δύο παραγγελίες, οι οποίες έγιναν στο πρώτο δεκαήμερο του Ιανουαρίου του 1997 και για τις οποίες εκδόθηκαν αντίστοιχα τιμολόγια στο ίδιο χρονικό διάστημα. Αναφέρομαι στην υπόθεση που εσείς θίξατε. "Το ποσό στο οποίο αναφέρονται αυτά τα δύο τιμολόγια ανέρχεται στο ύψος των ενενήντα πέντε χιλιάδων δραχμών. Στις 21-1-1997, με απόφαση της αρμόδιας υπηρεσίας διετάχθη διοικητική εξέταση για την αποσαφήνιση των παρατυπιών. Τα μέλη της συγκροτηθείσας επιτροπής, που δεν αποτελέσθηκε από τεχνικούς μόνο του μηχανοστασίου, αλλά και από τη διεύθυνση περιφερείας Αθηνών, συνήλθαν σε Σώμα στις 27-1-1997 διενήργησαν τη διοικητική εξέταση και εντοπίζονται οι υπάλληλοι που φέρουν την ευθύνη για την παραποίηση των τιμολογίων των ενενήντα πέντε χιλιάδων δραχμών. Στους εμπλεκομένους στην υπόθεση υπαλλήλους, αφαιρέθηκαν άμεσα οι αρμοδιότητες μέχρι τελικής διερεύνησης του θέματος". Αυτά σε ό,τι έχει σχέση με το μηχανοστάσιο του Ρέντη για τα τιμολόγια των ενενήντα πέντε χιλιάδων δραχμών, οπότε και υπήρξε έλεγχος και αφαιρέθηκε η αρμοδιότητα από τους δύο υπαλλήλους, στους οποίους καταλογίζονται ευθύνες από την ένορκη διοικητική εξέταση.

Τέλος, κύριε Πρόεδρε, σε ό,τι έχει σχέση με το "καθεστώς" -όπως λέγεται- "διώξεων", ή ότι εκατοντάδες εργαζόμενοι -όπως αναφέρεται στην επερώτηση-δικαιώνονται ή εκκρεμούν αγωγές τους στα δικαστήρια για παράλειψη προαγωγών ή δυσμενή υπηρεσιακή μεταχείριση, έχετε δίκιο, κύριοι συνάδελφοι, έτσι είναι. Θέλω, όμως, να σας γνωρίσω ότι ορισμένοι έχουν δικαιωθεί δικαστικώς ή εκκρεμούν αγωγές τους στη Δικαιοσύνη, αλλά για προαγωγές που έγιναν προ του έτους 1993.

Θέλω δηλαδή να ξέρετε, ότι οι προσφυγές στη Δικαιοσύνη ή οι αγωγές, αναφέρονται σε προαγωγές οι οποίες έγιναν επί υπουργίας των δικών σας Υπουργών. Αυτά για την ακρίβεια του πράγματος. Θα ήταν, λοιπόν, πολύ χρήσιμο να αναγιγνώσετε πιο προσεκτικά ίσως τα σχετικά έγγραφα.

Ευχαριστώ πολύ, κύριε Πρόεδρε.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Γκελεστάθη.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, οι απαντήσεις του κυρίου Υπουργού δεν είναι σωστές και είμαι υποχρεωμένος να του επαναλάβω ότι πρέπει να ενημερωθεί σωστά, να ζητήσει τα σχετικά έγγραφα και να χρησιμοποιήσει τους συμβούλους του, ώστε να ενημερωθεί σωστά.

Η εισήγηση της Διεύθυνσης Προμηθειών προς το Διοικητικό Συμβούλιο του Ο.Σ.Ε. για τις προγραμματικές συμφωνίες, χρησιμοποιεί πάλι Επιτροπή, στην οποία συμμετέχουν τα ίδια πρόσωπα και εσείς δώσατε εντολή το Δεκέμβριο του 1996 να μην ξαναχρησιμοποιηθούν τα ίδια πρόσωπα. Είναι σχετικό το με αριθμό πρωτοκόλλου 488206 της 2ας Απριλίου 1997 έγγραφο της Διεύθυνσης Προμηθειών.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών: Το 1996, μίλησα για τις επιτροπές αξιολόγησης, όχι για τις διευθύνσεις, γι' αυτό που λέτε για τις προμήθειες. Η παρέμβασή μου αφορά τα πρόσωπα που συμμετέχουν σε επιτροπές αξιολόγησης των έργων.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Υπουργέ, δεν μπορούμε να συνεννοηθούμε; Μιλάμε για τις επιτροπές που χρησιμοποιούνται σε όλες αυτές τις διαδικασίες.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών: Υπάρχει θέμα και το αναφέρω.

ΝΙΚΟΛΑΟΣ ΓΚΕΛΕΣΤΑΘΗΣ: Να σας αναφέρω τώρα το ιστορικό των άλλων εργολαβιών, που αποδεικνύεται η διαδικασία που χρησιμοποιείται από τα ίδια πρόσωπα, βεβαίως υπό τας οδηγίας του κυρίου Προέδρου του Διοικητικού Συμβουλίου του Ο.Σ.Ε. και του Γενικού Διευθυντή του Ο.Σ.Ε.;

Ελέγξτε τα αυτά τα πράγματα, τις πληρωμές προσωπικού του ΟΣΕ, που προκύπτουν από το 15% της αμοιβής του Συμβούλου Γενικής Υποστήριξης από 15 Φεβρουαρίου 1995 μέχρι 6 Νοεμβρίου 1996, δηλαδή είκοσι δύο μήνες.

Το πρώτο πρόσωπο που αναφέρεται, πήρε δύο εκατομμύρια εκατόν δεκαέξι χιλιάδες εννιακόσιες εξήντα εννιά δραχμές. Το δεύτερο πρόσωπο που αναφέρεται, πήρε τέσσερα εκατομμύρια τριακόσιες πενήντα πέντε χιλιάδες οκτακόσιες εξήντα οκτώ δραχμές, δηλαδή εκατόν ενενήντα επτά χιλιάδες εννιακόσιες ενενήντα τέσσερις δραχμές το μήνα. Το τρίτο πρόσωπο που αναφέρεται, πήρε τρία εκατομμύρια διακόσιες είκοσι πέντε χιλιάδες διακόσιες ογδόντα τρεις δραχμές. Το τέταρτο πρόσωπο που αναφέρεται, πήρε δύο εκατομμύρια εκατόν ενενήντα χιλιάδες πεντακόσιες ογδόντα επτά δραχμές.

Ζητήστε να ενημερωθείτε, να δείτε ότι αυτά τα οποία είπατε στο Διοικητικό Συμβούλιο, όχι μόνο τα αγνόησαν, αλλά ακριβώς συνεχίζουν την ίδια τακτική τους και χειρότερη. 

Βεβαίως, κύριε Πρόεδρε, δεν επαρκεί ο χρόνος. 'Αλλωστε, τι να καταθέσω τα σχετικά έγγραφα, τα οποία επικαλούμαι, τους αριθμούς πρωτοκόλλου, που είναι επίσημα, με υπογραφές και σφραγίδες, διότι δεν πρόκειται να συμπεριληφθούν στα Πρακτικά της συνεδριάσεως. Θα μπουν στο αρχείο, αλλά υπάρχει μεγαλύτερη ευχέρεια, όπως είπα και προηγουμένως στους αγαπητούς κυρίους συναδέλφους, να έρθουν να τα πάρουν από εμάς απευθείας, χωρίς διαδικασίες.

Δεν αναφέρομαι στο τρενάκι του Πηλίου, δεν αναφέρομαι στο Διακοφτό-Καλάβρυτα, δεν αναφέρομαι στη γραμμή Κρυονερίου-Αγρινίου, δεν αναφέρομαι στις γραμμές προς Λουτράκι και Στυλίδα, οι οποίες άνοιξαν όταν ο ομιλών ήταν Υπουργός Μεταφορών και Επικοινωνιών. Δεν αναφέρομαι στην κατάργηση των λεωφορειακών γραμμών, στο ιστορικό τους και στην εξέλιξή τους. Δεν αναφέρομαι στη γραμμή Αντιρρίου-Αγρινίου.

Αυτά θα τα θέσω υπόψη σας με μία ερώτηση, την οποία θα καταθέσω προσεχώς και ζητήστε να τεθεί υπόψη σας η ερώτησή μου αυτή, διότι ο κύριος Υφυπουργός Μεταφορών έδωσε μία απάντηση σε προηγούμενη ερώτησή μας, η οποία επιεικώς είναι απαράδεκτη. Θελήστε να ενημερωθείτε προσωπικά.

Κύριε Πρόεδρε, τελειώνοντας, θα ήθελα να πω τι πρέπει να γίνει, να αναφέρω τις προτεραιότητες.

Βραχυπρόθεσμα, οργανωτική και διοικητική ανασυγκρότηση, μεγίστη δυνατή αξιοποίηση εθνικών και κοινοτικών πόρων με ταυτόχρονο επαναπροσδιορισμό προτεραιοτήτων προγράμματος έργων στη λογική κόστους- προσδοκομένου οφέλους, αναδιάταξη προσωπικού και εισαγωγή της συνεχούς επανεκπαίδευσής του, νομική θεσμική αλλαγή κατοχύρωσης αποτελεσματικού management και απεξάρτηση από το Κράτος, κατά τα πρότυπα της Ευρωπαϊκής 'Ενωσης, προσαρμοσμένα στην ελληνική πραγματικότητα, διαγραφή των σωρευτικών χρεών.

Μακροπρόθεσμα, επανασχεδιασμός του πλέγματος των

Σελίδα 5892 

μεταφορικών υποδομών, εξειδίκευση του ρόλου των σιδηροδρόμων, χάραξη του αναγκαίου εκσυγχρονιστικού πολυετούς προγράμματος με ετήσιο έλεγχο και συνέπεια χρηματοδοτήσεων και, αναγκαίων προσαρμογών υλοποίησης.

Κύριε Πρόεδρε, πιστεύω ότι με την υπό συζήτηση επερώτησή μας, θα δημιουργήθηκε η εντύπωση στους αγαπητούς συναδέλφους που παρακολούθησαν τη συζήτηση, ότι πρόθεσή μας είναι με καλή πίστη, αναφερόμενοι στα συγκεκριμένα θέματα, με συγκεκριμένα επίσημα στοιχεία, να κάνουμε την κριτική που πρέπει, των πράξεων αυτών και να προβληματίσουμε τον κύριο Υπουργό.

Αν είναι ενήμερος, τι πρέπει να κάνει; Δήλωσε ο ίδιος, κατά την παρουσία του στη συνεδρίαση του Διοικητικού Συμβουλίου, ότι αν δεν καλέσουν οι ίδιοι τους εισαγγελείς, θα ανοίξει τις πόρτες για τους εισαγγελείς ο ίδιος. Μέχρι σήμερα δεν έγινε τίποτε.

Αυτά που είπατε, ότι σταμάτησε η διαδικασία των προεπιλογών κ.λπ., όπως ξέρετε, δεν έχουν καμία πρακτική αξία, διότι οι αναθέσεις έγιναν, οι επεκτάσεις έγιναν και τώρα, αντί να ανατεθεί στην ΕΡΓΟΣΕ η διαδικασία των υπολοίπων δημοπρασιών, κρατά το Διοικητικό Συμβούλιο το θέμα αυτό, για να το ολοκληρώσει και μετά να περάσει στην ΕΡΓΟΣΕ.

Επομένως πρέπει να εκτιμηθεί η πρόθεσή μας αυτή και ο κύριος Υπουργός πρέπει να προβληματιστεί και ανάλογα να πράξει. Και να έχει τη δυνατότητα να ενημερώσει την Εθνική Αντιπροσωπεία για συγκεκριμένες ενέργειές του, γιατί εδώ μιλάμε για τριάμισι χρόνια Kυβέρνηση του ΠΑ.ΣΟ.Κ., εκ των οποίων το μεγαλύτερο χρονικό διάστημα ο παριστάμενος Υπουργός Μεταφορών και Επικοινωνιών είναι στη θέση αυτή. Δε μιλάμε για Κυβέρνηση η οποία ορκίστηκε την προηγούμενη ημέρα.

Και έχουν αλλάξει μέχρι σήμερα πέντε Υπουργοί Μεταφορών και Επικοινωνιών, όπως ξέρετε, από τις εκλογές του Οκτωβρίου του 1993, καθώς και Υφυπουργοί και Γενικοί Γραμματείς, οι οποίοι θα έπρεπε να είναι σε θέση να αντιμετωπίσουν τα προβλήματα, να κάνουν προγραμματισμό και να περάσουν στην εκτέλεση.

Δεν μπορεί μετά από τριάμισι χρόνια να μας λέει ο κύριος Υπουργός Μεταφορών και Επικοινωνιών ότι τώρα έδωσε οδηγίες και ότι τώρα θα γίνουν αυτά που δεν έγιναν. Και μακάρι να γίνουν όσα είναι σωστά, εμείς πρώτοι θα τα επικροτήσουμε, αλλά μετά από τριάμισι χρόνια, που δεν έγινε τίποτα, είναι προδίκαση του θέματος, ότι το ίδιο θα συμμβεί και το υπόλοιπο χρονικό διάστημα.

Σας ευχαριστώ.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Κύριε Πρόεδρε, θέλω κλείνοντας τη συζήτηση να ευχαριστήσω τους συναδέλφους για τη συμβολή τους σε αυτήν τη συζήτηση, να κρατήσω την ελπίδα για τον εαυτό μου και την ευχή για τους συναδέλφους της Νέας Δημοκρατίας, να παρακολουθήσουν τα όσα στοιχεία κατετέθησαν, ώστε όλοι μαζί να είμαστε κοινωνοί χρήσιμων συμπερασμάτων και να παρατηρήσω μόνον, ότι ο ομιλών δεν είναι τρισήμισι χρόνια Υπουργός Μεταφορών και Επικοινωνιών. Τυχαίνει να είναι από το τέλος Ιανουαρίου του 1996.

ΝΙΚΟΛΑΟΣ ΓΚΕΛΕΣΤΑΘΗΣ: Δεν είπα ότι είσαστε τρισήμισι χρόνια. Είπα ότι είσαστε το μεγαλύτερο χρονικό διάστημα των τρισήμισι χρόνων...

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Ελπίζω ότι τα Κόμματα της Αντιπολίτευσης και βεβαίως η μείζωνα Αντιπολίτευση θα έχει πάντοτε την ευχέρεια και τη γενναιότητα που της αναλογεί να αναγνωρίζει, όπως άλλωστε υπαινίχθηκε ο κ. Γκελεστάθης, τις ωφέλιμες πράξεις υπέρ του Ελληνικού Δημοσίου και του Ο.Σ.Ε..

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση της υπ' αριθμόν 40/8.4.1997 επερωτήσεως των Βουλευτών της Νέας Δημοκρατίας κυρίων Νικολάου Γκελεστάθη, Αθανασίου Χειμάρα, Αθανασίου Γιαννόπουλου, Βασιλείου Βύζα και Κωνσταντίνου Καραμηνά κατά του Υπουργού Μεταφορών και Επικοινωνιών, με αντικείμενο τη λήψη μέτρων αντιμετώπισης των προβλημάτων στον Οργανισμό Σιδηροδρόμων Ελλάδος.

Κύριοι συνάδελφοι, έχουν διανεμηθεί τα Πρακτικά της Τρίτης 25 Φεβρουαρίου 1997 και ερωτάται το Σώμα αν τα επικυρώνει.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Τρίτης 25 Φεβρουαρίου 1997 επικυρώθηκαν.

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 22.40' λύεται η συνεδρίαση για αύριο Τρίτη 6 Μαϊου 1997 και ώρα 18.00', με αντικείμενο εργασιών του Σώματος κοινοβουλευτικό έλεγχο, συζήτηση αναφορών και ερωτήσεων, και στη συνέχεια νομοθετική εργασία, σύμφωνα με την ημερήσια διάταξη που έχει διανεμηθεί.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
