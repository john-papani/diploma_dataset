
ΣΥΝΕΔΡΙΑΣΗ ΛΖ΄
Πέμπτη 25 Σεπτεμβρίου 2003
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΘΕΜΑΤΑ
Α. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Συζήτηση επικαίρων ερωτήσεων:
α) Προς τον Υπουργό Εμπορικής Ναυτιλίας, σχετικά με την τοποθέτηση Λιμενάρχη στην Ιερισσό Χαλκιδικής κ.λπ., σελ.
β) Προς τον Υπουργό Υγείας και Πρόνοιας, σχετικά με την καθυστέρηση στην πληρωμή των εργαζομένων στους παιδικούς σταθμούς που ανήκαν στο Ίδρυμα Βρεφονηπιακών Σταθμών Αθηνών, σελ.
γ) Προς τον Υπουργό Ανάπτυξης, σχετικά με τα πρόσφατα ατυχήματα στα Μεταλλεία της ?μφισσας και της ΛΑΡΚΟ, την τήρηση των κανόνων υγιεινής και ασφάλειας στους χώρους εργασίας κ.λπ., σελ.
δ) Προς τον Υπουργό Εθνικής Παιδείας και θρησκευμάτων, σχετικά με τις προθέσεις του Υπουργείου για την επαναφορά του πολυτονικού συστήματος, σελ.
ε) Προς τον Υπουργό Εξωτερικών, σχετικά με τις προθέσεις του Υπουργείου στις συζητήσεις με την τουρκική πλευρά να τεθεί το ζήτημα συνέχισης της Εγνατίας Οδού μέχρι την Κωνσταντινούπολη, σελ.
Β. ΝΟΜΟΘΕΤΙΚΗ ΕΡΓΑΣΙΑ
1. Συζήτηση επί της αρχής, των άρθρων και του συνόλου της πρότασης νόμου Βουλευτών της Νέας Δημοκρατίας, αρμοδιότητας του Υπουργείου Υγείας Πρόνοιας: «Ρύθμιση θεμάτων πολυτέκνων και μελών πολύτεκνων οικογενειών», σελ.
2. Κατάθεση σχεδίου νόμου
α) Οι Υπουργοί Εργασίας και Κοινωνικών Ασφαλίσεων, Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, Ανάπτυξης, Εθνικής Παιδείας και Θρησκευμάτων, Υγείας και Πρόνοιας, Γεωργίας και Εμπορικής Ναυτιλίας, κατέθεσαν σχέδιο νόμου: «Το Εθνική Σύστημα Σύνδεσης της Επαγγελματικής Εκπαίδευσης και Κατάρτισης με την Απασχόληση (Ε.Σ.Σ.Ε.Ε.Κ.Α.)», σελ.
β) Ο Υπουργός Οικονομίας και Οικονομικών κατέθεσε σχέδιο νόμου: «Κανόνες τιμολόγησης ρυθμίσεις Φ.Π.Α. ηλεκτρονικών Υπηρεσιών και άλλες διατάξεις», σελ.
3. Κατάθεση εκθέσεων Διαρκών Επιτροπών:
Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δικαιοσύνης:
«Αναμόρφωση της ποινικής νομοθεσίας ανηλίκων και άλλες διατάξεις», σελ.
ΟΜΙΛΗΤΕΣ
Α. Επί των επικαίρων ερωτήσεων:
ΕΥΘΥΜΙΟΥ Π., σελ.
ΚΑΛΑΦΑΤΗΣ Α., σελ.
ΚΑΡΑΤΖΑΦΕΡΗΣ Γ., σελ.
ΚΟΝΤΟΓΙΑΝΝΟΠΟΥΛΟΣ Β., σελ.
ΜΑΓΚΡΙΩΤΗΣ Ι., σελ.
ΠΑΠΠΑΣ Β., σελ.
ΠΑΣΧΑΛΙΔΗΣ Γ., σελ.
ΣΓΟΥΡΙΔΗΣ Π., σελ.
ΣΤΕΡΓΙΟΥ Ι., σελ.
ΣΤΡΙΦΤΑΡΗΣ Σ., σελ.
Β. Επί της προτάσεως νόμου του Υπουργείου Υγείας και Πρόνοιας:
ΑΝΤΩΝΑΚΟΠΟΥΛΟΣ Π. σελ.
ΒΑΡΒΙΤΣΙΩΤΗΣ Ι., σελ.
ΓΡΗΓΟΡΑΚΟΣ Λ. σελ.
ΔΕΙΚΤΑΚΗΣ Γ., σελ.
ΚΑΝΕΛΛΟΠΟΥΛΟΣ Λ. σελ.
ΚΑΡΑΤΖΑΦΕΡΗΣ Γ., σελ.
ΚΟΝΤΟΓΙΑΝΝΟΠΟΥΛΟΣ Β., σελ.
ΚΟΣΙΩΝΗΣ Π., σελ.
ΚΟΡΤΣΑΡΗΣ Ν., σελ.
ΚΟΥΡΟΥΜΠΛΗΣ Π., σελ.
ΚΩΝΣΤΑΝΤΟΠΟΥΛΟΣ Γ., σελ.
ΠΑΥΛΟΠΟΥΛΟΣ Π. σελ.
ΠΕΤΡΑΛΙΑ - ΠΑΛΛΗ Φ., σελ.
ΣΠΥΡΙΟΥΝΗΣ Κ. σελ.
ΣΤΕΡΓΙΟΥ Ι., σελ.

ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΛΖ΄
Πέμπτη 25 Σεπτεμβρίου 2003
Αθήνα, σήμερα στις 25 Σεπτεμβρίου 2003, ημέρα Πέμπτη και ώρα 10.47΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ΄ σύνθεση) για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από τον κ. Βασίλειο Πάππα, Βουλευτή Χαλκιδικής, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ 
1) Ο Βουλευτής Αιτωλοακαρνανίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ, κατέθεσε αναφορά με την οποία ο Δήμος Κεκροπίας Νομού Αιτωλοακαρνανίας, ζητεί οικονομική ενίσχυση για την αντιμετώπιση προβλημάτων που δημιουργήθηκαν από το σεισμό.
2) Ο Βουλευτής Αιτωλοακαρνανίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ, κατέθεσε αναφορά με την οποία ο Δήμος Ιεράς Πόλεως Μεσολογγίου, ζητεί υποστήριξη στην προσπάθεια του Δήμου να αναδείξει την πλούσια ιστορική και πολιτιστική κληρονομιά της Ι. Π. Μεσολογγίου.
3) Ο Βουλευτής Αιτωλοακαρνανίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ, κατέθεσε αναφορά με την οποία ο Δήμος Ιεράς Πόλεως Μεσολογγίου, ζητεί την παραχώρηση ανεκμετάλλευτων χώρων του Υπουργείου Γεωργίας και τη λειτουργία στο Δήμο Οργανισμών γεωργικής δραστηριότητας.
4) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ, κατέθεσε αναφορά με την οποία το Επαγγελματικό Επιμελητήριο Πειραιά, ζητεί τη ρύθμιση ασφαλιστικών θεμάτων που απασχολούν τα μέλη του.
5) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ, κατέθεσε αναφορά με την οποία το Επαγγελματικό Επιμελητήριο Πειραιά, ζητεί τη μη αποπομπή του Ομίλου Ερετών, από την επί τριακονταπενταετία στέγη του, εντός της Μαρίνας Ζέας.
6) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ, κατέθεσε αναφορά με την οποία ο Όμιλος Ερετών, ζητεί τη διάσωση του Μουσείου στη Ζέα Πειραιώς και τη μη αποβολή του Ομίλου από τον ιστορικό χώρο.
7) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ, κατέθεσε αναφορά με την οποία ο Σύλλογος Γονέων και Κηδεμόνων του 1ου Τ.Ε.Ε. Κορυδαλλού, ζητεί την άμεση επίλυση του κτιριακού προβλήματος των σχολείων 1ου Τ.Ε.Ε. και 6ου ΣΕΚ.
8) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ, κατέθεσε αναφορά με την οποία ο Δήμος Κύρρου Νομού Πέλλας, ζητεί την ολική αποκατάσταση και διαμόρφωση του περιβάλλοντος χώρου των πηγών Αραβησσού κ.α..
9) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ, κατέθεσε αναφορά με την οποία το Επιμελητήριο Πέλλας, ζητεί την έκδοση νέας υπουργικής απόφασης για τη ρύθμιση οφειλών των επιχειρήσεων που δραστηριοποιούνται στον τομέα του ροδάκινου, στην οποία να περιλαμβάνονται και άλλες επιχειρήσεις του τομέα αυτού.
10) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ, κατέθεσε αναφορά με την οποία ομογενείς Σαρακατσάνοι από τη Βουλγαρία, διαμένοντες και εργαζόμενοι στην Ελλάδα, ζητούν νομοθετική ρύθμιση των προβλημάτων που αντιμετωπίζουν σχετικά με τη διαμονή και εργασία τους.
11) Η Βουλευτής Μεσσηνίας κ. ΣΟΦΙΑ ΚΑΛΑΝΤΖΑΚΟΥ, κατέθεσε αναφορά με την οποία ζητεί τη χρηματοδότηση του Συλλόγου Ατόμων με Ειδικές Ανάγκες γονέων και φίλων αυτών Τρυφιλίας «Ο ΑΓΙΟΣ ΧΑΡΑΛΑΜΠΟΣ», για τη συνέχιση των δραστηριοτήτων του. 
12) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ, κατέθεσε αναφορά με την οποία ο Δήμος Ελευσίνας Αττικής ζητεί την ολοκλήρωση των έργων κατασκευής του Δημοτικού Σταδίου Ελευσίνας. 
13) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜ?ΚΗΣ, κατέθεσε αναφορά με την οποία ο Δικηγορικός Σύλλογος Λασιθίου, ζητεί την άμεση πλήρωση των κενών θέσεων των Ειρηνοδικείων Ιεράπετρας και Σητείας Λασιθίου. 
14) Ο Βουλευτής Πειραιά κ. ΓΡΗΓΟΡΗΣ ΝΙΩΤΗΣ, κατέθεσε αναφορά με την οποία ο Δήμος Περάματος Πειραιά, ζητεί την κατασκευή πεζογέφυρας στην κεντρική λεωφόρο του Περάματος. 
15) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε αναφορά με την οποία ο Δήμος Σητείας, ζητεί να επισπευσθούν οι διαδικασίες της τουριστικής επένδυσης της περιοχής Τοπλού της επαρχίας Σητείας.
16) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ, κατέθεσε αναφορά με την οποία η Ο.Λ.Μ.Ε., ζητεί να γίνουν συμπληρωματικοί διορισμοί αναπληρωτών καθηγητών κλάδων ΤΕΟ1 και ΔΕΟ1 κ.α.
17) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ, κατέθεσε αναφορά με την οποία ο Έπαρχος Θήρας, ζητεί νομοθετική ρύθμιση σε θέμα προσμέτρησης θητείας αιρετού Επάρχου.
18) Ο Βουλευτής Αιτωλοακαρνανίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ, κατέθεσε αναφορά με την οποία η Γεν. Δ/νση Τοπικής Αυτοδιοίκησης - Δ/νση Οργάνωσης και Λειτουργίας ΟΤΑ του Υπουργείου Εσωτερικών, ζητεί από την Περιφέρεια Δυτικής Ελλάδας ενημέρωση, για το θέμα της μη εφαρμογής της με αριθμ. 18918/02 απόφασής της, από τη Νομαρχιακή Αυτοδιοίκηση Αιτωλοακαρνανίας.
19) Η Βουλευτής Κυκλάδων κ. ΕΛΙΣΑΒΕΤ ΠΑΠΑΖΩΗ, κατέθεσε αναφορά με την οποία ο Έπαρχος Θήρας, ζητεί την άμεση τοποθέτηση Ειρηνοδίκη και Δικαστικού Επιμελητή στο Ειρηνοδικείο Θήρας.
20) Ο Βουλευτής Ευβοίας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ, κατέθεσε αναφορά με την οποία η Νομαρχιακή Αυτοδιοίκηση Ευβοίας, ζητεί τη χρηματοδότηση οδικών, αντιπλημμυρικών και λιμενικών έργων τα οποία είναι απαραίτητα, για την ανάπτυξη του Νομού.
21) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ, κατέθεσε αναφορά με την οποία ο Δήμος Αριδαίας Νομού Πέλλας, ζητεί οικονομική ενίσχυση, για τη στέγαση και λειτουργία ωδείου.
22) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε δημοσίευμα εφημερίδας που αφορά στην αναγκαιότητα χρηματοδότησης του Δήμου Λασιθίου, για την αποκατάσταση των ζημιών από την καταστροφική βροχόπτωση της 29ης Μαΐου.
23) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε αναφορά με την οποία η κ. Βουλγαρέλλη Μαρία, νοσηλεύτρια, ζητεί την ικανοποίηση αιτήματος μετάθεσή της.
24) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε αναφορά με την οποία ο Πρόεδρος του ΠΕ.Σ.Υ.Π. Κρήτης, ζητεί την κάλυψη των αναγκών του Νομού Λασιθίου σε πληρώματα ασθενοφόρων. 
25) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε αναφορά με την οποία ο Σύλλογος Ανθοπαραγωγών Ιεράπετρας, ζητεί την κατασκευή εργοστασίου κομποστοποίησης υπολειμμάτων θερμοκηπίων. 
26) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε αναφορά με την οποία ο ΤΟΕΒ Ιεράπετρας της Νομαρχιακής Αυτοδιοίκησης Λασιθίου, ζητεί συμπληρωματική πίστωση, για την ολοκλήρωση του έργου των τσιμεντενέσεων στις πηγές Μαλαύρας.
27) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε δημοσίευμα εφημερίδας που αφορά στις αντιδράσεις της Αρχαιολογικής Υπηρεσίας στην προσπάθεια τουριστικής ανάδειξης του Κουφονησίου. 
28) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε δημοσίευμα εφημερίδας που αφορά στο αίτημα του Νομάρχη Λασιθίου, για μείωση του ελάχιστου ορίου παραγωγής σταφίδας ανά στρέμμα.
29) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε δημοσίευμα εφημερίδας που αφορά στην αναγκαιότητα βελτίωσης του δρόμου Παπαγιαννάδων ? Ζήρου. 
30) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε δημοσίευμα εφημερίδας που αφορά στους περιορισμούς του προγράμματος «Natura» στην ευρύτερη περιοχή του Δήμου Ιάνου.
31) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ, κατέθεσε δημοσίευμα εφημερίδας που αφορά στο αίτημα νομιμοποίησης των ημιυπαίθριων χώρων των διαμερισμάτων.
32) Ο Βουλευτής Αιτωλοακαρνανίας κ. ΙΩΑΝΝΗΣ ΒΑΪΝΑΣ, κατέθεσε αναφορά με την οποία ο Ιατρικός Σύλλογος Αγρινίου, ζητεί την επίλυση ζητήματος, που αφορά τις πληρωμές του Δημοσίου στους γιατρούς της περιοχής Αγρινίου. 
33) Ο Βουλευτής Αιτωλοακαρνανίας κ. ΙΩΑΝΝΗΣ ΒΑΪΝΑΣ, κατέθεσε αναφορά με την οποία ο Δήμος Ιεράς Πόλεως Μεσολογγίου, ζητεί την παραχώρηση ανεκμετάλλευτων χώρων του Υπουργείου Γεωργίας και τη λειτουργία στο Δήμο, Οργανισμών γεωργικής δραστηριότητας. 
34) Ο Βουλευτής Αιτωλοακαρνανίας κ. ΙΩΑΝΝΗΣ ΒΑΪΝΑΣ, κατέθεσε αναφορά με την οποία ο Δήμος Κεκροπίας Νομού Αιτωλοακαρνανίας, ζητεί οικονομική ενίσχυση, για την αντιμετώπιση προβλημάτων που δημιουργήθηκαν από το σεισμό. 
35) Ο Βουλευτής Αθηνών κ. ΘΕΟΔΩΡΟΣ ΚΑΤΣΑΝΕΒΑΣ, κατέθεσε αναφορά με την οποία ο Δήμος Ηλιούπολης Αττικής ζητεί την άμεση κατασκευή της νότιας επέκτασης της λεωφόρου Υμηττού. 
36) Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ, κατέθεσαν αναφορά με την οποία η Κίνηση Πολιτών Γαλατσίου και ο Σύλλογος «οι Φίλοι του δάσους» Νέας Ιωνίας Αττικής καταγγέλλουν παράνομη απαλλοτρίωση δασικής έκτασης , για ανέγερση σχολείου στο Γαλάτσι.
37) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ, κατέθεσαν αναφορά με την οποία η Κίνηση Πολιτών Γαλατσίου και ο Σύλλογος «οι Φίλοι του δάσους» Ν. Ιωνίας Αττικής, ζητούν την αποκατάσταση του ανενεργού λατομείου Βιαρόπουλου στο Γαλάτσι.
38) Οι Βουλευτές κύριοι ΑΣΗΜΙΝΑ ΞΗΡΟΤΥΡΗ ? ΑΙΚΑΤΕΡΙΝΑΡΗ και ΙΩΑΝΝΑ ΣΤΕΡΓΙΟΥ, κατέθεσαν αναφορά με την οποία το Σωματείο Εργατουπαλλήλων ΚΟΚΑ ? ΚΟΛΑ Α.Ε. Θεσ/νίκης, ζητεί την εφαρμογή του 35 ώρου ? 7ώρου και 5νθημέρου. 
39) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ, κατέθεσαν αναφορά με την οποία η Εταιρεία Ελλήνων Θεατρικών Συγγραφέων, ζητεί την επίλυση του συνταξιοδοτικού προβλήματος των θεατρικών συγγραφέων.
40) Ο Β΄ Αντιπρόεδρος της Βουλής και Βουλευτής Ξάνθης κ. ΠΑΝΑΓΙΩΤΗΣ ΣΓΟΥΡΙΔΗΣ, κατέθεσε αναφορά με την οποία ο κ. Γκατζής Δημήτριος, εκπαιδευτικός, τεχνολόγος ηλεκτρονικός μηχανικός, ζητεί την ικανοποίηση του εργασιακού του αιτήματος. 
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 485/7-7-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. 2741/29-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στην ερώτηση 485/7-7-2003 που υποβλήθηκε στη Βουλή των Ελλήνων από το Βουλευτή κ. Παναγιώτη Λαφαζάνη, αναφορικά με την διάσωση, ανάπλαση και αναδάσωση του όρους Αιγάλεω, σας γνωρίζουμε μετά από τα παρακάτω:
- Ολόκληρος ο ορεινός όγκος του όρους Αιγάλεω προστατεύεται απολύτως ως ζώνη απολύτου προστασίας σύμφωνα με τον Ν. 2742/99 (ΦΕΚ 207 Α) ενώ παράλληλα έχουν καθοριστεί οι χρήσεις γης, σύμφωνα με τον ανωτέρω νόμο, μετά από προτάσεις των συναρμόδιων υπηρεσιών.
- Πέραν των ανωτέρω και ειδικότερα για την περιοχή του Δήμου Περάματος έχει πραγματοποιηθεί αναδάσωση του όρους της περιοχής ευθύνης του από το Δήμο Περάματος, μετά από υπογραφή σχετικής προγραμματικής σύμβασης με το υπουργείο Γεωργίας και έγκριση σχετικής μελέτης.
- Επίσης για την περιοχή ευθύνης Δήμων Κερατσινίου και Νίκαιας έχει πραγματοποιηθεί αναδάσωση από τη Νομαρχία Πειραιά, μετά από υπογραφή σχετικής προγραμματικής σύμβασης με τον Υπουργό Γεωργίας και έγκριση της σχετικής μελέτης ύψους δαπάνης περίπου 300 εκατομμύρια δραχμές.
- Στα πλαίσια αναδάσωσης του όρους Αιγάλεω από τη Δ/νση Αναδασώσεων Αττικής έχει γίνει αναδάσωση ολόκληρης της περιοχής, εκτός των τμημάτων στα οποία η Εκκλησία της Ελλάδος δεν επέτρεψε με παρέμβαση της(ασφαλιστικά μέτρα) καθώς και των τμημάτων που εμπίπτουν στο οχυρό του ναυστάθμου.
- Τέλος ο Σύνδεσμος Δήμων Περιοχής Πειραιά και Δυτικής Αττικής με χρηματοδότηση του ΥΠΕΣΔΔΑ και στα πλαίσια προστασίας του όρους Αιγάλεω, έχει προσλάβει προσωπικό φύλαξης για την προστασία του.
Για περαιτέρω ενημέρωση σχετική με τα μέτρα και τις δράσεις που αφορούν την διάσωση, ανάπλαση και αναδάσωση του όρους Αιγάλεω, αρμόδιο να απαντήσει είναι και το Υπουργείο Γεωργίας στο οποίο κοινοποιείται το παρόν.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ»
2. Στην με αριθμό 518/8-7-03 ερώτηση του Βουλευτή κ. Μιχάλη Καρχιμάκη δόθηκε με το υπ? αριθμ. Β- 4028/31-7-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 518/8-7-03 που κατέθεσε στη Βουλή ο Βουλευτής κ. Μιχ. Καρχιμάκης σχετικά με το αεροδρόμιο Ανατολικής Κρήτης «Ξένιος Ζευς» αποστέλλω το αριθμ. Δ 13/α/29035/1354/24-7-03 έγγραφο της Υπηρεσίας Πολιτικής Αεροπορίας.
Ο Υπουργός
ΧΡΙΣΤΟΣ ΒΕΡΕΛΗΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
3. Στην με αριθμό 555/8-7-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. 84/1-8-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής, Κ. Σ. Σπηλιωτόποuλος, σας πληροφορούμε τα εξής
Η επιλογή της Αεροφωτογράφησης των εκτάσεων για την κατάρτιση των Μητρώων έγινε σύμφωνα με τους ισχύοντες κανονισμούς της Ε. Ε. ύστερα από συνεργασία των συναρμοδίων Υπηρεσιών του Υπ. Γεωργίας με τις Υπηρεσίες της Κοινότητας και ιδιαίτερα με το Κοινο-Ευρευνητικό Κέντρο της Ε. Ε.
Η μεθοδολογία αυτή εφαρμόζεται και στα λοιπά Κράτη- Μέλη της Ε. Ε. και κρίνεται ότι δίνει ικανοποιητικά αποτελέσματα.
Κατά την κατάρτιση του Συστήματος Γεωγραφικών Πληροφοριών Ελαιοκομικού Τομέα, οι παραγωγοί έκαναν τη δήλωσή τους στα γραφεία συλλογής δηλώσεων της Αναδόχου Εταιρείας. Μετά την επεξεργασία των δηλωθέντων στοιχείων, δηλαδή πληκτρολόγηση των δηλώσεων και ψηφιοποίηση των τεμαχίων, έγινε ανάρτιση των αποτελεσμάτων στα αντίστοιχα Δημοτικά Διαμερίσματα.
Όποιος παραγωγός είχε διαφωνία με τα αποτελέσματα αυτά, είχε δικαίωμα ένστασης, όπου και έγιναν οι απαραίτητες διορθώσεις.
Το Υπουργείο Γεωργίας με τις ομάδες επίβλεψης αλλά και με τη βοήθεια του Τεχνικού Συμβούλου έχει ήδη κάνει ποιοτικούς ελέγχους για την παραλαβή του εν. λόγω έργου, τόσο με επιτόπιους ελέγχους όσο και στα ψηφιακά αρχεία.
Τα μέχρι -στιγμής αποτελέσματα από τους παραπάνω ποιοτικούς ελέγχους είναι ιδιαίτερα ενθαρρυντικά και έχουν βρεθεί ελάχιστες περιπτώσεις αποκλίσεων.
Ωστόσο αν σε περίπτωση κάποιοι παραγωγοί έχουν αντιρρήσεις με την έκταση των ελαιοτεμαχίων, εξετάζεται το ενδεχόμενο διορθώσεων στα πλαίσια ενημέρωσης και τήρησης των Mητρώων από τη νέα Δ/νση Μητρώων του Υπουργείου Γεωργίας.
Ο Υπουργός
Γ. ΔΡΥΣ»
4. Στην με αριθμό 570/8-7-03 ερώτηση του Βουλευτή κ. Μιχάλη Καρχιμάκη δόθηκε με το υπ? αριθμ. Δ6/Φ.38/οικ 13736/31-7-03 έγγραφο από τον Υπουργό Ανάπτυξης η ακόλουθη απάντηση:
«Απαντώντας στην παραπάνω ερώτηση που αναφέρεται στην καθυστέρηση καταβολής στο Δήμο lτάνου Λασιθίου του ανταποδοτικού τέλους 2% επί της αξίας της παραγόμενης από την ΔΕΗ ανανεώσιμης ενέργειας σύμφωνα με την κοινή υπουργική απόφαση Δ6/Φ1/11444/22.6.2001 «Καθορισμός ύψους και διαδικασίας απόδοσης ανταποδοτικού τέλους υπέρ ΟΤΑ από παραγωγούς ηλεκτρικής ενέργειας με χρήση ανανεώσιμων πηγών ενέργειας» (ΦΕΚ Β 826) που εκδόθηκε σύμφωνα με τις διατάξεις του άρθρου 38 παρ. 7 του Ν. 2773/1999 «Απελευθέρωση της αγοράς ηλεκτρικής ενέργειας- Ρύθμιση θεμάτων ενεργειακής πολιτικής και λοιπές διατάξεις» (ΦΕΚ Α 286), θέτουμε υπόψη σας ότι η ΔΕΗ πρόκειται να προβεί στο αμέσως προσεχές διάστημα στην καταβολή στους δικαιούχους ΟΤΑ των ποσών που αντιστοιχούν στο εν λόγω τέλος.

Ο Υπουργός
Α. ΤΣΟΧΑΤΖΟΠΟΥΛΟΣ»
5. Στην με αριθμό 613/9-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 110745/1592/30-7-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση της ερώτησης που κατέθεσε στη Βουλή των Ελλήνων ο Βουλευτής Κωνσταντίνoς Τσιπλάκης με αρ. πρωτ. 613/9.7.03, σας πληροφορούμε τα εξής:
1. Τα έργα και οι δραστηριότητες για τη διαχείριση των στερεών αποβλήτων, στα οποία περιλαμβάνεται και η αποκατάσταση των ανεξέλεγκτων χώρων διάθεσης στερεών αποβλήτων, αποτελούν αντικείμενο του ολοκληρωμένου σχεδιασμού διαχείρισης των στερεών αποβλήτων και για την εκπόνηση, έγκριση και εφαρμογή τους, έχουν αρμοδιότητα οι Φορείς διαχείρισης αποβλήτων, η Νομαρχιακή Αυτοδιοίκηση ή σε περίπτωση αδυναμίας της η οικεία Περιφέρεια (ΚΥΑ 69728/824/96 Αρ. 9 παρ ΙΙΙ ΦΕΚ 358/Β/17.5.96).
2. Η ένταξη έργων Διαχείρισης Στερεών Αποβλήτων σε διάφορα χρηματοδοτικά προγράμματα προϋποθέτει την ωρίμανση των έργων. Η ωριμότητα των έργων προκύπτει από διαδικασίες και ενέργειες όπως:
-Η εκπόνηση και η έγκριση μελετών Ολοκληρωμένων Νομαρχιακών ή Περιφεριακών Σχεδιασμών Διαχείρισης Στερεών Αποβλήτων (Α΄ και Β΄ φάση).
- Η σύσταση φορέων υλοποίησης και διαχείρισης των εγκαταστάσεων Διαχείρισης Στερεών Αποβλήτων.
- Η έκδοση αποφάσεων προέγκρισης χωροθέτησης.
- Η έκδοση αποφάσεων έγκρισης περιβαλλοντικών όρων.
- Η προετοιμασία τευχών δημοπράτησης των έργων.
3. Η αποκατάσταση των ανεξέλεγκτων χώρων διάθεσης στερεών αποβλήτων, η ωρίμανση του έργου και η ένταξή του σε χρηματοδοτικά προγράμματα αποτελεί κατ? αρχήν αντικείμενο του Νομαρχιακού ή του Περιφερειακού Σχεδιασμού- και στη συνέχεια των αρμοδίων Περιφερειακών Υπηρεσιών κατά την σύνταξη προτάσεων ένταξης έργων διαχείρισης στερεών αποβλήτων στα διάφορα χρηματοδοτικά προγράμματα.
4. Έχουν υποβληθεί και εγκριθεί στο Ταμείο Συνοχής (2ος κύκλος) σημαντικός αριθμός έργων Διαχείρισης Στερεών Αποβλήτων (ΔΣΑ) που βρίσκονται στο στάδιο υλοποίησης.
Για τον Ν. Θεσσαλονίκης έχουν ενταχθεί στο Ταμείο Συνοχής τα έργα:
- «Τελική ανάπλαση ΧΥΤΑ Ταγαράδων και Μονάδα Επεξεργασίας Στραγγισμάτων» προϋπολογισμού 13.833.071 ΕΥΡΩ
- «ΧΥΤΑ ΒΔ Τομέα Ν. Θεσσαλονίκης και οδός πρόσβασης» προϋπολογισμού 33.992.210 ΕΥΡΩ.
Η Υπουργός
ΒΑΣΩ ΠΑΠΑΝΔΡΕΟΥ»
6. Στην με αριθμό 624/9-7-03 ερώτηση του Βουλευτή κ. Θεόδωρου Κατσανέβα δόθηκε με το υπ? αριθμ. 16094Β/17-7-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην ερώτηση με αριθμό 624 που κατατέθηκε στις 9/7/2003 από το Βουλευτή κ. Θεόδωρο Κατσανέβα, σας πληροφορούμε ότι:
Η συμβατική διάρκεια του Έργου ήταν 240 ημέρες και δεν εδόθη παράταση. Το συμβατικό τίμημα ανήλθε στο συνολικό ποσό του 1.769.364 ευρώ (ενός εκατομμυρίου επτακοσίων εξήντα εννέα χιλιάδων τριακοσίων εξήντα τεσσάρων ευρώ) και δεν υπήρξε υπέρβαση.
Τα μέλη της Κριτικής Επιτροπής του Διεθνούς Αρχιτεκτονικού Διαγωνισμού τα οποία έδωσαν το πρώτο βραβείο ήταν οι κ.κ. Σάββας Κονταράτος - Ομότιμος Καθηγητής Α.Σ.Κ.Τ., Γιάννης Λιακατάς - Καθηγητής Ε.Μ.Π., Κωνσταντίνος Δεκαβάλλας -Ομότιμος Καθηγητής Ε.Μ.Π., Γιάννης Χατζηγώγας - Καθηγητής Α.Π.Θ., Joan Busquets - Καθηγητής Πανεπιστημίου Βαρκελώνης.
Το Έργο που υλοποιήθηκε ακολούθησε την βραβευμένη αρχιτεκτονική μελέτη (τοποθετήθηκε η γλυπτική κατασκευή του κ. Ζογγολόπουλου με τη σύμφωνη γνώμη των μελετητών, δεν έχουν εισέτι τοποθετηθεί τα στέγαστρα των εισόδων των κλιμακοστασίων και η προτεινόμενη οθόνη για την οποία δεν υπάρχει μελέτη εφαρμογής).
Υπάρχουν σκέψεις για βελτιωτικές παρεμβάσεις στη βάση προτάσεων ειδική επιτροπή αλλά και των ίδιων των μελετητών.
Όσον αφορά την παρούσα κυκλοφοριακή ρύθμιση (υλοποιήθηκε επιμελεία της «METRO Α.Ε.») είνα- αποδεκτό από αρμοδίους ότι είναι σαφώς καλύτερη της προηγούμενης.
Η Υπουργός
Β. ΠΑΠΑΝΔΡΕΟΥ»
7. Στην με αριθμό 629/9-7-03 ερώτηση των Βουλευτών κυρίων Λιάνας Κανέλλη και Αντώνη Σκυλλάκου δόθηκε με το υπ? αριθμ. 166680/21-7-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην παραπάνω ερώτηση με αρ. πρωτ. 629 που κατατέθηκε στις 9-7-2003 από τους βουλευτές κ. κ. Λιάνα Κανέλλη και Αντώνη Σκυλλάκο, και σε ότι αφορά στις αρμοδιότητες του ΥΠΕΧΩΔΕ, σας γνωρίζουμε τα εξής:
Αρμόδια υπηρεσία για τη χρηματοδότηση του έργου του Βιολογικού Καθαρισμού Πόρου είναι η Ειδική Υπηρεσία Διαχείρισης Περιφερειακού Επιχειρησιακού Προγράμματος (ΠΕΠ) Αττικής, απ' όπου πληροφορηθήκαμε, μετά από τηλεφωνική επικοινωνία τα ακόλουθα:
- Ο βιολογικός καθαρισμός του Πόρου έχει ήδη κατασκευασθεί.
- Έχει εγκριθεί από το ΠΕΠ Αττικής η κατασκευή του αγωγού διάθεσης μετά το πέρας του οποίου θα λειτουργήσει το όλο σύστημα επεξεργασίας και διάθεσης λυμμάτων.
Η Υπουργός
Β. ΠΑΠΑΝΔΡΕΟΥ»
8. Στην με αριθμό 696/10-7-03 ερώτηση του Βουλευτή κ. Παναγιώτη Αδρακτά δόθηκε με το υπ? αριθμ. 108/1-8-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Π. Αδρακτάς, σας πληροφορούμε τα εξής:
- Η μείωση τιμών παραγωγού και η μειωμένη εμπορία για τους καλλιεργητές καρπουζιού του Ν. Ηλείας, δεν καλύπτεται από τον ΕΛ.Γ.Α σύμφωνα με τον Κανονισμό Ασφάλισης Φυτικής Παραγωγής και δεν εντάσσεται σε Πρόγραμμα χορήγησης οικονομικών ενισχύσεων αρμοδιότητας ΠΣΕΑ σύμφωνα με τις Κοινοτικές Κατευθυντήριες Γραμμές.
- Ζημιές από καύσωνα στις αγροτικές καλλιέργειες του Ν. Ηλείας δεν αναφέρθηκαν στον ΕΛ.Γ.Α.
Σημειώνεται ότι καύσωνας σύμφωνα με τα επίσημα μετεωρολογικά στοιχεία και τον Κανονισμό Ασφάλισης Φυτικής Παραγωγής του ΕΛ.Γ.Α, θεωρείται η θερμοκρασία ίση ή μεγαλύτερη των 40 βαθμών Kελσίου.
Ο Υπουργός
Γ. ΔΡΥΣ»
9. Στην με αριθμό 731/11-7-03 ερώτηση του Βουλευτή κ. Ηλία Καλλιώρα δόθηκε με το υπ? αριθμ. 110852/29-7-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση της ερώτησης υπ' αρ. 731 που κατατέθηκε στις 11/7/03 από την Βουλευτή κ. Η. Καλλιώρα και αφορά στην σύσταση Ενιαίου Φορέα για τη διαχείριση των υδάτων στην περιοχή της Λοκρίδας, σας γνωρίζουμε τα ακόλουθα:
Η αναμόρφωση και εκσυγχρονισμός του ισχύοντος θεσμικού πλαισίου διαχείρισης και προστασίας του υδατικού περιβάλλοντος και ο σχεδιασμός και εφαρμογή μιας συνολικής πολιτικής διαχείρισης και προστασίας των υδατικών πόρων αποτελούν επομένως θέματα υψίστης προτεραιότητας για τη χώρα μας και προκύπτουν και από τη υποχρέωση που έχει η χώρα μας για την θεσμική εναρμόνιση στο Εθνικό Δίκαιο της Οδηγίας-Πλαίσιο 2000/60/ΕΕ για τα νερά και τήρησης της τεθείσας από την ανωτέρω Οδηγία προθεσμίας (μέχρι τέλους 2003). Η νέα πολιτική για τη διαχείριση και προστασία των υδάτων θα πρέπει να έχει ως κύριο χαρακτηριστικό τη βιωσιμότητα των υδατικών πόρων, θα πρέπει δηλαδή να διασφαλίζει διαχρονικά τόσο την ανάπτυξη, με την εξασφάλιση των αναγκών σε νερό, όσο και την περιβαλλοντική προστασία, με την αποτροπή περαιτέρω υποβάθμισης και την αναβάθμιση της ποιότητας των υδάτων.
Για την κάλυψη της προαναφερθείσας υποχρέωσης της χώρας μας, μετά από τις εργασίες της Νομοπαρασκευαστικής Επιτροπής που λειτούργησε στο Υ.ΠΕ.ΧΩ.Δ.Ε. για τον σκοπό αυτό, έχει ήδη ετοιμασθεί Σχέδιο Νόμου και τα συνοδευτικά νομικά κείμενα για την «προστασία και διαχείριση των υδάτων εναρμόνιση με την Οδηγία-Πλαίσιο 2000/60 της Ευρωπαϊκής Ένωσης». Το Σχέδιο Νόμου έχει ήδη αναδιαμορφωθεί μετά και τις παρατηρήσεις των συναρμόδιων Υπουργείων και πρόκειται να προχωρήσει προς κατάθεση στο Ελληνικό Κοινοβούλιο.
Στο υπό επεξεργασία θεσμικό πλαίσιο προτείνεται, μεταξύ άλλων, η δημιουργία κεντρικού διοικητικού μηχανισμού (Κεντρική Υπηρεσία Υδάτων) που θα εισηγείται στη κυβέρνηση και θα υλοποιεί τις βασικές ενέργειες για την αειφόρο διαχείριση των διαθέσιμων υδατικών πόρων της χώρας. Ο κεντρικός διοικητικός μηχανισμός θα συγκεντρώνει τις εισηγητικές, εκτελεστικές και συντονιστικές δραστηριότητες σε θέματα προστασίας και διαχείρισης των υδάτων σε εθνικό επίπεδο ενώ θα συντονίζει τις αποκεντρωμένες, σε επίπεδο Περιφερειών της χώρας, Διευθύνσεις Υδάτων και θα λειτουργεί αυτόνομα στα θέματα της προστασίας και διαχείρισης των υδάτων.
Στο νέο θεσμικό πλαίσιο προτείνεται επίσης ότι οι αρμοδιότητες προστασίας και διαχείρισης κάθε λεκάνης απορροής θα ανήκουν στην Περιφέρεια στα διοικητικά όρια της οποίας εκτείνεται και θα ασκούνται μέσω των Διευθύνσεων Υδάτων που θα συσταθούν σε κάθε Περιφέρεια.
Η Υπουργός
Β. ΠΑΠΑΝΔΡΕΟΥ»
10. Στην με αριθμό 705/10-7-03 ερώτηση των Βουλευτών κυρίων Δημήτρη Τσιόγκα, ?γγελου Τζέκη και Νικολάου Γκατζή δόθηκε με το υπ΄ αριθμ. 34092/30-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στην ανωτέρω ερώτηση, που κατέθεσαν στη Βουλή οι Βουλευτές κύριοι Τ. Τσιόγκας, Α. Τζέκης και Ν. Γκατζής, η οποία αναφέρεται στο αντικείμενο του θέματος, σας γνωρίζουμε κατά λόγο αρμοδιότητας τα εξής:
Στο ΦΕΚ 18/Α΄/7-2-2000 δημοσιεύθηκε το αριθμ.23/2000 Προεδρικό Διάταγμα με τίτλο «Καθορισμός προϋποθέσεων ιδρύσεως και λειτουργίας σχολών ναυαγοσωστικής εκπαιδεύσεως. Καθορισμός προϋποθέσεων χορηγήσεως άδειας ναυαγοσώστη από τις Λιμενικές Αρχές ως και καθορισμός των υποχρεώσεων του ναυαγοσώστη κατά την άσκηση των καθηκόντων του. Καθορισμός περιπτώσεων υποχρεωτικής προσλήψεως ναυαγοσώστη, σε οργανωμένες ή μη παραλίες, για την προστασία των λουομένων στο θαλάσσιο χώρο».
Σύμφωνα με το άρθρο 7 του Π.Δ. 23/2000, οι εκμεταλλευόμενοι τις λουτρικές εγκαταστάσεις, όπως αυτές ορίζονται στο άρθρο 1 αυτού (Ο.Τ.Α., ξενοδοχειακές μονάδες, οργανωμένες κατασκηνώσεις κλπ.) υποχρεούνται μεταξύ άλλων όπως κατά τους μήνες Ιούνιο, Ιούλιο και Αύγουστο και από ώρας 10.30 - 17.30 προσλαμβάνουν ικανό αριθμό ναυαγοσωστών.
Με βάση τα ανωτέρω, και ύστερα από το Α.Π. Φ7.2/183/19-12-2002 έγγραφο του Υπουργείου Εμπορικής Ναυτιλίας, το οποίο αναφερόταν στο εν λόγω ζήτημα, ενόψει και της θερινής περιόδου έτους 2003, το ΥΠ.ΕΣ.Δ.Δ.Α. απέστειλε την Α.Π 10976/12-3-2003 εγκύκλιό του, προκειμένου να προωθηθεί άμεσα από 12-3-2003 τους Ο.Τ.Α. Α΄ βαθμού και τις Δημοτικές Επιχειρήσεις αυτών η διαδικασία πρόσληψης εποχιακού προσωπικού οκτάμηνης ή δίμηνης διάρκειας, ή με σύμβαση μίσθωσης έργου.
Εν συνεχεία, με τις διατάξεις της παρ.5 του άρθρου 6 του Ν. 3146/2003 (ΦΕΚ125/Α΄/23-5-2003), το προσωπικό δίμηνης απασχόλησης εξαιρέθηκε από τη διαδικασία έγκρισης της επιτροπής της ΠΥΣ 55/1998, γεγονός που συνεπάγεται ότι οι Ο.Τ.Α. δύνανται πλέον να προσλαμβάνουν ναυαγοσώστες με σύμβαση δίμηνης διάρκειας χωρίς να απαιτείται έγκριση από την Τριμελή εξ Υπουργών Επιτροπή, αλλά ύστερα από απόφαση του οικείου Δημοτικού Συμβουλίου, ή του Διοικητικού Συμβουλίου της Επιχείρησης.
Επομένως οι Ο.Τ.Α. μπορούν να προσλαμβάνουν άμεσα προσωπικό δίμηνης απασχόλησης, μετά από εκτίμηση των αναγκών τους.
Με βάση τα ανωτέρω, το ΥΠ.ΕΣ.Δ.Δ.Α. απέστειλε την Α.Π. 25338/5-6-2003 νεώτερη εγκύκλιό του, για ενημέρωση των ενδιαφερόμενων ΟΤΑ. και των επιχειρήσεων αυτών.
Πέραν των ανωτέρω, σας επισυνάπτουμε πίνακα με τον αριθμό των ατόμων που εγκρίθηκαν από την Επιτροπή της ΠΥΣ 55/98 όπως ισχύει, με σύμβαση μίσθωσης έργου (έως ένα έτος) και ως εποχιακό προσωπικό (μέχρι οχτώ μήνες).
Τέλος, όσον αφορά τη χορήγηση των αναγκαίων κονδυλίων για την πρόσληψη ναυαγοσωστών, σας γνωρίζουμε ότι η κάλυψη των δαπανών για τη μισθοδοσία του προσωπικού που προσλαμβάνουν οι Ο.Τ.Α. κατ΄ εφαρμογήν των διατάξεων του Π.Δ. 23/2000, εφόσον δεν προσδιορίζεται διαφορετικά, επιβαρύνει τον προϋπολογισμό αυτών, στα έσοδα του οποίου συμπεριλαμβάνονται και οι Κεντρικοί Αυτοτελείς Πόροι, που κατανέμονται στους Ο.Τ.Α. κάθε έτος με Κοινή Απόφαση των Υπουργών Εσωτερικών, Δημόσιας Διοίκησης & Αποκέντρωσης και Οικονομίας & Οικονομικών. αναφορικά με τα κριτήρια και τη. διαδικασία κατανομής τους, ύστερα από σχετική πρόταση της Κ.Ε.Δ.Κ.Ε.
Επισημαίνεται ότι, από την έναρξη ισχύος του Ν.2539/1997 και σύμφωνα με τα οριζόμενα στο άρθρο 13 παρ.7 αυτού, απαγορεύεται η χρηματοδότηση των Ο.Τ.Α. Α΄ βαθμού με υπουργικές αποφάσεις, από πόρους που δεν εντάσσονται στους Κεντρικούς Αυτοτελείς Πόρους ή στους πόρους του ΕΠΤΑ.
Ο Υφυπουργός
Λ. ΠΑΠΑΔΗΜΑΣ»
11. Στην με αριθμό 750/11-7-03 ερώτηση του Βουλευτή κ. Μιχάλη Καρχιμάκη δόθηκε με το υπ΄ αριθμ. 166786/21-7-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην παραπάνω ερώτηση με αρ. πρωτ. 750 που κατατέθηκε στις 11-7-2003 από το Βουλευτή κ. Μιχάλη Καρχιμάκη, και σε ότι αφορά στις αρμοδιότητες του ΥΠΕΧΩΔΕ, σας γνωρίζουμε τα εξής:
Την περίοδο αυτή το Ταμείο Συνοχής έχει προκηρύξει τον 3ο κύκλο υποβολής προτάσεων στον τομέα της ύδρευσης και της διαχείρισης στερεών αποβλήτων. Η καταληκτική ημερομηνία για την υποβολή αιτήσεων στις αρμόδιες Υπηρεσίες Διαχείρισης των ΠΕΠ είναι η 22η Αυγούστου 2003.
Όλες οι απαραίτητες πληροφορίες δημοσιεύονται στην ηλεκτρονική διεύθυνση: www.mnec.gr/ypourgeio/proskliseis_tameio_syn.asp
Η Υπουργός
ΒΑΣΩ ΠΑΠΑΝΔΡΕΟΥ»
12. Στην με αριθμό 785/15-7-03 ερώτηση του Βουλευτή κ. Σήφη Βαλυράκη δόθηκε με το υπ΄ αριθμ. 50327/Ε.Υ.Σ. 4738/1-8-03 έγγραφο από τον Υφυπουργό Οικονομίας η ακόλουθη απάντηση:
«Αναφορικά με την παραπάνω ερώτηση που κατέθεσε στη Βουλή των Ελλήνων ο Βουλευτής κ. Σήφης Βαλυράκης, σας γνωρίζουμε τα εξής:
Στο Περιφερειακό Επιχειρησιακό Πρόγραμμα Κρήτης 2000-2006 δεν έχει γίνει μέχρι σήμερα πρόταση για ένταξη πράξης που να αφορά την αποκατάσταση του δικτύου ύδρευσης του Δήμου Βάμου.
Στα πλαίσια του Ταμείου Συνοχής Περιόδου έχει εκδοθεί από το Υπ.Οι.Ο. η με αριθ. πρωτ. 43137/ΕΥΔ&ΠΤΣ 723/23-06-2003 «εγκύκλιος για την υποβολή και επιλογή έργων περιβάλλοντος τοπικής σημασίας (ύδρευσης-διαχείρισης απορριμμάτων), για συγχρηματοδότηση από το Ταμείο Συνοχής (3ος Κύκλος», η οποία καθορίζει επακριβώς την επιλεξιμότητα, τα κριτήρια και τις σχετικές προϋποθέσεις που πρέπει να πληρούν τα αιτήματα συγχρηματοδότησης που θα υποβληθούν καθώς και τη διαδικασία αξιολόγησής τους.
Πρόσθετες πληροφορίες για το θέμα της ερώτησης μπορούν να δοθούν από το Υπουργείο Εσωτερικών Δημόσιας Διοίκησης και Αποκέντρωσης, προς το οποίο κοινοποιείται η ερώτηση του θέματος.
Ο Υφυπουργός
ΧΡΗΣΤΟΣ ΠΑΧΤΑΣ»
13. Στην με αριθμό 804/15-7-03 ερώτηση του Βουλευτή κ. Φώτη Κουβέλη δόθηκε με το υπ? αριθμ. 75114/ΙΗ/31-7-03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 804/15-7-03 την οποία κατέθεσε ο Βουλευτής κ. Φώτης Κουβέλης και αφορά σε δυσλεκτικούς μαθητές, σας γνωρίζουμε τα ακόλουθα:
Σύμφωνα με την αριθμ. πρωτ. Φ.252/33551/Β6/4-4-03 εγκύκλιο, αντίγραφο της οποίας σας διαβιβάζουμε, δίνονται σαφείς οδηγίες και ως προς το δικαίωμα παράτασης του χρόνου εξέτασης αλλά και ως προς τον τρόπο εξέτασης και συμπεριφοράς των εξεταστικών, στους φυσικώς αδυνάτους υποψηφίους.
Ειδικότερα:
α) στο κεφάλαιο Β. στη δεύτερη παράγραφο αναφέρεται ότι «η Επιτροπή εξέτασης φυσικώς αδυνάτων έχει τη δυνατότητα, εφόσον από την πορεία εξέτασης του εξεταζόμενου διαπιστώσει ότι έχει βάση τυχόν αίτημά του για παράταση χρόνου εξέτασης, να του παρέχει αυτή την παράταση χρόνου για εύλογο διάστημα το οποίο σαφώς δεν μπορεί να είναι απεριόριστο αλλά ούτε και προδιαγεγραμμένο, αφού συνδέεται άμεσα με την εξέλιξη εξέτασης του κάθε εξεταζόμενου και την εκτίμηση της επιτροπής».
β) στο κεφάλαιο Δ. ΕΠΙΣΗΜΑΝΣΕΙΣ γίνεται ειδική αναφορά και παρέχονται ειδικές οδηγίες στους εξεταστές για τον τρόπο εξέτασης και τη συμπεριφορά τους απέναντι σε άτομα με δυσλεξία αναφέροντας ρητά ότι πρέπει να επιδιώκουν τη διαμόρφωση κλίματος εμπιστοσύνης και ασφάλειας στους εξεταζόμενους κλπ.
2. Σημειώνεται ότι από την κείμενη νομοθεσία δεν προβλέπεται ειδική βαθμολόγηση και μάλιστα επιεικής. Ο στόχος της συγκεκριμένης εξέτασης είναι να δώσει τη δυνατότητα στα παιδιά με δυσλεξία να ξεπεράσουν το πρόβλημα κατανόησης της ερώτησης και διατύπωσης της απάντησής τους με βάση τις γνώσεις που έχουν αποκτήσει.
3. Το αίτημα της Ελληνικής Εταιρείας Δυσλεξίας περί ευνοϊκότερης αξιολόγησης των δυσλεκτικών όπως έγινε με τους άλλους υποψήφιους είναι αβάσιμο γιατί για κανένα υποψήφιο δεν δόθηκαν οδηγίες ευνοϊκής βαθμολόγησης και για κανένα μάθημα αφού αυτό θα έθετε υπό αμφισβήτηση το κύρος των εξετάσεων και παράλληλα θα ετίθετο θέμα παραβίασης της συνταγματικής αρχής της ισότητας των υποψηφίων.
4. Η Δ/νση Ειδικής Αγωγής του ΥΠΕΠΘ σε συνεργασία με άλλες συναρμόδιες Υπηρεσίες του επεξεργάζεται Προεδρικό Διάταγμα στο οποίο θα εμπεριέχεται και το θέμα της δυσλεξίας.
5. Ήδη έχουν ανατεθεί σε Πανεπιστήμια μέσω του ΕΠΕΑΕΚ πρόγραμμα επιμόρφωσης και εξειδίκευσης Εκπαιδευτικών Π.Ε. και Δ.Ε σχετικά με τις μαθησιακές δυσκολίες, τα οποία θα αρχίσουν να υλοποιούνται από το Σεπτέμβριο του 2003.
Ο Υπουργός
ΠΕΤΡΟΣ Δ. ΕΥΘΥΜΙΟΥ»
14. Στις με αριθμό 687/10-7-03 και 817/15-7-03 ερωτήσεις των Βουλευτών κυρίων Σωτήρη Κούβελα Στυλιανό Παπαθεμελή και Αναστάσιο Σπηλιόπουλου δόθηκε με το υπ΄ αριθμ. 107/31-7-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στα παραπάνω που κατέθεσαν οι Βουλευτές, κύριοι Α. Σπηλιόπουλος, Σ. Κούβελας και Σ. Παπαθεμελής, για τα θέματα της αρμοδιότητάς μας, σας πληροφορούμε τα εξής:
Το Δασαρχείο Θεσσαλονίκης συμφωνεί με την απομάκρυνση του συνεργείoυ αυτοκινήτων από την έκταση που του παραχωρήθηκε με την αρ. 135879/1993 απόφαση του Υπ. Γεωργίας, με την προϋπόθεση να εξευρεθεί και εξασφαλισθεί κατάλληλος χώρος μετεγκατάστασής του. 
Σημειώνεται ότι η παραχωρηθείσα έκταση εξυπηρετεί εκτός των άλλων και τις ανάγκες λειτουργίας και χώρων στάθμευσης όλων των οχημάτων των Δασικών Υπηρεσιών της Περιφέρειας Κεντρικής Μακεδονίας.
Ο Υφυπουργός
Φ. ΧΑΤΖΗΜΙΧΑΛΗΣ»
15. Στην με αριθμό 821/98/15-7-03 ερώτηση των Βουλευτών κυρίων Σπύρου Στριφτάρη, Αντώνη Σκυλλάκου, Παναγιώτη Κοσιώνη, Νικολάου Γκατζή, Α. Τζέκη και Σταύρου Σκοπελίτη δόθηκε με το υπ΄ αριθμ. 2/42224/0020/30-7-03 έγγραφο από τον Υφυπουργό Οικονομικών η ακόλουθη απάντηση:
«Αναφερόμενοι στην ανωτέρω ερώτηση που κατατέθηκε στη Βουλή των Ελλήνων από τους Βουλευτές κυρίους Α. Σκυλλάκο, Π. Κοσιώνη, Ν. Γκατζή, Α. Τζέκη, Σ. Σκοπελίτη και Σ. Στριφτάρη, κατά το μέρος που μας αφορά, σας γνωρίζουμε τα εξής:
α) Οι αποδόσεις στους ΟΤΑ α΄ βαθμού αυξάνονται τα τελευταία έτη με ρυθμό σημαντικά υψηλότερο τόσο της αύξησης των φορολογικών εσόδων όσο και της αύξησης των πρωτογενών δαπανών του τακτικού προϋπολογισμού (αύξηση αποδόσεων 2000-2003 37,5%, αύξηση φορολογικών εσόδων 16,2% και πρωτογενών δαπανών 22,5%).
Ο ανωτέρω ρυθμός αύξησης της χρηματοδότησης των ΟΤΑ καταδεικνύει το ενδιαφέρον της πολιτείας για την εύρυθμη λειτουργία των ΟΤΑ, το δε συνολικό ποσό χρηματοδότησής τους από τον τακτικό προϋπολογισμό κατά το 2003, μέσω των ΚΑΠ (1.560 εκατ. ευρώ), κάθε άλλο παρά εξευτελιστικό μπορεί να χαρακτηρισθεί.
β) Τα εισπραχθέντα έσοδα του κράτους από την επιβολή φόρου εισοδήματος σε φυσικά και νομικά πρόσωπα, από τα τέλη κυκλοφορίας (κατά τα έτη 1990 έως και 2002), καθώς και από το φόρο των τόκων των καταθέσεων (κατά τα έτη 1999 έως και 2002), αποτυπώνονται στον παρακάτω πίνακα:

(ποσά σε εκατ.ευρώ)
Έτη Φόρος εισοδήματος φυσικών και νομικών προσώπων Τέλη κυκλοφορίας αυτοκινήτων Φόρος των τόκων των καταθέσεων 1990 1.731 113 1991 2.105 130 1992 2.178 137 1993 2.395 150 1994 3.044 116 1995 3.876 223 1996 4.522 236 1997 5.691 287 1998 7.645 267 1999 8.693 372 690 2000 10.445 329 420 2001 10.328. 753 316 2002 10.786 630 269 
Ως προς τα έσοδα από παρελθόντα οικονομικά έτη (ΠΟΕ), ισχύει η διάταξη του άρθρου 40 παρ. 3 του ν. 2065/92.
Τα έγγραφα που έχει στη διάθεσή της η Υπηρεσία μας, από τα οποία προκύπτουν οι σχετικές εισπράξεις και τα αποδοθέντα στους ΟΤΑ ποσά, είναι οι απολογισμοί εσόδων και εξόδων του κράτους οικονομικών ετών 1990-2001, οι οποίοι έχουν, ήδη, κατατεθεί στη Βουλή. Στα στοιχεία που αφορούν στο 2002 είναι τα προσωρινά στοιχεία που διαθέτει η Υπηρεσία μας
Σημειώνεται ότι με βάση τις διατάξεις του άρθρου 14 του ν. 2892/2001, οι επιστροφές φόρων από 1/1/2002 δεν αποτελούν δαπάνη, αλλά είναι αφαιρετικές των εσόδων. Επομένως, στα στοιχεία εισπράξεων του 2002 έχουν αφαιρεθεί οι επιστροφές φόρων και προφανώς δεν είναι συγκρίσιμα με εκείνα των προηγούμενων ετών.
Ο Υφυπουργός
Ν. ΦΑΡΜΑΚΗΣ»
16. Στην με αριθμό 831/15-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ΄ αριθμ. 70481/31-7-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«|Απαντώντας στην με αρ. 831/15-7-2003 ερώτηση που κατατέθηκε στη Βουλή από το Βουλευτή κ. Κ. Τσιπλάκη, σχετικά με τη χορήγηση φαρμάκων στους ασφαλισμένους του Δημοσίου, σας γνωρίζουμε τα εξής:
Πρόσφατα ψηφίστηκε από τη Βουλή σχετική νομοθετική ρύθμιση σύμφωνα με την οποία ο Οργανισμός Περίθαλψης Ασφαλισμένων του Δημοσίου (ΟΠΑΔ) υποχρεούται να καταβάλλει στον φαρμακοποιό, για τη χορήγηση φαρμάκων στους ασφαλισμένους του, ανεξάρτητα από το χρόνο ελέγχου και εκκαθάρισης του λογαριασμού του, ύστερα από πρόχειρο λογιστικό έλεγχο και μετά την αφαίρεση των νομίμων κρατήσεων, το πληρωτέο ποσό μέσα σε (45) ημέρες από την υποβολή του λογαριασμού.
Η ίδια ρύθμιση προβλέπει την έκδοση Κοινής Υπουργικής Απόφασης για την εφαρμογή της διάταξης, καθώς επίσης ότι ο έλεγχος των εντολών που υποβάλλουν οι φαρμακοποιοί στις κατά τόπους αρμόδιες Υπηρεσίες Ασφαλισμένων του Δημοσίου (ΥΠΑΔ) προς αναγνώριση των απαιτήσεών τους, για τη χορήγηση φαρμάκων σε ασφαλισμένους του Δημοσίου, μπορεί να είναι δειγματοληπτικός.
Ο Υφυπουργός
Ε. ΝΑΣΙΩΚΑΣ»
17. Στην με αριθμό 851/16-7-03 ερώτηση του Βουλευτή κ. Λευτέρη Παπανικολάου δόθηκε με το υπ΄ αριθμ. 50818/1-8-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε απάντηση του υπ΄ αριθμ. 851/16-7-2003 εγγράφου σας, με το οποίο κοινοποιείται ερώτηση του Βουλευτή κ. Λευτέρη Ι. Παπανικολάoυ, σας γνωρίζουμε τα εξής:
Οι σχεδιαζόμενες βελτιώσεις στο καθεστώς κινήτρων των ιδιωτικών επενδύσεων του Ν.2601/98 θα καταστήσουν τα παρεχόμενα κίνητρα περισσότερο αποτελεσματικά και θα συμβάλουν στην αύξηση της απασχόλησης και στην ισόρροπη περιφερειακή ανάπτυξη με την πραγματοποίηση επενδύσεων σε περιοχές της χώρας όπου παρατηρείται αναπτυξιακή υστέρηση.
Ο Υφυπουργός
ΧΡΗΣΤΟΣ ΠΑΧΤΑΣ»
18. Στην με αριθμό 862/16-7-03 ερώτηση της Βουλευτού κ. Μαρίας Κόλλια-Τσαρουχά δόθηκε με το υπ΄ αριθμ. 34085/31-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στην ανωτέρω σχετική ερώτηση, την οποία κατέθεσε στη Βουλή η Βουλευτής κ. Μ. Κόλλια-Τσαρουχά, αναφορικά με την λειτουργία των Τοπικών Συμβουλίων, σας γνωρίζουμε τα εξής:
Ο Ν. 2539/97 δημιούργησε τις αναγκαίες προϋποθέσεις ώστε οι νέοι Δήμοι και Κοινότητες να μπορούν να ανταποκριθούν στις σύγχρονες απαιτήσεις των τοπικών κοινωνιών.
Με τις διατάξεις της παραγράφου 1 του άρθρου 6 του Ν. 2539/97 το Τοπικό Συμβούλιο έχει ευθέως από το Νόμο αρμοδιότητα να εκφέρει γνώμη και να διατυπώνει. προτάσεις προς το δημοτικό συμβούλιο για όλα τα ζητήματα που ενδιαφέρουν το δημοτικό διαμέρισμα.
Επιπλέον, με τις διατάξεις της παρ. 2 του άρθρου 6 του ανωτέρω νόμου το δημοτικό συμβούλιο με απόφασή του που λαμβάνεται μέσα στο πρώτο εξάμηνο της δημοτικής περιόδου μπορεί να αναθέτει στα τοπικά συμβούλια ή στον πρόεδρό τους αρμοδιότητες σε τομείς όπως ύδρευσης, άρδευσης, αποχέτευσης, σχολικών κτηρίων, νεκροταφείων με κριτήριο την εξυπηρέτηση των κατοίκων και την . αποτελεσματικότητα.
Τέλος, όσον αφορά στην αναπροσαρμογή της κοινής απόφασης όπου καθορίζονται τα έξοδα παράστασης των Προέδρων των Τοπικών Συμβουλίων σας γνωρίζουμε ότι στο σημερινό πλαίσιο των αρμοδιοτήτων των εν λόγω αιρετών οργάνων δεν εξετάζεται θέμα αναπροσαρμογής των εξόδων κίνησης αυτών.
Ο Υφυπουργός
Λ. ΠΑΠΑΔΗΜΑΣ»
19. Στην με αριθμό 870/16-7-03 ερώτηση των Βουλευτών κυρίων Νικολάου Γκατζή και Δημητρίου Τσιόγκα δόθηκε με το υπ΄ αριθμ. ΥΠΠΟ/Γ.Υ./Κ.Ε./68/30-7-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ΄ αριθμ. 870/16.07.2003 ερώτηση των Βουλευτών κυρίων Ν. Γκατζή και Τ. Τσιόγκα, σας γνωρίζουμε τα εξής:
Στο Πρόγραμμα «Ελλάδα 2004» έχουν ενταχθεί τα ακόλουθα έργα του Δήμου Zαγoράς:
1. Κατασκευή γηπέδου στη θέση «Παναγίτσα» - Δημιουργία χώρων πάρκινγκ και διαμόρφωση δρόμου προς το γήπεδο.
2. Λάκκα Κωλέττη - κερκίδες, φωτισμός, τάπητας, συντήρηση και επισκευή WC. 
Το κλειστό γυμναστήριο του Δήμου Ζαγοράς δεν εντάσσεται στο εν λόγω πρόγραμμα.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
20. Στην με αριθμό 870/16-7-03 ερώτηση των Βουλευτών κυρίων Νικολάου Γκατζή και Δημητρίου Τσιόγκα δόθηκε με το υπ αριθμ. 50820/Β.1671/31-7-03 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της ανωτέρω ερώτησης που κατέθεσαν στη Βουλή των Ελλήνων οι Βουλευτές κύριοι Ν. Γκατζής και Τ. Τσιόγκας σε ό,τι μας αφορά, σας γνωρίζουμε τα ακόλουθα:
Με σειρά νομοθετικών ρυθμίσεων το Υπουργείο Οικονομίας και Οικονομικών από το 1998 έχει προσεγγίσει το πρόβλημα των πανωτοκίων, με πιο πρόσφατη τη διάταξη του άρθρου 42 του ν.2912/2001. Με το άρθρο 42 βελτιώθηκαν οι ρυθμίσεις του άρθρου 30 του ν.2789/2000 υπέρ των δανειοληπτών και το πρόβλημα υπερχρέωσης δανειοληπτών λόγω υψηλού πληθωρισμού και επιτοκίων αντιμετωπίσθηκε ουσιαστικά στα πλαίσια του εφικτού, με πνεύμα κοινωνικής ευαισθησίας και ευθύνης για την Εθνική Οικονομία. Πρόσθετες διευκρινίσεις για την εφαρμογή των πιο πάνω διατάξεων έχουν παρασχεθεί με την υπ?. αριθμ. 20526/Β.1083/22-6-2001 εγκύκλιο του Υπουργείου μας προς τις Τράπεζες. Το ανωτέρω νομοθετικό πλαίσιο βρίσκεται σε εφαρμογή και δεν προβλέπεται τροποποίησή του.
Επίσης σύμφωνα με την παράγραφο 8 του άρθρου 30 ν.2789/2000 όπως ισχύει, παρέχεται η ευχέρεια στους κατά κύριο επάγγελμα αγρότες να επιλέξουν με δήλωσή τους τη συνέχιση της τυχόν υφιστάμενης ρύθμισης του δανείου τους ή την υπαγωγή τους στις ρυθμίσεις οφειλών από ανατοκισμό τόκων δανείων, κρίνοντας οι ίδιοι τη διαδικασία που τους εξυπηρετεί καλύτερα.
Ο Υπουργός
Ν. ΧΡΙΣΤΟΔΟΥΛΑΚΗΣ»
21. Στην με αριθμό 871/16.7.03 ερώτηση των Βουλευτών κυρίων Σταύρου Σκοπελίτη και Σπύρου Στριφτάρη δόθηκε με το υπ? αριθμ. Γ.Π. 70456/31.7.03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στη με αριθμ. 871/16.7.03 ερώτηση που κατατέθηκε στη Βουλή από τους Βουλευτές κυρίους Σ. Σκοπελίτη και Σ. Στριφτάρη, αναφορικά με την υγειονομική κάλυψη των κατοίκων του Περάματος Λέσβου, σας γνωρίζουμε ότι η περιοχή υπάγεται στην περιοχή ευθύνης του Περιφερειακού Ιατρείου Παπάδου, από το οποίο εξυπηρετείται υγειονομικά και το οποίο αποτελεί αποκεντρωμένη μονάδα του Κέντρου Υγείας Πλωμαρίου, του Γ.Ν. Mυτιλήνης.
Επισημαίνουμε ότι, όσον αφορά την σύσταση Π.Ι στο Πέραμα, δεν εκκρεμεί εισήγηση - πρόταση από Πε.Σ.Υ.Π. Βορείου Αιγαίου - το οποίο έχει την αρμοδιότητα για την χωροταξική κατανομή των μονάδων υγείας της περιφέρειας του - στην αρμόδια υπηρεσία του Υπουργείου μας.
Ο Υπουργός
Ε. ΝΑΣΙΩΚΑΣ»
22. Στην με αριθμό 899/17.7.03 ερώτηση του Βουλευτή κ. Λευτέρη Παπανικολάου δόθηκε με το υπ? αριθμ. 50826/ΕΥΣΑΠΠ952/1.8.03 έγγραφο από τον Υφυπουργό Οικονομίας η ακόλουθη απάντηση:
«Απαντώντας στην ερώτηση με αρ. πρωτ. 899/17.07.03 του Βουλευτή κ. Λ. Παπανικολάου και σε ό,τι αφορά τις αρμοδιότητές μας, σας πληροφορούμε τα ακόλουθα:
Η Περιφέρεια Πελοποννήσου μετά από μια μακρόχρονη αναπτυξιακή προσπάθεια στο πλαίσιο της περιφερειακής πολιτικής της Ευρωπαϊκής Ένωσης επιτυγχάνει σταδιακή άνοδο του επιπέδου ανάπτυξής της και σύμφωνα με τα τελευταία επίσημα δημοσιευμένα στοιχεία της EUROSTΑΤ, το κατά κεφαλή ΑΕΠ της περιφέρειας για το έτος 2000 αντιστοιχεί στο 64% του μέσου μεγέθους της διευρυμένης Ευρώπης των 25 κρατών μελών. Σύμφωνα με την ίδια πηγή το αντίστοιχο μέγεθος της συγκεκριμένης περιφέρειας το 1995 ανέρχονταν στο 52%.
Έχοντας ως βάση τα στοιχεία της ΕΣΥΕ ο μέσος ρυθμός μεταβολής του ΑΕΠ ανά κάτοικο για την περίoδo 1996-2001 στην Περιφέρεια Πελοποννήσου ανέρχεται σε 9%, μέγεθος που ξεπερνά κατά μια περίπου ποσοστιαία μονάδα τον ρυθμό ανάπτυξης της χώρας, ο οποίος προσδιορίζεται σε 8.1 % για την συγκεκριμένη περίοδο.
Ειδικότερα σε ότι αφορά το νομό Μεσσηνίας, ο οποίος ακολουθεί το μέσο ρυθμό ανάπτυξης της χώρας για το ανωτέρω διάστημα, επισημαίνεται ότι την τελευταία διετία 2000-2001 διαπιστώνεται επιτάχυνση του ρυθμού ανάπτυξής του σε σχέση με τον αντίστοιχο ρυθμό της περιφέρειας Πελοποννήσου, γεγονός που αναμένεται να συνεχιστεί δεδομένων των ενισχύσεων του Γ΄ ΚΠΣ.
Επίσης, στο πλαίσιο της ενδιάμεσης αναθεώρησης των τομεακών και περιφερειακών προγραμμάτων στο τέλος του 2003, δίνεται η ευκαιρία για επαναξιολόγηση και ανασχεδιασμό των Ε.Π. με στόχο να διορθωθούν τυχούσες αστοχίες που έχουν διαπιστωθεί, ώστε να επιτύχουμε το μέγιστο δυνατό αναπτυξιακό αποτέλεσμα για τη χώρα και ειδικότερα την περιφέρεια Πελοποννήσου και τους νομούς που την απαρτίζουν.
Η αναπτυξιακή προσπάθεια της τρέχουσας περιόδου απεικονίζεται με λεπτομέρειες για τα επιμέρους έργα της Περιφέρειας Πελοποννήσου και των νομών της στο πλαίσιο τόσο του περιφερειακού όσο και των τομεακών προγραμμάτων ?που σύμφωνα με τις προβλεπόμενες διαδικασίες έχουν ενταχθεί για χρηματοδότηση- στο διαδίκτυο, στην ηλεκτρονική σελίδα του Υπουργείου Οικονομίας και Οικονομικών για το Κοινοτικό Πλαίσιο Στήριξης, www.hellaskps.gr.
Ο Υφυπουργός
ΧΡ. ΠΑΧΤΑΣ»
23. Στην με αριθμό 931/17.7.03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. Β-4075/1.8.03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 931/17-7-2003, που κατέθεσε στη Βουλή ο Βουλευτής κ. Σπήλιος Σπηλιωτόπουλος, σύμφωνα και με το έγγραφο αριθμ. 153285/195Α/29-7-2003 του οργανισμού Σιδηροδρόμων Ελλάδος (Ο.Σ.Ε), σας πληροφορούμε τα παρακάτω:
Στις 19-5-2003 έγινε η έναρξη των εργασιών ανακαίνισης της γραμμής Διακοφτού-Καλαβρύτων (Δ-Κ). Στο διάστημα που μεσολάβησε από τότε έχουν γίνει οι απαραίτητες προεργασίες και έχουν μεταφερθεί όλα τα απαραίτητα υλικά για την στρώση της νέας γραμμής.
Επίσης έχουν εκτελεστεί εργασίες σε τρεις μικρές γέφυρες και δύο μεταλλικές γέφυρες οι οποίες απαιτούσαν την διακοπή κυκλοφορίας των συρμών.
Εντός των ημερών αρχίζουν οι εργασίες αποξήλωσης της υπάρχουσας γραμμής και η στρώση της νέας.
Η ολοκλήρωση του έργου «Αναβάθμιση της γραμμής Διακοφτού - Καλαβρύτων», προϋπολογισμού 9,54 εκ. ευρώ (3,25 δις δρχ.) προβλέπεται τον Απρίλιο του 2004.
Ο Υπουργός
ΧΡΙΣΤΟΣ ΒΕΡΕΛΗΣ»
24. Στην με αριθμό 974/18.7.03 ερώτηση του Βουλευτή κ. Λευτέρη Παπανικολάου δόθηκε με το υπ? αριθμ. ΥΠΠΟ/Γ.Υ.Κ.Ε./77/30.7.03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ? αριθμ. 974/18.07.2003 ερώτηση του Βουλευτή κ. Λευτέρη Ι. Παπανικολάου, σας γνωρίζουμε τα εξής:
Το έργο της αποκατάστασης της οικίας της οικογένειας Ταρσούλη (στην Κορώνη) για τη στέγαση πολιτιστικών δραστηριοτήτων (αρχαιολογική συλλογή στο ισόγειο, Πινακοθήκη στον όροφο) είχε προταθεί για ένταξη από το ΥΠ.ΠΟ στο ΠΕΠ Πελοποννήσου. Όμως το ιδιοκτησιακό καθεστώς του ακινήτου -δωρεά στο Δήμο Κορώνης με τον όρο να εξακολουθεί να χρησιμοποιείται ο όροφος του ακινήτου από την οικογένεια- δεν επέτρεψε την ένταξή του στο Πρόγραμμα, αφού δεν υπήρξε συναίνεση των ιδιοκτητών για απάλειψη του σχετικού όρου.
Ωστόσο η αρμόδια Υπηρεσία του ΥΠ.ΠΟ έχει συντάξει πλήρη αρχιτεκτονική μελέτη αποκατάστασης του μνημείου.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
25. Στην με αριθμό 975/18.7.03 ερώτηση του Βουλευτή κ. Ελευθερίου Παπανικολάου δόθηκε με το υπ? αριθμ. Δ1/Α/13782/1.8.03 έγγραφο από τον Υπουργό Ανάπτυξης η ακόλουθη απάντηση:
«Απαντώντας στην ανωτέρω ερώτηση, που κατέθεσε στη Βουλή ο Βουλευτής κ. Ελευθέριος Παπανικολάου, σας διαβιβάζουμε με αριθμ. Πρωτ. 117479/29.7.03 επιστολή του διευθύνοντος συμβούλου της ΔΕΠΑ Α.Ε. η οποία καλύπτει πλήρως το θέμα»
Ο Υπουργός
Α. ΤΣΟΧΑΤΖΟΠΟΥΛΟΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
26. Στην με αριθμό 975/18.7.03 ερώτηση του Βουλευτή κ. Ελευθερίου Παπανικολάου δόθηκε με το υπ? αριθμ. 51807/ΕΥΣΑΠΠ947/1.8.03 έγγραφο από τον Υφυπουργό Οικονομίας η ακόλουθη απάντηση:
«Απαντώντας στην ερώτηση με αρ. πρωτ. 975/18.07.03 του Βουλευτή κ. Λ. Παπανικολάου και σε ό,τι αφορά τις αρμοδιότητές μας, σας πληροφορούμε τα ακόλουθα:
1. Όπως ήδη σας έχουμε ενημερώσει με την προηγούμενη σχετική απάντησή μας στην ερώτησή που υποβάλατε με αρ πρωτ.899/17.07.03, στο πλαίσιο της ενδιάμεσης αναθεώρησης των τομεακών και περιφερειακών προγραμμάτων στο τέλος του 2003, προβλέπεται επαναξιολόγηση και ανασχεδιασμός με στόχο την ενίσχυση των προτεραιοτήτων των περιφερειών , και με σκοπό τη μεγιστοποίηση του αναπτυξιακού αποτελέσματος.
2. Η στήριξη του αγροτικού χώρου στην Μεσσηνία, σύμφωνα με το ισχύον πλαίσιο, επιτυγχάνεται μέσω των ειδικών Ολοκληρωμένων Προγραμμάτων Ανάπτυξης του Αγροτικού Χώρου τα οποία χρηματοδοτούνται. από το Επιχειρησιακό Πρόγραμμα του Υπουργείου Γεωργίας και το ΠΕΠ Πελοποννήσου. Τα ανωτέρω προγράμματα αφορούν επενδύσεις σε δημόσιου και ιδιωτικού χαρακτήρα σε συγκεκριμένες περιοχές που περιλαμβάνουν τους Δήμους Αβίας και Λεύκτρων (Υπ. Γεωργίας) και τους Δήμους Αυλώνας, Δωρίoυ, Ανδανίας, Αετού, Είρας, Αριστομένης, Παπαφλέσσα, Ιθώμης, Βουφράδων καθώς και τις Κοινότητες Τριπύλλας και Τρικόρφου. Για τις περιοχές αυτές έχουν εκπονηθεί επιχειρησιακά σχέδια και έχει πραγματοποιηθεί εκτεταμένη διαβούλευση με τους τοπικούς φορείς και πληθυσμό προκειμένου να επιτευχθεί η ολοκληρωμένη και βιώσιμη ανάπτυξης στις περιοχές αυτές.
Ταυτόχρονα μέσα από άλλα μέτρα του ?ξονα 2 του ΠΕΠ Πελοποννήσου και το ΕΠΑΥ του Υπ. Γεωργίας ενισχύονται τόσο οι υποδομές για την στήριξη της γεωργίας. (βοσκότοποι, αρδευτικά αγροτικός εξηλεκτρισμός κ.λπ.) όσο και ιδιωτικές επενδύσεις (σχέδια βελτίωσης, ενίσχυση επιχειρήσεων μεταποίησης κ.λ.π.). Παραδείγματα αποτελούν, ο «Ταμιευτήρας Λαγκούβαρδου» για το οποίο εκπονεί τις μελέτες το Υπ. Γεωργίας καθώς και το «Χαμηλό Φράγμα Λεκάνης Φιλιατρινών Ν. Μεσσηνίας» για το οποίο εκπονεί τις μελέτες η Περιφέρεια Πελοποννήσου. Παράλληλα, δημιουργήθηκαν και θα συνεχίσουν να δημιουργούνται δομές όπως Βοήθεια στο Σπίτι σε αγροτικές περιοχές του Νομού.
Στο πλαίσιο του ΠΕΠ Πελοποννήσου και ειδικότερα του Μέτρου 2.1.6. Εφαρμογή Καινοτόμων Δράσεων στην Αγροτική Παραγωγή» προβλέπεται η ενίσχυση προώθησης και εμπορίας των αγροτικών προϊόντων ποιότητας καθώς και η πιστοποίηση των παραγόμενων προϊόντων. Το Μέτρο βρίσκεται σε διαδικασία προκήρυξης και οι αρμόδιοι φορείς καθώς και επιχειρήσεις μεταποίησης και πρωτογενούς παραγωγής μπορούν να υποβάλλουν προτάσεις στη Δ/νση Γεωργικής Ανάπτυξης της Περιφέρειας.
3. Η ένταξη των έργων στα Επιχειρησιακά Προγράμματα του ΚΠΣ 2006-2006 γίνεται με προκαθορισμένες διαδικασίες με βάση το δημοκρατικό προγραμματισμό. Έτσι σύμφωνα με τον προγραμματισμό της η αρμόδια Διαχειριστική Αρχή του Προγράμματος προβαίνει σε σταδιακή εξειδίκευση του Συμπληρώματος Προγραμματισμού, ακολουθώντας την προβλεπόμενη δημοσιοποίηση και προκήρυξη των μέτρων αυτού. Προκειμένου δε να ενταχθεί το έργο στο εκάστοτε Πρόγραμμα, πρέπει να προταθεί στη Διαχειριστική Αρχή, αφού έχει περάσει τις διαδικασίες έγκρισης από το Περιφερειακό Συμβούλιο συνοδευόμενο από αντίστοιχο Τεχνικό Δελτίο Έργου. Η ανωτέρω. υπηρεσία μετά από τους προβλεπόμενους σχετικούς ελέγχους για τη φύση και το είδος, τη συμβατότητα, την πληρότητα, την ωριμότητα και τη σκοπιμότητα των προτεινόμενων έργων και υποέργων, προτείνει στον αρμόδιο Γενικό Γραμματέα την ένταξή τους στο Επιχειρησιακό Πρόγραμμα.
Ο Υφυπουργός
ΧΡ. Αστ. ΠΑΧΤΑΣ»
27. Στην με αριθμό 976/18.7.03 ερώτηση του Βουλευτή κ. Ελευθερίου Παπανικολάου δόθηκε με το υπ? αριθμ. 51810΄/Β1722/31.7.03 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της ανωτέρω ερώτησης που κατέθεσε στη Βουλή των Ελλήνων ο Βουλευτής κ. Λ. Παπανικολάου σε ό,τι μας αφορά, σας γνωρίζουμε τα ακόλουθα :
Το Υπουργείο Οικονομίας και Οικονομικών είναι αρμόδιο για την αποζημίωση πληγεισών επιχειρήσεων σε περίπτωση φυσικών καταστροφών κατ' εφαρμογή του άρθρου 36 του Ν.2459/97, με έκδοση Κοινής Υπουργικής Απόφασης των Υπουργών Οικονομίας και Οικονομικών, Ανάπτυξης και ΠΕΧΩΔΕ.
Για την έκδοση της ανωτέρω Απόφασης, απαραίτητες προϋποθέσεις είναι:
α) Η οριοθέτηση και ο χαρακτηρισμός της περιοχής ως θεομηνιόπληκτης από το ΥΠΕΧΩΔΕ με έκδοση σχετικής Κ.Υ.Α των Υπουργών ΠΕΧΩΔΕ, Οικονομίας και Οικονομικών, Εσωτερικών και Δημόσιας Διοίκησης και Αποκέντρωσης και β) λεπτομερείς καταστάσεις καταγραφής ζημιών των επιχειρήσεων από τη Νομαρχιακή Αυτοδιοίκηση που θα πρέπει να βρίσκονται στην οριοθετημένη περιοχή.
Σημειώνεται ότι το θεσμικό πλαίσιο που διέπει την διαδικασία οριοθέτησης μιας περιοχής ισχύει γιε σεισμούς, πλημμύρες, πυρκαγιές και κατολισθήσεις (άρθρο 10 το ν. 2576/1998 και εγκύκλιο του ΥΠΕΧΩΔΕ αριθμ. 938/ΑΖ11/15-4-1998).Η θεομηνία «ανεμοθύελλα» είναι εκτός του υφισταμένου θεσμικού πλαισίου και ως εκ τούτου δεν πληρούνται οι προϋποθέσεις έκδοσης Υπουργικής Απόφασης για αποζημίωση των εν λόγω επιχειρήσεων.
Ο Υπουργός
Ν. ΧΡΙΣΤΟΔΟΥΛΑΚΗΣ»
28. Στην με αριθμό 1009/21.7.03 ερώτηση του Βουλευτή κ. Ανέστη Αγγελή δόθηκε με το υπ αριθμ. 71208/31.7.03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 1009/21.7.03 ερώτηση που κατατέθηκε στη Βουλή από το Βουλευτή κ. Α. Αγγελή, σχετικά με κρούσματα άνθρακα στα ζώα, σας γνωρίζουμε ότι αρμόδιο για να απαντήσει είναι το συνερωτώμενο Υπουργείο Γεωργίας.
Το Υπουργείο Υγείας και Πρόνοιας έχει εντάξει τον άνθρακα στα υποχρεωτικά δηλούμενα λοιμώδη νοσήματα και συνεργάζεται με τα συναρμόδια Υπουργεία ώστε να προστατεύεται αποτελεσματικά η δημόσια υγεία.
Ο Υφυπουργός
Ε. ΝΑΣΙΩΚΑΣ»
29. Στην με αριθμό 1016/21.7.03 ερώτηση του Βουλευτή κ. Νικόλαου Νικολόπουλου δόθηκε με το υπ? αριθμ. 51835/1.8.03 έγγραφο από τον Υφυπουργό Οικονομίας η ακόλουθη απάντηση:
«Σε απάντηση του υπ' αριθμ. 1016/21-7-2003 εγγράφου σας με το οποίο κοινοποιείται ερώτηση του Βουλευτή κ. Ν. Ι. Νικολόπουλου, σας γνωρίζουμε τα εξής:
1. Όπως είχε αναφερθεί και στο υπ' αριθμ. 40470/10-12-2001 έγγραφό μας για τις δαπάνες αποζημιώσεων των γνωμοδοτικών επιτροπών και οργάνων ελέγχου Κεντρικών, Περιφερειακών και Νομαρχιακών, που προβλέπονται στους ν. 1116/81, 1262/82, 1682/87, 1892/90 και 2601/98 είχαν καταβληθεί, από το 1992 έως και το 2000, ποσά ύψους εννιακοσίων τριάντα τεσσάρων (934) εκατομμυρίων δρχ.
Τα σχετικά ποσά κατανέμονται στις Υπηρεσίες εφαρμογής των Αναπτυξιακών νόμων για την κάλυψη των πραγματικών αναγκών λειτουργίας των απολογιστικά. Κατ? επέκταση ο αριθμός των ελέγχων και επανελέγχων εξαρτάται από τις πραγματικές ανάγκες ομαλής και αποτελεσματικής λειτουργίας των αρμόδιων Υπηρεσιών και όχι από το ποσό της πίστωσης η οποία σε κάθε περίπτωση είναι επαρκής.
2. Οι αρμόδιες υπηρεσίες (Κεντρική Υπηρεσία του Υπουργείου Οικονομίας και Οικονομικών, Περιφερειακές Διευθύνσεις) προβαίνουν στην διενέργεια τακτικών ελέγχων όλων των επενδύσεων που υπάγονται στο εκάστοτε καθεστώς κινήτρων, καθ? όλη τη διάρκεια υλοποίησης των και μέχρι την έναρξη της παραγωγικής λειτουργίας των, για τη διαπίστωση της τήρησης των όρων των εγκριτικών αποφάσεων, απαραίτητης προϋπόθεσης για την εκταμίευση των προβλεπόμενων δόσεων της επιχορήγησης.
Οι συστηματικοί έλεγχοι ωστόσο μετά την πιστοποίηση της ολοκλήρωσης όλων των επενδύσεων που έχουν υπαχθεί στις διατάξεις των αναπτυξιακών νόμων είναι αδύνατοι λόγω του μεγάλου αριθμού των επιχειρήσεων που πρέπει να ελέγχονται κάθε φορά και για το χρονικό διάστημα δεκαετίας ή πενταετίας από την πιστοποίηση της ολοκλήρωσης των.
Για τον έλεγχο της τήρησης των υποχρεώσεων που απορρέουν από τους όρους των αποφάσεων υπαγωγής και των διατάξεων των παραπάνω αναπτυξιακών νόμων πραγματοποιούνται δειγματοληπτικά ή κατά περίπτωση επανέλεγχοι με αφορμή διάφορα γεγονότα (καταγγελίες, εξέταση αιτημάτων κλπ. ), και εφόσον διαπιστωθούν παραβάσεις επιβάλλονται οι προβλεπόμενες κυρώσεις. Αντίστοιχους ελέγχους πραγματοποιεί και το Σώμα Δίωξης Οικονομικού Εγκλήματος (Σ.Δ.Ο.Ε).
Ο Υφυπουργός
ΧΡΗΣΤΟΣ ΠΑΧΤΑΣ»
30. Στην με αριθμό 1019/21-7-03 ερώτηση του Βουλευτή κ. Νίκου Νικολόπουλου δόθηκε με το υπ? αριθμ.51841/Ε.Υ.Σ. 4737/1-8-03 έγγραφο από τον Υφυπουργό Οικονομίας η ακόλουθη απάντηση:
«Σε απάντηση της παραπάνω ερώτησης, σας γνωρίζουμε τα ακόλουθα:
Στην παρούσα φάση ολοκληρώνεται από τις αρμόδιες ανά Περιφέρεια ΔΙΣΑ η διαδικασία επεξεργασίας των επενδυτικών προτάσεων που διαβιβάστηκαν από τους φορείς υποστήριξης (πιστωτικά ιδρύματα) μετά από σχετική αξιολόγηση, καθώς επίσης η εγκριτική διαδικασία σχετικά με την υπαγωγή των επενδυτικών προτάσεων αυτών. Με την οριστικοποίηση. της παραπάνω διαδικασίας θα ανακοινωθεί ο τελικός αριθμός των επενδυτικών προτάσεων για τις οποίες θα εκδοθεί από την κάθε Περιφέρεια σχετική απόφαση υπαγωγής τους, καθώς και της κατανομής τους στις αντίστοιχες θεματικές ενότητες μεταποίησης και τουρισμού και τα ποσά που πρόκειται να εκταμιευθούν για την ενίσχυση των επενδυτικών προτάσεων, ανά Μέτρο και Περιφέρεια.
Υπογραμμίζεται όμως, ότι με βάση τα στοιχεία που θα προκύψουν από την αξιολόγηση των αποτελεσμάτων και μετά την αποτίμηση της εμπειρίας του πρώτου κύκλου και την ολοκλήρωση της διαδικασίας αξιολόγησης και υπαγωγής των επενδυτικών προτάσεων που έχουν υποβληθεί στο πλαίσιο της προκήρυξης που αφορά τον κύκλο αυτό, θα εξαχθούν τα κατάλληλα συμπεράσματα να ακολουθήσει δεύτερος κύκλος στον οποίο θα συμπεριληφθούν πιθανές αναγκαίες προσαρμογές, όπου αυτό κρίνεται απαραίτητο με γνώμονα, την ενθάρρυνση των ενδιαφερομένων επιχειρηματιών για την υποβολή των αιτήσεων και τη διευκόλυνσή τους στις σχετικέ διαδικασίες.
Ο Υφυπουργός
ΧΡΗΣΤΟΣ Αστ. ΠΑΧΤΑΣ»
31. Στην με αριθμό 1069/22-7-03 ερώτηση του Βουλευτή κ. Ελευθερίου Παπανικολάου δόθηκε με το υπ? αριθμ.51921 Β. 1724/31-7-03 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της ανωτέρω ερώτησης που κατέθεσε στη Βουλή των Ελλήνων ο Βουλευτής κ. Λ. Παπανικολάου σας γνωρίζουμε τα ακόλουθα:
Με σειρά νομοθετικών ρυθμίσεων το Υπουργείο Οικονομίας και Οικονομικών από το 1998 έχει προσεγγίσει το πρόβλημα των πανωτοκίων, με πιο πρόσφατη τη διάταξη του άρθρου 42 του ν. 2912/2001. Με το άρθρο 42 βελτιώθηκαν οι ρυθμίσεις του άρθρου 30 του ν. 2789/2000 υπέρ των δανειοληπτών και το πρόβλημα υπερχρέωσης δανειοληπτών λόγω υψηλού πληθωρισμού και επιτοκίων αντιμετωπίσθηκε ουσιαστικά στα πλαίσια του εφικτού, με πνεύμα κοινωνικής ευαισθησίας και ευθύνης για την Εθνική Οικονομία. Πρόσθετες διευκρινίσεις για την εφαρμογή των πιο πάνω διατάξεων έχουν παρασχεθεί με την υπ' αριθμ. 20526/Β.1083/22-6-2001 εγκύκλιο του Υπουργείου μας προς τις Τράπεζες. Το ανωτέρω νομοθετικό πλαίσιο βρίσκεται σε εφαρμογή και δεν προβλέπεται τροποποίησή του.
Επίσης σύμφωνα με την παράγραφο 8 του άρθρου 30 ν. 2789/2000 όπως ισχύει, παρέχεται η ευχέρεια στους κατά κύριο επάγγελμα αγρότες να επιλέξουν με δήλωσή τους τη συνέχιση της τυχόν υφιστάμενης ρύθμισης του δανείου τους ή την υπαγωγή τους στις ρυθμίσεις οφειλών από ανατοκισμό τόκων δανείων, κρίνοντας οι ίδιοι τη διαδικασία που τους εξυπηρετεί καλύτερα.
Ο Υπουργός
ΝΙΚΟΣ ΧΡΙΣΤΟΔΟΥΛΑΚΗΣ»
32. Στην με αριθμό 1288/25-7-03 ερώτηση των Βουλευτών κυρίων Αλεξάνδρου Κοντού και Ευριπίδη Στυλιανίδη δόθηκε με το υπ? αριθμ. 53331/1-8-03 έγγραφο από τον Υφυπουργό Οικονομίας η ακόλουθη απάντηση:
«Σε απάντηση του υπ' αριθμ. 1288/25-7-03 εγγράφου σας με το οποίο κοινοποιείται ερώτηση των Βουλευτών κυρίων Αλ. Κοντού και Ευρ. Στυλιανίδη, σας γνωρίζουμε τα εξής:
Για τις βελτιώσεις στο καθεστώς κινήτρων του Ν. 2601/98 αξιολογούνται όλες οι προτάσεις και λαμβάνονται υπόψη η εμπειρία από την λειτουργία και αποτελεσματικότητα των προηγούμενων αναπτυξιακών νόμων, τα δεδομένα της νέας οικονομικής πραγματικότητας, οι δυνατότητες της δημοσιονομικής πολιτικής καθώς οι κατευθυντήριες οδηγίες, κανονισμοί και περιορισμοί για τις κρατικές ενισχύσεις της Ευρωπαϊκής Ένωσης.
Παράλληλα βρίσκεται σε εξέλιξη ένας γόνιμος διάλογος με τους εκπροσώπους των παραγωγικών τάξεων και λοιπών φορέων, προκειμένου το σχετικό νομοσχέδιο να έχει την ευρύτερη δυνατή αποδοχή.
Ο Υφυπουργός
ΧΡΗΣΤΟΣ Αστ. ΠΑΧΤΑΣ»
33. Στην με αριθμό 11081/17-6-03 ερώτηση της Βουλευτού κ. Παρθένας Φουντουκίδου δόθηκε με το υπ? αριθμ. Γ.Π. 59860/30-7-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αριθμ.11081/17-6-2003 ερώτηση που κατατέθηκε στη Βουλή από την Βουλευτή κ. Π. Φουντουκίδου με θέμα « προβλήματα νεφροπαθών Γιαννιτσών», σας πληροφορούμε τα εξής:
1. Έχει εξεταστεί γενικότερα, η δυνατότητα δημιουργίας και λειτουργίας Μονάδων Αιμοκάθαρσης βάσει της αριθ. Α2γ/288/87 (ΦΕΚ.107/τ.Β΄/9-3-1987) Υπουργικής Απόφασης, φωτοαντίγραφο της οποία σας αποστέλλουμε συνημμένα.
2. Ο Οργανισμός Περίθαλψης Ασφαλισμένων του Δημοσίου ( ΟΠΑΔ) ξεκίνησε την λειτουργία του από 1/1/2003 , αναλαμβάνοντας τις αρμοδιότητες που αφορούν την Περίθαλψη των ασφαλισμένων του Δημοσίου από τις Νομαρχιακές Αυτοδιοικήσεις της χώρας.
Καταβλήθηκαν προσπάθειες για την εξομάλυνση των διαδικασιών εκκαθάρισης των δαπανών και ήδη έχουν εξαλειφθεί τα όποια προβλήματα παρουσιάσθηκαν κατά το μεταβατικό στάδιο στο σύνολο της χώρας.
Ο ΟΠΑΔ, επεξεργάζεται παράλληλα νέο κανονισμό παροχών για τους ασφαλισμένους του, ο οποίος μεταξύ των άλλων ρυθμίζει και μια σειρά θεμάτων, που αφορούν νεφροπαθείς ασφαλισμένους του Δημοσίου και ειδικότερα την κατά προτεραιότητα εκκαθάριση των δαπανών, που αφορούν την συγκεκριμένη κατηγορία ασφαλισμένων.
Ο Υφυπουργός
ΕΚΤ. ΝΑΣΙΩΚΑΣ»
34. Στην με αριθμό 11135/18-6-03 ερώτηση του Βουλευτή κ. Παναγιώτη Μελά δόθηκε με το υπ? αριθμ. Γ.Π. 59893/30-7-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 11135/18-6-2003 ερώτηση που κατατέθηκε στη Βουλή από το Βουλευτή κ. Π. Μελά με «Δαπάνες του Υπουργείου Υγείας και Πρόνοιας που απερρίφθησαν από το Ελεγκτικό Συνέδριο», σας γνωρίζουμε τα εξής:
Το Υπουργείο κατόπιν προσεκτικής μελέτης Ετήσιας Έκθεσης του Ελεγκτικού Συνεδρίου για το έτος 2001, που αναφέρεται στην οικονομική διαχείριση των πιστώσεων του Υπουργείου Υγείας και Πρόνοιας, επικοινώνησε με τους φορείς που αναφέρονται σε αυτήν και ζήτησε τις παρατηρήσεις τους επί των θεμάτων της οικονομικής διαχείρισης που τους αφορούσαν.
Στις απαντήσεις που συλλέξαμε από τους προαναφερθέντες φορείς διευκρινιζόταν σε απόλυτο αριθμό ο τρόπος κάλυψης της κάθε δαπάνης, η οποία είχε απoρριφθεί από τις αρμόδιες υπηρεσίες του Ελεγκτικού Συνεδρίου.
Σχετικά με τις οφειλές των Νοσοκομείων, παρουσιάζεται σχετική καθυστέρηση σε ότι αφορά στην εξόφληση πληρωμής των προμηθευτών τους, διότι δεν εισπράττουν εγκαίρως τις απαιτήσεις των νοσηλίων από τα Ασφαλιστικά Ταμεία, με αποτέλεσμα να στερούνται ρευστότητας.
Σημειώνεται ότι τα Νοσοκομεία καλύπτουν το μεγαλύτερο μέρος των λειτουργικών τους δαπανών από ίδια έξοδα. Για την εξασφάλιση της έγκαιρης είσπραξης των απαιτήσεων των νοσηλίων από τα Ασφαλιστικά Ταμεία, από 8-5-2003 ισχύει, με βάση την παρ. 4 του άρθρου 9 του Ν. 3144/2003 (ΦΕΚ 111Α /8-5-03), η πληρωμή του 90% εντός τριών μηνών από την κατάθεση των σχετικών δικαιολογητικών από τα Νοσοκομεία προς τα Ασφαλιστικά Ταμεία, που υπάγονται στο Υπουργείο Εργασίας και Κοινωνικών Ασφαλίσεων.
Στα πλαίσια αυτά καταβάλλεται από τα Νοσοκομεία κάθε δυνατή προσπάθεια για την εξόφληση των προμηθευτών εντός τριμήνου.
Ο Υφυπουργός
Ε. ΝΑΣΙΩΚΑΣ»
35. Στην με αριθμό 848/16-7-03 ερώτηση του Βουλευτή κ. Νικολάου Νικολόπουλου δόθηκε με το υπ? αριθμ. ΥΠΠΟ/Γ.Υ./Κ.Ε./66/21-7-03. έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 848/16.07.2003 ερώτηση του Βουλευτή κ. Νικόλαου Νικολόπουλου. σας γνωρίζουμε τα εξής:
Οι Παραολυμπιακοί Αγώνες του 2004 είναι ένα γεγονός εξίσου σημαντικό με αυτό των Ολυμπιακών Αγώνων. Η διοργάνωση των Παραολυμπιακών Αγώνων αποτελεί μια μεγάλη πρόκληση για την Ελληνική Κυβέρνηση και για όλους τους άμεσα εμπλεκόμενους φορείς.
Η τέλεση των Ολυμπιακών και Παραολυμπιακών Αγώνων στην Αθήνα το 2004, οδήγησε στην ανάγκη της άμεσης βελτίωσης των υποδομών και στη δημιουργία περιβάλλοντος ασφαλούς, φιλικού και προσβάσιμου για όλα τα άτομα με αναπηρίες. Το Υπουργείο Πολιτισμού δρομολόγησε σειρά νομοθετικών ρυθμίσεων για τη βελτίωση της προσβασιμότητας. Χαρακτηριστικά αναφέρεται η ρύθμιση ώστε τα κτήρια που στεγάζουν νομικά πρόσωπα δημοσίου και ιδιωτικού δικαίου, τις τράπεζες κλπ, να γίνουν προσβάσιμα μέχρι 31/12/2003 (Ν. 3057/2002).
Η νέα Εθνική Αθλητική Ομοσπονδία Ατόμων με Αναπηρίες και η συγκρότηση της νέας Ελληνικής Παραολυμπιακής Επιτροπής ως Νομικό Πρόσωπο Ιδιωτικού Δικαίου αποτελούν πλέον το νέο θεσμικό πλαίσιο του Ελληνικού Παραολυμπιακού Κινήματος. Ταυτόχρονα, ενισχύεται και υποστηρίζεται η προετοιμασία των Ελλήνων αθλητών και αθλητριών με αναπηρίες που θα συγκροτήσουν την Παραολυμπιακή Ομάδα.
Σύμφωνα με στοιχεία που προκύπτουν από το συμβόλαιο μεταξύ της Διεθνούς Παραολυμπιακής Επιτροπής και της ΟΕΟΑ «Αθήνα 2004», η Αθήνα πρέπει να είναι έτοιμη να υποδεχθεί 4.000 αθλητές με αναπηρίες (από τους οποίους περίπου 1.800 θα είναι χρήστες αμαξιδίων), 2.000 συνοδούς, περίπου 3.000 εκπροσώπους ΜΜΕ για την κάλυψη των Αγώνων και 2.500 μέλη της Παραολυμπιακής Οικογένειας.
Η ανάληψη της υποχρέωσης τέλεσης των Ολυμπιακών και Παραολυμπιακών Αγώνων σε συνδυασμό με την υποχρέωση της Ελληνικής Πολιτείας για την παροχή ίσων ευκαιριών σε όλα τα άτομα, ανεξαρτήτως φυλής, θρησκείας, φυσικής και οικονομικής κατάστασης - υποχρέωσης που απορρέει και από το Σύνταγμα της Ελλάδας αλλά και από διεθνείς συμβάσεις και κανονισμούς που έχει κυρώσει η Βουλή των Ελλήνων, οδηγεί στην ανάγκη άμεσης βελτίωσης των υποδομών και της δημιουργίας ασφαλούς, φιλικού και προσβάσιμου περιβάλλοντος για όλα τα άτομα είτε πρόκειται για επισκέπτες είτε για πολίτες αυτής της χώρας.
Οι αθλητές με αναπηρίες τοποθετούνται ισότιμα στο συνολικό αθλητικό γίγνεσθαι έτσιώστε να θεωρούνται «κορυφαίοι αθλητές» και όχι απλώς «πρωταθλητές της ζωής».
Αν και βασική μέριμνα είναι η εξασφάλιση της προσβασιμότητας και λειτουργικότητας των Ολυμπιακών αθλητικών πόλεων που θα φιλοξενήσουν Παραολυμπιακά αθλήματα, το πεδίο εφαρμογής των παρεμβάσεων και δράσεων επεκτείνονται σε περιοχές ή χώρους που έμμεσα ή άμεσα συνδέονται με τους Ολυμπιακούς και Παραολυμπιακούς Αγώνες.
Προκειμένου να εξασφαλιστεί η προσβασιμότητα, δημιουργείται δίκτυο Παραολυμπιακών αθλητικών πόλεων που παρακολουθεί και αξιοποιεί τα αντίστοιχο δίκτυο των Ολυμπιακών αθλητικών πόλεων.
Οι νέοι αθλητικοί και μη χώροι και εγκαταστάσεις για τους Ολυμπιακούς και Παραολυμπιακούς Αγώνες του 2004 κατασκευάζονται και ολοκληρώνονται σύμφωνα με τις γενικές και εξειδικευμένες προδιαγραφές πρόσβασης, λειτουργίας και άθλησης για άτομα με αναπηρίες.
Το Ολυμπιακό - Παραολυμπιακό Χωριό κατασκευάζονται σύμφωνα με τις γενικές και εξειδικευμένες προδιαγραφές πρόσβασης, λειτουργίας και άθλησης για άτομα με αναπηρίες.
Με το νόμο 3057/2002 του Υπουργείου Πολιτισμού ρυθμίζεται η διαμονή των σκύλων συνοδών τυφλών ατόμων στους χώρους της Ολυμπιακής και Παραολυμπιακής διοργάνωσης.
Δημιουργείται, για πρώτη φορά στην Ελλάδα, δίκτυο προπονητικών χώρων για τα Παραολυμπιακά αθλήματα δημιουργώντας έτσι κατάλληλες συνθήκες άθλησης και προετοιμασίας σε αθλητές με αναπηρίες.
Δημιουργείται Προπονητικό Κέντρο Ειδικού Αθλητισμού στο Δήμο Θερμαϊκού. Ανακαινίζονται με τις γενικές και εξειδικευμένες προδιαγραφές πρόσβασης λειτουργίας και άθλησης για άτομα με αναπηρίες οι υπάρχοντες αθλητικοί χώροι και προπονητήρια που θα χρησιμοποιηθούν για τους Παραολυμπιακούς Αγώνες του 2004.
Αξιοποιούνται οι λειτουργικοί χώροι του Εθνικού Ιδρύματος Αποκατάστασης Αναπήρων και κατασκευάζονται προπονητικές εγκαταστάσεις εντός αυτού για την παροχή κατάλληλων συνθηκών προπόνησης και προετοιμασίας των Ελλήνων αθλητών και αθλητριών με αναπηρίες.
Σε ό,τι αφορά στο θέμα «φιλοξενία», σημειώνεται ότι εξασφαλίζεται το αναγκαίο ποσοστό προσβάσιμων δωματίων σε όλες τις κατηγορίες δωματίων και εφαρμόζεται σύστημα ελέγχου για τα νέα ή ανακατασκευαζόμενα ξενοδοχεία.
Σύμφωνα με τις ρυθμίσεις του νόμου 3057/2002 του Υπουργείου Πολιτισμού, η διαμόρφωση προσβάσιμων δωματίων για τα άτομα με αναπηρίες τίθεται ως προϋπόθεση για την υπαγωγή των ξενοδοχείων στα κίνητρα του αναπτυξιακού νόμου.
Σχετικά με τις Μεταφορές, επισημαίνεται ότι το 2004 η πόλη της Αθήνας θα διαθέτει ένα από τα πλέον προσβάσιμα μεταφορικά συστήματα. Έχουν καταγραφεί όλα τα αναγκαία έργα και οι παρεμβάσεις και ήδη εφαρμόζονται οι ειδικές δράσεις ενώ το ΜΕΤΡΟ, το ΤΡΑΜ και ο Προαστιακός Σιδηρόδρομος είναι απολύτως προσβάσιμα για όλα τα εμποδιζόμενα άτομα.
Ταυτόχρονα, υλοποιούνται έργα αναβάθμισης των σταθμών ΗΣΑΠ με στόχο την εξασφάλιση της προσβασιμότητας των ατόμων με αναπηρίες.
Ακόμα, δρομολογούνται ειδικά έργα στις στάσεις των Μέσων Μαζικής Μεταφοράς και στους επιβατικούς σταθμούς που εξασφαλίζουν τη δυνατότητα χρήσης των ΜΜΜ από άτομα με αναπηρίες.
Ειδική μέριμνα λαμβάνεται για την εξασφάλιση της προσβασιμότητας για άτομα με αναπηρίες σύμφωνα με τις σχετικές ρυθμίσεις του νόμου 3057/2002 του Υπουργείου Πολιτισμού:
Τα κτήρια που στεγάζουν νομικά πρόσωπα δημοσίου και ιδιωτικού δικαίου, ΟΤΑ α΄ και β΄ βαθμίδας, κοινωφελείς οργανισμούς, τράπεζες κλπ, πρέπει να γίνουν προσβάσιμα μέχρι τις 31/12/2003. Εάν η ανωτέρω προθεσμία δεν τηρηθεί, επιβάλλονται αυστηρά μηνιαία πρόστιμα.
Η προσβασιμότητα εξασφαλίζεται:
Στις ευρύτερες περιοχές των Ολυμπιακών και Παραολυμπιακών πόλων:
ΟΑΚΑ
Ελληνικό
Φάληρο
Νίκαια
?νω Λιόσια
Γαλάτσι κα
Σε επιλεγμένες περιοχές συνάθροισης κοινού:
Ολυμπιακές Αναπλάσεις
Ενοποίηση Αρχαιολογικών Χώρων
Σύνταγμα
Ζάππειο κα
Σε επιλεγμένους οδικούς άξονες.
Στο Υπουργείο Πολιτισμού δημιουργήθηκε Γραφείο Προσβασιμότητας με σκοπό τη βελτίωση της προσβασιμότητας και λειτουργικότητας των κύριων πολιτιστικών και αρχαιολογικών χώρων και Μουσείων και εξειδικεύονται τα αναγκαία έργα.
Έχουν καταγραφεί και υλοποιούνται αναγκαίες δράσεις για τη βελτίωση της προσβασιμότητας και λειτουργικότητας των κύριων πολιτιστικών και αρχαιολογικών χώρων και Μουσείων.
Τέλος, σημειώνεται ότι εξασφαλίζονται οι γενικές και εξειδικευμένες προδιαγραφές πρόσβασης, λειτουργίας και άθλησης για άτομα με αναπηρίες στα υποπρογράμματα του «Ελλάδα 2004».
Έργα υποδομής στις Ολυμπιακές Πόλεις.
Έργα υποδομής και ανάπλασης των πυλών εισόδου της χώρας
Δίκτυο προπονητηρίων σε ολόκληρη τη χώρα
Πρόγραμμα δράσης για την Αρχαία Ολυμπία.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
36. Στην με αριθμό 830/15-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. Β-4034/29-7-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 830/15-7-03 που κατέθεσε στη Βουλή ο Βουλευτής κ.. Kων/νος Τσιπλάκης σχετικά με το σύστημα διαχείρισης των απορριμάτων στα ελληνικά τρένα, σας διαβιβάζουμε το αριθμ. 609043/22-7-03 σχετικό έγγραφο του Οργανισμού Σιδηροδρόμων Ελλάδος (ΟΣΕ Α.Ε):
Ο Υπουργός
ΧΡΙΣΤΟΣ ΒΕΡΕΛΗΣ»
37. Στην με αριθμό 826/15-7-03 ερώτηση του Βουλευτή κ. Βασίλεου Πάππα δόθηκε με το υπ? αριθμ. ΥΠΠΟ/Γ.Υ./Κ.Ε./64/21-7-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 826/15.07.2003 ερώτηση του Βουλευτή κ. Βασίλειου Πάππα, σας γνωρίζουμε τα εξής:
Στο Μέτρο 2.1 «Ενίσχυση υποδομών και μεγάλων επικοινωνιακών γεγονότων Σύγχρονου Πολιτισμού», δεν υποβλήθηκε πρόταση από την Ιστορική και Λαογραφική Εταιρείας Χαλκιδικής για τη δημιουργία Πολιτιστικού Κέντρου Αριστοτελικών Ερευνών και Μελέτης Αρχαίων Σταγείρων, προκειμένου να χρηματοδοτηθεί το παραπάνω έργο στο πλαίσιο του Ε.Π. «Πολιτισμός» στο Γ΄ ΚΠΣ.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
38. Στην με αριθμό 806/15-7-03 ερώτηση της Βουλευτού κ. Μ. Κόλλια Τσαρουχά δόθηκε με το υπ? αριθμ. Δ6/Φ. 38/οικ. 13444/29-7-03 έγγραφο από τον Υπουργό Ανάπτυξης η ακόλουθη απάντηση:
«Απαντώντας στην παραπάνω ερώτηση θέτουμε υπόψη σας ότι με την κοινή υπουργική απόφαση 1726/2003 «Διαδικασία προκαταρκτικής εκτίμησης και αξιολόγησης, έγκρισης περιβαλλοντικών όρων, καθώς και έγκρισης επέμβασης ή παραχώρησης δάσους ή δασικής έκτασης στα πλαίσια της έκδοσης άδειας εγκατάστασης σταθμών ηλεκτροπαραγωγής, από Ανανεώσιμες Πηγής Ενέργειας» (ΦΕΚ Β 552) επιτεύχθηκε ουσιώδης απλοποίηση της αδειοδοτικής διαδικασίας των εγκαταστάσεων ανανεώσιμης ηλεκτροπαραγωγής περιλαμβανομένων των φωτοβολταϊκών συστημάτων.
Το Επιχειρησιακό Πρόγραμμα «Ανταγωνιστικότητα» που αντλεί πόρους από το Γ΄ Κοινοτικό Πλαίσιο Στήριξης χρηματοδοτεί φωτοβολταϊκά συστήματα σε ποσοστό μέχρι 50% του επιλέξιμου κόστους. Συγκεκριμένα η δράση 2.1.3 «Οικονομικά κίνητρα μεμονωμένων ιδιωτικών ενεργειακών επενδύσεων» με συνολικό προϋπολογισμό 986,8 εκατ Ευρώ και δημόσια ενίσχυση 340,7 εκατ. Ευρώ η προκήρυξη είναι ανοικτή μέχρι 31.12.2003. Εξάλλου με την ειδικότερη δράση 6.3.2 «Έργα προώθησης καινοτόμων λύσεων στη νησιωτική χώρα» το καθεστώς ενίσχυσης της οποίας τελεί υπό έγκριση από τα αρμόδια κοινοτικά όργανα, προβλέπεται παροχή δημόσιας ενίσχυσης ύψους 55 εκατ. Ευρώ.
Η ενέργεια που παράγεται από φωτοβολταϊκά συστήματα αγοράζεται υποχρεωτικά στο μεν διασυνδεδεμένο σύστημα από το Διαχειριστή Συστήματος Μεταφοράς Ηλεκτρικής Ενέργειας Α.Ε. ενώ στα μη διασυνδεδεμένα νησιά από τη ΔΕΗ Α.Ε. σε ευνοϊκή τιμή καθοριζόμενη από τις διατάξεις των άρθρων 38 και 39 του Ν. 2773/1999 «Aπελευθέρωση της αγοράς ηλεκτρικής ενέργειας-Ρύθμιση θεμάτων ενεργειακής πολιτικής και λοιπές διατάξεις" (ΦΕΚ Α 286) που διατήρησαν το καθεστώς του άρθρου 2 του Ν. 2244/1994 «Ρύθμιση θεμάτων ηλεκτροπαραγωγής απ6 ανανεώσιμες πηγές ενέργειας και από καύσιμα και άλλες διατάξεις» (ΦΕΚ Α 168).
Ο Υπουργός
Α. ΤΣΟΧΑΤΖΟΠΟΥΛΟΣ»
39. Στην με αριθμό 814/15-7-03 ερώτηση του Βουλευτή κ. Σάββα Τσιτουρίδη δόθηκε με το υπ? αριθμ.Β-4032/29-7-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 814/15-7-03, που κατέθεσε στη Βουλή ο Βουλευτής κ. Σάββας Τσιτουρίδης, σύμφωνα και με το έγγραφο αριθμ. 160454/24-7-03 του Οργανισμού Σιδηροδρόμων Ελλάδος (Ο.Σ.Ε.), σας πληρoφορoύμε τα παρακάτω:
1. Η ΕΡΓΟΣΕ έχει εκπονήσει Μελέτες Περιβαλλοντικών Επιπτώσεων για το σύνολο σχεδόν της νέας γραμμής και έχουν εγκριθεί ή βρίσκονται υπό έγκριση οι Περιβαλλοντικοί Όροι για τα 113 από τα 129 χλμ.
Για την περιβαλλοντική αδειοδότηση της νέας γραμμής Κορίνθου - Πάτρας τηρείται η διαδικασία που προβλέπεται από τις σχετικές Οδηγίες της Ε. Ε. και την κείμενη ελληνική νομοθεσία. Αναλυτικότερα έχουν τηρηθεί και τηρούνται οι διαδικασίες που προβλέπονται από:
την Οδηγία 85/337/ΕΚ.
το N. 1650/86 περί «Προστασίας Περιβάλλοντος»
την Κοινή Υπουργική Aπόφαση (ΚΥΑ)69269/5387/1990«Κατάταξη έργων και δραστηριοτήτων και περιεχόμενο ΜΠΕ & ΕΠΜ»
την Κ.Υ.Α 75308/5812/1990 «Τρόπος ενημέρωσης κοινού».
Εγκύκλιος 37/94 «Προσωρινές προδιαγραφές για ΜΠΕ έργων οδοποιίας».
Εγκύκλιος 9196 «Περιεχόμενο φακέλου για την Προέγκριση Χωροθέτησης έργων».
Έγγραφο προς όλες τις Yπηρεσίες ΥΠΕΧΩΔΕ 90516/15-11-95 «Ρυθμίσεις διαδικασιών περιβαλλοντικής αδειοδότησης».
τις Οδηγίες 97/11 Ε.Ε. και 96/61 Ε.Ε.
τον Ν. 3010/02 περί «Εναρμόνισης N.1650/86 με τις Οδηγίες 97/11 Ε.Ε. και 96/61 Ε.Ε. κλπ.»
την ΚΥ Α 15393/2332/2002 «Κατάταξη έργων και δραστηριοτήτων».
2. Στα πλαίσια των παραπάνω οδηγιών, νόμων, αποφάσεων και εγκυκλίων, συντάσσονται Προμελέτες Περιβαλλοντικών Επιπτώσεων και Μελέτες Περιβαλλοντικών Επιπτώσεων (ΜΠΕ) για τη νέα γραμμή, οι οποίες υποβάλλονται στις αρμόδιες αρχές (ΥΠΕΧΩΔΕ) για έγκριση.
Το ΥΠΕΧΩΔΕ, αφού εξετάσει καταρχήν τις μελέτες και γίνουν τυχόν διορθώσεις ή συμπληρώσεις, τις διαβιβάζει σε άλλα συναρμόδια κατά περίπτωση υπουργεία (π.χ. Γεωργίας, Πολιτισμού), φορείς, υπηρεσίες και στα οικεία Νομαρχιακά Συμβούλια (ΝΣ), το οποία με τη διαδικασία της ΚΥΑ75308/5812/1990 δημοσιοποιούν την κατάθεση της μελέτης και καλούν όλους τους ενδιαφερόμενους να λάβουν γνώση και, αν θέλουν, να υποβάλουν ενστάσεις. Στη συνέχεια σε δημόσιες συνεδριάσεις συζητείται το θέμα και οι σχετικές γνωμοδοτήσεις των ΝΣ στέλνονται στο ΥΠΕΧΩΔΕ. Ομοίως στο ΥΠΕΧΩΔΕ στέλνονται οι γνωμοδοτήσεις και των υπόλοιπων συναρμόδιων φορέων και υπηρεσιών.
Το ΥΠΕΧΩΔΕ αξιολογεί τις γνωμοδοτήσεις και κατά περίπτωση ζητά διευκρινήσεις, πρόσθετα στοιχεία, τροποποιήσεις μελετών κλπ. Στη συνέχεια συντάσσει σχέδιο ΚΥΑ έγκρισης περιβαλλοντικών όρων, το οποίο διαβιβάζεται σε όλα τα συναρμόδια υπουργεία για έλεγχο και υπογραφή από τους υπoυργoύς. Όταν υπογραφεί από όλους τους υπουργούς το σχέδιο, η ΚΥΑ παίρνει αριθμό πρωτοκόλλου και κοινοποιείται σε όλους τους συναρμόδιους φορείς.
Κατά την οριστική μελέτη του έργο η ΕΡΓΟΣΕ λαμβάνει υπόψη τις επιταγές των περιβαλλοντικών όρων, αλλά και τις παρατηρήσεις των τοπικών φορέων, καταλήγοντας στο βέλτιστο δυνατό τελικό σχεδιασμό τόσο από τεχνική όσο και από περιβαλλοντική άποψη.
3. Όσον αφορά τις επιμέρους χωροταξικές μελέτες που έχουν εκπονηθεί από το Υ.ΠΕ.ΧΩ.ΔΕ. επισημαίνουμε τα εξής:
Η Ειδική Χωροταξική Μελέτη για τον Κορινθιακό (μελέτη Παπαγιάννη) προβλέπει διπλό έργο: Νέα γραμμή υπερύψηλων ταχυτήτων για ειδικούς επιβατικούς συρμούς τύπου TGV (με αυξημένες κατά μήκος κλίσεις που δεν είναι αποδεκτές για τους λοιπούς συρμούς) παράλληλα της Νέας Εθνικής Οδού και διατήρηση με βελτίωση της υφιστάμενης γραμμής για την εξυπηρέτηση της τοπικής και επιβατική κίνησης, ενώ τα δύο έργα θα αλληλοσυνδέονται σε αρκετά σημεία με εγκάρσιες συνδετήριες γραμμές. Οι υπάρχοντες και προβλεπόμενοι φόρτοι δεν δικαιολογούν την παράλληλη λειτουργία δύο έργων (τα αντίστοιχα παραδείγματα στην Ευρώπη είναι ελάχιστα, όπως τμήματα γραμμών στη Γαλλία και μία μόνο υπό κατασκευή γραμμή στη Γερμανία σε άξονα με τεράστια διευρωπαϊκή κίνηση, όπου ήδη λειτουργούν τουλάχιστον άλλες δύο παράλληλες διπλές γραμμές). Το εξεταζόμενο έργο στην ουσία δεν αντιβαίνει τη φιλοσοφία της μελέτης Παπαγιάννη, αφού πρόκειται στην ουσία για βελτίωση της υφιστάμενης γραμμής, ενώ τα λίγα τμήματα νέας χάραξης θα μπορούσαν να θεωρηθούν ως τμήματα της προτεινόμενης από αυτή τη μελέτη γραμμής τύπου TGV.
Η Β΄ φάση της μελέτης εκπoνήθηκε το 1993 και δεν έχει ακόμα θεσμοθετηθεί. Σύμφωνα με πρόσφατη ενημέρωσή μας από το Υ.ΠΕ.ΧΩ.ΔΕ., σχέδιο Προεδρικού Διατάγματος για τη θεσμοθέτηση των ζωνών προστασίας θα γίνει μόνον για το βόρειο τμήμα του Κορινθιακoύ Κόλπου. Το νότιο τμήμα δεν θα προωθηθεί διότι υπάρχουν έντονα προβλήματα και αντιδράσεις που δεν δύνανται να αντιμετωπισθούν στο πλαίσιο της συγκεκριμένης ειδικής χωροταξικής μελέτης, αλλά απαιτείται εκπόνηση νέας μελέτης στηριζόμενη στη νέα πολεοδομική νομοθεσία (N. 2508/97. Βιώσιμη οικιστική ανάπτυξη των πόλεων και οικισμών της χώρας).
4. Τα Χωροταξικά Σχέδια Περιφέρειας Δυτικής Ελλάδος και Πελοποννήσου (τα οποία εκπονήθηκαν την περίοδο 1997- 1999 και είναι υπό θεσμοθέτηση) αποδέχονται τις προτάσεις της ΕΡΓΟΣΕ και συγκεκριμένα για το τμήμα του σιδηροδρομικού δικτύου Κόρινθος ? Πάτρα αναφέρουν:
- Χωροταξικό Σχέδιο Περιφέρειας Δυτικής Ελλάδος:
«Μετατροπή της σιδηροδρομικής γραμμής σε διπλή γραμμή κανονικού εύρους εξοπλισμένη με σύγχρονα συστήματα σηματοδότησης και τηλεδιοίκησης, που επιτρέπει μέγιστη ταχύτητα της τάξεως των 200 χλμ/ώρα στο τμήμα ΣΚΑ - Κόρινθος - Λυκοποριά, 150 χλμ./ώρα για το τμήμα Λυκοποριά -Αίγιο και 120 χλμ./ώρα για το τμήμα Αίγιο -Πάτρα.
Σε δεύτερη φάση προβλέπεται η μετατροπή της γραμμής σε ηλεκτροδοτούμενη γραμμή υψηλών ταχυτήτων. Στην υποδομή της γραμμής αυτής είναι σκόπιμη η λειτουργία προαστιακής γραμμής Αιγίου -Πάτρας -Κάτω Αχαΐας με σύγχρονο τροχαίο υλικό».
- Χωροταξικό Σχέδιο Περιφέρειας Πελοποννήσου:
«Η συμβολή του σιδηροδρομικού δικτύου στους αναπτυξιακούς στόχους της Περιφέρειας θα πρέπει να αναζητηθεί στους τρόπους λειτουργίας της υφιστάμενης υποδομής. Η διερεύνηση των προοπτικών αφορά επανεξέταση των συχνοτήτων, επιτρεπόμενων ταχυτήτων, καθώς και η δημιουργία νέων ταχέων απ' ευθείας συνδέσεων μεταξύ των σημαντικών αστικών κέντρων της Περιφέρειας».
5. Όσον αφορά την οικονομική σκοπιμότητα και τα οφέλη του έργου, για το σύνολο του έργου της νέας διπλής γραμμής Αθήνας -Κορίνθου -Πάτρας έχει εκπονηθεί μελέτη Χρηματοοικονομικής και Κοινωνικοοικονομικής Αξιολόγησης (cost benefit analysis), η οποία έχει υποβληθεί στους αρμόδιους φορείς. Από αυτήν προκύπτει ότι με την υλoπoίηση του έργου, το οποίο περιλαμβάνεται στις κατευθυντήριες γραμμές για τα Διευρωπαϊκά Δίκτυα Μεταφορών που έχουν εγκριθεί από το Συμβούλιο και το Ευρωπαϊκό Κοινοβούλιο (Αποφ. 1629/96/ΕΕ), επιτυγχάνεται μείωση του χρόνου διαδρομής Αθήνας -Πάτρας κατά 1 ώρα και 20 λεπτά, βελτίωση των συνθηκών λειτουργίας και κυκλοφορίας των συρμών με αύξηση της χωρητικότητας της γραμμής και της αξιοπιστίας των δρομολογίων, βελτίωση των συνθηκών ασφαλείας με εγκατάσταση σύγχρονης αυτόματης σηματοδότησης και κατάργησης ισόπεδων διαβάσεων, καθώς και προσέλκυση σημαντικά μεγαλύτερου μεταφορικού έργου (τόσο επιβατικού όσο και εμπορευματικού) κυρίως από τις οδικές μεταφορές. Στα συμπεράσματα της μελέτης τονίζεται η σημαντική σκοπιμότητα του έργου, καθώς και η συμβολή του στην καλύτερη εκμετάλλευση και αξιοποίηση της σιδηροδρομικής υποδομής της χώρας, στην αύξηση του μεριδίου του σιδηροδρόμου στις μεταφορές προσώπων και αγαθών και στη βελτίωση περιβαλλοντικών, κοινωνικών και οικονομικών συνθηκών που έχουν άμεση θετική επίπτωση στην Εθνική Οικονομία και την κοινωνία εν γένει.
6. Απαντώντας τέλος στα επί μέρους θέματα που θέτει ο Βουλευτής κ. Σ. Τσιτουρίδης αναφέρουμε ότι:
- Το έργο δεν θα γίνει όλο σε επιχώματα και δεν έχει υψηλά επιχώματα σε μεγάλα μήκη παρά μόνο τοπικά για τη γεφύρωση ποταμών. Η υφιστάμενη σήμερα γραμμή σχηματίζει επίσης επιχώματα στις ίδιες θέσεις, τα οποία δεν ενοχλούν κανένα και έχουν ενταχθεί στο τοπίο.
- Όσον αφορά στις ταχύτητες που θα αναπτύσσουν οι συρμοί στη νέα γραμμή, οι ταχύτητες σχεδιασμού της λύσης που προωθείται για κατασκευή ανέρχονται σε 200 χλμ./ώρα για το τμήμα Κιάτο - Λυκοποριά, 150 χλμ./ώρα για το τμήμα Λυκοποριά -Αίγιο και 100-150 χλμ./ώρα για το τμήμα Αίγιο -Πάτρα. Μόνο τοπικά εντός των οικισμών Δερβενίου, Πλατάνου και Διακοπτού θα υπάρχει περιορισμός της ταχύτητας σε σχέση με τις παραπάνω τιμές.
-Για το τμήμα ΠΑΘΕ Κόρινθος -Πάτρα, το οποίο βρίσκεται σε φάση σχεδιασμού, υπάρχει στενή συνεργασία με τους μελετητές και τα στελέχη τόσο της ΕΡΓΟΣΕ, όσο και του ΥΠΕΧΩΔΕ μέσα από συχνές συσκέψεις και παρουσιάσεις εναλλακτικών λύσεων.
Ο Υπουργός
ΧΡΙΣΤΟΣ ΒΕΡΕΛΗΣ»
40. Στην με αριθμό 722/10-7-03 ερώτηση του Βουλευτή κ. Βασίλη Μιχαλολιάκου δόθηκε με το υπ? αριθμ. Τ/7432/30-7-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης, που κατατέθηκε στη Βουλή από τον ως άνω Βουλευτή, σας γνωρίζουμε τα ακόλουθα:
Η Ε.Τ.Α. Α.Ε. προκήρυξε ανοικτό δημόσιο διαγωνισμό, για τη συνολική αξιοποίηση των Σπηλαίων Δυρού Μάνης, μέσω εκμίσθωσης των εγκαταστάσεων σε ιδιώτες επιχειρηματίες. Σκοπός του διαγωνισμού, είναι η ανάδειξη και συντήρηση του επισκέψιμου Σπηλαίου, η πλήρης και ολοκληρωμένη προσφορά υπηρεσιών ξενάγησης στο Σπήλαιο, η αναμόρφωση των εξωτερικών χώρων, η προσφορά υπηρεσιών πολύ υψηλού επιπέδου στο Εστιατόριο και το Αναψυκτήριο, ο καθαρισμός και η οργάνωση των ακτών και η παροχή συμπληρωματικών υπηρεσιών (φωτογράφηση, πώληση αναμνηστικών κ.ο.κ.).
Οι επενδύσεις που θα γίνουν, πρόκειται να αναβαθμίσουν ριζικά όλη την περιοχή των Σπηλαίων. Απαραίτητη προϋπόθεση για την υλοποίηση του προγράμματος αυτού, είναι ο σεβασμός στο φυσικό περιβάλλον και την ιδιαιτερότητα του φυσικού αυτού μνημείου. Οι όποιες λοιπόν παρεμβάσεις, θα γίνουν με την έγκριση και υπό την επίβλεψη του Υπουργείου Πολιτισμού.
Σημειώνουμε, ότι με το Δήμο Οιτύλου, στη διοικητική περιοχή του οποίου βρίσκονται τα Σπήλαια, επετεύχθη τελικά συμφωνία, παρόλες τις αρχικές αντιδράσεις του. 'Ετσι, υπογράφηκε μνημόνιο μεταξύ της Ε.Τ.Α. Α.Ε. και του Δήμου, μέσω του οποίου καθορίζει ο ρόλος του Δήμου στην προσπάθεια ανάπτυξης των Σπηλαίων και η συμμετοχή του στα οικονομικά οφέλη, που θα προκύψουν. Επίσης, με το μνημόνιο αυτό, διασφαλίζονται και οι θέσεις εργασίας. Ο Δήμος κατανοώντας ότι η ιδιωτική πρωτοβουλία ασκεί αποτελεσματικότερη διοίκηση επιχειρηματικών μονάδων και ότι η τoπική κοινωνία θα γίνει αποδέκτης των ευεργετημάτων της ανάπτυξης, χωρίς να επιβαρυνθεί με το κόστος. των επενδύσεων, προχώρησε στην κίνηση αυτή, επιλέγοντας πιο επιτελικό ρόλο από την καθημερινή άσκηση των διοικητικών καθηκόντων. Εκτός από τα έμμεσα οφέλη, τα έσοδα του Δήμου θα είναι πολύ μεγαλύτερα από τα προβλεπόμενα σε προγενέστερες συμφωνίες, δεδομένου ότι εκτός από ποσοστό ύψους 12% επί των εσόδων, θα λαμβάνει και όλα τα δημοτικά τέλη και εισφορές, από τις εκμεταλλεύσεις των ιδιωτών στα Σπήλαια.
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
41. Στην με αριθμό 717/10-7-03 ερώτηση του Βουλευτή κ. Βασίλη Μιχαλολιάκου, δόθηκε με το υπ? αριθμ. ΥΠΠΟ/ΓΥ/ΚΕ/57/21-7-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ? αριθμ. 717/10.07.2003 ερώτηση του Βουλευτή κ. Βασίλη Μιχαλολιάκου σας γνωρίζoυμε τα εξής:
Η περιοχή της Κιάφας στην Ύδρα και ιδιαίτερα η ?νω Κιάφα ως η παλαιότερη οικοδομική φάση του οικισμού παρουσιάζει αναλογικά και τα περισσότερα πρoβλήματα συντήρησης, στερέωσης και αποκατάστασης των κτισμάτων της (ιδιαίτερα τα σημεία που διασώζουν στεγασμένα τμήματα, καμάρες ή διαβατικά).
Από πλευράς των αρμοδίων Υπηρεσιών του ΥΠ.ΠΟ. καταβάλλεται κάθε δυνατή προσπάθεια για τη διατήρηση και προστασία με κάθε τρόπο των κτισμάτων του οικισμού.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
42. Στην με αριθμό 693/10-7-03 ερώτηση του Βουλευτή κ. Θανάση Μπούρα δόθηκε με το υπ? αριθμ. 71/30-7-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σε θέματα της αρμοδιότητας μας και σύμφωνα με τα στοιχεία της Δ/νσης Οδικών Έργων Περιφέρειας Αττικής (Δ9) του ΥΠΕΧΩΔΕ και της ΔΕΣΕ Περιφέρειας Αττικής τα εξής:
Η Ε.Ο. 37 Μαλακάσα - Μαρκόπουλο Ωρωπού είναι αρμοδιότητας της Νομαρχίας Ανατολικής Αττικής και κατ' επέκταση του Υπουργείου Εσωτερικών, Δημόσιας Διοίκησης και Αποκέντρωσης παρόλο αυτά για την αποκατάσταση των ζημιών (κατολισθήσεις) το ΥΠΕΧΩΔΕ έχει διαθέσει πίστωση 1.000.000 Ευρώ με την Δ3β/0/3/32-Α/2.4.2003 Απόφαση.
Επίσης το ΥΠΕΧΩΔΕ χρηματοδότησε τη Νομαρχιακή Αυτοδιοίκηση με το ποσό των 800.000 ευρώ για επείγουσες εργασίες αποκατάστασης ζημιών στο οδικό δίκτυο αρμοδιότητάς της.
Τέλος το ΥΠΕΧΩΔΕ χρηματoδότησε και τη ΔΕΣΕ Περιφέρειας Αττικής με το ποσό των 1.170.000 ευρώ για την αντιμετώπιση των καταπτώσεων, κατολισθήσεων στο δρόμο Καπανδριτίου ? Καλάμου, για αποκατάσταση φθορών και καθιζήσεων στην Ε.Ο. 79 για συντήρηση της Ε.Ο. 81 και της Ε.Ο. 83.
Η Υπουργός
ΒΑΣΩ ΠΑΠΑΝΔΡΕΟΥ»
43. Στην με αριθμό 10701/9-6-03 ερώτηση της Βουλευτού κ. Μαρίας Κόλλια - Τσαρουχά δόθηκε με το υπ? αριθμ. ΓΠ 56399/30-7-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αριθμό 10701/9-6-2003 ερώτηση που κατατέθηκε στη Βουλή από τη Βουλευτή κ. Μ. Κόλλια- Τσαρουχά, σχετικά με τη στελέχωση της ΜΕΘ του Ν.Γ.Ν. Σερρών, σας γνωρίζουμε ότι:
Για το έτος 2002-2003 δόθηκαν οι παρακάτω ιατρικές θέσεις:
* Μία (1) θέση Επιμ. Α΄ Παιδιατρικής για το ΚΥ Ροδόπολης
* Μία (1) θέση Δ/ντή Μ-Γ για το ΚΥ Νιγρίτας
* Μία (1) θέση Επιμ. Β' Αναισθησιολογίας
* Μία (1) θέση Δ/ντή για τη ΜΕΘ
* Μία (1) θέση Επιμ. Α' για τη ΜΕΘ
* Δύο (2) θέσεις Επιμ. Β' για τη ΜΕΘ
* Μία (1) θέση Επιμ. Β' Παιδιατρικής
* Μία (1) θέση Επιμ. Β' Χειρουργικής
* Μία (1) θέση Δ/ντή Παθολογικής Ανατομικής
* Μία (1) θέση Επιμ. Β' Γεν. Ιατρικής ή Παθολογίας
* Μία (1) θέση Δ/ντή Μικροβιολογίας
* Μία (1) θέση Δ/ντη Παθολογίας
Για την απόκτηση εργασιακής εμπειρίας ανέργων προκηρύχθηκαν από τον ΟΑΕΔ (46) θέσεις διαφόρων κλάδων και ειδικοτήτων.
Με έγγραφό μας έχουμε ζητήσει από το ΑΣΕΠ την προκήρυξη (1) θέσης ΠΕ Πληροφορικής, (5) θέσεων ΤΕ Νοσηλευτικής, (2) θέσεων ΤΕ Ραδ. - Ακτιν., (4) θέσεων ΔΕ Αδ. Νοσοκόμων για το Γ.Ν. Σερρών.
Με την Υ10β/ΓΠ/οικ. 62287/30-6-03 απόφαση του Υπουργείου Υγείας, το Γ.Ν. Σερρών θα προκηρύξει τις εξής θέσεις: (14) ΤΕ Νοσηλευτικής 12μηνης διάρκειας, (2) ΤΕ Μαιών 12μηνης διάρκειας, (7) ΔΕ Νοσηλευτικής 12μηνης διάρκειας, (3) ΤΕ Νοσηλευτικής ή ΔΕ Αδ. Νοσοκόμων 8μηνης διάρκειας, (4) ΔΕ Βοηθ. Ιατρ. & Βιολ. Εργ. 8μηνης διάρκειας.
Ο Υφυπουργός
Ε. ΝΑΣΙΩΚΑΣ»
44. Στην με αριθμό 658/9-7-03 ερώτηση του Βουλευτή κ. Γιώργου Γαρουφαλιά δόθηκε με το υπ? αριθμ. Β-4013/29-7-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 658/9-7-03, που κατέθεσε στη Βουλή ο Βουλευτής κ. Γιώργος Γαρουφαλιάς -σύμφωνα και με το έγγραφο αριθμ. 1700Π94/22-7-03 του Σώματος Επιθεωρητών- Ελεγκτών του Υπ.Μ.Ε. (Σ.Ε.Ε.Υ.Μ.Ε.), σας πληροφορούμε τα παρακάτω:
1. Σε εκτέλεση σχετικής υπουργικής εντολής πραγματοποιήθηκαν από το Σώμα Επιθεωρητών του Υπουργείου Μ. & Ε. (Σ.Ε.Ε.Υ.Μ.Ε.) κατά το πρώτο δεκαπενθήμερο του μηνός Μαΐου 2003 επιθεωρήσεις -έλεγχοι στα ακόλουθα εννέα (9) ΚΤΕΟ της χώρας:
1. ΚΤΕΟ Χολαργού
2. ΚΤΕΟ Αναβύσου
3. ΚΤΕΟ Μάνδρας
4. ΚΤΕΟ Ελληνικού
5. Α' ΚΤΕΟ Θεσσαλονίκης 
6. Β' ΚΤΕΟ Θεσσαλονίκης 
7. ΚΤΕΟ Ηρακλείου
8. ΚΤΕΟ Βόλου
9. ΚΤΕΟ Αλεξανδρουπόλεως
Το Σ.Ε.Ε.Υ.Μ.Ε. εκτός από τους ανωτέρω αναφερθέντες ελέγχους είχε ήδη πραγματοποιήσει κατά τα πρoηγoύμενα δύο έτη λειτουργίας του είκοσι πέντε (25 ) επιθεωρήσεις -ελέγχους σε διάφορα ΚΤΕΟ της χώρας. Στις περιπτώσεις κατά τις οποίες υπήρξαν ευρήματα μη σύννομων διαδικασιών, αυτές απεστάλησαν με εντολή του Υπουργού Μ. & Ε. στις αρμόδιες Εισαγγελικές αρχές και σε άλλες ζητήθηκε η διενέργεια Ένορκης Διοικητικής Εξέτασης από τους καθ' ύλην αρμόδιους Νομάρχες, για την απόδοση ευθυνών στους εμπλεκόμενους υπαλλήλους και τους Προϊσταμένους τους.
2. Κατά τις διεξαχθείσες επιθεωρήσεις καταγράφηκαν λειτουργικά προβλήματα, τα οποία με τις σχετικές προτάσεις επίλυσής τους, διαβιβάστηκαν στους κατά τόπους Νομάρχες, στο χώρο ευθύνης των οποίων ανήκουν τα ελεγχθέντα ΚΤΕΟ, προκειμένου να ενεργήσουν ως αρμόδιοι για την επίλυση τους.
Παράλληλα, το Υπουργείο Μεταφορών & Επικοινωνιών προωθεί σειρά μέτρων που αναμένεται ότι θα βελτιώσουν αφενός την αξιοπιστία των πραγματοποιούμενων στα ΚΤΕΟ ελέγχων και την τεχνική κατάσταση των οχημάτων και, κατ' επέκταση, θα προασπίσουν την οδική ασφάλεια στην χώρα μας.
Τα μέτρα αυτά επικεντρώνονται στην αξιοπιστία των ελέγχων με την εφαρμογή αυτομάτων γραμμών ελέγχου, στην αναβάθμιση της ποιότητας των παρεχόμενων υπηρεσιών με την διαπίστευση των Κ.Τ.Ε.Ο. από το ΕΣΥΔ (τον επίσημο φορέα διαπίστευσης), στην μηχανογραφική υποστήριξη των Κ.Τ.Ε.Ο. για αξιόπιστο κεντρικό έλεγχο και στην εντατικοποίηση των ελέγχων από το Σώμα Επιθεωρητών.
Τέλος, σε ό,τι αφορά τις κυρώσεις, σας γνωρίζουμε ότι οι υπάλληλοι των ΚΤΕΟ υπάγονται στις κατά τόπους Νομαρχιακές Αυτοδιοικήσεις, τα πειθαρχικά όργανα των οποίων είναι αρμόδια για την διενέργεια ΕΔΕ και τυχόν επιβολή ποινών.
Ο Υπουργός
ΧΡΙΣΤΟΣ ΒΕΡΕΛΗΣ»)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Πρώτη είναι η με αριθμό 78/22-9-2003 επίκαιρη ερώτηση του Βουλευτή του Πανελληνίου Σοσιαλιστικού Κινήματος και Β΄ Αντιπροέδρου της Βουλής κ. Παναγιώτη Σγουρίδη προς τον Υπουργό Εξωτερικών, σχετικώς με τις προθέσεις του Υπουργείου, στις συζητήσεις με την τουρκική πλευρά να τεθεί το ζήτημα συνέχισης της Εγνατίας Οδού μέχρι την Κωνσταντινούπολη.
Κύριοι συνάδελφοι, με παρεκάλεσαν ο κ. Σγουρίδης και ο κ. Μαγκριώτης επειδή συμμετέχουν σε κάποια σύσκεψη του Υπουργείου Εσωτερικών, να κρατηθεί η επίκαιρη ερώτηση μέχρι το τέλος της συνεδριάσεως. Εάν προσέλθουν, τότε η επίκαιρη ερώτηση θα συζητηθεί. 
Δεύτερη είναι η με αριθμό 79/22-9-2003 επίκαιρη ερώτηση του Βουλευτή της Νέας Δημοκρατίας κ. Βασιλείου Πάππα προς τον Υπουργό Εμπορικής Ναυτιλίας, σχετικώς με την τοποθέτηση Λιμενάρχη στην Ιερισσό Χαλκιδικής κλπ.
Η επίκαιρη ερώτηση του κ. Βασιλείου Πάππα έχει ως εξής:
«Η κομματική διάβρωση στο Λιμενικό Σώμα από το κυβερνών κόμμα δεν γνωρίζει όρια, με συνέπεια την ενθάρρυνση και αποθράσυνση των κομματικών του στελεχών. Απτό παράδειγμα ο Υποπλοίαρχος του Λιμενικού Σταθμού Στρατωνίου του Λιμεναρχείου Ιερισσού Χαλκιδικής (όπου υπηρεσιακά ανήκει και ο ευαίσθητος χώρος του Αγίου Όρους) ονόματι Κατσαβαβάκης Κωνσταντίνος, τοποθετείται Λιμενάρχης Ιερισσού. 
Ο εν λόγω λιμενικός, τυγχάνει εκλεγμένο μέλος της Τοπικής Οργάνωσης ΠΑΣΟΚ Στρατωνίου και εκλεγμένο μέλος της Νομαρχιακής Επιτροπής του ΠΑΣΟΚ Χαλκιδικής, ο οποίος μάλιστα πρόσφατα σε αθλητικό χώρο της ίδιας περιοχής βιαιοπράγησε και εξύβρισε χυδαία διαιτητή, τιμωρηθείς από το Ναυτοδικείο Θεσσαλονίκης με φυλάκιση επτά μηνών. 
Η κομματική ανάμιξη και καταδίκη του ανωτέρου (στοιχεία άκρως επιβαρυντικά για την αξιολόγησή του) έγιναν χωρίς ειδική άδεια της υπηρεσίας και χωρίς ένορκη διοικητική εξέταση αντίστοιχα. Ήσαν δε τα πάντα γνωστά στον Αρχηγό του Λιμενικού Σώματος και μάλιστα προ ημερών τηλεφωνικά από εμάς. Όπως επίσης ο ίδιος γνώριζε με εξώδικο της Πανελλήνιας Ομοσπονδίας Ενώσεων Προσωπικού Λιμενικού Σώματος την επιχειρούμενη παράβαση της νομιμότητας των μεταθέσεων προσωπικού Λιμενικού Σώματος (βάσει του π.δ. 190/2003). Η στάση που επικρατεί στο Λιμενικό Σώμα είναι απαράδεκτη. Η ηγεσία του αναβαθμίζει και επιβραβεύει τους Λιμενικούς που προσφέρουν τις καλές υπηρεσίες τους στο ΠΑΣΟΚ.
Ερωτάται ο κύριος Υπουργός: 
1.Εάν επικροτεί τη στάση αυτή του Αρχηγού του Λιμενικού Σώματος που πλέον κομματικά υπέρ του κυβερνώντος κόμματος έχει ως τραγική συνέπεια τη διάβρωση του Σώματος και
2.Εάν προτίθεται να ανακαλέσει μετά από αυτήν την προκλητική και σκανδαλώδη στάση του υποπλοιάρχου κ. Κατσαβαβάκη Κωνσταντίνου, την τοποθέτησή του ως Λιμενάρχη Ιερισσού και να τιμωρήσει κάθε εμπλεκόμενο, προκειμένου να διασωθεί το κύρος του Λιμενικού Σώματος;» 
Θα απαντήσει ο Υπουργός Εμπορικής Ναυτιλίας κ. Πασχαλίδης. 
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κύριε Πρόεδρε, η ερώτηση έχει δύο σκέλη, ένα πολιτικό και ένα υπηρεσιακό. 
Σε ό,τι αφορά το πολιτικό σκέλος της ερώτησης, απαντώ λέγοντας πως πολλά στελέχη των Σωμάτων Ασφαλείας έχουν εκδηλωθεί τα τελευταία χρόνια υπέρ του ενός ή του άλλου κόμματος ή έχουν αναλάβει συνδικαλιστική δράση. Αυτό, πλέον, είναι κάτι κοινά αποδεκτό. Τα πιστοποιητικά πολιτικών φρονημάτων χαρακτηρίζουν παλαιότερες εποχές, τις οποίες έχουμε αποχαιρετήσει. Γι? αυτό θεωρώ ότι η ερώτηση ως προς αυτό το σημείο είναι υποκριτική και, θα έλεγα, ρεβανσιστική. 
Κύριε Πάππα, νομίζω πως γνωρίζετε ότι πολλά στελέχη που έχουν εκδηλωθεί υπέρ της Νέας Δημοκρατίας κατέχουν θέσεις σήμερα στα Σώματα Ασφαλείας. 
Τα κόμματα είναι πράγματι ένας θεσμός?θεμέλιο της δημοκρατίας. Η κομματοκρατία όμως, είναι ένα αρνητικό φαινόμενο που οφείλουμε όλοι να καταδικάσουμε και το έχω κάνει προσωπικά πάρα πολλές φορές. 
Σε ό,τι αφορά την υπηρεσιακή διάσταση της ερώτησής σας, θα σας πω ότι πρόσφατα εκδόθηκε το π.δ. 190/2003, που αφορά τις τοποθετήσεις, μεταθέσεις, αποσπάσεις του Λιμενικού Σώματος. Με αυτό το νέο προεδρικό διάταγμα θεσμοθετήθηκαν αντικειμενικά κριτήρια για τις τοποθετήσεις, μεταθέσεις και αποσπάσεις του στρατιωτικού προσωπικού του Λιμενικού Σώματος. Αυτές γίνονται με αξιοκρατικό και διαφανή τρόπο. Μάλιστα, με αυτό το διάταγμα για πρώτη φορά καθιερώνεται η συμμετοχή στο Συμβούλιο Μεταθέσεων εκπροσώπου της Πανελλήνιας Ομοσπονδίας Ενώσεων Προσωπικού Λιμενικού Σώματος, με ψήφο. 
Σε ό,τι αφορά το σημείο της ερώτησής σας που αναφέρεται σε αλλοιωμένους πίνακες, θα σας πω ότι αυτό δεν έχει συμβεί. Αναζήτησα το σχετικό θέμα στις Υπηρεσίες, είδα και τη διαμαρτυρία της Ομοσπονδίας, αλλά δεν υπάρχει τέτοιο θέμα. 
΄Ολα τα αιτήματα που υποβλήθηκαν στην Υπηρεσία εξετάστηκαν και βέβαια είναι πολύ λογικό στη συνεδρίαση ενός συλλογικού οργάνου να υπάρχουν διαφορετικές απόψεις και εκτιμήσεις.
Σ? ό,τι αφορά το συγκεκριμένο θέμα του υποπλοίαρχου Κατσαβαβάκη, η μετάθεση -τοποθέτησή του έγινε με βάση το άρθρο 13, παράγραφος 7 του π.δ 190 του 2003, που προβλέπει διαφορετική από την παραπάνω διαδικασία, δηλαδή με σχετική απόφαση της Υπηρεσίας. Υπάρχει το επίμαχο σημείο για ένα συμβάν σε αθλητικό χώρο της Ιερισσού Χαλκιδικής. Αναζήτησα το θέμα και βρήκα στην ΕΔΕ, η οποία διατάχθηκε από τον Αρχηγό του Λιμενικού Σώματος, ότι ο παθών στον οποίο αναφέρεστε κατέθεσε τα εξής: «Αρχικά θεώρησα ότι το χτύπημα αυτό ήταν σκόπιμη ενέργεια του Κατσαβαβάκη και υπέβαλα εναντίον του μήνυση. Αργότερα, όμως, διαπιστώθηκε ότι το χτύπημα πράγματι προήλθε από τον Κατσαβαβάκη, όχι όμως, από πρόθεση να με χτυπήσει, αλλά να με προστατεύσει από το σπρώξιμο των υπολοίπων φιλάθλων. Μετά τις εξηγήσεις που δόθηκαν όλο το θέμα θεωρείται λήξαν και η σχετική μήνυση θα ανακληθεί...» ΄Οσον αφορά τον ποινικό έλεγχο, το θέμα βρίσκεται στη δικαιοσύνη, δεδομένου ότι έχει ασκηθεί έφεση και αναμένεται η εκδίκαση της υπόθεσης σε δεύτερο βαθμό. Ο αξιωματικός Κατσαβαβάκης υπηρέτησε επί επτάμισι χρόνια στο Στρατώνι, δεν έχει απασχολήσει την Υπηρεσία για κάτι το αρνητικό και μ? αυτή την έννοια η Υπηρεσία εκτίμησε πως πρέπει να τον τοποθετήσει, ως Λιμενάρχη στην Ιερισσό Χαλκιδικής. 
Σας ευχαριστώ. 
ΠΡΟΕΔΡΟΣ (Απόστολος Κακλαμάνης): Ο κ. Πάππας έχει το λόγο.
ΒΑΣΙΛΕΙΟΣ ΠΑΠΠΑΣ: Κύριε Υπουργέ, ούτε λίγο ούτε πολύ με αυτά που μας είπατε για το κομματικό σκέλος, μας γυρίσατε στο 1981. ΄Εχετε κάποια σύγχυση και ταυτίζετε μάλλον τον κομματισμό με τον συνδικαλισμό. Είναι δύο ξεχωριστά πράγματα και αυτό τουλάχιστον εμείς ως Νέα Δημοκρατία υποστηρίζουμε. ΄Εχουμε μία πλήρη κομματικοποίηση, μία πλήρη ισοπέδωση, μία κομματική διάβρωση του στρατεύματος και είναι το μεγαλύτερο έγκλημα που έχει κάνει το ΠΑΣΟΚ τα τελευταία χρόνια στη χώρα.
Έρχομαι στο λιμενάρχη τώρα, ο οποίος δέρνει και βρίζει διαιτητή. Του επιβάλλεται επτά μήνες φυλάκιση από το Ναυτοδικείο Θεσσαλονίκης, δεν τον τιμωρείτε πειθαρχικά, πηγαίνει για έφεση, δεν τελειώνει η έφεση και εσείς επισπεύδετε αυτή τη στιγμή να τον κάνετε, ντε και καλά, οπωσδήποτε λιμενάρχη. Τον κάνετε λιμενάρχη. Σας ρωτώ, λοιπόν, το εξής. Εάν επικυρωθεί και καταστεί αμετάκλητη η απόφαση, τι θα κάνετε; Θα του έχετε δώσει τα κομματικά παράσημα και στη συνέχεια θα του κάνετε απόταξη; 
Βεβαίως, ο άνθρωπος είναι μέλος της τοπικής οργάνωσης του ΠΑΣΟΚ Στρατωνίου, είναι μέλος της νομαρχιακής οργάνωσης του ΠΑΣΟΚ, αιρετός του Νομού Χαλκιδικής και ενώ έχουμε ένα ευαίσθητο χώρο του Αγίου Όρους, όπου θα έπρεπε να μπει ένας αξιωματικός καριέρας, βάζετε ένα υπαξιωματικό, ο οποίος βέβαια έχει κάνει πολύ καλά το κομματικό του καθήκον στη Χαλκιδική. Σας βοήθησε πάρα πολύ στις εκλογές και στις πρόσφατες δημοτικές και νομαρχιακές, αλλά νομίζω ότι και ο Αρχηγός του Λιμενικού τα γνώριζε όλα. Τρεις φορές του τηλεφώνησα, του είπα πως είχε η κατάσταση, τη γνώριζε, αλλά σίγουρα δέχτηκε πιέσεις από πολιτικά πρόσωπα. Αυτό το πράγμα καταγγέλλω στην Ελληνική Βουλή. ΄Οπως, επίσης και η Πανελλήνια Ομοσπονδία Ενώσεων Προσωπικού Λιμενικού Σώματος που γνωρίζετε, σας το έχει κοινοποιήσει. Μιλάει για αλλοιωμένους πίνακες, με επιλεκτικές αιτήσεις για μεταθέσεις. Κάνετε μετάθεση όποιον θέλετε, όποιος είναι καλό παιδί του ΠΑΣΟΚ. Αυτό είναι το κριτήριό σας, κύριε Υπουργέ, και τίποτα παραπάνω. Κανείς δεν ιδρώνει σ? αυτήν την Κυβέρνηση. Πραγματικά, έχετε μία καθεστωτική αντίληψη. Εκείνο το οποίο θέλω να σας πω είναι, ότι η Νέα Δημοκρατία δεν θα σας παρακολουθήσει σ? αυτήν την προσπάθεια και σ? αυτήν την τακτική την οποία έχετε. Εμείς τουλάχιστον εκείνο που έχουμε να κάνουμε είναι να εφαρμόσουμε τους νόμους αυτούς που ψηφίζουμε σ? αυτόν εδώ τον ιερό χώρο.
Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός, έχει το λόγο.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Κύριε Πρόεδρε, μου προκαλεί εντύπωση η φράση του κ. Πάππα, η οποία γράφεται και στην ερώτηση, σε σχέση με το ΄Αγιο Όρος. Από πότε η Νέα Δημοκρατία έχει το αποκλειστικό δικαίωμα να ορίζει ανθρώπους που αυτή κρίνει ως σωστούς για την επίβλεψη του Αγίου Όρους. ΄Ελεος κύριε Πάππα.
Σ? ό,τι αφορά τον κομματισμό ο ίδιος καταδίκασα τα φαινόμενα κομματοκρατίας, αλλά δεν μπορώ να αρνηθώ μία πραγματικότητα, η οποία λέει ότι πολλά στελέχη των Σωμάτων Ασφαλείας συνδικαλίζονται ή είναι κομματικά μέλη. Θέλετε να δούμε μαζί τους καταλόγους των συνέδρων στο συνέδριό σας της Νέας Δημοκρατίας, να δείτε πόσα στελέχη των Σωμάτων Ασφαλείας είναι σύνεδροι στο κομματικό σας συνέδριο;
Θέλετε να αρχίσουμε να εξετάζουμε έτσι τα πράγματα;
ΒΑΣΙΛΕΙΟΣ ΠΑΠΠΑΣ: ?λλο το ένα, άλλο το άλλο.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Δεν είναι έτσι τα πράγματα. Κι εσείς έχετε κομματικά στελέχη, τα οποία σήμερα κατέχουν πολλές θέσεις στα Σώματα Ασφαλείας. Αυτό είναι μία πραγματικότητα, δηλαδή και ο συνδικαλισμός και η κομματική τοποθέτηση πολλών στελεχών.
Σε ό,τι αφορά την ουσία της υπόθεσης, υπάρχει μία συγκεκριμένη ΕΔΕ, στην οποία, όπως σημείωσα νωρίτερα, ο παθών στον οποίο αναφέρεστε, λέει ότι το συγκεκριμένο συμβάν έχει τα χαρακτηριστικά που ο ίδιος αντιλήφθηκε, ότι δηλαδή ο Κατσαβαβάκης δεν είχε την πρόθεση να τον χτυπήσει, αλλά να τον προστατεύσει. 
ΒΑΣΙΛΕΙΟΣ ΠΑΠΠΑΣ: Υπάρχει έφεση.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Ο ίδιος ο παθών το καταθέτει στην ΕΔΕ. Δεν θα γίνουμε εδώ δικαστήριο. Σε κάθε περίπτωση, όπως είπατε, υπάρχει το δευτεροβάθμιο όργανο που θα κρίνει την υπόθεση.
ΒΑΣΙΛΕΙΟΣ ΠΑΠΠΑΣ: Θα τον διώξετε τότε, αν επικυρωθεί?
ΠΡΟΕΔΡΟΣ (Απόστολος Κακλαμάνης): Παρακαλώ πολύ να μη γράφονται στα Πρακτικά οι διακοπές.
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Θέλετε αυτήν τη στιγμή να ικανοποιήσετε κάποιες επιδιώξεις που, κατά τη γνώμη μου, μόνο ρεβανσισμό αναδεικνύουν. Αλίμονο, κύριε Πάππα. Αν τελικά κρίνετε όλους τους υπηρεσιακούς παράγοντες με τη λογική του τι κόμμα ψηφίζουν, αυτό είναι λάθος.
ΒΑΣΙΛΕΙΟΣ ΠΑΠΠΑΣ:?
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Ας δούμε, λοιπόν, ο καθένας τι υπηρεσία προσφέρει και τι προσόντα έχει. Ο συγκεκριμένος υποπλοίαρχος επί επτάμισι χρόνια δεν παρουσίασε κανένα πρόβλημα. Στο συγκεκριμένο συμβάν, ο ίδιος ο παθών αναφέρει ότι δεν είχε την πρόθεση να τον χτυπήσει. Υπάρχει το δευτεροβάθμιο όργανο που θα κρίνει την υπόθεση και σε κάθε περίπτωση θα κρίνουμε τα πράγματα.
ΒΑΣΙΛΕΙΟΣ ΠΑΠΠΑΣ:?
ΓΕΩΡΓΙΟΣ ΠΑΣΧΑΛΙΔΗΣ (Υπουργός Εμπορικής Ναυτιλίας): Τι μου ζητάτε, να γίνω δικαστής αυτή τη στιγμή; Εγώ κρίνω την ΕΔΕ, σύμφωνα με την οποία ο Κατσαβαβάκης είναι αθώος και γι? αυτό τον τοποθετούμε στη θέση του Λιμενάρχη στην Ιερισσό, εκτός αν θέλετε, κύριε Πάππα, να σας ρωτάμε ποιον θα κάνουμε Λιμενάρχη στην Ιερισσό.
ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση της με αριθμό 79/22-9-2003 επίκαιρης ερώτησης.
Θα συζητηθεί η με αριθμό 81/22-9-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνος Στριφτάρη προς τους Υπουργούς Εσωτερικών, Δημόσιας Διοίκησης και Αποκέντρωσης, Υγείας και Πρόνοιας, σχετικώς με την καθυστέρηση στην πληρωμή των εργαζομένων στους παιδικούς σταθμούς, που ανήκαν στο Ίδρυμα Βρεφονηπιακών Σταθμών Αθηνών.
Η επίκαιρη ερώτηση του κυρίου συναδέλφου έχει ως εξής: «Οι εργαζόμενοι στους παιδικούς σταθμούς, που ανήκαν στο Ίδρυμα Βρεφονηπιακών Σταθμών Αθήνας (ΙΒΣΑ), παραμένουν απλήρωτοι πάνω από ενάμισι μήνα. Αιτία αυτού, όπως αναφέρουν οι υπάλληλοι, είναι η μεταβίβαση των αρμοδιοτήτων του ΙΒΣΑ στους δήμους.
Ερωτώνται οι κύριοι Υπουργοί: 
Γιατί καθυστερεί η πληρωμή των υπαλλήλων των παιδικών σταθμών που ανήκαν στο ΙΒΣΑ;
Τι ενέργειες θα κάνει η Κυβέρνηση και πότε για να πληρωθούν οι παραπάνω υπάλληλοι και να μη δανείζονται για να ζήσουν;»
Ο Υφυπουργός Υγείας και Πρόνοιας κ. Κοντογιαννόπουλος έχει το λόγο.
ΒΑΣΙΛΗΣ ΚΟΝΤΟΓΙΑΝΝΟΠΟΥΛΟΣ (Υφυπουργός Υγείας και Πρόνοιας): Κύριε Πρόεδρε, είναι γνωστό ότι με το ν.3106 που ψηφίστηκε στις αρχές του έτους που διανύουμε, καταργήθηκαν τα παραδοσιακά νομικά πρόσωπα στο χώρο της πρόνοιας και τα ιδρύματα που ανήκαν σ? αυτά μεταφέρθηκαν άλλα στους δήμους, όπως οι βρεφονηπιακοί σταθμοί και άλλα στο περιφερειακό σύστημα υγείας και πρόνοιας.
Η διαδικασία της μεταφοράς έχει ολοκληρωθεί με την έννοια ότι έχουν γίνει οι διαπιστωτικές πράξεις, έχουν γίνει οι εντάξεις, όπως προέβλεπε σχετικά ο νόμος και έχουν μεταφερθεί οι αντίστοιχες πιστώσεις που βάρυναν τον προϋπολογισμό του Υπουργείου Υγείας και Πρόνοιας στο Υπουργείο Εσωτερικών σε ό,τι αφορά τους βρεφονηπιακούς σταθμούς.
Σχετικά με το από 3/9/2003 έγγραφό μας προς το Γενικό Λογιστήριο του Κράτους, μεταφέρθηκαν 11.911.000 ευρώ, προκειμένου να αντιμετωπιστούν από το χρονικό διάστημα από 1/9 μέχρι 31/12 οι δαπάνες αυτών των δραστηριοτήτων που μεταφέρθηκαν στην Τοπική Αυτοδιοίκηση. Μεταξύ αυτών περιλαμβάνονται και οι δαπάνες που αφορούν το Ίδρυμα Βρεφονηπιακών Σταθμών Αθηνών.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Υπάρχει το πρόβλημα ότι ορισμένοι δήμοι δεν αποδέχθηκαν αυτήν τη μεταφορά, δηλαδή δεν δέχθηκαν τους βρεφονηπιακούς σταθμούς για δικούς τους λόγους. Ο βασικός λόγος είναι ότι φοβούνται μήπως για τον επόμενο χρόνο δεν καλυφθούν επαρκώς τα έξοδα λειτουργίας τους.
Εκεί πράγματι σημειώθηκε ένα πρόβλημα αλλά καταβάλλονται προσπάθειες ώστε αυτό το πρόβλημα να ξεπεραστεί. 
Ήδη σας ενημερώνω ότι έχουν καταβληθεί οι μισθοί σε όλους τους εργαζόμενους μέχρι 31-8-2003 και πιστεύω ότι θα ξεπεραστεί και η άρνηση όσων δήμων δεν δέχονται αυτούς τους σταθμούς, δεδομένου ότι είναι απόφαση της Κυβέρνησης και για το προσεχές έτος να υπάρχει ειδική πρόβλεψη, ώστε να μην υπάρχει κανένα πρόβλημα ελλείμματος του προϋπολογισμού για τη μεταφορά αυτών των νομικών προσώπων. 
Κατά συνέπεια, εάν έχουν δημιουργηθεί κάποια μικροπροβλήματα μέχρι στιγμής είναι εξ αυτών των λόγων που σας ανέφερα, διότι όπως σας είπα μέχρι 31-8-2003 έχουν καταβληθεί οι μισθοί, ήδη βρισκόμαστε στο τέλος Σεπτεμβρίου και θέλω να ελπίζω ότι και οι υπάρχουσες εκκρεμότητες θα ξεπεραστούν.
ΠΡΟΕΔΡΕΥΩΝ (Κωνσταντίνος Γείτονας): Ο κ. Στριφτάρης έχει το λόγο.
ΣΠΥΡΙΔΩΝ ΣΤΡΙΦΤΑΡΗΣ: Κατ? αρχήν, κύριε Πρόεδρε και κύριε Υφυπουργέ, έχουν πληρωθεί οι υπάλληλοι το δεύτερο δεκαπενθήμερο του Αυγούστου. Δεν έχουν πληρωθεί το πρώτο και δεύτερο δεκαπενθήμερο του Σεπτέμβρη και τώρα έπρεπε να πληρωθούν το πρώτο δεκαπενθήμερο του Οκτώβρη. Έτσι πληρώνονται οι δημόσιοι υπάλληλοι. ?ρα και αυτό που σας λέγω ότι έχουν ενάμισι μήνα να πληρωθούν είναι σωστό. Εδώ οι άνθρωποι δεν έχουν να ζήσουν και εσείς μου λέτε ότι θα τους τα εξασφαλίσετε από το 2004 και μετά! 
Μέχρι τώρα ξέραμε ότι στον ιδιωτικό τομέα οι εργοδότες πλήρωναν, δεν πλήρωναν έτρεχαν οι εργαζόμενοι στα δικαστήρια κλπ. Τώρα να μην πληρώνει και το δημόσιο, ε, είναι ένα ζήτημα, κύριε Υπουργέ, και δεν μπορεί να το ξεπεράσετε έτσι με το να λέτε έγιναν ? Ποιες ενέργειες έγιναν; Από το Μάρτη μέχρι τον Αύγουστο δεν μπορούσαν να μεταφερθούν αυτοί οι πόροι και μεταφέρθηκαν το Σεπτέμβρη και με όλη τη γραφειοκρατία η οποία υπάρχει; Μάλιστα, σας λέγω ότι δεν είναι δήμοι που δεν δέχθηκαν. Πρόκειται και για δήμους που δέχθηκαν να πάρουν αυτούς τους σταθμούς. Είναι πάγια η τακτική σας να δίνετε αρμοδιότητες και ευθύνες στους δήμους χωρίς να τους δίνετε και τα λεφτά που πρέπει.
Τέλος πάντων, στη δευτερολογία σας εγώ θέλω να μου πείτε, για να ξέρω τι θα απαντήσω σ? αυτούς τους ανθρώπους: Θα πληρωθούν αύριο, μεθαύριο, σε πέντε, σε δέκα ημέρες αυτοί οι άνθρωποι; Αυτό θέλω να μου πείτε. 
ΠΡΟΕΔΡΕΥΩΝ (Κωνσταντίνος Γείτονας): Ο Υφυπουργός Υγείας και Πρόνοιας κ. Κοντογιαννόπουλος έχει το λόγο.
ΒΑΣΙΛΗΣ ΚΟΝΤΟΓΙΑΝΝΟΠΟΥΛΟΣ (Υφυπουργός Υγείας και Πρόνοιας): Κύριε συνάδελφε, ίσως να μην έγιναν κατανοητά αυτά που σας είπα. Οι διαδικασίες που προβλέπονται από το νόμο για τη μεταφορά αυτών των μονάδων και στους δήμους και στα άλλα νομικά πρόσωπα έχει ολοκληρωθεί και οι πιστώσεις έχουν μεταφερθεί. Πρόβλημα υπάρχει για ορισμένους βρεφονηπιακούς σταθμούς που οι δήμοι ακόμη και σήμερα δεν αποδέχονται αυτή τη μεταφορά. Και ο νόμος προέβλεψε ότι και σ? αυτήν την περίπτωση τις διαπιστωτικές πράξεις θα τις κάνει η περιφέρεια.
Δέχομαι ότι γι? αυτούς τους ανθρώπους έχει δημιουργηθεί ένα πρόβλημα αλλά οι πιστώσεις έχουν μεταφερθεί και μέχρι το τέλος του έτους είναι καλυμμένες. Αυτοί οι δήμαρχοι ζητούν κάλυψη για την επόμενη χρονιά. Και όπως σας είπα, διαβεβαιώνουμε ότι θα κατατεθεί ?μάλιστα απ? ό,τι πληροφορούμαι θα κατατεθεί σύντομα- τροπολογία, η οποία θα προβλέπει την κάλυψη όχι μόνο για το επόμενο αλλά και για όλα τα επόμενα έτη. Κατά συνέπεια, δεν είναι η Κυβέρνηση εκείνη η οποία δημιουργεί το πρόβλημα. 
ΠΡΟΕΔΡΕΥΩΝ (Κωνσταντίνος Γείτονας): Επόμενη είναι η με αριθμό 80/22-9-2003 επίκαιρη ερώτηση της Βουλευτού του Συνασπισμού της Αριστεράς των Κινημάτων και της Οικολογίας κ. Ιωάννας Στεργίου προς τον Υπουργό Εργασίας και Κοινωνικών Ασφαλίσεων, σχετικώς με τα πρόσφατα ατυχήματα στα μεταλλεία της ?μφισσας και της Λάρκο, την τήρηση των κανόνων υγιεινής και ασφάλειας στους χώρους εργασίας κλπ.
Η ερώτηση της κ. Ιωάννας Στεργίου έχει ως εξής:
«Δύο εργάτες νεκροί είναι ο τραγικός απολογισμός της ασυδοσίας της εργοδοσίας στα μεταλλεία της ?μφισσας που ανήκουν στον Πρόεδρο του ΣΕΒ κ. Οδυσσέα Κυριακόπουλο. Το ατύχημα αυτό έρχεται λίγο μόλις καιρό μετά από το άλλο θανατηφόρο ατύχημα που έγινε στα δημόσια λατομεία της Λάρκο.
Τα εργατικά αυτά ατυχήματα φέρνουν εκ νέου και με τον πιο τραγικό τρόπο στην επιφάνεια τις εγκληματικές ευθύνες της εργοδοσίας (κρατικής και ιδιωτικής) που με κάθε τρόπο επιβάλλουν εντατικοποίηση της εργασίας, που καταπατούν τους κανόνες υγιεινής και ασφάλειας και της ασυδοσίας τους σε ό,τι αφορά τις εργασιακές σχέσεις επιβάλλοντας κάθε μορφής απασχόληση (εργολαβίες, ενοικίαση εργαζομένων, χρησιμοποίηση απασχολούμενων και μπλόκ παροχής υπηρεσιών κ.α.). Παράλληλα αναδεικνύεται και πάλι το ζήτημα της έλλειψης και της υπολειτουργίας των ελεγκτικών μηχανισμών της πολιτείας ώστε να αποτρέπονται και να προλαμβάνονται τέτοια ατυχήματα. Εδώ θα πρέπει να σημειώσουμε ότι, τόσο το εργοστασιακό σωματείο στα μεταλλεία της ?μφισσας, όσο και το σωματείο των εργαζομένων στο λατομείο της Λάρκο στο Νέο Κόκκινο έχουν κάνει επανειλημμένα διαβήματα και έχουν ενημερώσει τα συναρμόδια Υπουργεία Εργασίας και Ανάπτυξης για την παραβίαση του κανονισμού μεταλλευτικών και λατομικών εργασιών (ΚΛΜΕ) και για την παραβίαση της σχετικής με την υγιεινή και ασφάλεια της εργασίας νομοθεσία, χωρίς όμως να υπάρξει καμία παρέμβαση. 
Επειδή τα εργατικά και μάλιστα θανατηφόρα ατυχήματα πολλαπλασιάζονται επειδή δεν υφίσταται ουσιαστικός έλεγχος στις επιχειρήσεις για την τήρηση των κανόνων υγιεινής και ασφάλειας της εργασίας και επειδή οι πραγματικά υπεύθυνοι μένουν κατά κανόνα ατιμώρητοι, 
Ερωτάται ο κύριος Υπουργός:
1.Θα αποδοθούν ευθύνες, θα συλληφθούν και θα παραπεμφθούν άμεσα στη δικαιοσύνη οι πραγματικά υπεύθυνοι γι? αυτά τα δυστυχήματα; 
2.Τι μέτρα προτίθεται να πάρει η Κυβέρνηση προκειμένου να σταματήσει η εντατικοποίηση της εργασίας, να τηρηθεί η σχετική με την υγιεινή και ασφάλεια της εργασίας νομοθεσία και ο ΚΛΜΕ και να σταματήσει η ασυδοσία σε ό,τι αφορά τις εργασιακές σχέσεις και το εργατικό δίκαιο;»
Θα απαντήσει ο Υφυπουργός Ανάπτυξης κ. Καλαφάτης.
Ορίστε, κύριε Υπουργέ, έχετε το λόγο.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Το πρόσφατο τραγικό δυστύχημα που συνέβη στη Φωκίδα, συγκλόνισε το πανελλήνιο και η Κυβέρνηση και απ? αυτό το Βήμα για άλλη μια φορά εκφράζει τη βαθιά της οδύνη. 
Σε σχέση με τα ερωτήματά σας, βεβαίως και θα αποδοθούν οι κατά νόμον ευθύνες και ήδη έχει κινηθεί η διαδικασία τόσο στο ένα δυστύχημα όσο και στο άλλο. Επίσης, η Κυβέρνηση, όχι μόνο δεν ολιγώρησε, αλλά έδρασε άμεσα και κεραυνοβόλα και στις δύο περιπτώσεις και γι? αυτό θα παρακαλούσα για την προσοχή σας σε σχέση με τις ενέργειες που έχει κάνει η διοίκηση στο συγκεκριμένο τομέα.
Για το δυστύχημα στη Λάρκο αμέσως διενήργησε πραγματογνωμοσύνη με δύο μηχανικούς, οι οποίοι κατέγραψαν επί τόπου και ανέλυσαν διεξοδικά όλα τα πραγματικά αίτια του δυστυχήματος. Ελπίζω να το έχετε υπόψη σας. Οι παραπάνω πραγματογνώμονες συνέταξαν αναλυτική και τεκμηριωμένη έκθεση της οποίας αντίγραφο θα καταθέσω στα Πρακτικά και ελπίζω να το μελετήσετε για να δείτε τα πραγματικά αίτια, σύμφωνα με τους μάρτυρες που παρευρίσκονταν εκεί. 
Τρίτον και σημαντικότερο, αυτή η έκθεση απεστάλη αμέσως και στον αρμόδιο εισαγγελέα για τις περαιτέρω ενέργειες της δικαιοσύνης. Και τέλος, δόθηκαν επί τόπου εντολές για την εντατικοποίηση των ληπτέων μέτρων ασφάλειας.
Σε σχέση με το δεύτερο, το πρόσφατο δυστύχημα, διενήργησε άμεσα, την άλλη μέρα πραγματογνωμοσύνη πάλι από δύο μηχανικούς, οι οποίοι κατέγραψαν αναλυτικά ό,τι συνέβη. Απαγόρευσε τη λειτουργία του εν λόγω εργοταξίου έως ότου εγκριθεί από τις αρμόδιες υπηρεσίες του Υπουργείου Ανάπτυξης, μελέτη, τεχνικό υπόμνημα κλπ., για τον τρόπο συνέχισης των εξορυκτικών διαδικασιών σε αυτό το εργοστάσιο. Οι παραπάνω πραγματογνώμονες συντάσσουν τώρα που κουβεντιάζουμε την έκθεσή τους, η οποία μόλις παραληφθεί από το Υπουργείο μας και αν εσείς το επιθυμείτε και το ζητήσετε θα είναι στη διάθεσή σας. Και αυτή η πραγματογνωμοσύνη όπως και η προηγούμενη θα πάνε και προς τον εισαγγελέα, προκειμένου να πάρει τις κατά νόμο πρωτοβουλίες.
Επιπρόσθετα, όμως, θα ήθελα να σας πω ότι υπάρχουν ορισμένες ανακρίβειες στην ερώτησή σας. Πρώτον, τα ατυχήματα στη Λάρκο ?επειδή έχουμε συγκεκριμένα στοιχεία ?όχι μόνο δεν έχουν πολλαπλασιαστεί, αλλά έχουν μειωθεί δραματικά.
Θα σας πω και θα σας καταθέσω πάλι στα Πρακτικά την έκθεση της μεταβολής των ατυχημάτων, όπως αυτά περιγράφονται σε συγκεκριμένο επίσημο πίνακα από το 1990 μέχρι το πρώτο εξάμηνο του 2003. Να το μελετήσετε, αγαπητή συνάδελφε, και αυτόν τον πίνακα, που είναι πάρα πολύ κατατοπιστικός, ώστε πιεσμένη από υπερβάλλοντα ζήλο και ευαισθησία να μην αναφέρετε στις ερωτήσεις πράγματα τα οποία δεν στέκουν.
Επίσης, δεν διενεργούμε μόνο έρευνες, όταν προκύψει ένα ατύχημα. Στη Λάρκο και σε όλες τις περιοχές που είναι στην αρμοδιότητα του Υπουργείου Ανάπτυξης σε σχέση με την υγιεινή και ασφάλεια στους χώρους εργασίας που προβλέπονται από το μεταλλευτικό κώδικα, γίνονται κατά συρροή προληπτικοί έλεγχοι και μάλιστα γίνονται σε συνεργασία με τα εργοστασιακά σωματεία και με τα εργατικά κέντρα που υπάρχουν κατά τόπους. Οποιαδήποτε καταγγελία υπάρχει από εργατικό κέντρο ή σωματείο, η Επιθεώρηση Μεταλλείων νοτίου ή βορείου Ελλάδος αμέσως παρεμβαίνει. Γι? αυτό υπάρχουν αυτές οι πρόοδοι. Θα τις καταθέσω στα Πρακτικά και θα σας παρακαλέσω να τις μελετήσετε.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει η κ. Στεργίου.
ΙΩΑΝΝΑ ΣΤΕΡΓΙΟΥ: Δεν θα αμφισβητήσω ότι κάνατε κάποια ενέργεια εκ των υστέρων. Το ζήτημα είναι, κύριε Υπουργέ, ότι εδώ υπάρχουν συγκεκριμένες καταγγελίες. 
Υπάρχει ένα ψήφισμα του σωματείου εργαζομένων της Λάρκο του Νέου Κόκκινου που σας το έχουν στείλει από τον Αύγουστο. Εδώ λέει ότι το βασικό πρόβλημα που υπάρχει στη Λάρκο είναι ότι παραβιάζονται οι ατομικές συμβάσεις εργασίας. Υπάρχει ελλιπής εφαρμογή των κανονισμών υγιεινής και ασφάλειας. Έχει γίνει εξακολουθητικά χρησιμοποίηση εργολάβων οι οποίοι λειτουργούν με τον τόνο κατ? αποκοπή, δεν τηρούν τους κανόνες ασφαλείας, χρησιμοποιούν ανειδίκευτο προσωπικό με διπλοβάρδιες το οποίο δουλεύει δώδεκα έως δεκαέξι ώρες ?μιλάω για την ?μφισσα- ακόμα και Σαββατοκύριακα. Δεν ελέγχεται ούτε πόσο δουλεύουν ούτε ποιοι δουλεύουν, με αποτέλεσμα οι ίδιοι οι εργαζόμενοι, οι μεταλλωρύχοι να δηλώνουν ότι κινδυνεύουν από αυτήν την ανεξέλεγκτη δράση των εργολάβων. Και όχι μόνο δεν υπάρχει έλεγχος, αλλά οι εργολάβοι που δρουν μέσα στη Λάρκο και μέσα στο εργοστάσιο βωξίτη στην ?μφισσα νοικιάζουν και εργαζόμενους παράνομα.
Επίσης, θα ήθελα να σας πω σε σχέση με το τελευταίο ατύχημα ότι είχε γίνει και το Μάιο του 2003. Επανειλημμένα το σωματείο είχε στείλει προειδοποίηση και στο Υπουργείο και στην εργοδοσία ότι θα έχουμε θύματα. Το Φεβρουάριο του 2003 υπήρχε πάλι προειδοποίηση του σωματείου ότι θα έχουμε θύματα, είχε καταρρεύσει πάλι στοά. Τι πρέπει να κάνουν οι εργαζόμενοι; Πρέπει να σκοτώνονται κάθε μέρα στο βωμό του κέρδους και να περιμένουν εκ των υστέρων να λάβουμε μέτρα; Το ζήτημα είναι να λαμβάνετε υπόψη προηγουμένως τις καταγγελίες των εργαζομένων. Αυτοί οι άνθρωποι κινδυνεύουν. Ζουν στις στοές και έχουν πολύ σοβαρό πρόβλημα. 
Θα σας πω και κάτι άλλο. Όταν πήγα προσωπικά στο Νέο Κόκκινο για να συναντήσω τη διοίκηση, δεν με δέχτηκε η διοίκηση της Λάρκο, γιατί ήθελα να παρίσταται και το σωματείο των εργαζομένων. Δεν δέχτηκε έναν εκπρόσωπο του Κοινοβουλίου. Μου επέβαλαν τους όρους που ήθελε η εργοδοσία. Και σας το καταγγέλλω, για να πάρετε τα μέτρα σας. Δεν μπορεί να κλείνουν την πόρτα στο Βουλευτή που πάει να κάνει μια παρέμβαση και να ζητήσει να μάθει για την κατάσταση του εργοστασίου.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κύριος Υπουργός.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Αγαπητή συνάδελφε, δεν κατανοώ, γιατί είναι υποχρεωτικό η διοίκηση να συζητήσει μαζί σας ενώπιον του σωματείου. Εγώ, αν ήμουν διοίκηση, θα το έπραττα. Εσείς όμως αν πάτε σε μια ιδιωτική εταιρεία και απαιτήσετε να είναι και το σωματείο για να κουβεντιάσετε με τη διοίκηση, αυτό θα γίνει αποδεκτό από τη διοίκηση; Είναι σωστό αυτό;
ΙΩΑΝΝΑ ΣΤΕΡΓΙΟΥ: Είναι δημόσιο.
ΑΛΕΞΑΝΔΡΟΣ ΚΑΛΑΦΑΤΗΣ (Υφυπουργός Ανάπτυξης): Οι εταιρείες δεν διακρίνονται σε δημόσιες και ιδιωτικές. Έχουμε πει ότι ακόμη και οι υπό δημόσιο έλεγχο εταιρείες πρέπει να λειτουργούν με κοινωνικά κριτήρια.
?ρα, μην έχουμε δύο μέτρα και δύο σταθμά. Και να κρίνουμε τη Λάρκο ως μία επιχείρηση η οποία δρα μέσα σ΄ ένα ανταγωνιστικό περιβάλλον και πρέπει να σταθεί. Στη Λάρκο έχουμε κάνει πολύ μεγάλα έργα, την έχουμε εξυγιάνει οικονομικά, την έχουμε εξυγιάνει περιβαλλοντικά, της έχουμε δημιουργήσει νέα ενεργειακά κίνητρα και γι? αυτό ακριβώς μπορεί και στέκεται στα πόδια της. Γι? αυτό έχει επίσης δημιουργήσει η Λάρκο έναν ολόκληρο μηχανισμό για την υγιεινή και την ασφάλεια στους χώρους εργασίας. 
Και θα σας αναφέρω μεταξύ άλλων ?δεν πρόλαβα να το πω στην πρωτολογία μου- ότι είναι από τις πρώτες επιχειρήσεις στη χώρα που έχει συντάξει και έχει διανείμει στο προσωπικό τη γραπτή εκτίμηση για τον επαγγελματικό κίνδυνο και την εκτίμηση επικινδυνότητας. Είναι η επιχείρηση της οποίας οι εργαζόμενοι τουλάχιστον δύο φορές περνούν από σεμινάρια για τα παραπάνω.
Τα αποτελέσματα των προσπαθειών αποτυπώνονται σε αυτόν τον πίνακα που θα σας δώσω. Και θα σας πω ότι οι δείκτες που αναφέρονται σε αυτόν είναι από τους πλέον χαμηλούς σε όλη τη διεθνή μεταλλουργεία. 
Για όλα αυτά και πολλά άλλα που δεν προλαβαίνω να αναφέρω, αλλά θα τα διαβάσετε στο υπόμνημα που καταθέτω, το Ελληνικό Ινστιτούτο για την Υγιεινή και την Ασφάλεια στην Εργασία ?ελπίζω να μην το αμφισβητείτε και αυτό είτε ως ύπαρξη είτε ως εγκυρότητα- το ΕΛΙΝΥΑΕ, έχει απονείμει έπαινο το 2001 για τα αποτελέσματα στο χώρο εργασίας της Λάρκο. 
Τώρα, οι εργαζόμενοι μπορεί να έχουν και ορισμένα άλλα αιτήματα. Υπάρχει συνεχής συνεργασία και γι? αυτό ακριβώς το λόγο έχουμε και την επίτευξη αυτών των πολύ ικανοποιητικών και καινοφανών αποτελεσμάτων για την ελληνική μεταλλευτική πραγματικότητα.
(Στο σημείο αυτό ο Υφυπουργός Ανάπτυξης κ. Αλέξανδρος Καλαφάτης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Κωνσταντίνος Γείτονας): Θα συζητήσουμε τώρα την με αριθμό 82/22.9.2003 επίκαιρη ερώτηση του Ανεξάρτητου Βουλευτή κ. Γεωργίου Καρατζαφέρη προς τον Υπουργό Εθνικής Παιδείας και Θρησκευμάτων, σχετικώς με τις προθέσεις του Υπουργείου για την επαναφορά του πολυτονικού συστήματος.
Η επίκαιρη ερώτηση του κ. Γεωργίου Καρατζαφέρη έχει ως εξής:
«Το Έθνος μας επέζησε και διατήρησε την ανεξαρτησία του στο πέρασμα των αιώνων με ακατανίκητο όπλο του την πνευματική του υπεροχή, πυρήνας της οποίας υπήρξε η πλούσια, ευλογημένη, θεοφώτιστη, Αγλαόκαρπη γλώσσα του.»
Βυζαντινός υμνωδός χρησιμοποιούσε αυτό το λεξιλόγιο κύριε συνάδελφε... 
«Γι? αυτό και οι εχθροί της Ελλάδος αγωνίσθηκαν απεγνωσμένα να την απομονώσουν από το δοξασμένο ιστορικό παρελθόν της και επέτυχαν σταδιακά την κατάργηση του πολυτονικού συστήματος, την Ελληνοποίηση της Ελληνικής Αλφαβήτου και τη μεταβολή της μορφής και της ουσίας της Εθνικής μας Παιδείας.
Κατόπιν τούτου, ακαδημαϊκοί, πνευματικοί ηγέτες και ανησυχούντες πολίτες, συνέταξαν την αγωνιώδη διακήρυξη διαμαρτυρίας και την οποία σας επισυνάπτω.
Ερωτάται ο κύριος Υπουργός:
Ποια ενδεικνυόμενα εθνικά μέτρα προτίθεται να λάβει, ώστε να σταματήσει αυτός ο επικίνδυνος κατήφορος και να προστατευθούν τα παιδιά μας από τις αναθυμιάσεις νοσογόνων εστιών και να εξακολουθούν να αισθάνονται υπερηφάνεια και θαυμασμό για την καταγωγή τους και τα αθάνατα έργα των προγόνων τους, συνεχίζοντας πανάρχαιη και υπέρλαμπρη Εθνική κληρονομικά;»
Θα απαντήσει ο Υπουργός Εθνικής Παιδείας κ. Ευθυμίου.
Ορίστε, κύριε Υπουργέ, έχετε το λόγο. Ελπίζω, κύριε Υπουργέ, να μην προκύψει νέος υμνωδός με την απάντηση .
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Κύριε Πρόεδρε, οφείλουμε όλοι σεβασμό στην ελληνική γλώσσα και οφείλουμε όλοι να προάγουμε τη χρήση της.
Είναι προφανές ότι ο κ. Καρατζαφέρης ελαύνεται από μία αγωνία για τη γλώσσα, όπως την περιγράφει στην ερώτησή του. Και είναι προφανές ότι η αγωνία του τον παρέσυρε σε μία ακατανόητη σύνταξη της ερωτήσεώς του διότι λέει, οι εχθροί της Ελλάδας αγωνίστηκαν για την «Ελληνοποίηση της Ελληνικής Αλφαβήτου».
ΓΕΩΡΓΙΟΣ ΚΑΡΑΤΖΑΦΕΡΗΣ: Αποελληνοποίηση.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Αποελληνοποίηση. Μάλιστα.
Επομένως, θα ήθελα να τονίσω ότι το θέμα είναι πράγματι σοβαρό. Και θα ήθελα να απαντήσω ότι σήμερα στην ελληνική εκπαίδευση γίνεται μία συστηματική αγωγή στην ελληνική γλώσσα και σε όλους τους τύπους της γλώσσας από την Ομηρική περίοδο, την Κλασική, την Αλεξανδρινή, τη Βυζαντινή και τη νεότερη γλώσσα των Ελλήνων.
Ο κ. Καρατζαφέρης επαναφέρει ένα θέμα που αποτέλεσε αντικείμενο μιας μακράς, περίπου εκατόν πενήντα χρόνων, διαμάχης για τους τόνους. Και υπήρξε και η περίφημη «Δίκη των Τόνων» που συμπύκνωσε με πλήρη τρόπο την αμοιβαία επιχειρηματολογία.
Θα έπρεπε κανείς να τονίσει ότι αυτή η πορεία προς την επιβολή του μονοτονικού στηρίχθηκε στους κορυφαίους Έλληνες γλωσσολόγους, στους κορυφαίους ανθρώπους που προστάτευσαν, ανέδειξαν και διαφύλαξαν την ελληνική γλώσσα. Αλλά και σε όποιους ξένους, όπως ο Βιλαμόβιτς, ανέδειξαν την κλασική γλώσσα και σεβάστηκαν τα περιεχόμενά της.
Πρώτος ο Βιλαμόβιτς έθεσε το αναντίρρητο γεγονός ότι η ελληνική γλώσσα δεν διέθετε τόνους και πνεύματα διότι στηριζόταν στην προσωδία. Οι τόνοι και τα πνεύματα είναι ένα πρόσκτημα της γλώσσας από τους Αλεξανδρινούς φιλολόγους το 2ο μ.Χ. αιώνα, όταν ακριβώς εχάθη η προσωδία και έπρεπε να σημαίνεται εκεί που απέλειπε πλέον η τονικότητα και η μουσικότητα της γλώσσας για όσους ήθελαν να την μάθουν Ρωμαίοι, Αιγύπτιοι ή και οι Έλληνες της εποχής τι ιστορικό υπήρχε σ? αυτήν τη θέση του τόνου ή του πνεύματος.
?ρα, κύριε Καρατζαφέρη, το θέμα των τόνων δεν είναι θέμα αρχής, δεν είναι θέμα ουσίας, δεν είναι θέμα περιεχομένου της γλώσσας. Δεν υπήρξε μεγάλος Έλληνας γλωσσολόγος, από τον Μανώλη και τον Γιώργο Χατζηδάκη, τον Εμμανουήλ Κριαρά, τον Κωνσταντίνο ?μαντο, τον Γιάννη Κακριδή, δεν υπήρξε μεγάλος Έλληνας φιλόλογος ή μεγάλος ξένος φιλόλογος που να συνέδεσε ποτέ τα περιεχόμενα, την ιστορικότητα, την αξία της γλώσσας με το τονικό σύστημα, το οποίο ήταν ένα πρόσκτημα, επαναλαμβάνω, μία αναγκαστική επιλογή των Αλεξανδρινών, ώστε να υπάρξει η επισήμανση μιας πλευράς της ιστορικότητάς της που ήταν η προσωδία.
Επομένως, δεν είναι θέμα, όπως το περιγράφετε, ουσίας της γλωσσικής μας κληρονομιάς, αλλά μάλλον κομμάτι της ιστορίας της.
ΠΡΟΕΔΡΕΥΩΝ (Κωνσταντίνος Γείτονας): Κύριε Καρατζαφέρη, έχετε το λόγο.
ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, άκουσα με ιδιαίτερη προσοχή τον κύριο Υπουργό. Νομίζω ότι η επιχειρηματολογία του έχει κάποια κενά.
Πράγματι, κύριε Υπουργέ, το 2ο αιώνα μπήκαν οι τόνοι και τα πνεύματα η δασεία, η ψιλή κλπ. Αλλά γιατί; Γιατί μέχρι τότε η γλώσσα ήταν συνεχόμενη. Δεν είχε η κάθε λέξη την παύλα, το κενό. Έτσι λοιπόν, έχασε τη μουσικότητα και την ευθεία και αναγκάστηκαν να βάλουν τα πνεύματα και τον τόνο. Σας θυμίζω λοιπόν ότι στα αρχαία κείμενα ήταν συνεχόμενη όλη η πρόταση. Δεν είχε το κενό. ?ρα λοιπόν είναι απαραίτητη γιατί σήμερα δεν μιλάμε συνεχόμενα. Όσο γρήγορα και να μιλάει κανείς, υπάρχει εκείνο το κενό της γλώσσας.
Δεν ρωτήθηκαν οι ακαδημαϊκοί. Αυτό είναι κόντρα στο Σύνταγμα. Όταν λοιπόν πήρατε την απόφαση αυτήν, ήρθατε σε ευθεία σύγκρουση με το άρθρο 20, παράγραφος 2, κύριε Υπουργέ, το οποίο και σας διαβάζω: «Το δικαίωμα της προηγούμενης ακρόασης κάθε ενδιαφερόμενου ισχύει και για κάθε διοικητική ενέργεια ή μέτρο που λαμβάνεται εις βάρος των δικαιωμάτων ή συμφερόντων του». Εδώ ήταν δικαίωμα του κάθε Έλληνα. Και αν θέλετε ακόμα περισσότερο των οργάνων της Ακαδημίας. Δεν ρωτήσατε την Ακαδημία. Εδώ έχω τους αθανάτους και ανάμεσα σ? αυτούς είναι και καθηγητές και Υπουργοί της Κυβερνήσεώς σας, όπως ο κ. Κώστας Στεφανής που υπογράφουν για την ασέλγεια που γίνεται καθημερινώς στη γλώσσα.
Έχω μερικά παραδείγματα, κύριε Υπουργέ για να διαπιστώσετε τι συμβαίνει, όταν λείπει ο τόνος. Να σας τα πω: Ο «γέρος» είναι και «γερός», η «θέα» είναι και «θεά», ο «μόνος» είναι και «μονός», το «μίσος» είναι και «μισός», το «ζήτω» είναι και «ζητώ», ο «νόμος» είναι και «νομός», το «πότε» είναι και «ποτέ», ο «ώμος» είναι και «ωμός», το «πόσο» είναι και «ποσό», η «φιλία» είναι και «φιλιά», ο «θόλος» είναι και «θολός», η «μόνη» είναι και «μονή», η «ξέρα» είναι και «ξερά». 
Και μ? αυτήν τη βεβήλωση που γίνεται, κύριε Υπουργέ, χάσαμε και την κατάληξη σε ?ρ. Ο «Έκτωρ» έγινε «Έκτορας», ο «χαρακτήρ» έγινε «χαρακτήρας». Το «δέλεαρ» πώς θα γίνει; «δελεάρης;».
Πρέπει λοιπόν να προσέξουμε γιατί οδηγούμαστε σ΄ ένα αδιέξοδο. Να προστατεύσουμε λίγο τη γλώσσα. Ο «γονεύς, του γονέος» έγινε «ο γονέας, του γονέα». Πληθυντικός «οι γονιοί». Εντάξει. «Ο κουρέας, του κουρέα». Πληθυντικός πώς; «Οι Κουροί;». Να λοιπόν που η γλώσσα, πλέον οικουρεί.
ΠΡΟΕΔΡΕΥΩΝ (Κωνσταντίνος Γείτονας): Να μην αρχίσουμε τώρα μαθήματα Γραμματικής και Συντακτικού στην Αίθουσα?
ΓΕΩΡΓΙΟΣ ΚΑΡΑΤΖΑΦΕΡΗΣ: Εσάς σας ενοχλεί να υπερασπιζόμαστε τη γλώσσα;
ΠΡΟΕΔΡΕΥΩΝ (Κωνσταντίνος Γείτονας): Όχι, καθόλου. ελάτε στο θέμα της ερώτησης.
ΓΕΩΡΓΙΟΣ ΚΑΡΑΤΖΑΦΕΡΗΣ: Ακριβώς επί του θέματος είμαι, κύριε Πρόεδρε, γιατί έχουμε αρχίσει έναν κατήφορο στη γλώσσα. Ας προστατεύσουμε αν θέλουμε τον Έλληνα μαθητή, ας προστατεύσουμε εκείνον ο οποίος θέλει να πλησιάσει τα αρχαία κείμενα και δεν μπορεί. 
Δεν μπορεί να διδάσκεται η γλώσσα με τους τόνους, κύριε Υπουργέ, στα πανεπιστήμια του εξωτερικού, δεν μπορεί να διδάσκεται η γλώσσα με τους τόνους στην Ισπανία και να μη διδάσκεται στην Ελλάδα. Και στο κάτω-κάτω δεν έχουμε καμία διαφωνία. Να προστατεύσουμε λίγο τη γλώσσα μας θέλουμε.
ΠΡΟΕΔΡΕΥΩΝ (Κωνσταντίνος Γείτονας): Καλώς κύριε συνάδελφε. 
Έχετε να συμπληρώσετε κάτι, κύριε Υπουργέ;
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Ορθότατα το 1977 από τον Γεώργιο Ράλλη επεβλήθη η δημοτική και στην εκπαίδευση και στη Δημόσια Διοίκηση. Το 1982 υπήρξε με προεδρικό διάταγμα η εφαρμογή του μονοτονικού.
Θα ήθελα να τονίσω, κύριε Καρατζαφέρη, ότι από την Α΄ γυμνασίου έως τη Γ΄ λυκείου τα παιδιά διδάσκονται την αρχαία γλώσσα με χρήση του πολυτονικού συστήματος, έτσι ώστε ο Έλληνας να διαφυλάσσει και αυτή την ιστορική πλευρά της εξέλιξης της ελληνικής γλώσσας. Η γλώσσα καλλιεργείται σε όλα τα επίπεδα με πλούτο και στη νεοελληνική της εκδοχή και στη βυζαντινή γραμματεία στην κλασσική περίοδο, έτσι ώστε το κύριο αίτημά σας, που είναι να υπάρχει και αυτή η ιστορική γνώση μέσω της εκπαίδευσης, σήμερα να γίνεται πράξη στην ελληνική εκπαίδευση. 
Θα ήθελα να τονίσω όμως, κύριε Καρατζαφέρη, ότι όταν κάποιοι πολίτες έχουν μία άποψη για μια δημόσια λειτουργία, το ωραιότερο και συνεπέστερο είναι αυτή η λειτουργία να υπηρετείται από τους ίδιους εκεί που μπορούν να συμβάλουν σ΄ αυτή. 
ΓΕΩΡΓΙΟΣ ΚΑΡΑΤΖΑΦΕΡΗΣ: Μα, δεν υπάρχει στον υπολογιστή.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Ούτε η δική σας ερώτηση είναι συντεταγμένη σε πολυτονικό, που μπορείτε με κάθε άνεση στο γραφείο σας να χρησιμοποιείτε το πολυτονικό σύστημα στα κείμενά σας ούτε οι εφημερίδες που εκδίδετε είναι στο πολυτονικό ώστε να αποτελέσουν ένα υπόδειγμα, ενώ πάρα πολλές εκδόσεις γίνονται με πολυτονικό σύστημα, διότι υπάρχουν πολίτες οι οποίοι θεωρούν ότι πρέπει να καλλιεργούν αυτή την ιστορική εκδοχή δυναμικά. 
ΙΩΑΝΝΗΣ ΒΑΡΒΙΤΣΙΩΤΗΣ: Δεν υπάρχουν κομπιούτερς με πολυτονικό. 
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Θα ήθελα να τονίσω επίσης ?κύριε Βαρβιτσιώτη, με βοηθάτε σ? αυτό- ότι το Κέντρο Ελληνικής Γλώσσας έχει τα προγράμματά τους στο πολυτονικό και μπορεί κανείς στους κομπιούτερ να εισάγει το πολυτονικό, έτσι ώστε να διευκολύνει τη θέση του με συνέπεια στο δικό του χειρισμό. 
ΠΡΟΕΔΡΕΥΩΝ (Κωνσταντίνος Γείτονας): Είμαι σίγουρος ότι την επόμενη ερώτηση θα τη φέρει γραμμένη με το πολυτονικό σύστημα ο κ. Καρατζαφέρης.
ΓΕΩΡΓΙΟΣ ΚΑΡΑΤΖΑΦΕΡΗΣ: Μα, είμαστε εκτός νόμου εάν γράφουμε με πολυτονικό, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Γείτονας): Επόμενη είναι η με αριθμό 78/22-9-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος και Β΄ Αντιπροέδρου της Βουλής κ. Παναγιώτη Σγουρίδη προς τον Υπουργό Εξωτερικών, σχετικώς με τις προθέσεις του Υπουργείου, στις συζητήσεις με την τουρκική πλευρά να τεθεί το ζήτημα συνέχισης της Εγνατίας Οδού μέχρι την Κωνσταντινούπολη. 
Η επίκαιρη ερώτηση του κ. Παναγιώτη Σγουρίδης έχει ως εξής:
«Η Εγνατία Οδός από απόψεως γεωπολιτικής και κατασκευαστικής αξίας, είναι από τα μεγαλύτερα έργα στην Ευρώπη και το μεγαλύτερο στα Βαλκάνια. Παρά του ότι εξυπηρετεί πέντε αεροδρόμια, έξι λιμάνια και θα τροφοδοτείται από επτά κάθετους άξονες που θα τη συνδέουν με τον περιβάλλοντα χώρο, παραμένει ως έργο ημιτελές μια και δεν συνδέεται με την Κωνσταντινούπολη όπως συνέβαινε με την αρχαία Εγνατία. Επειδή η σημασία ολοκλήρωσης του έργου αυτού είναι προφανής, ερωτάστε κύριε Υπουργέ, αν στις προτεραιότητες του Υπουργείου σας είναι:
Πρώτον, κατά τις συζητήσεις με την τουρκική πλευρά για θέματα αμοιβαίου ενδιαφέροντος τίθεται ζήτημα συνέχισης της Εγνατίας μέχρι την Κωνσταντινούπολη.
Δεύτερον, η προσπάθεια μέσω τη Ευρωπαϊκής Ένωσης δέσμευσης της Τουρκίας, ώστε μέρος κονδυλίων που της δίνονται να κατευθυνθούν στο έργο αυτό».
Θα απαντήσει ο Υφυπουργός Εξωτερικών κ. Μαγκριώτης. 
Ορίστε, κύριε Υπουργέ, έχετε το λίγο.
ΙΩΑΝΝΗΣ ΜΑΓΚΡΙΩΤΗΣ (Υφυπουργός Εξωτερικών): Ευχαριστώ, κύριε Πρόεδρε.
Ο αγαπητός συνάδελφος θέτει ένα πολύ σημαντικό θέμα, που αφορά στην οικονομική ανάπτυξη του βορειοελλαδικού χώρου και όλης της Ελλάδος, γιατί ο βορειοελλαδικός μεθοριακός χώρος γνωρίζουμε όλοι ότι είναι η ζώνη της συνέχειας της χώρας μας με τη νοτιοανατολική Ευρώπη, αλλά και γενικότερα με το σύνολο της Ευρώπης και της Ανατολής. 
Η Θράκη έχει μία κομβική θέση. Είναι το εμπορικό και πολιτισμικό σταυροδρόμι και αυτός ήταν πάντα ο ρόλος της. Το κομμάτι από τα ελληνοτουρκικά σύνορα μέχρι την Κωνσταντινούπολη είναι ζωτικής σημασίας για την ανάπτυξη των διευρωπαϊκών δικτύων, στα οποία κεντρική θέση έχει η Εγνατία Οδός από την Ηγουμενίτσα μέχρι τους Κήπους και οι εννέα κάθετοι δρόμοι, οι συνδέσεις της Εγνατίας με όλες τις χώρες του βαλκανικού περίγυρου.
Από τη δική μας πλευρά επανειλημμένως έχει τεθεί το ζήτημα σε διμερείς και πολυμερείς συναντήσεις της ανάπτυξης σε κλειστό αυτοκινητόδρομο του τμήματος κήποι Κωνσταντινούπολη, όπως είναι η Εγνατία.
Από την άλλη πλευρά, μέχρι τώρα δεν υπήρξε θετική πρακτική απάντηση.
Είναι γεγονός ότι την τελευταία περίοδο με την κατασκευή της Εγνατίας ?και αυτό ήταν εμφανές το φετινό καλοκαίρι- όλο και περισσότεροι Τούρκοι υπήκοοι οι οποίοι ζουν στην Ευρώπη χρησιμοποιούν πλέον την Εγνατία για να μετακινούνται ανάμεσα στην Τουρκία και στην κεντρική και βόρεια Ευρώπη. Όλο και περισσότεροι Τούρκοι επιχειρηματίες επιζητούν και αυτοί πλέον την οδική διασύνδεσή τους με την Ελλάδα για τη μεταφορά αγαθών και προσώπων.
Αυτά είναι δύο νέα στοιχεία τα οποία αξιοποιεί η δική μας πλευρά. Παράλληλα με το Υπουργείο Εξωτερικών και ο Υπουργός Μεταφορών από τις αρχές του καλοκαιριού τα έχει θέσει προς την τουρκική πλευρά. Έχουμε αποφασίσει στην επόμενη μικτή διυπουργική επιτροπή με την Τουρκία να τεθούν με τον πιο ολοκληρωμένο και επίσημο τρόπο προς την άλλη πλευρά.
Πιστεύουμε ότι θα βοηθήσει πάρα πολύ την οικονομία της βόρειας και όλης της Ελλάδας, θα αναβαθμίσει την Εγνατία και γενικότερα τα ελληνικά οδικά δίκτυα. Αλλάζει ο χάρτης της ανάπτυξης στην ευρύτερη περιοχή με την ολοκλήρωση της Εγνατίας και βεβαίως με τις προεκτάσεις της μέσα στις χώρες που γειτνιάζουν με τη δική μας χώρα. Αυτή είναι η επιλογή μας, αυτός είναι ο σχεδιασμός μας και αυτό θα πράξουμε τις επόμενες ημέρες.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Σγουρίδης.
ΠΑΝΑΓΙΩΤΗΣ ΣΓΟΥΡΙΔΗΣ (Β΄ Αντιπρόεδρος της Βουλής): Κύριε Πρόεδρε, η ερώτηση κρύβει προφανή προβληματισμό. Αυτοκινητόδρομοι που κατά κάποιο τρόπο είναι αδιέξοδοι δύσκολα αποσβένονται. 
Από τότε που αποφασίστηκε η Εγνατία να γίνει τετράιχνη, το κόστος της έφτασε περίπου το 1 τρισεκατομμύριο 400 δισεκατομμύρια δραχμές. Σαφώς μέχρι το 2007 θα είναι τελειωμένο ολόκληρο το κομμάτι από Ηγουμενίτσα μέχρι Κήπους, μέχρι Αλεξανδρούπολη, εκτός από ένα μικρό κομμάτι που είναι στο πέρασμα της Αρκούδας στην Ήπειρο. Συνεπώς αυτός ο δρόμος πρέπει να αρχίσει να αποσβένεται. 
Η κατάσταση στα Βαλκάνια βελτιώνεται ραγδαία. Αυτό ικανοποιεί όλους μας, αλλά φυσικά δίνει το δικαίωμα να κατέβει όλος ο κυκλοφοριακός εμπορικός φόρτος από την κεντρική Ευρώπη, από τον άξονα κεντρική Ευρώπη ? Βελιγράδι ? Σόφια - Κωνσταντινούπολη. Μέχρι τώρα όσο υπήρχε η αναταραχή και, όπως είπατε και εσείς προηγουμένως ότι διαπιστώσατε, όλος ο εμπορικός και τουριστικός κυκλοφοριακός φόρτος γινόταν μέσω Ιταλίας: Ηγουμενίτσα ? Εγνατία ? Κωνσταντινούπολη. 
?ρα λοιπόν πρέπει εμείς να κάνουμε ελκυστικότερο το κομμάτι αυτό. Αλλά για να γίνει ελκυστικότερο το κομμάτι αυτό και κατά κάποιο τρόπο να υπάρχει η απόσβεσή του, θα πρέπει οπωσδήποτε να μη μείνει ημιτελής ο αυτοκινητόδρομος αυτός. ?ρα, από τους Κήπους μέχρι την Κωνσταντινούπολη σαφώς θα πρέπει το κομμάτι αυτό να κατασκευαστεί. Αλλά είναι σε τουρκικό έδαφος.
Εκείνο το οποίο ζητώ από εσάς και κατά κάποιο τρόπο μου απαντήσατε είναι ότι σε επόμενες συναντήσεις θα κάνετε πιο έντονη την παράσταση του Υπουργείου Εξωτερικών, ώστε το κομμάτι αυτό να μπει, αν θέλετε, μέσα και σε ευρωπαϊκά προγράμματα είτε το «FARE» είτε τα «INTEREC», τα οποία είναι χρήματα της Ευρωπαϊκής Ένωσης και σαφώς μπορούν να δοθούν προς την κατεύθυνση αυτή από τη στιγμή που έχουμε να κάνουμε με την ανάπτυξη του περιβάλλοντα χώρου. Από την άλλη, η Εγνατία θα αποκτήσει ένα διηπειρωτικό χαρακτήρα. Θα ενώσει Ευρώπη και Ασία. Πιστεύω, λοιπόν, ότι σ΄ αυτήν την κατεύθυνση θα κινηθείτε και ζητώ από εσάς όσο το δυνατόν εντονότερα να το επιδιώξετε.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κύριος Υπουργός.
ΙΩΑΝΝΗΣ ΜΑΓΚΡΙΩΤΗΣ (Υφυπουργός Εξωτερικών): Κύριε Πρόεδρε, συμμερίζομαι τις σκέψεις, τους προβληματισμούς και τις προτάσεις -είναι και της Κυβέρνησης- που διατύπωσε ο συνάδελφος. Η Εγνατία αλλάζει τα γεωοικονομικά και γεωστρατηγικά δεδομένα στην ευρύτερη περιοχή της νοτιοανατολικής Ευρώπης.
Είναι επίσης πολύ σωστό ότι για να παίξει αυτόν το σημαντικό ρόλο η Εγνατία θα πρέπει να έχει προεκτάσεις μέσα στις βαλκανικές χώρες. Έτσι, λοιπόν, χρηματοδοτούνται και κατασκευάζονται παράλληλα και οι κάθετες συνδέσεις με τις γειτονικές χώρες της Εγνατίας.
Γι? αυτό έχει αλλάξει ο αρχικός σχεδιασμός. Δεν είναι μόνο ο δίιχνος δρόμος που έγινε τετράιχνο κλειστός αυτοκινητόδρομος, είναι και οι εννιά συνδέσεις, που τις προσδίδουν τον υψηλό γεωοικονομικό και γεωστρατηγικό ρόλο. Διαφορετικά θα ήταν απλώς ένας διαμπερής αυτοκινητόδρομος από την Ηγουμενίτσα ως τους Κήπους, σημαντικός βέβαια αλλά οπωσδήποτε δεν θα έπαιζε αυτό τον υψηλό ρόλο για τον οποίο θέλουμε την Εγνατία.
Με τις γειτονικές Βαλκανικές χώρες μέσα από τα προγράμματα «INTEREC» και το «FARΕ» που ανέφερε ο αγαπητός συνάδελφος, κατασκευάζονται τμήματα αυτών των προεκτάσεων, για να έχει συνέχεια η Εγνατία προς την Ευρώπη.
Τα έργα αυτά πρέπει να είναι επιλέξιμα. Πρέπει να τα έχουν στις προτεραιότητές τους και οι γειτονικές χώρες. Η Τουρκία όπως γνωρίζετε μέχρι πρόσφατα δεν είχε στις προτεραιότητές της και στις επιλογές της τη διασύνδεσή της με την Ελλάδα για τους δικούς της λόγους. Τη τελευταία περίοδο φαίνεται ότι αρχίζει να συζητά μια τέτοια διασύνδεση οδική με την Ελλάδα. Βεβαίως, είναι και η πίεση πλέον των Τούρκων πολιτών, υπηκόων της Ευρωπαϊκής ΄Ενωσης, μεταναστών που πλέον θεωρούν πιο ασφαλή, ταχεία και γρήγορη την Εγνατία Οδό και αρχίζουν πλέον και τη χρησιμοποιούν έναντι του άξονα που ανέφερε ο συνάδελφος που κατεβαίνει από την κεντρική Ευρώπη και μέσω Σόφιας καταλήγει στην Κωνσταντινούπολη. Αυτές ήταν οι επιλογές της Τουρκίας.
Ελπίζουμε ότι θα αξιοποιήσει, και αυτό προτείνουμε εμείς, η γειτονική χώρα τα ευρωπαϊκά προγράμματα για να κατασκευάσει αυτό το τμήμα. Αυτή είναι η δική μας πολιτική. Είναι πολιτική και του Υπουργείου Εξωτερικών και του Υπουργείου Μεταφορών και είναι το πρώτο θέμα στην επόμενη μικτή διυπουργική συνάντηση ανάμεσα στις δύο χώρες. 
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.

ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου της πρότασης νόμου Βουλευτών της Νέας Δημοκρατίας, αρμοδιότητας του Υπουργείου Υγείας και Πρόνοιας: «Ρύθμιση θεμάτων πολυτέκνων και μελών πολύτεκνων οικογενειών».
Κυρίες και κύριοι συνάδελφοι, όπως γνωρίζετε η πρόταση νόμου συζητήθηκε στην επιτροπή και η επιτροπή δεν προχώρησε σε ψηφοφορία ορθώς, διότι η πρόταση αυτή εμπίπτει στους περιορισμούς της παραγράφου 3 του άρθρου 73 του Συντάγματος.
Θέλω να υπενθυμίσω ότι σύμφωνα με τη διάταξη του άρθρου 73 παράγραφος 3 δεν εισάγεται για συζήτηση η πρόταση νόμου εφόσον συνεπάγεται σε βάρος του δημοσίου, των Οργανισμών Τοπικής Αυτοδιοίκησης ή άλλου νομικού προσώπου δημοσίου δικαίου, δαπάνες ή ελάττωση εσόδων ή της περιουσίας τους για να δοθεί μισθός ή σύνταξη ή γενικά όφελος σε κάποιο πρόσωπο. Όμως, η κοινοβουλευτική πρακτική που ακολουθούμε για πολλά χρόνια είναι να συζητούμε αυτές τις προτάσεις στη Βουλή χωρίς να προχωρούμε σε ψηφοφορία, γιατί δεν μπορούμε από το Σύνταγμα. Τις εισάγουμε γιατί έτσι δίνεται η δυνατότητα, με τη συζήτηση στη Βουλή, σε όλα τα κόμματα, σε όλους τους Βουλευτές αλλά και στην Κυβέρνηση να παίρνουν θέση σε σοβαρά ζητήματα τα οποία αναφέρονται και έχουν σχέση με τις ρυθμίσεις που αυτές οι προτάσεις νόμων προβλέπουν όπως κάνει και η παρούσα πρόταση. ΄Ετσι θα προχωρήσουμε στη συζήτηση. 
Από τη πλευρά του Κομμουνιστικού Κόμματος Ελλάδας ορίζεται ως Κοινοβουλευτικός Εκπρόσωπος ο Ε΄ Αντιπρόεδρος της Βουλής κ. Κοσιώνης.
Το λόγο έχει ο εισηγητής της Νέας Δημοκρατίας κ. Κωνσταντόπουλος.
ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, έρχεται σε μία στιγμή που την χώρα μας απειλεί πραγματικά η δημογραφική κρίση και το δημογραφικό πρόβλημα είναι γνωστό πλέον σε όλους, μια πρόταση νόμου Βουλευτών της Νέας Δημοκρατίας, για ρύθμιση θεμάτων που απασχολούν τους πολυτέκνους. Δεν πρόκειται για μια πρόταση νόμου για εθνική δημογραφική πολιτική, επαναλαμβάνω, αλλά για μια πρόταση νόμου για θέματα που απασχολούν τους πολυτέκνους.
Η ευθύνη όλων μας είναι τεράστια και έχουμε χάσει πλέον ως πολιτικοί πλήρως την αξιοπιστία μας και σε θέματα δημογραφικής πολιτικής και σε θέματα πολυτέκνων. Η Κυβέρνηση έχει απορρίψει τα τελευταία χρόνια επανειλημμένες προτάσεις τόσο της Νέας Δημοκρατίας όσο και Βουλευτών του ΠΑΣΟΚ για θέματα που αφορούν τους πολυτέκνους. Πρόκειται για μια στείρα αντιπολυτεκνική πολιτική ή για κάτι άλλο; Αυτό όμως δεν είναι το μοναδικό χαρακτηριστικό. Λαμβάνουμε κάποια μέτρα για να έρθουμε στη συνέχεια να τα τροποποιήσουμε, να τα καταργήσουμε με αποτέλεσμα οι νέες ελληνίδες, αυτές τουλάχιστον που θέλουν κίνητρα για να τεκνοποιήσουν να μην έχουν εμπιστοσύνη ώστε να προχωρήσουν στην απόκτηση περισσότερων παιδιών.
Δυστυχώς ή ευτυχώς, κύριοι συνάδελφοι, εμείς πρέπει να προσαρμοστούμε στις ανάγκες και στις απαιτήσεις της σύγχρονης ελληνικής οικογένειας, των νέων ανθρώπων που δημιουργούν με τις γνωστές δυσκολίες, οικογένεια σήμερα, αντιστεκόμενοι στις σειρήνες του ευδαιμονισμού και της σύγχρονης καταναλωτικής κοινωνίας. Δεν θα προσαρμοστούν σε μας οι νέοι άνθρωποι, εμείς φαίνεται να τους έχουμε ανάγκη, αυτοί θα τεκνοποιήσουν και για να το κάνουν αυτό χρειάζονται νέα κίνητρα με συνέχεια και αξιοπιστία, ώστε ο κάθε νέος και η κάθε νέα να μας εμπιστεύονται. 
Δημιουργούνται όμως σχέσεις εμπιστοσύνης μεταξύ της πολιτείας και των νέων ζευγαριών όταν άλλη νομοθεσία υπάρχει όταν προγραμματίζουν να κάνουν οικογένεια και άλλη όταν τη δημιουργούν; 
Ένα από τα γενναία μέτρα δημογραφικής πολιτικής ήταν η θέσπιση του επιδόματος του τρίτου παιδιού, του επιδόματος της πολύτεκνης μητέρας και της ισόβιας τιμητικής σύνταξης στην πολύτεκνη μητέρα που έγινε με το άρθρο 63 του ν. 1892/90 και με το άρθρο 2 του ν. 2163/93, όπου επεκτάθηκε η ισόβια τιμητική σύνταξη και στις μητέρες εκείνες που είχαν τέσσερα ζώντα τέκνα χωρίς πολυτεκνική ιδιότητα. Η ρύθμιση αυτή ίσχυσε μέχρι 28.2.1997 οπότε και τροποποιήθηκε με το άρθρο 39 του ν. 2439/97. Η καθιέρωση του επιδόματος του τρίτου παιδιού, του επιδόματος και της σύνταξης στην πολύτεκνη μητέρα είχε ως αποτέλεσμα στη χρονική περίοδο ?91 έως ?94 η χώρα να αποκτήσει περίπου πεντέμισι χιλιάδες επιπλέον παιδιά τα οποία δεν θα υπήρχαν αφού, ο αριθμός των μητέρων εκείνων που αποκτούσαν τέταρτο και πέμπτο παιδί μέχρι το έτος 1990 είχε καθοδική πορεία. Ενώ από το 1991 άρχισε η αντίστροφη μέτρηση, που οφειλόταν στην θέσπιση του επιδόματος αφού άλλο μέτρο δεν είχε θεσπιστεί. Εκείνα τα γενναία μέτρα ήταν τα μοναδικά και είχαν αντιστρέψει την καθοδική πορεία που είχαν πάρει οι δημογραφικοί δείκτες στη χώρα μας και ιδιαίτερα οι γεννήσεις τρίτου, τέταρτου και πέμπτου παιδιού.
Ενώ το μέτρο αυτό απέδωσε, το 1997 έρχεται η Κυβέρνηση και θεσπίζει όριο οικογενειακού εισοδήματος για τη χορήγηση του επιδόματος τρίτου παιδιού τα 7 εκατομμύρια δραχμές, για τη χορήγηση επιδόματος πολύτεκνης μητέρας τα 8 εκατομμύρια δραχμές και για τη χορήγηση συντάξεως πολύτεκνης μητέρας τα 3 εκατομμύρια δραχμές. Το έπραξε αυτό η Κυβέρνηση με την ελπίδα ότι θα εξοικονομούσε ένα ποσό της τάξης των 40 δισεκατομμυρίων δραχμών. Και μετά μιλούμε για συνέχεια του κράτους, μιλούμε για αξιοπιστία των πολιτικών και της πολιτικής, για απαξίωση της πολιτικής από τους νέους και αναζητούμε ευθύνες σε ξένα προς εμάς κέντρα. Εμείς οι ίδιοι ευθυνόμεθα εν πολλοίς για την απαξίωση της πολιτικής και για την κρίση εμπιστοσύνης που υπάρχει μεταξύ των νέων ανθρώπων και της πολιτικής και των πολιτικών. 
Δεν αμφιβάλλει κανένας ?θα είμαι ο τελευταίος- ότι η ζωή είναι γλυκιά και τα σημερινά πρότυπα κατανάλωσης αφορούν την εύκολη ζωή. 
Για να αντισταθούν λοιπόν ο σύγχρονος νέος και η σύγχρονη νέα, χρειάζονται κίνητρα. Δεν αρκούν τα μεγάλα λόγια και οι πατριωτικές κορώνες. Θα μου πείτε, ότι χρήματα πλέον δεν υπάρχουν. Και όταν βρίσκονται ορισμένα, η καταναλωτική κοινωνία βρίσκει άλλους τρόπους να καταναλωθούν από το να γίνουν παιδιά. Πρέπει να αφουγκραστούμε τους ειδικούς επιστήμονες δημογραφίας. Μελέτες υπάρχουν και από τη Βουλή και από δημογραφικά κέντρα που λειτουργούν στα πλαίσια των πανεπιστημίων μας. Δυστυχώς, δεν αξιοποιούνται από την εκάστοτε πολιτική ηγεσία. 
Τα νέα ζευγάρια προσπαθούν να φτιάξουν τη ζωή τους με χίλια μύρια προβλήματα. Τα ζευγάρια αυτά που υπακούουν στις προτροπές της εκκλησίας και άλλων φορέων για περισσότερα παιδιά ακούν πολλαπλάσια όχι από την ίδια τη ζωή που καθημερινά μεγαλώνει την ψαλίδα μεταξύ επιθυμητού και εφικτού αριθμού παιδιών. Και δεν φτάνει η έλλειψη αξιοπιστίας, εμπιστοσύνης και συνέχειας του κράτους, αλλά αυτοί που τόλμησαν να προχωρήσουν σε τρίτο και τέταρτο παιδί, πιστεύοντας στις εξαγγελίες της κυβέρνησης το ?90 έως ?93 σήμερα ταλαιπωρούνται στις διάφορες υπηρεσίες μαζί με τους υπαλλήλους του ΟΓΑ, οι οποίοι εργάζονται και υπερωριακά απασχολούμενοι με τα επιδόματα, αφού η διαδικασία εξακρίβωσης του οικογενειακού επιδόματος, επαναλαμβάνεται κάθε χρόνο με αποτέλεσμα να υπάρχει χάος. Το οικονομικό όφελος που είχαμε με τα 40 δισεκατομμύρια δραχμές εις βάρος των πολυτέκνων ουσιαστικά εξανεμίστηκε στις υπερωρίες των υπαλλήλων των διαφόρων οργανισμών.
Αν θέλετε και άλλα παραδείγματα έλλειψης αξιοπιστίας και συνέχειας του κράτους, σας πληροφορώ ότι με το άρθρο 52 του ν.2082/92 θεσπίστηκε παραχώρηση κατοικίας στους πολύτεκνους που έχουν από επτά τέκνα και άνω. Αυτός ο νόμος ουδέποτε εφαρμόστηκε μέχρι σήμερα. Η αντιφατικότητα της πολιτικής μας στο δημογραφικό πρόβλημα φαίνεται από το γεγονός ότι, ενώ από τη μια μεριά λαμβάνονται κάποια μέτρα, από την άλλη υπάρχουν αντικίνητρα και τίθενται στην ίδια μοίρα άγαμοι και άτεκνοι με τους πολυτέκνους. Έχει καθιερωθεί απαλλασσόμενο όριο ιδιοκατοίκησης σε κατοικίες επιφάνειας μέχρι εκατόν πενήντα τετραγωνικά μέτρα. Αυτό ισχύει και για τον άγαμο και για τον πολύτεκνο με όσα τέκνα και αν έχει. Πρόκειται για απαράδεκτη και παράλογη εξίσωση. Είναι στα πλαίσια άσκησης δημογραφικής πολιτικής;
Στη φορολογία εισοδήματος, ουσιαστικά ο πολύτεκνος φορολογείται όπως και ο άγαμος και ο άτεκνος. Σύμφωνα με τον ν. 2571/98 για εισόδημα 7.388.000 δραχμών, ο άγαμος θα πληρώσει φόρο 1.266.000 δραχμές, ενώ ο πολύτεκνος με τέσσερα ανήλικα παιδιά θα πληρώσει 1.046.000 δραχμές. Με το άρθρο 10 παράγραφος 3 του ν.1910/44 προβλέπεται ότι οι πολύτεκνοι και τα τέκνα τους που είναι δημόσιοι υπάλληλοι, τοποθετούνται στον τόπο των συμφερόντων τους και δεν μετακινούνται παρά μόνο με αίτησή τους. Αυτό ουδέποτε σχεδόν εφαρμόστηκε. Έτσι, έχουμε άπειρες δικαστικές διαμάχες μεταξύ πολυτέκνων και υπηρεσιών των Υπουργείων. Γι? αυτό δεν ευθύνεται μόνο η πολιτεία. Έτσι, σε πολλές πανεπιστημιακές σχολές βλέπουμε τους πολυτέκνους να μπαίνουν στην ίδια μοίρα με τους υπόλοιπους με μοριοδότηση. Ενώ έχει υποχρέωση η πολιτεία να γίνονται οι μεταγραφές των πολυτέκνων αμέσως, αυτές γίνονται μαζί με τις μεταγραφές των υπολοίπων τον Ιανουάριο-Φεβρουάριο, ενώ έχει χαθεί το πρώτο εξάμηνο και οι πολύτεκνοι έχουν ταλαιπωρηθεί αφάνταστα. 
Μήπως όμως το ομόφωνο πόρισμα της Διακομματικής Επιτροπής της Βουλής που συνεστήθη το ?91 με την 6355/4101 απόφαση της Βουλής και δημοσιεύθηκε το Φεβρουάριο του ?93, πόρισμα που προτείνει συγκεκριμένα μέτρα για την αντιμετώπιση του δημογραφικού προβλήματος αξιοποιήθηκε, υλοποιήθηκε; Τίποτα σχεδόν απ? όσα αναφέρει δεν έγινε.
Θα αναφέρω κάτι χαρακτηριστικό. Στις 23-2-1995 -διαβάζω από τα Πρακτικά της Βουλής- Βουλευτής κυβερνητικός τότε, που έγινε και μετά Υφυπουργός, εν κατακλείδι, αφού απορρίφθηκε και εκείνη η πρόταση νόμου της Νέας Δημοκρατίας μετ? επαίνων από την Κυβέρνηση- προηγουμένως ο Υφυπουργός κ. Σκουλάκης είχε πει ότι σε δύο τρεις μήνες θα φέρει πρόταση για τους πολύτεκνους και το δημογραφικό πρόβλημα- αναφέρει: «Κύριε Υπουργέ δεσμευθήκατε ότι σε δύο τρεις μήνες θα φέρετε εδώ νομοσχέδιο για το δημογραφικό πρόβλημα. Εάν δεν γίνει παρακαλώ την Αντιπολίτευση ή τη Συμπολίτευση ή τον οποιονδήποτε να φέρει πρόταση νόμου χωρίς καμία επεξεργασία με 1 τρισεκατομμύριο έξοδα και να το ψηφίσω εδώ και όλη η Συμπολίτευση και η Αντιπολίτευση γιατί διαφορετικά δεν προχωράει το δημογραφικό θέμα». 
Ακολούθησαν και άλλες προτάσεις νόμου ?όπως το 2000 τον Οκτώβριο? Βουλευτών του ΠΑΣΟΚ, όπως οι κύριοι Κρητικός, Παπαθεμελής και άλλοι. Και αυτή απερρίφθη μετ? επαίνων. Ήμουνα και τότε εισηγητής στις 28 Οκτωβρίου του 2000 της Νέας Δημοκρατίας στην πρόταση νόμου Βουλευτών του ΠΑΣΟΚ και μετά από επαίνους όλων των Βουλευτών της Βουλής απερρίφθη και αυτή η πρόταση νόμου των Βουλευτών του ΠΑΣΟΚ. Τότε ο Υφυπουργός Πρόνοιας κ. Θάνος είχε υποσχεθεί ότι πολύ σύντομα θα φέρει σε λίγους μήνες ένα νομοσχέδιο πλήρες για το εθνικό πρόβλημα δημογραφικής πολιτικής. 
ΚΥΡΙΑΚΟΣ ΣΠΥΡΙΟΥΝΗΣ: Είχαμε ψηφίσει τότε. 
ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ: Ψηφοφορία δεν έγινε. Διεκόπη η συζήτηση. 
ΚΥΡΙΑΚΟΣ ΣΠΥΡΙΟΥΝΗΣ: Εγώ είπα τότε ψηφίζω την πρόταση. 
ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ: Το 1998 ο Οικονομικός Ταχυδρόμος φώναζε ότι η Ελλάδα αργοπεθαίνει και οι Έλληνες απλώς υπνοβατούν. Σοβαρή υπογεννητικότητα. Πρέπει να σας πω ότι ο δείκτης γονιμότητας σήμερα έπεσε στο 0,9 ενώ το 2000 που μιλάγαμε ήταν στο 1,31. Σιγά-σιγά στόχος της δημογραφικής πολιτικής θα είναι το δεύτερο παιδί σε λίγο και όχι το τρίτο. Δυστυχώς χρειάζονται κίνητρα. Ξαφνικά θυμηθήκαμε να ανοίξουμε το κουτί της Πανδώρας για να λύσουμε το δημογραφικό πρόβλημα. Δεν λέμε ότι εμείς θα αποτρέψουμε τη δημογραφική κρίση που πλήττει τη χώρα. Ούτε μετά βεβαιότητας θα αντιστρέψουμε το κλίμα το οποίο υπάρχει και τον δημογραφικό κατήφορο που έχουμε περιέλθει. Έχουμε γίνει μία άτεκνη χώρα και δεν έχουμε κανένα μαγικό ραβδί. 
Θα ήθελα, αγαπητοί συνάδελφοι, σε αυτήν την πρόταση να πείτε ένα ναι ή ένα όχι και μην ξεχνάμε ότι δίνει στο τρίτο παιδί την πολυτεκνική ιδιότητα στις οικογένειες που θα έχουν τρίτο παιδί. Όλοι οι δημογράφοι φωνάζουν γιατί δεν μπορείτε να πείτε όχι στα μέτρα που θεσπίζουμε για στήριξη της πολύτεκνης οικογένειας. Είναι δυνατόν να μην έχουν και οι πολύτεκνοι ένα περίπτερο σε ένα δημόσιο δρόμο, όπως έχουν άλλες κατηγορίες συμπολιτών μας; Τα παιδιά να μην έχουν κάποια ευεργετήματα που από το 1940 είχαν καθιερωθεί από το δημόσιο, για δημόσιους οργανισμούς, τράπεζες κλπ. Μπορείτε να πείτε όχι στη θέσπιση της Ειδικής Γραμματείας για τη δημογραφική πολιτική στο Υπουργείο Υγείας και Πρόνοιας που να συντονίζει όλες τις υπηρεσίες που υπάρχουν στα διάφορα Υπουργεία, γιατί εδώ που τα λέμε πάσχουμε και από έλλειψη συντονισμού. Θα πείτε όχι στο εθνικό συμβούλιο για την οικογένεια και στο ινστιτούτο δημογραφικών μελετών και ερευνών, όπου δημογράφοι, κοινωνιολόγοι και ψυχολόγοι θα ασχοληθούν επιτέλους με τη λύση αυτών των προβλημάτων. 
Και ξέρετε πολύ καλά τα προβλήματα που αντιμετωπίζει καθημερινά η πολύτεκνη οικογένεια. Είναι δυνατόν σήμερα ο πολύτεκνος να βρίσκει κλειστές πόρτες όταν θέλει να νοικιάσει ένα διαμέρισμα; Και θα πείτε όχι σ? αυτήν τη ρύθμιση που προτείνουμε εδώ, δηλαδή οι ιδιοκτήτες που νοικιάζουν τις κατοικίες τους σε πολύτεκνες οικογένειες να απαλλάσσονται από το φόρο εισοδήματός τους κατά το 1/3 του ποσού που αποκτούν από το μίσθωμα του ακινήτου αυτού; Ξέρετε πολύ καλά τις αρνητικές απαντήσεις που δίνουν οι ενοικιαστές, όταν βλέπουν πολύτεκνες οικογένειες με πέντε και έξι παιδιά. 
Κύριοι συνάδελφοι, επιτέλους ξέρω την τύχη αυτής της πρότασης νόμου, μια τύχη που θα είχαν και οι προηγούμενες προτάσεις νόμου και της Νέας Δημοκρατίας και Βουλευτών του ΠΑΣΟΚ. 
Ωστόσο είναι ώρα ευθύνης όλων. Δεν μου αρκούν οι διαβεβαιώσεις και του σημερινού Υφυπουργού Πρόνοιας που παρίσταται εδώ, του κυρίου Κοντογιαννόπουλου, όπως και των προηγούμενων κυρίων Σκουλάκη και Θάνου, για το ίδιο θέμα. Θα έρθουν προτάσεις, θα έρθει εθνικό πρόγραμμα δημογραφικής πολιτικής, θα δημιουργήσουμε, θα φέρουμε νομοσχέδια. Και το μόνιμο εμπόδιο είναι το κόστος. 
Για την επίλυση του δημογραφικού προβλήματος και για τους πολύτεκνους χρειάζονται γενναία μέτρα. Χρειάζεται να βάλουμε όλοι γερά το χέρι στην τσέπη, γιατί δυστυχώς έτσι είναι η ζωή. Εμείς θα προσαρμοστούμε στις ανάγκες των νέων οικογενειών, ώστε να αποκτούν παιδιά όταν μπορούν να τα αποκτήσουν και να προχωρούν σε γάμο όταν μπορούν να κάνουν κάτι τέτοιο, δηλαδή σε μικρές ηλικίες και όχι να μετατίθεται μονίμως η ηλικία του γάμου και να πληρώνουμε μετά χρήματα στις εξωσωματικές γονιμοποιήσεις και σε οποιουσδήποτε άλλους τρόπους για την απόκτηση παιδιών. 
Πρέπει να προχωρήσουμε σε γενναία μέτρα και πρέπει επιτέλους να υλοποιήσουμε τη σημερινή πρόταση «για να μη μας δικάσουν οι αγέννητοι νεκροί», όπως λέει και ο ποιητής. 
Κύριε Υφυπουργέ, που παρίστασθε εδώ, ελπίζω ότι εκτός από διαβεβαιώσεις ότι θα φέρετε σύντομα ένα πρόγραμμα εθνικής στρατηγικής δημογραφικής πολιτικής, διότι αυτά τα μέτρα είναι λίγα και ανεπαρκή. Αυτά που είναι. Ψηφίστε τα και προχωρήστε στη θέσπισή τους, γιατί εμείς οι πολιτικοί μπορούμε να περιμένουμε. Όμως ο δημογραφικός κατήφορος της χώρας μας δεν περιμένει. Η άτεκνη χώρα, η πατρίδα μας δεν μπορεί να περιμένει άλλο. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, έχω την τιμή να ανακοινώσω στο Τμήμα ότι για τη σημερινή συζήτηση ορίζεται ως Κοινοβουλευτικός Εκπρόσωπος του ΠΑΣΟΚ ο Βουλευτής Β? Αθηνών κ. Λάμπρος Κανελλόπουλος και από το Συνασπισμό της Αριστεράς των Κινημάτων και της Οικολογίας ορίζεται ως ειδική αγορήτρια η Βουλευτής Ιωάννα Στεργίου. 
Το λόγο έχει ο εισηγητής του ΠΑΣΟΚ κ. Αντωνακόπουλος.
ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ: Κύριε Πρόεδρε, κύριε Υπουργέ, κυρίες και κύριοι συνάδελφοι, πιστεύω ότι μια συζήτηση η οποία αφορά το δημογραφικό πρόβλημα στη χώρα μας, και το οποίο βεβαίως δεν αποτελεί πρόβλημα μόνο της πατρίδας μας αλλά πρόβλημα όλου του δυτικού κόσμου, είναι πολύ χρήσιμη, γιατί και μέσα από τον κορυφαίο θεσμό της ελληνικής πολιτείας, το Κοινοβούλιο, αναδεικνύεται το μέγεθος του προβλήματος, αλλά και γιατί αυτό το μεγάλο πρόβλημα δεν μπορεί να αντιμετωπιστεί με ειδικές διατάξεις. Είναι πολιτικό πρόβλημα και αφορά συνολικά την πολιτική που ασκείται σε κάθε τόπο, σε κάθε χρονική στιγμή. 
Έτσι, λοιπόν, με δεδομένο ότι κέντρο της πολιτική είναι ο πολίτης, ο άνθρωπος, ο οποίος αποτελεί το δομικό στοιχείο της οικογένειας, κάθε νομοθέτημα και κάθε νομική πράξη κρίνεται από το κατά πόσο βοηθά καταληκτικά στην επίλυση του δημογραφικού προβλήματος. 
Πιστεύω ότι η πολιτεία θα πρέπει να έχει υπόψη της ότι όλα τα μέτρα που παίρνει θα πρέπει να στοχεύουν και να έχουν ως αποδέκτη κάθε παιδί, κάθε μελλοντικό πολίτη αυτής της χώρας, και όχι μόνο το πρώτο, το δεύτερο ή το τρίτο παιδί. Και σίγουρα κάποιες ειδικές επί μέρους μικρορυθμίσεις τις οποίες μπορεί να θεσπίζει η πολιτεία και οι οποίες μπορεί να βελτιώνουν μια υφιστάμενη κατάσταση, δεν θα αποτελούν την πανάκεια και την προοπτική στη σημερινή κατάσταση κατά την οποία πράγματι οι δείκτες δεν κολακεύουν, δεν θα έλεγα το κράτος αλλά το σημερινό πολιτισμό. 
Όμως και σε αυτές τις επί μέρους προτάσεις φαίνεται να μην υπάρχει συμφωνία του ανώτατου συνδικαλιστικού οργάνου των πολυτέκνων σε πολλά από αυτά τα ζητήματα. Είναι φυσικό αυτό να συμβαίνει, γιατί πράγματι και οι πολύτεκνοι δεν βλέπουν τον εαυτό τους ως μία συντεχνία της χώρας, αλλά βλέπουν ισότιμα τα παιδιά τους με τα παιδιά κάθε οικογένειας που μπορεί να έχει ένα, ή δύο ή τρία παιδιά.
(Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ) 
Πιστεύω, λοιπόν, ότι σίγουρα μέσα απ? αυτές τις συζητήσεις οι οποίες είναι επαναλαμβανόμενες σε αυτόν το χώρο, έχουν βγει θετικά αποτελέσματα και αυτά καταγράφονται σε νόμους, σε αποφάσεις, όπως για παράδειγμα τελευταία το κοινωνικό πακέτο το οποίο έχει -αν θέλετε- στόχους αυτές τις ομάδες πληθυσμού, όπως προηγουμένως το ασφαλιστικό, φορολογικό σύστημα της χώρας. 
Όμως για να είμαστε δίκαιοι θα πρέπει να πούμε ότι το δημογραφικό πρόβλημα στη χώρα μας δεν προέκυψε από παρθενογένεση χθες. Η αναστροφή της ηλικιακής πυραμίδας έχει αρχίσει από το 1950, όταν ξεκίνησε αυτό το ρεύμα της μετανάστευσης του ανθού της χώρας στις βιομηχανικές χώρες της δύσης κι έφθασαν από το 1950 μέχρι το 1975 περίπου 1,5 εκατομμύρια νέοι Έλληνες σε ηλικία αναπαραγωγής να εργάζονται στο εξωτερικό και βεβαίως εκεί συνετελέσθη τότε το μεγάλο πλήγμα στην καμπύλη φυσικής αύξησης του ελληνικού πληθυσμού. 
Αυτή η αναστροφή της ηλικιακής πυραμίδας είναι ένα φαινόμενο που εμφανίζεται σήμερα σε όλη την Ευρώπη. Και θα μπορούσε να πει κανείς απλοϊκά ότι εντάξει, στην Ελλάδα δεν έγινε τίποτα, όμως και σε όλα τα υπόλοιπα κράτη της Ευρώπης δεν έγινε κι εκεί τίποτα; Αυτό αποδεικνύει ότι δεν είναι μόνο ζήτημα οικονομικής πολιτικής, ότι δεν είναι αποκλειστικά ζήτημα κοινωνικών υποδομών, αλλά είναι περισσότερο ζήτημα πολιτιστικών προτύπων, είναι θέμα του αξιακού ?αν θέλετε- πίνακα που έχει ο κάθε ένας στην προσωπική του ζωή και τι έχει βάλει πρώτο ή δεύτερο θέμα για να λύσει στο χρόνο της ζωής του. 
Από το 1958 και μετά εμφανίζεται μία μεγάλη φθίνουσα πορεία του δείκτη φυσικής αύξησης του πληθυσμού στη χώρα μας. Το 1959 αυτός ο δείκτης ήταν 11,9 και το 1998 πήρε αρνητικό πρόσημο κι έγινε ?0,17. Το 1996 οι θάνατοι ξεπέρασαν τις γεννήσεις. 
Παράλληλα, όμως, έχουμε μία αύξηση του πραγματικού πληθυσμού κι αυτό βέβαια οφείλεται σε μεγάλο βαθμό στην οικονομική μετανάστευση. Εδώ προκύπτουν άλλα ερωτήματα. Η συμμετοχή των μεταναστών στη φυσική αύξηση του πληθυσμού στη χώρα μας το 1997 ήταν 2,37%. Αυτό σημαίνει πλέον ότι με δεδομένη τη νέα κατάσταση στον πλανήτη, με δεδομένη την κατάρρευση των συνόρων, όπως λειτουργούσαν παλαιότερα ως πραγματικά σύνορα που στερούσαν την επικοινωνία και μετακίνηση των ανθρώπων, με δεδομένη πια την πολυπολιτισμική κοινωνία και το δικαίωμα στο διαφορετικό, με δεδομένο ότι το διαφορετικό μπορεί να είναι συγκριτικό πλεονέκτημα προόδου, θα πρέπει να διασφαλίσουμε και στη χώρα μας εκείνες τις συνθήκες ούτως ώστε άνθρωποι από διαφορετικούς πληθυσμούς που ζουν πλέον, εργάζονται σε αυτήν τη χώρα και μεγαλώνουν τα παιδιά τους, να συνυπάρξουν δημιουργικά και παράλληλα να δίνεται και μια έμμεση απάντηση στο δημογραφικό πρόβλημα της χώρας. 
Ακούστηκαν πάρα πολλά και κανείς δεν μπορεί να αμφισβητήσει την έκταση του δημογραφικού προβλήματος. Βλέπουμε από στατιστικές αναλύσεις αν πράγματι το δημογραφικό πρόβλημα οφειλόταν μόνο στην οικονομική ένδεια των ανθρώπων και τότε θα περίμενε κανείς τα χαμηλά στρώματα να έχουν λιγότερα παιδιά από τα μεσαία ή και τα ανώτερα οικονομικά στρώματα. Όμως συμβαίνει το αντίθετο, στους ανθρώπους κυρίως της υπαίθρου υπήρχαν 1,91 παιδιά ανά οικογένεια το 1997, ενώ σε άλλες τάξεις εισοδηματικά υψηλότερες ο δείκτης είναι χαμηλότερος. 
Εδώ λοιπόν, αναδεικνύεται ο καθοριστικός ρόλος του πολιτιστικού πρότυπου και οι αρχές και οι αξίες οι οποίες καλλιεργούνται στην κοινωνία στη συγκεκριμένη χρονική στιγμή από θεσμούς μη δημοκρατικά νομιμοποιημένους βέβαια, αλλά οι οποίοι ασκούν αν θέλετε μια εξουσία πάνω στη διαμόρφωση των αξιών στην κοινωνία που ζούμε. 
Έχουμε χρέος όλοι αυτές τις αξίες που φαίνεται να έχουν υποχωρήσει στην εποχή μας μέσα από το ρόλο του προτύπου που έχουμε και από το ρόλο του πολιτικού, να τις καλλιεργήσουμε. Να αναδείξουμε το ρόλο που παίζει η οικογένεια στη διαμόρφωση ενός υγιούς ανθρώπου, το ρόλο μιας υγιούς οικογένειας, το ρόλο που διασφαλίζει η οικογένεια στην κοινωνική συνοχή, τον αναγκαίο πλέον ρόλο της οικογένειας για ζητήματα που έχουν εθνική σημασία για μας στην πατρίδα μας, γιατί είμαστε μια χώρα που δεν έχουμε λύσει όλες τις εκκρεμότητες στην περιοχή με τους γείτονές μας. Είμαστε μια χώρα όπου είμαστε σε ρυθμό ανάπτυξης και χρειάζονται νέοι άνθρωποι που να είναι στην ηλικία της εργασίας. Είμαστε μια χώρα όπου το ασφαλιστικό, όπως και στις χώρες που γνωρίζουν γήρανση πληθυσμού κινδυνεύει από το φοβερό φορτίο που βεβαίως κανείς δεν το καταδικάζει αλλά αυτή είναι η πραγματικότητα της τρίτης ηλικίας, χωρίς να έρχεται πίσω μια νεώτερη ηλικία η οποία θα εργάζεται και θα αποδίδει πόρους στο ασφαλιστικό. 
Συμφωνούμε λοιπόν ότι με εξειδικευμένα μέτρα, με επί μέρους διατάξεις δεν μπορεί να λυθεί το δημογραφικό πρόβλημα σε καμία χώρα. Βεβαίως υπάρχουν εμπεριστατωμένες μελέτες όπως του κ. Δρεττάκη. Βεβαίως υπάρχει και ο κώδικας των μέτρων ο οποίος είναι ένα βιβλίο ολόκληρο, είναι του κ. Μαργαρίτη που αναφέρεται ως νομοθετική προστασία της πολύτεκνης οικογένειας στη χώρα. Ο κ. Μαργαρίτης είναι πρόεδρος των πολυτέκνων Πάτρας και περιχώρων. 
Δεν έχουμε λοιπόν ένδεια νομοθετημάτων και συγκεκριμένων πρωτοβουλιών ή κανονιστικού πλαισίου. Έχουμε αν θέλετε ένδεια αξιών που να αυξάνουν τη γεννητικότητα. 
Πιστεύω ότι σήμερα πρέπει να στοχεύουμε σε μέτρα τα οποία ενισχύουν κυρίως τη μητρότητα, μέτρα κοινωνικών υποδομών που στηρίζουν την οικογένεια και βεβαίως να δημιουργούμε μια τέτοια ατμόσφαιρα όπου δημιουργείται μια αίσθηση ασφάλειας για έναν νέο άνθρωπο όσον αφορά και την ποιοτική διαβίωσή του αλλά και την εργασιακή του ένταξη. 
Το τελευταίο χρονικό διάστημα έχουν ληφθεί αρκετά μέτρα στην πατρίδα μας προς την κατεύθυνση αυτή. Έτσι λοιπόν στο ασφαλιστικό σαφώς η μητρότητα ευνοείται και σαφώς η ύπαρξη παιδιών αναλόγως προσμετράται στα συντάξιμα χρόνια της μητέρας. Στο φορολογικό υπάρχει μεγάλη φοροαπαλλαγή στις οικογένειες αναλόγως των παιδιών αυξανομένων που υπάρχουν. Στην απόκτηση στέγης μέσα από τα προγράμματα της Εργατικής Εστίας και του Οργανισμού Εργατικής Κατοικίας σαφώς αποτελεί κριτήριο προτεραιότητας η πολυτεκνία και η αναλογικότητα των παιδιών στην οικογένεια. Και σίγουρα το κοινωνικό πακέτο το οποίο αρχίζει να υλοποιείται έρχεται να φέρει και νέα μέτρα και να αυξήσει την ένταση αυτών που προϋπάρχουν στη στήριξη της οικογένειας.
Έτσι λοιπόν εισάγεται η άμεση οικονομική ενίσχυση των φοιτητών. Εισάγεται η άμεση οικονομική ενίσχυση των μαθητών στις ημιορεινές και μειονεκτικές περιοχές βεβαίως με εισοδηματικά κριτήρια. Υπάρχει και ενισχύεται το επίδομα ενοικίων για τους φοιτητές βεβαίως αφού καταγράψουμε τη μεγάλη αύξηση σε χιλιάδες πια μετρούμενα δωμάτια των φοιτητικών εστιών. Εισάγεται εδώ τα τελευταία χρόνια ενισχυτική διδασκαλία για τους μαθητές που είναι ουσιαστικά το δωρεάν φροντιστήριο. Διασφαλίζεται η μεταφορά των μαθητών στην επαρχία, στην ελληνική ύπαιθρο, στα σχολικά κέντρα, ούτως ώστε τα παιδιά να έχουν μια ισότιμη πρόσβαση στο εκπαιδευτικό σύστημα της χώρας και να μη διδάσκονται γράμματα στα δημοτικά των πέντε μαθητών και του ενός δασκάλου. 
Σαφώς για τις μεταγραφές των φοιτητών υπάρχει ειδική πλέον κατηγορία για τους πολυτέκνους. Υπάρχουν τα μειωμένα εισιτήρια. Μια σειρά από μέτρα τα οποία βεβαίως είναι στην κατεύθυνση και στο σκεπτικό που ο αγαπητός συνάδελφος εισηγητής της Νέας Δημοκρατίας είπε. Και βεβαίως μπορεί κανείς να συζητήσει με βάση και τις οικονομικές δυνατότητες της χώρας να αυξηθούν και άλλο.
Όμως αποτελούν επί μέρους -αν θέλετε- υποστηρικτικά μέτρα και δεν είναι αυτά που μπορούν να ανατρέψουν αυτήν την εικόνα. Σε άλλες χώρες έχουν ληφθεί πιο γενναία μέτρα σε παρελθόντα χρόνο, χωρίς να αποδώσουν. Αυτό δεν σημαίνει, όμως, ότι πρέπει να τα εγκαταλείψουμε και εμείς εδώ. 
Όσον αφορά τη στήριξη της μητρότητας να πούμε ότι το συγκεκριμένο κανονιστικό πλαίσιο της χώρας μας για μειωμένο ωράριο, για άδειες άνευ αποδοχών, ο θεσμός του ολοήμερου σχολείου, οι βρεφονηπιακοί σταθμοί στηρίζουν την εργαζόμενη μητέρα και επιπλέον άλλες δομές, όπως η βοήθεια στο σπίτι για τα άτομα της τρίτης ηλικίας, δίνουν τη δυνατότητα στην εργαζόμενη μητέρα συγχρόνως να έχει και έναν ελάχιστο ελεύθερο χρόνο. 
Αγαπητοί συνάδελφοι, πιστεύω ότι το δημογραφικό πρόβλημα στη χώρα μας είναι το κορυφαίο πρόβλημα το οποίο πρέπει να αφομοιώνεται μέσα στις όποιες πολιτικές διαμορφώνονται σε αυτόν τον τόπο. Πρέπει, όμως, να κατανοήσουμε ότι είναι πρόβλημα κυρίως του σύγχρονου πολιτισμού. Είναι ένα πρόβλημα το οποίο μακάρι να ήταν τόσο εύκολο να λυθεί με μια νομοθετική πράξη. 
Ζούμε σε μια κοινωνία ?επαναλαμβάνω- η οποία σήμερα δεν γνωρίζει σύνορα, μια κοινωνία η οποία βρίσκεται σε συνεχή, αν θέλετε, κινητικότητα. Ζούμε σε μια εποχή όπου δεν μπορούμε να λειτουργούμε αφοριστικά, καταγγελτικά, αποτρεπτικά στις μετακινήσεις ανθρώπων, στην ανταλλαγή μηνυμάτων και, εν πάση περιπτώσει, είμαστε σε μια εποχή όπου δεν μπορούμε να αρνηθούμε τη συμβίωση με άλλους ανθρώπους, απ? όπου και αν προέρχονται. 
Δεν μπορούμε να αρνηθούμε αντίστοιχα παραδείγματα από την ιστορία της πατρίδας μας. Είμαστε η περιοχή όπου έχουμε τέτοιες συνθήκες πνευματικές και πολιτιστικές όπου οτιδήποτε καλό ανθεί. Αλίμονο αν ως σύγχρονοι Έλληνες αρνηθούμε τη δημιουργική αφομοίωση άλλων συμπολιτών του πλανήτη σε μια εποχή όπου η Ελλάδα, διοργανώνοντας τους Ολυμπιακούς Αγώνες, θέλει να περάσει τις αξίες του οικουμενισμού, τις αξίες του αλτρουισμού σε όλον τον κόσμο! 
Πιστεύω, λοιπόν -για να μην υπάρξει παρεξήγηση, γιατί την είδα να καταγράφεται- ότι?
ΚΥΡΙΑΚΟΣ ΣΠΥΡΙΟΥΝΗΣ: Έχουμε την αισιοδοξία?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Θα τα πείτε ο ίδιος, κύριε Σπυριούνη.
ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ: ?η πραγματική αύξηση του πληθυσμού στη χώρα μας και σε όλη την Ευρώπη οφείλεται σε καθοριστικό ποσοστό στην οικονομική μετανάστευση. Αυτό είναι μια πραγματικότητα. Θέλετε να την αρνηθούμε; Εμείς θα έχουμε το πρόβλημα. Όχι η πραγματικότητα. ?ρα οφείλουμε αυτήν την πραγματικότητα να τη μετεξελίξουμε δημιουργικά για τον τόπο μας, όπως μέσα από την ιστορία γνωρίζουν οι Έλληνες να το κάνουν. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο συνάδελφος κ. Κοσιώνης, εκ μέρους του Κομμουνιστικού Κόμματος Ελλάδας. 
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Κύριοι συνάδελφοι, η αλήθεια είναι ότι το κλίμα δεν είναι και τόσο καλό. 
ΚΥΡΙΑΚΟΣ ΣΠΥΡΙΟΥΝΗΣ: Πολύ καλό είναι. 
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Θα έλεγα ότι είναι χειρότερο απ? ό,τι ήταν, όταν συζητούσαμε το θέμα στην επιτροπή. Από την εισαγωγή που έγινε ?συνταγματικοί λόγοι κλπ- η πρόθεση της Κυβέρνησης να μη?
ΓΕΩΡΓΙΟΣ ΚΑΡΑΤΖΑΦΕΡΗΣ: ?
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Εγώ θα περίμενα ?δεν ξέρω, γιατί μπορεί και αυτό να το ακούσουμε- να πει κάποιος εκπρόσωπος της Κυβέρνησης: «Μα, τι συζητάτε τώρα για πολύτεκνες οικογένειες! Μετά τη Χάρτα Σύγκλισης λύθηκαν τα πάντα. Αποσύρατέ την. Πηγαίνετε σπίτι σας. Βρείτε μια άλλη πρόταση νόμου». Δεν ξέρω. Μπορεί να ακουστεί και αυτό. 
Τώρα επί της ουσίας. Είχαμε πει στην επιτροπή ότι υπήρχαν δύο πράγματα που δεν ταίριαζαν. Το ένα ήταν ότι με ορισμένα άρθρα που προτείνονται για τις πολύτεκνες οικογένειες εμείς δεν έχουμε αντίρρηση. Υπάρχουν, όμως, ορισμένα πράγματα μέσα σε άρθρα, τα οποία ?εντάξει- δεν τα αποδεχόμαστε. Θα αναφερθούμε, όμως, σε αυτό, όταν το συζητήσουμε. 
Το άλλο ήταν η άμεση σχέση που έγινε προσπάθεια να φανεί ότι υπάρχει ?και από τον εισηγητή της Αξιωματικής Αντιπολίτευσης και από τον εισηγητή του κυβερνώντος κόμματος- με το δημογραφικό πρόβλημα. Είναι σαν να υπονοεί κανείς ότι αν λυθούν τα επί μέρους προβλήματα πολύτεκνων οικογενειών, λύνεται ένα μεγάλο μέρος του δημογραφικού προβλήματος.
Εμείς πιστεύουμε ότι υπάρχουν θετικές προτάσεις και μπορεί να υπάρξουν ακόμη πιο θετικές για τις πολύτεκνες οικογένειες. Αυτό όμως είναι ανεξάρτητο. Για να πειστεί το νεαρό ζευγάρι να κάνει παιδιά, δεν μπορεί να κοιτάζει κάθε φορά πώς πηγαίνουν οι πολύτεκνες οικογένειες των τεσσάρων - πέντε παιδιών, αλλά εξετάζει τη δική του ξεχωριστή περίπτωση και το γενικό περίγυρο που υπάρχει.
Όταν δε μιλάμε για το δημογραφικό, εννοούμε ένα πρόβλημα τεράστιο, το οποίο έχει πολλές πτυχές, είναι πολυπαραγοντικό. Δεν είναι μόνο θέμα υπογεννητικότητας, είναι και θέμα υπογονιμότητας. Αυτό είναι πασίγνωστο και καλά είπαν οι συνάδελφοι ότι έχουν γίνει μελέτες εδώ και δεκαετίες. Τι μέτρα έχουν ληφθεί; Σχεδόν κανένα, για να μην πω απολύτως κανένα.
Είναι θέμα που έχει σχέση και με αυτό που είπε ο συνάδελφος του κυβερνητικού κόμματος, ότι δημιουργούνται πολιτιστικά πρότυπα. Αυτά τα πολιτιστικά πρότυπα όμως δεν δημιουργούνται από μόνα τους. Δεν έρχεται κάποιος από τον ουρανό και δημιουργεί τέτοια πρότυπα. Είναι πρότυπα που δημιουργούνται από τις κοινωνικές πολιτικές που ακολουθούνται από τα κράτη και της Ευρώπης και στην Ελλάδα. Η αντίστοιχη λέξη για τη μόδα στα ελληνικά είναι «συρμός» και σημαίνει ότι πηγαίνει ο ένας πίσω από τον άλλον. Πώς δημιουργούνται αυτά τα πρότυπα; Υπάρχουν κάποια πολιτιστικά και οικονομικά πρότυπα, τα οποία έχουν δημιουργηθεί κάτω από συγκεκριμένες πολιτικές συνθήκες. Δεν δημιουργούνται από μόνα τους.
Αυτό, λοιπόν, το δημογραφικό πρόβλημα, το οποίο πιστεύουμε εμείς ότι είναι πολύ μεγάλο, έχει πάρα πολλές πτυχές. Έχει κοινωνικές, οικονομικές πτυχές, έχει πολιτικά κίνητρα και έχει και ιδεολογική βάση. Δεν είναι αυθύπαρκτο. Και δεν έχει γίνει τίποτα γι? αυτό. Απεναντίας, θα έλεγα ότι το δημογραφικό πρόβλημα έχει χρησιμοποιηθεί σαν απειλή για να λαμβάνονται αποφάσεις, οι οποίες δεν είναι σωστές, είναι λανθασμένες και το νιώθει ο απλός λαός.
Ένα παράδειγμα είναι το συνταξιοδοτικό πρόβλημα και η αύξηση ορίου ηλικίας συνταξιοδότησης. Και έχει μια ιδιαίτερη σημασία αυτό. Πριν από δέκα ? δεκαπέντε χρόνια η σχέση εργαζομένων με συνταξιούχους ήταν 4 προς 1, δηλαδή τέσσερις εργαζόμενοι, ένας συνταξιούχος. Τώρα είναι 1,3. Έχει ελαττωθεί. Αυτό είναι αποτέλεσμα μόνο του δημογραφικού προβλήματος και της υπογεννητικότητας; Ή μήπως είναι και αποτέλεσμα της ανεργίας. Τώρα λέει η Κυβέρνηση ότι έχει ρίξει την ανεργία στο 8%. Εάν δεν ήταν ένα τόσο μεγάλο μέρος του ενεργού πληθυσμού άνεργο, θα είχαμε την ίδια σχέση, το 1,3 προς ένα συνταξιούχο; Ασφαλώς όχι. Χρησιμοποιείται όμως το δημογραφικό πρόβλημα, για να επιβάλλονται ορισμένα μέτρα με την «απειλή» της γήρανσης του πληθυσμού. Τι θα πει «γήρανση του πληθυσμού»; Από την άλλη μεριά, δεν είναι θετικό γεγονός η πρόοδος της ιατρικής, της επιστήμης, της φαρμακολογίας, που αυξάνουν το προσδόκιμο όριο επιβίωσης;
Χρησιμοποιούνται, λοιπόν, ορισμένα πράγματα με έναν ιδεολογικό χαρακτήρα, για να επιτρέπουν ενέργειες, οι οποίες όμως είναι αντίθετες με το προσδοκώμενο αποτέλεσμα που θέλουμε για να λύσουμε το πρόβλημα.
Στο θέμα της υπογεννητικότητας ?επειδή έχει τεράστια σημασία- δεν είναι ότι άλλαξε κάτι πολύ τα τελευταία χρόνια, αλλά είναι συγκεκριμένοι λόγοι. Έχουν γίνει έρευνες. Υπάρχουν λόγοι ψυχολογικοί, λόγοι ανεργίας, λόγοι περιβαλλοντικών επιπτώσεων. Και δημιουργείται πρόβλημα υπογονιμότητας.
Και προσέξτε τώρα και κάτω άλλο: θα θυμόσαστε όσοι ήσασταν εδώ την περίπτωση ενός νομοσχεδίου που συζητήσουμε για την ιατρική υποβοήθηση της τεχνητής γονιμοποίησης. Πράγματι, υπάρχουν ζευγάρια, τα οποία δεν μπορούν να κάνουν παιδιά. Φτάσαμε τότε μέχρι την παρένθετη μήτρα, τη δανεική μήτρα. Έγιναν διάφορες προτάσεις. Λέχθηκε όμως από κυβερνητικό Βουλευτή ?και είναι η αλήθεια- ότι δεν υπάρχει τέτοιο κέντρο ούτε ένα δημόσιο. Για να πάει, λοιπόν, ένα ζευγάρι, το οποίο δεν μπορεί να τεκνοποιήσει, να κάνει μια τέτοια προσπάθεια, θα του κοστίσει από 3 μέχρι 15 εκατομμύρια. Και δεν είναι μία μοναδική περίπτωση, είναι πάμπολλες τέτοιες περιπτώσεις.
?Αρα λοιπόν, και για το θέμα της υπογονιμότητας ?
ΛΕΩΝΙΔΑΣ ΓΡΗΓΟΡΑΚΟΣ: Τέτοια μονάδα παραγωγής ?
ΠΑΝΑΓΙΩΤΗΣ ΚΟΣΙΩΝΗΣ (Ε? Αντιπρόεδρος της Βουλής): Εγώ ξέρω πώς λειτουργεί και αν λειτουργεί, όπως ξέρουμε, κύριε συνάδελφε, ότι κλείνουν δημόσια μαιευτήρια. Ελαττώνονται τα κρεβάτια, ελαττώνονται οι μονάδες, είναι ένα γενικότερο πρόβλημα που έχει σχέση με τον τομέα της υγείας, αλλά έχει σχέση και με το συζητούμενο θέμα. ?ρα, λοιπόν, είναι πολλά θέματα που δεν αντιμετωπίζονται, απλώς τα χρησιμοποιούμε κάθε φορά για να επιβάλουμε εκείνο που θέλουμε. 
Εμείς πιστεύουμε ότι οι προτάσεις, σε σχέση με τον τίτλο του προτεινόμενου νομοσχεδίου, δεν έχουν καμία σχέση με το δημογραφικό πρόβλημα. Χρειάζονται άλλα μέτρα και γενικότερη πολιτική αναθεώρηση, άλλη πολιτική, άλλη ιδεολογική αντίληψη, εν πάση περιπτώσει. 
Πάνω στο συγκεκριμένο θέμα. Τώρα γίνονται ορισμένες προτάσεις στα άρθρα -θα συζητήσουμε και επί των άρθρων- όπου υπάρχουν ορισμένα πράγματα που με βάζουν σε σκέψη. Είναι πάρα πολύ αποσπασματικά. Επί παραδείγματι λέει πώς χάνεται η πολυτεκνική ιδιότητα. ?Οταν για διάφορους λόγους ένας από τους γονείς φταίει. ?Οταν όμως είναι μια πολύτεκνη οικογένεια και έχει τρία παιδιά -αν κάποιος από τους γονείς φταίει για τη συγκεκριμένη περίπτωση ή και οι δύο γονείς- τι φταίνε τα δύο, τα τρία, τα τέσσερα παιδιά; Δηλαδή, άλλο ο γονιός να μην παίρνει το κατάλληλο επίδομα και άλλο επειδή φταίει ο γονιός να μην το παίρνουν τα παιδιά. ?Αλλη ρύθμιση είναι όταν ο πατέρας είναι γιατρός. Καλά, μόνο αν είναι γιατρός; Δεν υπάρχουν άλλα επαγγέλματα; 
Και το συντονιστικό όργανο πρέπει να είναι στο Υπουργείο Υγείας και Πρόνοιας και να συμμετέχει το συνδικαλιστικό όργανο των πολυτέκνων και από κει και πέρα να συντονίζει και να καθορίζει τα πάντα. Κατά τη δική μας γνώμη δεν είναι θέμα που μπορεί να το μπερδέψει κανείς με άλλο. Η Εκκλησία δεν έχει καμία θέση σ? αυτό, όπως δεν έχουν και μη κυβερνητικές οργανώσεις. ?Αλλο τι γίνεται στη βάση, όπου εκεί κάποιος μπορεί να έχει μια διαφορετική αντίληψη. Αυτό το συντονιστικό όργανο, το οποίο θα αποφασίζει και θα ρυθμίζει θέματα πολύτεκνων οικογενειών, δεν μπορεί να μη δουλεύει μαζί με ένα αντίστοιχο όργανο, το οποίο θα έχει σχέση με την αντιμετώπιση του δημογραφικού προβλήματος, το οποίο είναι τεράστιο, είναι πραγματικά απειλητικό, όχι ίσως στις εκτάσεις που το φέρνει η Κυβέρνηση -και τούτη και οι προηγούμενες κάθε φορά για να κατορθώσουν αυτά που είπα πιο πάνω- αλλά γιατί είναι ένα πρόβλημα το οποίο πρέπει κάποτε να αντιμετωπίσουμε. 
Εγώ έχω ζήσει πολλά χρόνια στο εξωτερικό και είχα αντιμετωπίσει, όχι εγώ προσωπικά, εν μέρει και εγώ αυτό το πρόβλημα: δηλαδή αλλοδαπές οικογένειες που είναι εδώ και είναι πολύτεκνες και έχουν πάρει πράσινη κάρτα και δουλεύουν και είναι ασφαλισμένοι, όσοι είναι ασφαλισμένοι, δεν έχουν τα δικαιώματα που έχουν οι πολύτεκνες οικογένειες. Γιατί να μην τα έχουν; Μπαίνει θέμα εθνικό με την έννοια αυτών που λέγονται από ορισμένους -όχι μέσα εδώ στη Βουλή, δεν το έχω ακούσει ακόμα- και γράφονται διάφορα; Είναι επί μέρους προβλήματα που πρέπει να αντιμετωπίσουμε και σε τέτοιου είδους οικογένειες.
?Αρα λοιπόν είναι αποσπασματικά, δεν έχουν θάρρος στην αντιμετώπιση των οικονομικών προβλημάτων και των πολύτεκνων οικογενειών. Επί παραδείγματι, μια πολύτεκνη οικογένεια με τα επιδόματα που παίρνει τώρα είναι δυνατό να τα βγάλει πέρα με τα παιδιά της όταν -ήμουν οκτώ χρόνια στο Δήμο της Πάτρας πρόεδρος σε παιδικό σταθμό και από τα ενενήντα πέντε ή εκατό άτομα, οι πέντε ή έξι πλήρωναν που ήταν οικονομικά εύποροι, από τους άλλους, δεν πλήρωνε κανένας- τώρα, από τότε που μεταφέρθηκαν οι παιδικοί σταθμοί στους δήμους, πληρώνουν από 5.000 μέχρι 27.000 δραχμές όταν η γυναίκα που μένει έγκυος πηγαίνει στο νοσοκομείο και πληρώνει, όταν είναι να γεννήσει, πληρώνει, όταν πηγαίνει σε απογευματινό ιατρείο, στο ολοήμερο νοσοκομείο που λέμε, πληρώνει και εκεί; Είναι πάρα πολλοί λόγοι οι οποίοι δεν αναφέρονται εδώ, οι οποίοι θα βοηθούσαν ενδεχομένως αν παιρνόντουσαν τέτοιες αποφάσεις για την αντιμετώπιση του γενικότερου προβλήματος. 
Και στο θέμα τώρα του πώς γίνεται με τις πολύτεκνες οικογένειες και ποιοι παράγοντες επεμβαίνουν στη μέση, Εκκλησία και άλλα, η ιστορία της ανθρωπότητας έχει αποδείξει ότι η ελεημοσύνη δεν βοηθάει ούτε εκείνους που την παίρνουν και πολλές φορές, δεν βοηθάει ούτε εκείνους που τη δίνουν.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει η συνάδελφος κ. Στεργίου.
ΙΩΑΝΝΑ ΣΤΕΡΓΙΟΥ: Ευχαριστώ, κυρία Πρόεδρε.
Θα ήθελα να ξεκινήσω με αυτό που ειπώθηκε από την Έδρα, όταν ξεκίνησε η συζήτηση του νομοσχεδίου, και το οποίο είναι το αποτέλεσμα της συζήτησης στην επιτροπή, ότι δηλαδή δεν παίρνει τη θέση σχεδίου νόμου γιατί ακριβώς επιφέρει δαπάνες στον κρατικό προϋπολογισμό, σύμφωνα με την έκθεση του Γενικού Λογιστηρίου του Κράτους.
Εδώ υπάρχει, βέβαια, μια υποκρισία. Δεν υπάρχουν κοινωνικοί λόγοι εξαιτίας των οποίων πρέπει η Κυβέρνηση να φέρει ένα ολοκληρωμένο νομοσχέδιο, αν ήθελε πραγματικά να ασχοληθεί με τους πολύτεκνους, αν ήθελε πραγματικά να κάνει δεκτές τις προτάσεις που συμπεριλαμβάνονται μέσα σε αυτήν την πρόταση νόμου, ανεξάρτητα αν τις έφερε η Αντιπολίτευση;
Το ζήτημα είναι, κύριοι συνάδελφοι, ότι στον κρατικό προϋπολογισμό θα χαθούν 90 εκατομμύρια ευρώ, σύμφωνα με την έκθεση του Γενικού Λογιστηρίου του Κράτους, από τη μείωση των τελών ταξινόμησης στα αυτοκίνητα. Δηλαδή, είναι μεγαλύτερο κοινωνικό πρόβλημα, είναι πιο σοβαρό και επείγον το να μειώσουμε τα τέλη ταξινόμησης στα αυτοκίνητα ?όπως λέει η τροπολογία, η οποία έχει μοιραστεί και την ξέρετε και την οποία θα συζητήσουμε την Τρίτη- ιδιαίτερα στα μεγάλου κυβισμού αυτοκίνητα, από το να φέρουμε ένα ολοκληρωμένο νομοσχέδιο στη Βουλή, που να αντιμετωπίζει τα προβλήματα των πολυτέκνων, τα οποία όλοι και από όλες τις πλευρές αναγνωρίζουμε ότι είναι σημαντικά και ότι θα πρέπει να αντιμετωπισθούν; Θεωρούμε λοιπόν ότι είναι υποκρισία να λέγονται τέτοια πράγματα και μάλιστα δείχνουν και την προτεραιότητα της κυβερνητικής πολιτικής.
Εμείς, ως Συνασπισμός, έχουμε σαν πάγια θέση τη στήριξη των πολύτεκνων οικογενειών. Υποστηρίζουμε ότι οι πολύτεκνοι, όπως και τα άτομα με ειδικές ανάγκες, θα πρέπει να έχουν ειδική στήριξη από το κράτος, όπως και κάποια άλλα προνόμια τα οποία επιβάλλονται για να τους στηρίζουν.
Θεωρούμε ότι η πρόταση αυτή αναφέρεται σε ένα πολύ σημαντικό και σύνθετο πρόβλημα, το οποίο θα μπορούσε να απασχολήσει όχι μόνο την Κυβέρνηση αλλά και άλλους φορείς. Το χαρακτηριστικό λοιπόν του προβλήματος στη χώρα μας αποδίδεται ανάγλυφα από τρία δεδομένα: Ο δείκτης γεννητικότητας από 2,1 είναι σήμερα 1,4. Η πτώση των γεννήσεων την περίοδο 1981 έως 1989 στις αστικές περιοχές είναι 6%, στις ημιαστικές είναι 3,3% και στις αγροτικές 3%. 
Είναι γεγονός ότι τα χωριά, η ύπαιθρος έχει γεμίσει από γέροντες και υπάρχουν χωριά στα οποία, όπως έχει αναφερθεί, έχουν ακόμα και είκοσι πέντε χρόνια να ακούσουν κλάμα μωρού. Δεν υπάρχουν νέοι άνθρωποι, νέα παιδιά.
Την περίοδο 1970-1977 το ποσοστό των γυναικών με δύο παιδιά παρέμεινε σταθερό, με τρία παιδιά παρέμεινε σταθερό και με τέσσερα μειώθηκε αισθητά. Τα αίτια του δημογραφικού προβλήματος στη χώρα μας είναι κοινωνικά, οικονομικά και σε τελική ανάλυση εμείς πιστεύουμε ότι είναι πολιτικά.
Το πρόβλημα συνδέεται βέβαια και με το σύγχρονο τρόπο ζωής και τα σύγχρονα προβλήματα που έχουν οι νέοι άνθρωποι. Οι σημερινοί γονείς επικεντρώνουν περισσότερο τις προσπάθειές τους στη διασφάλιση ενός καλύτερου επιπέδου ζωής και γι? αυτούς και για τα παιδιά τους, παρά το να αποκτήσουν περισσότερα παιδιά.
Πιστεύουμε λοιπόν ότι ένας παράγοντας μείωσης της γεννητικότητας είναι ακριβώς αυτό το πρόβλημα, δηλαδή ότι οι γονείς κάτω από τους έντονους ρυθμούς εργασίας και ζωής δεν έχουν τη δυνατότητα να κάνουν περισσότερα παιδιά. Από την άλλη πλευρά είναι σκληρές οι συνθήκες που αντιμετωπίζουν στην επαγγελματική και κοινωνική τους ζωή, παράγοντες επίσης αρνητικοί. 
Το πρόβλημα βέβαια είναι εντονότερο για τη σημερινή γυναίκα, που πιστεύουμε ότι κρατάει επάνω της τον κύριο όγκο της ευθύνης για την οικογένεια. Φυσικά, κάτω από αυτές τις συνθήκες είναι υποχρεωμένη και να δουλεύει και να έχει τις ευθύνες της οικογένειας.

?ρα, λοιπόν, η γέννηση, η ανάπτυξη, η διαπαιδαγώγηση και η εξασφάλιση στα παιδιά επαρκών προϋποθέσεων για τη μελλοντική ζωή είναι ένα δυσβάσταχτο βάρος για την ελληνική οικογένεια. Το ζήτημα είναι πού θα στηριχθεί το νέο ζευγάρι ώστε να αποφασίσει να κάνει ένα, δύο ή περισσότερα παιδιά. Πραγματικά, το ζευγάρι βιώνει καθημερινά τον αγώνα των παιδιών, που μετά από κάμποσα χρόνια σπουδών ?δεκαετίες θα λέγαμε αγώνων για να σπουδάσουν- καταλήγουν να είναι άνεργοι πτυχιούχοι.
Με ποιο λοιπόν κριτήριο και με ποια προοπτική θα αποφασίζουν οι γονείς να φέρουν στον κόσμο κι άλλα παιδιά; Είναι εξαιρετικά υποκριτικό να λέμε ότι ενδιαφερόμαστε για περισσότερα παιδιά τη στιγμή που δεν αντιμετωπίζουμε και αυτά που έχουμε με τον καλύτερο τρόπο.
Αν δείτε τους πίνακες επιτυχόντων στις ανώτατες σχολές και στα ΤΕΙ θα διαπιστώσετε ότι ανάμεσα στα διαφορετικά οικονομικά επίπεδα, δηλαδή στα παιδιά από εύπορες οικογένειες και στα παιδιά από τις φτωχές, είναι τεράστια η διαφορά. Δηλαδή και η παιδεία είναι καθαρά ταξική, όπως είναι και όλα τα άλλα ζητήματα. 
Με αυτά τα μοντέλα, λοιπόν, πώς είναι δυνατόν να πιστεύουμε ότι ένα νομοσχέδιο ή κάποιος φορέας ή κάποιο ίδρυμα θα μπορούσε να δώσει λύση στα προβλήματα της γεννητικότητας; 
Η πρόταση νόμου επικεντρώνεται κυρίως στην πολύτεκνη οικογένεια, την οποία ασφαλώς εμείς θέλουμε να ενισχυθεί. Όμως δεν πρέπει να θέτουμε σαν στόχο μόνο την πολύτεκνη οικογένεια, δηλαδή σαν κοινωνικό πρότυπο. Πιστεύουμε ότι η σύγχρονη αντίληψη περί πληθυσμιακής πολιτικής καθορίζει ως στόχο την εξασφάλιση στα ζευγάρια της δυνατότητας να αποκτούν τον αριθμό των παιδιών που επιθυμούν. 
Η αναγνώριση, λοιπόν, των ανθρωπίνων δικαιωμάτων δεν έρχεται σε αντίθεση με την τάση δημογραφικής πολιτικής και η πρόταση νόμου δεν μπορεί να καλύψει την υπαρκτή ανάγκη πληθυσμιακής πολιτικής. Πιστεύουμε ότι η πτώση του δείκτη γεννητικότητας είναι μακροχρόνια τάση κι έχει να κάνει με τις ευρύτερες κοινωνικές και οικονομικές αλλαγές και φυσικά τις πολιτικές που ακολουθούνται γι? αυτόν το σκοπό. Πιο συγκεκριμένα -ειπώθηκαν και άλλα, θα πω κι εγώ μερικά παραδείγματα- η πολιτεία έδωσε μέσα από αυτό το περιβόητο σύστημα πρόνοιας τους παιδικούς σταθμούς στην Τοπική Αυτοδιοίκηση. Τους έδωσε όμως χωρίς πόρους. Το λέμε και το ξαναλέμε σε κάθε ευκαιρία. Το αποτέλεσμα σήμερα είναι οι γονείς να πληρώνουν τροφεία. Φανταστείτε λοιπόν μια οικογένεια με τρία παιδιά στον παιδικό σταθμό! Είναι μεγάλο και δυσβάσταχτο το βάρος. 
Πρέπει επίσης να ενισχυθεί το ολοήμερο σχολείο. Έγιναν κάποια βήματα, όμως εμείς θέλουμε ουσιαστικό ολοήμερο σχολείο και όχι επταήμερο φροντιστήριο, χωρίς καμία υποδομή, όπως έχει γίνει σήμερα.
Από την άλλη μεριά δεν υπάρχουν κέντρα δημιουργικής απασχόλησης του παιδιού και ειδικά μέτρα προστασίας των μονογονεϊκών οικογενειών και των ανύπαντρων μητέρων. Όλα αυτά λοιπόν δεν αφορούν μόνο την πολύτεκνη οικογένεια, αλλά είναι και άλλα ζητήματα που θα πρέπει να τα δούμε σε ένα γενικότερο πλαίσιο στήριξης και εξασφάλισης.
Να διευκολυνθεί επίσης η οικογένεια στην απόκτηση στέγης. Από την άλλη μεριά είναι απαραίτητο να αναβαθμιστεί το δημόσιο σύστημα υγείας και παιδείας. Το ΙΚΑ, για παράδειγμα, καλύπτει μόνο τον τοκετό όταν γίνεται με καισαρική. Όταν είναι φυσιολογικός δεν τον καλύπτει. Δίνει απλώς ένα επίδομα. Ήταν διακόσιες χιλιάδες. Τώρα σε ευρώ δεν ξέρω ακριβώς πόσα είναι. Και φυσικά ξέρετε όλοι σας ότι οι τοκετοί γίνονται στις ιδιωτικές κλινικές και στοιχίζουν πάρα πολλές χιλιάδες ευρώ. Τα δημόσια νοσοκομεία έχουν κλείσει τις μαιευτικές κλινικές. Το «Αλεξάνδρα» είχε δύο κλινικές. Σήμερα έχει μια κλινική. Μόνο το «Έλενα» ουσιαστικά είναι νοσοκομείο που από ό,τι γνωρίζουμε όλοι το 60% των γεννήσεων εκεί γίνεται από αλλοδαπές οικογένειες.
Αντιλαμβάνεστε λοιπόν ότι η ανατροφή ενός παιδιού σήμερα συνεπάγεται μεγάλα βάρη και δαπάνες και πιστεύουμε ότι βάλλεται από το ελλιπές κοινωνικό κράτος. Δεν είναι αποσπασματικά δηλαδή τα μέτρα τα οποία πρέπει να ληφθούν. 
Οι Ελληνίδες και οι Έλληνες εργαζόμενοι έχουν τη μεγαλύτερη συνεισφορά από όλες τις χώρες της Ευρωπαϊκής Ένωσης στην κοινωνική ασφάλεια. Η ανεργία που αυξάνεται στους νέους είναι ο άλλος αποτρεπτικός παράγοντας που δεν επιτρέπει στα νέα ζευγάρια να κάνουν παιδιά. 
Εγώ θα σας πω ένα παράδειγμα μιας οικογένειας η οποία έχει δύο παιδιά. Ο άντρας είναι εργαζόμενος σε μια ημικρατική επιχείρηση, η οποία όμως πάει να γίνει ιδιωτική και μέσα εκεί όλοι τούς λένε: όταν θα γίνει ιδιωτική αυτή η εταιρία εσείς οι τελευταίοι που μπήκατε θα φύγετε, θα απολυθείτε. Το αποτέλεσμα ήταν ότι όταν η γυναίκα έμεινε έγκυος στο τρίτο παιδί, κάτω από μία οικογενειακή σύσκεψη και με το φάσμα της ανεργίας και της ανασφάλειας της εργασίας μπροστά, οδηγήθηκε στο να κάνει έκτρωση. Και το καταγγέλλω εδώ γιατί ακριβώς ο παράγοντας ο οποίος οδήγησε αυτήν την οικογένεια -που δεν είχε άλλους λόγους- στην απόφαση αυτή ήταν η ανασφάλεια στην εργασία. Δεν μπορούμε να λέμε λοιπόν οτιδήποτε, αν δεν εξασφαλίσουμε το δικαίωμα της εργασίας στους νέους ανθρώπους. 
Παρακάτω, όσον αφορά την πρόταση νόμου, εμείς συμφωνούμε γενικότερα με τη φιλοσοφία αυτής της πρότασης παρά το γεγονός ?όπως είπαμε- ότι δεν λύνει όλα τα ζητήματα και φυσικά δεν πρέπει να συνδεθεί με το δημογραφικό πρόβλημα. 
Το δημογραφικό πρόβλημα είναι άλλο ζήτημα. Σωστά, βέβαια, μπαίνει το ζήτημα της δημιουργίας του Κέντρου Δημογραφικών Μελετών, στο οποίο εμείς θα προτείναμε να συμμετέχουν εκπρόσωποι των πολυτέκνων, η Γραμματεία Ισότητας καθώς και μη κυβερνητικές οργανώσεις, οι οποίες ασχολούνται με αυτά τα ζητήματα. Φυσικά αυτό το Κέντρο θα πρέπει να είναι ενταγμένο στο Υπουργείο Υγείας και να έχει τη δική του αυτοτέλεια.
Όσον αφορά τα διάφορα άρθρα, έχουμε βέβαια κάποιες αντιρρήσεις. Η μία είναι στο άρθρο 3 για την ισόβια διατήρηση του δικαιώματος της πολυτεκνικής ιδιότητας, η οποία βέβαια από τη στιγμή που τα παιδιά είναι ενήλικα και παύουν να είναι σπουδαστές νομίζουμε ότι δεν έχει νόημα και έρχεται σε αντίθεση με το άρθρο 4, άρα δεν θα πρέπει να το βάλετε καθόλου.
Επίσης συμφωνώ στο άρθρο 6 ότι δεν είναι μόνο για τους γιατρούς, δηλαδή να προσλαμβάνονται μόνο γιατροί. Ή θα το βάλουμε για όλες τις ειδικότητες ή θα το βγάλουμε τελείως.
Τέλος αυτό, στο οποίο έχουμε την αντίθεσή μας, είναι το άρθρο 13, όπου αναφέρεται ότι αυτά τα προγράμματα θα πρέπει να υλοποιούνται από την Εκκλησία της Ελλάδας. Νομίζουμε ότι υπάρχουν φορείς, υπάρχει η Τοπική Αυτοδιοίκηση. Ενισχύστε την Τοπική Αυτοδιοίκηση με ειδικά προγράμματα, ενισχύστε κάποιους τομείς από το Υπουργείο Υγείας και Πρόνοιας και φορείς -αφού άλλωστε εδώ δημιουργούμε και κάποιους φορείς- εφόσον θα ψηφιστεί το νομοσχέδιο για να γίνει πράξη η στήριξη αυτών των οικογενειών των πολυτέκνων.
Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο συνάδελφος κ. Παναγιώτης Κουρουμπλής έχει το λόγο.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Κυρία Πρόεδρε, κυρίες και κύριοι συνάδελφοι, συζητούμε σήμερα ένα ιδιαίτερης πολιτικής και κοινωνικής σημασίας ζήτημα που έχει να κάνει με την πολύτεκνη οικογένεια. Όταν, όμως, ο εκφερόμενος πολιτικός λόγος κυριαρχείται από τη σκοπιμότητα της στιγμής, είναι βέβαιο ότι δεν βοηθά στο να αναδειχθεί αυτό το ζήτημα και να συγκεντρώσει την υποστήριξη και τη στήριξη όλων των πτερύγων της Βουλής.
Προσωπικά εκτιμώ ότι αυτά τα ζητήματα είναι ζητήματα που μας ενώνουν, είναι ζητήματα που αποπνέουν ιδιαίτερη κοινωνική ευαισθησία και νομίζω ότι όλες οι πτέρυγες της Βουλής διαθέτουν αυτήν την ευαισθησία.
Όμως το να απαξιώνουμε την προσπάθεια που έχει γίνει είτε από τη μία παράταξη είτε από την άλλη είναι γεγονός που τιτρώσκει την αξιοπιστία του πολιτικού κόσμου και του πολιτικού μας συστήματος, όταν πρέπει να αναγνωριστεί ότι ναι μεν μπορεί να υπάρχει έλλειμμα σε αυτόν τον τομέα, ωστόσο υπάρχει και ένα σημαντικό έργο.
Αυτήν τη στιγμή ομιλεί ένας άνθρωπος, ο οποίος δεν εξέφρασε μόνο κατά καιρούς την ευαισθησία, αλλά τα τελευταία είκοσι πέντε χρόνια συστρατεύτηκε με όλες αυτές τις ευπαθείς ομάδες μέσα από τις οργανώσεις τους συνεργαζόμενος από τη μία ή από την άλλη θέση και προωθώντας και διεκδικώντας τα δικαιώματα όλων αυτών των ευπαθών ομάδων της ελληνικής κοινωνίας.
Γιατί όλοι όσοι έχουμε ιστορική γνώση των κοινωνικών δεδομένων αυτής της χώρας γνωρίζουμε τι προσπάθειες έγιναν τα τελευταία είκοσι πέντε χρόνια από τα κινήματα και των πολυτέκνων και των ατόμων με ειδικές ανάγκες και άλλων ευπαθών ομάδων του πληθυσμού για να αναδειχθούν αυτά τα ζητήματα, τα οποία για δεκαετίες ήταν ενταφιασμένα.
Ειλικρινά δεν θα ήθελα ο πολιτικός λόγος που εκφράζω αυτήν τη στιγμή να φορτιστεί, εάν πραγματικά παρακολουθώντας με πολλή προσοχή την τοποθέτηση του εισηγητή της Νέας Δημοκρατίας δεν αισθανόμουν ότι μέσα σε αυτόν τον πολιτικό λόγο υπάρχει μία πρόκληση.
Επειδή, λοιπόν, κυρίες και κύριοι συνάδελφοι, οι συγκεκριμένοι νόμοι αναφέρονται σε χρονικές στιγμές, μπορεί κανείς να καταγράψει ό,τι έχει μέχρι σήμερα οικοδομηθεί από πλευράς κοινωνικής πολιτικής σ? αυτόν τον τομέα και σε ποιες χρονικές περιόδους έχει γίνει. Υπάρχουν, λοιπόν, δεκάδες μικρά και μεγάλα μέτρα που πραγματικά έχουν εκφράσει κατά καιρούς τη βούληση της ελληνικής πολιτείας να στηρίξει την πολύτεκνη οικογένεια. 
Είναι πολιτική ασέλγεια ?ας μου επιτραπεί αυτή η έκφραση- να χρεώνουμε στην πολύτεκνη οικογένεια λογική οικονομικού συμφέροντος, ότι δηλαδή κάποιος θα γίνει πολύτεκνος, γιατί θα του δώσει το κράτος κάποια υποστήριξη. Ούτε η μάνα μου που ήταν πολύτεκνη, αλλά και καμία άλλη Ελληνίδα μάνα έγινε πολύτεκνη, επειδή το κράτος της έδινε κάποια στήριξη για λίγα χρόνια. 
Η ελληνική πολύτεκνη οικογένεια έχει μία δική της αίσθηση της οικογένειας και μέσα απ? αυτήν την αίσθηση αποφασίζει να γίνει πολύτεκνη οικογένεια, να κάνει τρία, τέσσερα, πέντε, οκτώ, δέκα και δεκαπέντε παιδιά. Προέρχομαι, μάλιστα, από μία περιοχή που με βάση τα στοιχεία έχει τις περισσότερες πολύτεκνες οικογένειες. 
Νομίζω μάλιστα ότι αδικούμε την πολύτεκνη οικογένεια, όταν τη συνδέουμε με τέτοιες λογικές, ανεξάρτητα αν πρέπει εμείς, ως οργανωμένη και συντεταγμένη πολιτεία, να εκφράσουμε με κάθε τρόπο την υποστήριξή μας στην προσπάθεια της πολύτεκνης οικογένειας. 
Κυρίες και κύριοι συνάδελφοι, η πολύτεκνη οικογένεια, αν θέλετε, είναι μία παράμετρος του δημογραφικού προβλήματος. Δεν είναι η πολύτεκνη οικογένεια το δημογραφικό πρόβλημα. Κυρίες και κύριοι συνάδελφοι, το δημογραφικό πρόβλημα στην Ελλάδα έχει άλλα χαρακτηριστικά, άλλη νοοτροπία. Η ελληνική οικογένεια πλέον γεννά ένα παιδί. Εδώ, πρέπει να δούμε κάποτε και να συζητήσουμε σοβαρά όλοι μαζί ποια είναι τα κίνητρα που πρέπει να δώσουμε, ώστε η Ελληνίδα νέα μητέρα να κάνει ένα δεύτερο παιδί. Πρέπει, μάλιστα, να το συνδέσουμε με το ασφαλιστικό, γιατί εγώ πιστεύω ότι σ? αυτό το ζήτημα θα πρέπει να επιδειχθεί μία μεγαλύτερη γενναιότητα στα συντάξιμα χρόνια που πρέπει να συνδεθούν με ένα τέτοιο κίνητρο.
Ωστόσο, εγώ θα επανέλθω στο ζήτημα της πολύτεκνης οικογένειας. Πιστεύω, λοιπόν, ότι αυτή η παράταξη, με όσες αδυναμίες και αν θέλει κανείς να της χρεώσει σ? αυτό το ζήτημα, μπορεί να υπερηφανευτεί για το γεγονός ότι η συντριπτική πλειοψηφία των μέτρων που έχουν ληφθεί για τους πολυτέκνους έχουν ληφθεί από τις κυβερνήσεις του ΠΑΣΟΚ. Ήταν η Κυβέρνηση του ΠΑΣΟΚ που ενέταξε την πολύτεκνη οικογένεια στο ποσοστό του 5% του ν. 1648 και των μετέπειτα νόμων. Ξέρετε πόσες χιλιάδες παιδιά πολυτέκνων έχουν διοριστεί μ? αυτόν το νόμο και πόση συνδρομή και συμπαράσταση υπήρξε στην πολύτεκνη οικογένεια;
Στο σημείο αυτό, μάλιστα, θα ήθελα να προσθέσω κάτι. Πιστεύω ότι αυτό το μέτρο θα πρέπει να ενισχυθεί και, τουλάχιστον, όταν μία πολύτεκνη οικογένεια δεν έχει κανένα άτομο στο δημόσιο, αυτοδικαίως θα πρέπει ένα παιδί να προσλαμβάνεται στο δημόσιο. Επίσης, θα έλεγα, κυρία Πρόεδρε, ότι όταν μία οικογένεια έχει δέκα παιδιά, πρέπει να προσληφθούν στο δημόσιο δύο παιδιά. Νομίζω ότι είναι ένα δίκαιο αίτημα, για το οποίο πρέπει να παλέψουμε όλοι μαζί. Ο ν. 2190 και οι μετέπειτα νόμοι συμπεριέλαβαν διατάξεις που στήριξαν την πολύτεκνη οικογένεια. 
Έρχεται, λοιπόν, η Νέα Δημοκρατία και μιλάει για δύο νόμους που ψηφίστηκαν κατά την περίοδο της διακυβέρνησής της. Μιλάει για μία διάταξη που αφορά την επιδότηση του τρίτου παιδιού, την οποία επεκτείναμε από τα τρία χρόνια στα έξι και διπλασιάσαμε το οικονομικό της μέγεθος. Δεν μας λέει, όμως, η Νέα Δημοκρατία γιατί δεν εφάρμοσε τη διάταξη που ψήφισε για την ισόβια σύνταξη της πολύτεκνης μάνας;
ΦΑΝΗ ΠΕΤΡΑΛΙΑ-ΠΑΛΛΗ: Την εφάρμοσε. Εγώ ήμουν Υφυπουργός.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Είστε αδιάβαστη, κυρία Πετραλιά. Ο νόμος εφαρμόστηκε το 1994, διότι δεν είχατε εγγράψει καμία πίστωση στον προϋπολογισμό του ΟΓΑ, κυρία Πετραλιά.
ΦΑΝΗ ΠΕΤΡΑΛΙΑ-ΠΑΛΛΗ: Τι λέτε, κύριε Κουρουμπλή;
ΠΑΝΑΓΙΩΤΗΣ ΚΟΥΡΟΥΜΠΛΗΣ: Αν θέλετε, σε μία επόμενη συνεδρίαση θα σας καταθέσω εγώ στοιχεία, σχετικά με το πότε εφαρμόστηκε ο νόμος.
Ο νόμος εφαρμόστηκε το 1994 με προσωπική απόφαση και εντολή του τότε Πρωθυπουργού Ανδρέα Παπανδρέου και δόθηκαν τα χρήματα από το αποθεματικό του Υπουργείου Οικονομικών στο αρμόδιο Υπουργείο, για να εφαρμοστεί ο νόμος. Ο νόμος δεν είχε εφαρμοστεί μέχρι το 1994. Αυτή είναι η αλήθεια. 
Υπήρξε μία σειρά νόμων, όπως η μείωση στο ρεύμα, η φορολογία που βεβαίως πρέπει να βελτιωθεί και ακόμη το ότι η εργατική κατοικία έδωσε χιλιάδες σπίτια στην πολύτεκνη οικογένεια. Ωστόσο, κανείς δεν λέει ότι δεν πρέπει να δούμε και μια σειρά άλλα ζητήματα, όπως είναι η πρόταση να επεκταθεί το δικαίωμα παροχής περιπτέρων και στην πολύτεκνη οικογένεια. Γιατί όχι; Όπως γνωρίζουμε πολύ καλά, τα θύματα πολέμου ευτυχώς περιορίζονται, γιατί η χώρα τα τελευταία πενήντα χρόνια δεν έχει τέτοιες εμπλοκές. Αυτή η περίπτωση πρέπει να εξεταστεί με θετικό μάτι από το Υπουργείο Εθνικής ?μυνας ή ?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Παρακαλώ ολοκληρώστε, κύριε Κουρουμπλή, γιατί υπάρχουν πολλοί εγγεγραμμένοι συνάδελφοι.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Σε μισό λεπτό τελειώνω, κυρία Πρόεδρε.
Ο χαρακτηρισμός της οικογένειας με τρία παιδιά ως πολύτεκνης είναι μία συζήτηση και μία πρόταση, που περιρρέει και πρέπει να τη στηρίξουμε όλοι μαζί, θέλοντας ακριβώς να δώσουμε μία υποστήριξη και στην οικογένεια με τρία παιδιά, η οποία με βάση τα σημερινά κοινωνικοοικονομικά δεδομένα υφίσταται ένα σοβαρό οικονομικό και κοινωνικό κόστος. 
Αυτές είναι οι σκέψεις που ήθελα να καταθέσω, κυρία Πρόεδρε. Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει η κυρία Φάνη Πετραλιά-Πάλλη.
ΦΑΝΗ ΠΕΤΡΑΛΙΑ-ΠΑΛΛΗ: Κυρία Πρόεδρε, κυρία και κύριοι συνάδελφοι, μέσα σ? αυτό το προεκλογικό νέφος, που έχει δημιουργήσει η επικοινωνιακή πολιτική της Κυβέρνησης, το να μιλάμε σήμερα για τους πολύτεκνους και για το δημογραφικό πρόβλημα είναι προφανώς «φωνή βοώντος εν τη ερήμω». 
Μέσα στα πακέτα και τις χάρτες, μέσα στις προσλήψεις, στις νομιμοποιήσεις των αυθαιρέτων, μέσα στις κορδέλες και στα εγκαίνια, μέσα σ? αυτό το κλίμα του «δώσε κι εμένα μπάρμπα», που έχετε δημιουργήσει, κύριοι συνάδελφοι της Συμπολίτευσης, μέσα στην απόλυτη έκπτωση όχι μόνο της πολιτικής πρακτικής, αλλά και της πολιτικής σκέψης, ποιος να ενδιαφερθεί για το μέλλον αυτού του τόπου; Ποιος να νοιαστεί πόσοι θα κατοικούν σ? αυτήν τη γωνιά της Ευρώπης ύστερα από πενήντα ή εκατό χρόνια και πόσοι από αυτούς θα είναι Έλληνες;
Θεωρώ ότι νομιμοποιούμαι να μιλήσω σήμερα όχι μόνο ως Βουλευτής, αλλά και ως πολύτεκνη μητέρα εγώ η ίδια, αλλά και ως μητέρα πολύτεκνης μητέρας, δηλαδή της κόρης μου. Νομιμοποιούμαι επίσης να μιλήσω σήμερα, διότι είχα την τιμή να είμαι Υφυπουργός Υγείας και Πρόνοιας στην Κυβέρνηση της Νέας Δημοκρατίας σε μία περίοδο που θεσπίστηκαν μέτρα για τις πολύτεκνες οικογένειες. Θεσπίστηκε το επίδομα για το τρίτο παιδί, θεσπίστηκε η ισόβια σύνταξη για την πολύτεκνη μητέρα, όπως επίσης και η δυνατότητα να παίρνουν σπίτια από τον Οργανισμό Εργατικής Κατοικίας οι υπερπολύτεκνες οικογένειες. Αυτό το μέτρο, κύριε Κουρουμπλή, ποτέ δεν εφαρμόστηκε από τις μετέπειτα κυβερνήσεις. Όλα αυτά τα μέτρα τα οποία?
ΠΑΝΑΓΙΩΤΗΣ ΚΟΥΡΟΥΜΠΛΗΣ: Αυτό δεν το κάνατε εσείς.
ΠΡΟΚΟΠΗΣ ΠΑΥΛΟΠΟΥΛΟΣ: Τρεις μήνες ήταν αυτοί. Όλα εσείς τα κάνατε σ? αυτόν τον τόπο!
ΠΑΝΑΓΙΩΤΗΣ ΚΟΥΡΟΥΜΠΛΗΣ: Για να μας ψηφίζει ο ελληνικός λαός, κάτι κάναμε. 
ΦΑΝΗ ΠΕΤΡΑΛΙΑ-ΠΑΛΛΗ: Τα μέτρα, λοιπόν, αυτά τα οποία θέσπισε η κυβέρνηση της Νέας Δημοκρατίας, τα επόμενα χρόνια στην πράξη ακυρώθηκαν. Από τη στιγμή που οι κυβερνήσεις του ΠΑΣΟΚ, στη συνέχεια, έθεσαν πλαφόν στο θέμα των επιδομάτων για τις πολύτεκνες οικογένειες, στην πράξη είχαν ήδη, κύριε Υπουργέ, αυτά τα επιδόματα ακυρωθεί. 
Όταν το αρχικό πλαφόν ήταν για ένα ζευγάρι τα επτά εκατομμύρια ως εισόδημα ετήσιο, δύο εκπαιδευτικοί είχαν επτά εκατομμύρια εισόδημα και δεν έπαιρναν επίδομα πολύτεκνης οικογένειας. Με επτά εκατομμύρια όμως εισόδημα, με δύο γονείς εργαζόμενους, όταν είχαν εργασία, για δέκα και για επτά και για πέντε και για τέσσερα παιδιά, νομίζω πως μπορούμε όλοι να καταλάβουμε ότι είναι απαραίτητο να υπάρχουν τα επιδόματα, τα οποία καταργήσατε και τα οποία επαναφέρατε τις παραμονές των εκλογών του 2000.
Και λυπούμαι να πω ότι ακόμα και μέχρι την Παρασκευή προ των εκλογών εστέλλοντο ταχυδρομικά χρήματα ως διαφορά των επιδομάτων στις πολύτεκνες οικογένειες.
Θα συμφωνήσω ότι δεν αποτελεί μια ολοκληρωμένη δημογραφική πολιτική αυτή η πρόταση νόμου. Δεν είναι αυτό το ζητούμενο. ?Αλλο δημογραφικό πρόβλημα, άλλο στήριξη της πολύτεκνης οικογένειας. Γιατί για να λυθεί το δημογραφικό πρόβλημα σε μια χώρα, το κλειδί είναι το τρίτο παιδί.
Εμείς ως Νέα Δημοκρατία θεωρούμε -και το έχει πει επανειλημμένα ο Πρόεδρος, ο Κώστας Καραμανλής- ότι στις προθέσεις της Νέας Δημοκρατίας, τις οποίες θα υλοποιήσει, είναι η οικογένεια με τρία παιδιά να θεωρηθεί πολύτεκνη οικογένεια και να έχει όλα τα προνόμια, με ενδυνάμωση όμως στη συνέχεια των προνομίων των πολύτεκνων οικογενειών, δηλαδή των οικογενειών που έχουν πάνω από τέσσερα παιδιά. 
Δεν κινδυνολογώ, κύριοι συνάδελφοι. Θλίβομαι βαθύτατα και οφείλω να πω κάποια στοιχεία. Φέτος ξεκίνησε η νέα σχολική χρονιά. Ήδη άνοιξαν τα σχολεία. Την τελευταία δεκαετία η χώρα μας έχασε πάνω από διακόσιους σαράντα χιλιάδες μαθητές. Το 1992 στη χώρα μας φοιτούσαν επτακόσιες ογδόντα τέσσερις χιλιάδες επτακόσιοι επτά μαθητές στα δημοτικά και τετρακόσιες σαράντα έξι χιλιάδες εξακόσιες πενήντα μία στα γυμνάσια. Σύνολο ένα εκατομμύριο διακόσιες τριάντα μία χιλιάδες τριακόσιοι πενήντα οκτώ μαθητές. Φέτος, μια δεκαετία μετά, οι αντίστοιχοι μαθητές είναι κατά διακόσιες σαράντα χιλιάδες λιγότεροι.
Μέσα σ? αυτό το διάστημα έκλεισαν χίλια πεντακόσια δημοτικά σχολεία. Συγκεκριμένα έκλεισαν, ένα στα δύο δημοτικά σχολεία στους Νομούς Κιλκίς, Κερκύρας, Λευκάδας, ένα στα τρία στον ?Εβρο, Κοζάνη, Θεσπρωτία, Πρέβεζα, Αρκαδία, Μεσσηνία, Φθιώτιδα, Ευρυτανία, Σάμο και στο Νομό Ρεθύμνης. ?Εκλεισαν για πάντα.
Στις περισσότερες περιοχές που παλαιότερα ονομάζαμε εθνικά ευαίσθητες, δηλαδή της Θράκης, της Μακεδονίας, της Ηπείρου και των νησιών, παιδικές φωνές ακούγονται πια μόνο το καλοκαίρι. Και αυτή η κατάσταση θα ήταν χειρότερη, αν δεν υπήρχαν πράγματι τα παιδιά των οικονομικών μεταναστών. Είναι πάνω από εκατό χιλιάδες οι μαθητές και καλύπτουν σήμερα πάνω από το 10% του συνόλου των μαθητών.
Οι αριθμοί όμως, κύριοι συνάδελφοι, φαίνεται ότι ελάχιστα συγκινούν. Η σημερινή πρόταση νόμου είναι η τέταρτη η οποία έρχεται. Η πρώτη ήρθε το 1995 και οφείλω να θυμίσω σε όλους το εξής. Το 1995 ο κ. Σκουλάκης στην πρόταση νόμου για το δημογραφικό, της οποίας είχα την τιμή να είμαι εισηγήτρια της Νέας Δημοκρατίας απάντησε ότι μέσα σε έξι μήνες θα έφερνε ένα νέο νομοσχέδιο που θα αντιμετώπιζε συνολικά το θέμα, όχι μόνο της πολύτεκνης οικογένειας, αλλά και της δημογραφικής πολιτικής. Επιπλέον θυμάμαι το συνάδελφο κ. Σπυριούνη, όπως και όλους τους συναδέλφους απ? όλα τα κόμματα και από το Κομμουνιστικό Κόμμα και από Συνασπισμό και από το ΔΗΚΚΙ τότε και το συνάδελφό μας κ. Γερανίδη να λένε απ? αυτό το Βήμα ότι ήταν διατεθειμένοι να ψηφίσουν την πρόταση νόμου. Μα, εσείς δεν ψηφίσατε καν την πρόταση νόμου του κ. Κρητικού και του κ. Παπαθεμελή. 
Επίσης θέλω να θυμίσω ότι δεν βρέθηκε εδώ και ενάμισι χρόνο μια Πέμπτη για να έρθει για ψήφιση η συγκεκριμένη πρόταση νόμου, που σημαίνει ?κύριε Υπουργέ, λυπάμαι που το λέω- ότι δεν θέλετε. Δεν έχετε μια ολοκληρωμένη πολιτική και για το θέμα των πολυτέκνων.
Θα ήθελα επιτέλους σ? αυτήν εδώ την Αίθουσα να πω ότι είναι μονόδρομος η λύση του δημογραφικού προβλήματος Δεν υπάρχουν μαγικές λύσεις. Ξέρουμε τι πρέπει να κάνουμε. Ξέρουμε ότι χρειάζεται μια ολοκληρωμένη δημογραφική πολιτική, χρειάζονται υποδομές. 
Είπε ο κ. Κουρουμπλής ότι δεν εμπόδισε κανένας κάποιους να κάνουν πάρα πολλά παιδιά, όπως τη δική του οικογένεια ή άλλες πολύτεκνες οικογένειες.
Ναι, κύριε Κουρουμπλή, έτσι είναι. Σήμερα, όμως, η ευμάρεια, το βόλεμα, η οικονομική ανησυχία η οποία υπάρχει, η έλλειψη της εργασίας δεν βοηθούν ένα νέο ζευγάρι στο να αποκτήσει πολλά παιδιά.
Χρειάζεται, λοιπόν, σήμερα ένα πλέγμα πολιτικής, το οποίο θα στηρίξει την ελληνική οικογένεια. Το ζητούμενο, πλέον, είναι τα δύο παιδιά. Οι οικογένειες δεν μπορούν ούτε δύο παιδιά να αποκτήσουν. Σίγουρα, όμως, χρειάζεται η στήριξη της πολύτεκνης οικογένειας. 
Κύριοι συνάδελφοι, σας προτρέπω να ψηφίσουμε αυτήν την πρόταση νόμου, γιατί σήμερα η πολύτεκνη οικογένεια κρατά «Θερμοπύλες» και κρατάει το προπύργιο. Γιατί, ξέρετε κάτι; Οι λαοί, για να επιζήσουν, πρέπει πρώτα απ? όλα να το θέλουν. Διαφορετικά, τους σκεπάζει για πάντα η σκόνη της ιστορίας.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Καρατζαφέρης.
ΓΕΩΡΓΙΟΣ ΚΑΡΑΤΖΑΦΕΡΗΣ: Κυρία Πρόεδρε, όταν διάβασα την πρόταση νόμου, ήρθε αμέσως στο νου μου εκείνη η φράση του Υπουργού Εσωτερικών, του κ. Σκανδαλίδη, ο οποίος είχε πει ότι «το 2015 θα είμαστε έντεκα εκατομμύρια, εκ των οποίων τα τρεισήμισι θα είναι αλλοδαποί». Είναι ανατριχιαστικό. Δεν ξέρω αν θα γίνει το 2015 ή το 2018 ή το 2020, όμως οι ρυθμοί των αριθμών των γεννήσεων είναι αμείλικτοι. Αναφέρομαι στον αριθμό των γεννήσεων των ξένων εδώ στη χώρα αλλά και της υπογεννητικότητας των Ελλήνων. Είναι ένα πρόβλημα, το οποίο πρέπει να το αντιμετωπίσουμε. Αν πάτε στο «Έλενα», όπως άκουσα ένα συνάδελφο προηγουμένως να λέει, θα διαπιστώσετε ότι 80% των γεννήσεων είναι αλλοδαπών, κυρίως Αλβανών. 
Ερχόμαστε τώρα σε μία πρόταση νόμου, η οποία για εμένα είναι αναιμική, ενώ ακούγονται μέσα στην Αίθουσα ενθαρρύνσεις, για να καλύψουμε με επιδόματα και τους λαθρομετανάστες.
Κατ? αρχήν, ποιους θα βοηθήσουν τα ωφελήματα αυτού του νόμου; Τα ωφελήματα θα βοηθήσουν το 8% με 9% των ορθοδόξων Ελλήνων και θα καλύψουν το 90% των μουσουλμάνων. Ας λάβουμε υπ? όψιν μας αυτό και ό,τι συνεπάγεται αυτό.
Κύριε Υπουργέ, μία άλλη πρωτοβουλία της Κυβερνήσεως ήταν να πάρετε πίσω τη βίζα από τους Βούλγαρους που έρχονται και δουλεύουν στη Μακεδονία και στη Θράκη. Τι έγινε με αυτήν την πρωτοβουλία; Οι Βούλγαροι, οι οποίοι κατεβαίνουν, είναι αυτοί που κατοικούν στη νότια Βουλγαρία, δηλαδή οι Τουρκοβούλγαροι. Αυτοί ήρθαν σε επαφή με τους μουσουλμάνους της Θράκης και ήδη έχουμε πάρα πολλούς γάμους ανάμεσα σε μουσουλμάνους της Θράκης και της Βουλγαρίας. Αυτό ανοίγει μία νέα πληγή, μία νέα δυσμενή κατάσταση στα σύνορα, η οποία ελπίζω να μη βρεθεί μπροστά μας κάποια στιγμή.
ΓΚΑΛΗΠ ΓΚΑΛΗΠ: Κύριε συνάδελφε, τρεις τέτοιους γάμους έχουμε.
ΓΕΩΡΓΙΟΣ ΚΑΡΑΤΖΑΦΕΡΗΣ: Καθημερινώς γίνονται. 
Κύριε συνάδελφε, με βάζετε σε πειρασμό να θυμίσω ότι, όταν προχθές έγινε μία εκδήλωση με τους δερβίσηδες, μιλούσατε στην τουρκική για το μέγα έθνος της Τουρκίας και από κάτω σας χειροκροτούσαν στρατηγοί και άλλοι εκπρόσωποι της πολιτείας. Αυτή ήταν μία πρόκληση.
Επίσης, να θυμίσω ότι ο αντινομάρχης και ο αντιδήμαρχος γράφουν γράμματα στην τουρκική, ενώ είμαστε στην Ελλάδα. Σας παρακαλώ πολύ να μην προκαλείτε. 
Κυρία Πρόεδρε, έρχομαι στην ουσία. Πρέπει να πάρουμε γενναία μέτρα. Εμείς, ο Λαϊκός Ορθόδοξος Συναγερμός, έχουμε προτείνει συγκεκριμένα μέτρα στην Κυβέρνηση και στην Αντιπολίτευση. Ας τα βάλουν στο πρόγραμμά τους. 
Η μητέρα που γεννά πέμπτο παιδί, σε οποιαδήποτε ηλικία και αν το γεννήσει, έστω και αν είναι είκοσι πέντε ετών, πρέπει να βγαίνει αυτομάτως στη σύνταξη παίρνοντας τη σύνταξη του ανειδίκευτου εργάτη. Θα παίρνει δηλαδή, μία σύνταξη με την οποία θα μπορεί να μεγαλώσει τα παιδιά της. Αν κάνει πέντε παιδιά για την Ελλάδα, δεν χρειαζόμαστε τίποτε άλλο απ? αυτήν τη γυναίκα. 
Προτείνουμε στα τέσσερα παιδιά το ένα παιδί να περνά άνευ εξετάσεων σε στρατιωτικές σχολές και το άλλο παιδί να διορίζεται στο δημόσιο. Πρέπει να υπάρξουν κίνητρα για να γεννιούνται παιδιά.
Στα παιδιά των απόρων οικογενειών που θέλουν να παντρευτούν, η πολιτεία θα πρέπει να τους δίνει σπίτι με τη δέσμευση ότι δεν θα χωρίσουν την πρώτη επταετία. Έτσι, θα έχουμε θεμελιωμένους γάμους.
Συνεπώς πρέπει να προχωρήσουμε σε μέτρα που να μπορούν να αποδώσουν. Πρώτα απ? όλα χρειάζεται δουλειά για τα παιδιά των απόρων οικογενειών, αν παντρευτούν. Να έχει δουλειά και το αγόρι και το κορίτσι. Για παράδειγμα, η πενταετής θητεία στο Στρατό μπορεί να εξασφαλίσει το μέλλον τους, προκειμένου να κάνουν οικογένειες και να αποκτήσουν παιδιά.
Αν δεν αποφασίσουμε να πάρουμε τέτοια γενναία μέτρα, τότε θα βρεθούμε μπροστά στον κίνδυνο που απορρέει από την υπογεννητικότητα. Συρρικνώνεται το έθνος μας. 
Θέλετε να ρίξουμε μία ματιά από την απέναντι πλευρά; Πριν από μερικά χρόνια το 1922, κατά το έτος της καταστροφής, η σχέση ήταν 1 προς 1,5. Τώρα ξέρετε ποια είναι η σχέση; Είναι 10 προς 60 εκατομμύρια. Σε είκοσι χρόνια η σχέση αυτή θα είναι κάτι λιγότερο από 10 με 90 εκατομμύρια.
Αντιλαμβάνεστε, λοιπόν, πόσο δύσκολη θα είναι η κατάσταση για την επόμενη γενιά. Πριν φθάσουμε σε αυτό το κατώτερο κατώφλι, ας αντιληφθούμε ότι πρέπει να βοηθήσουμε την Ελληνίδα να κάνει παιδιά. Πρέπει να βοηθήσουμε τον Έλληνα να προχωρήσει σε γάμο και σε μία μεγάλη οικογένεια.
Με ποιο κίνητρο θα το επιτύχουμε αυτό; Όχι με αυτά τα αναιμικά κίνητρα, που περιγράφονται μέσα στην πρόταση νόμου, και όχι με ρατσιστικούς περιορισμούς, που δεν ήθελα να αναφέρω, περί νομίμων γάμων κλπ. Έχει δικαίωμα σε αυτήν τη ζωή και το παιδί που δεν προέρχεται από γάμο. Δεν πρέπει να υπάρχει ρατσισμός ανάμεσα στα παιδιά των νομίμων γάμων και στα παιδιά εκτός γάμου. Και το παιδί εκτός γάμου έχει δικαίωματα. Ας έρθει ένα Ελληνόπουλο και ας έρθει εκτός γάμου. Προτιμώ χίλιες φορές ένα εξώγαμο από μία έκτρωση.
Κυρίες και κύριοι συνάδελφοι, ένα σημείο που πρέπει να προσέξουμε είναι το αυτό το μέγα έγκλημα των εκτρώσεων. Έχουμε εκτρώσεις 1 προς 2,5. Οι γεννήσεις είναι περίπου εκατό χιλιάδες, πολύ λιγότερες από το 1960, και έχουμε διακόσιες πενήντα χιλιάδες εκτρώσεις που κάνουν πλούσιους κάποιους ασυνείδητους γιατρούς, ευτυχώς όχι όλους. Είμαστε πρωταθλητές σε όλη την Ευρώπη σε υπογεννητικότητα.
Γι? αυτό δεν πρέπει να μεριμνήσουμε; Πώς μπορούμε να έχουμε παιδιά από τη μία πλευρά και να τα αναζητούμε μέσα σε αγωνία με νομοσχέδια, με προτάσεις, με σκέψεις και από την άλλη πλευρά να είναι ξέφραγο αμπέλι η μήτρα μίας γυναίκας; Με μεγάλη ευκολία χτίζονται βίλες επάνω στα πτώματα των βρεφών.
Κύριε Υπουργέ, πρέπει να δείτε μία εκπληκτική ταινία με τίτλο «Η σιωπηλή κραυγή», όπου θα δείτε πώς αντιδρά το έμβρυο των τριών μηνών, όταν μπαίνει μέσα η κουτάλα της αναρρόφησης. Θα δείτε πώς αντιδρά, πώς ανεβαίνουν οι χτύποι της καρδιάς του και φθάνουν τους διακόσιους. Εμείς ασυνείδητα, με πολύ μεγάλη ευκολία, πάμε και «χαλάμε παιδιά» που δεν μπορούν ν? αντιδράσουν.
Πρέπει, λοιπόν, να νομοθετήσουμε προς αυτήν την κατεύθυνση. Πρέπει να γίνουμε πιο αυστηροί, αν θέλουμε παιδιά. Αν αφήσουμε το πράγμα να πηγαίνει, όπως πηγαίνει, τότε αντιλαμβάνεστε ότι θα βρεθούμε προ κινδύνων. Δεν είναι ότι αυτή η έκτρωση αφαιρεί ένα παιδί, η έκτρωση μετά δυσκολεύει τη μάνα να αποκτήσει το παιδί όταν το θελήσει. Γιατί όταν έχει πάει σε εκείνη την περιοχή και την έχει οργώσει με δύο-τρεις εκτρώσεις, τότε είναι πολύ δύσκολο να βρει σημείο για να δέσει και να αποκτήσει το παιδί που επιθυμεί. Πρέπει, λοιπόν, να ξεκινήσουμε από εκεί, το πώς θα ελέγξουμε τις εκτρώσεις που γίνονται πολύ εύκολα σε κάθε νοσοκομείο, με ανθυγιεινές πολλές φορές καταστάσεις και πάνω απ? όλα το εμπόριο, που ανθεί με τα κύτταρα των εμβρύων. 
Κύριοι συνάδελφοι, θα το επαναλάβω άλλη μία φορά, για να το ακούσουν όλοι οι συνάδελφοι και να το σκεφθούν. Πάνω σε αυτές τις εν ψυχρώ δολοφονίες χτίζονται βίλες και πισίνες από κάποιους ασυνείδητους γιατρούς. 
Πρέπει να το δούμε πολύ καλά αυτό το σημείο, για να πάμε μετά στα κίνητρα που θα επιτρέψουν σε μία οικογένεια να κάνει παιδιά. Χρειαζόμαστε τα παιδιά, γιατί είναι το μέλλον της Ελλάδας. Ήδη σήμερα δεν μπορούμε να συμπληρώσουμε το στρατό και παίρνουμε μισθοφόρους. Ήδη σήμερα καλούμε ξένους να υπηρετήσουν την Ελλάδα, ήδη σήμερα οπλικά συστήματα και κομπιούτερ δίνονται σε αλλοδαπούς, για τους οποίους δεν ξέρουμε από πού κατάγεται ο καθένας. 
Είναι, λοιπόν, όλα αυτά πολύ επικίνδυνα για τη δημοκρατία, για την Ελλάδα μας, για το έθνος. Πρέπει να είμαστε γενναίοι. Πιστεύω ότι είναι αναιμική αυτή η πρόταση νόμου και πρέπει με δική σας πρωτοβουλία, κύριε Υπουργέ, να φέρετε ένα νομοσχέδιο κινήτρων, για να μπορέσουν ο Έλληνας και η Ελληνίδα να κάνουν παιδιά για το καλό τους έθνους, της πολιτείας και της κοινωνίας.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Σπυριούνης.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, εισαγωγικά οφείλω να επισημάνω τρία πράγματα. 
Πρώτον, είναι παράδοση στο Κοινοβούλιο, όσα χρόνια είμαι εδώ, η εκάστοτε κυβέρνηση να μην δέχεται καμία πρόταση νόμου της αντιπολίτευσης ή και πολλές φορές των Βουλευτών του κυβερνώντος κόμματος. Πιστεύω ότι το ίδιο έκαναν και οι συνάδελφοι της Νέας Δημοκρατίας όταν ασκούσαν την εξουσία. Δεν είμαι βέβαιος αλλά υποθέτω ότι το ίδιο έκαναν.
Δεύτερον. Σε ό,τι με αφορά, επειδή αντιδρώ σε αυτήν τη δογματική και αντιδημοκρατική νοοτροπία του να απορρίπτουμε ότι προέρχεται από τις άλλες πλευρές, ψηφίζω κατά κανόνα από αντίδραση όλες τις προτάσεις που γίνονται από την ευρέως νοούμενη Αντιπολίτευση.
Θα είναι εξαίρεση το να μην ψηφίσω. Η τακτική μου είναι να ψηφίζω όλες τις προτάσεις από αντίδραση. Κύριε Υπουργέ, αυτό θα πράξω και τώρα.
Το τρίτο σημείο που θέλω να θίξω είναι το εξής: Για να υπογραμμίσω τη συνέπεια λόγων και πράξεων στην ιδεολογία μου και στην πολιτική μου, θέλω να πω ότι πριν από επτά-οκτώ χρόνια, μιλώντας από του Βήματος ?είναι καταγεγραμμένο στα Πρακτικά της Βουλής- δήλωσα ότι μεταξύ των οκτώ-εννιά προβλημάτων που εγείρει η γείτων Τουρκία εις βάρος της πατρίδας, που τα έχουμε βαφτίσει εθνικά, υπάρχει και ένα υπερεθνικό θέμα που λέγεται «δημογραφικό πρόβλημα της Ελλάδας». Το διάβασα το 1962. Θαρρώ ότι το βιβλίο είχε γράψει ο καθηγητής κ. Βαλαώρας. Έτσι ήλθα σε επαφή με το δημογραφικό πρόβλημα. Στη συνεχεία σαν υποψήφιος στην Ανωτάτη Σχολή Πολέμου. Μεταξύ των είκοσι θεμάτων γενικής μόρφωσης που είχαν τότε ?ήμουν λοχαγός- ήταν και το δημογραφικό πρόβλημα. 
Από τότε μέχρι σήμερα που το παρακολουθώ, το πρόβλημα χειροτερεύει. Το 1980 π.χ. έχουμε αύξηση πληθυσμού περίπου κατά επτακόσιες χιλιάδες. Το 1995 έχουμε αύξηση πληθυσμού κατά πενήντα άτομα. Αυτή είναι η φυσική αύξηση, δηλαδή οι γεννήσεις μείον οι θάνατοι. Καταλαβαίνετε, λοιπόν, τι ανατριχιαστική όψη προσλαμβάνει το πρόβλημα, με πολλαπλές προεκτάσεις. 
Έχουμε τα παραδείγματα του πώς εξελίχθηκαν χώρες όπως η Γερμανία ή η Γαλλία κατά τη βιομηχανική εποχή, όπου ο ηυξημένος αριθμός γεννήσεων έδινε νέες ορμές στην πρόοδο και στην εξέλιξη της οικονομίας. Από την οικονομία μέχρι την εθνική άμυνα, όλοι οι ενδιάμεσοι σταθμοί, στους οποίους ο άνθρωπος πρωταγωνιστεί και δίδει κυρίαρχη προώθηση, επηρεάζονται από το δημογραφικό πρόβλημα.
Η πατρίδα μας, λοιπόν, έχει ειδικό λόγο να ασχοληθεί με το δημογραφικό πρόβλημα, να το αναγάγει ουσία τε και τύποις σε εθνικό πρόβλημα. Δεν είναι κομματικό το θέμα. Πιστεύω ότι όλες οι κυβερνήσεις το συνειδητοποίησαν και πήραν μέτρα. Αυτό ισχύει και για τις κυβερνήσεις του ΠΑΣΟΚ και για τις κυβερνήσεις της Νέας Δημοκρατίας.
Όμως, τα μέτρα δεν ήταν επαρκή. Κατ? αρχάς, δεν υπάρχει οργανωμένη δημογραφική φιλοσοφία. Το δημογραφικό πρόβλημα μελέτης να αναχθεί σε πρώτο πρόβλημα διαρκούς μελέτης προβληματισμού και να υπάρχει ειδική γραμματεία μέσα σε ένα Υπουργείο. Υπάρχουν και προτάσεις της Νέας Δημοκρατίας, όπως π.χ το να συγκροτήσουμε ένα ινστιτούτο κλπ. Πρέπει να αναπτυχθεί η φιλοσοφία που θα ξεκινά από τη βαθιά μελέτη και τη συναγωγή συμπερασμάτων κάθε φορά, μέχρι τη διαπαιδαγώγηση της κοινωνίας. 
Σαφώς και θα συμφωνήσω ότι η «μαλθακοποίηση» της κοινωνίας έχει σα συνέπεια να μειώνεται η γονιμότητα κι έτσι να επιτείνεται καθημερινά το δημογραφικό πρόβλημα. Οι όψεις του δημογραφικού προβλήματος είναι τραγικές.
Σε μία πραγματική αύξηση του πληθυσμού, παραδείγματος χάρη το 2001, ακούστε ποια είναι η αναλογία σ? αυτήν τη φυσική αύξηση: 3,5% είναι η αναλογία σε Έλληνες, 90% είναι η αναλογία για τους αλλοδαπούς και 7,5% είναι η παλιννόστηση, που έχει δύο σκέλη. Υπάρχουν οι παλιννοστούντες ομογενείς και οι παλιννοστούντες Έλληνες από τις διακόσιες χιλιάδες που στη δεκαετία του 1960 έφυγαν και πήγαν στη Γερμανία. 
Θα εκφράσω την άποψή μου και γι? αυτό το θέμα. Ευτυχώς που είχαν τη δυνατότητα και πήγαν στη Γερμανία και εργάστηκαν, γιατί οι συνθήκες της μεταεμφυλιοπολεμικής Ελλάδας ήταν τραγικές τότε για τους Έλληνες. Ζούσα σαν αξιωματικός στην επαρχία και κυρίως στον Έβρο και μπορώ να σας περιγράψω την κατάσταση ως απελπιστική. Όσοι μπορούσαν έκλειναν τα μάτια τους και γίνονταν ναυτικοί ή πήγαιναν στη Γερμανία για να δουλέψουν στα εργοστάσια.
Επέστρεψαν πολλοί αποκατεστημένοι με παιδιά μορφωμένα που θριάμβευσαν στο εξωτερικό. Είναι θετικό για την Ελλάδα ότι πήγαν.
Τέλος, κύριοι συνάδελφοι, αν συνεχισθεί αυτή η κατάσταση, ιδού η κραυγή, Το 2020 οι Έλληνες θα είμαστε 7,5 εκατομμύρια! Και με την αισιοδοξία του άλλου αίματος?Πιστεύω ότι δεν είναι κυβερνητική, δεν είναι του κόμματός μου γιατρέ αυτή η άποψη. Δηλαδή και μόνο αυτό θα με έκανε, αν ήταν άποψη του κόμματός μου, να σας πω ότι μετακινούμαι βρε παιδί μου. Δεν δέχομαι ότι το πατριωτικό κίνημα που αναπτύξαμε στο ΠΑΣΟΚ κατάντησε και εκφυλίστηκε σ? αυτό το βαθμό. Δεν δέχομαι ότι ο κ. Σημίτης, ο Πρωθυπουργός της χώρας, ο Πρόεδρος του Κόμματός μου εγκατέλειψε την έννοια «Πατρίδα» και την έννοια «πατριωτικό κίνημα». Δεν το δέχομαι. Πιστεύω ότι εξακολουθούμε να εμπνεόμαστε και με το πνεύμα «εθνική ανεξαρτησία» και με το «πατριωτικό κίνημα». Αν μου πει κάποιος ότι το εγκαταλείψαμε αυτό γιατρέ μου, την ίδια στιγμή θα δηλώσω «ανεξάρτητος».
Η κραυγή μου, λοιπόν, είναι αυτή. Τι μέλλει γενέσθαι; 
Θέλετε να ρίξουμε μια ματιά τι θα γίνεται στις όμορες χώρες; Δεν χρειάζεται, το ξέρετε όλοι. Θέλετε να πούμε τι γίνεται στην εθνική άμυνα, τι βαρύτατη επίπτωση έχει στην εθνική άμυνα η δυσμενής εξέλιξη του δημογραφικού προβλήματος; Ακούστε την.
Παρουσιάζονταν το 1960 σε μια ΕΣΣΟ εκατό άτομα, ενώ σήμερα παρουσιάζονται μόνο εξήντα! Αύριο θα είναι σαράντα! Και τότε φοβάμαι μη χρειασθεί να υιοθετήσουμε την πολιτική του καταρρέοντος Βυζαντίου που έφερνε τους ξένους, τους αλλογενείς για να εξασφαλίσουν την ασφάλειά του! Φοβάμαι μήπως δεν αρκούμε εμείς οι Έλληνες για την ασφάλειά μας και φέρουμε γείτονες για να την περιφρουρήσουμε. Εσχάτη παρακμή.
Τελειώνοντας, θέλω να πω δυο κουβέντες για τις αιτίες. Η βασικότερη αιτία είναι η οικονομική καχεξία της πατρίδας. Είναι λάθος όσοι πιστεύετε ότι δεν είναι πρωταρχικός λόγος της αρνητικής πορείας η οικονομία. Είναι κώλυμα για το γάμο. Είναι κώλυμα για τις γεννήσεις, είναι κώλυμα για τα παιδιά. Η φτώχεια, η έλλειψη μέριμνας της πολιτείας.
Από τα μέτρα που προτείνονται πολλά είναι καλά. Η φιλοσοφία που επικρατεί είναι πώς θα επανδρώσουμε αυτό τον προβληματισμό. Ή με κάποια γενική γραμματεία ή με κάποιο Υπουργείο ευρύτερα ?δεν ξέρω πώς θα γίνει αυτό- αλλά πάντως πρέπει να πάρει κάποια μορφή ενός συνεχούς προβληματισμού, μιας συνεχούς μελέτης για την εξέλιξη του δημογραφικού προβλήματος.
Δεύτερον, να ληφθούν συγκεκριμένα μέτρα. Δεν αρκούν αυτά. Όταν είναι εκατό χιλιάδες η διαφορά μόνο μεταξύ του άγαμου και αυτού που έχει τρία παιδιά στη φορολογία εισοδήματος, αυτό δεν είναι μέτρο υπέρ της πολύτεκνης οικογένειας. Όταν μια οικογένεια έχει τρία παιδιά, πρέπει να είναι πολύτεκνη. Αυτό είναι εκ των ων ουκ άνευ, κύριε Υπουργέ. Δεν παίρνει άλλη κουβέντα. Πρέπει να χαρακτηρίζεται οπωσδήποτε πολύτεκνη οικογένεια. Όταν η γυναίκα κάνει τρία παιδιά, πρέπει να παίρνει σύνταξη δύο χρόνια ενωρίτερα από την άλλη που δεν έχει. Και όταν κάνει τέσσερα παιδιά να παίρνει τέσσερα χρόνια ενωρίτερα σύνταξη. Όταν η γυναίκα έχει πάνω από τέσσερα παιδιά, πρέπει να θεωρείται δημόσιος υπάλληλος και να μένει στο σπίτι. Δεν μπορούμε να τα πετύχουμε; Μπορούμε. Αρκεί να περιστείλουμε τις σπατάλες. Πόσες χιλιάδες μερσεντές του δημοσίου κυκλοφορούν στην πατρίδα μας και πληρώνουμε οδηγούς κλπ.; Να κόψουμε τις μισές από εδώ, τις μισές από εκεί, να εξοικονομήσουμε χρήματα από τις σπατάλες και από τους διάφορους συμβούλους που περιφέρονται χωρίς να προσφέρουν τίποτα και παίρνουν ενάμισι και δύο εκατομμύρια το μήνα, όταν ο αγρότης παίρνει πενήντα χιλιάδες. Υπάρχουν, κύριε Υπουργέ, προβλήματα που αντανακλούν στην κοινωνία. Και εξ ου η απογοήτευση για την πολιτική του μέσου Έλληνα. Μπορούμε να κάνουμε πολλά. 
Τελειώνω με το εξής: Πρέπει να υπάρξει ένα μήνυμα συναγερμού. Το δημογραφικό πρόβλημα είναι εθνικό, να το δούμε υπερκομματικά, να εφαρμόσουμε όσα ομοφώνως η Βουλή ψήφισε εδώ, αμέσως ή εμμέσως. Και όσον αφορά την πρόταση νόμου ψηφίζω επαναλαμβάνω, κύριε Υπουργέ, την πρόταση της Νέας Δημοκρατίας.
Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριοι συνάδελφοι, οι Υπουργοί Εργασίας και Κοινωνικών Ασφαλίσεων, Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, Ανάπτυξης, Εθνικής Παιδείας και Θρησκευμάτων, Υγείας και Πρόνοιας, Γεωργίας και Εμπορικής Ναυτιλίας, κατέθεσαν σχέδιο νόμου: «Το Εθνικό Σύστημα Σύνδεσης της Επαγγελματικής Εκπαίδευσης και Κατάρτισης με την Απασχόληση (Ε.Σ.Σ.Ε.Ε.Κ.Α.)».
Παραπέμπεται στην αρμόδια Διαρκή Επιτροπή.
Το λόγο έχει ο κ. Βαρβιτσιώτης.
ΙΩΑΝΝΗΣ ΒΑΡΒΙΤΣΙΩΤΗΣ: Κυρία Πρόεδρε, κύριοι συνάδελφοι, όταν μια χώρα δεν λαμβάνει υπόψη της τους δημογραφικούς συντελεστές, τότε μαθηματικά οδηγείται στη συρρίκνωση, τότε η χώρα αυτή διακινδυνεύει και την κοινωνική της, αλλά και την οικονομική της ανάπτυξη. Και δυστυχώς στη χώρα μας όλοι οι κρίσιμοι δημογραφικοί συντελεστές παρουσιάζουν έντονα αρνητική εξέλιξη.
Δύο είναι τα κύρια χαρακτηριστικά. Πρώτον είναι η υπογονιμότητα και δεύτερον η δημογραφική γήρανση.
Το δημογραφικό μας πρόβλημα έχει καταστεί το υπ? αριθμό ένα εθνικό πρόβλημα. Ίσως -και το λέγω αυτό και υπό την ιδιότητα του πρώην Υπουργού Εθνικής Αμύνης- είναι σοβαρότερο και από τις εξωτερικές απειλές που δεχόμαστε, γιατί αυτές τις ξέρουμε και μπορούμε να τις αντιμετωπίσουμε, ενώ στην προκείμενη περίπτωση δεν έχουμε συνειδητοποιήσει το μέγεθος του προβλήματος, δεν ξέρουμε πόσο σοβαρό είναι και γι? αυτό, θα έλεγα, δεν κάνουμε τίποτα για να το αντιμετωπίσουμε. 
Είτε μας αρέσει, είτε δεν μας αρέσει, κυρίες και κύριοι συνάδελφοι, είμαστε ένα έθνος που γερνάει, ένα έθνος που φθίνει. 
Θα μου επιτρέψετε να σας παρουσιάσω μερικά διαγράμματα τα οποία δείχνουν το μέγεθος του προβλήματος.
(Στο σημείο αυτό ο Βουλευτής κ. Ιωάννης Βαρβιτσιώτης δείχνει από το Βήμα της Βουλής ορισμένους πίνακες-διαγράμματα)
Και ξεκινάω από τη γενική τοποθέτηση ότι ο δείκτης γονιμότητας έχει συρρικνωθεί στην Ελλάδα στο 1,3%. Αυτό κατατάσσει την Ελλάδα στην τρίτη από τις χειρότερες θέσεις της Ευρωπαϊκής Ένωσης, με χειρότερη την Ιταλία και την Ισπανία.
Φθάσαμε το 1999 οι θάνατοι να είναι περισσότεροι από τις γεννήσεις. Ο πίνακας είναι χαρακτηριστικός. Βλέπετε τις γεννήσεις με το γαλάζιο και τους θανάτους με το μαύρο. Και φθάσαμε, επαναλαμβάνω, το 1999 οι θάνατοι να είναι περισσότεροι από τις γεννήσεις. Βλέπετε αυτήν την καθοδική πορεία των γεννήσεων και από την άλλη την ανοδική πορεία των θανάτων.
Το δεύτερο διάγραμμα συγκρίνει τη γεννητικότητα στις Βαλκανικές χώρες. Το υπαινίχθη νομίζω ο κ. Σπυριούνης. Εδώ όμως είναι χαρακτηριστικό. Εμείς έχουμε 1,3%, η Βουλγαρία 1,9% και φθάνουμε στην Αλβανία να έχει 3,1% και στην Τουρκία 3,7%.
Ξέρετε σε τι μεταφράζεται αυτό; Ότι σε εκατό χιλιάδες γεννήσεις στην Ελλάδα, οι γεννήσεις αντίστοιχα στην Τουρκία ένα εκατομμύριο εξακόσιες χιλιάδες. Ο δε αλβανικός πληθυσμός υπολογίζεται ότι μετά είκοσι-εικοσιπέντε χρόνια θα είναι διπλάσιος του ελληνικού πληθυσμού.
(Στο σημείο αυτό ο Βουλευτής κ. Ιωάννης Βαρβιτσιώτης καταθέτει για τα Πρακτικά δύο πίνακες-διαγράμματα οι οποίοι έχουν ως εξής:
(Να μπουν οι σελίδες 110, 111)

ΙΩΑΝΝΗΣ ΒΑΡΒΙΤΣΙΩΤΗΣ: Όλοι αντιλαμβανόμαστε τη συνέπεια αυτής της εικόνας, αν αυτή η κατάσταση δεν βελτιωθεί. Υπάρχουν όμως και άμεσα αποτελέσματα από τη μείωση των γεννήσεων που είναι ορατά διά γυμνού οφθαλμού. Κατά την πενταετία 1992-1997 στη χώρα μας ανέστειλαν τη λειτουργία τους εννιακόσια είκοσι πέντε δημοτικά σχολεία, δηλαδή το 13% του συνόλου, ενώ οι μαθητές της δευτεροβάθμιας εκπαίδευσης μειώθηκαν κατά 15%. 
Αυτό όμως το ξέρουμε όλοι και το ζούμε, αυτό σημαίνει μία συρρίκνωση όλης της ακριτικής Ελλάδος, συρρίκνωση και καταδίκη ολόκληρων χωριών τα οποία οδηγούνται σε μαρασμό και αποψίλωση. 
Το υπαινίχθη ο κ. Σπυριούνης. Ο πίνακας 3 είναι ακόμη πιο ενδεικτικός. Δείχνει τη συνεχή πτωτική τάση στην οροφή των Ενόπλων Δυνάμεων, πού είμαστε το 1950, πού είμαστε στο 2000 και πού προβλέπεται ότι θα φτάσουμε το 2010. Αυτά τα στοιχεία τα συλλέγει καθημερινά η Διεύθυνση Στρατολογίας του Υπουργείου Εθνικής Αμύνης λαμβάνοντας υπόψη τις δηλώσεις στα ληξιαρχεία. 
(Στο σημείο αυτό ο Βουλευτής κ. Ιωάννης Βαρβιτσιώτης καταθέτει για τα Πρακτικά τον προαναφερθέντα πίνακα, ο οποίος έχει ως εξής: 
(Να μπει η σελ. 114)
ΙΩΑΝΝΗΣ ΒΑΡΒΙΤΣΙΩΤΗΣ: Όμως δεν είναι μόνο η μείωση της γεννητικότητας που μαστίζει τη χώρα μας. Έχουμε από την άλλη πλευρά μία αύξηση του αριθμού των ατόμων άνω των εξήντα πέντε ετών και μια μείωση της παιδικής ηλικίας από μηδέν έως δεκατεσσάρων ετών. Το τέταρτο διάγραμμα δίνει ανάγλυφα την εικόνα για τους ηλικιωμένους των εξήντα πέντε ετών και τους νέους από μηδέν έως δεκατεσσάρων ετών. Βλέπουμε μία συνεχή αύξηση του αριθμού των ηλικιωμένων και μία συρρίκνωση του αριθμού των νέων. 
(Στο σημείο αυτό ο Βουλευτής κ. Ιωάννης Βαρβιτσιώτης καταθέτει για τα Πρακτικά τον προαναφερθέντα πίνακα, ο οποίος έχει ως εξής: 
(Να μπει η σελ. 116)
ΙΩΑΝΝΗΣ ΒΑΡΒΙΤΣΙΩΤΗΣ:Υπάρχουν ακόμη πάρα πολλά άλλα αρνητικά στοιχεία, γι? αυτό το πρόβλημα είναι υπαρκτό και χρειάζεται άμεση αντιμετώπιση. Το αντιμετωπίζει ήδη το ασφαλιστικό σύστημά μας, το οποίο είναι έτοιμο να καταρρεύσει λόγω αυτής της καταστάσεως. Μεταξύ των αρνητικών στοιχείων είναι και η αναλογία των γυναικών που έχουν ένα μόνο παιδί, η οποία αυξάνεται αλματωδώς τώρα, ενώ αντιθέτως μειώνονται πολύ σημαντικά οι οικογένειες που έχουν τρία παιδιά. Επίσης όσον αφορά τη γαμηλιότητα, τους γάμους ανά χιλίους κατοίκους, και εκεί οι δείκτες είναι όλοι αρνητικοί. 
Θα πρέπει όμως στο σημείο αυτό να γνωρίζουμε ότι το δημογραφικό πρόβλημα της χώρας μας δεν οφείλεται σε μία γενικευμένη κοινωνική στάση των Ελλήνων κατά της τεκνοποιίας, κάτι που έχει διαπιστωθεί από αντίστοιχες έρευνες στη Γερμανία. Πρόσφατες κοινωνικές έρευνες απέδειξαν ότι οι λόγοι για τους οποίους τα ζευγάρια δεν προχωρούν στην απόκτηση του επιθυμητού γι? αυτά αριθμού παιδιών είναι κυρίως οι συνθήκες εργασίας, η φύλαξη και η φροντίδα των παιδιών και η έλλειψη στέγης. Όλα αυτά τα προβλήματα τα είχε αντιμετωπίσει η Διακομματική Επιτροπή της Βουλής που δημοσίευσε ομόφωνες προτάσεις το Φεβρουάριο του 1993, αλλά δυστυχώς, καμία από εκείνες τις προτάσεις δεν υλοποιήθηκε. 
Κυρίες και κύριοι συνάδελφοι, δεν νομίζω ότι είναι ώρα για αντιπολιτευτική πολιτική παρά το γεγονός ότι θα μπορούσε κανείς να πει ότι οι ευθύνες του ΠΑΣΟΚ είναι τεράστιες αυτήν τη δεκαετία που πέρασε. Είναι ώρα να συλλάβουμε το μέγεθος του προβλήματος, είναι ώρα να αντιληφθούμε τους κινδύνους που ελλοχεύουν και να προχωρήσουμε άμεσα στη λήψη μέτρων. Η πρόταση νόμου που σήμερα ανέπτυξε ο εισηγητής της Μειοψηφίας κ. Κωνσταντόπουλος αποτελεί ένα θετικό βήμα. Δεν λύνει το πρόβλημα, αλλά τουλάχιστον όλοι μας γνωρίζουμε ότι πάντοτε το καλύτερο είναι εχθρός του καλού. Ας κάνουμε δεκτή αυτήν την πρόταση, ας γίνει αυτό το πρώτο βήμα κουτσό, μισό, αλλά πρώτο βήμα, γιατί αλλιώς αύριο θα είναι πολύ αργά. 
Σας ευχαριστώ πάρα πολύ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Γρηγοράκος.
ΛΕΩΝΙΔΑΣ ΓΡΗΓΟΡΑΚΟΣ: Κυρία Πρόεδρε, κύριε Υπουργέ, κυρίες και κύριοι συνάδελφοι, άκουσα με προσοχή τους προηγούμενους συναδέλφους να αναλύουν εμπεριστατωμένα και με στοιχεία και από τη διεθνή βιβλιογραφία το πρόβλημα των πολυτέκνων της Ελλάδας. 
Κύριε Υπουργέ, το δημογραφικό πρόβλημα δεν συνδέεται άμεσα με το πρόβλημα της πολυτεκνίας, των πολυτέκνων στην Ελλάδα. Είναι ένα πολυπαραγοντικό πρόβλημα που θέλει πολλαπλό πλησίασμα. 
?Όλοι οι συνάδελφοι έδωσαν, ο καθένας από τη δική του πλευρά, τις εξηγήσεις τους. Προσπάθησαν να δώσουν λύση στο πρόβλημα. Σήμερα τα πράγματα δεν είναι εύκολα. Και δεν είναι εύκολα τα πράγματα σήμερα γιατί το πρόβλημα αυτό έχει να κάνει με τη στάση ζωής όχι μόνο των Ελλήνων πολιτών, αλλά τη στάση ζωής γενικά του δυτικού κόσμου. Είναι ένα πρόβλημα που το αντιμετωπίζουν οι εξελιγμένες κοινωνίες. Και αυτό γιατί ο τρόπος ζωής των δυτικών κοινωνιών έχει αλλάξει ριζικά και εξαρτάται από πολυπαραγοντικές παραμέτρους όπως είναι η οικονομία, η ευχέρεια για καλύτερη ποιότητα ζωής και η επιλογή, σαν φυσική επιλογή βέβαια. 
Αυτό το λέω γιατί το να κάνει κανείς πολλά παιδιά τα προηγούμενα χρόνια, τις προηγούμενες δεκαετίες και αιώνες, ήταν κάτι μέσα στη φυσική επιλογή, πράγμα που με την εξέλιξη του πολιτισμού είθε πια να είναι μία φυσική επιλογή για τον αιώνα μας και τους προσεχείς αιώνες. Έχει να κάνει με την κουλτούρα το θέμα των πολυτέκνων, έχει να κάνει με τη θρησκεία. Έχει να κάνει με πάρα πολλούς παράγοντες που πρέπει εμείς να λάβουμε υπόψη. 
Η ελληνική κοινωνία, το ελληνικό πολιτικό σύστημα και το ελληνικό κράτος από την ημέρα της ίδρυσής του, όταν αγωνίστηκε για την ελευθερία, για τη δικαιοσύνη, αγωνίστηκε για την εμβάθυνση της δημοκρατίας, αγωνίστηκε πολύ και για τους θεσμούς. Αγωνίστηκε για το θεσμό της οικογένειας, του γάμου. Αγωνίστηκε και έδωσε δικαιώματα στα παιδιά. 
Όλες οι κυβερνήσεις από το 1927 και μετά, ανεξαρτήτως τοποθέτησης πολιτικής, προσπάθησαν να λύσουν αυτό το πρόβλημα, να δώσουν προτερήματα και προνόμια στους πολυτέκνους. Δεν μπορεί να καπηλευτεί κανείς αυτή την ευαισθησία. Όλοι έχουμε τις ευαισθησίες μας στους πολυτέκνους, όλοι έχουμε την ευαισθησία μας στο δημογραφικό πρόβλημα που αντιμετωπίζει η Ελλάδα σήμερα και θα αντιμετωπίσει πολύ περισσότερα τα προσεχή χρόνια. 
Η αξιοπιστία και η εμπιστοσύνη στην πολιτική και στους πολιτικούς είναι όταν κάποιες κυβερνήσεις νομοθετούν υπέρ των πολυτέκνων και δίνουν προνόμια. Μία άλλη ιστορία που πρέπει να μας απασχολήσει είναι όταν έρθει μια κυβέρνηση μετά η οποία παίρνει πίσω αυτά τα προνόμια που κάποια άλλη είχε εκχωρήσει κατηγορώντας η μία την άλλη πιθανόν για προεκλογικές παροχές σε αυτές τις μεγάλες ομάδες πολιτών.
Οι πολύτεκνες οικογένειες, οι ανάπηροι πολέμου, τα παιδιά με ειδικές ανάγκες: Υπάρχει ένα κοινωνικό δίκτυο στην Ελλάδα που καλύπτει όλο αυτό το φάσμα της κοινωνικής μας πολιτικής και της πρόνοιας για τους ανθρώπους οι οποίοι ζουν κάτω από ειδικές συνθήκες οικογενείας. 
Πιστεύω, λοιπόν, ότι υπάρχει ένα πλήρες πλέγμα ? δίκτυο, αυτή την στιγμή στην Ελλάδα, νόμων αλλά και υποστηρικτικών λειτουργιών, υποστηρικτικών μέτρων για την πολύτεκνη οικογένεια. Φαίνεται, όμως, ότι αυτό το πλέγμα δεν είναι επαρκές. Και δεν είναι επαρκές όχι γιατί δεν θέλει η εκάστοτε κυβέρνηση ή η ελληνική πολιτεία και το κράτος να στηρίξουν τέτοια μέτρα υπέρ των πολυτέκνων, των πολυμελών οικογενειών της Ελλάδας, που και σε αυτές τις οικογένειες ελπίζει. 
Το πρόβλημα, όμως, το δημογραφικό δεν θα το λύσουν οι πολύτεκνες οικογένειες. Το πρόβλημα το δημογραφικό θα το λύσει η ίδια η πολιτεία όταν ενσκήψει στα μεγάλα προβλήματα της σύγχρονης εποχής, στους νέους και στις αντιλήψεις για τη ζωή, στις οικονομικές δυσκολίες που αντιμετωπίζει όλος ο κόσμος, στον τρόπο ζωής, στην παιδεία που πρέπει να λάβουν τα παιδιά μας, στην ποιότητα ζωής που πρέπει να απολαμβάνουν. Εκεί έγκειται το πρόβλημα. Το δημογραφικό μας πρόβλημα δεν έγκειται αποκλειστικά και μόνο στις πολύτεκνες οικογένειες που υπάρχουν στην Ελλάδα. 
Το κράτος μεριμνά για όλους τους πολίτες. Έτσι μεριμνά και για τους πολύτεκνους. Έχουμε δώσει πάρα πολλά προνόμια φορολογικής ελάφρυνσης, προνόμια για αυτοκίνητα, προνόμια για απόκτηση κατοικίας. Έχουμε δώσει μεγάλες διευκολύνσεις στους πολύτεκνους και οφείλουμε να δώσουμε και ακόμα περισσότερες, εφόσον έχουμε τις οικονομικές δυνατότητες ως κράτος.
?κουσα με προσοχή τη φθίνουσα πορεία των Ελλήνων πολιτών. Είδα με προσοχή τα τελευταία στατιστικά δεδομένα των γεννήσεων και των θανάτων. Μπορεί να μου πει κάποιος από τους συναδέλφους ή από τους επιστήμονες, οι οποίοι ενδιαφέρθηκαν για όλα αυτά, εάν υπάρχει αναστροφή; Μπορούμε να αναστρέψουμε την κατάσταση με τα μέτρα που έχουμε πάρει ή με αυτά που σκοπεύουμε να πάρουμε; Γιατί όλο αυτό το πρόβλημα δεν αναστράφηκε την τελευταία εικοσαετία ?δεν θέλω να μπω σε καμία πολιτική αντιπαράθεση μεταξύ των δύο μεγάλων κομμάτων, της Νέας Δημοκρατίας και του ΠΑΣΟΚ, που κυβέρνησαν τη χώρα την τελευταία εικοσαετία. Τα μέτρα που πήραν και τα δύο κόμματα ήταν προς θετική κατεύθυνση, όμως είδαμε να μειώνεται ο πληθυσμός της Ελλάδος, να μειώνονται οι γεννήσεις, να αυξάνονται οι θάνατοι. ?ρα, λοιπόν, δεν είναι τόσο εύκολο κάποιος να λύσει αυτό το πρόβλημα.
Για την πρόταση των συναδέλφων της Νέας Δημοκρατίας έχω να πω ότι κινείται προς θετική κατεύθυνση, έχει θετικά στοιχεία ? ο κύριος Υπουργός μπορεί να τα αξιολογήσει- όπως θετικές ήταν και οι προτάσεις όλων των συναδέλφων που μίλησαν σήμερα στη Βουλή. 
Πιστεύουμε ότι θα έχουμε την ευκαιρία σε σύντομο χρονικό διάστημα να μας φέρετε ένα πλήρες νομοσχέδιο, το οποίο εμείς από την πλευρά μας θα το στηρίξουμε ολόθερμα, γιατί θεωρούμε ότι όλα αυτά που ακούσατε σήμερα για τις πολύτεκνες οικογένειες και το δημογραφικό πρόβλημα στην Ελλάδα θα τα λάβετε σοβαρά υπόψη.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριοι συνάδελφοι, η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δικαιοσύνης «Αναμόρφωση της ποινικής νομοθεσίας ανηλίκων και άλλες διατάξεις».
Επίσης, ο Υπουργός Οικονομίας και Οικονομικών κατέθεσε σχέδιο νόμου: «Κανόνες τιμολόγησης, ρυθμίσεις Φ.Π.Α ηλεκτρονικών υπηρεσιών και άλλες διατάξεις».
Παραπέμπεται στην αρμόδια Διαρκή Επιτροπή.
Ο κ. Κορτσάρης έχει το λόγο.
ΝΙΚΟΛΑΟΣ ΚΟΡΤΣΑΡΗΣ: Ευχαριστώ, κυρία Πρόεδρε.
Ο προλαλήσας συνάδελφος, γιατρός και Βουλευτής, αναφέρθηκε στους λόγους για τους οποίους το δημογραφικό πρόβλημα της Ελλάδος είναι πραγματικό και τεράστιο, αναγνώρισε ότι ένας από τους λόγους είναι και η έλλειψη της προστασίας της πολύτεκνης οικογένειας, έκανε όμως κατά την άποψή μου ένα ευχολόγιο που χρόνια τώρα ακούμε, δηλαδή ότι σύντομα η Κυβέρνηση θα φέρει ένα νομοσχέδιο, που θα καλύψει αυτές τις διαχρονικές αβελτηρίες και θα δώσει και στην πολύτεκνη οικογένεια, αλλά και στην πατρίδα αίσθημα ευθύνης και σοβαρότητας.
Η σημερινή μέρα μου θυμίζει μια άλλη πριν από ενάμιση περίπου χρόνο, όπου στην Αίθουσα αυτή συζητούσαμε μια πρόταση νόμου της Νέας Δημοκρατίας, η οποία αφορούσε στον υγειονομικό χάρτη της Ελλάδος. Τότε η συναίνεση ήταν καταπληκτική και όλες οι πτέρυγες είχαν συμφωνήσει ότι ο υγειονομικός χάρτης της Ελλάδος, εφόσον προηγηθεί οποιουδήποτε συστήματος υγείας, θα δώσει υγιείς βάσεις για ένα υγιές ξεκίνημα. Έτυχε να είμαι εγώ ο εισηγητής εκείνης της πρότασης νόμου, που στο τέλος, όπως σε όλες τις περιπτώσεις, απερρίφθη και μάλιστα μετά πολλών επαίνων.
Το ίδιο συμβαίνει και με την παρούσα πρόταση νόμου περί πολυτέκνων. Έχει ήδη απορριφθεί παρόμοια προσπάθεια του κόμματος της Νέας Δημοκρατίας, που έγινε με δύο παρόμοιες προτάσεις νόμου οι οποίες κατατέθηκαν στο παρελθόν, όπως και με μία άλλη που κατατέθηκε από πέντε συναδέλφους Βουλευτές του ΠΑΣΟΚ, πάντοτε με τη σαφή, κατηγορηματική και «πειστικότατη» διαβεβαίωση ότι επίκειται πολύ σύντομα, όπως βεβαίως και σήμερα ακούσαμε και θα ακούσουμε, η κατάθεση αναλόγου νομοσχεδίου της Κυβέρνησης, που θα λύσει όλα τα προβλήματα, θα θεραπεύσει αβελτηρίες, θα ικανοποιήσει τους πολύτεκνους και τις πολύτεκνες οικογένειες και θα αποκαταστήσει τις αδικίες που διαχρονικά, ασυλλόγιστα και χωρίς αίσθηση της πραγματικότητας, αλλά και του δημογραφικού προβλήματος που συνδέεται και με αυτό που προαναφέρω, επιφυλάσσει η πολιτεία στον ίδιο τον κοινωνικό ιστό της Ελλάδος.
Η Κυβέρνηση ποτέ δεν έλαβε υπόψη της τις σοβαρότατες προτάσεις για τους πολύτεκνους από ιδρύματα και οργανώσεις. Το πόρισμα της Διακομματικής Επιτροπής της Βουλής του 1993 παρέμεινε στα συρτάρια ως γράμμα κενό, ως μνημείο αδιαφορίας, αναλγησίας και έλλειψης του στοιχειώδους αισθήματος κινδύνου και ευθύνης που συνεπάγεται αυτή η έλλειψη σοβαρότητάς της. Η παρούσα πρόταση νόμου αποβλέπει στην τροποποίηση και συμπλήρωση συγκεκριμένων διατάξεων, οι οποίες έχουν ατονήσει ή καταργηθεί και δημιουργούν προβλήματα στερώντας τις πολύτεκνες οικογένειες από απαραίτητες κοινωνικές παροχές. 
Χρειάζεται τόλμη, κύριε Υπουργέ, ώστε όλοι μαζί να συνυπογράψουμε μια απόφαση κοινωνικής ευαισθησίας, εθνικής έξαρσης και πρόβλεψης της δημογραφικής καταστροφής που ραγδαία επέρχεται, αντί να αφήνουμε αλόγιστα αυτό το θέμα στις ευαισθησίες και τις «οχλήσεις» διαφόρων σωματείων και οργανώσεων. Αρκεί να σας αναφέρω ότι Σουηδοί ειδικοί επιστήμονες, κάνοντας μαθηματική προβολή των σημερινών δεδομένων στο μέλλον με βάση το δείκτη γονιμότητας, τη γήρανση και τη θνησιμότητα του πληθυσμού, κατέληξαν στο τραγικό συμπέρασμα ότι με αυτούς τους ρυθμούς σε μερικές δεκαετίες ο πληθυσμός μας θα είναι τέσσερα εκατομμύρια μόνο. Και μην θεωρηθεί βέβαια λύση ή απάντηση σε αυτό το πρόβλημα η αθρόα και ανεξέλεγκτη εισροή αλλοεθνών στην πατρίδα μας.
Η παρούσα πρόταση νόμου μπορεί με αλλαγές, προσθήκες, βελτιώσεις και κυρίως κοινοβουλευτική συμφωνία και συναίνεση να αποβεί εφαλτήριο για λύσεις, για διορθωτικές παρεμβάσεις, για σωτήριες ενέργειες όσον αφορά στο δημογραφικό, αλλά κυρίως στην αποκατάσταση των μεγάλων και ασυλλόγιστων αδικιών που επιφυλάσσει η ελληνική πολιτεία στους πολυτέκνους. 
Θα ήθελα να αναφερθώ σε μια από τις τελευταίες εκπομπές της τηλεοράσεως από ένα απομακρυσμένο χωριό της ελληνικής επικράτειας, όπου πανηγύριζαν οι ελάχιστοι κάτοικοι γιατί επιτέλους μετά από είκοσι δύο χρόνια γεννήθηκε ένα παιδί, δείχνοντας έτσι τη θλιβερή υπογεννητικότητα που οφείλεται κυρίως στην έλλειψη κοινωνικής μέριμνας.
Πιστεύω ότι η προτεινόμενη από τη Νέα Δημοκρατία πρόταση νόμου καλύπτει μεγάλο μέρος των προβλημάτων των πολύτεκνων οικογενειών, δημιουργεί ευοίωνες προοπτικές γι? αυτές, αλλά και ενδυναμώνει την προσπάθεια για θεραπεία του τεράστιου προβλήματος της υπογεννητικότητας. 
Χρειάζεται, κυρία Πρόεδρε, να επιδειχθεί από όλους μας αρετή και τόλμη και να πρυτανεύσει η ρήση του Μακρυγιάννη ότι «η πολυτεκνία και η πίστη στον Θεό και τις παραδόσεις απεσόβησαν εις το παρελθόν τον εθνικό μας αφανισμό». 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο συνάδελφος κ. Δεικτάκης.
ΓΕΩΡΓΙΟΣ ΔΕΙΚΤΑΚΗΣ: Κυρία Πρόεδρε, κυρία και κύριοι συνάδελφοι, οι εποχές που η πολυτεκνία ήταν επιδίωξη των ζευγαριών ?ιδιαίτερα της υπαίθρου- έχει περάσει. Υπήρχε ανασφάλεια και έτσι με τη δημιουργία εργατικών χεριών με την πολυτεκνία η οικογένεια κατοχύρωνε την επιβίωσή της. Αλλά και οι λιγότερες απαιτήσεις εκείνων των εποχών διευκόλυναν, παρά την απουσία των σημερινών μέσων που ανακουφίζουν ιδιαίτερα τη μητέρα από τις πολλαπλές φροντίδες.
Τυγχάνει να είμαι μέλος πολύτεκνης οικογένειας. Θυμούμαι με πόση ανακούφιση ο πατέρας μου χρησιμοποιούσε την πολυτεκνική κάρτα, η οποία του έδιδε 50% έκπτωση στις μεταφορές. Αυτή την ανακούφιση και αυτή την αναγνώριση πρέπει να δώσουμε μέσω των κινήτρων τα οποία σήμερα ακούστηκαν εδώ. 
Θα ήθελα όμως και εγώ ταπεινά να προσθέσω τις δικές μου απόψεις σε ό,τι αφορά τα κίνητρα, κύριε Υπουργέ, και να πω ότι σαφώς τα τρία παιδιά καθιστούν την ελληνική οικογένεια πολύτεκνη. Τα κίνητρα όμως που μπορεί να δοθούν πρέπει να κλιμακούνται ανάλογα με τα μέλη της πολύτεκνης οικογένειας.
Στη ΔΕΗ για παράδειγμα γνωρίζουμε ότι χιλιάδες εργαζόμενοι απολαμβάνουν ενός μειωμένου τιμολογίου. Αλήθεια, εδώ γιατί δεν μπορεί να υπάρξει κάτι ανάλογο; Αναγνωρίζοντας ως πολύτεκνη την οικογένεια με τρία παιδιά, να μειώσουμε κατά 20% το παρεχόμενο ρεύμα, το τιμολογιακό, στο τέταρτο παιδί κατά 30%, στο πέμπτο παιδί κατά 40% κ.ο.κ. δίδοντας έτσι την αίσθηση της αναγνώρισης σ? αυτήν την πολύτεκνη οικογένεια.
Σε ό,τι αφορά την κατοικία και εδώ θα πρέπει να υπάρξει πλήρης απαλλαγή των εισφορών προς το Ι.Κ.Α., πλήρης απαλλαγή στο τέλος της αδείας και ακόμη του ΦΠΑ ο οποίος είναι υποχρεωτικός για τη ρευματοδότηση των κατοικιών.
Στις Ένοπλες Δυνάμεις νομίζω ότι το πρώτο παιδί πρέπει να απαλλάσσεται από την πολύμηνη παρουσία του στο στρατό και μόνο να παρακολουθεί την υποχρεωτική εκπαίδευση των δύο ή τριών μηνών. 
Στα πανεπιστήμια τα παιδιά της πολύτεκνης οικογένειας πρέπει να εισάγονται στις φοιτητικές εστίες άμεσα και οι μεταγραφές να διευκολύνονται απόλυτα και με προτεραιότητα.
Στο δημόσιο η εξασφάλιση εργασίας είναι υποχρέωση της πολιτείας και επομένως τουλάχιστον για ένα παιδί πρέπει να δίδεται απόλυτη προτεραιότητα.
?κουσα τον κ. Κουρουμπλή να μιλά για χορήγηση αδείας σε πολυτέκνους περιπτέρου. Πράγματι και αυτοί όπως και οι ανάπηροι έχουν προσφέρει στην πατρίδα. Αυτή η προσφορά τους πρέπει επιτέλους να αναγνωριστεί. 
Κύριε Υπουργέ, πρέπει ο ΟΓΑ αφειδώς να διευκολύνει τις μελλοντικές μητέρες. Πρέπει να τις διευκολύνει πάνω από όλα στο νοσοκομείο της επιλογής τους. Εκεί να δίδεται όλη η διευκόλυνση, η κάθε παροχή. Πρέπει να δίδεται η αίσθηση της ικανοποίησης και της ασφάλειας στην υποψήφια μητέρα. 
?κουσα επίσης την πρόταση του κ. Σπυριούνη. Προσωπικά χάρηκα γιατί αποτελεί μια πρόταση πρωτοποριακή. Μόλις η γυναίκα αποκτήσει την πολυτεκνία να της παρέχεται και η σύνταξη του ΟΓΑ ισοβίως. 
Κύριε Σπυριούνη, αυτό με ικανοποίησε ειλικρινά και δημόσια πρέπει να σας πω τα συγχαρητήριά μου σε σας που είχατε την ιδέα. 
Όσον αφορά την ισόβια σύνταξη η οποία θεσπίστηκε από τη Νέα Δημοκρατία, πυρπολήθηκε από την Κυβέρνηση του ΠΑΣΟΚ και πώς; Βάζοντας όρια. Αρχικά είπατε 3 εκατομμύρια εισόδημα γιατί διαφορετικά θεωρείται εύπορη οικογένεια και δεν δικαιούται. Μετά τις επανειλημμένες δικές μας προτάσεις και ερωτήσεις στη Βουλή ανεβάσατε το όριο στα 3,5 εκατομμύρια. Ήλθε όμως το Συμβούλιο της Επικρατείας και μετά από αιτήματα των πολυτέκνων οικογενειών, σας επιβάλλει την άνευ όρων ισόβιο σύνταξη σε όλες ανεξαιρέτως τις πολύτεκνες μητέρες. Αυτό είναι ένα ηχηρό ράπισμα στην Κυβέρνηση της κοινωνικής πολιτικής του ΠΑΣΟΚ. 
Κυρίες και κύριοι συνάδελφοι, το δημογραφικό πρόβλημα δεν λύνεται με παράνομες ελληνοποιήσεις μιας χρήσεως, αλλά λύνεται με στοργή, με αναγνώριση της προσφοράς αυτών των ανθρώπων. Εμείς σήμερα εδώ δεν διεκδικούμε τη μοναδικότητα της προσφοράς ή της αγάπης προς τον πολίτη.
Είδαμε όλες τις πλευρές να συμφωνούν -προς τιμήν τους όλοι οι Βουλευτές και πολλοί από αυτούς να δηλώνουν ότι θα ψηφίσουν την πρόταση της Νέας Δημοκρατίας- και έτσι να αποδεικνύουν το συνολικό ενδιαφέρον. Αυτό το συνολικό ενδιαφέρον, κύριε Υφυπουργέ, μαζέψτε το σε ένα νομοσχέδιο που θα φέρετε και να είστε βέβαιοι ότι θα κερδίσει η πολύτεκνη οικογένεια ?θα κερδίσετε και εσείς έτσι- θα κερδίσει η Ελλάδα δημογραφικά. Γιατί αυτό πράγματι είναι τεράστιο πρόβλημα και όλους πρέπει να μας απασχολεί.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο Υφυπουργός Υγείας και Πρόνοιας κ. Κοντογιαννόπουλος, έχει το λόγο.
ΒΑΣΙΛΗΣ ΚΟΝΤΟΓΙΑΝΝΟΠΟΥΛΟΣ (Υφυπουργός Υγείας και Πρόνοιας): Κυρίες και κύριοι Βουλευτές, η πρόταση νόμου της Νέας Δημοκρατίας που συζητούμε, θα δεχθώ ότι είναι καλοπροαίρετη. Αποτελεί όμως υπόδειγμα συντηρητικής, παρωχημένης νοοτροπίας και αντίληψης, γιατί ξεκινάει από παραδοχές ξεπερασμένες. Πιστεύει η Νέα Δημοκρατία ότι το δημογραφικό πρόβλημα περιορίζεται στην υπογεννητικότητα και υποστηρίζει κατά λέξη στην εισηγητική της έκθεση. ότι η λύση του προβλήματος βρίσκεται στη συνολική ευαισθητοποίηση του πληθυσμού, στην επίλυση των προβλημάτων που αντιμετωπίζουν οι πολύτεκνες οικογένειες και ταυτόχρονα στην παροχή κινήτρων για την αύξηση του αριθμού των πολυτέκνων οικογενειών.
( Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ) 
Με βάση αυτό το σκεπτικό, η πρόταση επικεντρώνεται στη μείωση σε τρία παιδιά των οικογενειών που πρέπει να έχουν, για να χαρακτηριστούν πολύτεκνες, στην παροχή οικονομικών διευκολύνσεων και ευεργετημάτων στους διορισμούς, στις τοποθετήσεις και στην απόκτηση περιπτέρων σε όσους ανήκουν σε πολύτεκνες οικογένειες.
Η Κυβέρνηση, κυρίες και κύριοι συνάδελφοι, θεωρεί τους πολυτέκνους ευαίσθητη κοινωνική ομάδα, που χρειάζεται την έμπρακτη εκδήλωση της κοινωνικής μέριμνας και στήριξης στα πλαίσια της γενικότερης προστασίας της οικογένειας. Γι? αυτό και εφαρμόζει συστηματικά μία κοινωνική πολιτική, που ενισχύει την οικογένεια αλλά και ιδιαίτερα τους πολύτεκνους με κάθε δυνατό τρόπο μέσα ασφαλώς στα οικονομικά πλαίσια που οι συνθήκες κάθε φορά επιτρέπουν.
Μέτρα για τους πολύτεκνους: Το επίδομα του τρίτου παιδιού, το πολυτεκνικό επίδομα στις μητέρες με τέσσερα παιδιά και πάνω, η ισόβια σύνταξη στις πολύτεκνες μητέρες αλλά και σε ελληνικής καταγωγής αλλοδαπές μητέρες τεσσάρων τουλάχιστον παιδιών και άλλα μέτρα στήριξης της ελληνικής οικογένειας, όπως οι ολοήμεροι βρεφονηπιακοί σταθμοί, τα κέντρα δημιουργικής απασχόλησης παιδιών, η βοήθεια στο σπίτι που προσφέρεται σε άτομα ηλικιωμένα, ώστε οι εργαζόμενοι γονείς και ιδιαίτερα οι μητέρες να έχουν ελεύθερο χρόνο για να εργάζονται και να ανταποκρίνονται στις υποχρεώσεις τους, χωρίς να έχουν πρόβλημα τΙ θα κάνουν τα παιδιά ή τους ηλικιωμένους συγγενείς τους, είναι μέτρα, που εφαρμόζει το Υπουργείο Υγείας και Πρόνοιας και που αποδεικνύουν το συνεχές ενδιαφέρον της Κυβέρνησης για την ουσιαστική στήριξη στην πολύτεκνη οικογένεια. 
Τον ίδιο στόχο εξυπηρετεί και μία σειρά άλλων σημαντικών μέτρων που εφαρμόζουν άλλα Υπουργεία: επιδόματα και άδειες μητρότητας προτεραιότητα στις προσλήψεις των πολυτέκνων στους διορισμούς, προτεραιότητα των πολυτέκνων στα νηπιαγωγεία και τα ολοήμερα σχολεία, φοροελαφρύνσεις, διεύρυνση του αφορολόγητου ορίου για τους πολυτέκνους, ευνοϊκές στρατολογικές ρυθμίσεις για πολυτέκνους και παιδιά πολυτέκνων, εκπτώσεις στα μέσα μαζικής μεταφοράς.
Από τα εβδομήντα έξι μέτρα που σήμερα είναι σε ισχύ χάριν των πολυτέκνων, τα εξήντα δύο έχουν ψηφιστεί από κυβερνήσεις του ΠΑΣΟΚ. Ασφαλώς το επίδομα του τρίτου παιδιού και η ισόβια σύνταξη στην πολύτεκνη μητέρα είναι σημαντικά μέτρα που θεσπίστηκαν από την Κυβέρνηση της Νέας Δημοκρατίας. Η θέσπιση στη συνέχεια από τις κυβερνήσεις του ΠΑΣΟΚ ορίου για το εισόδημα, έχει να κάνει με μια διαφορετική αντίληψη, διότι πιστεύουμε ότι δεν υπάρχουν απεριόριστοι πόροι για να διατίθενται σε όλους και ότι αντίθετα, η διασπορά τους ακόμα και σ? αυτούς που δεν έχουν ανάγκη, φέρνουν σε δυσμενέστερη θέση εκείνους που πράγματι έχουν ανάγκη. Γι? αυτό και η κοινωνική πολιτική των κυβερνήσεων του ΠΑΣΟΚ στοχεύει συγκεκριμένες ευπαθείς ομάδες και όχι ομάδες οι οποίες δεν επηρεάζονται από αυτά τα επιδόματα όπως οικογένειες συναδέλφων, που δεν τα έχουν ανάγκη. 
Αυτό το επίδομα, αφαιρούμενο από κοινωνικές κατηγορίες που δεν έχουν ανάγκη, ενισχύει τα εισοδήματα οικογενειών πολυτέκνων που πράγματι έχουν ανάγκη. Η προσπάθεια αυτή διαρκώς εξελίσσεται και συμπληρώνεται. Θα σας θυμίσω δύο πρόσφατα πολύ σημαντικά μέτρα για την ενίσχυση των πολυτέκνων. Πρώτον στο φόρο εισοδήματος για τα εισοδήματα του 2003 το αφορολόγητο ποσό του πρώτου κλιμακίου 10.000?, αυξάνεται κατά 1.000? αν έχει ένα τέκνο και κατά 2.000? αν έχει δύο τέκνα ο φορολογούμενος. Εάν έχει τρία τέκνα, αυξάνεται κατά 10.000?. Δηλαδή στα 22.000? εισοδήματος με ένα εργαζόμενο και τρία παιδιά, η φορολογία για το 2003 φτάνει στα 300? έναντι 2.460? που θα ήταν αν δεν είχε ληφθεί αυτό το μέτρο. Το όφελος είναι πολύ περισσότερο απ? όλα αυτά τα επιδόματα που θα έπαιρνε αυτή η οικογένεια σήμερα εάν χαρακτηριζόταν ως πολύτεκνη.
Σε νόμο που θα έλθει προς ψήφιση στη Βουλή, απαλλάσσονται οι πολύτεκνες οικογένειες από τα τέλη ταξινόμησης αυτοκινήτων μέχρι 2.000 κυβικά. Με τελευταίες αποφάσεις του Υπουργείου Εργασίας, έχουμε παροχές προς τις πολύτεκνες οικογένειες για τη στεγαστική τους αποκατάσταση με τη χορήγηση άτοκου δανείου για την αγορά κατοικίας που αυξάνεται ανάλογα με τον αριθμό των παιδιών, με τη χορήγηση άτοκου δανείου για ανέγερση κατοικίας σε ιδιόκτητο οικόπεδο, παραχώρηση κατοικίας κατά προτεραιότητα εφόσον υπάρχει προς διάθεση από τον ΟΕΚ και χορήγηση στεγαστικού δικαιώματος εφόσον δεν υπάρχει διαθέσιμη κατοικία σε περίπτωση που ο ίδιος ο δικαιούχος βρίσκει στέγη. 
Μ? όλα αυτά που σας ανέφερα, δεν επιθυμώ να ωραιοποιήσω την κατάσταση ούτε να ελαχιστοποιήσω το πρόβλημα το οποίο είναι υπαρκτό. Το πρόβλημα αυτό έχει μεγάλο εύρος και απαιτείται συστηματική προσπάθεια για την επίλυσή του. Σ? αυτό η Κυβέρνηση ανταποκρίνεται με συνέπεια, με σταθερότητα και κανένας δεν μπορεί να την μεμφθεί συγκριτικά και με άλλες περιόδους τουλάχιστον στον τομέα της κοινωνικής ευαισθησίας. 
Όμως, ο περιορισμός του δημογραφικού προβλήματος, μόνο στην υπογεννητικότητα, η αναζήτηση των αιτίων της υπογεννητικότητας μόνο στην έλλειψη κάποιων πόρων από δήθεν υποψήφιους πολύτεκνους και η αντίληψη ότι τα κάθε είδους αίτια της υπογεννητικότητας ανατρέπονται με επιδόματα, αποτελούν μια υπεραπλούστευση.
Το δημογραφικό πρόβλημα, κυρίες και κύριοι συνάδελφοι, όπως πολλοί από εσάς τονίσατε, εμφανίζεται σε όλες τις χώρες της Ευρωπαϊκής Ένωσης και είναι έντονο και οξύ, γιατί έχουν αλλάξει και οι οικονομικές και οι κοινωνικές οι συνθήκες. Πολλοί άνθρωποι αργούν να παντρευτούν, γιατί παρατείνουν τις σπουδές τους ή γιατί είναι άνεργοι ή γιατί έχουν οικονομικές ανάγκες μεγαλύτερες σε σχέση με το παρελθόν. Ενώ είναι λιγότερο έτοιμοι να ανεχθούν τις ατομικές και όχι μόνο οικονομικές θυσίες που συνεπάγεται η δημιουργία οικογένειας. 
Οι γυναίκες στις μέρες μας εργάζονται, αλλά και παντρεύονται σε μεγαλύτερη ηλικία, με συνέπεια τη μείωση του ηλικιακού φάσματος της τεκνοποιίας. Οι πρόοδοι της ιατρικής όχι μόνο αλλοιώνουν τη σύνθεση του πληθυσμού και αυξάνουν το ποσοστό των ατόμων της τρίτης ηλικίας, αλλά αυξάνουν και τον αριθμό των ατόμων που δεν τεκνοποιούν για βιολογικούς λόγους. Η αύξηση του αριθμού των ατόμων της τρίτης ηλικίας είναι αποτέλεσμα της επιμήκυνσης της ζωής που οφείλεται στη βελτίωση όλων των παραγόντων, οικονομικών, κοινωνικών και ιατρικών.
Πέρα, όμως, από τις οικονομικές και κοινωνικές αλλαγές που έχουν συμβεί, η πτώση του δείκτη γεννητικότητας συνδέεται άμεσα και με άλλα φαινόμενα, όπως με τα συστήματα αξιών, με τα πρότυπα ζωής και συμπεριφορών, με τη μείωση του αριθμού των γάμων, με την αύξηση του μέσου όρου ηλικίας της γυναίκας με πρώτο γάμο, με την αύξηση του αριθμού των διαζυγίων, με την αύξηση του αριθμού των μονογονεϊκών οικογενειών, με την κοινωνική χειραφέτηση κλπ. Πρόκειται για αλλαγές που έχουν επιπτώσεις στη δομή της οικογένειας και έχουν επιδράσει αρνητικά στη μεταβολή των δημογραφικών δεικτών. 
Το δημογραφικό πρόβλημα δεν έχει να κάνει μόνο με τις γεννήσεις, αλλά και με τους γάμους, τους θανάτους, την εσωτερική και εξωτερική μετανάστευση, την παλιννόστηση και την έλευση ξένων μεταναστών. Όλοι αυτοί οι παράγοντες, μαζί με τα συστήματα αξιών, επηρεάζουν το δημογραφικό και πραγματικά χρειάζεται μία συστηματική, συντονισμένη και μακρόπνοη προσπάθεια. 
Η Κυβέρνηση, κυρίες και κύριοι συνάδελφοι, θεωρεί ασφαλώς ότι η υπογεννητικότητα και το δημογραφικό μας πρόβλημα είναι ένα από τα πιο σοβαρά και πολύπλοκα θέματα που αντιμετωπίζει η χώρα μας. Για το λόγο αυτό, αναπτύσσει δημογραφική πολιτική για την ενίσχυση της γεννητικότητας και επαναφορά του δείκτη γονιμότητας σε 2,1 παιδιά ανά γυναίκα αναπαραγωγικής ηλικίας που είναι το επίπεδο της φυσικής αναπλήρωσης του πληθυσμού μας. 
Στόχος της δημογραφικής μας πολιτικής είναι να πετύχουμε μια πληθυσμιακή ισορροπία ανάμεσα στη γεννητικότητα και τη γέννηση των ημεδαπών, στις εισροές μεταναστών και την οικονομική και κοινωνική ανάπτυξη του τόπου. 
Τα τελευταία χρόνια, η χώρα μας έχει πετύχει ρυθμούς ανάπτυξης πάνω από 4% ετησίως, υπερδιπλάσιο από το μέσο κοινοτικό όρο. Με το προϊόν της ανάπτυξης, όπως αποδεικνύουν τα πρόσφατα μέτρα που εξήγγειλε ο Πρωθυπουργός, το Κοινωνικό Πακέτο και η Χάρτα Σύγκλισης, ενισχύουμε κατά βάση την οικογένεια και στηρίζουμε τις εργαζόμενες μητέρες. Αυτή είναι η πιο αποτελεσματική πολιτική για την αύξηση των γεννήσεων και την αύξηση των παιδιών. 
Η Κυβέρνηση επιδιώκει συνεχώς τη δημιουργία νέων παιδικών σταθμών και ενισχύει τους ήδη υπάρχοντες, διευρύνει το ωράριο λειτουργίας τους, δίνει έμφαση στο σωστό οικογενειακό προγραμματισμό, στην περιγεννητική φροντίδα και στην απρόσκοπτη άσκηση των παραγωγικών δικαιωμάτων. Επεκτείνει τις άδειες μητρότητας και διευκολύνει τις μητέρες με οικογενειακές υποχρεώσεις, καθιερώνει ολοήμερα νηπιαγωγεία και σχολεία, διευκολύνει την κοινωνική ένταξη και ενσωμάτωση των μεταναστών και των παιδιών τους και προστατεύει τα παιδιά.
Όταν αγωνιζόμαστε για τη μείωση της ανεργίας και τα αποτελέσματα έχουν αρχίσει να φαίνονται μέσα στα πλαίσια μιας πολύπλευρης και σύνθετης πολιτικής επιδιώκουμε το στόχο που είναι κοινός για όλους μας και εναρμονιζόμαστε πλήρως με τις αντίστοιχες κατευθύνσεις της Ευρωπαϊκής Ένωσης ενισχύοντας την οικογένεια και ειδικότερα την πολύτεκνη οικογένεια. 
Κυρίες και κύριοι συνάδελφοι, με όσα προανέφερα, είναι φανερό ότι η συζητούμενη πρόταση νόμου δεν υιοθετείται από την Κυβέρνηση. Οι συνάδελφοι που την κατέθεσαν γνωρίζουν ότι αυτό δεν μπορεί να γίνει για τον πρόσθετο λόγο του συνταγματικού κωλύματος, μιας διάταξης που φαίνεται ότι αγνοούν γιατί κανονικά σύμφωνα με αυτήν τη διάταξη προτάσεις νόμου ή τροπολογίες που εισάγονται από Βουλευτές δεν εισάγονται καν προς συζήτηση, εφόσον επιφέρουν επιβάρυνση του προϋπολογισμού. Δεν χρειάζεται να σας θυμίσω για ποιο λόγο έγινε αυτή η διάταξη στο Σύνταγμα του 1975.
Κατά συνέπεια η όλη συζήτηση που γίνεται έχει ασφαλώς ως στόχο την ευαισθητοποίηση όλων μας πάνω στο σημαντικό πρόβλημα που είναι το δημογραφικό και πολύ σωστά το Προεδρείο της Βουλής παρά τη συνταγματική απαγόρευση συναινεί στη διεξαγωγή της συζήτησης. Ψηφοφορία όμως δεν μπορεί να γίνει και γι αυτό το λόγο η πρόταση δεν μπορεί να γίνει αποδεκτή. Αυτό δεν σημαίνει ότι η συζήτηση που έγινε ήταν μια συζήτηση χωρίς ουσία. Ήταν ασφαλώς χρήσιμη συζήτηση και οι προτάσεις που ακούστηκαν ορισμένες από αυτές περιέχονται στην κατατεθημένη πρόταση νόμου, είναι σοβαρές και πρέπει να μας απασχολήσουν εξετάζοντας τη δυνατότητα εφαρμογής τους μέσα στα πλαίσια της συνεχούς προσπάθειας της Κυβέρνησης να διευκολύνει και να ενισχύσει τις οικογένειες των πολυτέκνων.
Όπως είχα την ευκαιρία να σας πω, τα δημογραφικά προβλήματα είναι ιδιαίτερα πολύπλευρα και δεν αντιμετωπίζονται με τα μέτρα που περιλαμβάνει η πρόταση. Αλλά και η πολυτεκνία δεν ενισχύεται και μάλιστα με τέκνα που δεν τα γέννησαν οι ίδιοι οι γονείς, υιοθετημένα και που έχουν γεννηθεί χωρίς την βιολογική συνεισφορά των ενδιαφερόμενων γονέων. Η Κυβέρνηση λέει ναι στην ενίσχυση όσων υιοθετούν πολυτέκνων ή μη, λέει ναι στη βοήθεια στους πολύτεκνους αλλά για λόγους κοινωνικής ευαισθησίας και συνοχής και όχι ως μόνη λύση για το δημογραφικό πρόβλημα όπως επιμένουν οι συνάδελφοι.
Πιστεύω, κυρίες και κύριοι συνάδελφοι, ότι, πέρα από το ζήτημα των πολυτέκνων οικογενειών, το δημογραφικό είναι ένα από τα καίρια εθνικά ζητήματα. Χαίρομαι επίσης γιατί η συζήτηση έγινε σε πλαίσια εποικοδομητικά και είμαι βέβαιος ότι μπορεί να συμβάλει στην περαιτέρω βελτίωση της σειράς των μέτρων που χρειάζονται και στο μέλλον να ληφθούν. Κανένας δεν είπε ότι όλα τελείωσαν και ότι δεν υπάρχει πρόβλημα. Είναι συνεχής η προσπάθεια αλλά στα πλαίσια αυτά δεν μπορούν να υποτιμώνται οι προσπάθειες που έγιναν ούτε να μηδενίζονται. 
ΠΡΟΕΔΡΕΥΩΝ (Κωνσταντίνος Βρεττός): Ο κ. Προκόπης Παυλόπουλος έχει το λόγο ως Κοινοβουλευτικός Εκπρόσωπος της Νέας Δημοκρατίας.
ΠΡΟΚΟΠΗΣ ΠΑΥΛΟΠΟΥΛΟΣ: Κύριοι συνάδελφοι, υπενθυμίζω στην Εθνική Αντιπροσωπεία ότι αυτή η πρόταση νόμου της Νέας Δημοκρατίας έχει δύο βασικά χαρακτηριστικά, πέραν των άλλων. Πρώτα πρώτα έρχεται να δώσει θεσμική σάρκα και οστά σε κελεύσματα που ομόφωνα είχαν γίνει δεκτά στην Εθνική Αντιπροσωπεία, με βάση το πόρισμα ειδικής Διακομματικής Επιτροπής η οποία περάτωσε, ήδη από τον Φεβρουάριο του 1993 τις εργασίες της. Τα πορίσματα αυτά όμως ουδέποτε ως σήμερα είχαν δει έστω και μια έναρξη πραγματοποίησής τους.
Και το δεύτερο: Αυτή η πρόταση νόμου κατατέθηκε στις 17 Δεκεμβρίου του 2002, κοντά ένα χρόνο πριν. Η Κυβέρνηση ?γιατί όπως είναι γνωστό η Κυβέρνηση είναι αυτή η οποία καθορίζει την ημερήσια διάταξη της συζήτησης των προτάσεων νόμων εφόσον θέλει ν? απαντήσει- μόλις τώρα δέχθηκε να συζητήσουμε, και μάλιστα σε Τμήμα Διακοπής των Εργασιών της Βουλής, τη σχετική πρόταση νόμου. Γιατί το έκανε; Αν θυμηθείτε πόσες προτάσεις νόμων, που κατατέθηκαν μετά τη δική μας πρόταση νόμου, συζήτησε η Κυβέρνηση ζήτησε και πόσο μικρότερο ήταν το αντικείμενο, τότε θα καταλάβετε ότι δεν μπορεί να είναι τυχαίο το γεγονός ότι την παλιότερη και πολύ πιο σημαντική πρόταση νόμου την παραγκώνισε για να συζητήσει προτάσεις μεταγενέστερες και με εντελώς περιθωριακό πολλές φορές αντικείμενο.
Ο σκοπός ήταν ένας: Δεν είχε πολιτική, δεν είχε να πει τίποτα και μόλις τώρα, εξαναγκασμένη προεκλογικά να πει πέντε πράγματα όπως θα εξηγήσω στη συνέχεια και αφού τα είπε χωρίς βεβαίως να τα έχει θεσμοθετήσει ?«θα» τα προεκλογικά «θα» του κ. Σημίτη άλλο στοιχείο του Σημιτικού «εκσυγχρονισμού» και αυτό- έρχεται τώρα να μας πει ότι συζητάει την πρόταση. Και μάλιστα με αρκετά απαξιωτικούς όρους δεδομένου ότι, όπως ισχυρίζεται η Κυβέρνηση δια του κυρίου Υφυπουργού, έχει τη δική της πολιτική. Δεν την είδαμε την πολιτική αυτή και θα εξηγήσω παρακάτω σε τι συνίσταται και που δείχνει ποια είναι η «ευαισθησία» της κυβέρνησης Σημίτη στα θέματα της πολύτεκνης οικογένειας. 
Πρώτο, λοιπόν, συμπέρασμα: Όταν έχεις μια πρόταση νόμου, όποια και αν είναι αυτή, αλλά πολλώ μάλλον προερχόμενη από την Αξιωματική Αντιπολίτευση κατατεθειμένη από τις 17 Δεκεμβρίου και τη συζητάς πανικόβλητος τώρα μόλις, αφού έχεις εξαγγείλει κάποια μέτρα που «θα γίνουν», αυτό και μόνον αποδεικνύει ότι δεν έχεις πολιτική. Και από εκεί και πέρα, αφού δεν έχεις πολιτική, απαξιώνεις μια πρόταση με βάση μελλοντικές παροχές μόνο και μόνο γιατί θέλεις να δείξεις ότι κάτι κάνεις. Είναι το βασικό χαρακτηριστικό της Κυβέρνησης Σημίτη. Είναι ωραίο δε, ότι κάθε φορά έρχεται και λέει «καλά εγώ έχω θέσεις, οι δικές σας προτάσεις που είναι;». Είναι αυτό που τους μαθαίνουν τα προπαγανδιστικά εκείνα κέντρα στο χώρο του κυβερνώντος κόμματος, τα οποία τους έχουν πει ότι εάν το λέτε αυτό το πράγμα κάπου, κάπου ο κόσμος από κάτω θα το εμπεδώσει καλά στο μυαλό του. 
Χαρακτηριστικό παράδειγμα αυτή η πρόταση νόμου. Η Κυβέρνηση δεν έχει πολιτική, δεν έχει θέση για την πολύτεκνη οικογένεια. Η Νέα Δημοκρατία έχει. Και από εκεί και πέρα η Κυβέρνηση αρνείται να συζητήσει ή το συζητά με μεγάλη αργοπορία και σε Τμήμα Διακοπής των Εργασιών της Βουλής. Αυτό δείχνει η τόση καθυστέρηση από 17 Δεκεμβρίου 2002. Αυτή είναι η πρώτη μου παρατήρηση.
Η δεύτερη παρατήρηση. Αν κοιτάξει κανείς την εισηγητική έκθεση αλλά αν ακούσει και όσα είπαν ο κ. Κωνσταντόπουλος και η κ. Πετραλιά εδώ, θα δει ότι αυτή η πρόταση νόμου δεν προσπαθεί να λύσει το δημογραφικό. Το είπαμε σε όλους τους τόνους, το λέει η ίδια η αιτιολογική έκθεση. Το δημογραφικό είναι ένα τεράστιο ζήτημα. Μια από τις παραμέτρους του είναι και το θέμα της πολύτεκνης οικογένειας. Αυτή την παράμετρο εμείς θελήσαμε, με αυτήν την πρόταση νόμου, ν? αναδείξουμε δεδομένου ότι δεν μπορείς να λύσεις με ένα σχέδιο νόμου όλο το δημογραφικό. Θα ήταν μάταιο να το επιχειρήσεις. Εκεί το λέμε, εκεί το τονίζει η εισηγητική έκθεση, εκεί ο όμως κύριος Υπουργός: «Νομίζετε ότι θα λύσετε το δημογραφικό με το θέμα των πολύτεκνων οικογενειών», μας λέει. 
Εγώ πιστεύω ότι όταν η Κυβέρνηση έχει να συζητήσει μια πρόταση νόμου καλύτερα είναι να διαβάζει και να ακούει. Δεν είπαμε τέτοιο πράγμα ούτε φιλοδοξούμε κάτι τέτοιο. Δεν είμαστε Κυβέρνηση. Ελπίζουμε να γίνουμε και τότε θα συζητήσουμε συνολικά για το δημογραφικό με βάση το συνολικό μας πρόγραμμα. Αλλά εδώ έχεις μια Κυβέρνηση η οποία ούτε το δημογραφικό προσπαθεί να λύσει, ούτε καν το θέμα των πολύτεκνων οικογενειών ν? αντιμετωπίσει. Δεν αντιλαμβάνεται και τις προτάσεις της Αξιωματικής Αντιπολίτευσης, αποφαίνεται επί παντός επιστητού χωρίς καν να έχει διαβάσει εκείνα τα οποία εμείς λέμε. 
Φαίνεται δε η Κυβέρνηση ότι δεν έχει καμία πολιτική γενικότερα για το δημογραφικό, γι? αυτό και μπλέκει το θέμα της πολύτεκνης οικογένειας με το δημογραφικό ή καταλογίζει σε μας ότι το μπλέκουμε. Διότι αν κοιτάξει κανείς ποια είναι η στάση της σε καίριας σημασίας θέματα τα οποία αφορούν πράγματι το δημογραφικό, τότε αντιλαμβάνεται τι ακριβώς σημαίνει «εκσυγχρονισμός» και σ? επίπεδο επίλυσης του δημογραφικού προβλήματος. 
Πρώτα, πρώτα το είπα πριν, το ξαναλέω και τώρα δεν υπάρχει πολιτική για τις πολύτεκνες οικογένειες. Αλλά αυτή όπως τόνισα είναι μια παράμετρος. Από εκεί και πέρα όλα τα υπόλοιπα θέματα του δημογραφικού πού είναι; Η μεγαλύτερη δε απόδειξη της τσαπατσουλιάς της Κυβέρνησης για το θέμα του δημογραφικού είναι ο τρόπος με τον οποίο αντιμετωπίζει τη μεταναστευτική πολιτική. 
Ακούστε, κύριοι συνάδελφοι της Πλειοψηφίας, πώς αντιμετωπίζει η Κυβέρνηση το θέμα αυτό.
Μεταναστευτική πολιτική δεν έχουμε. Έφτιαξαν ένα Ινστιτούτο πριν από δυο χρόνια. Το μετονόμασαν πριν από ένα χρόνο. Έφτιαξαν πριν από έξι μήνες ένα διοικητικό συμβούλιο και η μόνη ενέργεια που έχει γίνει σε όλο αυτόν τον καιρό είναι ν? ανατεθεί από το διοικητικό συμβούλιο του Ινστιτούτου Μεταναστευτικής Πολιτικής μελέτη σε ανώτατο εκπαιδευτικό ίδρυμα, για να υπάρξει μεταναστευτική πολιτική.
Και, βέβαια, τα βλέπετε. Ούτε ξέρει κανείς πόσοι μετανάστες κυκλοφορούν στην Ελλάδα ούτε ξέρει κανείς πόσους μπορούμε ν? απορροφήσουμε εργασιακά στην Ελλάδα ούτε γνωρίζει κανένας πώς παίρνουν τις άδειές τους. Το αποτέλεσμα το βλέπετε: Εικόνα υποτιμητική για τη Χώρα να συμφύρονται μπροστά στα γραφεία. Εξαθλίωση πολλές φορές, γιατί ούτε ξέρει η Κυβέρνηση τι συμβαίνει. Πρώτα τους φέρνει στην Ελλάδα και ύστερα κοιτάζει πώς θα υπάρξει νομιμοποίηση. Είναι η κλασική νοοτροπία της νομιμοποίησης αυθαιρέτων, η οποία διακρίνει αυτήν την Κυβέρνηση. Και αυτό η Κυβέρνηση το λέει «πολιτική». Όταν δεν έχεις ούτε καν μεταναστευτική πολιτική, το δημογραφικό πας να λύσεις; Είναι ένα «Βατερλό» της Κυβέρνησης Σημίτη αυτό που αφορά όλες τις παραμέτρους του δημογραφικού μας προβλήματος!
Η Κυβέρνηση, λοιπόν, δεν έχει πολιτική στο θέμα αυτό. Όμως, η Κυβέρνηση ούτε καν έχει πολιτική, όπως είπα προηγουμένως, στο θέμα της πολύτεκνης οικογένειας. Ακούσαμε τον κύριο Υπουργό να λέει εδώ: «Μα, η Κυβέρνηση παίρνει μέτρα φορολογικών ελαφρύνσεων, οικιστικής ?ας το πω έτσι- επιδότησης και άλλα τινά. Είναι όλα αυτά που ο κ. Σημίτης μας εξήγγειλε ότι «θα γίνουν» είτε στο πλαίσιο του πακέτου Σημίτη ή στο πλαίσιο της Χάρτας Σύγκλισης. Είναι πράγματα που «θα» γίνουν. Όλα αυτά τα χρόνια, όμως, τα ξέχασε και έφθασε παραμονές των εκλογών να πει ότι θα γίνουν.
Ξέρετε, κύριοι συνάδελφοι του ΠΑΣΟΚ, ποια ήταν η μόνη ενέργεια του κ. Σημίτη για το θέμα των πολύτεκνων οικογενειών; Ήταν να καταργήσει τα μέτρα ή, τουλάχιστον, ορισμένα απ? αυτά που είχε πάρει η Νέα Δημοκρατία ως κυβέρνηση την εποχή εκείνη υπέρ της πολύτεκνης οικογένειας ?και ιδίως το επίδομα του τρίτου παιδιού- όπως επίσης να βάλει πλαφόν στο θέμα το επιδόματος και της σύνταξης της πολύτεκνης γυναίκας. Ξέρετε δηλαδή ότι στην ουσία μπήκε ένα πλαφόν που είναι τέτοιας μορφής, ώστε ν? απαξιώνεται εντελώς το επίδομα αυτό ως και η σύνταξη της πολύτεκνης μητέρας. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
?κουσα κατάπληκτος τον κύριο Υπουργό να λέει: «Μα, αυτό έγινε για λόγους δικαιοσύνης. Δεν μπορεί να το παίρνουν αυτό και εκείνοι που έχουν και εκείνοι που δεν έχουν!» Έβαλε, λοιπόν, ένα ορισμένο πλαφόν και μόνο κάποιοι μπορούν να το πάρουν. Αυτό, κύριοι συνάδελφοι, έγινε το 1997. Επαιρόταν τότε ο Πρωθυπουργός κ. Σημίτης, ότι με το μέτρο αυτό, που πήρε το 1997, εξοικονομούσε το ελληνικό κράτος 40 δισεκατομμύρια δραχμές, όταν είναι γνωστό παραδείγματος χάρη τοις πάσι πώς σπαταλώνται όχι 40 μόνο δισεκατομμύρια, αλλά τρισεκατομμύρια από την Κυβέρνηση Σημίτη. «Βάζω» λέει «αυτό το πλαφόν σε ό,τι αφορά το επίδομα της πολύτεκνης μάνας, τη σύνταξη της πολύτεκνης γυναίκας και, βεβαίως, το θέμα του επιδόματος του τρίτου παιδιού, διότι ταυτοχρόνως με τον τρόπο αυτό επιφέρω κοινωνική δικαιοσύνη. Δεν το δίνω σε αυτούς που έχουν. Το δίνω μόνο σε αυτούς που δεν έχουν.»
Αυτό μου θυμίζει το πακέτο Σημίτη το οποίο εξήγγειλε τη μείωση της φορολογίας των αυτοκινήτων και αποδείχθηκε ότι οι μόνοι οι οποίοι επωφελήθηκαν είναι οι ιδιοκτήτες αυτοκινήτων μεγάλου κυβισμού. Αποφάσισε, δηλαδή, πραγματικά μειώσεις, οι οποίοι, όσο μεγαλώνει ο κυβισμός του αυτοκινήτου, τόσο μεγαλύτερες είναι! Αυτή είναι η ευαισθησία της Κυβέρνησης Σημίτη! Και βρήκε ότι η κοινωνική δικαιοσύνη μπορεί να επέλθει με να το βάλεις πλαφόν εισοδήματος 7 και 8 εκατομμυρίων ως προς τα επιδόματα που η Νέα Δημοκρατία είχε δώσει! Χωρίς να καταλαβαίνει ότι το κίνητρο αυτό δεν εξαρτάται από το εισόδημα και ότι το να αποκτήσει μια οικογένεια ένα παιδί παραπάνω έχει πολλαπλάσια αξία. Ένα παιδί στην Ελλάδα ωφελεί παραπάνω από εκείνα τα 40 δισεκατομμύρια τα οποία ?υποτίθεται- εξοικονόμησε η Κυβέρνηση Σημίτη. 
Αυτή είναι η λογική. Πλήρως στρεβλή λογική! Έλλειψη οικογενειακού προγραμματισμού. Έλλειψη αίσθησης κοινωνικής δικαιοσύνης. Αυτό είναι εκείνο το οποίο αυτήν την ώρα δίνει το στίγμα του τι σημαίνει «εκσυγχρονισμός» σ? επίπεδο οικογένειας, σ? επίπεδο προστασίας της οικογένειας και όχι, βεβαίως, όπως θέλησε ο κύριος Υφυπουργός να πει, σ? επίπεδο επίλυσης του δημογραφικού προβλήματος. 
Ξαναλέω, λοιπόν, τα εξής: Η πρότασή μας, κύριοι συνάδελφοι, εντάσσεται στο πλαίσιο του μείζονος δημογραφικού προβλήματος, αλλά δεν προσπαθεί να το επιλύσει συνολικά. Κοιτάζει μόνο μια παράμετρο: Την οικογένεια.
Και τι λέει αυτή η πρόταση; Η πρόταση την οποία έχουμε κάνει κατά βάση στηρίζεται στο ότι πρέπει να μειωθεί ο αριθμός των παιδιών που υπάρχει σήμερα ως προϋπόθεση για να χαρακτηρισθεί μια οικογένεια ως πολύτεκνη. Γι? αυτό και μιλάμε για τρία παιδιά. Και πρέπει να γίνει αυτό, γιατί είναι αλήθεια ότι το τρίτο παιδί είναι το κλειδί σε ό,τι αφορά την επίλυση ενός μεγάλου τμήματος του δημογραφικού προβλήματος. Το τρίτο παιδί έχει πολύ μεγάλη σημασία.
Από κει και πέρα, βεβαίως, αν θέλουμε να δούμε το πρόβλημα προοπτικά, τότε πρέπει να ξέρετε ότι όσο περισσότερα παιδιά υπάρχουν σε μια οικογένεια, τόσο θα πρέπει να κλιμακώνονται και οι παροχές προς την πολύτεκνη οικογένεια. Αλλά αυτό είναι στο πλαίσιο μιας γενικής και ολοκληρωμένης δημογραφικής πολιτικής, που ?το τονίζω- θα υπάρχει στο κυβερνητικό μας πρόγραμμα. Προς το παρόν, η πρόταση νόμου, που έχουμε καταθέσει εδώ και ένα χρόνο, αντιμετωπίζει αυτό το θέμα.
Καθορίζει, λοιπόν, την πολύτεκνη οικογένεια στα τρία παιδιά. Και το ερώτημα είναι προς την Κυβέρνηση ?γιατί εδώ, μιας και μας ρωτάει ποιες είναι οι θέσεις μας, ρωτάμε κι εμείς- αν συμφωνεί να μειωθεί ναι ή όχι το όριο αυτό; Να μας το πει. Αν όχι, να το ξέρουμε. Μην έρχεται μεθαύριο και μας λέει «όχι τώρα, ναι μετά».
Γιατί αυτά κάνει η Κυβέρνηση Σημίτη: Καταδικάζει τα μέτρα που προτείνει η Νέα Δημοκρατία και κάνα χρόνο μετά έρχεται να τα εφαρμόσει. Θυμηθείτε το αγροτικό ζήτημα: Μύδρους εξαπέλυε εναντίον της Νέας Δημοκρατίας για τη μείωση του ΦΠΑ στα αγροτικά μηχανήματα. Έτρεξε ο κ. Σημίτης τώρα να το δώσει. Μύδρους εξαπέλυε για το πρόγραμμα της παιδείας ?«κουρελού» το αποκαλούσε- για θέματα τα οποία αφορούσαν, παραδείγματος χάρη, τη φοιτητική μέριμνα. Τρέχα από πίσω τώρα. Το ίδιο έγινε και με τα ολοήμερα σχολεία και ούτω καθεξής. Το ίδιο θα κάνει και τώρα.
Και ρωτάμε από τώρα, έτσι για να μένει: Ναι ή όχι, σε ό,τι αφορά την πολύτεκνη οικογένεια, αυτή υπάρχει από τρία παιδιά και πάνω; Ναι ή όχι στις συγκεκριμένες παροχές, που δεν είναι παροχολογία προεκλογική και σας θυμίζω πάλι πότε καταθέσαμε αυτήν την πρόταση; Ναι ή όχι σ? αυτήν τη διευκόλυνση και την ενίσχυση της οικογένειας από τρία παιδιά και πάνω με τα μέτρα που προτείνει η Νέα Δημοκρατία; Θέλουμε συγκεκριμένες απαντήσεις. Δεν ακούσαμε τίποτα. Εμείς προτείνουμε κάποια συγκεκριμένα πράγματα. Τι απαντάτε; Δεν σας αρέσουν καθόλου; Όχι αυτά που «θα» δώσει ο κ. Σημίτης την τελευταία στιγμή. Θεσμικά εννοούμε.
Αλλά και σ? επίπεδο οργάνωσης της Πολιτείας, κύριοι συνάδελφοι του ΠΑΣΟΚ ?ας μην αυταπατώμεθα- τι γίνεται; Υπάρχει ένα πόρισμα Διακομματικής Επιτροπής από το 1993, που έχει αποφασίσει τη δημιουργία ενός κομματιού κρατικού μηχανισμού προσαρμοσμένο αποκλειστικά στην ενίσχυση της πολύτεκνης οικογένειας με τρία συγκεκριμένα μέτρα, τα οποία εμείς βάζουμε στην πρόταση νόμου. Η Κυβέρνηση όμως τα αγνοεί. Γιατί; Δεν υπάρχει μια διακομματική δέσμευση. Έχει κάνει τίποτε άλλο και δεν το ξέρουμε; Έχει δημιουργήσει οργανισμό κρατικό σε ό,τι αφορά την προστασία της πολύτεκνης οικογένειας;
Εμείς λέμε: Ειδική Γραμματεία στο αρμόδιο Υπουργείο. Δεύτερον, Εθνικό Συμβούλιο Οικογένειας, με γνωμοδοτική αρμοδιότητα, για όλα τα μέτρα εκείνα, τα οποία πρέπει να ληφθούν για να ενισχυθεί η οικογένεια γενικώς και όχι μόνον η πολύτεκνη. Ταυτοχρόνως, θα μεριμνά και για την πολύτεκνη οικογένεια, αφού και αυτή είναι ένα πολύ σημαντικό κομμάτι και του θέματος «οικογένεια», αλλά και του δημογραφικού προβλήματος. Και, τέλος, ειδικό Ινστιτούτο Μελετών και Ερευνών σε ό,τι αφορά το δημογραφικό. Δε νοείται να μην υπάρχει αυτό το ινστιτούτο. Είναι πολύ μεγάλη η σημασία του.
Κύριοι συνάδελφοι της Πλειοψηφίας, ανακαλύψατε αργά ?ενώ το λέγαμε χρόνια τώρα- ότι πρέπει να γίνει Ινστιτούτο Μεταναστευτικής Πολιτικής, το υιοθετήσατε με τεράστια καθυστέρηση και ακόμα δε λειτουργεί. Δική μας πρόταση ήταν, την υιοθετήσατε με τεράστια καθυστέρηση. Μάλιστα, στην αρχή την είχατε υιοθετήσει με άλλη ονομασία, γιατί δε θέλατε να χρησιμοποιήσετε το δικό μας όνομα, και στη συνέχεια αναγκαστήκατε και το αλλάξατε και το βάλατε τελικά. Ούτως ή άλλως, αφού με καθυστέρηση δυο και τριών χρόνων εφαρμόζετε τα δικά μας πράγματα, γιατί τώρα, που πλησιάζουν και οι εκλογές, δεν λέτε ένα «ναι» και να δεσμευτείτε για βασικά πράγματα, που ούτως ή άλλως θα χρειαστεί και διακομματικά να διευθετήσουμε;
Γιατί ?σας το λέμε- αν ο Ελληνικός Λαός αποφασίσει μετά τις επόμενες εκλογές να υπάρχει κυβέρνηση της Νέας Δημοκρατίας, εμείς θα σας ζητήσουμε να τα κάνουμε όλα αυτά μαζί. Δεν μπορεί να τα κάνει μόνος του αυτά τα πράγματα. Όλη αυτή η πολιτική δεν μπορεί να γίνει κομματικά και με κομματικές γραμμές. Είναι κοινή πολιτική, είναι τεράστια ζητήματα αυτά, τεράστια για την κοινωνία, τεράστια για το ίδιο το Έθνος.
Λέμε, λοιπόν, προς την Κυβέρνηση ότι, ούτως ή άλλως, πρέπει να μας πει «αυτές είναι οι θέσεις μας επί της ουσίας για την πολύτεκνη οικογένεια», «αυτές είναι οι θέσεις μας για την οργάνωση του κράτους σε ό,τι αφορά την πολύτεκνη οικογένεια», Ειδική Γραμματεία, Εθνικό Συμβούλιο Οικογένειας, ειδικό Ινστιτούτο για τη διενέργεια μελετών και ερευνών σε ό,τι αφορά το δημογραφικό και την επίλυσή του.
Γιατί όχι, όταν το αποφασίσαμε διακομματικά πριν από δέκα ολόκληρα χρόνια και είχε συμπράξει και το ΠΑΣΟΚ προς αυτήν την κατεύθυνση. Σ? αυτά δεν πήραμε απάντηση. Ακούσαμε μόνο το «θα» του σημιτικού «εκσυγχρονισμού». Δεν φθάνει αυτό το πράγμα. Όπως και να το κάνουμε, περιμένουμε και τώρα ακόμη απάντηση έστω και στη δευτερολογία του κυρίου Υπουργού. Έστω και στην απάντηση που ελπίζω να μας δώσει ο Κοινοβουλευτικός Εκπρόσωπος του ΠΑΣΟΚ. Ευχαριστώ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Λάμπρος Κανελλόπουλος, Κοινοβουλευτικός Εκπρόσωπος του ΠΑΣΟΚ έχει το λόγο. 
ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, ασφαλώς θα απαντήσω στον κ. Παυλόπουλο. Η απάντηση που του οφείλω, όπως την οφείλω και σε όλους τους συναδέλφους εντός και εκτός της Αιθούσης, είναι ότι αναρωτιέμαι γιατί σήμερα συζητάμε μια πρόταση νόμου που δεν έρχεται για να προσφέρει τίποτα περισσότερο από μία αναπαλαίωση απόψεων που στο παρελθόν έχουν συζητηθεί, αλλά έχουν υπάρξει και πολύ συγκεκριμένες διευθετήσεις σε μία σειρά ζητήματα που αφορούν την επίλυση βασικών ζητημάτων που αφορούν την πολυτεκνία στην Ελλάδα.
Επειδή πιστεύω ότι τα μέτρα που περιλαμβάνονται στην πρόταση νόμου κινούνται σε μία δυστυχώς, όπως είπε και ο κ. Παυλόπουλος, σφαίρα προεκλογικού χαρακτήρα, είναι ενταγμένα σε μία εκλογική στρατηγική, θα ήθελα να υπογραμμίσω ορισμένα ζητήματα που συνδέονται και με την κοινωνική πολιτική και με το παρελθόν, μία προϊστορία, μία ιστορική διαδρομή αυτής της κοινωνικής πολιτικής, αλλά και για τη σημασία που έχει σήμερα για τη χώρα μας, την Ευρώπη και τον κόσμο, η αντιμετώπιση του δημογραφικού προβλήματος.
Κάθε συζήτηση και κάθε πρωτοβουλία η οποία ανοίγεται για να συζητηθούν ζητήματα που αφορούν το δημογραφικό πρόβλημα της χώρας, την εξέλιξη του δημογραφικού ζητήματος και αποκτά μία ιδιαίτερη πολιτική βαρύτητα και σημασία στην κάθε φορά συγκυρία και προσλαμβάνει μία βαθύτερη κοινωνική σημασία και γεννά προβληματισμούς, πάνω απ? όλα έρχεται να υπερτιμήσει τις ευθύνες, τις εθνικές και τις κοινωνικές που πρέπει να διακρίνουν το πολιτικό προσωπικό της χώρας για τη διασφάλιση και της κοινωνικής συνοχής αλλά και τη συνολικότερη δική μας προοπτική. Διερχόμαστε σαν κοινωνία σε μία μεταβατική φάση, που αντιμέτωποι μεγάλων συγκλονιστικών οικονομικών μετασχηματισμών βρισκόμαστε σε μία προσπάθεια προσαρμογής της κοινωνίας μας, των παραγωγικών της δομών σ? αυτό το νέο διεθνοποιημένο περιβάλλον. Είναι ανακόλουθο και αναπότρεπτο το ότι συντελούνται κοινωνικές μεταβολές σε κοινωνικό σώμα της χώρας μας, κοινωνικές μεταβολές οι οποίες επηρεάζουν και την καταναλωτική συμπεριφορά και τα πολιτιστικά πρότυπα, αλλά πάνω απ? όλα τα αξιακά προγράμματα που καθορίζουν μέχρι σήμερα τον ελληνικό λαό και τις προσλαμβάνουσές του.
Στο κέντρο, λοιπόν, αυτής της μεγάλης συζήτησης, σ? αυτήν τη μεταβατική περίοδο, βρίσκεται το δημογραφικό. Δεν μπορούμε το δημογραφικό ζήτημα να το αντιμετωπίσουμε με μηδενισμούς, με ακυρωτικές, αν θέλετε, κριτικές προσεγγίσεις, ούτε πολύ περισσότερο με προκαταλήψεις και ψυχώσεις. Πρέπει να το αποκαταστήσουμε στις συνταγματικές του διαστάσεις, να το συνδέσουμε με τα σύγχρονα κύρια, κρίσιμα και σύνθετα προβλήματα που αφορούν σήμερα την Ελλάδα και τον ελληνικό λαό.
Το δημογραφικό πρόβλημα και η οικογένεια δεν είναι μία ουδέτερη ανεξάρτητη οντότητα που είναι πέρα και πάνω από τις αλλαγές που συντελούνται στην παραγωγική και κοινωνική βάση της χώρας και στην ευρωπαϊκή οικονομία και στην παγκόσμια οικονομία, συνδέεται άρρηκτα, επηρεάζεται, καθορίζει και διαμορφώνει η ίδια η οικογένεια στο βασικό της πυρήνα την ίδια τη δυναμική εξέλιξη της κοινωνίας και της χώρας μας. Αν αυτό το πράγμα δεν το δούμε, δεν το συνδέσουμε, τότε βρισκόμαστε μπροστά σε μία, όχι άγνοια, ούτε αφέλεια, αλλά σε μία συνειδητή δημαγωγία, σε μία φλυαρία και σε μία υποκρισία που διακρίνει το κόμμα της Νέας Δημοκρατίας στην αντιμετώπιση ενός τόσο καίριου και κρίσιμου ζητήματος. Με ποια κοινωνική πολιτική θα αντιμετωπίσουμε τόσα καίρια κοινωνικά ζητήματα, όταν δεν τα συνδέσουμε με την οικονομική ανάπτυξη της χώρας, με την κατάσταση που επικρατεί στην οικονομία σήμερα, με τις προτεραιότητες, τις επιδιώξεις που έχει αυτή η οικονομία -με τη θέση που έχει σήμερα βρίσκεται στη διεθνή οικονομική συγκυρία αλλά και τους στόχους που θέτουμε; Πώς θα διαμορφώσουμε συνθήκες ανταγωνιστικότητας, παραγωγικότητας της ελληνικής οικονομίας σαν ένα ισχυρό ακαταμάχητο όπλο που θα μας δώσει τη δυνατότητα να ανακατανείμουμε πόρους, να διαμορφώσουμε συνθήκες που να εξισορροπούν την οικονομική ανάπτυξη με συνοχή, με προστασία, με άμβλυνση ανισοτήτων, με αποτροπή των αποκλεισμών, διαμόρφωση δηλαδή συνθηκών μιας ουσιαστικής κοινωνικής συνεργασίας και εξέλιξης χωρίς μεγάλες ανισότητες και χωρίς μεγάλους αποκλεισμούς που κυριαρχούν σε μία σειρά από άλλες χώρες στον κόσμο;
Μέσα, λοιπόν, σ? αυτό το διεθνοποιημένο σκηνικό, μέσα σ? αυτές τις μεγάλες ανακατατάξεις που συντελούνται, μέσα σ? αυτά τα νέα κοινωνικά ζητήματα που εγείρονται στην ελληνική κοινωνία, μπορούμε πραγματικά να μη λάβουμε υπόψη μας μια σειρά από παρενέργειες οι οποίες δημιουργούνται; Εγώ δεν υποτιμώ ότι υπάρχει σήμερα στην Ελλάδα μία κρίση γονιμότητας.
Όταν σήμερα η γονιμότητα βρίσκεται σε ποσοστό κάτω των δύο παιδιών ανά γυναίκα αναπαραγωγικής ηλικίας, υπάρχει ένα σοβαρότατο, ανησυχητικό πρόβλημα. Αυτό το πρόβλημα που μας προβληματίζει όλους, γιατί συνδέεται με την ίδια την εθνική μας προοπτική, συνδέεται -αν θέλετε- με την ίδια τη δημοκρατική και κοινωνική συνοχή της χώρας, δεν μπορεί να αντιμετωπίζεται με έναν τρόπο όπως σήμερα επιδιώχθηκε από την ηγεσία της Νέας Δημοκρατίας και τα στελέχη της.
Τι λέει αυτή η πρόταση νόμου; Τι συγκεκριμένο λέει για την αντιμετώπιση του δημογραφικού προβλήματος; Εμείς δεν διαχωρίζουμε την υπόθεση που λέγεται δημογραφικό ζήτημα, δημογραφική εξέλιξη, όξυνση και χρήση του δημογραφικού προβλήματος της χώρας από τη συνολική οικονομική και κοινωνική ανάπτυξη της χώρας μας.
Αυτή είναι η ποιοτική διαφορά. Είναι μία στάση ευθύνης, τιμιότητας και αξιοπιστίας απέναντι σ? ένα λαό που προσδοκά πολλά από το ΠΑΣΟΚ, που προσδοκά πολλά από το πολιτικό του σύστημα, που θέλει πραγματικά και ανάπτυξη και ευημερία και ευτυχία και βελτίωση των συνθηκών της καθημερινής του διαβίωσης.
Βέβαια, περίμενα ότι σήμερα θα ξεφεύγαμε από την κεκτημένη τακτική που έχει αποκτήσει η Νέα Δημοκρατία και τα στελέχη της τον τελευταίο χρόνο, που προσδοκά μία εξουσία, η οποία ασφαλώς δεν έρχεται και δεν θα έρθει έτσι. Δεν κερδίζεται ο απλός Έλληνας πολίτης στην κρίση και την επιλογή του μέσα από τις αντιφατικές, αποσοβητικές, ανακόλουθες και αντιφάσκουσες πλέον προτάσεις και παρεμβάσεις που γίνονται.
Ο Έλληνας πολίτης σήμερα ζητάει μία συστηματική, αξιόπιστη πολιτική που να τη διακρίνει η διαφάνεια και πάνω από όλα η ευπρέπεια του πολιτικού λόγου και η εντιμότητα σ? αυτήν την πραγματικότητα που υπάρχει σήμερα στη χώρα και αυτό που θέλουμε εμείς να φτιάξουμε. Και η πραγματικότητα της χώρας είναι, όσο και αν θέλετε να τη μηδενίσουμε, όσο και αν θέλετε να την απαξιώσουμε, όσο και αν θέλουμε να της δώσουμε ένα μουντό γκρίζο, μαύρο χρώμα, δεν είναι έτσι.
Η Ελλάδα σήμερα βρίσκεται σε μία δυναμική εξέλιξη. Η ελληνική οικονομία για πρώτη φορά στην ιστορία της, από την ίδρυση του νεοελληνικού κράτους μέχρι σήμερα, έχει ανοιχτεί σε νέους ορίζοντες ενός σκληρού ανταγωνισμού, πρωτόγνωρου για την ελληνική κοινωνία και για τη γενιά μας.
Κερδίζουμε ένα μεγάλο στοίχημα το οποίο δεν είναι κομματικό στοίχημα, δεν είναι στοίχημα του Κοντογιαννόπουλου και κανενός, αλλά είναι στοίχημα του ίδιου του ΠΑΣΟΚ, στοίχημα της ίδιας της ιστορίας, να ισχυροποιηθεί δηλαδή η χώρα μας σε ένα διεθνές περιβάλλον που έχει αυτούς τους κλυδωνισμούς, αυτές τις προκλήσεις, αυτές τις ανακατατάξεις που συντελούνται. Και μέσα σ? αυτό το περιβάλλον να δώσουμε τη μάχη για την κοινωνική συνοχή, για την κοινωνική ανάπτυξη της χώρας. Φυσικά, το κάνουμε με έναν πολύ σαφή, αποφασιστικό και αποτελεσματικό τρόπο.
Πριν από λίγες μέρες εξαγγέλθηκε το κοινωνικό πακέτο μέτρων. Αυτό το κοινωνικό πακέτο που λοιδορήθηκε, σαρκάστηκε, αντιμετωπίστηκε σαν ένα ζήτημα το οποίο δεν έχει κανένα περιεχόμενο, καμία αξία, καμία συνέπεια στην κοινωνική και την οικονομική εξέλιξη της χώρας, στο βιοτικό επίπεδο πολύ συγκεκριμένων κοινωνικών ομάδων, τι έρχεται να καταδείξει; Ότι το ΠΑΣΟΚ είναι το μοναδικό κόμμα σήμερα, από τη Μεταπολίτευση μέχρι σήμερα, που έχει αναδείξει την κοινωνική πολιτική σαν ένα στατικό δομικό στοιχείο της συνολικής πολιτικής και κοινωνικής του στρατηγικής.
Ο εισηγητής της Μειοψηφίας, της Αξιωματικής Αντιπολίτευσης, στην εισήγησή του, για να ισχυροποιήσει την πρόταση νόμου που κατετέθη, εξάντλησε τα επιχειρήματά του πάνω στην τριετία 1990-1993, επικαλούμενος δύο νόμους που έγιναν, ο ένας για το επίδομα του τρίτου παιδιού και ο άλλος για την ισόβια σύνταξη της γυναίκας.
Χρειάζεται και μεγαλοψυχία και γενναιοδωρία, αλλά πάνω από όλα χρειάζεται και ιστορική μνήμη και κρίση για να συνδέσεις ότι το δημογραφικό πρόβλημα στην Ελλάδα ξεφεύγει από τις ηγεσίες και τις κομματικές πολιτικές και αποκτά εθνικά χαρακτηριστικά.
Εγώ δε θα κάνω τέτοιους ανιστόρητους κοινωνικούς και πολιτικούς και ιδεολογικούς διαχωρισμούς. Μετά τη Μεταπολίτευση ένας νέος κύκλος μεγάλων κοινωνικών προσδοκιών και μεγάλων διεκδικήσεων ?κοινωνικών και πολιτικών- έφεραν στο προσκήνιο και στο κέντρο του πολιτικού και ιδεολογικού ενδιαφέροντος της χώρας μας μεγάλα κοινωνικά ζητήματα.
Το ΠΑΣΟΚ έδωσε το δείγμα γραφής. ?νοιξε ένα νέο δρόμο σκέψης, δράσης, υιοθέτησης και προβολής θεμάτων όσον αφορά τα κοινωνικά ζητήματα της χώρας. 
Διαγράφει, λοιπόν, η Νέα Δημοκρατία, μέσα από τον εισηγητή της, ό,τι έχει μεσολαβήσει στην δεκαετία του ?80, διαγράφει τη δεκαετία του ?90 και επικεντρώνεται σε μία τριετία, μία τριετία ζοφερή για τη χώρα, όπου αποδιαρθρώθηκε ο κοινωνικός ιστός μέσα από τις τυφλές, αντικοινωνικές, δογματικές, νεοφιλελεύθερες αυταπάτες που είχε τότε η ηγεσία της Νέας Δημοκρατίας, που οδήγησε την οικονομία και την κοινωνία σ? αυτό το επίπεδο. Αυτή η χρεοκοπία επικυρώθηκε μέσα από τις εκλογές που έγιναν. Επιχειρεί λοιπόν να κάνει αυτό το άλμα ύστερα από μία δεκαετία για να παρουσιαστεί σήμερα μπροστά μας και να μας πει ότι δεν υπάρχει τίποτα στην Ελλάδα.
Μα, είναι δυνατόν να λέμε ότι σήμερα στη χώρα δεν υπάρχει κοινωνική πολιτική, ότι δεν υπάρχουν ισχυροί θεσμοί κοινωνικής προστασίας, ότι δεν υπάρχει κοινωνική συνοχή στην χώρα μας; Όμως και αν υπάρχουν, το ΠΑΣΟΚ σήμερα δεν έρχεται να ωραιοποιήσει, δεν έρχεται να κρυφτεί πίσω από τα νέα, επίκαιρα, σύνθετα κοινωνικά προβλήματα που υπάρχουν σήμερα στην Ελλάδα και που δημιουργούνται μέσα από την όξυνση και τη συντήρηση της δημογραφικής κρίσης. Αντίθετα, θέλει να τονίσει την ανάγκη ότι χρειάζεται μια εθνική προσπάθεια, μια κοινωνική εγρήγορση όπου πρέπει να επικρατήσει ο κοινωνικός διάλογος.
Είπε ο κ. Βαρβιτσιώτης ότι η πρόταση της Νέας Δημοκρατίας είναι ένα βήμα. Τι βήμα; Διαλόγου; Να τον κάνουμε. Όμως μ? αυτόν τον ακυρωτικό τρόπο; Μπορούμε να τεμαχίσουμε και να αφήσουμε ολόκληρο το κοινωνικοοικονομικό περιβάλλον, που διαγράφεται σήμερα στη χώρα και να πάμε στην οικογένεια; Να χύσουμε κροκοδείλια δάκρυα για μια κοινωνική ομάδα, που ενδεχομένως έχει προβλήματα; Δεν τα υποτιμώ εγώ αυτά τα προβλήματα. Δεν πρέπει όμως να λάβουμε υπόψη μας ότι όλοι αυτοί οι θεσμοί δεν είναι αναλλοίωτοι στο χρόνο, δεν είναι ουδέτεροι από το κοινωνικό γίγνεσθαι κάθε μέρα; Είναι θεσμοί οι οποίοι προσαρμόζονται, βελτιώνονται, ανανεώνονται. Και ασφαλώς το ΠΑΣΟΚ έχει δείξει στον ελληνικό λαό και στα κόμματα ότι κατέχει αυτό το «κλειδί», με ένα μοναδικό τρόπο, και να ερμηνεύει και να ανανεώνει και να προσαρμόζει και να αντικαθιστά και να ανατρέπει πολιτικές, θεσμούς και να προσαρμόζει πάντοτε τη σύγχρονη, επίκαιρη κοινωνική ανάγκη με τις πολιτικές οι οποίες πραγματικά και καλύπτουν και διευκολύνουν και δίνουν διεξόδους σε μια σειρά από προβλήματα.
Θεωρώ, λοιπόν, ότι αυτή η πρόταση νόμου, όπως κατατέθηκε από την πλευρά της Νέας Δημοκρατίας, δεν ήρθε να προσφέρει τίποτα σε μια προβληματική η οποία αναπτύσσεται και στην Ευρωπαϊκή Ένωση. Η κρίση του δημογραφικού ζητήματος, κύριοι συνάδελφοι, είναι ένα θέμα που αντιμετωπίζουν όλες οι χώρες της Ευρωπαϊκής Ένωσης. Οι αιτίες είναι γνωστές. Μπορούμε να μιλήσουμε σήμερα στην Ευρωπαϊκή Ένωση, όταν γνωρίζουμε ότι οι οικονομικές πολιτικές και ο σχεδιασμός αυτών των καίριων πολιτικών διαγράφονται στις Βρυξέλλες και συνδέονται πάντοτε με τα ζητήματα της μετανάστευσης, με τα ζητήματα της βιωσιμότητας και της προοπτικής των ασφαλιστικών συστημάτων, με την αγορά εργασίας και την κρίση απασχόλησης, με την εξέλιξη, τη βιωσιμότητα και την προοπτική των συστημάτων υγείας; Μπορούμε να παραγνωρίσουμε αυτή τη στιγμή ότι πενήντα εκατομμύρια ξένοι άνθρωποι βρίσκονται σήμερα στις χώρες της Ευρωπαϊκής Ένωσης, ότι ενάμισι εκατομμύριο άνθρωποι βρίσκονται σήμερα στη χώρα μας; Μπορούμε να τους περιχαρακώσουμε; Δε θα λάβουμε σοβαρά υπόψη μας όλη αυτήν τη βαθύτατα κοινωνική μεταβολή που συντελείται σήμερα στην Ελλάδα πάνω σ? αυτά τα ζητήματα;
Περιχαρακώνουμε, λοιπόν, την οικογένεια. Λόγω κεκτημένης και ιστορικής ταχύτητας η Νέα Δημοκρατία επαναφέρει πάλι την οικογένεια σαν ένα πρόταγμα -στρεβλά όμως πάλι- της κοινωνικής της πολιτικής, λες και οι υπόλοιπες δυνάμεις στην κοινωνική πολιτική δεν έχουν το κέντρο τους στον άνθρωπο, δεν έχουν το κέντρο τους στα ενδιαφέροντα του ανθρώπου, τα προβλήματά του, τις αδυναμίες του, τις ανάγκες του!
Όμως, πέρα απ? αυτό, μια σύγχρονη δημογραφική πολιτική πρέπει να τη δούμε και να τη σχεδιάζουμε διαρκώς, κύριε Υπουργέ, γιατί μεταβάλλονται διαρκώς οι συνθήκες. Πρέπει να λάβουμε υπόψη μας και να αποτιμήσουμε σωστά, νηφάλια, πέρα από τους ανταγωνισμούς, πέρα από τα διλήμματα του «ναι» ή του «όχι», αν είμαστε υπέρ ή κατά των νόμων. Αν είναι δυνατόν το ΠΑΣΟΚ, που είναι ο εκφραστής και ο φορέας νέων κοινωνικών προβληματισμών και αντιλήψεων στην Ελλάδα, να μπει σε διλήμματα του τύπου αν στηρίζει ή δε στηρίζει τα τρία παιδιά, εάν θα βελτιώσει ή όχι ή αν θα μειώσει ή όχι τις κλίμακες του φορολογητέου εισοδήματος για τους νέους ανθρώπους ή για το αν θα ακολουθήσει ή δε θα ακολουθήσει συνοδευτικές πολιτικές στήριξης της εργαζόμενης γυναίκας, με ό,τι αυτό συνεπάγεται! Δεν το έχουμε κάνει; Δεν το προχωρούμε διαρκώς; Έξω από τα οικογενειακά επιδόματα -ειπώθηκαν από τον Υπουργό- οι βρεφονηπιακοί σταθμοί, οι νηπιακοί σταθμοί, οι παιδικοί σταθμοί, η επιμήκυνση του χρόνου λειτουργίας τους, η επιμήκυνση του χρόνου μητρότητας της γυναίκας, η δυνατότητά της να επιλέγει σαν εργαζόμενη μάνα που βρίσκεται σε λοχεία, το χρόνο άσκησης αυτού του δικαιώματος, τα επιδόματα και οι συμπληρωματικές πολιτικές που τα συνοδεύουν δεν είναι δείγματα πλέον προστασίας της σύγχρονης ελληνικής οικογένειας; Η επιδότηση των ενοικίων, η αύξηση των εργατικών κατοικιών και οι νέες διευκολύνσεις που δίνονται πλέον για την απόκτηση πρώτης κατοικίας, δεν είναι ζητήματα που δείχνουν ότι το ενδιαφέρον της Κυβέρνησης σήμερα βρίσκεται στο κέντρο αυτής της προσπάθειας που λέγεται οικογένεια και άνθρωπος στην Ελλάδα;
Ποια είναι η πρόταση της Νέας Δημοκρατίας για την κρίση της απασχόλησης και της αγοράς εργασίας στη χώρα μας; Πού βρίσκεται; Ποια είναι η πρόταση της Νέας Δημοκρατίας πάνω στα ζητήματα που συνδέονται με την οικονομική πολιτική; Πού βρίσκεται; Ποια οικονομική πολιτική θα ασκηθεί επιτέλους; Πού θα βρεθούν τα χρήματα;
Ως κόμμα είμαστε υπερήφανοι γιατί έχουμε πλέον κατακτήσει ένα επίπεδο άσκησης μιας πολιτικής, η οποία ήρθε να κόψει τον ομφάλιο λώρο μιας παραδοσιακής, παρωχημένης, αντιδραστικής αντίληψης πέρα από τα ιδεολογικά συνθήματα και τους μανδύες που περιέβαλλαν αυτές τις πολιτικές σε σχέση με την άσκηση κυβερνητικής πολιτικής με δανεικά.
Σήμερα ασκούμε κοινωνική πολιτική απ? αυτά που έχουμε, απ? αυτά που παράγει ο Έλληνας πολίτης, απ? αυτά που παράγει ο Έλληνας εργαζόμενος! Και τα διανείμουμε. Και τα διανείμουμε σωστά! Γίνεται ανακατανομή του παραγόμενου πλούτου σήμερα στην Ελλάδα! Τι λέει πάνω σ? αυτό η Νέα Δημοκρατία; Από πού θα πάρει τα λεφτά για να συντηρήσει όλα αυτά τα κοινωνικά προβλήματα που μπαίνουν;
Αυτά, λοιπόν, τα διλήμματα πρέπει να τα πούμε στον ελληνικό λαό και θέλω να σας διαβεβαιώσω, κύριοι συνάδελφοι, ότι θα μπουν με συγκρότηση, με συνέπεια, με τεκμηρίωση, με ευθύνη γιατί πρέπει ο ελληνικός λαός, προτού φθάσει στην κάλπη, να ξέρει τι ψηφίζει και γιατί το ψηφίζει αυτό.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κωνσταντόπουλε. Έχετε το λόγο.
ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ: Κύριε Πρόεδρε, δυστυχώς για το ΠΑΣΟΚ που ευαγγελίζεται κοινωνική πολιτική τα τελευταία χρόνια το γνωρίσαμε, το μάθαμε, το ξέρουμε πολύ καλά τι είδους κοινωνική πολιτική κάνει: μια δήθεν κοινωνική πολιτική.
Αλλά περίμενα και από τον παριστάμενο Υφυπουργό Πρόνοιας αλλά και από τον Κοινοβουλευτικό Εκπρόσωπο τουλάχιστον να μελετήσουν τα Πρακτικά της Βουλής σε προηγούμενες συνεδριάσεις και σε προηγούμενες συζητήσεις προτάσεων νόμου τόσο της Συμπολίτευσης όσο και της Αντιπολίτευσης.
Εάν ο παριστάμενος Υφυπουργός πιστεύει ότι είναι εκφραστής της συνέχειας της πολιτικής των προηγούμενων Υφυπουργών Προνοίας, του κ. Παπαδέλη, του κ. Σκουλάκη, του κ. Θάνου -εκτός και αν η προηγούμενη θητεία του σε Κυβερνήσεις της Νέας Δημοκρατίας και ως Βουλευτής της Νέας Δημοκρατίας τον απαλλάσσει απ? αυτήν την ευθύνη ως εκφραστή της συνέχειας της ίδιας πολιτικής των προηγούμενων Κυβερνήσεων του ΠΑΣΟΚ- θα απαντούσε σ? εκείνες τις δηλώσεις-δεσμεύσεις εδώ, στην ίδια Αίθουσα, των Υφυπουργών των Κυβερνήσεων του ΠΑΣΟΚ που δεσμεύονταν ότι σύντομα θα φέρουν εδώ μέσα σχέδιο νόμου, όταν οι συμπολιτευόμενοι ή αντιπολιτευόμενοι Βουλευτές έθεταν συγκεκριμένες προτάσεις νόμου για ρύθμιση θεμάτων των πολυτέκνων και για το δημογραφικό πρόβλημα.
Περιμένουμε μήνες, χρόνια τώρα να φέρει η Κυβέρνηση ένα σχέδιο νόμου και αντ? αυτού μας λέει για τις εβδομήντα έξι ή εξήντα πέντε ρυθμίσεις που έκαναν οι διάφορες Κυβερνήσεις του ΠΑΣΟΚ για θέματα πολυτέκνων.
Εν πάση περιπτώσει, επειδή ο Κοινοβουλευτικός Εκπρόσωπος του ΠΑΣΟΚ ?που μόλις έφυγε- είπε ότι είναι προεκλογικό πυροτέχνημα της Νέας Δημοκρατίας, του υπενθυμίζω ότι αυτή η πρόταση νόμου κατατέθηκε στις 17 Δεκεμβρίου 2002 και η Κυβέρνηση την απαξίωσε πλήρως! Δεν την έφερε προς συζήτηση! Δεν βρήκε μια Πέμπτη να τη φέρει προς συζήτηση στη Βουλή!
Επίσης του υπενθυμίζω ότι τίτλος αυτής της πρότασης είναι «Ρύθμιση θεμάτων πολυτέκνων και μελών πολύτεκνων οικογενειών» και είναι υποχρέωσή μας, είναι συνταγματική επιταγή μας με βάση την παράγραφο 2 του άρθρου 21 του Συντάγματος που ψηφίσαμε τελευταία, το οποίο επιβάλλει ότι οι πολύτεκνες οικογένειες έχουν δικαίωμα ειδικής φροντίδας από το κράτος. Μάλιστα πρέπει να επικαιροποιούνται αυτές οι ρυθμίσεις, όχι επειδή έγιναν στη δεκαετία του ?70, του ?80 ή του ?90 να μη γίνονται και σήμερα!
Σήμερα πλέον υπάρχουν συγκεκριμένα προβλήματα. Δε στοχεύουμε πια στο τέταρτο, πέμπτο παιδί. Στοχεύουμε στο τρίτο παιδί! Και δυστυχώς αύριο με την ακολουθούμενη πολιτική θα στοχεύουμε στο δεύτερο παιδί! Πολύ φοβούμαι ότι πολύ σύντομα, σε λίγα χρόνια, θα θέλουμε ρυθμίσεις ώστε πολύτεκνη οικογένεια να είναι αυτή που θα έχει δύο παιδιά! Είμαστε εκτός πραγματικότητας; Δε θέλουμε επίκαιρες ρυθμίσεις; Επαναπαυόμαστε στις ρυθμίσεις που έγιναν στη δεκαετία του ?70, του ?80 ή του ?90;
Εν πάση περιπτώσει, μελέτησε κανείς αυτήν τη νομοθετική παρέμβαση, αυτήν την πρόταση νόμου της Νέας Δημοκρατίας; Δεν απαντάται ?και δε θέλετε να απαντήσετε- εάν συμφωνείτε ή όχι με το χαρακτηρισμό ως πολύτεκνης της οικογένειας με τρία παιδιά. Δε θέλετε να δεσμευθείτε. Δε θέλετε να πείτε την αλήθεια στον ελληνικό λαό.
Μιλάτε μονίμως για κοινωνική πολιτική. Κοινωνική πολιτική επί χάρτου!
Θεμελιώνει ο Πρωθυπουργός, εγκαινιάζει ο Πρωθυπουργός εθνικά κέντρα άμεσης κοινωνικής βοήθειας. Τυμπανοκρουσίες και πρώτη είδηση στα κανάλια! Τα επισκεπτόμαστε δύο, τρία χρόνια μετά στο Καλαμάκι ή στο Φοίνικα και βλέπουμε μέσα άδεια ντουβάρια. Βλέπουμε υπαλλήλους, κοινωνικούς λειτουργούς, ψυχολόγους, θεραπευτές, παιδαγωγούς, οι οποίοι πηγαίνουν κάθε πρώτη και δέκατη πέμπτη του μηνός, παίρνουν το μισθό τους και φεύγουν. Δε λειτουργούν αυτές οι δομές, είναι ανύπαρκτες. Εγκαινιάζουμε κέντρα φυσικής αποκατάστασης, πηγαίνουμε να τα επισκεφτούμε και βλέπουμε ότι αυτές οι δομές δεν υπάρχουν πέντε χρόνια μετά τα εγκαίνια.
Κατά τα άλλα κάνουμε κοινωνική πολιτική επί χάρτου. Κάνουμε μία πολιτική για το θεαθήναι, μία δήθεν κοινωνική πολιτική. Επί των ημερών της Κυβέρνησης του ΠΑΣΟΚ κλείνουν ιδρύματα. Στον προνοιακό χάρτη της χώρας αναφέρονται τα νομικά πρόσωπα ιδιωτικού δικαίου, στην πράξη όμως στα περιφερειακά συστήματα υγείας και πρόνοιας δεν υπάρχουν.
Οι αναπληρωτές ΠΕΣΥάρχες υγείας-πρόνοιας οι οποίοι είναι υπεύθυνοι για τα προνοιακά ιδρύματα, δεν ασχολούνται μ? αυτά. Κλείνει το Ψυχολογικό Κέντρο Βορείου Ελλάδος ελλείψει χρημάτων, κλείνει η Μέριμνα Παιδιού Κατερίνης ελλείψει χρημάτων. Δεν ασχολείται, όμως, κανένας, γιατί απλά δεν υπάρχουν στις δομές του Οργανισμού Κοινωνικής Φροντίδας και του νέου νομοθετικού πλαισίου που πρόσφατα ψηφίσαμε, δεν ανήκουν στα περιφερειακά συστήματα υγείας-πρόνοιας.
Υπάρχουν περιφερειακές ανισότητες. Ολόκληροι νομοί δεν έχουν κανένα προνοιακό ίδρυμα νομικό πρόσωπο δημοσίου δικαίου. Τα περιφερειακά συστήματα υγείας-πρόνοιας της κεντρικής Μακεδονίας έχουν μόνο επτά προνοιακά ιδρύματα, στους Νομούς Θεσσαλονίκης, Κιλκίς, Σερρών και πουθενά αλλού, λες και οι άλλοι νομοί δεν υπάρχουν. Εκεί που δεν υπάρχουν προνοιακά ιδρύματα στους άλλους νομούς, εκεί δεν πρέπει να δώσουμε δραχμή, παρά μόνο όπου υπάρχουν νομικά πρόσωπα δημοσίου δικαίου!
Αυτή είναι η προνοιακή σας πολιτική; Αυτή είναι η κοινωνική σας πολιτική; Τα κοινωνικά σας πακέτα ?δήθεν και για ποιους;- είναι μόνο για το θεαθήναι; Αυτά είναι τα κοινωνικά σας πακέτα που ρίχνουν το επίπεδο φτώχειας στην Ελλάδα από το 23% στο 22%, που δεν στοχεύουν σωστά, που αρνούνται να στοχεύσουν σωστά;
Επιτέλους, πρέπει να μας απαντήσετε σε συγκεκριμένα θέματα. Γιατί αρνείστε συγκεκριμένες δομές, τις οποίες θεσπίζουμε και είναι υποχρέωσή σας να τις νομοθετήσετε με βάση το διακομματικό πόρισμα της επιτροπής της Βουλής; Από το Φεβρουάριο του 1993, εδώ και δέκα χρόνια, έχουμε μιλήσει για Εθνικό Συμβούλιο Οικογένειας, Ίδρυμα Δημογραφικής Πολιτικής, Ίδρυμα Δημογραφικών Ερευνών και Μελετών.
Επιτέλους, πρέπει να ξέρουμε το εξής: Μας χρειάζεται το τρίτο παιδί ή όχι; Πρέπει να υπάρξουν μελέτες, οι οποίες θα στηρίζονται πάνω στην επιστημονική έρευνα, την οποία πρέπει, επιτέλους, να θεσπίσουμε. Πρέπει να υπάρξουν αυτές οι μελέτες και να τις αξιοποιήσετε.
Κωφεύετε μονίμως, δε θέλετε να βάλετε τα δάχτυλά σας στις σύγχρονες πληγές της ελληνικής οικογένειας, στις σύγχρονες πληγές που υπάρχουν. Τα συγκεκριμένα μέτρα δε λύνουν το δημογραφικό πρόβλημα, δεν αναχαιτίζουν τη δημογραφική κρίση. Βοηθούν απλώς τις πολύτεκνες οικογένειες που στο κάτω-κάτω είναι η συνταγματική επιταγή και επιβάλλεται με βάση την επικαιροποίηση αυτών των προβλημάτων.
Πρόκειται για σύγχρονα προβλήματα, τα οποία απαιτούν σύγχρονες λύσεις, σύγχρονες μελέτες και, πάνω απ? όλα, ένα σύγχρονο νομοθετικό πλαίσιο, το οποίο μονίμως αρνείστε, μονίμως αναβάλλετε. Πρέπει να ξέρετε ότι η αναβολή οδηγεί στη ματαίωση. Η μόνιμη αναβολή σας να δείτε αυτά τα προβλήματα οδηγούν σε ματαίωση επίλυσής τους.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Αντωνακόπουλε, έχετε το λόγο.
ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ: Κύριε Πρόεδρε, κύριε Υπουργέ, πιστεύω ότι με αφορμή αυτήν την πρόταση νόμου που λέγεται «Ρύθμιση θεμάτων πολυτέκνων και μελών πολύτεκνων οικογενειών», ενώ διαβάζοντας κανείς τα άρθρα θα μπορούσε να μιλήσει για ρύθμιση «μικροθεμάτων», γιατί είναι τόσο αποσπασματικά και τόσο στενή η βάση εφαρμογής τους, εν πάση περιπτώσει αναπτύχθηκε μία μεγάλη συζήτηση γύρω από το δημογραφικό ζήτημα.
Όμως, η απώλεια μνήμης και κρίσης πιστεύω ότι δεν πρέπει να βρίσκει εκφραστές εδώ μέσα στο Κοινοβούλιο, γιατί πρέπει να θυμίσουμε για άλλη μία φορά ποιος θεσμοθέτησε το κράτος πρόνοιας σ? αυτόν τον τόπο?
ΠΡΟΚΟΠΗΣ ΠΑΥΛΟΠΟΥΛΟΣ: Ο Καραμανλής.
ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ: ?ποιος καθιέρωσε καθολική και υποχρεωτική την ασφάλιση σ? αυτόν τον τόπο, ποιος δημιούργησε το Εθνικό Σύστημα Υγείας σ? αυτόν τον τόπο, ποιος δημιουργεί συνεχώς δομές στην υγεία και στην πρόνοια και ποιοι αντιστέκονται και δεν τη στηρίζουν, όπως τα Περιφερειακά Συμβούλια Υγείας, τα οποία δεν είναι εφευρέσεις, αλλά εφαρμογή των ευρωπαϊκών εμπειριών περί της περιφερειακής συγκρότησης του κράτους στην πατρίδα μας.
Για όλες αυτές τις δομές, εδώ ακούγονται περίεργες θέσεις άρνησης. Εν πάση περιπτώσει, ακούγονται κριτικές, οι οποίες δεν έχουν σύγχρονη αναφορά. Ποιος έφερε τα εξήντα δύο από τα εβδομήντα έξι διατάγματα, αν θέλετε γενικώς τις πράξεις, το κανονιστικό πλαίσιο που αφορούν σήμερα στη στήριξη των πολυτέκνων σ? αυτήν τη χώρα; Το ΠΑΣΟΚ.
Επομένως, δεν μπορούν να έχουν βάση όλα αυτά που ακούστηκαν. Εφόσον δεν έχουν βάση και δεν έχουν αναφορά στην πραγματικότητα, για κάποιον άλλο λόγο ακούγονται. Βεβαίως, αυτούς τους λόγους τούς καταλαβαίνει η ελληνική κοινωνία και γι? αυτό στην ανακοίνωση του νέου κοινωνικού πακέτου είδαμε πώς στέκεται η κοινή γνώμη απέναντι στην αξιοπιστία αυτών των μέτρων. Είδατε πώς κατέρρευσε αμέσως η παράσταση νίκης σε μία εβδομάδα, διότι οι Έλληνες πολίτες έχουν σχέση αξιοπιστίας και εμπιστοσύνης με το ΠΑΣΟΚ.
Αυτό, λοιπόν, είναι κάτι το οποίο αντιλαμβάνεστε. Αντιλαμβάνεστε ότι ο χώρος που έχει δομή στην κοινωνική πολιτική της χώρας είναι η σημερινή Κυβέρνηση. Αντιλαμβάνεστε ότι με βάση τις αναφορές διεθνών οργανισμών σε αυτόν τον τόπο, η μία στις τέσσερις παραγόμενες μονάδες του εθνικού προϊόντος πηγαίνει στην κοινωνική πολιτική και ότι έχουμε συγκλίνει και κοινωνικά με τη μέση ποιότητα ζωής του Ευρωπαίου και από το 60% πήγαμε στο 70% τα τελευταία χρόνια, με βάση βεβαίως όχι μετρήσεις ελληνικών οργανισμών, αλλά της EUROSTAT και άλλων διεθνών οργανισμών.
Ακούστηκαν πάρα πολλά κυρίως όσον αφορά τις οικονομικές παραμέτρους. Σίγουρα η οικονομική κατάσταση μιας οικογένειας επηρεάζει και τη γονιμότητα αλλά και τη γεννητικότητα. Όμως, αν ίσχυε μόνο αυτό, τότε γιατί αντιμετωπίζουν δημογραφικό πρόβλημα δυτικές κοινωνίες, οι οποίες έχουν καλύτερους δείκτες στο κατά κεφαλήν εισόδημα και στις κοινωνικές υποδομές και παρ? όλα αυτά αντιμετωπίζουν πρόβλημα χειρότερο από την Ελλάδα;
Δεν πρέπει, λοιπόν, να δούμε ότι είναι και άλλοι λόγοι, ίσως πιο σημαντικοί από τους οικονομικούς, γιατί και στην πατρίδα μας τα χαμηλότερα στρώματα, όσον αφορά τα έσοδά τους, έχουν μεγαλύτερη γεννητικότητα από τα στρώματα που έχουν υψηλότερο εισόδημα; Αυτό δεν είναι ένα αντεπιχείρημα για την οικονομική διάσταση που έχει η χαμηλή γεννητικότητα στη χώρα μας;
Όσον αφορά τώρα το θέμα των μεταναστών, επειδή εμείς σαν Έλληνες έχουμε κληρονομήσει ένα αξιακό απόθεμα από τον αρχαιοελληνικό πολιτισμό που αναφέρει ότι Έλληνες είναι αυτοί που μετέχουν της ελληνικής παιδείας, δεν πιστεύω ότι μας τιμά σήμερα να λέμε ότι για παιδιά που γεννιούνται στην Ελλάδα και εκπαιδεύονται στα ελληνικά σχολεία, έχουμε ενστάσεις αν είναι Έλληνες.
Επιτέλους, πρέπει κάποια στιγμή αυτή η αλλεργική ετεροχρονισμένη ρατσιστική διάθεση που καταγράφεται από συγκεκριμένους συναδέλφους στην Αίθουσα να σταματήσει, γιατί καταλαβαίνουμε όλοι τι σημαίνει πολυπολιτισμική κοινωνία σήμερα, τι σημαίνει κατάρρευση των συνόρων όσον αφορά τη μετακίνηση ανθρώπων και αγαθών, τι σημαίνει δημιουργική συνύπαρξη ανθρώπων. Δεν σημαίνει τυφλή αποδοχή εγκληματικών στοιχείων, δεν σημαίνει υποκατάσταση του ενδογενούς παράγοντα από εξωγενείς, δεν σημαίνει όλα αυτά τα επικίνδυνα και μακάβρια που ακούγονται σ? αυτήν την Αίθουσα.
Πιστεύω, λοιπόν, κύριοι συνάδελφοι, ότι με τη σημερινή συζήτηση αποδείχθηκε για άλλη μια φορά ποια είναι η διαδρομή της πολιτικής απέναντι στο δημογραφικό πρόγραμμα και βεβαίως απέναντι στους πολύτεκνους. Φάνηκε πως ό,τι έχει γίνει σε επίπεδο υποδομών, έχει γίνει αποκλειστικά από τη σημερινή Κυβέρνηση.
Βεβαίως, πολλά απ? αυτά λοιδορούνται, όπως το ολοήμερο σχολείο το οποίο είναι μία ανάσα για την Ελληνίδα μητέρα, όπως άλλες δομές που αφορούν το ρόλο της Τοπικής Αυτοδιοίκησης σε σχέση με τα τέλη που πληρώνουν οι πολύτεκνοι και σε σχέση με άλλες επιβαρύνσεις της καθημερινότητας, όπου οι πολύτεκνοι βεβαίως έχουν μία άλλη μεταχείριση.
Πιστεύω, λοιπόν, ότι εμείς έχουμε οικοδομήσει μία πολυκατοικία μέτρων στην κυριολεξία και αυτό το λέω σε αντιπαράθεση με την πρόταση περί περιπτέρου που φέρνει σήμερα η Νέα Δημοκρατία, για να δώσει μία λύση με ένα περίπτερο στους πολύτεκνους.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε το λόγο για επτά λεπτά για να αναπτύξετε τις απόψεις σας στη δευτερολογία.
ΒΑΣΙΛΗΣ ΚΟΝΤΟΓΙΑΝΝΟΠΟΥΛΟΣ (Υφυπουργός Υγείας και Πρόνοιας): Κύριε Πρόεδρε, φαίνεται ότι ο Κοινοβουλευτικός Εκπρόσωπος της Νέας Δημοκρατίας ζει στον κόσμο του. Εκλαμβάνει τις επιθυμίες του ως πραγματικότητα. Θα έλεγα ότι είναι εμφανή τα συμπτώματα από το στερητικό σύνδρομο της εξουσίας που έχει καταλάβει τη σημερινή Νέα Δημοκρατία.
Ανέφερε ότι πανικόβλητη η Κυβέρνηση επιδίωξε την καθυστέρηση της συζήτησης της πρότασης νόμου της Νέας Δημοκρατίας, προφανώς από τον πανικό διότι η αναγγελία αυτών των μέτρων θα ανέτρεπε την κοινωνική εικόνα του ΠΑΣΟΚ και θα τη χάριζε στη Νέα Δημοκρατία.
Σας πληροφορώ ότι, όπως και σεις είπατε, η πρόταση κατατέθηκε το Δεκέμβρη του 2002, συζητήθηκε το Φεβρουάριο στην επιτροπή και έπειτα από πέντε μήνες ήλθε για συζήτηση. Πόσο καιρό κάνουν οι προτάσεις νόμων των Βουλευτών, όταν ξέρουμε ότι μια φορά το μήνα μπορεί να συζητηθεί μια πρόταση;
Σας πληροφορώ ότι τρεις περίπου μήνες είμαι στο Υπουργείο Υγείας και Πρόνοιας και πριν λίγες μέρες ενημερώθηκα από το Προεδρείο της Βουλής ότι θα συζητηθεί αυτή η πρόταση. Ούτε εκδηλώσαμε διάθεση αναβολής, ούτε θελήσαμε να μεταθέσουμε παραπέρα την περίφημη πρότασή σας. 
Δεύτερον, είπατε ότι η Κυβέρνηση δεν έχει πολιτική για το δημογραφικό, ενώ αυτή η πολιτική εκφράζεται από την πρόταση της Νέας Δημοκρατίας. Λέτε όμως ότι είναι ένα επιμέρους θέμα, δεν είναι η συνολική πρόταση.
Εγώ διάβασα την εισηγητική σας έκθεση, η οποία λέει ?και το ξαναδιαβάζω για να την ξαναθυμηθείτε και σεις- ότι η λύση του δημογραφικού προβλήματος βρίσκεται στη συνολική ευαισθητοποίηση του πληθυσμού στην επίλυση των μεγάλων προβλημάτων που αντιμετωπίζουν οι πολύτεκνες οικογένειες.
Λυπάμαι αν δεν καταλάβατε, τόσο από τη δική μου τοποθέτηση, όσο και από την τοποθέτηση άλλων συναδέλφων, άλλων κομμάτων, ότι δεν είναι αυτό το ζήτημα που θα λύσει το δημογραφικό μας πρόβλημα.
ΠΡΟΚΟΠΗΣ ΠΑΥΛΟΠΟΥΛΟΣ: Είπαμε εμείς αυτό θα λύσει το δημογραφικό;
ΒΑΣΙΛΗΣ ΚΟΝΤΟΓΙΑΝΝΟΠΟΥΛΟΣ (Υφυπουργός Υγείας και Πρόνοιας): Δεν θα το λύσει. Και θα σας πω ότι σε σύγκριση με τα μέτρα που προτείνετε, σας ανέφερα ένα και μόνο μέτρο από τα πολλά μέτρα αυτής της Κυβέρνησης, πρόσφατο, αυτού του έτους, όπου με την άνοδο του ορίου του αφορολόγητου από τα 10.000? στα 22.000? για οικογένεια με τρία παιδιά, το συνολικό ετήσιο όφελος είναι 2.150?, είναι δηλαδή υπερδιπλάσιο από το επίδομα του τρίτου παιδιού που παίρνει διευρυμένο, μετά τη θέσπισή του.
Ούτε όμως, ως προς την άλλη παρατήρηση που κάνατε, ότι δηλαδή ένα μέτρο κατευθυνόμενο προς όλους τους πολίτες ανεξάρτητα από το οικονομικό εισόδημα, αδικεί κατά βάση εκείνους, οι οποίοι έχουν περισσότερο ανάγκη, θέλετε να αντιληφθείτε τη σημασία του σε περισσότερους. Αντίθετα, ο περιορισμός και η θέσπιση ενός οικονομικού ορίου επιτρέπει οι πιστώσεις αυτές να διοχετευθούν περισσότερο και επωφελέστερα σ? εκείνους που έχουν ανάγκη. Ούτε αυτό θέλετε να καταλάβετε. Δικαίωμά σας.
Αλλά προς Θεού, αν η κοινωνική σας πολιτική και η λύση του δημογραφικού προβλήματος εστιάζεται στην απάντηση στο καίριο ερώτημά σας, ναι ή όχι στον χαρακτηρισμό των οικογενειών με τρία παιδιά ως πολύτεκνες οικογένειες, θα μπορούσα να χρησιμοποιήσω την απάντηση του Προέδρου σας στη Θεσσαλονίκη, όταν ερωτώμενος για το ελάχιστο εγγυημένο εισόδημα είπε «δεν το υιοθετούμε και δεν το απορρίπτουμε».
Θα μπορούσα να αναφέρω αυτήν την απάντηση. Θα σας πω όμως, κύριε συνάδελφε, ότι ένα επιμέρους ζήτημα καθαρά τεχνικό, το οποίο μπορεί να φέρει ορισμένα ευεργετήματα για τις προσλήψεις και για κάποιες προτεραιότητες σε οικογένειες με τρία παιδιά, δεν είναι κατά την εκτίμηση της Κυβέρνησης η λύση του προβλήματος το οποίο επιδιώκουμε. 
Αντίθετα, η Κυβέρνηση δίνει έμφαση σε άλλους τομείς που εσείς αγνοείτε, όπως σας είπα στη συνολική στήριξη της οικογένειας, στη διευκόλυνση της εργαζόμενης γυναίκας, όπως ακριβώς το σύνολο της κοινωνικής πολιτικής που είναι αποτέλεσμα της οικονομικής πολιτικής με το κοινωνικό πακέτο και με τη χάρτα κοινωνικής σύγκλισης, που τόσο πανικόβαλε τη Νέα Δημοκρατία, διότι ασφαλώς αναγνωρίζει ότι και όταν αρχίσουν τα μέτρα από εξαγγελίες να γίνονται πράξεις και όταν ο λαός θα ενημερωθεί τι σημαίνει κοινωνική χάρτα, τι σημαίνουν δεσμεύσεις Σημίτη, όπως οι δεσμεύσεις που τήρησε από το ?96 και τι σημαίνουν δεσμεύσεις της σημερινής ηγεσίας της Νέας Δημοκρατίας, τότε ασφαλώς θα δικαιολογήσουμε απολύτως και τη σύγχυση και τον πανικό σας.
Καταγγέλλετε ότι η Κυβέρνηση του ΠΑΣΟΚ σας κλέβει τα μέτρα. Θα μπορούσε να το κάνει και με το συγκεκριμένο μέτρο, αλλά δεν καταλαβαίνετε ότι άλλο πράγμα είναι η συνολική πολιτική και άλλο τα αποσπασματικά και επιμέρους μέτρα. 
Αυτά τα αποσπασματικά και επιμέρους μέτρα ασφαλώς και δεν οδηγούν στη λύση του προβλήματος και ασφαλώς αποκαλύπτουν ότι δε διαθέτετε αυτήν τη συνολική πολιτική με την οποία θα μπορούσε να αντιπαραταχθεί η Κυβέρνηση.
Πιστεύετε ότι η Ειδική Γραμματεία ή το Εθνικό Συμβούλιο θα λύσουν το δημογραφικό πρόβλημα; Πιστεύετε ότι πρέπει να ολοκληρωθούν οι μελέτες για να πάρουμε κάποια απόφαση για τα μέτρα; Ασφαλώς, όλα αυτά συμβάλλουν στην ολοκλήρωση μιας προσπάθειας που γίνεται και αποδεδειγμένα πολλές από τις προτάσεις που έχουν ακουστεί και που ακούστηκαν και σήμερα με την πάροδο του χρόνου και με τη συμπλήρωση των μέτρων, λαμβάνονται. Αυτό δε σημαίνει κλοπή, γιατί δεν έχετε το copyright κάποιου μέτρου. Δεν έχετε copyright, παραδείγματος χάρη, με το να νομίζετε ότι θα λύσετε το αγροτικό πρόβλημα με τη μείωση της τιμής του πετρελαίου και του ΦΠΑ. Αυτό ακριβώς δείχνει ότι δεν έχετε καταλάβει κανένα πρόβλημα και πάνω απ? όλα το αγροτικό πρόβλημα, το οποίο πιστεύετε ότι με τέτοιου είδους ρυθμίσεις θα λυθεί, ενώ δεν τολμάτε να πείτε την αλήθεια στον αγρότη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Μια και έκανε και προσωπική αναφορά ο κ. Κωνσταντόπουλος, πιστεύοντας ότι θα με έφερνε σε δύσκολη θέση, υπενθυμίζοντας την πορεία μου στη Νέα Δημοκρατία, για να τελειώνουμε αυτό το θέμα, θα πω ότι είμαι υπερήφανος για την πορεία μου στη Νέα Δημοκρατία. Δε θυσιάζω ούτε μία μέρα από την πορεία μου εκεί, απλά η Νέα Δημοκρατία δε με χώραγε και με διέγραψε και με διαγράψατε κι εσείς με τη στάση σας. Με χωράει όμως το ΠΑΣΟΚ του Κώστα Σημίτη και με χωράει ο ελληνικός λαός, ο οποίος επικύρωσε με την απόφασή του την ένταξή μου στο ΠΑΣΟΚ. 
Εντάχθηκα στο ΠΑΣΟΚ γιατί με εκφράζει η πολιτική του. Δεν εντάχθηκα για να επιβιώσω πολιτικά. Ο ευκολότερος δρόμος θα ήταν να επιστρέψω στη Νέα Δημοκρατία. Επέλεξα το δύσκολο δρόμο, γιατί η πολιτική μου διαδρομή λέει ότι έχω κάποιες αρχές και κάποιες αξίες. Λυπάμαι διότι αυτές οι αρχές και οι αξίες δεν εξυπηρετούνται από εσάς, δε χωράνε σε σας, αλλά χωράνε στο ΠΑΣΟΚ, γι? αυτό είμαι εδώ και γι? αυτό θα με βρίσκετε μπροστά σας, διότι γυρίσατε τη Νέα Δημοκρατία στην ΕΡΕ της παλιάς εποχής, με την οποία πάντοτε είχα διαφορές και θα εξακολουθήσω να έχω και σήμερα με τη νέα της μορφή.
?λλωστε, εσείς κάνετε τέτοιους υπαινιγμούς, όταν κάνατε αρχηγούς σας πολιτικούς από άλλους χώρους. Τους κάνατε πρωθυπουργούς. Δεν αναφέρομαι μόνο στον κ. Μητσοτάκη, αναφέρομαι και στο παρελθόν. Σας το λέω, λοιπόν, για να τελειώνουμε μια για πάντα. Δεν έρχομαι εγώ σε δύσκολη θέση, αλλά εσείς όταν τα θυμίζετε και καλό κάνετε να τα θυμίζετε. 
Θα έδινα και σε σας μία προσωπική συμβουλή μέσα στα πλαίσια της πολιτικής σας για την πρόνοια, στην οποία αναφερθήκατε. Μην πάτε τον Αρχηγό σας σε ιδρύματα σαν την Αγία Βαρβάρα, όπου εκφράζετε την πολιτική σας με το να αναβιώσουν οι παιδοπόλεις. Ψάχνοντας να εφαρμόσετε την «πολιτική της κατσαρίδας», για να βρείτε κάποια αρνητικά σημεία που ασφαλώς υπάρχουν, προδίδετε την πραγματική σας πολιτική. Η πραγματική σας πολιτική είναι η αναβίωση των παιδοπόλεων. Να ξαναγεμίσει η Αγία Βαρβάρα με παιδιά, να ξαναγυρίσουμε στις παιδοπόλεις.
ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ: Ξεπουλάτε την παιδόπολη, μ? αυτόν τον τρόπο τη δίνετε στους ιδιοκτήτες.
ΒΑΣΙΛΗΣ ΚΟΝΤΟΓΙΑΝΝΟΠΟΥΛΟΣ (Υφυπουργός Υγείας και Πρόνοιας): Επειδή με ρωτήσατε αν υιοθετώ όλη την πολιτική, ιδιαίτερα στον τομέα των προκατόχων μου, ιδιαίτερα στον τομέα της πολιτικής της πρόνοιας και της υγείας, κύριε Κωνσταντόπουλε, ας αποφύγετε τις συγκρίσεις, διότι τις ξέρω καλύτερα από εσάς.
Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα πω δύο λόγια μόνο σε ό,τι αφορά το ύφος και το ήθος της επίθεσης του κυρίου Υφυπουργού. Οι πολιτικές του διαδρομές είναι δικό του θέμα και δε μας αφορούν. Το ποιος παραμένει σταθερός στις θέσεις και στις απόψεις του, φαίνεται. Το να επιχειρεί να επιτίθεται εναντίον της Αξιωματικής Αντιπολίτευσης, τη στιγμή όπου όλοι γνωρίζουν πώς ξεκινάει κανείς και πώς εξελίσσεται, είναι δικό του θέμα και καθένας μας κρίνεται και για τη συνέπειά του και για το ήθος του.
Και μόνο όμως το γεγονός ότι αναγκάστηκε να έχει αυτό το ύφος, που δεν το συνηθίζει, για ν? απαντήσει σε έναν υπαινιγμό, σημαίνει ότι τον πονά. Το ξέρουμε όλοι, γιατί ξέρει κανείς τι συμβαίνει να αλλάζεις διαδρομή και να αλλάζεις και πρόσωπο. Αυτό είναι δικό του θέμα. Δεν είναι δικό μας. Εμείς είμαστε εδώ και θα συνεχίσουμε.
Ποιον θα δικαιώσει ο Ελληνικός Λαός και ποιος, όταν θα κάνει απολογισμό ζωής, θα έχει τη συνείδηση ήρεμη, αυτό είναι προσωπικό θέμα του καθενός. Είναι πολύ νωρίς για να βγάλει ο κύριος Υφυπουργός συμπεράσματα από τώρα. Ας περιμένει και τις επόμενες εκλογές για να δούμε τι ακριβώς θα συμβεί. Εγώ δεν προδικάζω τίποτα απολύτως, αλλά δεν μπορώ να έχω και καθόλου τη σιγουριά που έχει εκείνος. Διότι, από ό,τι κατάλαβα, πάντα δίκιο είχε. Και όταν χτύπαγε την ΕΡΕ και όταν εντασσόταν στη Νέα Δημοκρατία και τώρα που χτυπά τη Νέα Δημοκρατία, ο «αλάνθαστος» κ. Κοντογιαννόπουλος. Εγώ δεν αισθάνθηκα ποτέ αλάνθαστος. Αν εκείνος το αισθάνεται, είναι δικό του ζήτημα. Ταμείο πολιτικό, που λέμε στην καθημερινή μας ζωή, θα κάνουμε όλοι στο τέλος. Και εγώ θα κάνω το ίδιο για τον εαυτό μου. Δεν είμαι καθόλου σίγουρος για οτιδήποτε και αν κάνω. ?λλωστε το χειρότερο που μπορεί να τύχει σε έναν πολιτικό είναι να είναι βέβαιος γι? αυτά τα οποία κάνει. Πρέπει να έχει την αίσθηση ότι και λάθη μπορεί να κάνει και την έννοια της σχετικότητας πάντα να τη γνωρίζει καλύτερα, τουλάχιστον για έναν που θέλει να διορθώνει τα λάθη του.
Έρχομαι όμως στην ουσία του θέματος και θ? αναφέρω ορισμένα στοιχεία για να καταλάβει ότι ή ενημερωμένος δεν είναι ο κύριος Υφυπουργός ή ψέμματα μας λέει.
?κουσα να μας λέει ο κύριος Υφυπουργός «μα, τι λέτε, κύριε Παυλόπουλε, εμείς την πρότασή σας τη φοβηθήκαμε και δεν τη φέραμε; Εγώ προχθές ενημερώθηκα ότι υπήρχε».
Ψέματα λέτε, κύριε Υφυπουργέ, ή δεν σας είχαν ενημερώσει. Και επειδή σας γνωρίζω, ελπίζω να μην ισχύει το πρώτο και να ισχύει το δεύτερο. Γιατί αν δείτε τα έγγραφα της Βουλής θα καταλάβετε ότι η Βουλή σας ειδοποίησε από τον Δεκέμβριο του 2002, όταν ακριβώς κατατέθηκε η σχετική πρόταση. Επίσης θα παρατηρήσετε ότι ο κ. Θάνος ήταν ενήμερος και έχει υπογράψει το σχετικό έγγραφο του Υπουργείου σας με ημερομηνία 16.1.2003. Το αν δεν σας ενημέρωσε ο κ. Θάνος διότι σηκώθηκε και έφυγε με τις συνθήκες που έφυγε, όταν παρέδιδε το Υπουργείο, αυτό είναι άλλο θέμα.
Τι εσωτερικά προβλήματα έχετε εσείς ως Υπουργοί μεταξύ σας, όταν φεύγει ο ένας και έρχεται ο άλλος, αυτό είναι δικό σας θέμα. Πάντως πριν αρχίσετε να λέτε αυτά, ρωτήστε τη Βουλή πότε ήρθε το έγγραφο το ειδοποιητικό στο Υπουργείο σας, Από τότε «αγρόν αγοράζατε», όχι τόσο εσείς, αλλά οι προκάτοχοί σας. Εσάς σας αναλογούν οι τρεις μήνες που ήσαστε στο Υπουργείο.
Επειδή εγώ δεν είμαι υποχρεωμένος να κάθομαι να σκέπτομαι ποιον Υφυπουργό έχω απέναντί μου, υποτίθεται ότι είναι μία Κυβέρνηση -που μπορεί να είναι βέβαια πανσπερμία, ένα λούνα-παρκ με συγκρουόμενα, σε τελική ανάλυση, της πολιτικής μας ζωής- και εγώ είμαι υποχρεωμένος κάθε φορά που είμαι στη Βουλή θεσμικά να αντιμετωπίζω την Κυβέρνηση με συνέχεια. Το ξέρατε, λοιπόν, τουλάχιστον από τις 16.1.2003 και απαντάτε τώρα. Ή περιφρονείτε την Αξιωματική Αντιπολίτευση ή φοβάστε. Αν θέλετε να μας πείτε ότι την περιφρονείτε, να το πείτε. Και αυτό το ήθος σας εκφράζει.
Πάντως εμείς θεωρούμε ότι είναι ένα σημαντικό θέμα και το φέρατε τώρα. Όπως επίσης έχουμε καταθέσει τόσον καιρό την πρότασή μας για τη διαφάνεια και δεν τη φέρνει καθόλου η Κυβέρνηση. Γιατί; Αν είστε τόσο διαφανείς που λέτε, δεν έχετε παρά να τη φέρετε. Αλλά εσείς δεν τη φέρνετε. Έχετε άλλες «σοβαρότερες» δουλειές, να κάνετε και ύστερα μας κατηγορείτε. Μας λέτε που είναι η θέση μας.
?κουσα προηγουμένως να λέτε ότι οι θέσεις οι δικές μας ή είναι ανύπαρκτες ή είναι θέσεις αποσπασματικές. Εγώ σας ρώτησα. Το περίφημο παρωχολόγιο Σημίτη, αυτό που είδαμε όλοι, είναι ή δεν είναι, πέραν της αποσπασματικότητας, αντιγραφή προτάσεων άλλων, πράγματα της τελευταίας στιγμής κλπ. Είναι πολιτική αυτή;
Εσείς τουλάχιστον ρωτήστε τη συνείδησή σας στο βάθος. Έχετε ζήσει τόσα χρόνια στην πολιτική. Δεν βλέπετε τον πανικό της Κυβέρνησης; Πανικός στην κυριολεξία. Ό,τι βρει μπροστά της αυθαίρετα, δάση τα πάντα κάνει. Είναι ήθος πολιτικής αυτό; Ύστερα μου λέτε για πανικό της Νέας Δημοκρατίας. ?κουσα το συνάδελφο του ΠΑΣΟΚ να λέει ότι έπεσε μισή μονάδα ή μία μονάδα η Νέα Δημοκρατία. Προηγείται οκτώ μονάδες, έπεσε μισή ή μία μονάδα το πολύ. Η παράσταση νίκης από το τριάντα πήγε στο είκοσι και υπάρχει πανικός στη Νέα Δημοκρατία! Πρώτη φορά το έχουμε δει αυτό. Κόμμα να πανηγυρίζει γιατί η ήττα του γίνεται μικρότερη, δεν το έχω συναντήσει στη ζωή μου. Μόνο στο ΠΑΣΟΚ του κ. Σημίτη.
Θα ξαναπώ ακόμα μια φορά ότι αυτό μου θυμίζει τον καθηγητή μου στην Καλαμάτα, ο οποίος στα γεράματά του δεν τα καταλάβαινε και πολύ και μας είπε εκείνη την περίφημη ιστορία για τον Καραϊσκάκη ο οποίος χτυπήθηκε από δύο σφαίρες εκ των οποίων «ευτυχώς μόνον η μία υπήρξεν θανατηφόρος»!. Έτσι και το ΠΑΣΟΚ έπεσε μισή μονάδα η Νέα Δημοκρατία και είναι ευτυχές κόμμα!
Μιλάει για πανικό της Νέας Δημοκρατίας το κόμμα που τα ξεπουλάει όλα όσο όσο, μισοτιμής, μπας και γλιτώσει καμία μονάδα, μπας και μείνει ο κ. Σημίτης στο ΠΑΣΟΚ. Γιατί απ? ό,τι φαίνεται δεν ενδιαφέρει τον κ. Σημίτη να κερδίσει τις εκλογές, αφού ξέρει πως είναι πολύ δύσκολο. Τον ενδιαφέρει να χάσει με μία διαφορά που να μπορεί να πει «Αν μπορείτε, να με ρίξετε». 
ΠΡΟΕΔΡΕΥΩΝ (Παναγιώτης Σγουρίδης): Τα βόλια των δημοσκοπήσεων είναι άσφαιρα, τα βόλια του λαού έχουν το ζουμί.
ΠΡΟΚΟΠΗΣ ΠΑΥΛΟΠΟΥΛΟΣ: Αυτός ο Πρωθυπουργός του πανικού, της τελευταίας στιγμής, του ξεπουλήματος των πάντων, αυτός ο Πρωθυπουργός που σήμερα και χθες μιλάει για δάση και οι δικές του εφημερίδες, άνθρωποι που υπηρετούσαν μέχρι πρότινος ως σύμβουλοι στο δικό του γραφείο και που σήμερα είναι αντιπρόεδροι στο Συμβούλιο Επικρατείας, τον έχουν θεσμικά εξουθενώσει, αυτός ο άνθρωπος και οι Υπουργοί του μπορούν να μιλούν για πολιτική γραμμή; Και για το θέμα των πολύτεκνων οικογενειών μπορεί να μιλάει για πολιτική η Κυβέρνηση που καθιέρωσε την κοινωνία των 2/3 και κατάντησε την Ελλάδα έτσι, ώστε ο ένας στους πέντε ΄Ελληνες να ζει κάτω από τα όρια της φτώχιας; 
Ύστερα με ρωτήσατε για κοινωνική πολιτική. Ας μην υπήρχε -και φάνηκε μέσα από το Σύνταγμα ιδίως μετά τη Μεταπολίτευση- αυτή η κοινωνική πολιτική που διαμόρφωσε η Νέα Δημοκρατία και οι θεσμοί που διαμορφώθηκαν από τότε και θα τα λέγαμε. Αυτό όμως είναι πραγματικά το πρόβλημα με το ΠΑΣΟΚ. Εμείς δεν διανοηθήκαμε ποτέ να πούμε ότι χτίσαμε μόνοι μας την Ελλάδα. Θα ήταν αλαζονικό και ανακριβές. Αποδώστε όμως αυτά που ανήκουν στον καθένα! Η ιστορία ξεκινάει από σας; Αυτός ο αρχοντοχωριατισμός της πολιτικής δεν νομίζετε ότι βλάπτει την πολιτική ζωή; 
Και καλά εσείς, αλλά να το λένε άνθρωποι οι οποίοι εξυπηρέτησαν και τις δύο παρατάξεις; Και καλά έκαναν ενδεχομένως από την πλευρά τους. Έτσι νομίζουν, δεν θα γίνω εγώ ο κήνσορας της πολιτικής τους. Επιτέλους! Όποτε είσαι στη μία πλευρά, εκείνη φτιάχνει την Ελλάδα, και όποτε πας στην άλλη, εκείνη τη φτιάχνει και η προηγούμενη την γκρέμισε; Ας σεβαστούμε επιτέλους και το ήθος της πολιτικής μας ζωής και το ήθος του Κοινοβουλίου. Η Ελλάδα ανήκει σε όλους και χτίζεται από όλους. Ό,τι σημαντικό κάναμε το κάναμε μαζί και για ό,τι ντρεπόμαστε το κάναμε χωρισμένοι. Καταλάβετέ το αυτό επιτέλους.
Σας έκανε μία πρόταση η Νέα Δημοκρατία. Εάν δεν σας αρέσει, πείτε μας ποια είναι η δική σας. Δεν υπάρχει δική σας πρόταση για τις πολύτεκνες οικογένειες. Το βλέπουμε αυτό το πράγμα. Μέτρα αποσπασματικά που «θα γίνουν». Καταθέτουμε την πρόταση και αντί να γίνει ένας γόνιμος διάλογος και να πει κανείς «αυτά προτείνουμε, κύριοι», «δεν έχετε δίκιο» ή «έχετε δίκιο σε αυτό», τίποτα. Είναι αυτό επίπεδο πολιτικής ζωής; Είναι επίπεδο άσκησης καθηκόντων από Κυβέρνηση; Μόνο ο πανικός της Κυβέρνησης μπροστά στην επερχόμενη ήττα της, αν ο Ελληνικός Λαός ούτως αποφασίσει, μπορεί να δικαιολογήσει κάτι τέτοιο. 
Λυπάμαι που μακρηγόρησα, κύριε Πρόεδρε, αλλά θα ήθελα να εξηγήσω και στον κύριο Υπουργό ότι περισσότερο από την απάντηση που έδωσε αυτό που πραγματικά με στενοχωρεί -με την καλή του έννοια και όχι με την έννοια ότι με πικραίνει προσωπικά σαν άνθρωπο- γενικότερα για το επίπεδο της συζήτησης πέρα από το περιεχόμενο όσον αφορά την πρόταση νόμου είναι το γεγονός ότι δεν έχουμε μάθει σ? αυτήν την Αίθουσα να συζητάμε με όρους ουσιαστικής πολιτικής αντιπαράθεσης. Θεωρούμε ότι όλα έχουν προσωπικές αιχμές. Εγώ όσο καιρό θα είμαι εδώ, δεν θα επιχειρήσω ποτέ ν? αναγάγω την πολιτική σε προσωπικό ζήτημα. Ακόμα και οι προσωπικές αιχμές που έχουν εκτοξευθεί απ? όλες τις κατευθύνσεις θα παίρνουν θεσμικό ένδυμα. Είναι ο μόνος τρόπος, για ν? αποκτήσει επίπεδο η πολιτική μας ζωή που τόσο ανάγκη το έχει, για να μην έχουν όλοι εκείνοι, που έξω απ? αυτήν την Αίθουσα απεργάζονται την απαξίωση του πολιτικού κόσμου, το δικαίωμα να λένε ότι έχει ξεπέσει ο πολιτικός κόσμος και ότι το ήθος που γίνονται εδώ οι συζητήσεις δεν ταιριάζει στον πολιτικό μας πολιτισμό.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κύριος Υπουργός. 
ΒΑΣΙΛΗΣ ΚΟΝΤΟΓΙΑΝΝΟΠΟΥΛΟΣ (Υφυπουργός Υγείας και Πρόνοιας): Λυπάμαι πολύ για τον προσωπικό τόνο που προσέλαβε στο τέλος η συζήτηση, αλλά δεν το προκάλεσα εγώ. Το προκάλεσαν οι κύριοι συνάδελφοι. Είχα χρέος, λοιπόν, να απαντήσω, για να βάλω τα πράγματα στη θέση τους. 
Πρώτον, ως προς την πολιτική μου διαδρομή, θα ήθελα να πω πως είναι γνωστή σε όλους από το 1974 και είναι σε ευθεία γραμμή. Λυπάμαι αν το κόμμα στο οποίο υπηρέτησα και το οποίο υπηρέτησα με αυταπάρνηση άλλαξε την πορεία του. Εγώ δεν είπα ότι έχω δίκιο σε όλα. Ο καθένας μπορεί να πιστεύει ότι θέλει για τον εαυτό του. Στη δημοκρατία το ποιος έχει δίκιο το αποφασίζει ο ελληνικός λαός. Ο ελληνικός λαός αποφάσισε το 2000, ενέκρινε την πολιτική μου συμπεριφορά και έτσι πορεύομαι.
Δεύτερον, μιλήσατε για ύφος και ήθος της απάντησης την ώρα που δεν απηύθυνα τον παραμικρό χαρακτηρισμό σε κανέναν. Και σεις πριν από λίγο μου είπατε ότι λέω ψέματα.
ΠΡΟΚΟΠΗΣ ΠΑΥΛΟΠΟΥΛΟΣ: Είπα ή ψέματα ή ανακρίβειες.
ΒΑΣΙΛΗΣ ΚΟΝΤΟΓΙΑΝΝΟΠΟΥΛΟΣ (Υφυπουργός Υγείας και Πρόνοιας): Κύριε Παυλόπουλε, άκουσα τι είπατε. Αφήστε επιτέλους την επαγγελματική σας στρέβλωση έξω από τη Βουλή. Ουδείς μπορεί να μου πει σε αυτήν την Αίθουσα ότι έχω πει το παραμικρό ψέμα. ?λλοι διεκδικούν το προσωνύμιο του ψευτοθόδωρου.
Τέλος, κύριε Πρόεδρε, θέλω να τονίσω ότι η πολιτική της Κυβέρνησης στον τομέα της κοινωνικής ευαισθησίας και της κοινωνικής αλληλεγγύης ασφαλώς και δεν πρόκειται να κριθεί από τους συναδέλφους της Νέας Δημοκρατίας. Κρίνεται από τον ελληνικό λαό, έχει κριθεί επανειλημμένα και θα κριθεί και στις επόμενες εκλογές. Εγώ δεν προδικάζω ποτέ το τι θα κάνει ο ελληνικός λαός. Περιμένετε όμως. Περιμένετε και θα δούμε.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Παναγιώτης Σγουρίδης): Θα σας δώσω το λόγο, κύριε Παυλόπουλε, για ένα λεπτό, αλλά σας παρακαλώ, δεν είναι θέματα προσωπικά. Εδώ συζητάμε μία πρόταση η οποία είναι σοβαρή. Έγινε συζήτηση. Ας μην πάμε σε προσωπικά ζητήματα.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, σας παρακαλώ. Όταν μίλησα απ? αυτό το Βήμα ακούσατε καμία προσωπική αιχμή; Αν ο καθένας εδώ μέσα θέλει ν? απολογείται, ο κάθε πικραμένος, για την πολιτική του σταδιοδρομία, δικό του θέμα είναι. Δεν θα ευτελίσω εγώ την πολιτική συζήτηση μέσα σ? αυτήν την Αίθουσα. Κάθε ένας που μας ακούει, μας κρίνει. Εγώ δεν είπα απολύτως τίποτα. ?λλοι αισθάνθηκαν την ανάγκη ν? απολογούνται. Δικό τους ζήτημα είναι. Εγώ, όμως, θ? απαντήσω μόνο σ? ένα πράγμα.
ΠΡΟΕΔΡΕΥΩΝ (Παναγιώτης Σγουρίδης): Ετέθη ζήτημα όμως.
ΠΡΟΚΟΠΗΣ ΠΑΥΛΟΠΟΥΛΟΣ: Από εμένα όχι. 
ΠΡΟΕΔΡΕΥΩΝ (Παναγιώτης Σγουρίδης): Όχι από εσάς. Ζήτημα, όμως, ετέθη.
ΠΡΟΚΟΠΗΣ ΠΑΥΛΟΠΟΥΛΟΣ: Και υπήρξε ένας υπαινιγμός, που δεν ξέρω αν ένας υπαινιγμός δικαιολογεί κάτι τέτοιο. Εν πάση περιπτώσει, εγώ άλλο ρωτώ.
?κουσα τον κύριο Υπουργό να λέει: «Κανένας μας δεν άσκησε παρελκυστική πολιτική για τη συζήτηση της πρότασης της Νέας Δημοκρατίας. Διότι εγώ που είμαι τρεις μήνες Υπουργός πριν από δεκαπέντε ημέρες το έμαθα».
Του απαντώ: Να ρωτήσει τη Βουλή και να δει στη Βουλή τι συμβαίνει. Και να δει ότι η Βουλή έχει ειδοποιήσει τον Υφυπουργό κ. Θάνο στο Υπουργείο από τις 16.1.2003. Και του απευθύνω το ερώτημα: Ή λέει ψέματα ή λέει ανακρίβειες. Έχω άδικο; Και λέω μάλιστα, για να καταλάβει, ότι είναι πικραμένος και πονεμένος και μιλάει έτσι. Επειδή τον ξέρω λέω, δεν ισχύει το πρώτο, υποθέτω ότι ισχύει το δεύτερο. Και αρχίζει ό,τι μπορείτε να φανταστείτε, το υβρεολόγιο. Το υβρεολόγιο ενός ανθρώπου ο οποίος έχει προηγούμενα και απωθημένα. Τι να κάνουμε;
ΠΡΟΕΔΡΕΥΩΝ (Παναγιώτης Σγουρίδης): Δεν νομίζω ότι υπήρχε ύβρις σε αυτά που είπε ο κύριος Υπουργός.
ΠΡΟΚΟΠΗΣ ΠΑΥΛΟΠΟΥΛΟΣ: Και εγώ τον ρωτώ: Θέλω μία απάντηση. Μας είπε ότι το έμαθε πριν από δεκαπέντε ημέρες. Ναι ή όχι το ξέρει το Υπουργείο του από τις 16.1.2003; Ο κ. Θάνος το είχε, ναι ή όχι; Και του το εξήγησα, για να καταλάβετε, ότι έχει την ευθύνη για τους τρεις μήνες. Αλλά πάντως έχει πάρει μία συνέχεια. Η ερώτηση είναι η εξής: Τι συμβαίνει από τις 16.1.2003; Ποιος δεν ενημέρωσε και γιατί;
ΠΡΟΕΔΡΕΥΩΝ (Παναγιώτης Σγουρίδης): Καλώς. Ξεφεύγουμε από τα θέματα της συγκεκριμένης πρότασης και δεν αφορούν και τον ελληνικό λαό.
ΠΡΟΚΟΠΗΣ ΠΑΥΛΟΠΟΥΛΟΣ: Σε όλα αυτά δεν πήρα απάντηση. Μόνο προσωπικές επιθέσεις και προσωπικές αιχμές. Εγώ δεν τις συνηθίζω. Θέλω, όμως, απάντηση. Γιατί από τις 16.1.2003 το Υπουργείο δεν έδωσε καμία απάντηση στη Νέα Δημοκρατία;
ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Παναγιώτης Σγουρίδης): Κύριε Κωνσταντόπουλε, δεν έχετε το λόγο. Δεν τον δικαιούσθε. 
ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ: Επί προσωπικού.
ΠΡΟΕΔΡΕΥΩΝ (Παναγιώτης Σγουρίδης): Δεν νομίζω και δεν θα βοηθήσει. Το Προεδρείο έχει μια πείρα σ? αυτά τα πράγματα. Αφήστε το.
Κηρύσσεται περαιωμένη η συζήτηση επί της αρχής της πρότασης νόμου αρμοδιότητας του Υπουργείου Υγείας και Πρόνοιας: «Ρύθμιση θεμάτων πολυτέκνων και μελών πολύτεκνων οικογενειών».
Η πρόταση δεν θα τεθεί σε ψηφοφορία διότι εμπίπτει στις διατάξεις του άρθρου 73 παράγραφος 3 του Συντάγματος. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήμαατος και ώρα 15.17΄, λύεται η συνεδρίαση για αύριο ημέρα Παρασκευή 26 Σεπτεμβρίου 2003 και ώρα 10.30΄, με αντικείμενο εργασιών του Τμήματος κοινοβουλευτικό έλεγχο: συζήτηση της επίκαιρης επερωτήσεως με αριθμό 15/14/17-9-2003 Βουλευτών του Κομμουνιστικού Κόμματος Ελλάδας προς τους Υπουργούς Οικονομίας και Οικονομικών, Εργασίας και Κοινωνικών Ασφαλίσεων, σχετικώς με την πολιτική της Κυβέρνησης στον οικονομικό-κοινωνικό τομέα, σύμφωνα με την ημερήσια διάταξη, που έχει διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ 25/9/2003 ΣΕΛ.1



