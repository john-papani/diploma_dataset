

Σελίδα 8321 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΛΓ'
Δευτέρα 18 Μα|ου 1998
Αθήνα, σήμερα στις 18 Μαϊου 1998, ημέρα Δευτέρα και ώρα 18.07' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του B' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Βουλευτή Ευβοίας κ. Ευάγγελο Αποστόλου τα ακόλουθα:
"Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαίας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία η Τοπική 'Ενωση Δήμων και Κοινοτήτων του Νομού Ηλείας ζητεί να μη λειτουργήσει σωφρονιστήριο στην περιοχή του Επικούρειου Απόλλωνα στην Αρχαία Αλιφείρα.
2) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Πανελλήνια Ομοσπονδία Επαγγελματιών Μικρών Φορτηγών ζητεί να συμπεριληφθεί στο νέο Δ.Σ. του ΤΣΑ ο εκπρόσωπος που υπέδειξε η Ομοσπονδία.
3) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Σύλλογος Υπαλλήλων Ταμείου Εθνικής Οδοποιίας ζητεί να μη γίνει μετατροπή του ΤΕΟ σε ΑΕ.
4) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Σύνδεσμος Ελλήνων Επαγγελματιών Ορνανωτών Συνεδρίων ζητεί να ληφθούν μέτρα πρόνοιας για την επαγγελματική προστασία του κλάδου του συνεδριακού τουρισμού.
5) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Πανελλαδική 'Ενωση Λιθογράφων Μισθωτών Γραφικών Τεχνών Τύπου, ζητεί τον άμεσο διορισμό Αρχιάτρου στο Ταμείο ΤΑΤΤΑ για την εξυπηρέτηση των ασφαλισμένων της.
6) Η Βουλευτής Πειραιά κ. ΣΤΕΛΛΑ ΑΛΦΙΕΡΗ κατέθεσε αναφορά με την οποία ο κ. Ε.Αρβανίτης, εκθέτει το ιστορικό της ασθένειας του παιδιού του από το 1981, την έγκριση του απαιτούμενου ποσού για την ίαση από τον τότε Υπουργό και καταγγέλλει ότι σήμερα το ΙΚΑ απαιτεί να πληρωθεί τα αναγκαία έξοδα νοσηλείας με αναδρομικούς τόκους.
7) Η Βουλευτής Πειραιά κ. ΣΤΕΛΛΑ ΑΛΦΙΕΡΗ κατέθεσε αναφορά με την οποία Ιατροί Επιμελητές Β' του Π.Γ.Ν. Νίκαιας "'Αγιος Παντελεήμων" ζητούν την τροποποίηση του άρθρου 35 παρ. 2 και 4 του Ν. 2519/97.
8) Η Βουλευτής Πειραιά κ. ΣΤΕΛΛΑ ΑΛΦΙΕΡΗ κατέθεσε αναφορά με την οποία η Παναυτερνατική Συγκέντρωση ζητεί την ασφαλιστική και οικονομική κάλυψη όλων των ανέργων.
9) Η Βουλευτής Πειραιά κ. ΣΤΕΛΛΑ ΑΛΦΙΕΡΗ κατέθεσε αναφορά με την οποία το Παράρτημα Θεσ/νίκης του Συνδικάτου Ερναζομένων ΙΓΜΕ ζητεί να αποτραπεί η επιχειρούμενη υποβάθμιση του ρόλου του ΙΓΜΕ στην Ελληνική Περιφέρεια.
10) Η Βουλευτής Πειραιά κ. ΣΤΕΛΛΑ ΑΛΦΙΕΡΗ κατέθεσε αναφορά με την οποία η Κοινότητα Μεναλοχωρίου Μεθάνων ζητεί να μην εγκατασταθούν δύο νέα ιχθυοτροφεία στον Κόλπο Μεθάνων και να απομακρυνθεί ένα που λειτουργεί χωρίς άδεια.
11) Η Βουλευτής Πειραιά κ. ΣΤΕΛΛΑ ΑΛΦΙΕΡΗ κατέθεσε αναφορά με την οποία το Ερνατοϋπαλληλικό Κέντρο Θεσ/νίκης ζητεί να σταματήσει το καθεστώς επίταξης προσωπικού για την επάνδρωση βοηθητικών πλοίων του Πολεμικού Ναυτικού.
12) Η Βουλευτής Πειραιά κ. ΣΤΕΛΛΑ ΑΛΦΙΕΡΗ κατέθεσε αναφορά με την οποία η 'Ενωση Πολυτέκνων Πειραιώς και Νήσων ζητεί να μην αφαιρεθούν αρμοδιότητες από τις Ενώσεις - Συλλόγους Πολυτέκνων.
13) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Δήμος Πολιχνίτου Λέσβου καταγγέλλει την παράνομη και αυθαίρετη τοποθέτηση γόνου ψαριών στις παλιές εγκαταστάσεις της KAL LONI SEA FARM και ζητεί την απομάκρυνσή τους.
14) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Δήμος Πλωμαρίου Λέσβου ζητεί την επαναλειτουργία του Τελωνείου Πλωμαρίου.
15) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Σύλλογος Αναπληρωτών - Ωρομισθίων Εκπαιδευτικών Νομού Καρδίτσας ζητεί τη μονιμοποίηση αναπληρωτών - ωρομισθίων εκπαιδευτικών.
16) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Πανελλήνια Ομοσπονδία Συνδέσμων Γεωπόνων ζητεί να μην καταργηθούν οι Ορνανισμοί Βάμβακος, Καπνού, Ελαιολάδου και Γάλακτος.
17) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και 
 

Επιστροφή στην κορυφή



Σελίδα 8322 
ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Πανελλήνια Ομοσπονδία Συνδέσμων Γεωπόνων ζητεί την αντιμετώπιση του προβλήματος της συνεχούς υποβάθμισης του αγροτικού τομέα.
18) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία Εκπαιδευτικοί του Νομού Καρδίτσας καταγγέλλουν την κατάργηση της επετηρίδας.
19) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Πανελλήνιος Σύλλογος 'Αναμων Μητέρων ζητεί νομοθετική ρύθμιση για τη συμμετοχή των άναμων μητέρων 1% επί των προσλήψεων που γίνονται στον ιδιωτικό και δημόσιο τομέα.
20) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύλλογος Πολυτέκνων Λάρισας και Περιχώρων διαμαρτύρεται για την τροποποίηση του ν. 1648/86 που προβλέπει τη μη συμμετοχή στην επιτροπή τοποθέτησης πολυτέκνων στις ΔΕΚΟ κλπ.
21) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύλλογος Πολυτέκνων Λάρισας και Περιχώρων διαμαρτύρεται για την επιχειρούμενη αφαίρεση του δικαιώματος από την ΑΣΠΕ να χαρακτηρίζει αυτή τους πολύτεκνους.
22) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Ελλήνων Κοινωνιολόγων υποβάλλει προτάσεις σχετικά με τη διδασκαλία της Κοινωνιολογίας στο Λύκειο.
23) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το Επιμελητήριο Εικαστικών Τεχνών Ελλάδας ΝΠΔΔ υπό την εποπτεία του Υπουργείου Πολιτισμού ζητεί τη νομοθετική ρύθμιση της ασφάλισης και συνταξιοδότησης των εικαστικών καλλιτεχνών.
24) Η Βουλευτής Αθήνας κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία το Επιμελητήριο Εικαστικών Τεχνών Ελλάδας ΝΠΔΔ υπό την εποπτεία του Υπουργείου Πολιτισμού ζητεί τη νομοθετική ρύθμιση της ασφάλισης και συνταξιοδότησης των εικαστικών καλλιτεχνών.
25) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με τον κίνδυνο να μην εκτελεσθεί το έργο του τραμ κατόπιν απορριπτικής υπουργικής απόφασης.
26) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με το αίτημα χρηματοδότησης για την αποκατάσταση των ζημιών που προκλήθηκαν στη νέα προβλήτα της Πύλου από το σεισμό της 18 Νοεμβρίου 1997.
27) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Αγροτικός Συνεταιρισμός Μικρής Μαντίνειας και Αβίας διαμαρτύρεται για τις τιμές που επιβάλλει η ΔΟΥ Καλαμάτας στις συναλλαγες του συνεταιρισμού.
28) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με το πρόβλημα της ρύπανσης στο Μεσσηνιακό κόλπο.
29) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την κήρυξη του Ταϋγέτου ως εθνικού δρυμού το 1998.
30) Ο Βουλευτής Λασιθίου κ. ΦΟΙΒΟΣ ΙΩΑΝΝΙΔΗΣ κατέθεσε αναφορά με την οποία η Ομοσπονδία Αγροτικών Συλλόγων του Νομού Λασιθίου ζητεί την απαλλαγή από το τεκμήριο απόκτησης περιουσιακού στοιχείου των θερμοκηπίων που επιδοτούνται κατά τους κανονισμούς της ΕΟΚ.
31) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Αγίου Λαυρεντίου του Νομού Μαγνησίας υποβάλλει προτάσεις σχετικά με το χαρακτηρισμό του λιθόστρωτου οδικού δικτύου του Αγίου Λαυρεντίου της περιοχής της ως ιστορικού διατηρητέου μνημείου.
32) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Πανελλήνια 'Ενωση Επαγγελματιών Θερινών Κινηματογράφων ζητεί την αναστολή του Νόμου περί εμπορικών μισθώσεων για τα θερινά σινεμά τουλάχιστον για μια τριετία.
33) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύλλογος Υπαλλήλων του Ταμείου Εθνικής Οδοποιίας (ΤΕΟ) ζητεί να μη μετατραπεί το Ταμείο Εθνικής Οδοποιίας σε Α.Ε.
34) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Αγίου Νικολάου Αιτωλ/νίας ζητεί χρηματοδότηση για τη διαμόρφωση του αυλείου χώρου του σχολείου της.
35) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Ομοσπονδία Λειτουργών Τεχνικής Επαγγελματικής Εκπαίδευσης ζητεί τη συνέχιση της λειτουργίας των ΤΕΛ, ΕΠΛ, ΤΕΣ.
36) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Παλαιοπύργου Ναυπακτίας ζητεί τη βελτίωση της τηλεπικοινωνίας Ναυπάκτου Αιτωλ/νίας.
37) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Λαογραφικός - Πολιτιστικός Σύλλογος Μεσολογγίου ζητεί τη ίδρυση Αρχαιολογικού Μουσείου στο Μεσολόγγι.
38) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Αγροτικός Σύλλογος Δήμου Σκύδρας αντιτίθεται σε κάθε είδους αύξηση της εισφοράς υπέρ του ΕΛΓΑ.
39) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία οι Ερναζόμενοι στο εργοστάσιο ιματισμού "Γεωργίου - Νίκου" στη Φλώρινα ζητούν την καταβολή των αποδοχών τους από 1-10-97.
40) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία το Σωματείο Συνταξιούχων του Ιδρύματος Κοινωνικής Ασφάλισης Βέροιας ζητεί τη βελτίωση της οργάνωσης των υγειονομικών υπηρεσιών του Ιδρύματος Κοινωνικής Ασφάλισης Βέροιας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5285/5-3-98 ερώτηση δόθηκε με το υπ' αριθμ. 5587/27-3-98 έγγραφο από την Υπουργό Ανάπτυξης η ακόλουθη απάντηση:
"Aπαντώντας στην ερώτηση 5285/5-3-98 του Βουλευτή κ. Γ. Κατσιμπάρδη, όσον αφορά θέματα αρμοδιότητας του Υπουργείου Ανάπτυξης, σας γνωρίζουμε τα ακόλουθα:
1. Η ΠΕΣΙΝΕ δεν ανήκει στις εταιρείες του ΟΑΕ και της ΕΤΒΑ και επομένως το Υπουργείο μας δεν έχει δυνατότητα παρέμβασης στις αποφάσεις των ιδιοκτητών της, ενώ για την ΕΑΒ αρμόδιο να απαντήσει είναι το Υπουργείο Οικονομικών, το οποίο και την εποπτεύει.
2. Για την ΛΑΡΚΟ η Κυβέρνηση κατέδειξε ότι είναι αποφασισμένη να συμβάλλει στην εξεύρεση οριστικής και βιώσιμης λύσης για την εξυγίανση και εκσυγχρονισμό της, στην κατεύθυνση δημιoυργίας μιας ισχυρής και ανταγωνιστικής εταιρείας σύμφωνα με τις σύγχρονες διεθνείς επιχειρηματικές απαιτήσεις.
 

Επιστροφή στην κορυφή



Σελίδα 8323 
Ετσι, ως πρώτο βήμα, ανατέθηκε στην ΕΤΕΒΑ η σύνταξη μελέτης οικονομικής εξυγίανσης της εταιρείας ως προϋπόθεσης για τη βιωσιμότητα της επιχείρησης. Με βάση τα συμπεράσματα αυτής της μελέτης προωθήθηκε σχέδιο αποδεκτής από τα εμπλεκόμενα μέρη συμφωνίας των πιστωτών της εταιρείας για τη ρύθμιση των χρεών της επιχείρησης.
Παράλληλα ανατέθηκε από τους μετόχους της επιχείρησης στην ΕΤΕΒΑ η, σε συνερνασία με διεθνή χρηματοοικονομικό σύμβουλο, διερεύνηση της διεθνούς αγοράς για την εξεύρεση ενδιαφερόμενου στρατηγικού επενδυτή ικανού να συμβάλλει στη δημιουργία της υγιούς ανταγωνιστικής επιχείρησης που όλοι επιθυμούμε.
3. Ο Νομός Βοιωτίας έχει ενταχθεί στις περιοχές του μέτρου 1.3. του Ε.Π.Β. "Ανασυγκρότηση Φθινουσών Βιομηχανικών Περιοχών της Χώρας". Στα πλαίσια αυτής της παρέμβασης:
α. Εκπονήθηκε η Αναπτυξιακή Μελέτη του Ν. Βοιωτίας που ανέλυσε την υφιστάμενη κατάσταση στο Νομό, προσέγγισε τους περιορισμούς και τις αναπτυξιακές δυνατότητες της περιοχής και κατέληξε σε συγκεκριμένο Σχέδιο Ανάπτυξης που περιλαμβάνει το σύνολο των δραστηριοτήτων του Νομού.
Σημειώνεται ότι τα έργα που προβλέπονται στην αναπτυξιακή μελέτη και αφορούν τη βιομηχανία ήδη έχουν ενταχθεί προς υλοποίηση στο Ε.Π.Β. (βιομηχανικές υποδομές κ.α.).
β. Ιδρύθηκε και λειτουργεί Γραφείο Βιομηχανικής Αλλαγής (Γ.Β.Α.) του Ν. Βοιωτίας, που είναι ενταγμένο στο Επιχειρησιακό Πρόγραμμα - Βιομηχανίας.
Η υλοποίηση του έργου αυτού γίνεται με προγραμματική συμφωνία μεταξύ του Υπουργείου μας, της Νομαρχιακής Αυτοδιοίκησης του Ν. Βοιωτίας και της ΒΙΟΤΕ Α.Ε.
Προσδοκία και στόχος μεταξύ των άλλων είναι το Γραφείο Βιομηχανικής Αλλαγής του Νομού να αποτελέσει -υποστηρικτικό ερναλείο τόσο της κεντρικής διοίκησης όσο και των τοπικών φορέων προγραμματισμού, στα θέματα στρατηγικού σχεδιασμού και ανάπτυξης.
γ. Είναι προς αξιολόγηση οι προτάσεις μικρομεσαίων μεταποιητικών βιομηχανικών επιχειρήσεων των φθινουσών περιοχών, για επιχειρηματικά σχέδια με συνολική επιχορήγηση 50%.
δ. 'Εχει ήδη προκηρυχθεί από τον Ο.Π.Ε. ειδικό πρόγραμμα για επιχειρήσεις που είναι εγκατεστημένες στις φθίνουσες περιοχές για την ενίσχυσητης εξαγωγικής τους διείσδυσης, ενώ σύντομα θα ξεκινήσουν καιαντίστοιχες δράσεις για τα προϊόντα των περιοχών αυτών από τον ίδιο φορέα. 
ε. 'Εχει ενταχθεί κατ' αρχήν στο ΕΠΒ η δημιουργία ΒΙΟΠΑ στην περιοχή Θηβών. 
στ. Εχει ενταχθεί στο ΕΠΒ το έργο της κατασκευής Κέντρου Δέρματος στην περιοχή Δάφνης Βοιωτίας με συνολικό προϋπολογισμό 10,9 δισ. 'Ηδη ο Νομός Βοιωτίας έχει επιλεγεί ως μία από τις περιοχές εφαρμογής των Τοπικών Συμφώνων Απασχόλησης.
4. Ως γνωστόν το υφιστάμενο ξενοδοχειακό δυναμικό στο Νομό Βοιωτίας σε κύρια καταλύματα είναι 25 μονάδες, 1107 κλίνες, ενώ οι πληρότητες των καταλυμάτων αυτών καταγράφονται ιδιαίτερα χαμηλές κατά την τελευταία τριετία, ήτοι: έτος 1994: 28,26%, έτος 1995: 27,93%, έτος 1996: 26,79%.
Εντούτοις το τουριστικό προϊόν της περιοχής αυτής (ύπαρξη σημαντικών αρχαιοτήτων, ενδιαφέρουσες φυσικές ομορφιές κλπ.), δημιουργεί ασφαλείς προοπτικές ανάπτυξης του τουριστικού τομέα, ιδίως με επενδύσεις που προωθούν ειδικές μορφές τουρισμού (χειμερινό, αγροτοτουρισμό, ορεινό, πολιτιστικό, αθλητικό κλπ.).
Είναι χαρακτηριστικό ότι βασικές κατευθύνσεις της τουριστικής μας πολιτικής, ήτοι: ο εκσυγχρονισμός και ο εμπλουτισμός της τουριστικής μας υποδομής, με στόχο την ελεγχόμενη τουριστική ανάπτυξη παράλληλα με την προστασία και ανάδειξη των τοπικών περιβαλλοντικών χαρακτηριστικών, αποτυπώνονται και στον νέο αναπτυξιακό νόμο που έχει ήδη κατατεθεί στη Βουλή από το ΥΠΕΘΟ.
Επίσης για λόγους υποστήριξης της πολιτιστικής μας κληρονομιάς, βάσει του νέου σχεδίου νόμου για τις επενδύσεις μετατροπής παραδοσιακών ή διατηρητέων κτισμάτων σε τουριστικά καταλύματα προτείνεται η επιχορήγησή τους με ποσοστό 40% επί του ύψους της παραγωγικής επένδυσης, για όλες τις περιοχές (Α, Β, Γ και Δ). 
5. Τέλος επισημαίνεται ότι όσον αφορά το πρόγραμμα αγροτουρισμού, αυτό λειτουργεί ανεξάρτητα από τα κίνητρα του αναπτυξιακού νόμου 1892/90 όπως θα ισχύσει και υλοποιείται μέσα από τις διατάξεις του ΚΑΝ(ΕΚ) 2328/91 (ΦΕΚ 1041/20-12-95) και της κοινοτικής πρωτοβουλίας LEADER II. Αρμόδια υπηρεσία για την εφαρμογή των προγραμμάτων αγροτουρισμού είναι για μεν τον κανονισμό το Υπουργείο Γεωργίας και οι κατά τόπους εκπρόσωποί του σε κάθε Νομαρχία, για δε την πρωτοβουλία, το Υπουργείο Γεωργίας, οι κατά τόπους φορείς διαχείρισης του προγράμματος καθώς και οι αρμόδιες περιφερειακές επιτροπές παρακολούθησης LEADER, που έχουν έδρα στη Γενική Γραμματεία κάθε περιφέρειας.
H Yπουργός
ΒΑΣΩ ΠΑΠΑΝΔΡΕΟΥ"
2. Στην με αριθμό 5289/5-3-98 ερώτηση δόθηκε με το υπ' αριθμ. 703/27-3-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5289/5-3-98 που κατέθεσε στη Βουλή ο Βουλευτής κ. Ανδρέας Καραγκούνης, παρακαλούμε να πληροφορήσετε τον κ. Βουλευτή σύμφωνα με τα στοιχεία της Ειδικής Υπηρεσίας Δημοσίων 'Εργων Οδικών Σηράγγων και Υπογείων 'Εργων (ΕΥΔΕ/ΟΣΥΕ) τα εξής:
Η βελτίωση της βατότητας του δρόμου Κλεπά - Δενδροχώρι ανήκει στην Διεύθυνση Τεχνικών Υπηρεσιών Ν. Αιτ/νίας και κατά συνέπεια στην Νομαρχιακή Αυτοδιοίκηση και το Υπουργείο Εσωτερικών.
Η ΕΥΔΕ/ΟΣΥΕ όμως στα πλαίσια αντιμετώπισης γενικότερων προβλημάτων της Περιοχής ενέταξε στην υπ. Αρ. οικ 432/ΚΕ 890/9-3-98 - ΕΥΔΕ/ΟΣΥΕ/ΓΓΔΕ/ΥΠΕΧΩΔΕ Απόφαση πίστωσης για την εκτέλεση ερνασιών συντήρησης και στο τμήμα Κλεπά - Δενδροχώρι και άρα προσεχώς προβλέπεται βελτίωση και συντήρηση της υπόψη οδού.
Ο Υφυπουργός
ΧΡ. ΒΕΡΕΛΗΣ"
3. Στην με αριθμό 5296/6-3-98 ερώτηση δόθηκε με το υπ' αριθμ. 664/26-3-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5296/6-3-98 ερώτησης, του Βουλευτή κ. Η. Βεζδρεβάνη σας πληροφορούμε ότι προκειμένου να εξεταστεί η δυνατότητα δημιουργίας νέων Σταδίων στο Νομό Θεσπρωτίας, θα πρέπει να υποβληθούν στην Γ.Γ.Α. συγκεκριμένες προτάσεις, αφού βέβαια εξασφαλιστούν και κατάλληλοι και επαρκείς χώροι.
Με βάση τις προτάσεις αυτές, η Γ.Γ.Α. θα εξετάσει την ένταξη των Σταδίων αυτών στον Προγραμματισμό νέων αθλητικών έργων περιόδου 1998 - 2000.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
4. Στην με αριθμό 5298/6-3-98 ερώτηση δόθηκε με το υπ' αριθμ. 479/26-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5298/6-3-98 που κατέθεσαν στη Βουλή ο Βουλευτής κ. Ηλ. Βεζδρεβάνης, για τα θέματα της αρμοδιότητάς μας, σας πληροφορούμε τα εξής:
Σύμφωνα με τους κοινοτικούς κανονισμούς που ισχύουν στο ελαιόλαδο και βάσει των οποίων δίδονται οι επιδοτήσεις, οι παραγωγοί δεν διακρίνονται σε 'Ελληνες, Ιταλούς, Ισπανούς, κλπ, αλλά αντιμετωπίζονται ως κοινοτικοί ελαιοπαραγωγοί.
Η φετινή παραγωγή της Ισπανίας (960.000 τόνοι) "ανέβασε" τη συνολική παραγωγή της Ε.Ε., με αποτέλεσμα να μειωθεί αναλογικά η προκαταβολή της επιδότησης, που αφορά κυρίως 
 

Επιστροφή στην κορυφή



Σελίδα 8324 
τους 'Eλληνες και Ιταλούς ελαιοπαραγωγούς που είχαν σχετικά μικρότερες παραγωγές. Με το ίδιο σύστημα πέρυσι οι Ισπανοί παραγωγοί έλαβαν μειωμένες επιδοτήσεις, παρότι παρήναναν μόνο 360.000 τόνους, γιατί υπέστησαν τις συνέπειες της μεγάλης παραγωγής της Ιταλίας και της Ελλάδας.
Η διαμόρφωση της Κοινοτικής παραγωγής, το δικαίωμα ενίσχυσής της, καθώς και τα κοινοτικά αποθέματα παρατίθενται στον πίνακα που ακολουθεί:
ΚΡΑΤΟΣ ΠΑΡΑΓ. ΠΕΡ. ΠΑΡΑΓ. ΠΕΡ. 96-97 ΑΠΟΘ. 96-97 95-96 ΣΕ ΧΙΛ. ΣΕ ΧΙΛ.ΤΟΝ. ΣΕ ΧΙΛ. ΤΟΝ. ΤΟΝΟΥΣ  ΙΣΠΑΝΙΑ 356 964 ...ΓΑΛΛΙΑ 2 22,4 ...ΕΛΛΑΣ 367 409 70ΙΤΑΛΙΑ 646 445 ...ΠΟΡΤΟΓ. 46 39 ...ΣΥΝΟΛΟ 1.417,2 1.859,4 440Από τον παραπάνω Πίνακα είναι εμφανής η αύξηση της Κοινοτικής παραγωγής της τελευταίας περιόδου σε σχέση με αυτήν της προηγουμένης, η οποία επιδρά δυσμενώς στη διαμόρφωση της τιμής του ελαιολάδου.
Επειδή στα επόμενα χρόνια αναμένεται η παραγωγή της Ισπανίας να ανέλθει σε υψηλά επίπεδα λόγω των εκτεταμένων φυτεύσεων που έγιναν και ενόψει της αναμενόμενης αναθεώρησης της Κοινής Οργάνωσης Αγοράς Ελαιολάδου, επιδίωξη της Ελλάδας αποτελεί η καθιέρωση μιας μέγιστης εγγυημένης ποσότητας σε εθνικό επίπεδο, βασισμένης στις ιστορικές παραγωγές των κρατών-μελών.
Για την παραγωγή ελαιολάδου 1997/98 η τιμή διαμορφώνεται τον Ιανουάριο 1998 στις 670-680 δρχ./κιλό περίπου.
Επιπλέον, προβλέπεται μείωση των επιδοτήσεων λόγω υπέρβασης της κοινοτικής ποσόστωσης. Για την περίοδο 1996/97 η τιμή του ελαιολάδου διαμορφώθηκε στις 850-1.100 δρχ./κιλό, ενώ η επιδότηση στην παραγωγή μικρών παραγωγών ανήλθε στις 498 δρχ./κιλό και η επιδότηση στην παραγωγή μεγάλων παραγωγών ήταν ύψους 457 δρχ./κιλό. Σήμερα η εμπορική τιμή του ελαιολάδου κατρακύλησε στις 650-700 δρχ./κιλό.
Τιμές και επιδοτήσεις στην παραγωγή ελαιολάδου στη χώρα μας:Τιμές και επιδοτήσεις στηνΕλαιοκομική ΠερίοδοςΕλαιοκομικήπαραγωγή ελαιολάδου 1996 -19971997 - 19988 δρχ/κιλόδρχ/κιλόΤιμές:  Δεκέμβρη 1996 1.100 Νοέμβρης 1997 850 Επιδότηση:  Μικρών Παραγωγών 498 450Μεγάλων παραγωγών 457 424Προκαταβολή 301 280Τιμές:  Δεκέμβρη 1997  750Γενάρη 1998  680Το πλαφόν στην Ε.Ε. για την επιδότηση της παραγωγής ελαιολάδου είναι 1.350.000 τόνοι.
Συνολικά η μέση ενίσχυση διαμορφώθηκε στις 480 δρχ./κιλό. Επειδή όμως δηλώθηκε υπέρβαση σε κοινοτικό επίπεδο για την περίοδο 1996/97 500.000 τόνων από την Ελλάδα και την Ισπανία (η αναλογούσα υπέρβαση για την Ελλάδα φθάνει στους 150.000 τόνους), η αναμενόμενη μέση ενίσχυση θα μειωθεί στις 280 δρχ./κιλό ως προκαταβολή. Αυτό συνεπάγεται απώλεια για τη χώρα και τους παραγωγούς ύψους 60 δισ.δρχ.
Αιτήσεις παραγωγών για ενίσχυση στο ελαιόλαδο:
ΕΛΑΙΟΚΟΜΙΚΗ 1994/95 1995/96 1996/97ΠΕΡΙΟΔΟΣ   Αριθμός ΜΙΚΡΩΝ    Παραγωγών375.749 408/902 362.988Επιδοτηθείσα ποσότητα   (τόνοι) 99.090 120.862 92.059Αριθμός ΜΕΓΑΛΩΝ
Παραγωγών 180.412 188.215 204.766Επιδοτηθείσα Ποσότητα   (τόνοι) 299.813 316.096 369.134Ποσά Ενίσχυσης σε   εκατομμύρια δραχμές 153.369 177.132 148.927Από την υπέρβαση της ποσόστωσης δεν θίγονται οι μικροί παραγωγοί, που αποτελούν περίπου το 60% των ελαιοπαραγωγών της χώρας μας, οι οποίοι εισπράττουν την ενίσχυση στο ακέραιο, ενώ ταυτόχρονα οι παραγωγοί αυτοί απολαμβάνουν ένα αντιστάθμισμα της μείωσης της τιμής παρέμβασης.
Αίτια πτώσης της τιμής του ελαιολάδου κατά την περίοδο 1997/98 είναι:
Η μεγάλη αύξηση της κοινοτικής παραγωγής κατά την περίοδο 1996/97 (1.800.000 τόνοι) έναντι της παραγωγής της προηγούμενης περιόδου 1995/96 (1.480.000 τόνοι), που είχε σαν αποτέλεσμα τη δημιουργία μεγάλων αποθεμάτων.
Η πτώση της κατανάλωσης, αποτέλεσμα της υψηλής τιμής λιανικής πώλησης που διαμορφώθηκε μετά την περίοδο 1995/96, λόγω της μικρής παραγωγής. Η τιμή του ελαιολάδου διαμορφώθηκε στο διπλάσιο ή τριπλάσιο της τιμής των σπορέλαιων, που αύξησαν το κίνητρο για νοθεία και κυκλοφορία νοθευμένου ελαιολάδου.
Οι συγκριτικά χαμηλότερες τιμές στο ελαιόλαδο της Ισπανίας και της Ιταλίας, λόγω της αύξησης της παραγωγής στις χώρες αυτές, όπου οι Ιταλοί εξαγωγείς τις προτίμησαν για την αγορά ελαιολάδου, αν και το ελαιόλαδο των χωρών αυτών είναι κατώτερης ποιότητας από το ελληνικό.
Η μεγάλη διαφορά μεταξύ τιμής του ελαιολάδου στα χέρια του παραγωγού σε σχέση με αυτή του λιανικού εμπορίου, γεγονός για το οποίο ζητήθηκε να επιληφθεί η Επιτροπή Ανταγωνισμού. Ο Υφυπουργός Ανάπτυξης με απόφασή του γνωστοποίησε με έγγραφο, ότι ύστερα από συνεννόηση με τις ελαιουργικές επιχειρήσεις και τους εκπροσώπους του λιανεμπορίου, η τιμή του ελαιολάδου:
- από 14.1.98 μειώθηκε κατά 100 δρχ./κιλό, στην κατανάλωση και
- από το Φεβρουάριο 1998 άρχισε να μειώνεται σταδιακά ανάλονα με την εξέλιξη της τιμής παραγωγού.
Η εξέλιξη αυτή από τη μείωση της λιανικής τιμής του διευκολύνει τη διάθεσή του λόγω της προκαλούμενης αύξησης της ζήτησής του.
Η δυσφήμιση του ελαιολάδου από εκπροσώπους υποκατάστατων και ανταγωνιστικών στο ελαιόλαδο προϊόντων με τον ισχυρισμό, ότι το ελαιόλαδο έχει υπολείμματα φαρμάκων δακοπροστασίας.
Η Ευρωπαϊκή Επιτροπή έδωσε τη δυνατότητα στην Ελλάδα και την Ιταλία να προχωρήσουν στη σύναψη συμβάσεων αποθεματοποίησης για 30.000 τόνους και 70.000 τόνους αντίστοιχα, υπό τον όρο, ότι θα προσαρμοστούν με τον Κανονισμό 136Ο/78 και με σκοπό την ανάκαμψη της αγοράς, με την προσωρινή απομάκρυνση των 100.000 τόνων ελαιολάδου. Κατά την ψήφιση του Κανονισμού για την ιδιωτική αποθεματοποίηση, οι τιμές του ελαιολάδου στην Ισπανία ήταν υψηλότερες απ' ότι στην Ελλάδα και την Ιταλία, γι' αυτό και το μέτρο δεν ισχύει επί του παρόντος για την Ισπανία.
Από τις Ορνανώσεις ΠΑΣΕΓΕΣ, ΓΕΣΑΣΕ και ΣΥΔΑΣΕ διατυπώθηκε το αίτημα για κάλυψη του χρηματοοικονομικού κόστους (τόκων) του ποσού που αντιστοιχεί στην αξία των 5Ο.ΟΟΟ τόνων που εκτιμάται ότι θα οδηγηθούν στη δημόσια παρέμβαση. Το ανά κιλό χρηματοοικονομικό κόστος από την έναρξη της παρέμβασης τον Ιούλιο μέχρι την πληρωμή των παραγωγών τον Οκτώβριο υπολογίζεται σε 50 δρχ./κιλό. Το αίτημα των οργανώσεων των παραγωγών ελαιολάδου για χρηματοδότηση της δημόσιας παρέμβασης - αποθεματοποίησης στο λάδι από τον κρατικό προϋπολογισμό υπολογίζουν ότι ανέρχεται σε 1,6 δισ. δρχ., αλλά εκτιμάται, ότι το πραγματικό κόστος θα ξεπεράσει τα 2,5 δισ. δρχ.
Τα απαιτούμενα αυτά έξοδα ζητείται να καλυφθούν είτε από το Β' Κοινοτικό Πλαίσιο Στήριξης (Κ.Π.Σ.), είτε από τον κρατικό προϋπολογισμό.
 

Επιστροφή στην κορυφή



Σελίδα 8325 
Το αίτημα αυτό δεν είναι συμβατό με το κοινοτικό δίκαιο, διότι:
συνιστά επιπρόσθετη ενίσχυση στο εισόδημα, που απαγορεύεται από το κοινοτικό πλαίσιο, βρίσκεται σε αντίθεση με τους κανόνες του προβλεπόμενου κοινοτικού ανταγωνισμού.
'Αλλες ομάδες αγροτών διατυπώνουν το αίτημα για άμεση ενίσχυση στο εισόδημα του παραγωγού με εθνική επιδότηση στο ελαιόλαδο ύψους 300 δρχ./κιλό. Κόστος 120 δισ. δρχ.
Το αίτημα αυτό δεν είναι συμβατό με το κοινοτικό δίκαιο. Αποτελεί εθνική ενίσχυση στο εισόδημα του παραγωγού που αντίκειται στους κανόνες του ανταγωνισμού και επισύρει ποινή προστίμου για τη χώρα διπλάσιου ύψους από την αιτούμενη εθνική ενίσχυση.
Επιδίωξη της Κυβέρνησης για τη δημόσια παρέμβαση στο ελαιόλαδο είναι:
Επίσπευση της έναρξης της δημόσιας αποθεματοποίησης αντί της 1ης Ιουλίου να ξεκινήσει την 1η Απριλίου, εκτέλεση της δημόσιας παρέμβασης στο ελαιόλαδο με διαγωνισμό και όχι με απευθείας ανάθεση, όπως ζητούν ορισμένες συνεταιριστικές ορνανώσεις, εποπτεία του ποιοτικού ελέγχου από υπηρεσίες του Δημοσίου, και μη προπληρωμή χωρίς προηγούμενη ποιοτική κατάταξη του προϊόντος, που θα καθορίζει την τιμή αγοράς του.
Να ανοίξει η ιδιωτική αποθεματοποίηση για απορρόφηση 30.000 τόνων ελαιολάδου με βάση τον παλιό Κανονισμό 136/66.
Στην διμερή συνάντηση του Υπ. Γεωργίας με τον Επίτροπο στις 10-2-1998 υπήρξε απόλυτη συμφωνία για τη σημερινή πραγματικότητα της αγοράς ελαιολάδου στην Ελλάδα. Η επιτροπή επιμένει να αξιοποιηθεί το μέτρο της "ιδιωτικής αποθεματοποίησης" και θυμίζει ότι στην Ελλάδα έχει χορηγηθεί τέτοιο δικαίωμα για 30.000 τόνους.
Η άποψή μας είναι ότι οι ορνανώσεις παραγωγών που έχουν δικαίωμα, σύμφωνα με τον υφιστάμενο κανονισμό 1360/78 να πραγματοποιήσουν ιδιωτική αποθεματοποίηση στην Ελλάδα είναι και αριθμητικά περιορισμένες και οι εγκαταστάσεις τους δεν επαρκούν για να υλοποιήσουν ένα τέτοιο πρόγραμμα. Ζήτησε τη συμφωνία της Επιτροπής ώστε οι ορνανώσεις αυτές να αναθέσουν σε υπεργολάβους μέρος της υλοποίησης του προγράμματος ιδιωτικής αποθεματοποίησης.
Πράγματι η διαχειριστική επιτροπή λιπαρών ουσιών στις 25-2-98, ύστερα από πρόταση της Ελληνικής πλευράς, έκανε δεκτή την γνωμοδότηση της νομικής υπηρεσίας και χορήγησε το δικαίωμα της ιδιωτικής αποθεματοποίησης του ελαιολάδου από τις αναγνωρισμένες ομάδες παραγωγών, σε ορνανώσεις που δεν είναι μέλη τους.
Αποφάσισε επίσης την μείωση του ελάχιστου όγκου προϊόντος προς αποθεματοποίηση, από 100 τόνους σε 25 τόνους. Με τον τρόπο αυτό διευκολύνετε ακόμη περισσότερο η ιδιωτική αποθεματοποίηση.
Υπενθυμίζεται ότι η ποσότητα που έχει κατανεμηθεί στην χώρα μας προς αποθεματοποίηση είναι 30.000 τόνοι. Η επιτυχής εφαρμογή του μέτρου θα συμβάλει θετικά στην ανακούφιση της αγοράς ελαιολάδου. 
Τα αιτήματα και επιδιώξεις που βρίσκονται σε εξέλιξη στην Ε.Ε. εκ μέρους του Υπουργείου Γεωργίας είναι: 
α) Αναθεώρηση της ΚΟΑ ελαιολάδου
Βασικό αίτημα της χώρας μας στα πλαίσια της αναθεώρησης της ΚΟΑ ελαιολάδου είναι να καθοριστεί εθνική ποσόστωση, έτσι ώστε όποια χώρα υπερβαίνει την ποσόστωσή της να υφίσταται και την αναλογούσα σε αυτήν ποινή. Για τον προσδιορισμό των σχετικών επιπέδων πρέπει να αξιοποιηθούν αξιόπιστα στοιχεία παραγωγής προσφάτων ετών.
Παράλληλα, επιδιώκουμε: 
την άμεση συζήτηση των προτάσεων της Επιτροπής σε συνδυασμό και με τη συζήτηση των λοιπών προτάσεων για την αναμόρφωση της ΚΑΠ. 
Την αύξηση της συνολικά στηριζόμενης παραγωγής ελαιολάδου στην Ε.Ε. σε 1.800.000 τόνους. Το σημερινό ύψος στηριζόμενης παραγωγής 1.350.000 τόνων είναι ανεπαρκές, δεν λαμβάνει υπόψη το δυναμισμό παραγωγής χωρών που έχουν την τελευταία δεκαετία προσχωρήσει στην Ε.Ε. και δεν μπορεί να θεωρηθεί ρεαλιστικό. Απαιτείται μια σημαντική αναθεώρηση προς τα πάνω αυτής της οροφής.
Τη συσχέτιση της ενίσχυσης στην παραγωγή με τον όγκο της πραγματικά παραγόμενης ποσότητας. Διαφορετικά θα υπάρξει εγκατάλειψη καλλιέργειας σε πάρα πολλές περιοχές, με αποτέλεσμα, είτε την περιβαλλοντική υποβάθμιση, είτε τη συγκέντρωση της καλλιέργειας σε λίγες μεγάλες επιχειρήσεις την απομάκρυνση από την καλλιέργεια των μικρών και των οριακών παραγωγών και τη όξυνση κοινωνικών προβλημάτων.
Την προστασία της ποιότητας του ελαιολάδου που διατίθεται στην αγορά, που μπορεί εν πολλοίς να επιτευχθεί και μέσω της απαγόρευσης κυκλοφορίας μιγμάτων ελαιολάδου με σπορέλαια.
Τη θέσπιση ενός ενιαίου συστήματος ενίσχυσης στην παραγωγή. Αυτό σημαίνει, ότιείναι λογικό να καταργηθεί το ιδιαίτερο σύστημα "των μικρών παραγωγών". 
Την κατάλληλη χρηματοδότηση του τομέα, ώστε να μπορέσει να ανταποκριθεί στις πραγματικές ανάγκες της αγοράς και να εξασφαλισθεί μια εμπορική μας διείσδυση σε αγορές που παρουσιάζουν ενδιαφέρον (ΗΠΑ, Ισπωνία, κλπ.).
Την πρόβλεψη ενός μηχανισμού παρέμβασης, ο οποίος θα αποτελεί το ελάχιστο δίχτυ ασφαλείας των παραγωγών για περιπτώσεις σαφούς αδυναμίας της αγοράς να απορροφήσει το προϊόν. 
Τη λήψη συνολικών μέτρων στήριξης της παραγωγής και των παραγωγών της επιτραπέζιας ελιάς. 
β) 'Ελεγχος στις παράνομες εισαγωγές από τρίτες χώρες.
Το αίτημα αυτό αποτελεί πάγια θέση της Ελλάδας για το ελαιόλαδο με στόχο τη καταπολέμηση της απάτης. 
γ) Διάθεση ελαιολάδου για επισιτιστική βοήθεια.
Το ελαιόλαδο θα περιληφθεί ως προϊόν για το πρόγραμμα δωρεάν διάθεσης το 1998 από τη χώρα μας σε ικανή ποσότητα (επισιτιστική βοήθεια).
Σημειώνεται, ότι το πρόβλημα με το ελαιόλαδο αναμένεται να διαιωνιστεί και στις επόμενες ελαιοκομικές περιόδους, καθότι οι Ισπανία εμφανίζει διαρκώς και μεναλύτερες παραγωγές ελαιολάδου και επεκτείνει συνεχώς την ελαιοκαλλιέργεια. Υπολογίζεται, ότι η υπέρβαση τον επόμενο χρόνο θα ξεπεράσει τους 600.000 τόνους στην Ε.Ε.
Δράσεις και πρωτοβουλίες του Υπουργείου Γεωργίας σε εθνικό και κοινοτικό επίπεδο αποτελούν:
α) 'Ελεγχος αισχροκέρδειας. 
Επιλογές της Κυβέρνησης για τον έλεγχο της αγοράς αποτελούν: Ο έλεγχος της αισχροκέρδειας από το Υπουργείο Ανάπτυξης (Σύγκληση Επιτροπής Ανταγωνισμού). 'Ηδη από τις 14-1-98 μειώθηκε η τιμή του ελαιολάδου κατά 100 δρχ./κιλό στον καταναλωτή και από τον Φεβρουάριο άρχισε να μειώνεται σταδιακά όπως αναφέραμε και παραπάνω.
β) 'Ελεγχος και αποτελεσματική αντιμετώπιση της νοθείας.
Η απαγόρευση διακίνησης ελαιολάδου σε συσκευασίες άνω των 5 λίτρων στο εμπόριο από μη παραγωγό. Σε περίπτωση που η διακίνηση γίνεται από παραγωγό, να συνοδεύεται από το δελτίο διακίνησης, στο οποίο θα αναγράφεται ο αριθμός του μητρώου του. 
Ειδικοί έλεγχοι σε ορισμένα γεωργικά προϊόντα, όπως το λάδι.
Σύμφωνα με τα άρθρα 38 έως και 45 του ν.2538/97, συγκροτήθηκε στις 10-3-98 η Εθνική Επιτροπή Εισήγησης Κυρώσεων και ορίσθηκαν οι αρμοδιότητες της. Μετά τον ορισμό των κλιμακίων πρόκειται να αρχίσουν ειδικοί έλεγχοι στα εξής γεωργικά προϊόντα: γάλα και ναλακτοκομικά, κρέας, χυμοί φρούτων συσκευασμένοι και συσκευασμένο μέλι.
Κατά τα προαναφερόμενα άρθρα, όποιος παράγει, μεταποιεί, συσκευάζει, ανασυσκευάζει, διακινεί και ασκεί εμπορία προϊόντων ημεδαπής ή αλλοδαπής προέλευσης οφείλει εφεξής να τηρεί, πέραν των υποχρεώσεων της εθνικής και Κοινοτικής νομοθεσίας, και τα ακόλουθα: 
Ημερήσια, ενσφράγιστα αρχεία εισερχομένων πρώτων υλών ή των συστατικών ή των προσθέτων που απαιτούνται για την παραγωγή των προϊόντων, καθώς και αρχεία των παραχθέντων 
 

Επιστροφή στην κορυφή



Σελίδα 8326 
ή συσκευασθέντων εξερχομένων προϊόντων. 
Εφοδιασμό των προϊόντων με την κατάλληλη ετικέτα ή αντίστοιχο συνοδευτικό έγγραφο για την σήμανσή τους σύμφωνα με τις διατάξεις της οδηγίας 79/112/ΕΟΚ. Η σήμανση αυτή πρέπει να είναι εμφανώς ευανάγνωστη, ανεξίτηλη στην ελληνική γλώσσα, χωρίς συντμήσεις, εμφανώς τοποθετημένη, να μην καλύπτεται από επικολλήσεις και να περιλαμβάνει τουλάχιστον: 
Ονομασία πώλησης του τροφίμου. 
Ποσοστιαία αναγραφή των κύριων συστατικών και των συστατικών προέλευσης που περιέχονται στο προϊόν όταν αυτά υπερβαίνουν το 15% 
Τόπο προέλευσης των προϊόντων ή των συστατικών τους.
Ακριβή μάζα ή όγκο του προϊόντος. 
'Ενδειξη παρτίδας σύμφωνα με την οδηγία 89/396/ΕΟΚ.
Ημερομηνία λήξης ή ελάχιστης διατηρησιμότητας. 
Ονοματεπώνυμο και διεύθυνση του παρασκευαστή ή συσκευαστή ή στην περίπτωση αλλοδαπού προϊόντος του διακινητή του στην Ελλάδα.
Επίσης ορίζεται, ότι το ποσοστό απόκλισης των συστατικών και βασικών συστατικών απαγορεύεται να υπερβαίνει το 2% και ότι τα προϊόντα αυτά δεν μπορούν να διακινηθούν στην ελληνική αγορά, αν δεν πληρούν τις υποχρεώσεις σήμανσης.
γ) Η ανάπτυξη στρατηγικής προσέγγισης ξένων αγορών (Μarketing για δημιουργία ζήτησης επώνυμου ελληνικού ελαιολάδου στο εξωτερικό - Προώθηση ελληνικού λαδιού μέσω Ο.Π.Ε. - Ενισχυμένα κονδύλια για προβολή της βιολογικής αξίας του λαδιού). 
Σύσταση εταιρείας προώθησης αγροτικών προϊόντων.
'Εχει δοθεί στη δημοσιότητα, καθώς και σε φορείς για να εκφράσουν το ενδιαφέρον τους ως προς την ανάληψη μετοχών, σχέδιο νόμου για τη σύσταση εταιρείας προώθησης αγροτικών προϊόντων.
Σκοποί της εταιρείας είναι: 
- Η προώθηση των πωλήσεων των ελληνικών αγροτικών προϊόντων και κυρίως αυτών των τροφίμων. 
- Η διαμεσολάβηση στην εξεύρεση νέων αγορών ή βελτιωμένων τιμών για κάθε τρίτο στις αγορές του εσωτερικού ή εξωτερικού έναντι ευλόγου τιμήματος. 
- Η αντιπροσώπευση εμπορικών οίκων συνεταιρισμών, ομάδων παραγωγών, καθώς και κάθε τρίτου σε αγορές του εξωτερικού. 
- Η προβολή και ανάληψη διαφημιστικών δράσεων και ενημέρωσης του κοινού έναντι ευλόγου τιμήματος καθώς και η διαχείριση προγράμματος προώθησης αγροτικών προϊόντων.
- Η εκπόνηση μελετών ανάλυσης αγορών, παροχής στοιχείων τοπικών ή εθνικών αγορών και μεθόδων χρηματοδότησης για κάθε τρίτο έναντι ευλόγου τιμήματος. 
- Η προετοιμασία διαβουλεύσεων τόσο μεταξύ των παραγωγών όσο και μεταξύ των οίκων εμπορίας, καθώς και μεταξύ των τελευταίων και των παραγωγών έναντι εύλογου τιμήματος.
- Η εξεύρεση επιχειρήσεων προώθησης εντός της ενιαίας ευρωπαϊκής αγοράς ή των χώρων ΚΑΕ ή των χωρών της Ανατολικής Μεσογείου ή των υπερπόντιων χωρών για τη δημιουργία κοινοπραξιών, συγχωνεύσεων ή τη σύναψη συμβάσεων. 
- Η εκπόνηση συγκριτικών μελετών για υιοθέτηση συστημάτων ανεφοδιασμού, μηχανογράφησης και ποιοτικών ελέγχων.
- Η εξεύρεση μεταφορικών μέσων, αποθηκευτικών χώρων και ο συντονισμός των πωλήσεων. 
- Η διαμεσολάβηση για εισαγωγές και εξαγωγές αγροτικών προϊόντων, καθώς και μέσων παραγωγής αυτών για τη διευκόλυνση συνεταιριστικών οργανώσεων και ομάδων παραγωγών.
- Τήρηση διαδικασίας συνεχούς πληροφόρησης για το κόστος παραγωγής ανά προϊόν, περιοχή και εποχή. 
δ) Η έγκαιρη και πλήρης χρηματοδότηση για κάλυψη αναγκών των συνεταιριστικών οργανώσεων, όσον αφορά την τυποποίηση και διάθεση ελαιολάδου.
ε) Η μείωση των επιτοκίων χορηγήσεων από την ΑΤΕ σε επίπεδα που οι Ορνανώσεις να είναι ανταγωνιστικές.
στ) Προβολή του ελαιολάδου και των ευεργετικών ιδιοτήτων του μέσω καταχωρήσεων στον τύπο και διαφημίσεων στην τηλεόραση και το ραδιόφωνο. 
'Οσον αφορά την κατοχύρωση της επωνυμίας προϊόντος για την βρώσιμη ελιά της Αμφισσας γνωρίζουμε ότι η κονσερβολιά 'Αμφισσας έχει ήδη αναγνωρισθεί ως προϊόν προστατευόμενης ονομασίας προέλευσης από την Ευρωπαϊκή 'Ενωση, σύμφωνα με τον καν.(ΕΟΚ) 2081/92
ΕΛ.ΓΑ
Ο Οργανισμός Ελληνικών Γεωργικών Ασφαλίσεων καλύπτει ασφαλιστικά τη φυτική παραγωγή για ζημιές που προκαλούνται από παγετό, χαλάζι, ανεμοθύελλα, πλημμύρα, καύσωνα και υπερβολικές ή άκαιρες βροχοπτώσεις, δηλαδή από όλους σχεδόν τους φυσικούς παράγοντες οι οποίοι δεν είναι δυνατόν να ελεγχθούν και των οποίων η επέλευση μειώνει την προσδοκώμενη παραγωγή.
Σύμφωνα με τον Κανονισμό Ασφάλισης Φυτικής Παραγωγής από τον ΕΛΓΑ καλύπτονται ασφαλιστικά όλα τα φυσικά και νομικά πρόσωπα, καθώς και το σύνολο των καλλιεργειών της Χώρας, από τους προαναφερόμενους φυσικούς κινδύνους, με υψηλά ποσοστά κάλυψης , σε αντίθεση με τη διεθνή πρακτική, όπου ασφαλίζονται ορισμένες μόνο καλλιέργειες , για ορισμένους ζημιογόνους παράγοντες. Η ασφαλιστική αυτή πρακτική έχει σαν αποτέλεσμα οι αποζημιώσεις που καταβάλλονται ετησίως από τον ΕΛΓΑ, να είναι συγκριτικά οι υψηλότερες μεταξύ των χωρών της Ε.Ε.
'Οσον αφορά τα ποσοστά κάλυψης των ζημιών, σύμφωνα με τα διεθνή ασφαλιστικά δεδομένα είναι από τα υψηλότερα. Η κάλυψη όμως των ζημιών από μηδενική βάση είναι πέρα από τα όρια κάθε ασφαλιστικής πρακτικής, σύμφωνα με την οποία σε κάθε ζημιά συμμετέχει υποχρεωτικά και ο ασφαλισμένος.
Σχετικά με την αναπροσαρμογή της ειδικής ασφαλιστικής εισφοράς , για τα φυτικής προέλευσης αγροτικά προϊόντα από 2% σε 3%, κρίθηκε επιβεβλημένη, προκειμένου ο ΕΛΓΑ να συνεχίσει απρόσκοπτα τη λειτουργία του, μετά τις εκτεταμένες ζημιές που έγιναν στη φυτική παραγωγή το 1995 και το 1997, όπου ο ΕΛΓΑ για να ανταποκριθεί στις υποχρεώσεις του προς τους αγρότες, αναγκάσθηκε να εξαντλήσει τα αποθεματικά του.
Εξ' άλλου η αναπροσαρμογή αυτή υπήρξε και αίτημα των αγροτικών φορέων, όπως έχει εκφρασθεί από τους εκπροσώπους τους κατ' επανάληψη, με στόχο τη βελτίωση των ασφαλιστικών καλύψεων και των εν γένει υπηρεσιών του ΕΛΓΑ προς τον αγροτικό κόσμο.
ΑΡΔΕΥΤΙΚΟ ΕΡΓΟ ΕΛΑΙΩΝΑ ΑΜΦΙΣΣΑΣ 
Το Αρδευτικό έργο Ελαιώνα Αμφισσας Φωκίδας έχει ενταχθεί στα ΠΕΠ Στερεάς Ελλάδας με προϋπολογισμό 1.500.000.000 δρχ. και θα αρδευθούν 35.000 στρ. περίπου. 
Γίνεται η διαδικασία ανάθεση της μελέτης "Αρδευτικό έργο Ελαιώνα 'Αμφισσας Νομού Φωκίδας".
Μετά την εκπόνηση των απαραιτήτων μελετών θα προχωρήσουμε στην κατασκευή του έργου.
ΔΑΚΟΚΤΟΝΙΑ
Για την ανάγκη επανεξέτασης του τρόπου εφαρμογής της δακοκτονίας για την προστασία της ελαιοπαραγωγής γνωρίζουμε ότι μέχρι το έτος 1996 εφαρμοζόταν στην περιοχή Φωκίδας η μέθοδος της από εδάφους (σε 20.000 στρεμ.) και αέρος (σε 60.000 στρεμ.) δολωματικής καταπολέμησης του δάκου της ελιάς.
Από το έτος 1997 και μετά την σχετική με την κατάργηση των αεροψεκασμών απόφαση του Συμβουλίου της Επικρατείας, εφαρμόζεται η από εδάφους δολωματική καταπολέμηση του δάκου σε όλους τους ελαιώνες του Νομού Φωκίδας.
Τα χρησιμοποιούμενα δακοκτόνα υλικά (εντομοκτόνα ελκυστικές ουσίες) είναι τα πλέον εξειδικευμένα και τα πλέον κατάλληλα για την προστασία της ελαιοπαραγωγής από τον εν λόγω εχθρό.
Από τη μέχρι σήμερα εφαρμογή του προγράμματος δακοκτονίας προκύπτει ότι η μέθοδος είναι αποτελεσματική και 
 

Επιστροφή στην κορυφή



Σελίδα 8327 
παρέχει ικανοποιητική προστασία της ελαιοπαραγωγής από το δάκο.
Παράλληλα το Υπουργείο Γεωργίας από 15ετίας και πλέον συνεχίζει την έρευνα για την εξεύρεση τυχόν νέας μεθόδου χωρίς όμως αποτέλεσμα μέχρι στιγμής.
ΕΣΠΕΡΙΔΟΕΙΔΗ 
Η φετινή παραγωγή εσπεριδοειδών περνά ιδιαίτερα μεγάλη κρίση.
Η κατάσταση, η οποία υπάρχει στην Ελλάδα, στην Ευρωπαϊκή και στη Διεθνή Αγορά των εσπεριδοειδών, είναι η δυσχερέστερη της τελευταίας δεκαετίας. Τα κράτη-μέλη της Ε.Ε., Ισπανία και Ιταλία, αλλά και άλλες ανταγωνίστριες Τρίτες Χώρες παρουσιάζουν μεγάλες αυξήσεις στην παραγωγή.
Η αναμενόμενη παραγωγή εσπεριδοειδών εσοδείας 1997-1998 είναι κατά 3,7% υψηλότερη της περυσινής, στις παραμεσόγειες χώρες και κατά 5,5% για τα πορτοκάλια. Στην Ελλάδα η παραγωγή στα πορτοκάλια είναι κατά 10% υψηλότερη. Η καλλιεργούμενη έκταση με εσπεριδοειδή στην Ελλάδα ανέρχεται σε 550.000 στρέμματα, εκ των οποίων τα 300.000 στρέμματα καλλιεργούνται από κατά κύριο επάγγελμα αγρότες και τα 250.000 από ετεροεπαγγελματίες που παράγουν και αγροτικά προϊόντα.
Η κοινοτική ποσόστωση για χυμοποίηση είναι 1.189.000 τόνοι. Η Ελλάδα στέλνει στη χυμοποίηση περίπου 350.000-400.000 τόνους.
Σε περίπτωση μη υπέρβασης της κοινοτικής ποσόστωσης, με την εφαρμογή του νέου Κανονισμού 2200/96, η τιμή του νωπού πορτοκαλιού προς χυμοποίηση είναι - φέτος 36 δρχ./κιλό.
Σημειώνεται, ότι πριν από την εφαρμογή των συμφωνιών του Π.Ο.Ε. η τιμή του προς χυμοποίηση νωπού πορτοκαλιού ήταν 55 δρχ./κιλό για το 1995 και 45 δρχ./κιλό για το 1996.
Η διολίσθηση αυτή της τιμής των πορτοκαλιών υπήρξε αποτέλεσμα της μείωσης των εξαγωγικών ενισχύσεων της Ε.Ε. που, από 124 ΕCU/τόνο έπεσε στα 40 ΕCU/τόνο. Κι αυτό, παρότι βάσει των συμφωνιών με την GATT (1993) και των εξ' αυτών δεσμεύσεων προεβλέπετο μείωση των εξαγωγικών ενισχύσεων στο 36% σταδιακά εντός περιόδου 6 ετών. Δηλαδή, από 124 ΕCU/τόνο να μειωθεί σε 40 ΕCU/τόνο μέσα σε 6 χρόνια. Αντ' αυτής της σταδιακής μείωσης, η Επιτροπή της Ε.Ε. μείωσε τις εξαγωγικές επιδοτήσεις εντός 2 ετών και μάλιστα ακόμη περισσότερο από όσο είχε δεσμευτεί.
Υπολογίζεται, ότι στην Ελλάδα θα οδηγηθούν φέτος προς χυμοποίηση περισσότεροι από 250.000 τόνοι πορτοκαλιών και πιθανολογείται, ότι το τέλος συνυπευθυνότητας που θα βαρύνει τη χώρα μας θα είναι της τάξεως των 2,5 δισ. δρχ.
Ταυτόχρονα, σημειώθηκε κατάρρευση της εμπορικής τιμής των εσπεριδοειδών από ραγδαία αύξηση των εισαγωγών στην Ε.Ε. συμπυκνωμένου χυμού πορτοκαλιού μηδενικούς ή χαμηλούς δασμούς (623.000 τόνοι από χώρες της Λατινικής Αμερικής, κυρίως Βραζιλία και 99.800 τόνοι από Η.Π.Α.) ως συνέπεια των συμφωνιών του Π.Ο.Ε., οι οποίες ουσιαστικά εφαρμόστηκαν για πρώτη φορά φέτος.
Για να εκτιμηθεί η σημασία των μεγεθών αυτών, αρκεί να αντιπαραβληθεί το στοιχείο, ότι στην Ελλάδα μέχρι την 3 Ιανουαρίου 1998 οδηγήθηκαν στη χυμοποίηση 100.000 τόνοι πορτοκαλιού, από τους οποίους παρήχθησαν 6.000 τόνοι συμπυκνωμένου χυμού πορτοκαλιού (60 brix) έναντι 17.000 τόνων της περυσινής περιόδου. Σημειώνεται, ότι υπολείπονται 2 και πλέον μήνες περιόδου χυμοποίησης και συνεπώς μέχρι το τέλος της περιόδου αναμένεται η παραγωγή συμπυκνωμένου χυμού πορτοκαλιού να φθάσει τα περυσινά επίπεδα.
Στην Ελλάδα λειτουργούν 20 βιομηχανίες εσπεριδοειδών από τις οποίες 3 παράγουν και χυμούς σε μικροσυσκευασίες.
Οι εισαγόμενοι από τρίτες χώρες συμπυκνωμένοι χυμοί έρχονται σε λιμάνια της Ε.Ε. (π.χ. Ρότερνταμ), με πυκνότητα 66 "brix" μονάδα μέτρησης συμπύκνωσης (έναντι 60 "brix" πυκνότητας των χυμών που παράγονται στη χώρα μας) και διατίθενται από 800 $/τόνο έως 950 $/τόνο. Το κόστος παραγωγής των χυμών που παράγονται στην Ελλάδα ανέρχεται στα 1.200 $/τόνο.
Για να παράγουν οι 'Ελληνες χυμοποιητές στα επίπεδα τιμών των εισαγόμενων από τρίτες χώρες χυμών και με δεδομένη την υπέρβαση της ποσόστωσης, που συνεπάγεται τέλος συνυπευθυνότητας, θα πρέπει να αγοράζουν το πορτοκάλι χωρίς καμιά αμοιβή ή με μια μόλις δραχμή ανά κιλό για τον 'Ελληνα παραγωγό.
Οι βιομηχανίες συσκευασίας χυμών προς άμεση κατανάλωση στην Ελλάδα είναι οι: Ελληνική Εταιρεία Εμφιάλωσης Α.Ε. (3ε), "ΔΕΛΤΑ" Πρότυπος Βιομηχανία Γάλακτος, ΦΛΩΡΙΝΑ Α. ΧΩΝΑΙΟΣ ΑΒΕΕ, ΕΒΓΑ και PEPSICO-ΗΒΗ. 
Ορισμένες από αυτές εισάγουν σε παγοποιημένες κολώνες συμπυκνωμένους χυμούς από τις ποσότητες που διακινούνται στην Ευρώπη από τρίτες χώρες. Πολύ περισσότερο τώρα όπου έχουν περιοριστεί δραστικά οι δασμοί οι οποίοι από το 19% φθάνουν στο 12,5%
Κάποιες από τις βιομηχανίες αυτές αναμιγνύουν συμπυκνωμένο ελληνικό χυμό των 60 "brix" με εισαγόμενο των 66 "brix" με στόχο την παραγωγή φθηνότερου προϊόντος σε επίπεδο περιεκτικότητας.
Επίσης, δεν αναγράφεται στις συσκευασίες η προέλευση του χυμού που περιέχεται στο προϊόν.
Η αντιμετώπιση του προβλήματος διάθεσης των εσπεριδοειδών μέσω της απόσυρσης έχει γίνει με το νέο Κανονισμό 22ΟΟ/96 δυσχερέστερη και πάντως αλληλεξαρτώμενη από τις ποσότητες του χυμοποιημένου και εμπορευματοποιημένου νωπού προϊόντος.
Ο Κανονισμός αυτός προβλέπει, ότι το ποσοστό της απόσυρσης δεν μπορεί να υπερβαίνει το 35% του χυμοποιημένου και εμπορευματοποιημένου νωπού προϊόντος. Δηλαδή, εάν δεν έχει διατεθεί στο εμπόριο και δεν έχει χυμοποιηθεί νωπό προϊόν, δεν μπορεί να γίνει υπόσυρση. Συνεπώς, όταν η διάθεση προς το εμπόριο και τη χυμοποίηση εμφανίζει μειώσεις, όπως φέτος, αντίστοιχα μειώνονται και οι ποσότητες που θα οδηγηθούν στην απόσυρση.
'Αλλες δυσκολίες, που υπάρχουν ως προς την διάθεση των εσπεριδοειδών, οφείλονται :
- Στην έλλειψη ενός προγράμματος αναδιάρθρωσης των εσπεριδοειδών, η οποία αποτελεί τη βάση της κακοδαιμονίας για το προϊόν. Στην Ελλάδα η σύνθεση της παραγωγής περιλαμβάνει κατά 75% την ποικιλία Μέρλιν, που είναι εμπορεύσιμη για 1 μόνο μήνα. Το υπόλοιπο μόλις 25% περιλαμβάνει τις ποικιλίες Ναβαλίνα και Βαλένθια, οι οποίες μπορούν να έχουν εμπορική περίοδο 6 μηνών. Προς τις τελευταίες αυτές ποικιλίες θα πρέπει να προσανατολιστεί η αναγκαία αναδιάρθρωση. 
- Στην ελλιπή οργάνωση και εν γένει στα αποτελέσματα των Ελλήνων εξαγωγέων (Οι Ισπανοί διαμόρφωσαν μια ενιαία πολιτική τιμών στο εσωτερικό της χώρας και ταυτόχρονα έδωσαν τις πιο χαμηλές τιμές στη διεθνή αγορά, με αποτέλεσμα να εκτοπίσουν τα προϊόντα άλλων χωρών). 
- Στο γεγονός, ότι ορισμένοι εξαγωγείς που έκαναν σημαντικές εξαγωγές στο εξωτερικό και κυρίως προς τις Ανατολικές Χώρες, δεν προέβησαν σε εξαγωγές ή πραγματοποίησαν ελάχιστες, για το λόγο ότι πολλοί από αυτούς δεν εξοφλήθησαν από τους συνεργάτες τους εισαγωγείς Τρίτων Χωρών.
- Στη μείωση των ενισχύσεων που δίδονται για την εξαγωγή και στη μείωση των ενισχυόμενων ποσοτήτων μετά τη συμφωνία του Π.Ο.Ε. Οι εξαγωγικές επιδοτήσεις από 36 δρχ. έφθασαν σε 14 δρχ. 
- Στην εφαρμογή της νέας ΚΟΑ χυμοποίησης εσπεριδοειδών. 
- Στις παραχωρήσεις, στις οποίες προέβη η Ε.Ε. προς τις Τρίτες Μεσογειακές Χώρες, που προκάλεσαν σημαντικές εισαγωγές νωπών εσπεριδοειδών και χυμών από Ισραήλ, Μαρόκο, Η.Π.Α., Αργεντινή, Βραζιλία κλπ.
- Στην απότομη πτώση των τιμών συμπυκνωμένου χυμού από τρίτες χώρες, όπως Βραζιλία και Η.Π.Α, σε πολύ χαμηλές τιμές που κυμαίνονται από 800 έως 900 $/τόνο έναντι των 1.500 $/τόνων τιμή με την οποία εισαγόταν στην Ε.Ε. τα προηγούμενα χρόνια (1995), πριν από την εφαρμογή της 
 

Επιστροφή στην κορυφή



Σελίδα 8328 
Συμφωνίας του Marakesh της Ουρουγουάης για τον Παγκόσμιο Οργανισμό Εμπορίου.
- Στις αντίξοες καιρικές συνθήκες, που επηρέασαν και επηρεάζουν την παραγωγή τους και ιδιαίτερα εκείνη των πορτοκαλιών με φαινόμενα καρπόπτωσης. 
Από τις Ορνανώσεις ΠΑΣΕΓΕΣ, ΓΕΣΑΣΕ και ΣΥΔΑΣΕ διατυπώθηκαν τα ακόλουθα αιτήματα:
α) Υπάρχει το αίτημα αποζημίωσης για ζημίες στην παραγωγή που δεν υπάρχουν, αλλά ενίσχυσης του εισοδήματος από την κατάρρευση των τιμών στην αγορά του προϊόντος. 
Η λεγόμενη "αποζημίωση των πληγέντων παραγωγών" ζητείται να δοθεί μόνο στους κατά κύριο επάγγελμα αγρότες οι οποίοι εκτιμάται, ότι καλλιεργούν περί τα 300.000 στρέμματα και να ανέλθει σε 30.000 δρχ./στρέμμα. Το αίτημα αυτό συνεπάγεται δαπάνη του κρατικού προϋπολογισμού ύψους 9 δισ. δρχ.
Το αίτημα αυτό δεν είναι συμβατό με το κοινοτικό δίκαιο, διότι:
αποτελεί ενίσχυση στο εισόδημα, που απαγορεύεται από το κοινοτικό πλαίσιο, βρίσκεται σε αντίθεση με τους κανόνες του προβλεπόμενου κοινοτικού ανταγωνισμού, δεν τεκμαίρεται ζημία στην παραγωγή από καιρικές συνθήκες για να επιδιωχθεί ενίσχυση υπό τη μορφή αποζημίωσης πληγείσας παραγωγής. Αυτό που συνέβη συνιστά εμπορική ζημία από την κατάρρευση των τιμών στην αγορά του προϊόντος.
β) Ζητούν το τέλος συνυπευθυνότητας στη χυμοποίηση που θα επιβαρύνει το εισόδημα των παραγωγών των εσπεριδοειδών κατά 2,5 δισ. δρχ., λόγω της αναμενόμενης υπέρβασης της φετινής ελληνικής παραγωγής κατά 250.000 τόνους, να το επωμισθεί ο κρατικός προϋπολογισμός. 
Το κόστος των προαναφερόμενων δύο αιτημάτων αθροίζεται σε 11,5 δισ. δρχ. (9 δισ. δρχ. στρεμματική αποζημίωση + 2,5 δισ. δρχ. τέλος συνυπευθυνότητας) ή σε 8,5 δισ. δρχ. (6 δισ. δρχ. στρεμματική αποζημίωση + 2,5 δισ. δρχ. τέλος συνυπευθυνότητας) στη δεύτερη εναλλακτική πρότασή τους.
Και το αίτημα αυτό αντιβαίνει στους κανόνες της Ε.Ε. Η κάλυψη από τον κρατικό προϋπολογισμό του τέλους συνυπευθυνότητας αποτελεί έμμεση εθνική ενίσχυση, η οποία απαγορεύεται από το κοινοτικό πλαίσιο περί ανταγωνισμού. 
'Αλλες ομάδες αγροτών διατυπώνουν το αίτημα:
Είτε: Εθνική ενίσχυση στην εμπορική τιμή του πορτοκαλιού, ώστε αυτή να ανέλθει σε 80 δρχ/κιλό και εθνική ενίσχυση στην εμπορική τιμή του λεμονιού, ώστε αυτή να ανέλθει σε 100 δρχ/κιλό.
Κόστος 44 δισ. δρχ. + 6,4 δισ. δρχ.=5Ο.4 δισ. δρχ.
Είτε: Στρεμματική αποζημίωση καρπόπτωσης για το σύνολο της καλλιεργούμενης έκτασης (550.000 στρ.) ύψους 40.000 δρχ./στρέμμ.
Κόστος: 22 δισ. δρχ.
Τα αιτήματα και επιδιώξεις που βρίσκονται σε εξέλιξη στην Ε.Ε. εκ μέρους του Υπουργείου Γεωργίας είναι: 
Η αναθεώρηση της Κοινής Οργάνωσης Αγοράς (ΚΟΑ) νωπών και μεταποιημένων οπωροκηπευτικών, στην οποία συμπεριλαμβάνονται και τα εσπεριδοειδή, το 1996 έγινε λόγω:
α) Της υπερβολικής χρήσης των αποσύρσεων φρούτων (κυρίως ροδακίνων) σε χωματερές στην Ελλάδα. 
β) Της διαπίστωσης αδυναμίας αξιοποίησης της βιομηχανικής τομάτας που είχε η Πορτοναλία.
Η αρχική πρόταση για την αναθεώρηση της ΚΟΑ ήταν δυσμενέστατη. 'Υστερα όμως από διαπραγματεύσεις επήλθε εξισορρόπηση σε 35 σημεία.
Η Κοινή Οργάνωση Αγοράς (ΚΟΑ) χυμοποίησης εσπεριδοειδών είναι μια αυτόνομη ΚΟΑ, ενώ παλαιότερα η χυμοποίηση εθεωρείτο συμπληρωματική λειτουργία της απόσυρσης.
Με τη νέα ΚΟΑ η χυμοποίηση αναγνωρίζεται ως υποστηριζόμενη παραγωγική δραστηριότητα με κοινοτικές ενισχύσεις.
Κατά τη διαπραγμάτευση στην αναθεώρηση της ΚΟΑ οπωροκηπευτικών θέσαμε επιδιώξεις που δεν έγιναν αποδεκτές.
Στις προσεχείς συζητήσεις του Συμβουλίου Υπουργών για το πακέτο τιμών θα υποστηρίξουμε και:
α) Καταμερισμό και κατοχύρωση των εθνικών ποσοστώσεων, αίτημα στο οποίο είχαμε επιμείνει κατά την τελευταία διαπραγμάτευση.
β) Καθορισμό μιας ελάχιστης τιμής παραγωγού για τα εσπεριδοειδή προς μεταποίηση, όπως και καθορισμό ενός ανωτάτου επιπέδου ποινών για περιπτώσεις υπέρβασης στην κοινοτική παραγωγή χυμών (οριακός φραγμός).
γ) Μείωση του τέλους συνυπευθυνότητας, που όμως συνδέεται με την αύξηση τόσο της ποσόστωσης, όσο και του προϋπολογισμού των ενισχύσεων στην παραγωγή.
δ) Αύξηση του ποσοστού απόσυρσης επί της εμπορευθείσας και χυμοποιηθείσας ποσότητας άνω του 35%
ε) Θα μπει στην αρμόδια Διαχειριστική Επιτροπή η αύξηση της ενίσχυσης των εξαγωγών πλέον των 40 ΕCU/τόνο που είναι σήμερα, ως συνέπεια των συμφωνιών της Ε.Ε. με τον Π.Ο.Ε. 
Για τα αιτήματα αυτά θα αντιμετωπίσουμε δυσκολίες αποδοχής από τα όρνανα της Ε.Ε.
Συνιστούν τροποποίηση του Κανονισμού 2200/96, που είναι το πρώτο έτος εφαρμογής του.
Επίσης διεκδικούμε : 
στ) Υποστήριξη στην παραγωγή, όπως έχουν κάνει και ορισμένες άλλες χώρες της Ε.Ε.: 
φρέσκου φυσικού χυμού, και παστεριωμένου φυσικού χυμού εντάσσονται στον Κανονισμό 866/90 ανάλογες επιχειρηματικές πρωτοβουλίες.
ζ) Απορρόφηση ποσοτήτων πλεονάσματος εσπεριδοειδών από την κοινωνική απόσυρση. 
Το Υπουργείο Γεωργίας υπέβαλε στην Επιτροπή της Ε.Ε. αίτημα για δωρεάν διάθεση σε τρίτες χώρες 40.000 τόνων αποσυρομένων εσπεριδοειδών και 10.000 τόνων μήλων, αφενός λόγω της αυξημένης παραγωγής και αφετέρου λόγω της ιδιαίτερα χαμηλής ζήτησης. 
Οι υπηρεσίες της Επιτροπής έχουν ετοιμάσει πρόγραμμα δύο φάσεων: Στην πρώτη φάση θα διατεθούν 11.600 τόνοι εσπεριδοειδών σε απόσυρση (προς τη Ρουμανία, Ρωσία, Γεωργία, Αρμενία, Ουκρανία και Καζακστάν).
Σε δεύτερη φάση θα διατεθούν 15.000 εσπεριδοειδή και 10.000 τόνοι μήλα σε απόσυρση (προς την Αλβανία, Βουλναρία, FYROM, Δημ. της Νέας Γιουγκοσλαβίας και Βοσνία).
Εάν οι δύο προαναφερόμενες φάσεις υλοποιηθούν επιτυχώς σύμφωνα με την Επιτροπή, τότε θα υπάρξει δυνατότητα επέκτασης του προγράμματος έως τη συμπλήρωση του αρχικού αιτήματος των 40.000 τόνων εσπεριδοειδών προς κοινωνική απόσυρση.
Πρόσφατα παραγωγοί από το νομό Κορινθίας έθεσαν και θέμα επέκταση της απόσυρσης και στα λεμόνια.
Οι Κανονισμοί 2200/96 του Συμβουλίου και 659/97 της Επιτροπής, επιτρέπουν την απόσυρση εσπεριδοειδών πλην γκρέιπ-φρουτ και φράπες.
Οι Ομάδες Παραγωγών δεν έχουν δείξει έως τώρα ενδιαφέρον για απόσυρση λεμονιών.
Τα αιτήματα για απόσυρση έχουν κατατεθεί στην Ε.Ε. και το αίτημα για κοινωνική απόσυρση και στα λεμόνια είναι εκ των υστέρων αίτημα.
η) Επιδότηση στο κόστος των μεταφορικών των εσπεριδοειών.
Σχετικά με το κόστος των μεταφορικών στα εσπεριδοειδή μας έχει απασχολήσει το γεγονός, ότι η μεταφορά ενός φορτηγού από το 'Αργος στην Ευρώπη κοστίζει 250.000 δρχ., ενώ μία όμοια μεταφορά από την Κρήτη κοστίζει περί τις 700.000 δρχ. Υπάρχει λοιπόν ανάγκη εξομάλυνσης της διαφοράς κόστους μεταφορικών από τη μια παραγωγική περιφέρεια σε σύγκριση με την άλλη.
Εφαρμόζονται κοινοτικοί Κανονισμοί, με τους οποίους επιδοτούνται τα μεταφορικά έξοδα προϊόντων, όπως μπανάνες και ψάρια, από μικρά νησιά των κοινοτικών χωρών (Αντίλλες, Κανάρια, κλπ.).
Το αίτημα της Ελλάδας να συμπεριληφθεί και η Κρήτη στα νησιά αυτά, έχει απορριφθεί πέρυσι, με το σκεπτικό, ότι η Κρήτη δεν είναι μικρό νησί. Θα επαναφέρουμε το αίτημα στο 
 

Επιστροφή στην κορυφή



Σελίδα 8329 
Συμβούλιο Υπουργών.
θ) Να συμπεριληφθούν οι δυνάμενες να ενταχθούν στον Κανονισμό 866/90 επενδύσεις μεταποίησης και χυμοποίησης εσπεριδοειδών.
Σύμφωνα με το Παράρτημα της απόφασης της Επιτροπής από 22 Μαρτίου 1994, αποκλείεται από τον Κανονισμό 866/90 επενδύσεις χυμοποίησης εσπεριδοειδών εκτός εάν αφορούν αντικατάσταση αποσυρόμενης δυναμικότητας μονάδων παραγωγής χυμών, υπό τον όρο ότι οι νέες μονάδες θα έχουν δυναμικότητα κατά 20% μικρότερη της αποσυρόμενης.
Για να υπάρχει η δυνατότητα ένταξης των επενδύσεων μεταποίησης και χυμοποίησης εσπεριδοειδών στον Κανονισμό 866/90 απαιτείται κατ' αρχήν έγκριση από το Υπουργείο Γεωργίας και κατόπιν τούτου έγκριση από την Ε.Ε. 'Εχει δοθεί οδηγία σε υπηρεσίες του Υπουργείου Γεωργίας για να προετοιμάσουν σχέδιο αλλαγής των κριτηρίων ένταξης στον Κανονισμό 866/90 που θα υποβληθεί στην Επιτροπή για έκδοση σχετικής απόφασης.
Δράσεις και πρωτοβουλίες του Υπουργείου Γεωργίας σε εθνικό και κοινοτικό επίπεδο αποτελούν:
α) Εκπόνηση και εφαρμογή προγράμματος αναδιάρθρωσης ποικιλιών.
Η Ε.Ε. χρηματοδότησε δύο προγράμματα με 85% δαπάνες για τους παραγωγούς και 15% για τη μεταποίηση.
Οι μεταποιητές απορρόφησαν τα κονδύλια των προγραμμάτων, ενώ οι παραγωγοί εσπεριδοειδών δεν έδειξαν ενδιαφέρον, ούτε για τα προγράμματα, ούτε για την απορρόφηση των κονδυλίων.
β) Εξασφάλιση, ύστερα από διακρατική συμφωνία, λιμανιού στον Εύξεινο Πόντο υπό καθεστώς ελευθέρων συναλλαγών, κατά το πρότυπο που εξασφάλισε η Ισπανία το λιμάνι της Αγίας Πετρούπολης στη Βαλτική, για απρόσκοπτη και ασφαλή διοχέτευση και διάθεση εσπεριδοειδών και άλλων προϊόντων από τη χώρα μας προς τις χώρες της πρώην Σοβιετικής 'Ενωσης.
Αναφορικά με το αίτημα εξασφάλισης λιμανιού υπό καθεστώς ελεύθερων συναλλαγών στη Μαύρη Θάλασσα, θα διερευνηθεί η δυνατότητα και η επίτευξή της θα εξαρτηθεί από την ανταπόκριση των χωρών της περιοχής, Ρωσία, Γεωργία, Ουκρανία.
Μέχρι στιγμής οι ενέργειες που πραγματοποιήθηκαν για τα εσπεριδοειδή συνοψίζονται στα ακόλουθα:
- Στο Συμβούλιο Υπουργών Γεωργίας του Δεκεμβρίου 1997, ο 'Ελληνας Υπουργός Γεωργίας ζήτησε να ληφθούν μέτρα που θα βελτιώνουν την κατάσταση στην αγορά.
Μετά από αυτό, η Διαχειριστική Επιτροπή:
- Αύξησε τις ποσότητες των εξαγομένων ποσοτήτων με πιστοποιητικά τύπου Β, κατανέμοντας το 66,7% των εξαγωγών σε πιστοποιητικά τύπου Β και το 33,3% των εξαγωγών σε πιστοποιητικά τύπου Α2.
Ταυτόχρονα δε, καθόρισε και την ενίσχυση των εξαγωγών σε 40 ECU/τόνο από 35 ΕCU/τόνο που ίσχυε.
- Δεσμεύτηκε, ότι θα μεταφέρει και θα προσθέσει για τη χρηματοδότηση των εξαγωγών τα μέχρι σήμερα αδιάθετα ποσά από τη διαχείριση του συστήματος, ύψους 18 ΜΕCU (5,5 δισ. δρχ.). 
- Ως προς τη δωρεάν διάθεση αποσυρόμενων εσπεριδοειδών σε τρίτες χώρες το Υπουργείο Γεωργίας είχε ζητήσει από τις αρμόδιες Υπηρεσίες της Commission την έγκαιρη λήψη απόφασης για τη δωρεάν διανομή πορτοκαλιών (38.600 τόνοι) και μανταρινιών (1.400 τόνοι) προς τρίτες χώρες, σε πρώτη φάση και μετά την έγκρισή της θα τις κατανείμει στις εσπεριδοπαραγωγικές περιοχές με βάση τα ανάλονα αιτήματα των ενδιαφερομένων φορέων και εκτιμώντας τα επίπεδα της ηρτημένης παραγωγής τους.
- Αποζημίωση πληγέντων παραγωγών από τις καιρικές συνθήκες.
- Συγκρότηση προγράμματος αναδιάρθρωσης των εσπεριδοειδών με στόχο την επιμήκυνση της περιόδου συγκομιδής και εμπορίας.
- Στα πλαίσια της γενικότερης αναδιάρθρωσης στο νομό ρτας έχει ξεκινήσει η πρώτη φάση των έργων άρδευσης:
-στην πεδιάδα της 'Αρτας με προϋπολογισμό δαπάνης ύψους 4,3 δισ. δρχ. για την πρώτη φάση, και
-στην πεδιάδα Πέτα Κομποτίου 'Αρτας με προϋπολογισμό δαπάνης ύψους 3,5 δισ. δρχ. για την πρώτη φάση.
Θα ακολουθήσει δεύτερη και τρίτη φάση.
Το συνολικό κόστος των τριών φάσεων αυτών των δύο έργων θα ανέλθει σε 40 δισ. δρχ. περίπου. 
γ) Ειδικοί έλεγχοι σε ορισμένα γεωργικά προϊόντα. 
Σύμφωνα με τα άρθρα 38 έως και 45 του ν. 2538/97 από την 1η Μαρτίου 1998 θα διενεργούνται από κλιμάκια ελεγκτών ειδικοί έλεγχοι σε ορισμένα γεωργικά προϊόντα. 
Κατά τα προαναφερόμενα άρθρα, όποιος παράγει, μεταποιεί, συσκευάζει, ανασυσκευάζει, διακινεί και ασκεί εμπορία προϊόντων ημεδαπής ή αλλοδαπής προέλευσης οφείλει εφεξής να τηρεί, πέραν των υποχρεώσεων της εθνικής και Κοινοτικής νομοθεσίας, και τα ακόλουθα: 
-Ημερήσια, ενσφράγιστα αρχεία εισερχομένων πρώτων υλών ή των συστατικών ή των προσθέτων που απαιτούνται για την παραγωγή των προϊόντων, καθώς και αρχεία των παραχθέντων ή συσκευασθέντων εξερχομένων προϊόντων. 
-Εφοδιασμό των προϊόντων με την κατάλληλη ετικέτα ή αντίστοιχο συνοδευτικό έγγραφο για την σήμανσή τους σύμφωνα με τις. διατάξεις της οδηγίας 79/112/ΕΟΚ. Η σήμανση αυτή πρέπει να είναι εμφανώς ευανάγνωστη, ανεξίτηλη στην ελληνική γλώσσα, χωρίς συντμήσεις, εμφανώς τοποθετημένη, να μην καλύπτεται από επικολλήσεις και να περιλαμβάνει τουλάχιστον: 
-Ονομασία πώλησης του τροφίμου. 
-Ποσοστιαία αναγραφή των κύριων συστατικών και των συστατικών προέλευσης που περιέχονται στο προϊόν όταν αυτά υπερβαίνουν το 15%.
-Τόπο προέλευσης των προϊόντων ή των συστατικών τους.
-Ακριβή μάζα ή όγκο του προϊόντος.
-'Ενδειξη παρτίδας σύμφωνα με την οδηγία 89/396/ΕΟΚ.
-Ημερομηνία λήξης ή ελάχιστης διατηρησιμότητας.
-Ονοματεπώνυμο και διεύθυνση του παρασκευαστή ή συσκευαστή, ή στην περίπτωση αλλοδαπού προϊόντος του διακινητή του στην Ελλάδα.
Επίσης ορίζεται, ότι το ποσοστό απόκλισης των συστατικών και βασικών συστατικών απαγορεύεται να υπερβαίνει το 2% και ότι τα προϊόντα αυτά δεν μπορούν να διακινηθούν στην ελληνική αγορά, αν δεν πληρούν τις υποχρεώσεις σήμανσης.
δ) Κατάρτιση μητρώου εμπόρων οπωροκηπευτικών
'Εχει δοθεί στη δημοσιότητα σχέδιο προεδρικού διατάγματος για την κατάρτιση μητρώου εμπόρων οπωροκηπευτικών, όπως προβλέπεται από τον Κανονισμό 2251/92.
Με σκοπό την εφαρμογή ενός συστήματος ελέγχου, τα πρόσωπα που αναλαμβάνουν τη διακίνηση και εξαγωγή των οπωροκηπευτικών πρέπει να ανταποκρίνονται στις υποχρεώσεις τους έναντι των παραγωγών, των φορέων και των καταναλωτών και να μη διακινούν υποβαθμισμένα προϊόντα.
ΕΠΙΧΕΙΡΗΣΙΑΚΑ ΠΡΟΓΡΑΜΜΑΤΑ Ο.Π
'Οσον αφορά τα επιχειρησιακά προγράμματα και τα σχέδια δράσης που έχουν υποβάλλει οι ομάδες παραγωγών από τις 30-6-97 γνωρίζουμε ότι στο τέλος του 1997 καταγράφηκαν στη χώρα μας 178 Ορνανώσεις Παραγωγών. Μόνο 14 από τις Ο.Π. μπόρεσαν να υποβάλουν έγκαιρα στις αρμόδιες αρχές πριν από τις 30 Ιουνίου 1997 ένα σχέδιο δράσης ή επιχειρησιακό πρόγραμμα. Τα 14 σχέδια δράσης και επιχειρησιακά προγράμματα που υποβλήθηκαν πριν τις 30 Ιουνίου 1997 εγκρίθηκαν όλα και με βάση τις εγκρίσεις που δόθηκαν από το Υπουργείο Γεωργίας θα μπορέσουν εφ' όσον κάνουν τις σχετικές δαπάνες να διεκδικήσουν από την κοινότητα για το 1997 ποσό που ανέρχεται περίπου στα 420 εκατ. δρχ.
Οι Ο.Π. που υπέβαλαν σχέδιο δράσης ή επιχειρησιακό πρόγραμμα πριν τις 30-6-97 και δεν κατέστη δυνατή η υλοποίησή του πριν τις 31 Δεκεμβρίου 1997 για λόγους για τους οποίους δεν ευθύνεται η Ο.Π. είναι δυνατή η πραγματοποίηση του σχεδίου δράσης ή του επιχειρησιακού προγράμματος 
 

Επιστροφή στην κορυφή



Σελίδα 8330 
μέχρι τέλος Απριλίου 1998 σύμφωνα με τον Καν. (Ε.Κ.) 214/98.
ΣΤΑΦΙΔΑ
Σχετικά με τη σύσταση της Ανώνυμης Συνεταιριστικής Εταιρείας, δεν έχουν ξεκινήσει οι ερνασίες της πενταμελούς επιτροπής απογραφής του Α.Σ.Ο. που θα προβεί από κοινού με τον εκκαθαριστή στην απογραφή και την αποτίμηση της συνολικής περιουσίας του Α.Σ.Ο., όπως προβλέπει το άρθρο 20 του ν. 2538/1-12-97. Με βάση το ίδιο άρθρο, το αποτέλεσμα της απογραφής και της εκκαθάρισης σε ποσοστό 80% από τη συνολική περιουσία του ΑΣΟ περιέρχεται κατά κυριότητα στην Ανώνυμη Συνεταιριστική Εταιρεία.
ΚΟΣΤΟΣ ΠΑΡΑΓΩΓΗΣ 
Σχετικά με τη μείωση του κόστους της παραγωγής γνωρίζουμε ότι με την παράγραφο 22 του άρθρου 15 του Ν. 2386 παρέχεται απαλλαγή στους αγρότες σε ποσοστό 30% επί του εκάστοτε ισχύοντος ποσού του Ειδικού Φόρου Κατανάλωσης που αναλογεί στο πετρέλαιο εσωτερικής καύσης (DIESEL) κίνησης που χρησιμοποιείται αποκλειστικά στη γεωργία (φυτική και ζωϊκή παραγωγή), δασοκομία λιμναία και ποτάμια ιχθυοκαλλιέργεια.
Δεν δικαιούνται επιστροφής, όσοι πραγματοποιούν ακαθάριστα έσοδα από πώληση προϊόντων θαλάσσιας αλιείας και θαλάσσιας ιχθυοκαλλιέργειας.
Η παραπάνω απαλλαγή χορηγείται με τη διαδικασία της επιστροφής του αναλογούντος ποσού με την εφαρμογή ειδικού κατ' αποκοπή συντελεστή επί των δηλουμένων ακαθάριστων εσόδων των δικαιούχων αγροτών.
Ο ειδικός κατ' αποκοπή συντελεστής ορίζεται για:
-φυτική παραγωγή σε 1,4%
-τη ζωϊκή παραγωγή και τις λοιπές περιπτώσεις σε 0,45%.
Για τον τρόπο επιστροφής του ποσού αυτού (του απαλλασσόμενου) εκδόθηκε η υπ' αριθμ. 1Ο3918Ο/1992/545/ Α.0014/ ΠΟΛ.11Ο8/29-3-96 Απόφαση. 
Σύμφωνα με την απόφαση αυτή, η υποβολή αιτήσεως εκ μέρους των αγροτών γίνεται από 1ης Μαρτίου έως 31η Ιουλίου κάθε χρόνου και αφορά την επιστροφή του Ειδικού Φόρου Κατανάλωσης για πετρέλαιο εσωτερικής καύσης (DIESEL) κίνησης, που καταναλώθηκε κατά το προηγούμενο έτος.
Η επιστροφή του αναλογούντος ποσού πραγματοποιείται από τις Δ.Ο.Υ. 
α) για μεν τους αγρότες του ειδικού καθεστώτος ΦΠΑ (δηλ. αυτούς που δεν τηρούν βιβλία) με την ίδια διαδικασία που έχει οριστεί για την επιστροφή του Φ.Π.Α. 
β) για τους αγρότες του κανονικού καθεστώτος ΦΠΑ που τηρούν Βιβλία Β' και Γ' κατηγορίας του Κώδικα Βιβλίων και Στοιχείων την υποβολή από αυτούς ειδικής δήλωσης. 
Αίτησης προς την αρμόδια Δ.Ο.Υ. 
Η οριστικοποίηση της επιστροφής του Ειδικού Φόρου Κατανάλωσης γίνεται μετά από σχετικό έλεγχο της Δ.Ο.Υ. 
α) στα συνυποβαλλόμενα με την αίτηση στοιχεία, προκειμένου για αγρότες του ειδικού καθεστώτος Φ.Π.Α. και 
β) στα βιβλία που τηρούν οι αγρότες του κανονικού καθεστώτος Φ.Π.Α. 
Σε περίπτωση επιστροφής, για την οποία διαπιστώνεται ότι ο αγρότης που την έλαβε δεν θεμελίωνε τέτοιο δικαίωμα, επιβάλλεται σ' αυτόν πρόστιμο ίσο με το διπλάσιο του επιστραφέντος σ' αυτόν ποσού, καθώς και στέρηση του δικαιώματος απαλλαγής για τα 3 επόμενα έτη. 
Επίσης είναι γνωστό ότι: 
-Το φυσικό αέριο που χρησιμοποιείται στη γεωργία δεν επιβαρύνεται ουσιαστικά με -ειδικό φόρο (100 δρχ/τόννο) 
-0ι αγρότες μπορούν να αποκτήσουν γεωργικά μηχανήματα με επιδότηση μέσω του κανονισμού 2328/91 (Σχέδια Βελτίωσης) που φθάνει το ποσοστό μέχρι και -4,8% για τους νέους αγρότες.
-Τα γεωργικά μηχανήματα που εισάγονται από την Ε.Ε. δεν επιβαρύνονται με ειδικό φόρο και δασμούς, ενώ τα γεωργικά μηχανήματα που εισάγονται από Τρίτες χώρες επιβαρύνονται με ένα μικρό ποσοστό της τάξεως του 8-10%. 
-0ι θεριζοαλωνιστές, βαμβακοσυλλογείς, τευτλοσυλλογείς και τοματοσυλλογείς μπορούν να αποκτήσουν φορτηγά ΙΧ αυτοκίνητα μεγάλου Μικτού Βάρους ( μέχρι 26 τόννους) για τη μεταφορά των συγκομιζόμενων αγροτικών προϊόντων, χωρίς να απαιτείται ετήσιος τζίρος (400.000 δρχ./ μικτόβαρο τόννο το πρώτο έτος και 1.000.000 δρχ./μικτόβαρο τόνο το δεύτερο έτος και εφεξής).
-0ι αποκλειστικά μελισσοτρόφοι από 3ετίας κάτοχοι 200 μελισσοσμηνών τουλάχιστον μπορούν να αποκτήσουν αγροτικό αυτοκίνητο άνω των 4 τόνων χωρίς τζίρο. 
-0ι αγρότες κατά κύρια απασχόληση μπορούν να αποκτήσουν αγροτικό αυτοκίνητο επιβαρυνόμενοι μόνο με το 1/3 της εισφοράς των λοιπών επαγγελματικών. 
-Τα αυτοκινούμενα γεωργικά μηχανήματα (ελκυστήρες κλπ.) δεν επιβαρύνονται με τέλη κυκλοφορίας. 
'Εχει συγκροτηθεί επιτροπή από τους Υπουργούς Οικονομικών, και Γεωργίας για τη μελέτη του θέματος της επιστροφής μέρους ή του συνόλου του Φόρου Ειδικής Κατανάλωσης του πετρελαίου που χρησιμοποιείται σε αγροτικές εργασίες.
Στην επιτροπή αυτή διευκρινίστηκε, ότι το Μητρώο Αγροτών έχει ολοκληρωθεί και εκκρεμούν ενστάσεις ως προς τα κριτήρια και όχι ως προς τις δηλωθείσες εκτάσεις. Από αυτό προκύπτει, ότι έχουν καταγραφεί 860.000 αγρότες περίπου, εκ των οποίων οι κατά κύριο επάγγελμα ασχολούμενοι με τη γεωργία ανέρχονται σε 500.000 περίπου. 
Επιπλέον σημειώθηκε ότι: 
- Θα πρέπει να αποφασιστεί, εάν θα εφαρμοστούν αντικειμενικά κριτήρια για την απαλλαγή ή μείωση του φόρου.
- Θα πρέπει να διασφαλιστεί, ότι ο επιστρεπτέος φόρος δεν θα υπερβαίνει αυτόν που εισπράχθηκε. 
- Η διαδικασία που θα επιλεγεί θα πρέπει να είναι σύμφωνη με τους κανόνες που ισχύουν στην Ευρωπαϊκή 'Ενωση. Το άρθρο 8 της Οδηγίας 9281ΕΟΚ του Συμβουλίου ορίζει, ότι με την επιφύλαξη τυχόν άλλων κοινοτικών διατάξεων, τα κράτη-μέλη μπορούν να απαλλάξουν τα πετρελαιοειδή που απαριθμώνται στο ίδιο άρθρο, από τον εναρμονισμένο Ειδικό Φόρο Κατανάλωσης, χωρίς να συναρτάται η απαλλαγή αυτή με άλλα κριτήρια.
- Η διαδικασία που θα επιλεγεί δεν θα πρέπει να χαρακτηριστεί ως επιδότηση, γιατί θα προσχωρήσει στους ισχύοντες κανόνες της Ευρωπαϊκής 'Ενωσης περί κρατικής βοήθειας και θα θεωρηθεί εθνική ενίσχυση.
Με βάση τα στοιχεία που συγκέντρωσε και επεξεργάστηκε η εν λόγω επιτροπή: 
-Πλήρης επιστροφή του Ειδικού Φόρου Κατανάλωσης στο πετρέλαιο για τα θερμοκήπια, ξηραντήρια και θερμαντήρια, των οποίων η μέση ετήσια κατανάλωση ανέρχεται σε 73.800 - 80.000 - 50.000 και 25.000 χιλιόλιτρα, αντίστοιχα, θα προκαλέσει επιβάρυνση του κρατικού προϋπολογισμού ύψους 11,5 - 12 δισ. δρχ. 
-Πλήρης επιστροφή του Ειδικού Φόρου Κατανάλωσης στο πετρέλαιο σε όλες τις περιπτώσεις αγροτικής χρήσης, θα προκαλέσει δαπάνη της τάξης από 78-123 δισ. δρχ. περίπου. Ζητήθηκε εγγράφως από τις Οργανώσεις των αγροτών ΠΑΣΕΓΕΣ, ΓΕΣΑΣΕ, ΣΥΔΑΣΕ όπως γνωστοποιήσουν στο Υπουργείο Γεωργίας τις θέσεις τους επί του θέματος.
-Θα πραγματοποιηθεί εξειδίκευση σταδιακά και για άλλους κλάδους και δραστηριότητες. 
-Εν συνεχεία θα υποβληθεί η πρόταση στην Επιτροπή Οικονομικών και Κοινωνικών υποθέσεων προς συζήτηση και λήψη απόφασης. 
-Θα ακολουθήσει διάταξη για νομοθετική ρύθμιση του θέματος.
ΕΠΙΤΟΚΙΑ ΑΓΡΟΤΙΚΗΣ ΤΡΑΠΕΖΑΣ 
Τα επιτόκια χορηγήσεων της Τράπεζας εξαρτώνται άμεσα από το κόστος άντλησης του χρήματος, το οποίο για μεγάλη περίοδο ήταν υψηλό λόγω των οικονομικών συνθηκών αλλά και των δυσμενών μέτρων που είχαν παρθεί από την Τράπεζα της Ελλάδος (αυξημένα επιτόκια καταθέσεων, αύξηση ποσοστού δέσμευσης επί των καταθέσεών μας, υψηλά επιτόκια στον τρεχούμενο λογαριασμό μας στην Τράπεζα της Ελλάδος).
 

Επιστροφή στην κορυφή



Σελίδα 8331 
Παρόλα αυτά η ΑΤΕ διατηρούσε και διατηρεί τα χαμηλότερα επιτόκια χορηγήσεων της αγοράς. 
Η Αγροτική Τράπεζα της Ελλάδος τα δύο τελευταία χρόνια έχει μειώσει τα επιτόκια χορηγήσεών της προς τους κατά κύριο επάγγελμα αγρότες (για μεν τα βραχυπρόθεσμα δάνεια κατά 4 εκατοστιαίες μονάδες, για δε τα μεσοπρόθεσμα κατά 3 εκατοστιαίες μονάδες). 'Ετσι τα επιτόκια των βραχυπρόθεσμων δανείων προς τους κατά κύριο επάγγελμα αγρότες ανέρχονται σήμερα σε 16-17%, ενώ των μεσοπρόθεσμων σε 17%. Στο μέλλον, εφόσον οι συνθήκες το επιτρέψουν, η ΑΤΕ θα προχωρήσει σε παραπέρα μείωση των επιτοκίων της. 
Από τον Μάρτιο 1996 εφαρμόστηκαν πιστωτικές διευκολύνσεις για το σύνολο των αγροτών που είχαν οφειλές λήξης μέχρι 31-12-93, οι οποίες περιελάμβαναν απαλλαγή του συνόλου των τόκων ποινής για την χρονική περίοδο από 1-1-94 μέχρι 30-6-96 και απαλλαγή μέρους των συμβατικών τόκων για την ίδια περίοδο που έφθανε μέχρι το 50%, καθώς και ρύθμιση των υπολοίπων οφειλών με ιδιαίτερα ευνοϊκούς όρους (διάρκεια 8 χρόνια, επιτόκιο σήμερα 18% κλπ).
Ο Υπουργός
ΣΤ. ΤΖΟΥΜΑΚΑΣ"
5. Στην με αριθμό 5307/6-3-98 ερώτηση δόθηκε με το υπ' αριθμ. 278/26-3-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην με αριθμό 5307/06.03.98 ερώτηση του Βουλευτή κ. Δημήτριου Σαρρή, σας γνωρίζουμε τα εξής:
Σχετικά με την ολοκλήρωση της χάραξης του δρόμου Ηρακλείου - Μοιρών, η ΚΓ' ΕΠΚΑ έχει απαντήσει θετικά για τη χωροθέτηση της οδού Αγ. Βαρβάρας - Αγ. Δέκα, προκρίνοντας την λύση υπό - VI, που προτείνεται και από τους μελετητές. Για την οριστική γνωμοδότηση της αρμόδιας Υπηρεσίας του ΥΠ.ΠΟ. αναμένεται η κατάθεση της σχετικής Μελέτης Περιβαλλοντικών Επιπτώσεων από το Υπουργείο ΠΕ.ΧΩ.Δ.Ε..
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
6. Στην με αριθμό 5312/6-3-98 ερώτηση δόθηκε με το υπ' αριθμ. 3665/26-3-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5312 που κατατέθηκε στις 6-3-98 από τους Βουλευτές κυρίους Στρατή Κόρακα και Μπάμπη Αγγουράκη σας γνωρίζουμε τα εξής:
Το κητώδη της Μεσογείου και της Μαύρης Θάλασσας προστατεύονται από Διεθνείς Συμβάσεις (Σύμβαση Βέρνης, Βόννης και Βαρκελώνης) καθώς και από την Οδηγία 92/43 της Ευρωπαϊκής 'Ενωσης και δεν επιτρέπεται η θήρευσή τους.
Τα περισσότερα από τα είδη αυτά διαβιώνουν στα βαθειά Διεθνή νερά και μόνον ορισμένα χρησιμοποιούν τα παράκτια θαλάσσια Εθνικά νερά.
Ως προς τις επιπτώσεις από τη χρήση ή τη δοκιμή ορισμένων οργάνων η Δ/νση Περιβαλλοντικού Σχεδιασμού του ΥΠΕΧΩΔΕ είναι σε επικοινωνία με τους ειδικούς επιστήμονες τόσο στην Ελλάδα, όσο και στο εξωτερικό και εφόσον προκύψουν συγκεκριμένα επιστημονικά συμπεράσματα θα ληφθούν τα απαραίτητα μέτρα σε συνεργασία με τα συναρμόδια Υπουργεία και φορείς.
Ο Υπουργός
Κ. ΛΑΛΙΩΤΗΣ"
7. Στην με αριθμό 5315/6-3-98 ερώτηση δόθηκε με το υπ' αριθμ. 662/26-3-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5315/6/3/98 ερώτησης, του Βουλευτή κ. Γ. Καρασμάνη, σχετικά με την κατασκευή Κολυμβητηρίου στην πόλη των Γιαννιτσών σας πληροφορούμε ότι προκειμένου να εξετασθεί η δυνατότητα ένταξης του έργου αυτού στο Πρόγραμμα νέων αθλητικών εγκαταστάσεων περιόδου 1998-2000, θα πρέπει να υποβληθούν στην Γ.Γ.Α. συγκεκριμένες προτάσεις.
Περίπτωση συγχρηματοδότησης του έργου αυτού, μετά από δημοπράτησή του από το Δήμο δεν μπορεί να εξετασθεί, δεδομένου ότι μετά το Νόμο του "Καποδίστρια" [Ν. 2539/97 ΦΕΚ 244/4-12-97] από 1-1-98 η Γ.Γ.Α. δεν επιτρέπεται να χρηματοδοτεί απευθείας Δήμο ή Κοινότητα.
Ο Υπουργός
ΑΝΔΡΕΑΣ ΑΘ. ΦΟΥΡΑΣ"
8. Στην με αριθμό 5318/6-3-98 ερώτηση δόθηκε με το υπ' αριθμ. 280/26-3-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην με αριθμό 5318/6.3.98 ερώτηση των Βουλευτών κυρίων Απόστολου Τασούλα και Μαρίας Μπόσκου, σας γνωρίζουμε τα εξής:
Το Υπουργείο Πολιτισμού δεν έχει τη δυνατότητα να παρέμβει σε θέματα αλλαγής ιδιοκτησίας ή εκποίησης ακινήτων που δεν είναι χαρακτηρισμένα ως ιστορικά διατηρητέα μνημεία ή έργα τέχνης. Αυτό ισχύει και για τον θερινό κινηματογράφο ΟΡΦΕΑ στην πόλη των Ιωαννίνων, μετά την άρση χαρακτηρισμού του (ΥΑ ΔΙΛΑΠ/Γ/2035/23999/19.5.97, ΦΕΚ Β' 443/30.5.97).
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
9. Στις με αριθμό 5330/9-3-98, 5345/9-3-98 ερωτήσεις δόθηκε με το υπ' αριθμ. 3670/23-3-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στις ερωτήσεις με αριθμούς 5330 και 5345 που κατατέθηκαν στις 9-3-98 από το Βουλευτή κ. Λευτέρη Παπαγεωργόπουλο σας γνωρίζουμε ότι σχετικά με το θέμα είχαμε την ευκαιρία να ενημερώσουμε προφορικά τη Βουλή στις 26-1-98 κατά τη συζήτηση της υπ' αριθμ. 692/98 επίκαιρης ερώτησης.
Ο Υπουργός
Κ. ΛΑΛΙΩΤΗΣ"
10. Στην με αριθμό 5372/10-3-98 ερώτηση δόθηκε με το υπ' αριθμ. 671/27-3-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5372/10/3/98 ερώτησης του Βουλευτή κ. Β. Παπαγεωργόπουλου, σας πληροφορούμε ότι για την έκδοση της Κοινής Υπουργικής απόφασης που αναφέρεται σε θέματα Σκοποβολής υπάρχει συνεργασία με το Υπουργείο Δημόσιας Τάξης και πιστεύουμε ότι σε σύντομο χρονικό διάστημα θα έχει ρυθμιστεί το όλο θέμα.
Ο Υπουργός
ΑΝΔΡΕΑΣ ΑΘ. ΦΟΥΡΑΣ"
11. Στην με αριθμό 5391/10-3-98 ερώτηση δόθηκε με το υπ' αριθμ. 34/27-3-98 έγγραφο από τον Αναπληρωτή Υπουργό Εξωτερικών η ακόλουθη απάντηση:
"Σε απάντηση της ερώτησης 5391 από 10.3.98 του Βουλευτή κ. Ν. Τσιαρτσιώνη, σας γνωρίζουμε ότι τόσο οι αρμόδιες Διευθύνσεις του Υπουργείου Εξωτερικών, όσο και το Γενικό Προξενείο της Ελλάδας στο Μόντρεαλ, αλλά και η Γενική Γραμματεία Απόδημου Ελληνισμού, δεν έχουν γνώση του θέματος αλλά και κάποια πληροφόρηση αναφορικά με το μνημονευόμενο στην ερώτηση δημοσίευμα.
Ο Υπουργός
ΓΙΩΡΓΟΣ Α. ΠΑΠΑΝΔΡΕΟΥ")
 

Επιστροφή στην κορυφή



Σελίδα 8332 
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου
Η πρώτη με αριθμό 1449/11.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευάγγελου Αργύρη προς τον Υπουργό Γεωργίας, σχετικά με τις ενέργειες της Κυβέρνησης προκειμένου να διατηρηθεί η ομαλή λειτουργία του κυκλώματος παραγωγής, σφαγής, μεταποίησης στο Νομό Ιωαννίνων, διαγράφεται λόγω κωλύματος του ερωτώντος Βουλευτού.
Δεύτερη είναι η με αριθμό 1452/12.5.1998 επίκαιρη ερώτηση του Βουλευτή της Νέας Δημοκρατίας κ. Αντωνίου Φούσα προς τους Υπουργούς Εσωτερικών, Δημόσιας Διοίκησης και Αποκέντρωσης, Υγείας και Πρόνοιας, σχετικά με τις προθέσεις της Κυβέρνησης ως προς τη λειτουργία του Κέντρου Παιδικής Μέριμνας Πωγωνιανής Ιωαννίνων.
Η ερώτηση σε περίληψη έχει ως εξής:
"Ανάστατοι είναι όλοι οι κάτοικοι της Πωγωνιανής και όλης της ακριτικής περιοχής Πωγωνίου Ιωαννίνων, διότι από την Κυβέρνηση ανακοινώθηκε πρόσφατα η κατάργηση του εκεί κέντρου παιδικής μέριμνας αρένων.
Αυτό, ως σκέψη και μόνο, αλλά και πολύ περισσότερο ως εκτέλεση είναι πέρα για πέρα παράλογο, εξωφρενικό, άδικο και καταστροφικό για την Πωγωνιανή και τα φιλοξενούμενα παιδιά. Και ακόμη πρόκειται για "πρωτοβουλία", που σχεδιάζει και στα γραφεία των Αθηνών, χωρίς να ληφθούν υπόψη οι τοπικοί παράγοντες και ιδίως η εθνική σημασία του ιδρύματος αυτού.
Ειδικότερα το εν λόγω κέντρο δεν πρέπει να καταργηθεί:
Πρώτον, υπερκαλύπτει την προβλεπόμενη οργανική δύναμη των εξήντα παιδιών, αφού η μέση δύναμη των φιλοξενουμένων την τελευταία πενταετία υπερβαίνει τα ογδόντα.
Δεύτερον, τα παιδιά τα οποία φιλοξενούνται στην πλειοψηφία τους είναι Ελληνόπουλα από τη Βόρειο 'Ηπειρο.
Τρίτον, η κατάργηση αυτού του ιδρύματος θα συμπαρασύρει συγχρόνως την κατάργηση των εκεί σχολείων και βεβαίως των Τεχνικών Σχολών "Ι. ΛΑΤΣΗ".
Τέταρτον, η υποχρεωτική μετάταξη του υπηρετούντος προσωπικού θα εξαναγκάσει παραγωγικές οικογένειες της περιοχής να φύγουν.
Πέμπτον, θα αχρηστευτούν οι υφιστάμενες εκεί κτιριακές εγκαταστάσεις. Κατόπιν των ανωτέρω ερωτώνται οι κύριοι Υπουργοί Εσωτερικών, Δημόσιας Διοίκησης και Αποκέντρωσης, ως και Υγείας και Πρόνοιας
Πρώτον, εάν είναι αλήθεια ότι η Κυβέρνηση σκέπτεται και μάλιστα ανακοίνωσε την κατάργηση του κέντρου Παιδικής Μέριμνας Αρένων Πωγωνιανής.
Δεύτερον, εάν για την απόφασή τους αυτή έλαβαν υπόψη τις παραπάνω παραμέτρους και τις καταστροφικές συνέπειες για την Πωγωνιανή και τα γύρω παραμεθόρια χωριά και
Τρίτον, εάν ιδίως έλαβαν υπόψη τους και την εθνική διάσταση του όλου θέματος".
Ο Υφυπουργός κ. Σκουλάκης έχει το λόγο για τρία λεπτά να πρωτολογήσει.
Αν και ξέρω, κύριε Υφυπουργέ, ότι δεν είναι του αντικειμένου σας το περιεχόμενο της ερώτησης αυτής.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Ετσι είναι, κύριε Πρόεδρε. Παρεκάλεσα τον αγαπητό συνάδελφο κ. Φούσα, αν θα ήθελε να ζητήσουμε από κοινού την επανακατάθεση της επίκαιρης ερώτησης, έτσι ώστε αν ήταν δυνατό να συζητηθεί την επόμενη βδομάδα και να απαντηθεί από το συνάδελφό μου κ. Κοτσώνη, ο οποίος είναι εκτός Αθηνών. 'Ομως, προτίμησε να απαντήσω εγώ και αυτό θα κάνω, κύριε συνάδελφε.
Πράγματι στα πλαίσια της προσπάθειας αναδιοργάνωσης και επαναπροσδιορισμού του τομέα της κοινωνικής πρόνοιας και του περιορισμού και της βελτίωσης της αποτελεσματικότητας των κρατικών δαπανών, αποφασίστηκε από το Υπουργικό Συμβούλιο η κατάργηση ορισμένων προνοιακών ιδρυμάτων που ανήκουν στο δημόσιο τομέα. Προκειμένου να υλοποιηθεί η παραπάνω απόφαση προωθήθηκε σχέδιο προεδρικού διατάγματος με αντικείμενο την κατάργηση μερικών κέντρων παιδικής μέριμνας στα οποία συμπεριλαμβάνεται και το Κέντρο Παιδικής Μέριμνας Αρρένων Πωγωνιανής. Τα παιδιά που φιλοξενούνται στο κέντρο, σύμφωνα με τις πληροφορίες που μου έδωσαν οι αρμόδιες υπηρεσίες, κατάγονται σχεδόν αποκλειστικά από τη Βόρειο 'Ηπειρο και μερικά απ' αυτά προέρχονται από οικογένειες με σοβαρά προβλήματα.
Εκείνο που μου σημειώνουν επίσης οι υπηρεσίες είναι ότι στην ευρύτερη περιοχή της Ηπείρου, λειτουργούν τρία Κέντρα Παιδικής Μέριμνας, των Ιωαννίνων, της Κόνιτσας και των Φιλιατών και μια παιδούπολη του Εθνικού Ορνανισμού Πρόνοιας, ιδρύματα τα οποία θα εξακολουθήσουν να λειτουργούν και ασφαλώς θα φιλοξενήσουν μερικά απ' αυτά τα παιδιά.
Επιπλέον στο Νομό Ιωαννίνων λειτουργούν η φοιτητική εστία, οι μαθητικές εστίες, κέντρα του Εθνικού Ιδρύματος Νεότητας, καθώς και οικοτροφεία εκκλησιαστικής πρωτοβουλίας.
Η εκτίμηση, λοιπόν, των υπηρεσιών είναι ότι δεν θα δημιουργηθεί ιδιαίτερο πρόβλημα στο θέμα της τακτοποίησης των παιδιών που φιλοξενούνται στο υπό κατάργηση κέντρο. Θα δοθούν από το Υπουργείο οι σχετικές οδηγίες και κατευθύνσεις για την όσο το δυνατόν καλύτερη τακτοποίησή τους είτε με τη μεταγραφή τους στα ιδρύματα που προανέφερα είτε με την επανένταξή τους στο οικογενειακό περιβάλλον, που αυτό είναι βέβαια και το μεγάλο ζητούμενο και η ευχή όλων μας.
'Οσον αφορά τα υπόλοιπα θέματα του προσωπικού και της περιουσίας, αυτά ρυθμίζονται με τις διατάξεις του προεδρικού διατάγματος. Η περιουσία περιέρχεται στο Υπουργείο Υγείας και Πρόνοιας ώστε να χρησιμοποιηθεί για την εξυπηρέτηση προνοιακών σκοπών και το προσωπικό μετατάσσεται. Αυτά είχα να σας πω, αγαπητέ συνέδελφε, σύμφωνα με τις πληροφορίες εκ μέρους των υπηρεσιών του Υπουργείου.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο συνάδελφος κ. Φούσας.
ΑΝΤΩΝΙΟΣ ΦΟΥΣΑΣ: Κατ' αρχήν, κύριε Πρόεδρε, δεν ήταν δυνατό να συναινέσω στο να αποσυρθεί η παρούσα επίκαιρη ερώτηση. Η περιοχή είναι ανάστατη. Αναμένει ολόκληρη και ιδιαίτερα ο κόσμος της Πωγωνιανής να μάθει ποια θα είναι η απάντηση του Υπουργού. Από την άλλη πλευρά, κύριε Υπουργέ, γραπτά μας τα αναγνώσατε. 'Αρα, οι αρμόδιες υπηρεσίες εξέφρασαν τη βασική τους θέση. Δυστυχώς, δεν βλέπω ότι θα μας έλεγε κάτι άλλο ο κ. Κοτσώνης. Αλλού είναι το θέμα, κύριε Υπουργέ. Δυστυχώς, είσαστε ανάλγητοι ως Κυβέρνηση και είσθε αξιολύπητοι ως Κυβέρνηση, δεν ξέρετε τι γίνεται στα σύνορα και δυστυχώς δεν θέλετε να μάθετε.
Επαναλαμβάνω ότι στην Πωγωνιανή υπάρχει ένα ίδρυμα το οποίο έχει ογδόντα παιδιά, είναι κατά το πλείστον Βορειοηπειρωτόπουλα. Δεν το αντιλαμβάνεσθε αυτό. Δεν το αντιλαμβάνεται η Κυβέρνηση; Δεν έχω άλλο τρόπο να σηκώσω τη φωνή της διαμαρτυρίας μου. Και αυτό που απομένει σήμερα είναι να ενημερωθούν οι κάτοικοι της περιοχής της Πωγωνιανής, και της επαρχίας Πωγωνίου, προκειμένου να δουν πως θα αντιδράσουν.
Εκείνο που περίμενα να ακούσω από σας σήμερα είναι ότι "είναι λάθος οι πληροφορίες σας, κύριε Φούσα". Πλην όμως, από τη στιγμή που το επιβεβαιώσατε, επιμένω με όλη τη δύναμη της φωνής μου στο ότι έχουμε να κάνουμε με μια ανάλγητη Κυβέρνηση. Δεν αντιλαμβάνεται τι θα πει σύνορα, τι θα πει φτώχεια, τι θα πει Βορειοηπειρωτόπουλα, δεν αντιλαμβάνεται τι θα πει ακριτικές περιοχές.
Επιτέλους, εξηγήστε μας: Δεν σας ανησυχεί τι θα γίνει με το εκεί Γυμνάσιο και το Λύκειο, αλλά και το δημοτικό σχολείο ακόμη δε και τη μεγάλη προσφορά την οποία κάνει το 'Ιδρυμα Λάτση; Βέβαια τα ακούτε εσείς που δεν είσθε αρμόδιος. 'Εχετε όμως το δυσμενές προνόμοιο και χρέος να εκπροσωπείτε μια ανάλγητη, μια απαράδεκτη Κυβέρνηση ιδίως στο θέμα αυτό, 
 

Επιστροφή στην κορυφή



Σελίδα 8333 
η οποία απεφάσισε, λέει, να κλείσει μερικά κέντρα παιδικής μέριμνας.
Το ξέρετε και σημειώστε το ότι από το σύνολο των ιδρυμάτων που είναι στη χώρα αυτό της Πωγωνιανής είναι το δεύτερο σε δύναμη σήμερα. Και ενώ η δυναμικότητα είναι εξήντα μόνο, εκεί έχουμε ογδόντα παιδιά, με πρώτο το Παπάφειο της Θεσσαλονίκης και δεύτερο αυτό, ενώ διατηρούνται άλλα ιδρύματα με 20-25 παιδιά. Και λυπάμαι, γιατί επιτέλους αυτό δεν θέλετε να το αντιληφθείτε.
Κλείνω την αγόρευσή μου και επαναλαμβάνω: Είστε πράγματι -όχι εσείς προσωπικά, η Κυβέρνηση- αξιολύπητοι και δεν αντιλαμβάνεστε που είναι το πρόβλημα, που είναι και εθνικό. Δυστυχώς αυτό το οποίο κάνετε είναι "εθνική ντροπή".
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Σκουλάκη, έχετε το λόγο για δυο λεπτά, να δευτερολογήσετε.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αγαπητέ συνάδελφε, νομίζω ότι ήσασταν υπερβολικός στους χαρακτηρισμούς σας. Ούτε αναλγησία υπάρχει ούτε αδιαφορία. Ρώτησα τις υπηρεσίες αν, σύμφωνα με τις εκτιμήσεις τους, τα παιδιά αυτά θα μπορούν να εξυπηρετηθούν στα ιδρύματα που σας ανέφερα. Και με διαβεβαίωσαν ότι μπορούν να εξυπηρετηθούν και κανένα παιδί δεν θα αντιμετωπίσει πρόβλημα. Αυτό δεν είναι αναλγησία, κύριε συνάδελφε, αυτό είναι νοικοκύρεμα. Και αν θέλετε, επειδή δεν ξέρω τα στοιχεία, δεν μπορώ να απαντήσω ...
ΑΝΤΩΝΙΟΣ ΦΟΥΣΑΣ: Να το σημειώσω αυτό!
(Κωδωνοκρουσίες).
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σας παρακαλώ! 
Για τα υπόλοιπα κέντρα παιδικής μέριμνας για τα οποία λέτε -επειδή παλαιότερα είχα αυτήν την αρμοδιότητα- σας διαβεβαιώνω ότι τα περισσότερα έχουν πολύ μεγαλύτερο αριθμό εργαζομένων από φιλοξενούμενα παιδιά. Και αυτό είναι νοικοκύρεμα, αγαπητέ συνάδελφε. Από τη στιγμή που οι υπηρεσίες, βάσει της έρευνας που έχουν κάνει, μας διαβεβαιώνουν ότι τα παιδιά αυτά θα φιλοξενηθούν στα ιδρύματα που υπάρχουν στην περιοχή, δεν νομίζω ότι υπάρχει πρόβλημα και δεν πρέπει, επαναλαμβάνω, να είμαστε τόσο εύκολοι στους χαρακτηρισμούς περί αναλγησίας και όλα αυτά.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.
Τρίτη είναι η με αριθμό 1472/13.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τους Υπουργούς Δημόσιας Τάξης, Εργασίας και Κοινωνικών Ασφαλίσεων, σχετικά με τη λήψη μέτρων για την καταγραφή και νομιμοποίηση των αλλοδαπών που βρίσκονται στη χώρα μας, την αναστολή του νόμου 1975/91 κλπ.
Του ιδίου περιεχομένου είναι και η τέταρτη με αριθμό 1468/13.5.98 επίκαιρη ερώτηση δευτέρου κύκλου, της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Εργασίας και Κοινωνικών Ασφαλίσεων, σχετικά με τη λήψη μέτρων για την καταγραφή και νομιμοποίηση των αλλοδαπών που βρίσκονται στη χώρα μας κλπ.
Αυτές σύμφωνα με τον Κανονισμό, άρθρο 31 παράγραφος 4 θα συζητηθούν από κοινού.
Η ερώτηση του κ. Αγγουράκη είναι η ακόλουθη:
"Από την έναρξη της διαδικασίας καταγραφής και νομιμοποίησης των αλλοδαπών που βρίσκονται στη χώρα μας φάνηκαν τα πολλαπλά προβλήματα και οι δυσχέρειες που οφείλονται στην έλλειψη προετοιμασίας. 'Ηδη, ενώ οι προθεσμίες λήγουν, είναι ορατός ο κίνδυνος τα προβλήματα και οι δυσκολίες να μείνουν εκτός αυτής της διαδικασίας οι μισοί περίπου μετανάστες, αφού είναι γνωστό ότι δεν ξεπερνούν τις διακόσιες εβδομήντα χιλιάδες όσοι έχουν καταγραφεί μέχρι σήμερα. Ειδικότερα:
Η πεντάμηνη προθεσμία καταγραφής είναι μικρή, αν πάρουμε υπόψη ότι δεν υπήρξε η παραμικρή ενημέρωση στις γλώσσες των μεταναστών πριν την έναρξη της καταγραφής.
Οι κρατικές υπηρεσίες που θα εξυπηρετούσαν τους μετανάστες, ήταν ανέτοιμες να ανταποκριθούν σ' αυτήν τη διαδικασία, αφού τους δίνουν αριθμούς προτεραιότητας μέχρι το 1989 και επομένως είναι αδύνατον να τηρηθούν οι προθεσμίες που καθορίζουν τα προεδρικά διατάγματα. 
Ενώ ρητά αναφέρεται στα προεδρικά διατάγματα ότι αναστέλλονται μέχρι το τέλος της καταγραφής οι διατάξεις του ν. 1975/91 που αφορούν τις συλλήψεις και απελάσεις των αλλοδαπών για παράνομη είσοδο και παράνομη εργασία, από τα μέσα Απρίλη 1998 γίνονται μαζικές συλλήψεις και απελάσεις. 'Ηδη τα κέντρα αλλοδαπών και κρατητήρια ασφάλειας είναι μόνιμα γεμάτα από αλλοδαπούς προς απέλαση.
Ερωτώνται οι κύριοι Υπουργοί:
Είναι στις προθέσεις τους η παράταση των προθεσμιών ώστε να δοθεί ο χρόνος για την καταγραφή όλων των αλλοδαπών που πληρούν τις προϋποθέσεις; Ειδικότερα, σκοπεύει ο Υπουργός Εργασίας να χορηγήσει τη δίμηνη παράταση που προβλέπουν τα π.δ. και να εισηγηθεί παράταση ως το τέλος του 1998 με νέο π.δ.;
Οι αθρόες συλλήψεις και απελάσεις αλλοδαπών πρόκειται να συνεχιστούν και να καταστήσουν στην πραγματικότητα ανενεργή τα π.δ. που προβλέπουν τη νομιμοποίηση;".
Η ερώτηση της κ. Αλφιέρη είναι η ακόλουθη:
"Στα τέλη Μαϊου 1998 λήγει η προθεσμία υποβολής αιτήσεων εκ μέρους των οικονομικών προσφύγων και των ξένων που ζουν στη χώρα μας για τη χορήγηση λευκής κάρτας.
Από δημοσιεύματα του Τύπου υπάρχει η πληροφορία πως το Υπουργείο Εργασίας προτίθεται να δώσει παράταση δύο μηνών. Πολλοί από τους ξένους πολίτες που ζουν και εργάζονται στη χώρα μας έχουν πάρει αριθμό πρωτοκόλλου για εξυπηρέτησή τους από δημόσιες υπηρεσίες και νοσοκομεία για τον Ιούνιο του 1999.
Δεδομένης της κακής οργάνωσης από τη μεριά των δημοσίων υπηρεσιών, της μεγάλης καθυστέρησης στην έκδοση πιστοποιητικών και άλλων απαραίτητων εγγράφων και λόγω της δυσκολίας που έχουν οι μετανάστες στην επικοινωνία με τη χώρα προέλευσής τους, ερωτάται ο κύριος Υπουργός:
Θα μεριμνήσει ώστε να δοθεί επισήμως παράταση δύο ή περισσοτέρων μηνών, ώστε να εξυπηρετηθούν καλύτερα οι οικονομικοί μετανάστες στη διαδικασία νομιμοποίησής τους;".
Ο Υφυπουργός Εργασίας κ. Πρωτόπαπας έχει το λόγο για έξι λεπτά για να πρωτολογήσει.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, είναι πράγματι ένα πάρα πολύ σημαντικό ζήτημα αυτό το οποίο με τις ερωτήσεις τους έχουν θέσει οι δύο συνάδελφοι.
Θέλω να ενημερώσω το Σώμα ότι σύμφωνα με τα επίσημα στοιχεία που έχουμε από τον ΟΑΕΔ -τα οποία και θα καταθέσω στα Πρακτικά- είχαν καταγραφεί μέχρι και τις 14 Μαϊου, δηλαδή μέχρι και την Πέμπτη το βράδυ, τριακόσιοι πέντε χιλιάδες εκατόν επτά αλλοδαποί, ενώ σύμφωνα με προφορικά στοιχεία που μου έδωσαν σήμερα το πρωί από τον ΟΑΕΔ, ο αριθμός αυτός φτάνει περίπου στις τριακόσιες δεκατέσσερις χιλιάδες μέχρι σήμερα Δευτέρα μεσημέρι. Αυτό δείχνει ότι αυτή η τομή την οποία επιχειρούμε, αυτό το μεγάλο βήμα που επιχειρούμε στη χώρα μας, έχει τύχει θετικής ανταπόκρισης, ότι πράγματι αποδίδει και τις μέρες που απομένουν ο αριθμός αυτός αναμφίβολα θα αυξηθεί σημαντικά. Διότι τις τελευταίες μέρες ούτως ή άλλως, μεγαλώνει ο αριθμός των αιτήσεων καταγραφής που γίνονται από τους αλλοδαπούς οι οποίοι εργάζονται αυτήν τη στιγμή παράνομα στη χώρα μας.
Πρόθεσή μας είναι να καταγράψουμε όσο το δυνατόν περισσότερους και να σταματήσει αυτή η απαράδεκτη κατάσταση με ανθρώπους να κινούνται έξω από τα όρια της κοινωνίας μας. Πρόθεσή μας επίσης, είναι να σταματήσει ο αθέμιτος ανταγωνισμός μεταξύ Ελλήνων και ξένων εργαζομένων. Πρόθεσή μας είναι να δημιουργήσουμε τους όρους για μια Ελλάδα, μια χώρα-μέλος της Ευρωπαϊκής 'Ενωσης, η οποία θα τηρεί αυτό το οποίο διακηρύσσει, δηλαδή να μπορεί να αγκαλιάζει όλους τους πολίτες της, να μπορεί να ομαλοποιεί την αγορά εργασίας, να μπορεί να σταματά την παρανομία και την εκμετάλλευση και να μπορεί βέβαια, μέσα από τη 
 

Επιστροφή στην κορυφή



Σελίδα 8334 
διαδικασία έκδοσης της πράσινης κάρτας και τις διακρατικές συμφωνίες οι οποίες θα γίνουν με τις άλλες χώρες, να ρυθμίσει οριστικά αυτό το πρόβλημα.
Πρέπει να σας πω ότι δεν υπάρχουν λόγοι να δοθεί παράταση της προθεσμίας καταγραφής. Είχαν ενημερωθεί πάρα πολύ έγκαιρα όλες οι οργανώσεις των μεταναστών. Είχαν ενημερωθεί πάρα πολύ έγκαιρα όλες οι πρεσβείες. Εκδόθηκαν τα σχετικά έντυπα. 'Εχει ζητηθεί από τις κοινωνικές οργανώσεις και τους συνδικαλιστικούς φορείς να συνδράμουν και πολλοί πράγματι -και οφείλουμε να το αναγνωρίσουμε- έχουν συνδράμει στην προσπάθειά μας.
Νομίζω ότι όλοι οι αλλοδαποί οι οποίοι βρίσκονται στη χώρα μας γνωρίζουν το ότι έπρεπε να καταγραφούν. Και γνωρίζουν ότι έπρεπε να καταγραφούν μέχρι τις 31 Μαϊου. 'Οποιος δεν το κάνει, σημαίνει ότι κάποιο λόγο έχει. Κάτι συμβαίνει. Διότι, όπως γνωρίζετε, πέραν του ιδίου του αλλοδαπού, και ο εργοδότης του έχει ευθύνη εάν δεν συμβάλλει στη διαδικασία καταγραφής.
Θέλω να πω ότι πράγματι αυτή η διαδικασία φαίνεται πως αποδίδει. Υπάρχει πράγματι ένα πρόβλημα -όπως οι δύο συνάδελφοι επισημαίνουν- σχετικά με την προσκόμιση των δικαιολογητικών, πέραν της αρχικής καταγραφής που προβλέπουν τα προεδρικά διατάγματα.
Θέλω να τους πω ότι σε αυτό το σημείο, στο σημείο δηλαδή των προθεσμιών για την προσκόμιση των δικαιολογητικών, είτε αυτά έχουν να κάνουν με τα πιστοποιητικά υγείας είτε με τα πιστοποιητικά που εκδίδονται από την Αστυνομία είτε τα άλλα πιστοποιητικά που έπονται της διαδικασίας της πρώτης δήλωσης, θα υπάρξουν εντός της εβδομάδος ρυθμίσεις και εξαγγελίες από το Υπουργείο Εργασίας, οι οποίες θα τους δίνουν τη δυνατότητα των όποιων παρατάσεων χρειάζονται. Δεν μιλάω όμως, για τη διαδικασία της αρχικής καταγραφής και θέλω να το κάνω σαφές αυτό. Η διαδικασία λήγει στις 31 Μαίου, αυτή δεν πρόκειται να παραταθεί. Εκεί που θα δοθεί ρύθμιση, θα είναι στη διαδικασία που έπεται της αρχικής καταγραφής, σε σχέση δηλαδή με τα πιστοποιητικά υγείας ή τα πιστοποιητικά του Υπουργείου Δικαιοσύνης ή αυτά που έχουν να κάνουν με την Αστυνομία, τα οποία πράγματι έχουν μια μεγάλη διαδικασία και έχουν δοθεί οι ημερομηνίες οι οποίες αφορούν στο μέλλον.
Σ'αυτό το σημείο θα υπάρξουν μέσα στην εβδομάδα οι εξαγγελίες για όλες τις νέες ρυθμίσεις για την οριστική τακτοποίηση του θέματος.
Θέλω να διαφωνήσω όμως, με τον κύριο συνάδελφο, ο οποίος μιλάει για αθρόες συλλήψεις και απελάσεις αλλοδαπών.
Θα σας πω κάτι χαρακτηριστικά, όπως μας πληροφορεί το Υπουργείο Δημόσιας Τάξης ότι, κατά τη δημοσίευση των προαναφερομένων προεδρικών διαταγμάτων, εκρατούντο στις υπηρεσίες της Αστυνομίας τετρακόσιοι είκοσι επτά αλλοδαποί προς απέλαση, οι οποίοι πληρούσαν τις προϋποθέσεις υπαγωγής στα προεδρικά διατάγματα, γι' αυτό και αφέθηκαν ελεύθεροι. Και έχει μεγάλη σημασία αυτό που λέω. Αφέθηκαν ελεύθεροι, προκειμένου να ενεργήσουν για την υπαγωγή τους στις ρυθμίσεις αυτές. Οι μόνοι, που έχουν συλληφθεί ή απομακρυνθεί, σύμφωνα με την ενημέρωση που έχουμε από το Υπουργείο Δημόσιας Τάξης, είναι όσοι διαπράττουν ποινικά κολάσιμες πράξεις ή όσοι δεν εκπληρούν τις προϋποθέσεις, που προβλέπονται από τα ίδια τα προεδρικά διατάγματα. Τα προεδρικά διατάγματα, τα οποία τα συμφωνήσαμε με τους εργαζόμενους και τις άλλες κοινωνικές οργανώσεις και τα οποία έτυχαν και της ευρύτερης δυνατής αποδοχής μέσα από την απόφαση της οικονομικής και κοινωνικής επιτροπής.
Θεωρώ, λοιπόν, ότι το καλύτερο που έχουμε να κάνουμε αυτήν τη στιγμή, είναι να βοηθήσουμε τώρα, να βοηθήσουμε τις τελευταίες ημέρες. Θα κινηθούμε σ' αυτήν την κατεύθυνση, της ολοκλήρωσης της διαδικασίας της καταγραφής.
Αυτή η τομή δείχνει να έχει αποτελέσματα. Αυτή η τομή πραγματικά δείχνει να πετυχαίνει. Θα δώσει τη δυνατότητα να βάλουμε μια τάξη στην αγορά ερνασίας. Θα δώσει τη δυνατότητα να προστατεύσουμε και τους ανθρώπους αυτούς, αλλά και τους 'Ελληνες εργαζόμενους, όταν υφίστανται αθέμιτο ανταγωνισμό. Θα δώσει τη δυνατότητα να χτυπήσουμε τα φαινόμενα ρατσισμού και ξενοφοβίας, που απειλητικά έκαναν την εμφάνισή τους στη χώρα μας.
Τέλος, για ενημερωτικούς λόγους θέλω, καταθέτοντας τα στοιχεία, να πω ότι πράγματι βγαίνουν σημαντικά συμπεράσματα από αυτούς τους τριακόσιους πέντε χιλιάδες ανθρώπους, που είχαν καταγραφεί μέχρι την προηγούμενη Πέμπτη. Επαναλαμβάνω, ότι ανέρχονται στους τριακόσιους δεκατέσσερις χιλιάδες σήμερα.
Είναι πάρα πολύ σημαντικό ότι υπάρχουν άνθρωποι επιστήμονες ανάμεσά τους, με σημαντική εκπαίδευση σε τριτοβάθμια ιδρύματα. 'Ενα πολύ μεγάλο ποσοστό έχει δευτεροβάθμια εκπαίδευση.
Και σε σχέση με τη χώρα προέλευσης, να τονίσω ότι εμφανίζεται και αυτό που αναμέναμε, δηλαδή οι μισοί περίπου να προέρχονται από τη γειτονική χώρα, από την Αλβανία.
Σας ευχαριστώ.
(Στο σημείο αυτό ο Υφυπουργός κ. Χρήστος Πρωτόπαπας καταθέτει για τα Πρακτικά τα προαναφερθέντα στοιχεία, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Πρωτόπαπα.
Ο κ. Χαράλαμπος Αγγουράκης έχει το λόγο για δύο λεπτά, για να αναπτύξει την ερώτησή του.
ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ, κύριε Πρόεδρε.
Εγώ, πάντως, εξακολουθώ να έχω τις ανησυχίες μου, πολύ περισσότερο, όταν ο κύριος Υπουργός, στην απάντησή του, δεν προσδιόρισε ούτε στο περίπου ποιο είναι το μέγεθος των ξένων εργατών προς καταγραφή. Απλώς, αυτά που ακούσαμε...
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Δεν το ξέρουμε.
ΧΑΡΑΛΑΜΠΟΣ ΑΓΓΟΥΡΑΚΗΣ: Ναι, φυσικά.
Αυτό που ακούσαμε είναι ότι ελπίζουμε ότι τις επόμενες μέρες θα αυξηθεί πολύ ο αριθμός και έτσι, θα έχει ολοκληρωθεί αυτή η διαδικασία.
Βέβαια, το τι θα γίνει μετά την 31η Μαϊου, όλοι μπορούμε να το φανταστούμε. Εξάλλου, ο ίδιος ο κύριος Υπουργός μας είπε ότι η επισήμανση για τις απελάσεις δεν ήταν σωστή, γιατί απελάσεις έχουν γίνει σε βάρος αυτών, οι οποίοι δεν πληρούν τους όρους της λευκής κάρτας ή σε βάρος εγκληματικών στοιχείων.
'Οταν εμείς κάναμε την ερώτηση, είναι αυτονόητο ότι δεν αναφερόμασταν σε αυτούς. Πραγματικά, μπορεί να υπάρχουν και εγκληματίες μεταξύ των ξένων. Αναφερόμαστε σ' αυτούς, οι οποίοι υποτίθεται ότι δεν πληρούν τις διαδικασίες, που προβλέπει η λευκή κάρτα.
Αυτό που θα ήθελα να πω στον κύριο Υπουργό, είναι ότι έχω μια καταγγελία των εφημερίδων στις 24 Απρίλη, όπου γίνεται λόγος για την απέλαση τριάντα ενός μεταναστών Κούρδων, μεταξύ των οποίων πολλά παιδιά και οικογένειες, πριν καν το ελληνικό κράτος επεξεργαστεί την αίτησή τους για πολιτικό άσυλο. Και σ' αυτό δεν πήρα καμία απάντηση.
Δηλαδή, η καταγραφή των οικονομικών μεταναστών σημαίνει ότι, από εδώ και στο εξής, όσοι και όσες ζητούν πολιτικό άσυλο στην Ελλάδα, επειδή δεν τηρούνται οι προϋποθέσεις της λευκής κάρτας, θα αναγκάζονται να εγκαταλείπουν τη χώρα;
Επίσης, ξαναλέω ότι πολύ φοβάμαι ότι, μετά τις 31 Μαϊου, αν δεν δοθεί κάποια παράταση στην προθεσμία για τη λευκή κάρτα, θα είμαστε μάρτυρες παρόμοιων σκηνών και παρόμοιων ενεργειών.
Θα ήθελα να πω, κύριε Πρόεδρε και κύριε Υπουργέ, ότι το πρόβλημα υπάρχει. Είχα θέσει και στο παρελθόν το ερώτημα "τι θα κάνουμε;". Μου είχατε πει ότι το πρόβλημα υπάρχει, επειδή οι αλλοδαποί δεν ξέρουν ξένες γλώσσες.
Εγώ θα σας θυμίσω, τι ζήτησε ο ίδιος ο Πρόεδρος της Αλβανίας επίσημα, ακριβώς για να προλάβουν όλοι οι ξένοι εργάτες από την Αλβανία τις προθεσμίες της λευκής κάρτας. Ο ίδιος, λοιπόν, ο Πρόεδρος της Αλβανίας είχε ζητήσει μια παράταση μέχρι το τέλος του χρόνου.
 

Επιστροφή στην κορυφή



Σελίδα 8335 
Πιστεύω ότι, αν δεν το δει αυτό η Κυβέρνηση, θα έχουμε μεγάλο πρόβλημα.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αγγουράκη.
Η κ. Στυλιανή Αλφιέρη έχει το λόγο για δύο λεπτά, για να αναπτύξει την επίκαιρη ερώτησή της.
ΣΤΥΛΙΑΝΗ ΑΛΦΙΕΡΗ: Ευχαριστώ, κύριε Πρόεδρε.
Κύριε Υπουργέ, θέλω να σας πω ότι υπάρχουν λόγοι, για να γίνει παράταση. Και θα γίνω συγκεκριμένη, γιατί συνήθως μιλάω με στοιχεία.
Πρώτα απ'όλα θέλω να σας απαντήσω για τις απελάσεις. Οι απελάσεις γίνονται. Βέβαια εσείς δεν έχετε την ευθύνη. Προσωπικά εγώ έχω κάνει τέσσερις παρεμβάσεις. Γίνομαι και πιο συγκεκριμένη: 'Εχω ενημερώσει τον κ. Παπαδογιαννάκη. 'Εχω κάνει παρεμβάσεις και στο Πολυδύναμο Κηφισιάς-Χαλανδρίου και με τις δικές μου παρεμβάσεις -είναι και έγγραφες αυτές- αφέθηκαν ελεύθεροι οι τριακόσιοι, οι οποίοι είχαν τα πιστοποιητικά. Το λέω υπεύθυνα και για να καταγραφεί. Υπάρχουν και οι προσωπικές μου καταγγελίες στις εφημερίδες.
Κύριε Υφυπουργέ, υπάρχουν λόγοι για την παρέμβαση, γιατί ξέρετε πολύ καλά -παρ' όλο που έχετε καλυφθεί πολιτικά εσείς- ότι έχουν βγει αυτά τα διατάγματα, έχουν γίνει βέβαια αυτά που εξυπηρετούν τους αλλοδαπούς, όμως, για να θυμηθούμε οι κοινωνικές οργανώσεις έχουν βοηθήσει σημαντικά. 'Εχει οριστεί μία μοναδική υπηρεσία για την έκδοση πιστοποιητικού ποινικού μητρώου. Και σήμερα κάποιος μετανάστης για να ζητήσει κάποιο πιστοποιητικό, παίρνει το περίφημο μαγικό χαρτάκι και του λέτε "το Μάιο του 1999 ίσως το πάρεις". Ξέρετε πολύ καλά ότι στα κρατικά νοσοκομεία, οι ρυθμοί είναι ασύλληπτοι. Παραδείγματος χάριν, σύμφωνα με τα στοιχεία που έχουν δημοσιευθεί στις εφημερίδες, εξακόσιοι αλλοδαποί μπορούν να περιμένουν για είκοσι ραντεβού την ημέρα. Το μαγικό χαρτάκι δεν θα το πάρουν. Ως εκ τούτου, υπάρχει ένα πλεόνασμα για την 31η Μαϊου. Τι θα κάνετε γι'αυτό;
Το δεύτερο θέμα είναι ότι αυτήν τη στιγμή, έτσι που διαμορφώνονται τα πράγματα, και αφού θέλετε να λύσετε το πρόβλημα -και εγώ δεν θα πω ότι δεν έχετε πολιτική βούληση προς αυτήν την κατεύθυνση- πρέπει να δείτε αυτό που προκύπτει. Προκύπτει, λοιπόν, ότι δεν θα εγγραφούν όλοι οι οικονομικοί μετανάστες. Θα προκύψει σοβαρό πρόβλημα μετά τις 31 Μαϊου, θα αρχίσουν οι απελάσεις και εμείς ως χώρα θα εκτεθούμε.
Ζητώ ως Συνασπισμός να δοθεί η παράταση. Ζητώ ως Συνασπισμός να εξυπηρετηθούν οι οικονομικοί μετανάστες, να αποκεντρωθούν ή να υπάρξουν υγειονομικές υπηρεσίες περισσότερες, για να μπορούν να πάρουν αυτά τα μαγικά χαρτάκια και να μπορεί να υπάρξει το ποινικό μητρώο. Υπάρχει ένα κέντρο υποδοχής σε όλην την Αττική. Τι να πρωτοεξυπηρετήσει, κύριε Υφυπουργέ;
'Αρα, ζητούμε παράταση, γιατί θα εξυπηρετηθεί και η δική σας πολιτική αλλά και οι οικονομικοί μετανάστες. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για τέσσερα λεπτά για να δευτερολογήσει.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, σέβομαι το ιδιαίτερο ενδιαφέρον και τις προτάσεις των συναδέλφων. Θέλω να πω ότι -η κυρία συναδελφος στην πρόσφατη παρατήρησή της το είπε- το έχω καλύψει. Εκεί που δεν θα δοθεί παράταση είναι στην ημερομηνία 31 Μαϊου, δηλαδή τα απλά πρώτα χαρτιά, οι απλές αιτήσεις και υπεύθυνες βεβαιώσεις του νόμου, οι οποίες κατατίθενται στον ΟΑΕΔ. Εκεί δεν χρειάζεται παράταση. Είναι ένα απλό χαρτί. Δεν θέλει ούτε χαρτί Αστυνομίας ούτε χαρτί ποινικού μητρώου ούτε χαρτί νοσοκομείου. Συμπληρώνεις μία αίτηση, βάζεις μία φωτοτυπία του στοιχείου σου, και μία δήλωση του νόμου και πας και το δίνεις. Μετά αρχίζει η διαδικασία συλλογής των χαρτιών. Γι'αυτήν την απλή αίτηση στον ΟΑΕΔ, την αίτηση καταγραφής, για ποιο λόγο να δοθεί παράταση; Για ποιο λόγο αυτό το πεντάμηνο δεν πήγαν να το κάνουν, αν υπάρχουν πολλοί που δεν πήγαν να το κάνουν. Γιατί και αυτό φυσικά δεν το γνωρίζουμε. Για ποιο λόγο κάποιος δεν πήγε να κάνει αυτήν την αίτηση, ώστε να έχει όλο το χρόνο μετά να μαζέψει τα χαρτιά;
Αν κάποιοι δεν το έχουν κάνει, σημαίνει ότι κάποιο λόγο είχαν, ιδιαίτερα, όταν και αυτός ο αλλοδαπός και ο εργοδότης που τον απασχολεί ήταν σαφές ότι έχουν ποινική ευθύνη, αν πάνε στη διαδικασία της μη δήλωσης, από τα ίδια τα προεδρικά διατάγματα.
Θα δώσουμε όμως παράταση και αυτό σας ικανοποιεί τις παρατηρήσεις, για τη διαδικασία προσκόμισης των υπολοίπων χαρτιών, όχι για τη διαδικασία της αρχικής καταγραφής στον ΟΑΕΔ. Αυτή θα λήξει 31 Μαϊου. Θα δώσουμε δυνατότητα μετά να έχει μεγαλύτερη άνεση χρόνου λόγω της καθυστέρησης που παρατηρήθηκε, από αντικειμενικούς λόγους, στα νοσοκομεία, στην Αστυνομία ή οπουδήποτε αλλού για να δοθούν τα χαρτιά του ποινικού μητρώου ή τα πιστοποιητικά υγείας. Θα δώσουμε παράταση για να μαζευτούν αυτά τα χαρτιά. Ο αλλοδαπός ο οποίος θα πάει αύριο το πρωϊ ή μέχρι τις 31 Μαϊου να κάνει την αρχική αίτησή του, θα έχει -και μέσα στην εβδομάδα θα το κάνουμε καθαρό αυτό- όλο τον αναγκαίο χρόνο για να μαζέψει τα υπόλοιπα χαρτιά του. Μην έχετε καμία ανησυχία γι'αυτό.
ΠΡΟΕΔΡΕΥΩΝ (Παναγιώτης Σγουρίδης): Αυτό ζήτησε και η αλβανική κυβέρνηση.
ΧΑΡΑΛΑΜΠΟΣ ΑΓΓΟΥΡΑΚΗΣ: Λευκή κάρτα ζήτησε.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Και αυτό συμφωνήσαμε με την αλβανική κυβέρνηση. Πέραν αυτού, κύριε Αγγουράκη -και θα σας πω σχετικά- συναντήθηκα με τον Αλβανό Υπουργό Εργασίας, γιατί θέλουμε να κάνουμε σωστά τη δουλειά μας. Δέχθηκαν τα προεδρικά διατάγματα και δεν μας επεσήμαναν τη διαδικασία παράτασης.
ΧΑΡΑΛΑΜΠΟΣ ΑΓΓΟΥΡΑΚΗΣ: Αλλά προβλέπουν δύο μήνες παράταση.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Τουλάχιστον εγώ στο Υπουργείο Εργασίας δεν έχω πάρει μέχρι τώρα σχετικό αίτημα παράτασης. Σας λέω ότι το 50% που έχουν καταγραφεί, δηλαδή περίπου εκατόν εξήντα χιλιάδες άνθρωποι, είναι Αλβανοί. Είναι προερχόμενοι από την Αλβανία. Και αυτό δείχνει πράγματι ότι και η Κυβέρνησή τους έλαβε τα αναγκαία μέτρα και εμείς τους ενημερώσαμε και ήρθαν και κατεγράφησαν.
'Οσον αφορά τις απελάσεις, όπως μας ενημέρωσε το Υπουργείο Δημόσιας Τάξης, οι απελάσεις γίνονται μόνο για περιπτώσεις, οι οποίες είτε εμπίπτουν στο κοινό Ποινικό Δίκαιο, είτε έχουν υπερβεί τις διατάξεις του προεδρικού διατάγματος. Πράγματι, δεν θα ήταν ωραίο να αντιμετωπίσουμε από την αρχή το πρόβλημα και να λέμε ότι πάμε να ρυθμίσουμε ένα θέμα για να ομαλοποιήσουμε την αγορά εργασίας υπέρ του 'Ελληνα εργάτη, υπέρ του ξένου εργάτη, υπέρ της κοινωνίας μας και στη συνέχεια, να ανοίξουμε ένα δεύτερο κύκλο, να ξανανοίξουμε το θέμα της παρανομίας δημιουργώντας ένα φαύλο κύκλο που δεν έχει τελειωμό. Κάποια στιγμή πρέπει να μπει μια τάξη. Εμείς βάζουμε αυτήν την τάξη, δηλαδή τα όρια που χρειάζεται μια κοινωνία για να είναι ενωμένη, για να λειτουργεί σωστά. Εμείς αποκαθιστούμε μια αγορά εργασίας που λειτουργεί νόμιμα και με ίσους όρους.
Αυτό το δικαιολογημένο ενδιαφέρον σας πρέπει να το χαιρετήσουμε. Θέλουμε τη βοήθειά σας γι'αυτές τις τελευταίες δεκαπέντε ημέρες, ώστε να πάνε όλοι να καταγραφούν. Πιστεύω ότι θα μας τη δώσετε. Ελπίζω ότι τη μεταναστευτική πολιτική, την οποία επεξεργαζόμαστε θα έχουμε την ευκαιρία να τη συζητήσουμε συνολικά εδώ στο Κοινοβούλιο, δηλαδή για το πώς τοποθετούμε το πρόβλημα σε νέες βάσεις.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός μας παρακάλεσε να προηγηθεί και η τρίτη επίκαιρη ερώτηση δευτέρου κύκλου που απευθύνεται προς τον Υπουργό Εργασίας και Κοινωνικών Ασφαλίσεων.
Συμφωνεί το Σώμα; 
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
 

Επιστροφή στην κορυφή



Σελίδα 8336 
ΠΡΟΕΔΡΕΥΩΝ (Παναγιώτης Σγουρίδης): Συνεπώς, το Σώμα συνεφώνησε.
Τρίτη επίκαιρη ερώτηση δευτέρου κύκλου είναι η με αριθμό 1473/13.5.98 της Βουλευτού του Κομμουνιστικού Κόμματος Ελλάδος κ. Μαρίας Μπόσκου προς τον Υπουργό Εργασίας και Κοινωνικών Ασφαλίσεων, σχετικά με τη λήψη μέτρων προστασίας των ερναζομένων στο Εργοστάσιο της "ΒΕΤΛΑΝΣ ΝΑΟΥΣΑ".
Η επίκαιρη ερώτηση της κ. Μπόσκου έχει ως εξής:
"Σοβαρό κοινωνικό πρόβλημα με ευρύτερες διαστάσεις αποτελεί η κατάσταση που έχει δημιουργηθεί στο εργοστάσιο "ΒΕΤΛΑΝΣ ΝΑΟΥΣΑ". Πιο συγκεκριμένα ο ιδιοκτήτης του (που το επινοικίαζε από την Εθνική Τράπεζα) "εξαφανίστηκε" αφήνοντας χρέη σε επαγγελματίες, ΙΚΑ, ΔΕΗ και απλήρωτους δυο μισθούς από το 1997, την εξόφληση Μαρτίου και το μισθό Απριλίου στους διακόσιους είκοσι εργαζόμενους που απασχολούσε. Η κατάσταση είναι δραματική, όχι μόνο για τους εργαζόμενους που απασχολούνται στο συγκεκριμένο εργοστάσιο και αντιμετωπίζουν ήδη προβλήματα επιβίωσης, αλλά και για την ίδια την πόλη της Νάουσας, που η ανεργία έχει ξεπεράσει το 40% και με το σταμάτημα της λειτουργίας και αυτού του εργοστασίου θα διογκωθεί.
Ερωτάται ο κύριος Υπουργός, τι μέτρα θα πάρει για την πληρωμή των δεδουλευμένων στους εργαζόμενους και για την κάλυψη των ασφαλιστικών τους δικαιωμάτων;
Επίσης, τι μέτρα θα πάρει για να ανταποκριθεί στο αίτημα των εργαζόμενων για ένταξη και λειτουργία της επιχείρησης στα πλαίσια του Οργανισμού Ανασυγκρότησης Επιχειρήσεων;".
Ο κύριος Υφυπουργός έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Πράγματι, υπάρχει σοβαρό θέμα στη Νάουσα. Οι κλωστοϋφαντουργίες "ΒΕΤΛΑΝΣ" και "ΠΕΛ ΟΛΥΜΠΟΣ" απασχολούσαν οκτακόσια τριάντα άτομα περίπου. Λειτούργησαν με την επωνυμία "ΒΕΛΑΝ Α.Ε." το 1991, αλλά πάλι δεν πήγαν καλά. Το εργοστάσιο της "ΒΕΤΛΑΝΣ" μέχρι να κηρυχθεί σε πτώχευση, ήταν εγκαταλελειμμένο. Μετά υπέστη εμπρησμούς και σφραγίστηκε. Για να βρεθεί μια λύση οι σύνδικοι παρεχώρησαν τη χρήση σε έναν εργολάβο κλωστοϋφαντουργίας κάποιον κ. Θεόδωρο Τσίτση, λέγοντάς του ότι πρέπει ο ίδιος να αποκαταστήσει τις ζημιές που είχαν γίνει. Αυτή η επιλογή έγινε με πράξη της εισηγήτριας πτώχευσης.
Σήμερα το εργοστάσιο λειτουργεί με όχι ομαλό καθεστώς μέχρι να εκπλειστηριαστεί, όντας σε λειτουργία από την Εθνική Τράπεζα Ελλάδος. Απασχολούνται διακόσια δεκαέξι άτομα από τον κ. Τσίτση. Ο ίδιος δήλωσε ότι έχει αποκατασταθεί το μεγαλύτερο μέρος των ζημιών. Παράγει κουβέρτες και τις στέλνει στο εξωτερικό. Από το Φεβρουράριο του 1997 μέχρι σήμερα, υπήρχαν καθυστερήσεις καταβολής δεδουλευμένων και επιδομάτων, αλλά τελικά τροποποιούνται στο επόμενο διάστημα χωρίς καταγγελίες εργαζόμενων.
Σήμερα εκκρεμούν δεδουλευμένες αποδοχές Νοεμβρίου-Δεκεμβρίου, Απριλίου-Μαρτίου και το υπόλοιπο δώρο Πάσχα 1998, περίπου εκατόν ενενήντα εκατομμύρια (190.000.000) δραχμές.'Εχει παρέμβει η Επιθεώρηση Εργασίας και έχει καλέσει τον κ. Τσίτση για να δεσμευτεί.'Εγινε σειρά συσκέψεων. Επενέβησαν η Γενική Γραμματεία της Περιφέρειας, ο Νομάρχης Ημαθίας, το Εργατικό Κέντρο και η Πολιτεία.'Εχει δεσμευτεί ο κ. Τσίτσης ότι θα καταβάλει αρχικώς εβδομήντα έως ογδόντα εκατομμύρια (70.000.000 έως 80.000.000) αυτές τις ημέρες και τα υπόλοιπα μέχρι το Δεκέμβρη του 1998. Είχε πει ότι θέλει να συνεχίσει τη λειτουργία της επιχείρησης επειδή υπάρχει ενδιαφέρον χρηματοδότησης από την Τράπεζα Πίστεως. Δηλαδή με αυτές τις παρεμβάσεις σε μια πολύ ευαίσθητη και άσχημη κατάσταση έχουμε πάρει αυτές τις δεσμεύσεις.
Παρακολουθούμε το θέμα, διότι πράγματι υπάρχουν πάρα πολύ μεγάλα προβλήματα εκεί. Δεν είναι, όμως, δυνατόν να γίνει ένταξη της επιχείρησης στον Ο.Α.Ε. Ο Ο.Α.Ε. κλείνει, όπως γνωρίζετε. Επίσης, υπάρχει και μία τελείως διαφορετική πολιτική από την Κυβέρνηση στον τομέα των προβληματικών επιχειρήσεων.
ΠΡΟΕΔΡΕΥΩΝ (Παναγιώτης Σγουρίδης): Η κυρία Μπόσκου έχει το λόγο για δύο λεπτά, για να αναπτύξει την επίκαιρη ερώτηση.
ΜΑΡΙΑ ΜΠΟΣΚΟΥ: Κύριε Πρόεδρε, πραγματικά δεν είναι η πρώτη φορά που φέρνουμε το θέμα στη Βουλή, διότι ακριβώς έχει, όπως το περιέγραψε ο κύριος Υπουργός. Αυτό που θέλω να επισημάνω εγώ είναι, ότι για τρίτη φορά οι εργαζόμενοι βρίσκονται σ' αυτήν τη δυσάρεστη θέση, απλήρωτοι. Να σημειώσουμε, ότι έχουν να πάρουν και τα δεδουλευμένα από τους άλλους δύο "επιχειρηματίες" που δούλεψαν το εργοστάσιο. Για τρίτη φορά, λοιπόν, είναι απλήρωτοι, με τα ποσά των τεσσάρων μηνών και το δώρο του Πάσχα, καθώς επίσης και με άγνωστο το τι πρόκειται να γίνει στο μέλλον για άλλες διακόσιες είκοσι οικογένειες στην πόλη της Νάουσας.
'Ημουν κι εγώ στη σύσκεψη που έγινε υπό τον κ. Σοφιανό στη Βέροια. Δεσμεύσεις πήραμε από τον κ. Τσίτση, αλλά δεν υλοποιήθηκαν μέχρι στιγμής. Απ' ό,τι φαίνεται δεν είναι σε θέση ο κ. Τσίτσης να υλοποιήσει τις δεσμεύσεις τις οποίες έχει αναλάβει. 'Ηδη, δηλαδή, από πληροφορίες που εγώ προσωπικά έχω, οι εργαζόμενοι μόνοι τους έχουν πουλήσει κάποια εμπορεύματα και πήραν από πενήντα χιλιάδες ο καθένας, για να μπορέσουν να βγάλουν τα προς το ζην. Μιλάμε για μία κατάσταση με κομμένα τηλέφωνα, κομμένο ρεύμα στο σπίτι κ.λπ. Τέτοιου είδους προβλήματα αντιμετωπίζουν οι εργαζόμενοι στη "ΒΕΤΛΑΝΣ ΝΑΟΥΣΑ" και όχι μόνο αυτοί στη Νάουσα, κύριε Πρόεδρε.
'Οσον αφορά το ζήτημα του Οργανισμού Ανασυγκρότησης Επιχειρήσεων, γι' αυτό ακριβώς εμείς βάζουμε το αίτημα των εργαζομένων και το υιοθετούμε κι εμείς ως κόμμα. Η επιχείρηση της "ΒΕΤΛΑΝΣ" είναι βιώσιμη. 'Εχει δείξει το πρόσωπό της η λεγόμενη και περιβόητη ιδιωτική πρωτοβουλία σ' αυτό το θέμα. Κανείς απ' αυτούς δεν έχει πληρώσει, όχι μόνο δραχμή, αλλά δεν έχει αναλάβει και τις ευθύνες για το κλείσιμο του εργοστασίου.
Γι' αυτό, λοιπόν, προτείνουμε να ενταχθεί στον Οργανισμό Ανασυγκρότησης -φυσικά και να μην κλείσει ο Οργανισμός Ανασυγκρότησης-έτσι ώστε να μπορέσει να λειτουργήσει. 'Ηδη οι παραγγελίες εκκρεμούν για τρία χρόνια. Δεν θα μπορέσει να λειτουργήσει το εργοστάσιο και διακόσιοι είκοσι άνθρωποι θα μείνουν στο δρόμο.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Μπόσκου.
Ο κ. Πρωτόπαπας έχει το λόγο για δύο λεπτά, για να δευτερολογήσει.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, τόνισα και στην πρωτολογία μου ότι έτσι είναι η κατάσταση. Ο κ. Τσίτσης ουσιαστικά υπολειτουργεί την επιχείρηση και ίσως το μόνο που πρόσφερε ήταν να καλύψει κάποιες ζημιές, οι οποίες είχαν γίνει. Μάλιστα έχουμε λάβει και αναγκαστικά μέτρα για τη διασφάλιση της τεράστιας οφειλής, που έχει και στο ΙΚΑ. Επίσης, υπάρχει και απαγόρευση εξόδου του από τη χώρα, υπάρχει εντολή κατάσχεσης ακινήτου ατομικής επιχείρησης και κατάσχεση εις χείρας τρίτου. 'Εχουμε λάβει, δηλαδή, όλα τα αναγκαία μέτρα για την καθυστέρηση των οφειλών και νομικά.
Το θέμα, όμως, είναι ότι πρέπει να ολοκληρωθεί ο διαγωνισμός, ο οποίος προβλέπεται να γίνει από την Εθνική Τράπεζα, να εκπλειστηριαστεί και να ξαναλειτουργήσει με νέα ιδιοκτησία το εργοστάσιο. Αυτό προσπαθούμε. Αναγνωρίζουμε ότι είναι βιώσιμο. Γι' αυτόν το λόγο και η Εθνική Τράπεζα να προσπαθήσει να κάνει τον πλειστηριασμό και να το αναθέσει σε νέα χέρια, τα οποία να μπορέσουν να το λειτουργήσουν και να διασφαλιστεί και η απασχόληση των εργαζομένων.
Σας τόνισα, όμως, ότι δεν είναι δυνατόν να μιλάμε για Ο.Α.Ε. Ο Ο.Α.Ε. κλείνει, αφού εκκαθαρίσει τις τελευταίες επιχειρήσεις, οι οποίες έχουν εναπομείνει. Αυτή είναι η πολιτική μας στον τομέα αυτόν. Δεν μπορεί το κράτος να διαχειρίζεται προβληματικές, ούτε να καλύπτει τη βιομηχανία. Ο ρόλος του κράτους είναι να φροντίζει και να διευκολύνει 
 

Επιστροφή στην κορυφή



Σελίδα 8337 
τη λειτουργία τους και από τον ιδιωτικό τομέα. Ρόλος του κράτους είναι να διευκολύνει την αναδιάρθρωσή τους, όταν αυτή χρειάζεται, Γι' αυτόν το λόγο και βάλαμε στον αναπτυξιακό νόμο σχετικές διατάξεις, οι οποίες προβλέπονται για συνεργασία με τις Τράπεζες, ώστε να χρηματοδοτούνται και να ενισχύονται προγράμματα -προγράμματα, όμως- αναδιάρθρωσης και εκσυγχρονισμού και επιβίωσης επιχειρήσεων, που μπορούν να διασωθούν και να λειτουργήσουν. Κάνουμε αυτές τις παρεμβάσεις. Δεν μπορούμε όμως ούτε ιδιοκτήτες να είμαστε ούτε να χειριζόμαστε υπό την ιδιοκτησία μας επιχειρήσεις του βιομηχανικού τομέα, που δεν έχουν στρατηγική σημασία στη χώρα. Δεν είναι αυτός ο ρόλος του κράτους.
Πιστεύω, λοιπόν, ότι μπορεί να γίνει ο πλειστηριασμός και να λειτουργήσει η επιχείρηση. Τα μέτρα τα οποία έχουμε πάρει για ανάλογες περιπτώσεις δίνουν τη δυνατότητα να χρηματοδοτούνται πια και να πετυχαίνουν και τα προγράμματα εξυγίανσης.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Πρωτόπαπα.
Επανερχόμαστε στις επίκαιρες ερωτήσεις πρώτου κύκλου.
Τέταρτη επίκαιρη ερώτηση είναι η με αριθμό 1469/13.5.98 του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Υγείας και Πρόνοιας, σχετικά με τις προθέσεις της Κυβέρνησης, προκειμένου να αντιμετωπίσει προβλήματα έλλειψης ασθενοφόρων στα Κέντρα Υγείας του Νομού Εύβοιας, εγκατάσταση κινητής μονάδας ΕΚΑΒ κ.λπ.
Η επίκαιρη ερώτηση του κ. Αποστόλου εν περιλήψει είναι η ακόλουθη:
"Η γεωγραφική διαμόρφωση του Νομού Ευβοίας, το οδικό δίκτυο αλλά και οι μεγάλες αποστάσεις καθιστούν προβληματική τη σωστή υγειονομική περίθαλψη των κατοίκων. Τα υπάρχοντα Κέντρα Υγείας, όχι μόνο δεν επαρκούν, αλλά δεν διαθέτουν και το αναγκαίο προσωπικό και τα τεχνικά μέσα που απαιτούνται για να καλύψουν τις ανάγκες των κατοίκων της υπαίθρου.
Ειδικά στα διαθέσιμα ασθενοφόρα αυτοκίνητα, η κατάσταση είναι απαράδεκτη αφού σε πολλές περιπτώσεις βαριά ασθενείς περιμένουν κρίσιμες ώρες για να βρεθεί τρόπος διακομιδής τους. Αναφέρεται χαρακτηριστικά ότι στο Κέντρο Υγείας Ιστιαίας, η απόσταση του οποίου από το πλησιέστερο νοσοκομείο είναι 130 χλμ. και καλύπτεται σε τρεις ώρες υπάρχει μόνο ένα ασθενοφόρο που κάνει τέσσερις με επτά διακομιδές στη Χαλκίδα ανά εβδομάδα τη χειμερινή περίοδο και μια με τρεις την ημέρα τη θερινή, αφού το συγκεκριμένο Κέντρο Υγείας καλύπτει υγειονομικά τριάντα πέντε χιλιάδες κατοίκους σε τριάντα έξι χωριά και δύο δήμους ενώ το καλοκαίρι καλύπτει εκατόν πενήντα χιλιάδες κατοίκους. Μάλιστα, το συγκεκριμένο ασθενοφόρο έχει κάνει πάνω από 450.000 χλμ. στα δεκαέξι χρόνια κυκλοφορίας του και η χρησιμοποίησή του εγκυμονεί κινδύνους.
Ερωτάται ο κύριος Υπουργός:
1. Γιατί μέχρι σήμερα δεν έχει αντιμετωπίσει το πρόβλημα της έλλειψης ασθενοφόρων στα Κέντρα Υγείας Ιστιαίας, Μαντουδίου και Αλιβερίου Ευβοίας, θέτοντας σε κίνδυνο την υγειονομική περίθαλψη των κατοίκων του νομού και
2. Αν προτίθεται να εγκαταστήσει κινητή μονάδα του ΕΚΑΒ και στην Εύβοια, που την καθιστούν αναγκαία οι μεγάλες αποστάσεις αλλά και το δύσβατο οδικό δίκτυο, όταν μάλιστα υπάρχουν σήμερα τριάντα μονάδες υπερσύγχρονες που παραμένουν αχρησιμοποίητες".
Ο Υφυπουργός Υγείας και Πρόνοιας κ. Σκουλάκης έχει το λόγο για τρία λεπτά για να πρωτολογήσει.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κύριοι συνάδελφοι, καταλαβαίνω την ανησυχία του αγαπητού συναδέλφου κ. Αποστόλου για τα θέματα των ασθενοφόρων του νομού του.
Πράγματι τα Κέντρα Υγείας Ιστιαίας, Μαντουδίου και Αλιβερίου διαθέτουν ασθενοφόρα αυτοκίνητα με πρώτο έτος κυκλοφορίας το 1989. Αυτό σημαίνει ότι θέλουν ανανέωση.
Το Νοσοκομείο Χαλκίδας στο οποίο τα αναφερόμενα κέντρα υγείας και αποτελούν αποκεντρωμένες μονάδες, για αντικατάσταση των ήδη υπαρχόντων ασθενοφόρων έχει υποβάλει το αίτημα το οποίο εξετάζεται και θα ικανοποιηθεί σίγουρα στα πλαίσια του προγράμματος δημοσίων επενδύσεων μέσα στο 1998. 
Εκκρεμεί το θέμα της προμήθειας των ασθενοφόρων στο Υπουργείο Εμπορίου και πολύ σύντομα θα αρχίσει η προμήθεια ασθενοφόρων και ασφαλώς θα πάρετε και εσείς τα ασθενοφόρα, τα οποία επαναλαμβάνω δικαιούσθε και εσείς, γιατί όντως αυτά κυκλοφορούν πάνω από οκτώ με εννέα χρόνια.
Τώρα, όσον αφορά τη διάθεση κινητής μονάδας στη Εύβοια, πρέπει να σας πω ότι οι μονάδες που προμηθεύτηκε το ΕΚΑΒ τελευταία διατίθενται σταδιακά για την κάλυψη των αναγκών, κυρίως κατά μήκος του εθνικού οδικού άξονα και στα μεγάλα αστικά κέντρα, σύμφωνα με το σχεδιασμό και το πρόγραμμα που έχει εκπονήσει το ΕΚΑΒ.
Η αναγκαιότητα διάθεσης μονάδας στην περιοχή της Εύβοιας εξετάζεται σε σχέση με τις δυνατότητες των νοσοκομείων της περιοχής να στελεχώσουν από ιατρικής κυρίως πλευράς τις μονάδες. Και απ'ό,τι με διαβεβαίωσε η διοίκηση του ΕΚΑΒ σήμερα, είναι στις προθέσεις του ΕΚΑΒ σύντομα να εγκαταστήσει μια κινητή μονάδα στην περιοχή. 
'Οσον αφορά την ανάπτυξη του ΕΚΑΒ και στην περιοχή σας, δεδομένου ότι υπάρχει σήμερα μόνο ΚΑΒ, Κέντρο Ανάπτυξης, Κέντρο Πρώτων Βοηθειών.
Επίσης, με διαβεβαίωσε το ΕΚΑΒ ότι είναι στις πρώτες προτεραιότητές του και πολύ σύντομα και στο νομό σας θα αναπτυχθούν υπηρεσίες του ΕΚΑΒ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστόλου έχει το λόγο για δύο λεπτά για να αναπτύξει την επίκαιρη ερώτησή του.
ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, εάν πράγματι επαληθευτούν εντός του '98 αυτά που είπατε, δεν έχουμε κανένα λόγο να μη χαιρόμαστε για την απάντηση. Βέβαια, υπάρχει η πραγματικότητα. Και η πραγματικότητα, κύριε Υπουργέ, είναι ότι η Εύβοια αντιμετωπίζει, όχι μόνο σκληρές οικονομικές συνθήκες από άλλα προβλήματα όπως γνωρίζετε, αλλά έχει πρόβλημα όπως και εσείς το αναγνωρίσατε, με την υγειονομική περίθαλψη.
Η κατάσταση των ασθενοφόρων είναι τραγική στα κέντρα υγείας που αναφέρω. Εγώ θα σας καταθέσω μία επιστολή των γιατρών του Κέντρου Υγείας της Ιστιαίας, όπου περιγράφεται η Οδύσσεια που υφίστανται οι ασθενείς κατά τη διακομιδή τους στο κεντρικό νοσοκομείο. Το ίδιο ισχύει και για το Κέντρο Υγείας Νοσοκομείο Καρύστου. Βέβαια μας ικανοποιεί η δέσμευσή σας, ότι εντός του 1998 θα αντιμετωπιστεί το συγκεκριμένο θέμα.
'Οσο για την κινητή μονάδα του ΕΚΑΒ, κύριε Υπουργέ, υπάρχει πρόβλημα. Θα σας μιλήσω μόνο για τις αποστάσεις για να καταλάβετε τι συμβαίνει. Από το Νοσοκομείο Καρύστου ένας ασθενής για να έλθει στο πλησιέστερο νοσοκομείο, το Νοσοκομείο Χαλκίδας θέλει τρεις ώρες τουλάχιστον και άλλες τρεις ώρες θα υπολογίσετε για να κατέβει από τα ορεινά της νότιας Καρυστίας.
Κύριε Πρόεδρε, μιλάμε για την Κάρυστο, που είναι μία ώρα απόσταση από την Αθήνα και όμως υπάρχουν αυτά τα προβλήματα. Ειδικά στο σχεδιασμό που γίνεται από πλευράς ΕΚΑΒ για την εγκατάσταση κινητής μονάδας, πιστεύουμε θα λυθεί το θέμα της πρωτοβάθμιας υγειονομικής περίθαλψης στο νομό.
(Στο σημείο αυτό ο Βουλευτής κ. Ευάγγελος Αποστόλου καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Σγουρίδης): Ο κ. Σκουλάκης έχει το λόγο.
ΕΜΑΝΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε συνάδελφε, καταλαβαίνω και την ευαισθησία και την αγωνία σας. Συμφωνώ ότι από τα ασθενοφόρα που κυκλοφορούν σήμερα στην περιοχή σας, τα περισσότερα είναι 
 

Επιστροφή στην κορυφή



Σελίδα 8338 
πάνω από οκτώ χρόνια στην κυκλοφορία και χρειάζονται ανανέωση. Πιστεύω ότι το αίτημά σας μερικώς θα ικανοποιηθεί μέσα στα πλαίσια των προμηθειών του ΕΚΑΒ μέσω του Υπουργείου Εμπορίου. 'Οσο για την κινητή μονάδα σας είπα ότι με διαβεβαίωσε η διοίκηση του ΕΚΑΒ ότι μελετά το θέμα, ώστε να αναπτυχθεί και στο νομό σας μία κινητή μονάδα, υπό την προϋπόθεση ότι την κάλυψη του ιατρικού προσωπικού θα την κάνουν τα νοσοκομεία της περιοχής.
Ο στόχος πάντως του ΕΚΑΒ με κινητές μονάδες είναι η κάλυψη των μεγάλων αστικών κέντρων και κυρίως το εθνικό δίκτυο και αυτό το καταλαβαίνετε. Βέβαια και εσείς έχετε δίκιο, αλλά μην ξεχνάτε ότι στην Ιστιαία υπάρχει μία μονάδα που μπορεί να σταθεροποιηθεί ο άρρωστος και στη συνέχεια να διακομιστεί με ασφάλεια στο Νομαρχιακό Νοσοκομείο της Χαλκίδας.
ΠΡΟΕΔΡΕΥΩΝ (Παναγιώτης Σγουρίδης): Πέμπτη είναι η με αριθμό 1460/13.5.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης να διοριστούν στη μεταβατική πενταετία όλοι οι αναπληρωτές εκπαιδευτικοί που δίδαξαν μέχρι 30 Ιουνίου 1997 σε δημόσια σχολεία.
Η επίκαιρη ερώτηση σε περίληψη έχει ως εξής:
"Σε προηγούμενη ερώτησή μου καθώς και σε δηλώσεις σας στα Μ.Μ.Ε ισχυρίζεστε ότι στη μεταβατική πενταετία θα διοριστούν όλοι οι αναπληρωτές εκπαιδευτικοί που έχουν διδάξει σε δημόσια σχολεία μέχρι 30 Ιουνίου 1997.
Σε εμπεριστατωμένη έρευνα όμως, που πραγματοποίησαν οι σύλλογοι αναπληρωτών, της οποίας έλαβα γνώση, αποδεικνύεται ότι η πριμοδότηση 2% είναι εντελώς ανεπαρκής για να διορισθούν όλοι οι αναπληρωτές και ότι στη μεταβατική πενταετία θα διοριστούν μόνο το 10% έως 50% ανάλονα με την ειδικότητά τους.
Ερωτάται ο κύριος Υπουργός:
1. Ισχύει ή όχι η δέσμευσή σας ότι στη μεταβατική πενταετία θα διοριστούν όλοι οι αναπληρωτές εκπαιδευτικοί που έχουν διδάξει σε δημόσια σχολεία μέχρι 30 Ιουνίου 1997;
2. Γιατί αρνείσθε να συναντήσετε αντιπροσωπεία των αναπληρωτών ώστε να συζητήσετε για όλα αυτά τα προβλήματα;"
Ο κύριος Υφυπουργός Παιδείας έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρία και κύριοι συνάδελφοι, η επίκαιρη αυτή ερώτηση έχει επανέλθει πολλές φορές σε αυτόν το χώρο και το Υπουργείο Παιδείας έχει κουραστεί να επαναλαμβάνει μονότονα την ίδια απάντηση.
Πρώτα απ'όλα θέλω να κάνω μία διευκρίνιση. 'Αλλο εκτίμηση και άλλο δέσμευση.
Το Υπουργείο Παιδείας όταν κατάργησε την επετηρίδα δεν την κατάργησε για να επαναφέρει άλλη επετηρίδα. Δεν κατάργησε, δηλαδή, την επετηρίδα του συνόλου των αδιορίστων για να καθιδρύσει μία επετηρίδα αναπληρωτών. Τι έκανε όμως; Θέσπισε μία μεταβατική πενταετή περίοδο, έτσι ώστε στη διάρκεια αυτής της πενταετούς μεταβατικής περιόδου από το 1998 έως το 2002 να απορροφηθούν όσο το δυνατόν περισσότεροι αναπληρωτές οι οποίοι συνήθως βρίσκονται στο πιο κοντινό στάδιο αναμονής για διορισμό, είτε από το διαγωνισμό είτε από την επετηρίδα.
Και το απλό αντερώτημα που κάνω εγώ, ρητορικού οπωσδήποτε τύπου, είναι: Ο αναπληρωτής, ο μαθηματικός για παράδειγμα που πήρε το πτυχίο του πριν από τρία ή τέσσερα χρόνια και ο οποίος εργάζεται ως αναπληρωτής επί τρία ή τέσσερα χρόνια -γιατί πραγματικά ανταποκρίνεται στο κάλεσμα της πολιτείας και πάει σε κάποιες δυσπρόσιτες περιοχές- πόσο καιρό θα ανέμενε εάν υφίστατο και σήμερα η επετηρίδα για να διοριστεί; Τριάντα πέντε έως εξήντα έτη. Να μην το ξεχνούμε αυτό.
Τι κάνει η πολιτεία; Του δίνει την ευκαιρία, αν θέλει, με το διαγωνισμό να διοριστεί και το 1998 να διοριστεί και το 2000, να διοριστεί και το 2002. Και μάλιστα, του δίνει τις εξής ευνοϊκές συνθήκες και προϋποθέσεις:
Πρώτον, ύλη από αυτήν που διδάσκει. Σε τι θα εξεταστούν όλοι που καλούνται να συμμετάσχουν στο διαγωνισμό του ΑΣΕΠ; Στα αντικείμενα τα οποία διδάσκονται μέσα στα σχολεία. Ποιος είναι ο πιο ετοιμοπόλεμος και ο πιο ικανός να ανταποκριθεί στις απαιτήσεις του διαγωνισμού; Ο αναπληρωτής που έχει τριετή, τετραετή, πενταετή εκπαιδευτική εμπειρία. Ξέρει και τα θέματα, έχει και παιδαγωγική και εκπαιδευτική ετοιμότητα, υπερέχει. Του δίνουμε και πριμ 2% για κάθε διδακτικό έτος. Δηλαδή, αν έχει πέντε χρόνια με το 2% για κάθε έτος, έχει συν 10% στην τελική βαθμολογία στο μέσο όρο του. Αν γράψει, δηλαδή δεκαπέντε (15), θα πάρει δεκαέξι και μισό (16,5). Ξέρετε τι σημαίνει αυτό, όταν η σειρά στον πίνακα επιτυχίας κρίνεται από το δεύτερο δεκαδικό στοιχείο, από το 15,01 από το 15,3; Σημαίνει ότι θα υπερπηδήσει πεντακόσιους τουλάχιστον με αυτήν την πριμοδότηση.
Γι' αυτό ακριβώς, αγαπητή συνάδελφε, να σας πω ότι εμείς με την εκτίμηση που κάνουμε λέμε ότι οι αναπληρωτές που έχουν συμπληρώσει διετή διδακτική προϋπηρεσία -και οι λέξεις μου είναι μετρημένες και έχουν τη συγκεκριμένη σημασία και έννοια, διδακτική προϋπηρεσία- θα απορροφηθούν είτε από το διαγωνισμό είτε από την επετηρίδα στα πλαίσια της πενταετίας.
Δεύτερον, άλλο συζήτηση με θεσμική εκπροσώπηση, την οποία εγώ προσωπικά έκανα με την ΟΛΜΕ (η οποία εκπροσωπεί τους αναπληρωτές) και άλλο συζήτηση "έτσι". Η "έτσι" συζήτηση έχει γίνει και με το διευθυντή του γραφείου μου και σε αυτές τις άτυπες συζητήσεις και εσείς προσωπικά έχετε συμμετάσχει και νομίζω ότι τελικά δεν βγαίνει τίποτα από αυτές τις συζητήσεις, διότι άλλα συζητούνται, άλλα εννοούνται και άλλα διαδίδονται.
ΠΡΟΕΔΡΕΥΩΝ (Παναγιώτης Σγουρίδης): Η κ. Βασιλική Αράπη-Καραγιάννη έχει το λόγο για δύο λεπτά να αναπτύξει την επίκαιρη ερώτηση.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, εγώ δεν θα σταματήσω σε αυτήν τη μονοτονία που επαναλαμβάνεται συνέχεια ότι θα διοριστούν όλοι οι αναπληρωτές.
Εγώ θέλω να σας πω το εξής: Η πριμοδότηση του 2% ανά έτος υπηρεσίας των αναπληρωτών, προβλέπει ο ν. 2525, μπορεί να κριθεί αντισυνταγματική από το Συμβούλιο της Επικρατείας αν γίνει δεκτή η προσφυγή αδιόριστης μη αναπληρώτριας καθηγήτριας τότε το Υπουργείο Εθνικής Παιδείας και Θρησκευμάτων πρέπει να καταργήσει τη σχετική διάταξη νόμου.
'Εγιναν οκτώ νέες προσφυγές στο Συμβούλιο της Επικρατείας. Θεωρούν παράνομη και αντισυνταγματική την προκήρυξη του διαγωνισμού, διότι δεν έχει -προσέξτε- καθοριστεί ο αριθμός των θέσεων που θα καλυφθούν κατά κατηγορία, κλάδο και ειδικότητα. Δεν έχετε εκ των προτέρων πει, κύριε Υπουργέ, πόσοι ανά κατηγορία και κλάδο θα διοριστούν, οπότε να ξέρουν πόσοι θα παρθούν από την επετηρίδα και πόσοι από τους αναπληρωτές που θα δώσουν εξετάσεις. 
Στις πρώτες δύο θέσεις των επετηρίδων βρίσκονται οκτώ χιλιάδες καθηγητές, οι οποίοι δεν έχουν διδάξει καθόλου. Και φυσικά μ' αυτόν τον τρόπο, αν κάποιος κάνει αίτηση, θα σπρωχθούν προς τα πίσω οι θέσεις των αναπληρωτών, για πολλά χρόνια. 
Είναι αναγκαίο το ξεκαθάρισμα, κύριε Υπουργέ, της επετηρίδας. Γνωρίζουμε πολύ καλά ότι -σεις ο ίδιος το είπατε- θα κάνουν τόσα χρόνια να διορισθούν, αλλά πέρυσι το 1997 από εκατόν εξήντα καθηγητές μαθηματικούς, διορίστηκαν μόνο ογδόντα τρεις. 'Αρα δεν είναι ακριβές το ποσοστό του 90% που λέει το Υπουργείο και αναφέρει ότι θα καλύψει από τους αναπληρωτές. Η εξαγγελία δε του Υπουργείου Εθνικής Παιδείας και Θρησκευμάτων, ότι τα επόμενα πέντε χρόνια θα διορισθούν τριάντα χιλιάδες άτομα, δεν ανταποκρίνεται στην πραγματικότητα, κύριε Υπουργέ, διότι το κονδύλι που έχετε στον προϋπολογισμό, είναι μικρότερο από αυτά που χρειάζονται.
Εμείς σαν ΔΗ.Κ.ΚΙ. και εγώ προσωπικά σαν καθηγήτρια 
 

Επιστροφή στην κορυφή



Σελίδα 8339 
Βουλευτής, προτείνουμε να γίνει ξεχωριστός πίνακας διορισμού των αναπληρωτών -και ας λέτε εσείς, δεν κάνουμε ξεχωριστό πίνακα- και απορρόφηση του συνόλου των αναπληρωτών. Διότι, κύριε Υπουργέ, ποιος είναι εκείνος, ο οποίος θα πάει να ελέγξει τη μεταδοτικότητα του καθηγητή που έχει διδάξει στο σχολείο, την επιστημονικότητα, αν θέλετε; Ποια επιτροπή είναι εκείνη που θα το ελέγξει αυτό; Καλά, τις γνωστικές ικανότητες να γράψει στο χαρτί, θα τις έχει, αλλά από εκεί και πέρα, όταν ένας καθηγητής έχει διδάξει δέκα-δεκατρία χρόνια και θα έχει και ένα α' όριο ηλικίας, τι μου λέτε τώρα ότι θα του δίνουμε το δικαίωμα κάθε χρόνο... 'Οταν για φέτος, κύριε Υπουργέ, οι αναπληρωτές καθηγητές θα είναι στα σχολεία για να γράφουν διαγωνισμούς τα παιδιά και να τους διορθώνουν τα γραπτά, αυτοί που έχουν τελειώσει το πανεπιστήμιο, θα διαβάζουν για να δώσουν εξετάσεις. Πότε; Με το πρόγραμμα που λέει ότι θα κάνουν ...
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
ΠΡΟΕΔΡΕΥΩΝ (Παναγιώτης Σγουρίδης): Τελειώσατε, κυρία Καραγιάννη.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Εντάξει, κύριε Πρόεδρε, σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Οι προσφυγές τεσσάρων ή πέντε υποψήφιων εκπαιδευτικών στο σύνολο των εβδομήντα ή ογδόντα χιλιάδων, που διεκδικούν ένα διορισμό στο δημόσιο, δεν αποτελούν και απόδειξη ότι υπάρχουν νομικά προβλήματα συνταγματικότητος ή ο,τιδήποτε άλλο πρόβλημα, σχετικά με το διαγωνισμό ο οποίος θα γίνει και σχετικά με τις ρυθμίσεις του ν.2525. 'Ηδη το Συμβούλιο της Επικρατείας με τον εισηγητή του έδωσε ένα στίγμα πώς αντιμετωπίζει τις προσφυγές της ΟΛΜΕ σχετικά με το διαγωνισμό.
Ο διαγωνισμός θα γίνει, στο διαγωνισμό έχουν δηλώσει συμμετοχή σαράντα έξι χιλιάδες πεντακόσιοι υποψήφιοι εκπαιδευτικοί και αυτοί οι εκπαιδευτικοί αποδεικνύουν περίτρανα ότι στην κοινωνία, έχει ωριμάσει επιτέλους η αξιοκρατική διαδικασία πρόσληψης στο δημόσιο, διότι η εκπαίδευση και το δημόσιο σύστημα της εκπαίδευσης, δεν υφίσταται και δεν λειτουργεί για να λύνει τα εργασιακά προβλήματα αυτού του τόπου.
Υπάρχει εκπαιδευτικό σύστημα για τους μαθητές, τα παιδιά, τις ελληνικές οικογένειες, την ελληνική κοινωνία, το ελληνικό κράτος. Πάψτε να αντιμετωπίζετε, επιτέλους, ως ένα απέραντο εργασιακό χώρο, το χώρο της εκπαίδευσης, όπου θα υπάρχουν ...
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Τι λέτε, κύριε Υπουργέ;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):...περισσότεροι διδάσκοντες και λιγότεροι μαθητές!
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Μα, τι είναι αυτά που λέτε;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Σας παρακαλώ, κυρία Αράπη, σας παρακαλώ! Εγώ δεν σας διέκοψα.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Δηλαδή ο καθηγητής δεν ασχολείται με τα παιδιά, με την ελληνική κοινωνία;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Εγώ, δεν σας διέκοψα δια κραυγών. Σας παρακαλώ!
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ! Σας παρακαλώ, κυρία Καραγιάννη.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Μα, τι είναι αυτά που λέει ο Υπουργός;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Σας παρακαλώ, κρατήστε μου το χρόνο, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κυρία Καραγιάννη!
Συνεχίστε, κύριε Υπουργέ.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Ο εκπαιδευτικός δίνει την ψυχή του για τα παιδιά!
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κρατήστε μου το χρόνο, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, σας παρακαλώ, κυρία Καραγιάννη!
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Επειδή θέλουμε ίσες ευκαιρίες στην εκπαίδευση και επειδή ίσες ευκαιρίες στην εκπαίδευση σημαίνει ίδιου ποιοτικού επιπέδου εκπαιδευτικοί, γι' αυτό ακριβώς η πολιτεία επιτέλους κατάργησε την αναξιοκρατική έστω και αντικειμενική επετηρίδα ...
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Από εκπαιδευτικής πλευράς ...
ΠΡΟΕΔΡΕΥΩΝ (Παναγιώτης Σγουρίδης): Κυρία Καραγιάννη, σας παρακαλώ μην ξαναδιακόψετε, γιατί με φέρνετε σε δύσκολη θέση!
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Kυρία Καραγιάννη, εδώ συζητούμε χωρίς να κραυγάζουμε!
...προκειμένου να βελτιώσει, διότι αυτός είναι ο στόχος της εκπαιδευτικής μεταρρύθμισης, το ποιοτικό εκπαιδευτικό αποτέλεσμα συνολικά. Και δεν θα είμαστε εμείς η μοναδική χώρα στον ευρύτερο ευρωπαϊκό χώρο μαζί με την Τουρκία για να διατηρούμε επετηρίδα στον 21ο αιώνα! 
Στον 21ο αιώνα κρίνονται οι άνθρωποι, αξιολογούνται και κατά την είσοδό τους σε ένα επάγγελμα και σ' όλη τη διάρκεια του επαγγέλματος. Με αυτό το πρίσμα η Κυβέρνηση ...
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Οι εκπαιδευτικοί κρίνονται κάθε μέρα από τα παιδιά αν θέλετε. 
ΠΡΟΕΔΡΕΥΩΝ (Παναγιώτης Σγουρίδης): Κυρία Καραγιάννη, σας παρακαλώ, εδώ δεν είσθε συνδικαλίστρια, είσθε Βουλευτής. 
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Είμαι εκπαιδευτικός και ξέρω. 
ΠΡΟΕΔΡΕΥΩΝ (Παναγιώτης Σγουρίδης): 'Εχετε πει αυτά τα οποία έχετε πει, σας απαντάει ο κύριος Υφυπουργός και θα παρακαλούσα πάρα πολύ να μη μετατρέψουμε το Κοινοβούλιο σε Αίθουσα συνδικαλισμού.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Ζητώ συγγνώμη, κύριε Πρόεδρε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα πω στατιστικά στοιχεία, κύριε Πρόεδρε. 'Ισως αυτά ηρεμήσουν την κ. Καραγιάννη.
ΠΡΟΕΔΡΕΥΩΝ (Παναγιώτης Σγουρίδης): Μόνο που θα σας παρακαλούσα, κύριε Υφυπουργέ, να τελειώνετε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ναι, τελειώνω, κύριε Πρόεδρε, αλλά δεν αρχίζω. 
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: 'Ολο τα ίδια λέτε. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Το 1997 υπηρετούσαν δεκαοκτώ χιλιάδες εκατόν εξήντα τρεις αναπληρωτές. Με τους διορισμούς που κάναμε το Φθινόπωρο του 1997, έξι χιλιάδες τριακόσιους για πρώτη φορά στην ιστορία της τελευταίας εικοσαετίας, απορροφήσαμε περίπου πέντε χιλιάδες εννιακόσιους αναπληρωτές. Αλλά κάθε χρόνο είμαστε υποχρεωμένοι, για να καλύπτουμε λειτουργικά κενά της εκπαίδευσης και απουσίες του μονίμου προσωπικού, να προσλαμβάνουμε και καινούριους. Και ενώ θα έπρεπε να έχουν απομείνει περίπου έντεκα χιλιάδες αναπληρωτές φέτος έχουμε πάλι δεκαέξι χιλιάδες αναπληρωτές. Αντιλαμβάνεσθε επομένως ότι και με τους νέους διορισμούς, όσους και να διορίσουμε, πάλι θα έχουμε ένα σημαντικό υπόλοιπο αναπληρωτών. Αν πούμε ότι οι αναπληρωτές θα διορίζονται εκτός διαγωνισμού, τότε καταργούμε την κατάργηση της επετηρίδας και υιοθετούμε ένα δυαδικό σύστημα, όπου θα συνυπάρχει η επετηρίδα των αναπληρωτών και ο διαγωνισμός. Και απορώ: Δεν θα είναι αδικημένος εκείνος ο οποίος θα διαγωνίζεται, για να αποδεικνύει την ποιότητά του, σε σχέση με τον αναπληρωτή που δίδαξε ένα ή δύο ή τρία έτη και θα διορίζεται; Λοιπόν, μετά την πενταετία θα ισχύει 
 

Επιστροφή στην κορυφή



Σελίδα 8340 
μόνο ο διαγωνισμός.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: 'Εκανε σύμβαση με το δημόσιο. 
ΠΡΟΕΔΡΕΥΩΝ (Παναγιώτης Σγουρίδης): Κύριε Υφυπουργέ, τελειώσατε. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, ευχαριστώ για την ανοχή σας.
ΠΡΟΕΔΡΕΥΩΝ (Παναγιώτης Σγουρίδης): Και εγώ σας ευχαριστώ, κύριε Υφυπουργέ, γι' αυτά τα οποία είπατε στην Αίθουσα. 
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: (Ομιλεί μη ακουόμενη)...
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κυρία Καραγιάννη!
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, φαίνεται ότι οι αριθμοί και τα στατιστικά στοιχεία απαντώνται μόνο δια κραυγών!
ΠΡΟΕΔΡΕΥΩΝ (Παναγιώτης Σγουρίδης): Νομίζω ότι δεν είναι δόκιμο, όταν μάλιστα μας παρακολουθούν από τα γενικά δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", ενενήντα επτά μαθητές και έξι συνοδοί-καθηγητές από το 4ο Γυμνάσιο Ζωγράφου.
Η Βουλή τους καλωσορίζει.
(Χειροκροτήματα απ' όλες τις πτέρυγες)
Θέλω να πω στα παιδιά ότι σήμερα, επειδή έχουμε κοινοβουλευτικό έλεγχο, στην Αίθουσα μέσα βρίσκονται μόνο οι Υπουργοί και οι Υφυπουργοί που απαντούν στις ερωτήσεις των Βουλευτών και οι Βουλευτές οι οποίοι ερωτούν. Αυτό, έτσι για ενημέρωσή σας.
Εισερχόμαστε στις επίκαιρες ερωτήσεις δευτέρου κύκλου.
Η πρώτη με αριθμό 1459/12.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Αλέξανδρου Χρυσανθακόπουλου προς τον Υπουργό Εξωτερικών, σχετικά με τις δηλώσεις Τούρκων αξιωματούχων, την εξασφάλιση των ανθρωπίνων και εθνικών δικαιωμάτων του Κουρδικού λαού κλπ., διαγράφεται λόγω κωλύματος των Υπουργών. 
Δεύτερη είναι η με αριθμό 1451/12.5.98 επίκαιρη ερώτηση του Βουλευτή της Νέας Δημοκρατίας κ. Γεωργίου Τρυφωνίδη προς τον Υπουργό Μεταφορών και Επικοινωνιών, σχετικά με δημοσιεύματα στον Ομογενειακό Τύπο για κατάργηση δρομολογίων της Ολυμπιακής Αεροπορίας προς τις Ηνωμένες Πολιτείες της Αμερικής κλπ.
Η επίκαιρη ερώτηση του κ. Τρυφωνίδη εν περιλήψει έχει ως εξής:
"Τα προβλήματα που έχουν δημιουργηθεί στην Ολυμπιακή Αεροπορία σε συνδυασμό με την αδυναμία των διοικήσεών της αλλά και της Κυβέρνησης να δώσει λύσεις βιώσιμες σ' αυτά, ασφαλώς και έχουν προκαλέσει πικρία και ανησυχία σ' όλους τους 'Ελληνες για το μέλλον της Ο.Α. και τη δυνατότητά της να εκτελεί κανονικά όλα τα δρομολόγια που ως τώρα εκτελούσε.
Δημοσιεύματα στον Ομογενειακό Τύπο (π.χ. "ΕΘΝΙΚΟW ΚΗΡΥΞ" Νέας Υόρκης 10.4.98) αναφέρουν ότι το Διοικητικό Συμβούλιο της Ο.Α. στα πλαίσια αξιολόγησης, εκ νέου, του δικτύου της εταιρείας και εκπόνησης νέου προγράμματος εμπορικής λειτουργίας, με καθαρά τεχνοκρατικό χαρακτήρα, προσανατολίζεται στο κλείσιμο μεταξύ άλλων μακρινών πτήσεων και των δρομολογίων της Ο.Α. προς ΗΠΑ, Νέα Υόρκη κλπ. Αυτό έχει σαν αποτέλεσμα να κοπεί η μόνη ελληνόφωνη "γέφυρα" μεταξύ Ελλάδας-Αμερικής προς μεγάλη εθνική ζημία. Ακόμη η αβεβαιότητα αν θα ισχύσουν ή όχι τα δρομολόγια αυτά οδηγεί πολλούς Αμερικανούς αλλά και ομογενείς να αναβάλουν τον προγραμματισμό διακοπών στη χώρα μας προς μεγάλη οικονομική ζημία.
Ερωτάται ο κύριος Υπουργός:
Αν αληθεύουν τα ανωτέρω και σε ποιες άμεσες ενέργειες θα προβεί, ώστε να μην κοπεί η ελληνόφωνη "γέφυρα" της ομογένειας με την Ελλάδα και να ενημερωθεί άμεσα και υπεύθυνα το κοινό της Αμερικής ότι η Ο.Α. θα εκτελεί κανονικά τα δρομολόγια Αμερικής, ώστε να αποφευχθεί η επερχόμενη ζημία στον τουρισμό μας".
Ο Υπουργός Μεταφορών και Επικοινωνιών κ. Αναστάσιος Μαντέλης έχει το λόγο.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, αρχικά θα πρέπει να παρατηρήσει κανείς ότι η Κυβέρνηση είχε και έχει τη δύναμη να προχωρήσει μία σειρά από μέτρα, ώστε να μπορεί η Ολυμπιακή Αεροπορία να σταθεί στο διεθνές ανταγωνιστικό πεδίο, το οποίο είναι σκληρό και είναι γνωστό αυτό. Αυτή είναι και η βιώσιμη λύση της.
Το ερώτημα τώρα είναι συγκεκριμένο και συγκεκριμένη είναι και η απάντηση. Στο επιχειρησιακό σχέδιο της Ολυμπιακής προβλέπεται το δρομολόγιο για το οποίο ανησυχεί ο κύριος συνάδελφος. Δεν υπάρχει κάποιο ιδιαίτερο πρόβλημα. Απεναντίας αυτό το δρομολόγιο προβλέπεται να εκτελείται, από το καλοκαίρι του 1999, με τα νέα AIR BUS 340, τα οποία θα αυξήσουν τις δυνατότητες του δρομολογίου. 'Ετσι ενώ σήμερα αυτή η γραμμή δεν είναι από τις κερδοφόρες, με την είσοδο αυτών των νέων αεροσκαφών θα υπάρχει καλύτερη δυνατότητα εκμετάλλευσης και πτώση του κόστους λειτουργίας. 
Επομένως, τα πράγματα είναι αλλιώς απ' ό,τι εμφανίζονται και δεν χρειάζεται να γίνει κάποια ιδιαίτερη ενέργεια αφ' ής στιγμής οδηγούμαστε σ' αυτές τις λύσεις. Η γέφυρα με την ομογένεια υπάρχει και θα συνεχίσει να υπάρχει.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.
Ο κ. Τρυφωνίδης έχει το λόγο δύο λεπτά για να αναπτύξει την επίκαιρη ερώτηση.
ΓΕΩΡΓΙΟΣ ΤΡΥΦΩΝΙΔΗΣ: Εφόσον, κύριε Υπουργέ, αυτή η διαβεβαίωση δεν έχει φθάσει στο κοινό των Ηνωμένων Πολιτειών, νομίζω ότι το κλίμα που υπάρχει εκεί εις βάρος της Ολυμπιακής Αεροπορίας, είναι κάτι το οποίο οδηγεί οπωσδήποτε σε μεγάλη ζημιά και την οικονομία της χώρας και τον τουρισμό.
Μια όμως και αναφερθήκατε στην αρχή της ομιλίας σας στην Ολυμπιακή Αεροπορία θα ήθελα και εγώ να παρατηρήσω ότι το τελευταίο διάστημα η οικονομική αξία της Ολυμπιακής Αεροπορίας συνεχώς απομειούται. Ακόμη το good will της εταιρείας, δηλαδή ο αέρας της εταιρείας, απαξιώνεται και η αξιοπιστία της οπωσδήποτε μειώνεται στο καταναλωτικό κοινό. Αυτό δημιουργεί σε πάρα πολλούς την υποψία ότι λάθη και παραλείψεις της Κυβέρνησης σκοπεύουν, ηθελημένα ή αθέλητα, σε μία υποτίμηση της αξίας της Ολυμπιακής Αεροπορίας. Εδώ θα θέλαμε μία απάντηση.
Επίσης, θέλουμε μία απάντηση για το αν πράγματι έχετε αποφασίσει να πουλήσετε μέρος της εταιρείας σε στρατηγικό επενδυτή, όπως έχει γραφτεί στον Τύπο και όπως γράφεται ακόμη και σήμερα στην εφημερίδα "ΕΞΟΥΣΙΑ". Εκεί αναφέρονται πράγματα τα οποία δεν τιμούν και την Κυβέρνηση και την Ολυμπιακή Αεροπορία. Μεταξύ των άλλων λέει ότι συνεχίζει η Ολυμπιακή Αεροπορία να είναι ευάλωτη σε πλήθος από αντικρουόμενα συμφέροντα, που την εκθέτουν ως εταιρεία, ενώ διαμορφώνουν δυσμενές γι' αυτή κλίμα στις διαπραγματεύσεις με τις τράπεζες, για ένα μεγάλο δάνειο τριακοσίων είκοσι πέντε δισεκατομμυρίων (325.000.000.000) δραχμών που πρόκειται να πάρει στις επόμενες μέρες. Και λένε οι εφημερίδες ότι σε δέκα ημέρες κρίνεται η τύχη της Ολυμπιακής.
Θα ήθελα να πείτε στην Εθνική Αντιπροσωπεία αν πράγματι υπάρχει απόφαση της Κυβέρνησης να εκχωρήσει μέρος της εταιρείας σε στρατηγικό επενδυτή και γιατί δεν γίνεται αυτό με συνθήκες πλήρους διαφάνειας.
Βλέπουμε την Ολυμπιακή Αεροπορία να απομειούται και οικονομικά και ηθικά και μαζί απομειούται και η υπερηφάνεια των Ελλήνων ότι έχουν ένα εθνικό αερομεταφορέα παγκοσμίων δυνατοτήτων και ανταγωνισμού, όπως είπατε και εσείς.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Τρυφωνίδη.
Ο κύριος Υπουργός έχει το λόγο για δύο λεπτά να δευτερολογήσει.
 

Επιστροφή στην κορυφή



Σελίδα 8341 
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριε συνάδελφε, είναι φανερό ότι αν αφήναμε την Ολυμπιακή Αεροπορία, χωρίς να λάβουμε τα συγκεκριμένα μέτρα τότε θα είχαμε πραγματικό πρόβλημα. Δεν δημιουργήθηκε πρόβλημα, κύριε συνάδελφε, επειδή πάρθηκαν αυτά τα μέτρα. Είναι φυσιολογικό να υπάρξει μια περίοδος προσαρμογής, η οποία πολύ πιο γρήγορα από ό,τι θα περίμενε κανείς, έχει βρει το δρόμο της.
'Ομως, χρειάζεται να εργαστούμε σκληρά στην επόμενη περίοδο -και έχω συναίθηση κι εγώ αυτής της πραγματικότητας- για να σταθεροποιηθεί η θέση της επιχείρησης να εκτελούνται τα δρομολόγια κανονικά, όπως και εκτελούνται σήμερα και να προχωρήσει η οργάνωση όπως ήδη έχει ξεκινήσει, ώστε να μπορέσει να σταθεί στο ύψος που της αρμόζει.
'Ολα αυτά σημαίνουν ότι το πρόγραμμα της Κυβέρνησης είναι η ολοκλήρωση της εξυγίανσης της επιχείρησης, ώστε να μπορέσει να βελτιώσει το επίπεδο και τη στάθμη της στο διεθνή ανταγωνισμό, όπως σας είπα προηγούμενα και να επιτύχει στρατηγικές συμμαχίες, που θα την καταξιώσουν στο χώρο των διεθνών μεταφορών, γιατί η Ολυμπιακή Αεροπορία πετά στους διεθνείς αιθέρες. Ακριβώς αυτό είναι το πρόγραμμα της Κυβέρνησης.
Βέβαια, δημοσιεύματα διαβάζω κι εγώ, δημοσιεύματα διαβάζετε και εσείς, αλλά η πραγματικότητα είναι έτσι όπως σας τα είπα.
ΓΕΩΡΓΙΟΣ ΤΡΥΦΩΝΙΔΗΣ: Στρατηγικό επενδυτή θα αναζητήσετε; 
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Είπα στρατηγική συμμαχία.
ΠΡΟΕΔΡΕΥΩΝ (Παναγιώτης Σγουρίδης): Πέμπτη είναι η με αριθμό 1465/13.5.1998 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Γεωργίας, σχετικά με τις προθέσεις της Κυβέρνησης για καταβολή αποζημιώσεων στους πληγέντες από τον παγετό πατατοκαλλιεργητές του Νομού Αχαίας.
Η επίκαιρη ερώτηση του κ. Τσαφούλια είναι η ακόλουθη:
"Η καταστροφή από τους παγετώνες της καλλιέργειας της πατάτας στο Νομό Αχαίας κατά την παρούσα περίοδο υπήρξε πρωτοφανής. Ειδικότερα και στις άλλες περιοχές του Κάμπου της Κάτω Αχαίας, αλλά στη Λακκόπετρα Αχαίας υπήρξε το κάτι άλλο.
Αποτέλεσμα τούτου, ήταν η παραγωγή να φθάσει στο σημείο από καλλιέργεια ενός στρέμματος πατάτας να παράγεται ένας τόνος πατάτας, ενώ αν δεν συνέβαινε η καταστροφή, θα παρήγοντο τέσσερις τόνοι πατάτας. Τα έξοδα καλλιέργειας κατά στρέμμα πατάτας ανέρχονται εις το ποσόν των εκατόν εβδομήντα χιλιάδων (170.000) δραχμών. Η είσπραξη της αξίας ενός τόνου πατάτας (ψιλές - χονδρές) από το ένα στρέμμα πατάτας ανέρχεται στο ποσό των ενενήντα δύο χιλιάδων (92.000) δραχμών.
Αντιλαμβάνεστε τι ζημιά έχουν υποστεί οι παραγωγοί στο Νομό Αχαίας και ειδικότερα στην περιοχή του Κάμπου Κάτω Αχαίας. Οι εκτιμήσεις της καταστροφής έγιναν στο πόδι και με ιλιγγιώδη ταχύτητα, με αποτέλεσμα η δήθεν ορθώς καθ' υμάς υπολογισθείσα αποζημίωση να αποτελεί εμπαιγμό.
Ερωτάται ο κύριος Υπουργός:
1. Ποίες οι προθέσεις της Κυβέρνησης για όλα τα ανωτέρω.
2. Τι έχει μέχρι τούδε υπολογισθεί από εκτιμήσεις, οι οποίες έχουν γίνει διά την άνω περίπτωση όσον αφορά το βαθμό της καταστροφής και το ποσόν της αποζημιώσεως, που πρέπει να πάρουν οι πληγέντες του Νομού Αχαϊας και ειδικότερα του Κάμπου Κάτω Αχαϊας και της περιοχής της Λακκόπετρας Αχαϊας.
3. Εάν προτίθεστε να επανεξετάσετε με προσοχή και ενδιαφέρον και όχι στο πόδι την πραγματική αξία των αποζημιώσεων των άνω πληγέντων και 
4. Πότε και κατά ποίον τρόπο θα καταβληθούν οι άνω αποζημιώσεις".
Ο Υφυπουργός Γεωργίας κ. Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ευχαριστώ, κύριε Πρόεδρε.
'Ηταν πράγματι πρωτοφανείς οι ζημιές σε ολόκληρη τη χώρα και αυτήν τη φορά δεν εξαιρέθηκε ούτε η νότια Ελλάδα από τον παγετό του Μαρτίου. Ειδικότερα στις πρώιμες καλλιέργειες και στην πατάτα, στην περιοχή της Λακκόπετρας, αλλά και στον Κάμπο της Αχαίας, οι ζημιές που διαπιστώθηκαν ήταν, όπως σωστά περιγράφει ο κύριος συνάδελφος, εκτεταμένες.
Δόθηκε άμεση προτεραιότητα να προχωρήσουν οι εκτιμήσεις και η εξατομίκευση των ζημιών πριν το χρόνο συγκομιδής. Λόγω όμως της έκτασης των ζημιών, αλλά και του μεγάλου αριθμού των δηλώσεων που υποβλήθηκαν από τους παραγωγούς, χρειάστηκε να διατεθεί ικανός αριθμός γεωπόνων και εκτιμητών και έτσι αμέσως μετά τον παγετό, από τις 7.4.1998 μέχρι 6.5.1998, ολοκληρώθηκαν όλες οι αναγκαίες εργασίες εκτίμησης των ζημιών στην περιοχή.
'Ομως, λόγω της φύσης του προϊόντος, υπάρχει -και σωστά θα μπορούσε να περιγράψει ο συνάδελφος αλλιώς πώς στην ερώτησή του αυτό που θέλει να πει- η πιθανότητα λαθών. Βλέπετε, το γεώμηλο δεν είναι επιφανειακό προϊόν και υπάρχουν κίνδυνοι, με τις δειγματοληπτικές εκτιμήσεις, να γίνουν λάθη.
Γι' αυτό το λόγο, οι υπηρεσίες του ΕΛΓΑ έχουν εντολή από το Υπουργείο Γεωργίας να παρακολουθούν την εξέλιξη των ζημιών ως προς την ποσοτική αλλά και την ποιοτική απώλεια του προϊόντος, έτσι ώστε στο τέλος τα πορίσματα των εκτιμήσεων να ανταποκρίνονται περισσότερο στην πραγματική απώλεια του εισοδήματος των πληγέντων παραγωγών.
Για τους λόγους αυτούς, αν και τα πορίσματα εκτίμησης είναι έτοιμα εδώ και αρκετές ημέρες, αποφασίστηκε, να κοινοποιηθούν στους ενδιαφερόμενους στις αρχές του Ιούνη, για να μπορεί να φανεί η πραγματική ζημιά των παραγωγών, σε συνάρτηση πάντοτε με τη συγκομιδή που γίνεται αυτή τη στιγμή στα χωράφια της Αχαϊας και της κοινότητος Λακκόπετρας.
Με την κοινοποίηση των πορισμάτων, σε περίπτωση διαφωνιών υπάρχει σαφής εντολή -λόγω της φύσεως του προϊόντος- η ζημιά να επανεξετασθεί από δευτεροβάθμια επιτροπή, από δύο έμπειρους επανεκτιμητές, για να διορθωθούν τυχόν παραλείψεις και λάθη και να υπάρξει πραγματική, αντικειμενική αποζημίωση των παραγωγών.
Το Υπουργείο Γεωργίας δείχνει το ίδιο ενδιαφέρον για τους παραγωγούς, για την έγκαιρη, την αντικειμενική και τη δίκαια εκτίμηση των ζημιών και βεβαίως, μετά την ανάρτηση των πινάκων, την αποδοχή εκ μέρους των παραγωγών των εκτιμήσεων, θα προχωρήσουμε το συντομότερο δυνατό στην αποπληρωμή, την αποζημίωση των δικαιούχων παραγωγών.
ΠΡΟΕΔΡΕΥΩΝ(Παναγιώτης Σγουρίδης): Ευχαριστούμε τον κ. Σωτηρλή.
Ο κ. Τσαφούλιας έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Ο κύριος Υπουργός δεν έχει υπόψη του τα πορίσματα. 'Ετσι δεν είναι; 
Συγκεκριμένα, τα πορίσματα για τον Κάμπο Κάτω Αχαϊας, την περιοχή Λακκόπετρας και το Νομό Αχαϊας δεν τα έχετε υπόψη σας. Δηλαδή, αν σας ζητήσω αυτήν τη στιγμή ένα στοιχείο για την περιοχή Λακκόπετρας, να μου πείτε συγκεκριμένα, σε ποιο βαθμό έχει φτάσει η έκταση της καταστροφής και ορισμένα, δέκα δεκαπέντε ονόματα παραγωγών που επλήγησαν, οπωσδήποτε δεν θα τα έχετε υπόψη σας.
Επομένως δεν μπορείτε να αντιληφθείτε, αν αυτά που λέω είναι σωστά. Είναι σωστά αυτά τα οποία λέω.
Πρώτον, πήγαν κάτω και γρήγορα-γρήγορα προσπάθησαν να εκτιμήσουν τις ζημιές, χωρίς να ρωτάνε τίνος είναι αυτό το χωράφι. Υπάρχουν περιπτώσεις στα Σαγέϊκα , στο Κοκκίνι και σε άλλα μέρη που πήγανε και δεν ρώτησαν τίνος είναι. Και οι περισσότεροι δεν ήσαν παρόντες τη στιγμή που αυτοί επεσκέφθησαν τα χωράφια για να διαπιστώσουν τις ζημιές, να δούνε τίνος είναι και τι έγινε.
Επομένως, σ' αυτήν την περίπτωση έχω απόλυτο δίκαιο. Δεν διασφαλίζονται τα συμφέροντα των πληγέντων εκ του ότι πράγματι υπάρχει μία προσπάθεια για να γίνουν αυτά. Αυτά έπρεπε να γίνουν την ώρα που πήγαν κάτω. Τώρα αν κάθε 
 

Επιστροφή στην κορυφή



Σελίδα 8342 
παραγωγός λέει "εγώ έβγαλα τόση πατάτα", δεν ξέρω αν η δευτεροβάθμια επιτροπή μπορεί να το αποδεχθεί αυτό το πράγματα. Αν αυτός ο παραγωγός πάει το χαρτί της παραδόσεως της ποσότητας της πατάτας στη δευτεροβάθμια επιτροπή και πει "εγώ καταστράφηκα, δεν είναι αλήθεια αυτά που βγάζει η πρωτοβάθμια επιτροπή αλλά αυτά που σας δείχνω", αυτό θα το αποδεχθεί η δευτεροβάθμια επιτροπή; Πώς θα ικανοποιηθεί; Στα λόγια;
Πρέπει να μου πείτε, αν θα το αποδεχθεί η δευτεροβάθμια επιτροπή. Επιπλέον, ποιος τρόπος θα ακολουθηθεί, προκειμένου να αποδειχθεί αυτή η ζημιά; Διότι στη δευτεροβάθμια επιτροπή πρέπει να πάει στοιχεία. Το στοιχείο, λοιπόν, είναι η ποσότητα της παραγωγής, σε σχέση με τον αριθμό των στρεμμάτων. Θα το πιστέψει αυτό η δευτεροβάθμια επιτροπή;
'Οσον αφορά το δεύτερο κεφάλαιο, στο οποίο δεν μου απαντήσατε καθόλου, ήθελα να σας πω ότι ένας τόνος πατάτας, ψιλές-χοντρές, έχουν ενενήντα δύο χιλιάδες (92.000) και τα έξοδα καλλιεργίας του ενός στρέμματος είναι εκατόν εβδομήντα χιλιάδες (170.000).
Αν σ' αυτό το σημείο έχετε προσδιοριστικά στοιχεία από τις υπηρεσίες σας που να λένε ότι δεν είναι αλήθεια αυτό που λέω εγώ, να μου τα πείτε. Γιατί δεν μου είπατε ότι αυτό το σκέλος της επίκαιρης ερώτησής μου δεν ανταποκρίνεται στην αλήθεια. Εγώ σας λέω ότι είναι αλήθεια, γιατί έκανα επίσκεψη και πήγα σε όλα τα συσκευαστήρια και μου είπαν "τα έξοδα καλλιεργίας του ενός στρέμματος είναι εκατόν εβδομήντα χιλιάδες (170.000) δραχμές και πιάνουμε ενενήντα δύο χιλιάδες (92.000)". Και κανένα στοιχείο από αυτά δεν προσκομίσατε. Τι θα γίνει; Πώς θα αντιμετωπισθεί το πρόβλημα;
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για δύο λεπτά.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε συνάδελφε, μπορείτε αύριο το πρωί να επισκεφθείτε το Υπουργείο Γεωργίας -για να μην κάνουμε διάλογο εντυπώσεων- να σας δώσω όλα τα πορίσματα. 'Ημουν πάρα πολύ ειλικρινής απέναντί σας. Τα έχουμε τα πορίσματα, τα γνωρίζουν οι παραγωγοί. Απλώς, επειδή οι εκτιμήσεις ζημιών έγιναν μέσα σ' ένα μήνα σε μια μεγάλη έκταση με χιλιάδες δηλώσεις δεν θέλαμε οι εκτιμήσεις να είναι υποκειμενικές.
Γνωρίζει, λοιπόν, ο κάθε παραγωγός, πόση περίπου είναι η ζημιά του, και βεβαίως στο τέλος, ακριβώς επειδή γίνεται αυτόν τον καιρό η συγκομιδή, θα έχουμε μια σαφή εικόνα. Αν υπάρξουν ψευδείς δηλώσεις, να είστε βέβαιος, κύριε συνάδελφε, ότι έχουμε το μηχανισμό, ελέγχου.
Ποιος είναι ο στόχος; Ο αντικειμενικός προσδιορισμός των ζημιών.
Υπάρχουν τα πορίσματα και θα μπορούσαμε αυτήν τη στιγμή να τα αναρτήσουμε και θα σας τα διαθέσω αύριο το πρωϊ. Δεν είναι, όμως, απόλυτα αντικειμενικά, αφού επιδιώκουμε να έχουν έχουν σχέση με την πραγματική παραγωγή που θα συγκομισθεί από τον παραγωγό.
Δεύτερον, είπατε ότι δεν αναφέρθηκα στο κόστος. Δεν είναι αντικείμενο της ερώτησής σας, κύριε συνάδελφε. Το κόστος είναι αυτό που περίπου λέτε. Και αν είναι εκατόν πενήντα, εκατόν εξήντα ή εκατόν εξήντα πέντε χιλιάδες ανά στρέμα σημασία έχει ότι εφόσον έχουμε μειωμένη παραγωγή, είναι φυσικό να υπάρχουν και μειωμένα έσοδα. Γι' αυτό ακριβώς παρεμβαίνουμε για αποζημιώσεις.
Αν οι παραγωγοί από την παραγωγή τους είχαν το εισόδημα, που ανέμεναν να πάρουν δεν θα μιλούσαμε για αποζημίωση.
'Ομως, θέλω να σας διαβεβαιώσω και να σας πω ότι έχει γίνει με ταχύτατο ρυθμό η όλη αποτίμηση των ζημιών. Είναι πρωτοφανές το ότι μέσα σ' ένα μήνα εξετάστηκαν χιλιάδες δηλώσεις παραγωγών και βεβαίως είμαστε πανέτοιμοι να αναρτήσουμε τους πίνακες. Περιμένουμε να τελειώσει η παραγωγή τις ημέρες αυτές και στις αρχές του Ιούνη θα αναρτηθούν οι πίνακες και βεβαίως από εκεί και πέρα, εφόσον δεν υπάρξουν ενστάσεις, θα προχωρήσουμε στη διαδικασία των αποπληρωμών των παραγωγών.
Σας παρακαλώ, αν θέλετε, ελάτε στο Υπουργείο αύριο να σας δώσω τις εκτιμήσεις και τα πορίσματα των εκτιμητών για να μη δημιουργούνται εντυπώσεις ότι ερχόμαστε εδώ χωρίς στοιχεία.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.
Κύριοι συνάδελφοι ολοκληρώθηκε η συζήτηση των επικαίρων ερωτήσεων. 
 

Επιστροφή στην κορυφή



Σελίδα 8343 
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ' αριθμόν 40/13-3-98 επερώτηση των Βουλευτών της Νέας Δημοκρατίας κυρίων Γεωργίου Καρασμάνη, Αδάμ Ρεγκούζα, Ευάγγελου Πολύζου, Θεοφάνη Δημοσχάκη, Ευάγγελου Μπασιάκου, Γεωργίου Σαλαγκούδη, Κωνσταντίνου Σημαιοφορίδη, Θεόφιλου Λεονταρίδη, Νικολάου Τσιαρτσιώνη, Σάββα Τσιτουρίδη και Λεωνίδα Λυμπερακίδη, προς τον Υπουργό Γεωργίας, σχετικά με την πολιτική της Κυβέρνησης στην ασφάλιση της ζωϊκής και φυτικής παραγωγής, καταβολή αποζημιώσεων στους αγρότες πλημμυροπαθείς αγρότες από τον ΕΛΓΑ κλπ.
Ο Κοινοβουλευτικός Εκπρόσωπος του Κ.Κ.Ε. κ. Ορέστης Κολοζώφ, με επιστολή του προς το Προεδρείο ορίζει ως Κοινοβουλευτικό Εκπρόσωπο για τη συζήτηση της επερώτησης την κ. Μαρία Μπόσκου.
Επίσης ο Πρόεδρος του Συνασπισμού κ. Νικόλαος Κωνσταντόπουλος με επιστολή του ορίζει, ως Κοινοβουλευτικό Εκπρόσωπο, τον Βουλευτή Ευβοίας κ. Ευάγγελο Αποστόλου.
Ορίστε, κύριε Καρασμάνη, έχετε το λόγο για είκοσι λεπτά για να πρωτολογήσετε.
ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, κυρίες και κύριοι συνάδελφοι, δεν υπάρχει σήμερα τάξη κοινωνική και επαγγελματική, που να μην πλήττεται από τη βαθύτατη κρίση, η οποία μαστίζει τη χώρα μας τα τελευταία χρόνια.
Επίσης, δεν υπάρχει άλλη επαγγελματική τάξη που να πληρώνει αυτήν την κρίση τόσο ακριβά, όσο η μεγαλύτερη και παραγωγικότερη τάξη του τόπου μας, που είναι ο αγροτικός κόσμος.
Δεν είναι άλλωστε τυχαίο το γεγονός ότι μέσα στην τελευταία τριετία εκδηλώθηκαν τόσες δυναμικές και πολυήμερες αγροτικές κινητοποιήσεις που δεν είχαν εκδηλωθεί στις προηγούμενες δεκαετίες. Είναι το ξέσπασμα για τη συνεχή αύξηση του κόστους παραγωγής, για την καταβαράθρωση και το πάγωμα των θεσμικών τιμών, για την εγκατάλειψη στην τύχη τους των μεγαλυτέρων και νευραλγικοτέρων τομέων της παραγωγής μας, όπως είναι η κτηνοτροφία, η καπνοπαραγωγή, τα οπωροκηπευτικά και ειδικότερα οι δενδροκαλλιέργειες.
Είναι η απόγνωση, η αγωνία και η αβεβαιότητα για το αύριο, καθώς έχει γίνει πλέον εξόφθαλμη η ανικανότητα της Κυβέρνησης, να υπερασπιστεί στοιχειωδώς τα συμφέροντά τους στα κοινοτικά όργανα, εκεί που καθορίζεται το μέλλον και η τύχη των Ευρωπαίων αγροτών.
Στις Βρυξέλλες είμαστε απλοί θεατές των διαπραγματεύσεων. Επίκεινται τόσο η γενικότερη αναθεώρηση της κοινής αγροτικής πολιτικής στα πλαίσια της Ατζέντας 2000, όσο και οι επι μέρους αναθεωρήσεις των ΚΟΑ για τους σημαντικότερους τομείς της αγροτικής μας παραγωγής, που θα οδηγήσουν σε δραματική συρρίκνωση των καλλιεργειών μας, σε δραματικές περικοπές ενισχύσεων και επιδοτήσεων, χωρίς να έχουμε διασφαλίσει, έστω και την μερική αναπλήρωση των μεγάλων απωλειών του αγροτικού εισοδήματος.
Απέναντι σ' αυτήν τη χιονοστιβάδα η Κυβέρνηση και η ηγεσία του Υπουργείου Γεωργίας, η μόνη πολιτική που γνωρίζουν και ακολουθούν είναι η τακτική της παραπλάνησης και του εμπαιγμού.
Να θυμίσουμε τις υποσχέσεις για φθηνά καύσιμα και μάλιστα αυτές οι υποσχέσεις δόθηκαν το 1995, στη συνέχεια συνδέθηκαν με το μητρώο αγροτών. Το μητρώο αγροτών έχει ολοκληρωθεί και δυστυχώς φθηνά καύσιμα ακόμη δεν βλέπουμε. Αλλά για μας το μητρώο αγροτών είναι στάχτη στα μάτια των αφελών, γιατί είναι γνωστό, κύριε Υπουργέ, ότι υπάρχει ο κανονισμός, η ντιρεκτίβα της Ευρωπαϊκής Κοινότητας, η οποία ξεκαθαρίζει και διευκρινίζει ποιοι είναι κατ' επάγγελμα αγρότες. Σκόπιμα το συνδέσατε, για να ροκανίσετε το χρόνο. Και αυτόν τον κανονισμό της Ευρωπαϊκής Κοινότητας τον εφαρμόσατε στις αποζημιώσεις, που δώσατε στους βαμβακοπαραγωγούς, αυτούς που είχαν μειωμένη απόδοση κατά 30% και μάλιστα με αυτόν τον κανονισμό ερμηνεύοντάς τον κακέκτυπα, αποκλείσατε το 50% των αγροτών.
Να θυμίσω τον περιβόητο νόμο με τα κίνητρα για τους νέους αγρότες, που από κακές εκτιμήσεις και παραλείψεις του Υπουργείου Γεωργίας έχει μπλοκαριστεί από τις υπηρεσίες της Ευρωπαϊκής Κοινότητας.
Πρόσφατο κραυγαλέο κρούσμα παραπλάνησης και εμπαιγμού είναι η απόπειρα να εμφανιστεί η υποτίμηση της δραχμής ως θείο δώρο για τους 'Ελληνες αγρότες.
Κέρδη πάνω από εκατόν πενήντα δισεκατομμύρια (150.000.000.000) θα έχουν από την υποτίμηση οι 'Ελληνες αγρότες, λένε Κυβέρνηση και Υπουργός. Αυτό θα είναι, λένε, το δραχμικό όφελος από την αλλαγή της ισοτιμίας σε ECU της δραχμής. Από τη βελτίωση των προϊόντων της ανταγωνιστικότητας, τις διεθνείς αγορές και από την αύξηση των εξαγωγών. Αποσιωπούν όμως την αντίστοιχη έκρηξη των τιμών στα εισαγόμενα καύσιμα, εφόδια, εξοπλισμούς ή στις πρώτες ύλες για την κατασκευή τους. Αποσιωπούν ακόμη και την αναζωπύρωση του πληθωρισμού.
Μιλούν για βελτίωση της ανταγωνιστικότητας των προϊόντων μας στις ξένες αγορές, λες και η αύξηση των εξαγωγών εξαρτάται μόνο από τη μείωση της αρχικής εμπορικής τιμής των προϊόντων. Προσποιούνται ότι αγνοούν πως απαιτείται μια εθνική εξαγωγική πολιτική, που τα τελευταία χρόνια είναι ανύπαρκτη, με τις υπηρεσίες διαλυμένες, με χάος στο σύστημα πληρωμής των επιδοτήσεων, που αποθαρρύνει κάθε εξαγωγική δραστηριότητα, με το κόστος μεταφοράς στα ύψη, το οποίο έχει αυξηθεί ακόμη περισσότερο με την υποτίμηση.
Βασικότερη όμως προϋπόθεση όχι μόνο για την αύξηση των εξαγωγών, αλλά και για τη διασφάλιση του ισχνού αγροτικού εισοδήματος, είναι να διασφαλιστεί η ίδια η παραγωγή μας, ο μόχθος του αγρότη. Και αυτό είναι το μείζον πρόβλημα, αυτό αποτελεί τη μεγάλη πληγή για τον αγροτικό μας κόσμο.
Κύριε Πρόεδε, κυρίες και κύριοι συνάδελφοι, οι αλλεπάλληλες θεομηνίες των τελευταίων χρόνων, πολλές από τις οποίες είναι πρωτόγνωρες σε έκταση, σε ένταση και συνέπειες για τον τόπο μας, έχουν καταδείξει τις τραγικές αδυναμίες του εθνικού μας συστήματος ασφάλισης της αγροτικής παραγωγής.
Το ζουν στο πετσί τους οι εκατοντάδες χιλιάδες παραγωγοί της Μακεδονίας, τον παραμεθορίων περιοχών του 'Εβρου και των νησιών, της Πελοποννήσσου και της Κρήτης καθώς βλέπουν κάθε φορά τις σοδειές τους να παρασύρονται, να χάνονται μέσα στις πλημμύρες, στους παγετούς, στις ανεμοθύελλες, στις ξηρασίες, στις φωτιές, στις υπερβολικές βροχοπτώσεις, στους μελιταίους και αφθώδεις πυρετούς. Και όταν έρχεται η ώρα να αποζημιωθούν, βρίσκονται μπροστά σ' ένα κράτος ανάλγητο, σ' ένα σύστημα αναχρονιστικό, απηρχαιωμένο, αναποτελεσματικό και κυρίως άδικο.
Χρόνια τώρα ιδιαίτερα μετά την έξαρση και τη μεγάλη συχνότητα της εμφάνισης των ακραίων καιρικών φαινομένων επισημαίνεται σχεδόν απ' όλες τις πλευρές η επιτακτική ανάγκη να προχωρήσουμε επιτέλους στην αναμόρφωση του συστήματος ασφάλισης της αγροτικής μας παραγωγής.
Η σημερινή Κυβέρνηση και η σημερινή ηγεσία του Υπουργείου Γεωργίας έχουν παραδεχθεί αυτή την αναγκαιότητα. Και κατά την πάγια πολιτική και τακτική τους εξήγγειλαν μπροστά από μήνες με τυμπανοκρουσίες ένα σχέδιο αναμόρφωσης με στόχο την αποτελεσματική ασφάλιση της αγροτικής παραγωγής, αλλά και του αγροτικού εισοδήματος.
Αλλά τι έχουν πράξει μέχρι σήμερα;
Αύξησαν τις υποχρεωτικές εισφορές των αγροτών κατά 100% για την κτηνοτροφική παραγωγή και κατά 50% για τη φυτική. Επέβαλαν δηλαδή, ένα επιπλέον χαράτσι στους 'Ελληνες αγρότες, αφού η αύξηση αυτή ούτε μεγαλύτερη ανταποδοτικότητα έχει ούτε καν τις οφειλόμενες υπηρεσίες προς τον αγροτικό κόσμο, αναβαθμίζει.
Δηλαδή, πληρώνουν σήμερα οι αγρότες διπλάσιες εισφορές, αλλά όταν έρχεται η ώρα της καταστροφής βρίσκονται μπροστά σ' ένα κράτος που εκτιμά το ύψος των ζημιών πολύ μικρότερο από το πραγματικό, που καταφεύγει σε τεχνάσματα 
 

Επιστροφή στην κορυφή



Σελίδα 8344 
και αλχημείες για να πληρώσει μικρότερες αποζημιώσεις, που καθορίζει αυθαίρετες τιμές, εξευτελιστικές για τα προϊόντα που καταστράφηκαν, που με επιτροπές επί επιτροπών και με χρονοβόρες διαδικασίες και καθυστερήσεις εξαναγκάζει τους πληγέντες να αποδέχονται τις αποφάσεις και να μην προχωρούν σε ενστάσεις και που εξακολουθεί να αφήνει έξω από οποιαδήποτε ασφαλιστική κάλυψη πολλές ζημιές ή απώλειες του ζωικού κεφαλαίου.
Θα αναφερθώ παρακάτω στο ζωικό κεφάλαιο και στις ασθένειες για τις οποίες, κύριε Υπουργέ, ενώ υπήρξε δέσμευση και υπόσχεση δική σας, δεν έχετε προχωρήσει στην κάλυψη αυτών.
Υποσχέθηκαν, κύριε Πρόεδρε και κύριοι συνάδελφοι -και είναι πολύ πρόσφατο και πολύ επίσημο αυτό- ότι θα ενισχύσουν τον ΕΛΓΑ για να μπορεί να ανταποκρίνεται αποτελεσματικότερα στις υποχρεώσεις του. 'Ηταν μετά τις ολοκληρωτικές καταστροφές από παγετούς και πλημμύρες που έπληξαν κυρίως την κεντρική Μακεδονία αλλά και τις άλλες περιοχές την άνοιξη του 1997.
Η ηγεσία του Υπουργείου ανακοίνωσε επίσημα ότι με έγκριση του ιδίου του Πρωθυπουργού θα ανεγράφοντο στον προϋπολογισμό του 1998 κονδύλια ύψους είκοσι δισεκατομμυρίων (20.000.000.000) δραχμών προκειμένου να αποζημιωθούν οι πληγέντες παραγωγοί.
'Ομως, όταν ήλθε η ώρα της υλοποίησης, όχι μόνο δεν έδωσαν χρήματα, αλλά υποχρέωσαν τον μέχρι τότε διοικητή του οργανισμού να παραιτηθεί. Και μάλιστα, ο διοικητής παραιτούμενος κατήγγειλε και είπε ότι αυτός ο δανεισμός και αυτή η υπερχρέωση θα αποτελέσει βόμβα στα θεμέλια του ασφαλιστικού συστήματος. Και εξανάγκασαν τη νέα διοίκηση να καταφύγει σε δανεισμό για να μπορέσει να εξοφλήσει τους δικαιούχους αγρότες. Δηλαδή, κύριε Υπουργέ, πληρώσατε τους αγρότες με δανεικά. Αθετήσατε την υπόσχεση που είχατε δώσει ότι θα δώσετε τα είκοσι δισεκατομμύρια (20.000.000.000) δραχμές, αθετήσατε την υπόσχεση ότι θα αποζημιωθούν οι παραγωγοί και οι δενδροκαλλιεργητές μέσα στο Δεκέμβριο του 1997. Το 85% πέρασαν μαύρα Χριστούγεννα και αποζημιώθηκαν μέσα στο πρώτο τρίμηνο του 1998. Και ακόμα εκκρεμούν πληρωμές παραγωγών σε πολλές περιοχές της κεντρικής Μακεδονίας. Αντί δηλαδή για ενίσχυση του ΕΛΓΑ, προχώρησαν σε υπερχρέωσή του, καθιστώντας τον έτσι ακόμα πιο προβληματικό και πιο αδύναμο να ανταποκριθεί στην αποστολή του.
Τίθεται όμως εδώ το μείζον και καυτό ερώτημα, αν δηλαδή ο απώτερος στόχος είναι η πλήρης αποδυνάμωση του οργανισμού, που παρά τις όποιες αδυναμίες αποτελεί εδώ και δεκαετίες ένα στήριγμα του αγρότη. Και το λέμε αυτό, κύριε Υπουργέ, γιατί το νεφελώδες σχέδιο αναμόρφωσης του συστήματος ασφάλισης της αγροτικής μας παραγωγής και του αγροτικού εισοδήματος που έχει παρουσιάσει το Υπουργείο σας, ανοίγει ουσιαστικά διάπλατα τις πόρτες για την είσοδο των ιδιωτικών ασφαλιστικών εταιρειών. Και αναρωτιόμαστε -και παρακαλούμε να μας φωτίσετε πειστικά πάνω σ'αυτό, κύριε Υπουργέ, -μήπως η αποδυνάμωση του ΕΛΓΑ, αποτελεί το πρώτο και καθοριστικό βήμα για την ευχερέστερη παράδοση των αγροτών μας και της παραγωγής των στην ιδιωτική ασφάλιση.
Κύριε Πρόεδρε, κυρίες και κύριοι συνάδελφοι, το πρόβλημα της επαρκούς και αποτελεσματικής ασφάλισης της αγροτικής μας παραγωγής και του αγροτικού εισοδήματος, ήταν πάντα θέμα υψίστης σπουδαιότητας. Καθίσταται ακόμα σοβαρότερο από τα δυσοίωνα μηνύματα που αφορούν στις ραγδαίες κλιματολογικές αλλαγές και στις δραματικές επιπτώσεις που όπως φαίνεται έχουν αρχίσει να επιδρούν στον τόπο μας. Και δεν πρόκειται ούτε για αυθαίρετες ούτε για ανεύθυνες εκτιμήσεις. Προέρχονται από στοιχεία μεγάλης έρευνας του ΕΘΙΑΓΕ, αλλά και από συμπεράσματα που παρουσίασαν πρόσφατα επιστημονικές ομάδες σε σχετικό συνέδριο στην Κρήτη. Σύμφωνα με τα στοιχεία, αναμένεται επιδείνωση των κλιματολογικών συνθηκών σε ολόκληρο τον πλανήτη που θα επηρεάσουν άμεσα και σοβαρότατα τη χώρα μας. Ακόμα, σύμφωνα με αυτές τις προβλέψεις αναμένονται μέσα στα επόμενα χρόνια κλιματολογικές αλλαγές που θα εκδηλωθούν με ακραία και εναλλασσόμενα καιρικά φαινόμενα, όπως μεγάλη αύξηση της θερμοκρασίας και υπερβολικές βροχοπτώσεις ή μακρές περίοδοι ανομβρίας και ξηρασίας.
Σε ό,τι αφορά τη χώρα μας, τα φαινόμενα αυτά θα πλήξουν σε πρώτο στάδιο κυρίως τη βόρειο Ελλάδα, τη Θεσσαλία και τις νησιωτικές περιοχές και θα έχουν αλυσιδωτές επιπτώσεις, άμεσα με καταστροφές στην αγροτική και κτηνοτροφική παραγωγή, μεσοπρόθεσμα με δραματική μείωση της απόδοσης των αγαθών, κατακόρυφη πτώση της συνολικής αγροτικής παραγωγής.
Φοβούμαι, κύριε Υπουργέ, ότι οι προβλέψεις των επιστημόνων ερευνητών δυστυχώς έχουν αρχίσει να επαληθεύονται πολύ νωρίτερα απ' ό,τι οι ίδιοι έχουν υπολογίσει. Αυτό τουλάχιστον δείχνουν οι πρωτόγνωρες για την εποχή και ανησυχητικές σε συχνότητα θεομηνίες που εκδηλώνονται κάθε τόσο σε διάφορες περιοχές της χώρας. Και να θυμίσω τις πλέον πρόσφατες κατακλυσμιαίες πλημμύρες στον 'Εβρο, τους πρόσφατους το μήνα Μάρτιο και Απρίλιο, παγετούς στην κεντρική Μακεδονία που καταστράφηκε το 100% των δενδροκαλλιεργειών.
Επίσης, τις ανεμοθύελλες που σάρωσαν πριν από λίγο καιρό την 'Ηπειρο, τις νεροποντές που έπνιξαν πριν από λίγο καιρό την Αττική, αφήνοντας εκατοντάδες άστεγες οικογένειες και αφανίζοντας χιλιάδες στρέμματα με καλλιέργειες.
Και μη μας πείτε, κύριε Υπουργέ, αυτό που λέτε συνήθως ότι δηλαδή ήδη στον ΕΛΓΑ έχει δοθεί εντολή για άμεσες εκτιμήσεις και αυτών των ζημιών για να αποζημιωθούν οι πληγέντες.
Διότι το ερώτημα δεν γίνεται αν γίνονται εκτιμήσεις, αλλά τι εκτιμήσεις γίνονται, κύριε Υπουργέ. Το ερώτημα δεν είναι αν θα δοθούν αποζημιώσεις, αλλά τι αποζημιώσεις θα δοθούν και πότε. Το ερώτημα δεν είναι αν κινητοποιήθηκαν άμεσα οι υπηρεσίες του ΕΛΓΑ, αλλά εάν ο οργανισμός είναι σε θέση να ανταποκριθεί στις υποχρεώσεις τους.
Το μείζον όμως, θέμα, κύριε Υπουργέ, είναι αν η Κυβέρνηση έχει συνειδητοποιήσει το μέγεθος του κινδύνου που βρίσκεται ήδη στο κατώφλι μας, αν έχει εκτιμήσει σωστά την απειλή για την αγροτική μας παραγωγή και για το αγροτικό εισόδημα. Φοβούμαι πως όχι. Διότι σε μια τέτοια περίπτωση όφειλε να έχει ήδη δρομολογήσει και να επισπεύσει τις διαδικασίες ενός πραγματικού εκσυγχρονισμού του ασφαλιστικού μας συστήματος. Να αναθεωρήσει ριζικά τη λίστα των ζημιών που καλύπτονται σήμερα και να επεκτείνει την κάλυψη για όλα τα προϊόντα και για όλες τις ζημίες. Κάτι που άλλωστε αποτελεί πάγιο αίτημα των αγροτών μας: Να θεσπίσει διαδικασίες που θα εγγυώνται πραγματικές εκτιμήσεις με εξατομίκευση των καταστροφών για κάθε περίπτωση. Να προχωρήσει στο αυτονόητο και επιβεβλημένο. Σε αποζημιώσεις δηλαδή με τις πραγματικές τιμές παραγωγού για τις ζημιές σε εσοδεία και κεφάλαιο και σε ουσιαστικές ενισχύσεις προς τους πληγέντες, ώστε να μπορούν να αποκαταστήσουν τις καλλιέργειές τους, τις εκμεταλλεύσεις και τον εξοπλισμό τους, για να μείνουν στα χωράφια και στα χωριά τους και να συνεχίσουν τη δουλειά τους. Αυτά όμως, προϋποθέτουν, κύριε Υπουργέ, μια συγκροτημένη ολοκληρωμένη πολιτική με πρώτο μέλημα και προϋπόθεση την ουσιαστική αναδιάρθρωση και ενίσχυση του ΕΛΓΑ, ώστε να μπορέσει να ανταποκριθεί στην αποστολή του και στις υποχρεώσεις του, που όλα δείχνουν θα είναι μέσα στα υπόλοιπα χρόνια αυξημένες. Τίποτε όμως, δεν φαίνεται να γίνεται προς αυτήν την κατεύθυνση και το χειρότερο δεν φαίνεται και κάποια πρόθεση να γίνει κάτι.
Κύριε Υπουργέ, σας επερωτούμε και θέλουμε απάντηση, αν πραγματικά ο ΕΛΓΑ είναι σε θέση να ανταποκριθεί σε ενδεχόμενες αυξημένες οικονομικές υποχρεώσεις απέναντι στους ασφαλισμένους αγροκτηνοτρόφους μας, όταν εκκρεμούν ανεξόφλητες υποχρεώσεις του 1997. Εάν και πότε προτίθεται να προχωρήσει στη διατυμπανισθείσα ενίσχυση και στον εκσυγχρονισμό του οργανισμού και με ποιον τρόπο. Εάν στους άμεσους σχεδιασμούς είναι η συγκρότηση έστω και
 

Επιστροφή στην κορυφή



Σελίδα 8345 
καθυστερημένα, των επιτροπών επανεξέτασης των τιμών 1997 για αποζημιώσεις, καθώς και η επιτάχυνση των διαδικασιών για αποπληρωμή των παραγωγών που έχουν υποβάλει ενστάσεις. Γιατί υπάρχουν ακόμα και σήμερα μετά από ένα χρόνο, κύριε Υπουργέ, παραγωγοί οι οποίοι δεν έχουν πληρωθεί. Υπάρχουν περιοχές στην κεντρική Μακεδονία, αγρότες που περιμένουν επί ένα χρόνο τις αποζημιώσεις. Αντιλαμβάνεστε, κύριε Υπουργέ, κάτω από ποιες συνθήκες αυτοί οι άνθρωποι ζουν, αν μπορούν να ανταποκριθούν στα έξοδα της οικογένειας και των καλλιεργειών. Υπήρξε δέσμευση από την ηγεσία του Υπουργείου, από τον Υφυπουργό σας ότι θα συγκροτηθούν επιτροπές οι οποίες θα εξετάσουν τις τιμές που εξαγγείλατε το 1997, γιατί πραγματικά οι τιμές ήταν κατώτερες και από το 1995. Βρισκόμαστε στο μήνα Μάϊο και ακόμη δεν έχουμε ακούσει αν έχουν συγκροτηθεί. Η επιτροπή παραδείγματος χάριν, στο Νομό Πέλλας, από ποιους αποτελείται τέλος πάντων και ποιο είναι το αποτέλεσμα και το πόρισμα αυτής της επιτροπής;
Στη δευτερολογία μου, θα προχωρήσω και σε άλλες προτάσεις εκσυγχρονισμού του ΕΛΓΑ. Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Καρασμάνη.
Ο κ. Ρεγκούζας έχει το λόγο για πέντε λεπτά να πρωτολογήσει.
ΑΔΑΜ ΡΕΓΚΟΥΖΑΣ: Κύριε Πρόεδρε, την ώρα που συζητείται η επερώτηση της Νέας Δημοκρατίας, ασφαλώς θα ήταν περιττό να επαναλάβω τα προβλήματα του αγροτικού κόσμου. Θα το κάνω όμως, για να ακονίσω τη μνήμη όλων μας γιατί πραγματικά τα προβλήματα της αγροτικής οικονομίας εντοπίζονται πάνω σε τρείς βασικές παραμέτρους.
Το πρώτο αφορά το κόστος παραγωγής. Από την άλλη πλευρά καταγράφεται μια αδιαφορία, ουσιαστικά, της Κυβέρνησης για μια πολιτική που θα μπορούσε να βοηθήσει και να κάνει τους αγρότες να αναπνεύσουν.
Το δεύτερο έχει σχέση με τις αποφάσεις που παίρνονται πάντοτε σε εθνικό επίπεδο και οι οποίες βεβαίως έχουν σχέση με τους αγρότες. Από την έλλειψη ακριβώς αυτών των αποφάσεων και την αδιαφορία προς τους αγρότες εντάσσεται και η επερώτηση της Νέας Δημοκρατίας.
Το τρίτο, αφορά τις αποφάσεις και τις παρεμβάσεις που πρέπει να γίνουν από πλευράς της ελληνικής Kυβέρνησης σε ευρωπαϊκό επίπεδο. Εκεί η Κυβέρνηση δυστυχώς, δεν παίρνει καλό βαθμό, για να μην πω ότι δεν περνάει την τάξη.
Την ίδια ώρα εμείς από τη Νέα Δημοκρατία θα επαναλαμβάνουμε ότι το πρόβλημα της αγροτικής οικονομίας, του αγροτικού κόσμου, παραμένει ένα επίκαιρο, ένα εθνικό πρόβλημα με απρόβλεπτες διαστάσεις για το μέλλον της πατρίδας μας, για την ερήμωση -κυρίως- της υπαίθρου και βεβαίως για την διόγκωση της ανεργίας.
Ποια είναι η πολιτική της Κυβέρνησης: 'Αρνηση για τη μείωση του κόστους, όπως σας είπα. Φόροι και εισφορές στους αγρότες, αδιαφορία και εγκατάλειψη. Αύξησε πρόσφατα η Κυβέρνηση με νομοσχέδιο τις εισφορές του ΕΛΓΑ κατά 50% στη φυτική παραγωγή, κατά 100% στην αγροτική παραγωγή και ανταποδοτικότητα από πλευράς της καμία. Και θα εξηγήσω παρακάτω γιατί.
Σε ό,τι αφορά το ευρωπαϊκό επίπεδο έχω να πω το εξής: Επικίνδυνοι θεατές έχουμε γίνει, κύριε Υπουργέ, στην Ευρώπη. Τρέχουν τα γεγονότα, οι αποφάσεις παίρνονται υπέρ των άλλων χωρών και η Ελλάδα παρακολουθεί από μακριά.
Στον ΕΛΓΑ: Αντί να βελτιώσετε τις υπηρεσίες του ΕΛΓΑ, όπως έχετε υποσχεθεί στους αγρότες και στους εκπροσώπους τους, στους συνεταιριστές, όπως αυτοί εκφράζονται μέσα από το συνεταιριστικό κίνημα, εσείς δείχνετε πραγματικά ως πολιτική ηγεσία του Υπουργείου Γεωργίας μια ιδιότυπη αδιαφορία προς τους αγρότες. Και εξηγώ:
Μέσα στον ΕΛΓΑ αυτήν τη στιγμή -αν δεν το ξέρετε θα σας πληροφορήσω-οι εκκαθαρίσεις -αν είναι δυνατόν- που πραγματοποιούνται είναι χειρόγραφες. Οι υπάλληλοι που υπάρχουν μέσα στον ΕΛΓΑ είναι ελλειμματικοί. Θα σας πω ότι μόνο για την εποπτεία των εκτιμήσεων που γίνονται από τους αρμόδιους κτηνιάτρους ή γεωπόνους ειδικά στη ζωϊκή παραγωγή, υπάρχει μόνο ένας επόπτης. Η συχνότητα των διαπιστωτικών εκθέσεων, που έχουν καταγραφεί μέσα στο πρώτο τρίμηνο, ξεπερνά τις χίλιες περιπτώσεις μόνο στην κεντρική Μακεδονία.
Επίσης, θα σας υπενθυμίσω ότι οι καθυστερήσεις που παρατηρούνται κυρίως στη ζωϊκή παραγωγή, ξεπερνούν σε πολλές περιπτώσεις τον έναν χρόνο, ενώ η υπόσχεση η δική σας, της πολιτικής ηγεσίας, τώρα τελευταία ήταν ότι δεν επρόκειτο να ξεπερνούν τους δύο έως τρείς μήνες το πολύ. Εάν συνυπολογίσει κανείς και τις ενστάσεις που υποβάλλονται κυρίως στη ζωϊκή παραγωγή για τα ζώα που ψοφάνε -να το πω έτσι- τότε ο έλεγχος αυτός και οι ενστάσεις, δεν έχουν κανένα αποτέλεσμα γιατί μέχρι να πραγματοποιηθούν έχουν εξαφανιστεί τα πτώματα.
Σε ό,τι αφορά την πληρωμή, εδώ θα πρέπει να αναφέρω, κύριοι συνάδελφοι, ότι καταγράφεται μια απάτη από πλευράς, δυστυχώς, της πολιτείας. Υπάρχουν, παραδείγματος χάρη, στις διαπιστώσεις -και αναφέρομαι πάντα στην κεντρική Μακεδονία και πιστεύω ότι θα ισχύει για όλη την Ελλάδα αυτό- τρείς κατηγορίες αγελάδων γαλακτοπαραγωγής. Αυτές αποζημιώνονται σε περίπτωση ασθενειών των αγελάδων ως εξής:
Η πρώτη κατηγορία με πιστοποιητικά καθαροαιμίας εξωτερικού με τριακόσιες εξήντα χιλιάδες (360.000) δραχμές. Η δεύτερη κατηγορία με πιστοποιητικά καθαροαιμίας εσωτερικού με τριακόσιες είκοσι χιλιάδες (320.000) δραχμές. Και η τρίτη κατηγορία η οποία αφορά εκείνες που δεν έχουν χαρτιά -και που είναι η συντριπτική πλειοψηφία των περιπτώσεων- οι οποίες αποζημιώνονται με διακόσιες σαράντα χιλιάδες (240.000) δραχμές.
Καταλήγουμε, λοιπόν, όλες οι κατηγορίες, παρ' ότι είναι και αγελάδες του εξωτερικού, να αποζημιώνονται με το ποσό των διακοσίων σαράντα χιλιάδων (240.000) δραχμών έναντι των τριακοσίων χιλιάδων (300.000) δραχμών.
Αυτή όμως η απογοήτευση των αγροτών είναι από το γεγονός ότι η πολιτική ηγεσία δεν κάνει τίποτε απολύτως για να διορθώσει τα πράγματα.
Και ειδικότερα στο Νομό Θεσσαλονίκης -το λέω και πάλι- για να μπορέσει να θεραπευθεί αυτό το πρόβλημα με τις αγελάδες, είναι πάγιο αίτημα της περιοχής να ενεργοποιηθεί το Κέντρο Γενετικής Βελτίωσης, για να εκδίδει όπως πρέπει τα ανάλογα πιστοποιητικά και οι άνθρωποι να αποζημιώνονται με τις πραγματικές αξίες που πρέπει να αποζημιωθούν.
Εγώ, κλείνοντας, κύριε Υπουργέ, θα σας πω ένα πράγμα: Κινδυνεύετε να καταγραφείτε στην πολιτική ιστορία ως η χειρότερη πολιτική ηγεσία που πέρασε από αυτό το Υπουργείο. Και αυτό δεν τιμά ούτε βεβαίως εσάς, αλλά ούτε και εμάς τους 'Ελληνες Βουλευτές.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Ευάγγελος Πολύζος έχει το λόγο για πέντε λεπτά, για να πρωτολογήσει.
ΕΥΑΓΓΕΛΟΣ ΠΟΛΥΖΟΣ: Κύριε Πρόεδρε, κύριοι συνάδελφοι, οι προτάσεις της Κυβέρνησης για την αναμόρφωση του ΕΛΓΑ είναι ανεδαφικές και μη εφαρμόσιμες, αφού ως μόνο στόχο έχουν τη μείωση έως εξάλειψη των δαπανών του κρατικού προϋπολογισμού για την κάλυψη των ζημιών στη φυτική και ζωϊκή παραγωγή. 
Τον τελευταίο ενάμιση χρόνο έχει ξεκινήσει μια συζήτηση στο πλαίσιο του ΕΛΓΑ, προκειμένου να βελτιωθούν οι ασφαλιστικές καλύψεις που προσφέρει ο οργανισμός και να γίνει περισσότερο αποτελεσματική και έγκυρη η εκτίμηση των ζημιών και η καταβολή των αποζημιώσεων στους αγρότες και κτηνοτρόφους.
Η Κυβέρνηση και υπό το πρόσχημα των ενδεχομένων αλλαγών σε επίπεδο ασφαλίσεων στην ευρωπαϊκή γεωργία, εκμεταλλεύεται την "ευκαιρία", όχι για να συνεχίσει και να ολοκληρώσει σε μια θετική κατεύθυνση τη συζήτηση που έχει ανοίξει εδώ και ενάμιση χρόνο, αλλά για να βρει πόρους που συγκυριακά, θα καλύψουν το σημερινό έλλειμμα στην καταβολή 
 

Επιστροφή στην κορυφή



Σελίδα 8346 
των αποζημιώσεων και μελλοντικά, θα ελαφρύνουν τον κρατικό προϋπολογισμό, επιβαρύνοντας όμως διπλά τους αγρότες.
Πιστεύω ότι για τον ΕΛΓΑ πρέπει να γίνουν ξεκάθαρα δύο σημαντικά σημεία: 
Πρώτον, σήμερα στην Ευρωπαϊκή 'Ενωση δεν υπάρχει ενιαίο σύστημα ασφάλισης της αγροτικής παραγωγής. Αλλά ούτε και στον ορατό ορίζοντα φαίνεται ότι θα υπάρξει κάτι τέτοιο.
'Αρα, αποτελεί μάλλον προϊόν εκμετάλλευσης και δημιουργίας εντυπώσεων ο ισχυρισμός ότι πρόκειται για ριζική μεταβολή του ασφαλιστικού καθεστώτος σε επίπεδο Κοινότητας.
Δεύτερον, ο ΕΛΓΑ, με βάση τον ιδρυτικό νόμο, αλλά και με τη μέχρι τώρα λειτουργία του, δεν αποτελεί ασφαλιστικό οργανισμό, αλλά είναι οργανισμός πρόνοιας και κοινής ωφέλειας.
'Εχοντας, λοιπόν, αυτά σαν πυξίδα, νομίζω ότι οι ακόλουθες παρατηρήσεις, σκέψεις και προτάσεις είναι πάρα πολύ χρήσιμες:
Πρώτον, ο ΕΛΓΑ πρέπει να εκσυγχρονισθεί και να διατηρήσει τη σημερινή του φυσιογνωμία. Αν η Κυβέρνηση επιδιώκει να τον διαλύσει ή να τον αντικαταστήσει με ένα νεφέλωμα που το ονομάζει εθνικό σύστημα προστασίας του αγροτικού εισοδήματος, τότε να ξέρει ότι οι αγρότες δεν θα μείνουν με σταυρωμένα χέρια.
Δεύτερον, να θεσμοθετηθεί η κρατική συμμετοχή στα έσοδα του ΕΛΓΑ για τη δημιουργία ενός ισχυρού αποθεματικού του οργανισμού. Ως ποσοστό της κρατικής συμμετοχής, μπορούμε να πούμε ένα 40% ή 50% των ετησίων εσόδων του οργανισμού.
Τρίτον, πρέπει ο κεντρικός στόχος σήμερα να είναι η διατήρηση και η διαφύλαξη της φερεγγυότητας του ΕΛΓΑ. Δεν έχει εμπιστοσύνη, κύριε Υπουργέ, σήμερα ο 'Ελληνας αγρότης στον ΕΛΓΑ έτσι όπως τον καταντήσατε. Και αυτό, γιατί δεν υπάρχουν τα επαρκή έσοδα για τη χορήγηση των αποζημιώσεων στους πληγέντες αγρότες και κτηνοτρόφους μέσω αντικειμενικών εκτιμήσεων από κατάλληλο και εξειδικευμένο προσωπικό.
Στο σημείο αυτό, θα σας παραθέσω μερικά στοιχεία της εκλογικής μου περιφέρειας, προκειμένου να γίνει κατανοητό από την Κυβέρνηση πόσο εμπαίζονται οι αγρότες.
Το 1997 έγιναν εκατόν τριάντα πέντε αναγγελίες ζημιών και υπεβλήθησαν τέσσερις χιλιάδες ζημιές περίπου. Μέχρι αυτήν τη στιγμή δεν έχει γίνει ακόμη η καταβολή των αποζημιώσεων και έχουμε μήνα Μάϊο. Πέρασαν δώδεκα, δεκατρείς μήνες και ερωτώ: Αυτό λέγεται ενδιαφέρον για τους αγρότες; Λέγεται στοργή και δικαιοσύνη ή λέγεται κοινωνική αναλγησία, περιφρόνηση και απαράδεκτη συμπεριφορά προς τη συμπαθέστατη τάξη των αγροτών; Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Πολύζο.
Ο Πρόεδρος του ΔΗ.Κ.ΚΙ. κ. Δημήτριος Τσοβόλας ορίζει ως Κοινοβουλευτικό Εκπρόσωπο στην επερώτηση που συζητάμε το Βουλευτή κ. Γεώργιο Τσαφούλια.
Ο κ. Δημοσχάκης έχει το λόγο πέντε λεπτά για να πρωτολογήσει.
ΘΕΟΦΑΝΗΣ ΔΗΜΟΣΧΑΚΗΣ: Κύριε Πρόεδρε, ενώ ο ΕΛΓΑ αυξάνει τις εισφορές τόσο στο φυτικό όσο και στο ζωϊκό κεφάλαιο κατά 50% και 100%, απεναντίας τα ποσοστά αποζημίωσης παραμένουν σταθερά.
Ο κανονισμός του ΕΛΓΑ, κύριε Υπουργέ, είναι αναξιόπιστος, αφού δεν καλύπτει τις ζημιές πλήρως. Αλλά και οι συντελεστές αποζημίωσης ακόμη μετά τις κρατήσεις κατά 25%, μειώνουν την αποζημίωση.
Το Υπουργείο Γεωργίας, ενώ έπρεπε να κάνει ένα σύγχρονο κανονισμό ούτως ώστε να ανταποκρίνεται στις απαιτήσεις τόσο του φυτικού όσο και του ζωϊκού κεφαλαίου, έχει έναν κανονισμό αναχρονιστικό με ελάχιστο και αποδεκατισμένο ειδικευμένο προσωπικό και με πενιχρά οικονομικά μέσα. Είναι αναχρονιστικός γιατί δεν προβλέπει χωρισμό των καλλιεργειών σε ζώνες φυτικής παραγωγής- ήτοι δενδροκαλλιέργεια, οπωροκηπευτικά, δημητριακά, βαμβάκι κ.ο.κ.- και διαφοροποίηση των εισφορών και ανάλογη ανταποδοτικότητα. Είναι αναχρονιστικός γιατί δεν προβλέπονται πολλές άλλες κατηγορίες αποζημιώσεων, όπως παραδείγματος χάριν από ξηρασία, από χιονοπτώσεις ή για παράδειγμα τη θνησιμότητα των νεογνών των ζώων.
Θα ήθελα τώρα να αναφερθώ στην ιδιαίτερη μου πατρίδα. Κύριε Υπουργέ, είναι άχαρος ο ρόλος και εμού ως Βουλευτού αυτής της περιοχής που επλήγη επανειλημμένως από τα κακά της φύσης και θέλω να με πιστέψετε, ειλικρινά, δεν ήρθα εδώ να κάνω πολιτική και να επενδύσω στη δυστυχία των ανθρώπων. Η περιοχή μου επλήγη από τον Οκτώβριο του 1997 μέχρι το Φεβρουάριο του 1998. 'Ηρθαν υπουργικά κλιμάκια, διέρχονται καθημερινά στελέχη της Νομαρχιακής Αυτοδιοίκησης καθ'όλο το μήκος και το πλάτος των πληγέντων περιοχών και υπόσχονται ότι ο ΕΛΓΑ θα τους αποζημιώσει πλήρως και τα ΠΣΕΑ θα αποζημιώσουν για τα υπόλοιπα. Ακόμα ο ΕΛΓΑ δεν έχει εξαντλήσει τις υποχρεώσεις του. Στα ΠΣΕΑ δεν αναρτήθηκαν ακόμα ούτε τα ονόματα των πληγέντων από τις δύο διευθύνσεις αγροτικής πολιτικής του Νομού 'Εβρου.
'Ερχομαι τώρα στην τελευταία πλημμύρα, κύριε Υπουργέ, η οποία δεν ήταν από τη φύση, αλλά από ανθρώπινα λάθη, από ανθρώπινες εγκληματικές παραλείψεις και αμέλειες. Από το Μάρτιο μήνα οι κοινοτάρχες και εμείς οι Βουλευτές, και οι τέσσερις μπορώ να πω, επεσημάναμε στο ΥΠΕΧΩΔΕ να στείλουν έστω κάποια ψίχουλα για να θεραπεύσουν, να επουλώσουν τα αναχώματα όπου υπήρχε διάρρηξη. Για τριάντα πέντε εκατομμύρια που δεν δόθηκαν έγιναν οι ζημιές της τάξεως των διόμισι δισεκατομμυρίων, τριών δισεκατομμυρίων. Τι να πούμε αυτήν τη στιγμή στους ανθρώπους αυτούς που έχουν όντως 100% ζημιά;
'Ερχονται δικά σας κλιμάκια του ΕΛΓΑ και λένε "θα αποζημιωθείτε 100%". Τι σημαίνει αυτό; 'Οτι θα πάρουν μόνο τις καλλιεργητικές δαπάνες συν τους πόρους, την αναμενόμενη παραγωγή, αυτή που περίμεναν; Γιατί τα νερά θα φύγουν αύριο, αλλά για να συνέλθουν τα χωράφια χρειάζονται άλλες είκοσι μέρες. Στα μέσα Ιουνίου τι μπορεί να φυτέψει κανένας και τι μπορεί να συγκομίσει; 
Θέλω εδώ, κύριε Υπουργέ, να δεσμευθείτε και να πείτε τι αποζημίωση θα πάρουν οι πληγέντες αγρότες. Θέλετε να σας πω που θα βρείτε τους πόρους; Να στραφεί ο ΕΛΓΑ σαν οργανισμός εναντίον του ΥΠΕΧΩΔΕ και να ζητήσει αποζημίωση, διότι από ανθρώπινα λάθη, από εγκληματική αδιαφορία έπαθαν ζημιά εβδομήντα χιλιάδες με ογδόντα χιλιάδες στρέμματα εύφορης καλλιεργήσιμης γης. Βρίσκονται οι άνθρωποι σε απόγνωση. Ρωτούν και την πληρώνουμε εμείς. Πήγαμε κλιμάκιο να δούμε τι γίνεται.
Και αυτοί πιστεύουν ότι όλοι είμαστε εγκληματίες, ότι όλοι φταίμε. 'Εχω έγγραφα εδώ των Κοινοτήτων Λαβάρων, Πυθείου, Μάνης, όπου ένας ζητεί πέντε εκατομμύρια (5.000.000), άλλος δεκαπέντα εκατομμύρια (15.000.000) για να επουλώσουν τις πληγές των αναχωμάτων. Φωνή βοώντος εν τη ερήμω. Και περνάει ο κύριος Νομάρχης και λέει "δεν ευθύνεται ο Νομάρχης, ευθύνεται το Υπουργείο Γεωργίας, το Υπουργείο ΠΕΧΩΔΕ". Αυτοί θέλουν να απαλλαχθούν των ευθυνών τους.
Κύριε Υπουργέ, εγώ πιστεύω ότι έχετε καλές προθέσεις, αλλά δεν έχετε τη βούληση να συνδράμετε και να στηρίξετε τον αγρότη, τον κτηνοτρόφο. Στερείσθε επίσης βούλησης να συντάξετε έναν σύγχρονο κανονισμό του ΕΛΓΑ, ώστε να τον μετατρέψετε σε οργανισμό πρόνοιας και κοινής ωφέλειας. Γι'αυτό και δεν τον ενισχύετε και οικονομικώς. Αλίμονο αν στηριχθεί ο ΕΛΓΑ μόνο στις εισφορές του φυτικού και ζωικού κεφαλαίου. Δεν θα μπορεί να ανταποκριθεί. Κάποτε δεν υπήρχε ΕΛΓΑ, αλλά ο ΟΓΑ και μ' όλα ταύτα ανταποκρινόταν πλήρως στις πάσης φύσεως ζημιές. Σήμερα δεν ανταποκρίνεται.
Επερωτάσθε, κύριε Υπουργέ, γιατί αφήνετε τον γεωργό και τον κτηνοτρόφο στη μοίρα του, στα στοιχεία της φύσης και στα χέρια των ανθρώπων που υπόσχονται τα πάντα και δεν κάνουν τίποτα. Οι ζημιές που έγιναν στις 8 Μαϊου, δεν έχουν ξαναγίνει από το 1961. Οφείλονται στα λάθη, στην εγκληματική 
 

Επιστροφή στην κορυφή



Σελίδα 8347 
αδιαφορία τόσο του ΥΠΕΧΩΔΕ, όσο και της Νομαρχιακής Αυτοδιοίκησης της περιοχής μου.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Ευάγγελος Μπασιάκος έχει το λόγο για πέντε λεπτά για να πρωτολογήσει.
ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, καλώς ελέχθη από τους προλαλήσαντες ότι ο τομέας της γεωργίας είναι ίσως ο πιο αποτυχημένος τομέας κυβερνητικής δράσης. Εκείνο για το οποίο διερωτώμαστε είναι ποιος ειδικότερος τομέας του Υπουργείου Γεωργίας τα πάει χειρότερα από τους άλλους.
Πραγματικά, σήμερα επερωτάται η Κυβέρνηση για το μείζον θέμα της έλλειψης μέριμνας για την κάλυψη ζημιών από φυσικές καταστροφές αφ' ενός και αφ' ετέρου για την έγκαιρη εξατομίκευση των ζημιών και τη σε σύντομο χρονικό διάστημα καταβολή των αποζημιώσεων.
Ο αγρότης, κύριε Υπουργέ, ζητάει την κυβερνητική μέριμνα τότε, ζητά την παρέμβαση του κράτους, για να τον στηρίξει, όταν έχει απόλυτη ανάγκη αυτή τη μέριμνα. Και δυστυχώς, το Υπουργείο σας στρέφεται σε δραστηριότητες στις οποίες δεν νομίζω πως πρέπει να παρεμβαίνει το κράτος, όπως στην ίδρυση της εταιρείας Αγροτικής Γης. Αντί να στρέψουν το κράτος και η Κυβέρνησή σας το ενδιαφέρον τους στην αποζημίωση των αγροτών -που αντιμετωπίζουν σοβαρά προβλήματα και που οι φυσικές καταστροφές αποτελούν ένα βασικό λόγο αντιπαράθεσης τους με την Κυβέρνηση και προκαλούν τις κινητοποιήσεις και στην ευρεία έκταση που είχαμε βιώσει στο παρελθόν- ασχολούνται με άλλα ζητήματα.
Είχαμε την ευκαιρία την περασμένη εβδομάδα να επισκεφθούμε -κλιμάκιο αποτελούμενο απο τον κ. Δημοσχάκη, τον κ. Λυμπερακίδη κι εμένα- την πληγείσα για πολλοστή φορά περιοχή του 'Εβρου και να επισημάνουμε αυτό που και ο κ. Δημοσχάκης είπε προηγουμένως, την έλλειψη μέριμνας από την Κυβέρνηση, παρά την προειδοποίηση των αρμόδιων φορέων για τις παρεμβάσεις στα αναχώματα, που είχαν ρήγματα, ώστε να αποτραπεί η καινούρια πλημμύρα. Εάν διετίθεντο τα τετρακόσια πενήντα εκατομμύρια, τα οποία είχε υποσχεθεί η Κυβέρνηση, είναι βέβαιο ότι θα είχε αποτραπεί η ζημιά στη μεγάλη έκταση που παρατηρήθηκε. 
Θέλω να σας διαβάσω, κύριε Υπουργέ -για να δείτε πόσο ανακόλουθοι είστε και πόσο εμπαίζετε, τελικώς, τον ελληνικό λαό- απάντηση του Υπουργού ΠΕΧΩΔΕ τον Μάρτιο του 1998 σε ερώτηση Βουλευτών που επισκέφθηκαν την περιοχή, στην οποία απάντηση λέει ο κ. Λαλιώτης ότι στο Νομό 'Εβρου εκτελούνται αντιπλημμυρικά έργα προϋπολογισμού εκατόν ογδόντα πέντε εκατομμυρίων (185.000.000) δραχμών. Πρόκειται να δημοπρατηθούν αντιπλημμυρικά έργα προϋπολογισμού 2,3 δισεκατομμυρίων δραχμών και εκτελούνται μεγάλα εγγειοβελτιωτικά έργα προϋπολογισμού 6,3 δισεκατομμυρίων δραχμών.
Τέτοια έργα, κύριε Υπουργέ, στο Νομό 'Εβρου δεν υπάρχουν. Υπάρχει πλήρης εγκατάλειψη. Αυτή τη στιγμή πρόκειται να αποζημιωθούν διακόσιες πενήντα χιλιάδες στρέμματα στο Νομό 'Εβρου. Αντιλαμβάνεσθε τι κρίση παρουσιάζει η οικονομία αυτής της περιοχής, όταν βρίσκονται σε εκκρεμότητα αυτές οι αποζημιώσεις και καθυστερεί η καταβολή τους. Πρόκειται για αποζημιώσεις από παγετό, από παλιές πλημμύρες κ.ο.κ. Πολλές καλλιέργειες, όπως βαμβακιού, τεύτλων, αραβοσίτου και σιτηρών έχουν πληγεί. Οι κάτοικοι εγκαταλείπουν την περιοχή τους, ακριβώς γιατί δεν υφίστανται οι προϋποθέσεις παραμονής τους. Θυμάστε τις ζημιές με τον αφθώδη πυρετό κατά το παρελθόν, όταν σύσσωμη η περιοχή της Θράκης κινητοποιήθηκε και σας πίεσε για να καταβάλετε τις αποζημιώσεις, να παρέμβετε και στην Ευρωπαϊκή 'Ενωση και όλα αυτά τα κάνατε με πολύ μεγάλη καθυστέρηση.
Πολύ ενδεικτικά θα σας πω ότι αντίστοιχα προβλήματα αντιμετωπίζει η περιοχή της Θεσσαλίας με τις πρόσφατες πλημμύρες. Σας θυμίζω ότι οι πλημμύρες έχουν ενταθεί από την περίοδο του 1994, όταν και πάλι η Νέα Δημοκρατία είχε επισκεφθεί με κλιμάκια την ευρύτερη περιοχή της Θεσσαλίας. Τότε σας είχαμε επισημάνει αυτό το τεράστιο πρόβλημα. Είχατε επέμβει πολύ καθυστερημένα. Εσείς είσαστε υπεύθυνοι για τις μεγάλες κινητοποιήσεις εκείνης της εποχής.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
Θα κάνω ειδική αναφορά στην Αργολίδα, λόγω των παγετών του Μαρτίου 1998. 'Εχει πληγεί όχι μόνο η παραγωγή, αλλά και το φυτικό κεφάλαιο, οι βερικοκιές, τα εσπεριδοειδή και τα ελαιόδενδρα. Οι κάτοικοι ζητούν άμεση παρέμβαση και καταβολή των αποζημιώσεων. Δεν κινδυνεύει μόνο η φετινή παραγωγή, αλλά και η παραγωγή των επόμενων ετών. Διαταράσσεται η οικονομική και κοινωνική ζωή της περιοχής της Αργολίδας.
Να αναφερθώ ακόμη στις πλημμύρες της Λέσβου, στις ζημιές από τις χιονοπτώσεις στη Βοιωτία τον Απρίλιο του 1998. Και θα σας πω ότι είναι απαράδεκτο να απαντάτε σε ερώτησή μας με τον εξής αφορισμό: "Θέμα αναστολής εισπράξεως των οφειλών των αγροτών που υπέστησαν εκτεταμένες καταστροφές στη φυτική και ζωική παραγωγή από τα τελευταία δυσμενή καιρικά φαινόμενα δεν είναι δυνατόν να αντιμετωπιστεί από την Αγροτική Τράπεζα." Και το λέτε αυτό τη στιγμή που ρυθμίζετε σκανδαλωδώς χρέη υμετέρων συνεταιρισμών ή κατασπαταλάτε σε δημόσιους οργανισμούς και επιχειρήσεις ποσά για να ρυθμίσετε χρέη και να καλύψετε κομματικές ανάγκες. 'Οταν τα λέτε αυτά, υβρίζετε τους αγρότες, διότι αποδεδειγμένα αντιμετωπίζουν πρόβλημα επιβίωσης και έχουν αδυναμία καταβολής στην Αγροτική Τράπεζα, διότι υπάρχουν τα ληστρικά επιτόκια και τα πανωτόκια.
Είναι αδιανόητο σε μία εποχή που ο αγροτικός τομέας αντιμετωπίζει τεράστια κρίση να αυξάνετε το ασφάλιστρο του ΕΛΓΑ κατά 50%, να απειλείτε στον ΣΑΠ ότι θα αυξήσετε το ασφάλιστρο στο 6% ή και στο 8%, την ίδια στιγμή που μειώνετε την ασφαλιστική κάλυψη, αντί να την αυξάνετε. Δεν αποδέχεστε τις προτάσεις της Νέας Δημοκρατίας για την εφαρμογή του θεσμού της αντασφάλισης που μεταθέτει ένα μεγάλο μέρος του ασφαλιστικού κινδύνου σε άλλους οργανισμούς, ώστε να μπορεί ο ΕΛΓΑ να ανταποκριθεί στις υποχρεώσεις του.
Πρέπει με τον κρατικό προϋπολογισμό να καλυφθεί ένα μέρος των δαπανών, αλλά και να προωθηθούν λύσεις μέσω της Ευρωπαϊκής 'Ενωσης, όπως είχε γίνει κατά το παρελθόν, επί Νέας Δημοκρατίας όταν μπορέσαμε να κάνουμε αναδιαρθρώσεις στην Κρήτη και σε άλλες περιοχές, αλλά και επί των ημερών σας με πολύ ολιγότερο επιτυχημένα αποτελέσματα. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, κυρίες και κύριοι συνάδελφοι, ειπώθηκαν αρκετά από τους συναδέλφους που υπέγραψαν την επερώτηση. Αναφέρθηκαν και σε γενικότερα προβλήματα του αγροτικού τομέα. Δεν με βρίσκουν σύμφωνο αυτές οι τοποθετήσεις, γιατί ήταν γενικόλογες και αναφερόντουσαν στη λογική των πολιτικών σκοπιμοτήτων, ότι πρέπει να απευθυνόμαστε στον αγροτικό κόσμο για να μπορούμε να τον εκμεταλλευτούμε στις δυσκολίες που αντιμετωπίζει.
Οι συνάδελφοι που επερωτούν, στο κείμενο της επερώτησης και στις ομιλίες τους αναφέρουν ότι δεν παρέχει καμία ασφάλιση το σύστημα γεωργικών ασφαλίσεων του ΕΛΓΑ. Αυτό είναι ανακριβές. Ο ΕΛΓΑ είναι αποδεκτός από τον αγροτικό κόσμο που έχει πληροφορίες και ενημέρωση για το τι συμβαίνει στις άλλες χώρες της Ευρωπαϊκής 'Ενωσης. Είπαν κάποιοι συνάδελφοι ότι εμείς παρακολουθούμε ως θεατές όσα συμβαίνουν στην Ευρωπαϊκή 'Ενωση. 'Οσον αφορά την ασφάλιση των γεωργικών δραστηριοτήτων στις χώρες της Ευρωπαϊκής 'Ενωσης, πρέπει να σας πω ότι γενικεύεται η ιδιωτική ασφάλιση. Δεν υπάρχει το σύστημα ασφάλισης που υπάρχει στην Ελλάδα, το σύστημα της πρόνοιας και της κοινής ωφέλειας. Ο αγρότης στις άλλες χώρες της Ευρωπαϊκής 'Ενωσης αντιμετωπίζεται ως επιχειρηματίας που ασφαλίζει την παραγωγή του. Γι' αυτό το λόγο πληρώνει ασφάλιστρο και συντάσσει ασφαλιστικό συμβόλαιο.
Αυτή είναι η πραγματικότητα στις χώρες της Ευρωπαϊκής 
 

Επιστροφή στην κορυφή



Σελίδα 8348 
'Ενωσης. Ασχολήθηκα και προσωπικά γιατί θα φέρουμε στη Βουλή νομοσχέδιο για την αναμόρφωση του ασφαλιστικού συστήματος και του ΕΛΓΑ. Χαρακτηριστικά εδώ αναφέρω το παράδειγμα της Γαλλίας, όπου οι συνεταιρισμοί των Γάλλων αγροτών έχουν συστήσει ιδιωτική εταιρεία, ασφαλιστική, εδώ και ογδόντα χρόνια και έχουν το 70% της ασφαλιστικής αγοράς του αγροτικού τομέα. Το υπόλοιπο 30% το έχουν άλλες ιδιωτικές εταιρείες. 'Οταν δε υφίσταται οποιαδήποτε ζημιά ο αγρότης που έχει ασφαλιστεί με ασφαλιστικό συμβόλαιο και ασφάλιστρο, καλεί την εταιρεία του, η εταιρεία αποστέλει εκπρόσωπό της, όπως αυτό συμβαίνει με τα αυτοκίνητα όταν πάθουν κάποια ζημιά, εκδίδει μία επιταγή για τη πρώτη προκαταβολή και ολοκληρώνει στη συνέχεια την εκτίμηση για την αποζημίωση.
Εμείς εδώ- και πολύ σωστά- από χρόνια έχουμε ένα διαφορετικό σύστημα ασφάλισης το οποίο έγινε αποδεκτό μέχρι τώρα στην Ευρωπαϊκή 'Ενωση, παρά τις μεγάλες πιέσεις που άσκησαν οι υπηρεσίες της Ευρωπαϊκής 'Ενωσης -και σήμερα ακόμα είχαμε μία τέτοια πίεση για ορισμένα προϊόντα- γιατί έχουμε ένα σύστημα υποχρεωτικό που δεν είναι μέσα στα όρια των οδηγιών και των κανονισμών της Ευρωπαϊκής 'Ενωσης, που το ασφάλιστρο είναι υποχρεωτικό, έχουμε την αρχή της αλληλεγγύης, έχουμε και τη συμμετοχή του κρατικού προϋπολογισμού σ' αυτήν τη διαδικασία. 'Ολα αυτά σύμφωνα με το νόμο, άλλο αν η κυβέρνηση μέχρι τώραδεν το έχει υλοποιήσει στο βαθμό που θα ήταν αναγκαίο ή για να ικανοποιηθούν τα αιτήματα των αγροτών.
Αυτή είναι η πραγματικότητα και υπάρχει το ερώτημα αν το σύστημα αυτό θα συνεχιστεί. Το λέω, γιατί κάθε φορά έρχεται εδώ μια ορισμένη πλευρά των συναδέλφων, λέει υπερβολές, δημαγωγεί, λέγει μεγάλα λόγια και ξεχνάει και δεν έχει εμπειρία και γνώση τι σημαίνει σήμερα ασφάλιση μιας παραγωγής. Αν, λοιπόν, κάποια κυβέρνηση έπαιρνε την απόφαση να προχωρήσει αυτό το σύστημα, θα είχαμε τη συζήτηση σήμερα στη Βουλή; Ασφαλώς όχι. Δεν θα είχαμε ακόμα ούτε δημαγωγούς ούτε οδυρμούς ούτε όλα τα άλλα, όπως δεν μιλάει κανένας για τις άλλες ασφαλιστικές εταιρείες και τα άλλα γεγονότα που συμβαίνουν στη χώρα.
Νομίζω πως πρέπει να είμαστε πιο συγκρατημένοι σ' αυτά τα θέματα. Ειδικά για τον ΕΛΓΑ που παρέχει μια σημαντική ασφάλιση, όλοι οι αγρότες νιώθουν ασφαλείς. 'Οσο για τα άλλα ζητήματα που αναφέρετε, όντως σ' ένα βαθμό είναι υπαρκτά, με την έννοια ότι είναι ένας οργανισμός κρατικός, έχει αδυναμίες, δεν έχει το προσωπικό που θα έπρεπε, δεν έχει την οργάνωση, μια και τώρα θα αποκτήσει μηχανογραφικό σύστημα και αυτό για να είναι πιο γρήγορος στις αποδόσεις του. Αν, λοιπόν, ένας αγρότης είχε το ασφάλιστρο και την ασφαλιστική του εταιρεία, όλα τα πράγματα θα ελύνοντο αυθημερόν. Στη Γαλλία αυθημερόν εμφανίζεται ο ασφαλιστής στο χώρο της ζημιάς και δίδει την επιταγή την πρώτη ημέρα.
Πρέπει, λοιπόν, να διαλέξουμε και να πάρουμε ορισμένες αποφάσεις. Να συζητήσουμε και στη Διαρκή Επιτροπή που θα έρθει το νομοσχέδιο και εδώ για να έχουμε ένα όριο στις τοποθετήσεις μας.
Το άλλο θέμα είναι αυτό της εισφοράς. Εδώ έχουμε σε κάποιες περιοχές μόνιμες ζημιές, υπάρχει πρόβλημα και πρέπει ο παραγωγός να νιώσει ασφαλής. Αυτό είναι θέληση όλων μας γιατί πρέπει να υπερασπισθούμε και να υποστηρίξουμε τον αγροτικό πληθυσμό. Πρέπει όμως να υπάρχουν κάποιες διαφοροποιήσεις.
Ο συνάδελφος κ. Καρασμάνης έθεσε ένα θέμα και πρέπει να πω ότι πέρυσι η Πέλλα και η Ημαθία συνέβαλαν στα έσοδα του ΕΛΓΑ μ' ένα δισεκατομμύριο οκτακόσια εκατομμύρια (1.800.000.000) δραχμές. Οι αγρότες αυτών των νομών έλαβαν αποζημιώσεις τριάντα πέντε δισεκατομμύρια πεντακόσια εκατομμύρια (35.500.000.000) δραχμές. Αυτό δεν είναι γεωργική ασφάλιση, δεν είναι γεωργία.'Αλλα πράγματα είναι. 
Πρέπει να σας πω, κύριοι συνάδελφοι, ότι στο Υπουργείο Γεωργίας της Γαλλίας υπάρχει ένα απόφθεγμα που λέει:"Γεωργικό προϊόν είναι ό,τι πωλείται", και όχι ό,τι πηγαίνει ως δευτερογενές στις αποσύρσεις ούτε ό,τι έχει σχέση με τις επιδοτήσεις και τις παρεμβάσεις ούτε ό,τι έχει σχέση με τις αποζημιώσεις.
Αυτές είναι δευτερογενείς δραστηριότητες.
Θα πρέπει να συζητήσουμε αν σε ορισμένες περιοχές πρέπει να υπάρχουν καλλιέργειες βλέποντας πάντα μπροστά το θέμα της ζημίας. Και αυτό πρέπει να μας απασχολήσει σοβαρά. 'Ηδη, σε ορισμένες ορεινές περιοχές της χώρας έχουν φυτευθεί ελαίες τα τελευταία χρόνια. Τώρα που ήρθε ο παγετός θα δοθούν πάρα πολλά δισεκατομμύρια, γιατί αυτές οι ελιές με τον παγετό που υπήρξε φέτος καταστράφηκαν. Δεν καταστράφηκαν μόνο για μια χρονιά, αλλά καταστράφηκε το φυτικό κεφάλαιο. Θα πρέπει να γίνουν εκριζώσεις, να αποκατασταθούν, να γίνουν προσπάθειες, δηλαδή, για να επανέλθουν τα πράγματα σε μια καλλιεργητική βάση.
Το ίδιο συμβαίνει στον 'Εβρο, όπου καλλιεργούν ποικιλίες βαμβακιού και σε ορισμένες περιοχές και βαμβάκι, ενώ είναι γνωστό ότι δεν θα πρόκειται να αποδώσει τίποτε. Με την πρώτη βροχή θα έρθει η αποζημίωση. Είναι τρίτη χρονιά που θα πάρει περίπου τέσσερα δισεκατομμύρια (4.000.000.000) δραχμές για προϊόν το οποίο δεν μπορεί ο νομός αυτός να καλλιεργεί. Και αυτό, επίσης, είναι μια πραγματικότητα.
Κατά τα άλλα, έρχονται διάφορες φωνές για να ικανοποιήσουν τοπικές εκλογικές ανάγκες. Δεν είναι, όμως, έτσι τα πράγματα. Θα πρέπει να κάνουμε μια συνεννόηση. Ούτε ακούγονται εκεί οι γεωπόνοι, οι τεχνικοί, οι επιστήμονες, οι ορνανισμοί, που επισημαίνουν τον κίνδυνο, που παροτρύνουν, που καθοδηγούν, που ενημερώνουν να αλλάξουν ποικιλίες, να αλλάξουν προϊόντα. Χρειάζεται δηλαδή από όλους περισσότερη προσοχή στο θέμα.
'Ετσι, λοιπόν, παρ' όλο ότι δόθηκαν αυτά τα τριάντα πέντε δισεκατομμύρια πεντακόσια εκατομμύρια (35.500.000.000) δραχμές, πέρυσι στο τρίγωνο -που λέγεται- και επειδή υπήρχαν αμφιβολίες για το αν οι τιμές που προσδιορίστηκαν στις εκατόν πενήντα ποικιλίες ήταν οι αποδεκτές τιμές, συνεκροτήθη επιτροπή από τους εκπροσώπους των τριών Ενώσεων Γεωργικών Συνεταιρισμών και από τους εκπροσώπους των παρατάξεων ΣΥΔΑΣΕ και ΓΕΣΑΣΕ, που έκριναν τις τιμές αυτές και βρήκαν ότι δεν υπάρχει καμιά διαφορά από τις τιμές που είχε προκρίνει ο ΕΛΓΑ στην περιοχή.
Το έχετε φέρει εδώ πάρα πολλές φορές. Και η κ. Μπόσκου το έφερε. Εγώ δεν λέω ψεύτικες πληροφορίες. Αναφέρομαι στην ενημέρωση που έχω ότι αυτή η επιτροπή -δεν έχω αυτήν τη στιγμή πρόχειρα τα στοιχεία...
ΓΕΩΡΓΙΟΣ ΚΑΡΑΣΜΑΝΗΣ: Δεν έχει γίνει αυτό, κύριε Υπουργέ...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μην τα λέτε αυτά. Δεν υπάρχει διαφοροποίηση. Για το Νομό Ημαθίας, μιλώ συγκεκριμένα.
ΓΕΩΡΓΙΟΣ ΚΑΡΑΣΜΑΝΗΣ: Η δέσμευση ήταν για όλους!
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν πρόκειται να ακολουθήσουμε αυτήν την πολιτική. Και πρέπει να είσθε πιο υπεύθυνοι! Συγκέντρωσε όλη η χώρα πέρυσι όλες τις καταβολές των αγροτών, για να τα πάρουν δύο περιοχές, δύο νομοί. Θα πρέπει να υπάρχει κάποια αυτοσυγκέντρωση απ'όλους μας, κύριε συνάδελφε. Αυτή είναι η κολακεία προς ορισμένα τμήματα του πληθυσμού. Ποιοι νομοί πήραν τριάντα πέντε δισεκατομμύρια (35.000.000.000) δραχμές, που έχω σημειώσει, πέρυσι; Για να δούμε τα εισοδήματα των νομών και την εικόνα τους! Για να δούμε πού βρίσκονται ορισμένοι νομοί! Σε πραγματική υποβάθμιση και σε ένδεια, σε σχέση με αυτές τις διαδικασίες! Λίγη αυτοσυγκράτηση δεν υπάρχει;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Χωρίς καθοδήγηση αυτοσυγκράτηση; Το Υπουργείο γι'αυτό υπάρχει!
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, έχετε δίκιο στην παρατήρησή σας. Αλλά υπάρχουν νουθεσίες, υπάρχουν συμβουλές, υπάρχουν διαδικασίες. Πρώτα απ'όλα και τα πολιτικά πρόσωπα και οι παρατάξεις στις περιοχές αυτές, αν έχουν μια σύγκριση με το τι γίνεται γενικότερα, πιστεύω ότι πρέπει λιγάκι να είμαστε πιο συγκρατημένοι. 'Οντως υπάρχουν προβλήματα στο σύστημα της ασφάλισης, που έχουν σχέση με την εξέλιξή του κυρίως, αλλά 
 

Επιστροφή στην κορυφή



Σελίδα 8349 
και με τις σημερινές του διαδικασίες.
Πρώτον, πρέπει να κατοχυρώσουμε το δικαίωμα της ιδιωτικής ασφάλισης -έχουμε υποχρέωση να το κάνουμε από την Ευρωπαϊκή 'Ενωση- με το νομοσχέδιο που θα εισάγουμε, ούτως ώστε προαιρετικά όποιος αγρότης θέλει να ασφαλίσει κάτω από το 30% -γιατί κάτω από το 30% δεν επιτρέπεται η ασφάλιση, σύμφωνα με τις αποφάσεις του Παγκόσμιου Οργανισμού Εμπορίου και η χώρα είναι μέλος του και δεν μπορούμε να παραβιάζουμε αυτήν την απόφαση- να μπορεί να το κάνει. 'Οπως επίσης, αν θέλει κάποιος να ασφαλίσει κάποιον άλλον τομέα, θα έχει αυτό το δικαίωμα. Αυτό δεν είναι υποχρεωτικό. Ο ΕΛΓΑ, όμως, θα παραμείνει και θα έχει την υποχρέωση αυτή την κοινωνική, την προνοιακή και της ωφέλειας να ασφαλίζει, χωρίς ασφάλιστρο και χωρίς συμβόλαιο αυτεπάγγελτα -αυτό που κάνει μέχρι σήμερα-τον αγροτικό πληθυσμό. Γιατί έχουμε μικρές εκμεταλλεύσεις και δεν μπορούν να έχουν τα κύρια χαρακτηριστικά, αυτό που λέμε, του αγροτικού επιχειρηματία, σε άλλες χώρες της Ευρωπαϊκής 'Ενωσης.
Αν και ορισμένες εκμεταλλεύσεις, ιδιαίτερα αυτές που έχουν πάρα πολλά στρέμματα, έχουν πάρα πολύ μεγάλες οικονομικές αποδόσεις, μεγαλύτερες από άπειρους μισθωτούς, συνταξιούχους και άλλους επιτηδευματίες και επαγγελματίες. Σε άλλες περιοχές θα ετίθετο ένα ερώτημα, διότι αυτό το σύστημα είναι ισοπεδωτικό. Πριν από δέκα ημέρες ομάδα πολιτικών από την Κρήτη μου απέστειλε ένα υπόμνημα στο γραφείο μου, που λέει ότι δεν μπορούν οι αγρότες της Κρήτης να δίνουν 3% ασφάλιστρο, όταν σπάνια αποζημιώνονται. Και ότι "αυτή δεν είναι η λογική της αλληλεγγύης, να συμμετέχουμε εμείς με ένα ασφάλιστρο σταθερό για δραστηριότητες στις υπόλοιπες περιοχές της χώρας". Και γι'αυτό όχι μόνο εξ αυτού του λόγου, αλλά με το νέο νομοσχέδιο θα εισάγουμε τη διαφοροποίηση, την κλιμάκωση. Θα το συζητήσουμε και στη Διαρκή Επιτροπή και στη Βουλή. Διότι ας πούμε περιοχές που συνήθως πλήττονται, θα πρέπει να συμμετέχουν περισσότερο. Αυτό μάλιστα είναι αίτημα και των ίδιων των συναιτερισμένων παραγωγών από αυτές τις περιοχές. Δηλαδή υπάρχει αίτημα και από την Ημαθία και από την Πέλλα, να φθάσει μέχρι το 5% η συμμετοχή τους και να είναι η κάλυψη σταθερή και πλήρης. Πρέπει να το ακολουθήσουμε.
Πέρσι βρεθήκαμε, λοιπόν, πραγματικά -αναφέρθηκε και ο πρώτος επερωτών, ο συνάδελφος κ. Καρασμάνης- μπροστά σε έντονα καιρικά φαινόμενα, που πράγματι δεν τα είχε η χώρα, και ο ΕΛΓΑ κατέβαλε εβδομήντα δισεκατομμύρια (70.000.000.000) αποζημιώσεις και δεν τα είχε αυτά τα χρήματα από τις εισφορές. Η Κυβέρνηση συνέβαλε στην προσπάθεια του ΕΛΓΑ. Πρώτον, έδωσε τρία δισεκατομμύρια (3.000.000.000) ζεστό χρήμα απευθείας ενίσχυση και διευκόλυνε για ένα δάνειο δεκαπέντε δισεκατομμυρίων (15.000.000.000) με την εγγύηση του δημοσίου και ως προς το κεφάλαιο και ως προς τους τόκους. Εάν ο ΕΛΓΑ κάποτε δεν μπορέσει να ανταποκριθεί σε αυτό το δάνειο, θα το αναλάβει το δημόσιο. Αυτό δεν είναι τίποτα όμως.
Φέτος με την εκτεταμένη μεταβολή των καιρικών συνθηκών ο ΕΛΓΑ θα πρέπει να καταβάλει πολύ περισσότερες αποζημιώσεις και έχω γνωστοποιήσει από άλλη συζήτηση στη Βουλή ότι θα έχει ένα έλλειμμα τριάντα τρία δισεκατομμύρια (33.000.000.000) από τις καταβολές που πρέπει να κάνει. Θα τις κάνει τις καταβολές και η Κυβέρνηση θα ενισχύσει τον ΕΛΓΑ για να γίνουν οι πληρωμές. Γιατί είναι μέσα στις υποχρεώσεις του ΕΛΓΑ οι προθεσμίες, τα προϊόντα, τα ζώα, ό,τι περιλαμβάνεται δηλαδή στην ασφάλιση του ΕΛΓΑ. Θα γίνουν αυτά.
Ελάχιστες περιοχές είναι που δεν έχουν πληρωθεί από το 1997, διότι τέτοιος όγκος σε τέτοια έκταση ζημιών ήταν πρωτοφανής.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και με τι χρήματα θα πληρώσετε φέτος;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, και από τον κρατικό προϋπολογισμό θα γίνει μία προσπάθεια, αλλά και με δανεισμό με την εγγύηση του δημοσίου ξανά. Δεν υπάρχει άλλος δρόμος.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δηλαδή, αφανές έλλειμμα.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ασφαλώς.
Γι'αυτό και λέω ότι πρέπει να είμαστε συγκρατημένοι, διότι δεν είχε άλλα έσοδα ο ΕΛΓΑ. Τέτοιες ζημιές δεν μπορούσε να τις αντιμετωπίσει. Πρωτοφανείς ζημιές! Ο συνάδελφος, ο κ. Δημοσχάκης, ανέφερε τις ζημιές που έγιναν στον 'Εβρο. 'Ηταν πρωτοφανείς οι ζημιές και πριν τις 20 Νοεμβρίου...
ΕΥΑΓΓΕΛΟΣ ΜΠΑΣΙΑΚΟΣ: Δεν φταίει η Κυβέρνηση;
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, τα είπατε και θα τα ξαναπείτε. Σας παρακαλώ!
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ως προς το προϊόν, όμως, μετράει. Ειδικά μετά τις 20 Νοεμβρίου που αναφέρθηκε ο κ. Δημοσχάκης, όπως και αυτές οι ζημιές που έγιναν φέτος το Μάρτιο ...
ΛΕΩΝΙΔΑΣ ΛΥΜΠΕΡΑΚΙΔΗΣ: Μα, αν γίνονταν εκείνα τα έργα ...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αυτό όμως δεν είναι θέμα του Υπουργείου Γεωργίας.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι της Κυβερνήσεως.
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, μη διακόπτετε.
ΛΕΩΝΙΔΑΣ ΛΥΜΠΕΡΑΚΙΔΗΣ: Εκείνα τα έργα ...
ΠΡΟΕΔΡΕΥΩΝ (Νικόλαος Κατσαρός): Κύριε Λυμπερακίδη, ισχύει αυτό που λέει και για σας.
ΛΕΩΝΙΔΑΣ ΛΥΜΠΕΡΑΚΙΔΗΣ: Το καταλαβαίνω, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Αν το καταλαβαίνετε, συμμορφωθείτε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Από τις ζημιές που είναι πέραν των προθεσμιών του ΕΛΓΑ, εκεί έχει αναλάβει την ευθύνη η Κυβέρνηση μέσω των ΠΣΕΑ να δώσει αποζημιώσεις. Αυτός ο μηχανισμός όμως κινείται περιφερειακά. Εμείς υπογράψαμε για να γίνει εξατομίκευση των ζημιών. Για ζημιές που έγιναν στη Θράκη μετά τις 20 Νοεμβρίου, που δεν καλύπτει ο ΕΛΓΑ και για ζημιές που έγιναν τώρα την άνοιξη, που αναφέρθηκε ο κ. Μπασιάκος, στην Αργολίδα, στην Κορινθία, σε ορισμένες περιοχές της Ηπείρου κοκ., έχω έναν κατάλογο εδώ και θα πρέπει να δοθούν επτά δισεκατομμύρια (7.000.000.000). Υπέγραψα απόφαση για εξατομίκευση ζημιών επτά δισεκατομμυρίων (7.000.000.000) από τα ΠΣΕΑ, από τον κρατικό προϋπολογισμό, αυτά που δεν καλύπτει ο ΕΛΓΑ μόνο για τους πρόσφατους παγετούς. Και θα δοθούν.
Αλλά πρέπει να σας πω ότι η εξατομίκευση θα γίνει από τους υπαλλήλους της νομαρχιακής αυτοδιοίκησης, όχι του Υπουργείου Γεωργίας.
ΛΕΩΝΙΔΑΣ ΛΥΜΠΕΡΑΚΙΔΗΣ: Στον 'Εβρο πότε θα τα πάρουν τα ΠΣΕΑ;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οταν τελειώσουν οι εξατομικεύσεις, κύριε συνάδελφε, όπως τα πήραν και πριν, όπως και πάντα τα παίρνουν. Αυτό είναι το θέμα τώρα, για να γράψουν στις τοπικές εφημερίδες ότι "ύστερα από ενδιαφέρον μου και κατόπιν ενεργειών μου...". Ακόμα εκεί είμαστε; Αυτά λεγόντουσαν το 1950 και το 1960. Και αφού ανέφερα όλα τα χωριά...
ΛΕΩΝΙΔΑΣ ΛΥΜΠΕΡΑΚΙΔΗΣ: Αν δεν πιέσουμε, κύριε Υπουργέ, δεν γίνεται τίποτα.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οχι, δεν αληθεύει. 'Εχουμε ανακοινώσει, γιατί όντως αναγνωρίσαμε τις ζημιές και πρέπει να γίνουν αποζημιώσεις. Δεν υπάρχει εισόδημα σε ορισμένες περιοχές και πράγματι πρέπει να τις υποστηρίξουμε. Πρέπει να δούμε τα πράγματα όπως έχουν. 'Ετσι, λοιπόν, θα αντιμετωπισθεί και το θέμα των ζημιών, που είναι εκτός του ΕΛΓΑ. 
Πέραν αυτού, ο κύριος συνάδελφος αναφέρθηκε στην πρωτολογία του σε μία υπόθεση, που πράγματι ταλανίζει τον αγροτικό κόσμο που έχει δενδροκαλλιέργειες, αν η ζημιά είναι στο προανθικό στάδιο, ή στην ανθοφορία ή στην καρπόδεση. Πήραμε πολιτική απόφαση και την έχουμε ανακοινώσει και δώσαμε οδηγία στο Δ.Σ. του ΕΛ.Γ.Α. να την πάρει απόφαση 
 

Επιστροφή στην κορυφή



Σελίδα 8350 
ως συμβούλιο και να ισχύσει αναδρομικά από 1η Ιανουαρίου, ότι ενοποιούμε αυτά τα τρία στάδια σε ένα στάδιο. Το προανθικό στάδιο, που είχε 0% ασφάλιση, ανέρχεται στο 62%, η ανθοφορία που είχε 37% , ανέρχεται στο 62% και η καρπόδεση που ήταν στο 75%, κατέρχεται στο 62%. 'Ετσι, λοιπόν, με ενιαίο συντελεστή 62%, σε οποιοδήποτε στάδιο και αν βρίσκονται οι ζημιές στις δενδρώδεις καλλιέργειες, θα αντιμετωπίζονται ενιαία, και έτσι θα αντιμετωπισθεί κι αυτό το θέμα.
Καθυστέρησε το Δ.Σ., γιατί ήθελαν τα μέλη του Δ.Σ. να μελετήσουν το σχέδιο αυτό και ιδιαίτερα οι εκπρόσωποι της ΠΑΣΕΓΕΣ, της ΓΕΣΑΣΕ και της ΣΥΔΑΣΕ να πουν τη γνώμη τους, να ρωτήσουν σχετικά με την τεχνοοικονομική μελέτη και κατά πόσο θα ανέλθουν οι δαπάνες στον Οργανισμό. Αυτή η απόφαση είναι δεδομένη και τη γνωρίζει ο αγροτικός κόσμος και μ' αυτήν την απόφαση θα γίνουν οι εκτιμήσεις στα φυλλοβόλα δένδρα, που αφορά το προανθικό, την ανθοφορία και την καρπόδεση. Είναι δεδομένο αυτό, γιατί αναφέρεται στην επερώτηση.
ΜΟΣΧΟΣ ΓΙΚΟΝΟΓΛΟΥ: Για φέτος.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ναι, από 1ης Ιανουαρίου.
ΜΟΣΧΟΣ ΓΙΚΟΝΟΓΛΟΥ: Αν θα έρθει στη Βουλή, μπορεί να αλλάξει.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οχι, είναι αλλαγή του κανονισμού.
ΜΟΣΧΟΣ ΓΙΚΟΝΟΓΛΟΥ: Δεν θα έρθει στη Βουλή για έγκριση;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ο κανονισμός όχι. Ο κανονισμός τροποποιείται με απόφαση του Δ.Σ., σύμφωνα με το νόμο.
ΜΟΣΧΟΣ ΓΙΚΟΝΟΓΛΟΥ: (Ομιλεί μη ακουόμενος)
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Γικόνογλου, από την αρχή ανέφερα ότι θα έρθει αυτή η πρόταση. 'Ηταν αίτημα όλου του αγροτικού κόσμου, να υπάρχει ενοποίηση αυτών των τριών σταδίων. 
Επίσης, με την ίδια απόφαση του Δ.Σ. είπαμε να εισαχθεί η κάλυψη και στο χιόνι και να συζητηθεί το θέμα της ξηρασίας, που είναι και πολύ μεγάλη δαπάνη, για να αντιμετωπιστούν, δηλαδή, περαιτέρω θέματα ασφάλισης.
Κύριε Πρόεδρε, θα ήθελα επίσης να πω ότι υπάρχουν προβλήματα σχετικά με το πότε γίνονται εκτιμήσεις και ποιες είναι αυτές. Στο θέμα αυτό δεν είναι σύμφωνες όλες οι πλευρές, διότι οι μεν γεωπόνοι, που δεν επηρεάζονται από πολιτικές πιέσεις -και είναι γνωστό αυτό- έχουν αυτήν τη γνώμη, οι δε παραγωγοί που βλέπουν γενικότερα την παραγωγή τους και τη δυσκολία που υπάρχει για την πτώση του εισοδήματός τους, δεν αποδέχονται αυτές τις εκτιμήσεις. Γι' αυτό, με το νομοσχέδιο που θα εισάγουμε, θα δώσουμε τη δυνατότητα -ασφαλώς και ένας πάντα θα είναι ο εκτιμητής, γιατί αν υπάρξει δεύτερη εκτίμηση στην ίδια φάση, τότε δεν θα υπάρχει εκτίμηση, δεν θα υπάρχει πειθαρχία- να γίνεται ενώπιον παραγόντων της περιοχής, συνεταιρισμών, αυτοδιοικήσεως, νομαρχιακών οργάνων, κ.ο.κ., ούτως ώστε να μην υπάρχει αμφισβήτηση ή να υπάρχει σαφής εικόνα, και ενώπιον των τοπικών αρχών, για το ύψος των εκτιμήσεων. Γιατί και σ' αυτό πρέπει ο αγροτικός κόσμος να αισθανθεί ασφαλής, ότι είναι μία εκτίμηση που είναι διαφανής, που γίνεται ενώπιον και άλλων οργάνων και ασφαλώς θα γίνεται πάντα από τους επιστήμονες, τους γεωπόνους και να είναι έτσι δημόσια γνωστή. Δηλαδή κάποια θέματα που έχουν βγει από την εμπειρία ότι πρέπει να αντιμετωπισθούν διαφορετικά, θα αντιμετωπισθούν διαφορετικά.
Τους δύο, λοιπόν, αυτούς Οργανισμούς, του ΕΛ.Γ.Α. και του Οργανισμού της οικειοθελούς ιδιωτικής ασφάλισης, θα τους συντονίζει ένα όργανο, ένα Δ.Σ., όπου εκεί μέσα θα εντάξουμε και τη διαδικασία αυτή, που είπε ο κ. Μπασιάκος, της αντασφάλισης. Δηλαδή να εισαχθούν εταιρείες και σε διεθνές επίπεδο, που θα ήθελαν να μπουν ως μηχανισμοί αντασαφάλισης στο γεωργικό τομέα, γιατί τέτοιο ενδιαφέρον μέχρι τώρα δεν υπάρχει.
Δηλαδή, θα γίνει ένας πιο σύγχρονος και αποτελεσματικός οργανισμός. Ασφαλώς και υπάρχει το θέμα των εσόδων του, αλλά το ποσοστό που ακούσθηκε, να συμμετέχει δηλαδή, στο 50% των εσόδων του ο κρατικός προϋπολογισμός, δεν θα ήταν δυνατόν, διότι δεν υπάρχει άλλος ασφαλιστικός φορέας που να καλύπτει προϊόντα στη χώρα μας και να έχει κρατικό χαρακτήρα και δεν θα μπορούσε να συμμετέχει ο κρατικός προϋπολογισμός στο 50% των άλλων εισφορών. Είναι μεγάλο το ύψος. Αλλά θα εισάγουμε ποσοστό, με το σχέδιο νόμου αναμόρφωσης του ΕΛΓΑ.
Υπάρχει πρόταση και στο νομοσχέδιο να συμμετέχει ο κρατικός προϋπολογισμός σε ένα ορισμένο ποσοστό επί των άλλων εσόδων του ΕΛΓΑ, αλλά όχι να έχει την υποχρέωση, όπως έλεγε παλαιότερα ο νόμος, όπου ανέφερε ότι ο κρατικός προϋπολογισμός υποχρεούται να συμβάλλει στα οικονομικά του ΕΛΓΑ, με αποτέλεσμα να μη συμβάλλει ποτέ. Θα ορίσουμε ένα συγκεκριμένο ποσοστό επί των συνολικών του εσόδων, αλλά όχι το 50%, όταν ξέρουμε ότι σε όλη την Ευρωπαϊκή 'Ενωση όλες οι ασφαλίσεις είναι πια ιδιωτικές. Και στην Ιταλία, που ήταν κρατικό, τώρα πάει στην ιδιωτική ασφάλιση.
ΛΕΩΝΙΔΑΣ ΛΥΜΠΕΡΑΚΙΔΗΣ: Οι εκτιμητές των ζημιών τι θα είναι; Του δημοσίου ή του ιδιωτικού φορέα;
ΠΡΟΕΔΡΕΥΩΝ (Νικόλαος Κατσαρός): Κύριε Λυμπερακίδη, αν ξαναμιλήσετε, θα σας θυμίσω μία υποχρέωση που είχατε και δεν την ασκήσατε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αυτοί που είναι στον ΕΛΓΑ; Σας είπα, τα δίνουν στον ΕΛΓΑ.
'Οσον αφορά το άλλο θέμα, όποιος θέλει να ασφαλίσει κατά διαφορετικό τρόπο την περιουσία του, θα πάει ο εκπρόσωπος της ασφαλιστικής του εταιρείας. Αυτό είναι άλλο θέμα. Ο ΕΛΓΑ όμως όπου είναι συντεταγμένη η μεγάλη συντριπτική πλειοψηφία του αγροτικού κόσμου της χώρας, έχει τους εκτιμητές του. Οι εκτιμήσεις όμως πρέπει να γίνονται ενώπιον των τοπικών αρχών, για να μην υπάρχουν αυτές οι μόνιμες αμφισβητήσεις που υπάρχουν. Γι'αυτό ενοποιούμε διαδικασίες και στάδια, για να μην υπάρχουν αμφισβητήσεις, να μην έχει αμφιβολία ο άνθρωπος που ζει στην ύπαιθρο, διότι έχει πάθει μια ζημιά και πρέπει να υποστηριχθεί.
Εμείς θέλουμε να βελτιώσουμε, θέλουμε να βοηθήσουμε και δεν θέλουμε να ζημιώσουμε. 'Ηδη, ο αγροτικός κόσμος υφίσταται τις ζημιές αυτές λόγω και των μεγάλων διαφοροποιήσεων στα καιρικά φαινόμενα.
Καταλήγοντας, κύριε Πρόεδρε, νομίζω ότι πρέπει σ'αυτό το θέμα όλοι να δείξουμε μία διαφορετική στάση, να στηρίξουμε τον ΕΛΓΑ -αυτό θέλουμε να κάνουμε και εμείς και φέτος θα τον στηρίξουμε- και να δούμε τις διαστάσεις που έχει σήμερα η ασφάλιση της παραγωγής και σε ευρωπαϊκό επίπεδο και να δούμε ότι υπάρχουν και μεγάλες αγροτικές παραγωγικές δραστηριότητες στην ύπαιθρο, που δεν έχουν την ίδια ανάγκη που έχει ο μικρός κλήρος, ο μικρός παραγωγός που θέλει οπωσδήποτε την υποστήριξή του. Εμείς λοιπόν θα κάνουμε συνολικά αυτήν την πολιτική και πιστεύω ότι η πολιτική που ακολουθήθηκε τα δύο τελευταία χρόνια είναι σωστή προς αυτήν την κατεύθυνση.
Οι καθυστερήσεις έχουν σχέση με τους μηχανισμούς. Εγώ δεν θα ξεχάσω όταν με ρωτούσε ο κ. Τσιτουρίδης για την αποζημίωση από τα ΠΣΕΑ στα σιτηρά του Κιλκίς, ότι είκοσι δύο άνθρωποι έκαναν εντεκάμισι χιλιάδες εξατομικεύσεις, οι υπάλληλοι της νομαρχιακής αυτοδιοίκησης του νομού Κιλκίς. Υπάρχει δηλαδή, πρόβλημα όντως για το μηχανισμό, γιατί υπάρχει μία αποστελέχωση των υπηρεσιών όλων των νομαρχιακών αυτοδιοικήσεων -είναι γεγονός αυτό- αλλά αυτό δεν είναι πια αρμοδιότητα του Υπουργείου Γεωργίας, είναι αρμοδιότητα του Υπουργείου Εσωτερικών, Δημόσιας Διοίκησης και Αποκέντρωσης.
Επίσης, υπάρχει εκεί μία έλλειψη προσωπικού στον ΕΛΓΑ. 'Εχω υποβάλει αίτημα στη γραμματεία του Υπουργικού Συμβουλίου για προσλήψεις στον ΕΛΓΑ συγκεκριμένων ειδικοτήτων και της μηχανογράφησης. 'Εχει γίνει όλη η διαδικασία, έχουν ολοκληρωθεί όλες οι προδικαστικές προσπάθειες και θα υπάρξει σύντομα το σχέδιο που θα οργανώνει όλες τις
 

Επιστροφή στην κορυφή



Σελίδα 8351 
υπηρεσίες του ΕΛΓΑ, για να μπορέσει να έχει εθνικό δίκτυο, να παρεμβαίνει πιο αποτελεσματικά και να αποδίδονται οι αποζημιώσεις σε πιο σύντομο χρόνο.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο επίτιμος Πρόεδρος της Νέας Δημοκρατίας κ. Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, το θέμα που συζητούμε σήμερα είναι μένα. Ο αγροτικός πληθυσμός της Ελλάδος υποφέρει. Υπάρχει ένα οξύ πρόβλημα και λυπούμαι γιατί η Εθνική Αντιπροσωπεία δείχνει τόσο μικρό ενδιαφέρον για το μέγα θέμα που συζητούμε απόψε.
Ο κύριος Υπουργός είπε πολλές αλήθειες από του Βήματος σήμερα, αλλά δυστυχώς είπε μισές αλήθειες. Θα ήθελα να ξεκαθαρίσω ορισμένα θέματα από της πλευράς μου τουλάχιστον.
Δεν υπάρχει καμία αμφιβολία, κύριε Υπουργέ, ότι πρέπει με νύχια και με δόντια να κρατήσουμε τον ΕΛΓΑ όσο μπορούμε, παρά το γεγονός ότι η σύγχρονη τάση και η κατεύθυνση της Ευρωπαϊκής 'Ενώσεως είναι υπέρ της ιδιωτικής ασφάλισης και όχι υπέρ της κρατικής ασφάλισης.
Επιχειρήματα έχουμε και για τους εαυτούς μας, αλλά και έναντι της Ευρώπης, διότι η ελληνική γεωργία έχει μια ιδιομορφία. Πουθενά στην υπόλοιπη Ευρώπη ο κλήρος δεν είναι τόσο μικρός, πουθενά δεν είναι τόσο υψηλό το ποσοστό του πληθυσμού, που ζει από τη γεωργία.
Κατά συνέπεια, κύριε Υπουργέ, το πρώτο πράγμα που ήθελα να σας πω, είναι ότι στην Ευρώπη, όπου πολλά αποφασίζονται, πρέπει να θέσετε το θέμα της ασφάλισης του γεωργικού προϊόντος της Ελλάδος επί διαφορετικής βάσεως, με επιδίωξη -που ξέρω πως είναι δύσκολη, αλλά εγώ προσωπικά δεν τη θεωρώ αδύνατη- να πετύχουμε και ευρωπαϊκή συμμετοχή σε μία προσπάθεια, η οποία ούτως ή άλλως υπερβαίνει -φοβούμαι- τις σημερινές οικονομικές δυνατότητες.
Η δεύτερη παρατήρηση που θέλω να κάνω, αναφέρεται στην ασφάλιση καθ' εαυτή. Ο κύριος Υπουργός μίλησε για τον 'Εβρο και είπε για το μέγεθος της ζημιάς. Μίλησε επίσης για την Ημαθία και για άλλες περιφέρειες, όπου καλλιεργούνται προϊόντα, που δεν θα έπρεπε να καλλιεργούνται, ιδίως σε περιόδους που είναι ακατάλληλες. Διακόπτοντάς τον, του είπα ότι αυτό είναι ευθύνη του Υπουργείου και όχι του μεμονωμένου αγρότη, του Υπουργείου, το οποίο πρέπει να επέμβει με πειθώ, με καθοδήγηση, εν ανάγκη όμως να χρησιμοποιήσει και τα μέσα επιβολής, τα οποία το κράτος έχει.
Για να είμαι σαφέστερος, κύριε Πρόεδρε, οι ζημιές του 'Εβρου οφείλονται στο ΥΠΕΧΩΔΕ, στο ότι ελάχιστες δαπάνες δεν έγιναν εγκαίρως, με αποτέλεσμα να πλημμυρίσουν τεράστιες εκτάσεις. Χαμένοι τελικά είναι οι αγρότες του 'Εβρου, διότι όσο και αν δώσετε αποζημιώσεις, κύριε Υπουργέ, με καθυστέρηση θα τις δώσετε και ανεπαρκείς θα είναι. Ο αγρότης του 'Εβρου δεν θα ήθελε βεβαίως να υποστεί τη ζημιά, για να πάρει την αποζημίωση. Αν το ΥΠΕΧΩΔΕ είχε εγκαίρως λειτουργήσει -το ξαναλέω- ζημιές δεν θα υπήρχαν.
Δεν μπορεί ο κύριος Υπουργός να μας λέει ότι "δεν είναι δική μου αρμοδιότητα, είναι άλλου Υπουργείου". Στο τέλος τέλος, δεν μπορεί να αμφισβητεί κανένας Υπουργός ότι η Κυβέρνηση είναι ενιαία και έχει ενιαία την ευθύνη.
'Οσον αφορά το είδος της καλλιέργειας που γίνεται, η Κυβέρνηση οφείλει, αν δεν μπορεί διά της πειθούς, εν ανάγκη να ξεκαθαρίσει ότι ορισμένες καλλιέργειες δεν υπάγονται στην προστασία του ΕΛΓΑ, όταν γίνονται κατά τρόπο αντίθετο προς πάσα λογική. Δεν μπορεί να έρχεται εδώ και να νίπτει τας χείρας του ο Υπουργός ως Πόντιος Πιλάτος.
Θέλω να πω και κάτι άλλο, κύριε Πρόεδρε. Είναι βέβαιο -και το ξέρει καλύτερα από μένα ο κύριος Υπουργός- ότι τα χάλια της οικονομίας μας είναι τέτοια, ώστε μπορεί μεν να περνά στο αφανές έλλειμμα ορισμένες εγγυήσεις, τις οποίες κατά κάποιον τρόπο θα προεξοφλεί αυξάνοντας το δημόσιο χρέος και καθιστώντας αδύνατη την είσοδο της Ελλάδος στην Ενωμένη Ευρώπη, στην ΟΝΕ, πλην όμως και αυτό δεν μπορεί επ' άπειρον να συνεχίζεται.
Κύριε Υπουργέ, πρέπει να κινηθείτε και να το αποφασίσετε μέσα στα όρια των δυνατοτήτων σας, δηλαδή των δυνατοτήτων της ελληνικής οικονομίας και να πείτε καθαρά στον αγρότη, τι μπορεί να περιμένει και τι δεν μπορεί να περιμένει. Τουλάχιστον ο αγρότης μας δικαιούται να ακούσει την αλήθεια απ' αυτούς που τον κυβερνούν και όχι να συνεχίζεται ο εμπαιγμός.
Και επειδή μιλήσατε για καπηλεία, την οποία κάνει η Αντιπολίτευση, κύριε Υπουργέ, ακούω ότι διαρκώς συζητείται επέκταση της ασφάλισης του ΕΛΓΑ και για άλλες ζημιές, οι οποίες σήμερα δεν καλύπτονται. Νομίζετε ότι αυτό είναι σοβαρό, ότι είναι υπεύθυνο αυτό που κάνετε; Κοροϊδεύετε τους αγρότες κατά τρόπο απαράδεκτο, διότι χρήματα για τέτοια επεκτεινόμενη ασφάλιση του αγροτικού προϊόντος δεν θα έχετε.
Σε τελική ανάλυση, κύριε Πρόεδρε, η άποψη η δική μου είναι ότι για να μπορέσουμε να βοηθήσουμε αποτελεσματικά τον αγρότη, χρειάζεται η Κυβέρνηση να προγραμματίσει, χρειάζεται η όποια Κυβέρνηση να αναλάβει τις ευθύνες της και χρειάζεται να κάνει τις αναγκαίες υποδομές στον τομέα της γεωργίας.
Το να μιλούμε διαρκώς εκ των υστέρων, να ολοφυρόμεθα μπροστά στα ερείπια, δεν ωφελεί σε τίποτα. Η πολιτική είναι η πρόβλεψη και ο σχεδιασμός. Το Υπουργείο Γεωργίας στην Ελλάδα πρέπει να αποκτήσει αυτήν την πρόβλεψη και τον σχεδιασμό και ακόμα, το Υπουργείο Γεωργίας πρέπει να έχει το θάρρος να πει εγκαίρως ορισμένες αλήθειες στους 'Ελληνες αγρότες, οι οποίοι και κατανόηση και υπευθυνότητα έχουν και να ζητήσει και απ' αυτούς να συμμορφωθούν. Διότι κοινή πρέπει να είναι η προσπάθεια, για να αντιμετωπίσει η ελληνική γεωργία μια δύσκολη φάση.
Εγώ τουλάχιστον πιστεύω, κύριε Πρόεδρε, ότι το πρόβλημα της ελληνικής γεωργίας είναι το υπ' αριθμόν ένα ίσως μεγάλο κοινωνικό πρόβλημα στην Ελλάδα. Το πρόβλημα της Ελλάδος δεν είναι τα "ρετιρέ", που έλεγε ο μακαρίτης ο Ανδρέας Παπανδρέου, οι υπεύθυνοι των ΔΕΚΟ, οι προνομιούχοι του ευρύτερου δημόσιου τομέα, οι οποίοι ταλανίζουν σήμερα τη χώρα και κινδυνεύει να ανατρέψουν την Κυβέρνηση του κ. Σημίτη σε μία προσπάθεια την οποία κάνει.
Το πρόβλημα της Ελλάδος είναι ο φτωχός αγρότης, ο οποίος είναι εγκαταλελειμμένος, για τον οποίο υπάρχει αυτή η αδιαφορία, την οποία βλέπετε σήμερα στη Βουλή και η οποία είναι και εθνικά και κοινωνικά απαράδεκτη.
(Χειροκροτήματα από την πτέρυγα της Νέας Δημοκρατίας)
ΠΡΟΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ως προς την παρατήρηση που έκανε στην αρχή ο Πρόεδρος κ. Μητσοτάκης, δηλαδή να ζητήσουμε από την Ευρωπαϊκή 'Ενωση να συμμετάσχει στην προσπάθεια αυτή για την ασφάλιση της γεωργικής παραγωγής σε ορισμένες περιοχές της Ενώσεως, θέλω να σας ενημερώσω ότι όταν άρχισε η συζήτηση για το πακέτο τιμών, μαζί με την Υπουργό της Ισπανίας, την κ. Λογιόλα Ντε Παλάθιο, υποβάλαμε κοινή πρόταση για τη δημιουργία ταμείου για την ενίσχυση των ασφαλιστικών συστημάτων στο γεωργικό τομέα, λόγω του ότι έχουμε τις γνωστές ιδιαιτερότητες.
Βέβαια, πρέπει να σας πω ότι μείναμε δύο. Οι άλλοι έχουν άλλες απόψεις, αλλά θα επιμείνουμε σ' αυτό και αν δεν δεχθούν το λογαριασμό, θα επιμείνουμε σ' έναν κανονισμό. Δηλαδή, θα επιμένουμε συστηματικά, διότι άλλες χώρες και άλλα προϊόντα έχουν μια διαφορετική αντιμετώπιση και εμείς πρέπει να ζητάμε αυτό που απασχολεί τη χώρα μας. Και θα επιμείνουμε να το ζητάμε, μιας και έχουμε και μια άλλη χώρα τουλάχιστον και ίσως και την Ιταλία, σε μια τέτοια υποστήριξη μελλοντικά.
Για τα υπόλοιπα δεν θα ήθελα να αναφερθώ.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Επ' αυτού, αν μου επιτρέπετε, κύριε Πρόεδρε, θα ήθελα να κάνω μία παρατήρηση.
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Πρόεδρε, για μισό λεπτό.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Θα ήθελα να πω στον 
 

Επιστροφή στην κορυφή



Σελίδα 8352 
κύριο Υπουργό ότι δεν αμφιβάλλω ότι θα το κάνει, αλλά θα ήθελα να τον ενθαρρύνω.
Κύριε Υπουργέ, η Ελλάς είναι αδικημένη, σε πολλά που αναφέρονται στον αγροτικό τομέα, μέσα στην Ευρώπη. Δεν είναι η ώρα να τα πούμε. 'Εχω όμως την εντύπωση ότι συνήθως ο Υπουργός της Γεωργίας της Ελλάδος κατατρίβεται και εξαντλείται σε λεπτομέρειες, χωρίς να παίρνει αποφασιστικές πρωτοβουλίες και να θέτει ορισμένα θέματα στο επίπεδο το οποίο πρέπει να τα θέσει.
Εγώ επιμένω -και χαίρω, γιατί ο κύριος Υπουργός συμφωνεί- ότι έχει πολλές πιθανότητες να πετύχει, παρά το γεγονός ότι σήμερα είμαστε δύο, αύριο θα γίνουμε τρεις.
Και σε τελική ανάλυση, κύριε Υπουργέ, η Ευρώπη είναι ισορροπία. Και εμείς δεχόμαστε για άλλες χώρες που έχουν πετύχει πολύ περισσότερα από εμάς και αυτοί είναι υποχρεωμένοι να δεχθούν. Και χωρίς ευρωπαϊκή βοήθεια, με καταρρέουσα οικονομία δεν μπορεί να ασφαλίσει τη γεωργική παραγωγή.
ΠΡΟΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Τσιτουρίδης έχει το λόγο.
ΣΑΒΒΑΣ ΤΣΙΤΟΥΡΙΔΗΣ: Κυρίες και κύριοι συνάδελφοι, η αποψινή επερώτηση της Νέας Δημοκρατίας αφορά και θίγει ένα πάρα πολύ σημαντικό θέμα, σε μια εποχή ιδιαιτέρως δύσκολη και ενδιαφέρουσε -και θα το εξηγήσω αυτό- σ' ό,τι αφορά την πορεία της γεωργίας στη χώρα μας.
Είμεθα υποχρεωμένοι να πούμε ότι το θέμα της ασφάλισης της αγροτικής παραγωγής είναι ένα μέρος μόνο του γενικότερου προβλήματος της μη ύπαρξης πολιτικής σε έναν ιδιαιτέρως ευαίσθητο τομέα, όπως είναι αυτός της φυτικής και ζωικής παραγωγής.
Σε μία εποχή, κατά την οποία η Ευρώπη και ο κόσμος κάνουν σημαντικές προσπάθειες αλλαγής στον τομέα αυτόν, η ελληνική Κυβέρνηση έρχεται -θα επαναλάβω αυτό στο οποίο απαντήσατε, ή επιχειρήσατε- να απαντήσετε -να μένει απλός θεατής των εξελίξεων. Και θα διαφωνήσω με το συνάδελφο κ. Ρεγκούζα, ότι κινδυνεύετε να καταστείτε η χειρότερη πολιτική ηγεσία του Υπουργείου Γεωργίας στις τελευταίες δεκαετίες. Επειδή, όμως, δεν θέλω να προσωποποιήσω τις ευθύνες σας, είστε η ηγεσία εκείνη, και είστε η Κυβέρνηση εκείνη, επί των ημερών της οποίας δεν υπάρχει καμία απολύτως πολιτική. Και θλιβόμεθα, διότι δεν υπάρχει ούτε καν προσπάθεια πολιτικής και κάθε φορά που ερχόμεθα εδώ, έχουμε την εντύπωση, όχι ότι μιλούμε σε ώτα μη ακουόντων, αλλά μιλούμε σε μη υπάρχοντες, κύριε Τζουμάκα, διότι ήρθατε να επαναλάβετε για μία ακόμη φορά για το τι θα κάνετε ύστερα από τόσα χρόνια κυβέρνησης. Πρέπει να επισημάνουμε εδώ, ότι ακόμα και αυτά τα οποία κάνατε, όπως τα κάνατε και όπως τα περάσατε στη Βουλή, χωρίς όνειδος -αναφέρομαι στη ρύθμιση των χρεών των συνεταιριστικών οργανώσεων και αναφέρομαι και σε αυτόν το νόμο περί νέων αγροτών- πέντε μήνες, εις ό,τι αφορά τον πρώτο νόμο και έντεκα μήνες εις ό,τι αφορά το δεύτερο νόμο, δεν τα υλοποιείτε από αδυναμία πολιτικής, από αναποτελεσματικότητα του κράτους. Γι' αυτό αναρωτιόμαστε πραγματικά, εάν και στον τομέα της γεωργίας έχετε πολιτική, έχετε μέσα πολιτικής και αν κάνετε καμία προσπάθεια. Η απάντηση η δική μας είναι ότι σύρεστε από τα γεγονότα και θα προσπαθήσετε να εξαντλήσετε και στον τομέα αυτό, για όσο χρόνο ακόμη μείνετε στην εξουσία, τον καιρό σας, χωρίς να κάνετε τίποτε το σοβαρό. Δεν καταπιάνεστε με τα σημαντικά και μεγάλα.
Επειδή, όμως, δεν θέλω να πείτε, ότι κάνουμε κριτική, χωρίς να προτείνουμε κάτι, θα επαναλάβουμε για μία ακόμη φορά τις θέσεις της Νέας Δημοκρατίας και γενικότερα βεβαίως για τον αγροτικό τομέα, αλλά και ειδικότερα για το μεγάλο αυτό και σημαντικό θέμα, της ασφάλισης της αγροτικής παραγωγής.
Εμείς σε μια εποχή κατά την οποία η ανεργία είναι ένα μεγάλο πρόβλημα, το οποίο η ελληνική κοινωνία έχει μπροστά, θεωρούμε ότι στη χώρα μας η διατήρηση, η συγκράτηση ενός σημαντικού ποσοστού πληθυσμού στην ύπαιθρο είναι ένα συγκριτικό πλεονέκτημα. Και στη Νέα Δημοκρατία δεν αντιμετωπίζουμε τη συγκράτηση του πληθυσμού μόνο μέσα από οικονομικούς όρους. Η συγκράτηση του αγροτικού πληθυσμού στην ύπαιθρο για εμάς πρέπει να αντιμετωπισθεί και κοινωνικά και εθνικά. Το να μείνει ο αγρότης στη Φλώρινα, στον 'Εβρο, στο Κιλκίς ή στη Σάμο, είναι εθνική υπόθεση και χρειάζεται, μέσα από διάφορά μέσα πολιτικής, να ενισχύσουμε την προσπάθεια αυτή, για να πετύχουμε το στόχο μας, ο οποίος επαναλαμβάνω ότι αφ' ενός είναι η συγκράτηση του αγροτικού πληθυσμού και αφ' ετέρου η αύξηση της ανταγωνιστικότητας της ελληνικής γεωργίας, δεύτερος στόχος, ο οποίος βοηθά και στην επίτευξη του πρώτου.
Πέραν, όμως, της έλλειψης πολιτικής, η οποία σας διακρίνει όλα αυτά τα χρόνια, εκείνο το οποί επισημαίνουμε είναι ότι ακόμη και αν είχατε πολιτική, ακόμη και αν είχατε στόχους, ακόμη και αν δεσμεύατε τις δαπάνες, οι οποίες είναι αναγκαίες, με το μηχανισμό ο οποίος υπάρχει στο Υπουργείο Γεωργίας και στους εποπτευόμενους οργανισμούς, όπως είναι ο ΕΛΓΑ, καμία πολιτική και κανένας στόχος δεν μπορεί να επιτευχθεί, εξαιτίας της πλήρους διάλυσης των πάντων.
'Ερχομαι τώρα συγκεκριμένα στον Οργανισμό των Γεωργικών Ασφαλίσεων. Με δύο λόγια ο οργανισμός αυτός είναι και παρωχημένος και αναποτελεσματικός. 'Ο,τι έχετε να επιδείξετε από το 1993, μέχρι σήμερα, πλην των εξαγγελιών σας για αλλαγή του συστήματος, είναι η αύξηση των ασφαλιστικών εισφορών κατά 50% στη φυτική παραγωγή και κατά 100% στη ζωική παραγωγή. Αυτό είναι το μόνο επίτευγμα πολιτικής, το οποίο έχετε να επιδείξετε τα τέσσερα χρόνια. Και από εκεί και πέρα, πλην κάποιων εξαγγελιών, μετά από κάθε σημαντική καταστροφή -όπως ήταν αυτή την οποία είχαμε προσφάτως στον 'Εβρο- και εξαγγελιών για έργα, τα οποία θα αποτρέψουν καταστροφές, δεν έχετε κάνει απολύτως τίποτα.
Δεν εκμεταλλεύεστε τίποτε για τον αγροτικό τομέα, από τα πολλά τα οποία θα μπορούσατε να έχετε εκμεταλλευθεί και από τις πολλές δυνατότητες τις οποίες σας παρέχει το δεύτερο Κοινοτικό Πλαίσιο Στήριξης.
Και θα ήθελα επιτέλους, κύριε Τζουμάκα, να απαντήσετε στην Εθνική Αντιπροσωπεία, ποιο μεγάλο έργο αγροτικής χρήσεως γίνεται σε ένα νομό της χώρας τα τελευταία τέσσερα χρόνια, πλην της ελλιπούς συνέχισης στα έργα τα οποία βρήκατε από την περίοδο της διακυβέρνησης του τόπου από τη Νέα Δημοκρατία. Επαναλαμβάνω την παρατήρηση μας ότι κανένα μεγάλο έργο, το οποίο αφορά τον αγροτικό τομέα, το οποίο θα απέτρεπε ενδεχομένως καταστροφές όπως αυτές τις οποίες βιώνουμε περίπου σε όλη την Ελλάδα μόλις ένα μικροπόταμος ή ένας ξεροπόταμος πλημμυρίσει, δεν γίνεται στη χώρα μας. Και είναι σημαντικές οι ευθύνες της Κυβέρνησής σας και μην έρχεστε εδώ στην Εθνική Αντιπροσωπεία να πείτε, δεν ξέρω εγώ, η ευθύνη είναι του κ.Λαλιώτη. Συλλογική είναι η ευθύνη σας για ότι δεν γίνεται σε αυτόν τον τόπο.
Γιατί σταματήσατε το πρόγραμμα της αντιχαλαζικής προστασίας, το οποίο βρήκατε από την εποχή 1990-1993; Αν πέρυσι είχαμε στη Θεσσαλία καταστροφές από χαλάζι, ήταν διότι το σύστημα ελέγχου το οποίο υπήρχε στη Μακεδονία μέχρι το 1993 δεν υπήρχε, σταμάτησε να λειτουργεί και επί πολλές ώρες δεν μπορούσατε να παρακολουθήσετε -ένα παράδειγμα σας δίνω της αναποτελεσματικότητάς σας- ότι από το βορρά, από τα Σκόπια κατέβαινε χαλάζι στη Θεσσαλία. Μέχρι το 1993 αυτό παρηκολουθείτο.
Και έρχεστε τώρα, μ'αυτόν τον αποδυναμωμένο οργανισμό, στη Βουλή να μας κάνετε παρατηρήσεις τι συμβαίνει στη Γαλλία ή τι προτίθεστε να κάνετε. Και πραγματικά εκπλησσόμεθα, όταν ακούμε ότι ο ΕΛΓΑ είναι αποδεκτός από όλον τον αγροτικό κόσμο και ότι οι αγρότες αισθάνονται ασφαλείς. Ποιοι αγρότες; Της Β'Αθηνών; Βγήκατε να ρωτήσετε έναν αγρότη στην ελληνική ύπαιθρο, αν αισθάνεται ασφαλής από έναν οργανισμό ο οποίος τον αναγκάζει να έρχεται στα βουλευτικά γραφεία να ζητά μέσον, για να έρθουν αυτοί οι οποίοι κάνουν επί τόπου τους ελέγχους, από έναν οργανισμό ο οποίος κάνει πάνω από δώδεκα μήνες, χωρίς μηχανοργάνωση εν έτει 1998, για τον έλεγχο και για την πληρωμή των 
 

Επιστροφή στην κορυφή



Σελίδα 8353 
αποζημιώσεων; Ρωτήστε αυτούς τους αγρότες. Αν ρωτάτε το εκλογικό σας Σώμα, στο Περιστέρι και στο Αιγάλεω, προφανώς δεν έχετε απαντήσεις.
Από εκεί και πέρα έρχεστε να πείτε ότι στην υπόλοιπη Ευρώπη ο αγρότης είναι επιχειρηματίας και υπάρχει ιδιωτική ασφάλιση, άρα πρέπει να προχωρήσουμε και εμείς, με ό,τι συνεπάγεται αυτό για τον αγρότη, και με ό,τι συνεπάγεται για την άρση, για την ακύρωση των κεκτημένων του αγρότη, κεκτημένων που έπετυχε όλες αυτές τις δεκαετίες. 'Ερχεστε να πείτε λοιπόν ότι έτσι πρέπει να κάνουμε τον αγρότη. Ο στόχος σας όμως είναι καθαρά εισπρακτικός. Τι κάνετε ώστε ο αγρότης και σε όλους τους άλλους τομείς να γίνει όπως ο Ευρωπαίος συνάδελφός του;
Χάσατε ως "σοσιαλιστική" κυβέρνηση πολύτιμα χρόνια ένταξης της χώρας στην Ευρωπαϊκή Κοινότητα τότε και 'Ενωση σήμερα. Χάσατε δεκαεπτά χρόνια περίπου, με μία παρένθεση του 1990-1993, ένταξης της χώρας σε ένα σύστημα προστασίας της αγροτικής μας παραγωγής. Και φθάνοντας τον αγρότη στην χειρότερη μοίρα την οποία είχε ποτέ, με μείωση του εισοδήματός του τα τελευταία χρόνια, όταν στην υπόλοιπη Ευρώπη το εισόδημα αυξάνεται και όταν κινδυνεύουμε από ανυπαρξία πολιτικής σας σε όλα τα προϊόντα ελληνικού ενδιαφέροντος να δούμε αυτήν την προστασία να μειώνεται στα χρόνια που έρχονται και έχετε προδιαγράψει την αποτυχημένη αυτή πορεία, έρχεστε να μας πείτε τώρα ότι πρέπει να αυξήσουμε την εισφορά ανάλογα με τον κίνδυνο καταστροφών και πρέπει να ωθήσουμε τον αγρότη και στην ιδιωτική ασφάλιση.
Τα είπατε αυτά προεκλογικά στον έλληνα αγρότη; Αυτά του είπατε προ των εκλογών του 1993 και προ των εκλογών του 1996; Φέρτε αυτά στη Βουλή και αν οι συνάδελφοι του ΠΑ.ΣΟ.Κ. έρθουν να ψηφίσουν αυτά τα οποία θα φέρετε, τότε ας λογοδοτήσουν στον ελληνικό λαό!
'Αλλα του λέγατε προ των εκλογών του 1996 και όχι μόνον στον αγροτικό τομέα. Γι'αυτό πραγματικά αναρωτιόμαστε, εάν ως Κυβέρνηση θα έπρεπε, σε ό,τι φαντάζει ως σωστό, να σας δώσουμε στήριξη ή αν θα πρέπει να πούμε ότι δεν μπορούμε να περιμένουμε τίποτα από σας, απολύτως τίποτα. Τη μόνη υπηρεσία την οποία μπορείτε να προσφέρετε είναι να απαλλάξετε τον τόπο από την παρουσία σας ως Κυβέρνηση.
Από εκεί και πέρα αναφερθήκατε στην εισφορά και σε τρεις νομούς, στους οποίους ενώ εισπράξατε ενάμισι δισεκατομμύριο, πληρώσατε τριάντα πεντέμισι δισεκατομμύρια. Ποιον μαλώνετε; Τον κ. Καρασμάνη; Πήγατε στο τρίγωνο αυτό, να τους πείτε ότι λόγω της πολιτικής σας, τη μία δεκαετία οδηγήσατε την παραγωγή στο ένα εκατομμύριο περίπου τόνους ροδάκινου που πήγαιναν στη χωματερή και τώρα έρχεσθε, χωρίς καμία εναλλακτική δυνατότητα, με δική σας και προσωπική και πολιτική ευθύνη αλλά και όχι μόνο δική σας, αυτών που σας ανέθεσαν την ηγεσία του Υπουργείου Γεωργίας, το 1996, χωρίς καμία αντιστάθμιση, να ακυρώσετε αυτό το καθεστώς προστασίας; Οι αγρότες φταίνε διότι δεχθήκατε και υπογράψατε χωρίς καμία αντιστάθμιση, μια αναθεώρηση της αγοράς των οπωροκηπευτικών και στο τρίγωνο, το οποίο αναφέρετε, δεν δίνετε καμία απολύτως εναλλακτική λύση; Σ'αυτά να απαντήσετε στους αγρότες.
Από εκεί και πέρα, επειδή αναφερθήκατε στις αποζημιώσεις δημητριακών και αναφερθήκατε στο νομό μου, στο Κιλκίς, και σε άλλους νομούς οι οποίοι επλήγησαν, όταν δεν υπάρχει θεσμοθετημένη πολιτική, κάνετε τα εξής καταπληκτικά λάθη. Πήρατε μια απόφαση πέρσι και την αναφέρω, για να μην την επαναλάβετε. Φοβούμαι όμως ότι θα την επαναλάβετε, όταν θα καταρτίσετε και θα αξιοποιήσετε το μητρώο αγροτών. Την απόφασή σας, για αποζημίωση, την υιοθετήσατε ύστερα από επαιτεία πολλών μηνών. Αυτό δυστυχώς αναγκαζόμαστε να κάνουμε, να επαιτούμε. Ξέρω ότι και εσείς στη συνέχεια επαιτείτε σε ένα κράτος το οποίο δεν έχει θεσμούς, δεν λειτουργούν οι θεσμοί, επαιτείτε, όταν δεν υπάρχει θεσμός γεωργικής ασφαλίσεως, από τον Υπουργό Οικονομικών. 'Ερχεσθε λοιπόν και λέτε ότι αποζημιώνονται μόνον οι κατά κύριο επάγγελμα αγρότες, με χίλιες πεντακόσιες δραχμές ανά στρέμμα. Σε ένα νομό που είναι σιτοπαραγωγός, υπάρχουν αγρότες με εισόδημα αγροτικής παραγωγής της τάξεως των πεντακοσίων και εξακοσίων χιλιάδων δραχμών ετησίως. Σε ένα νομό, ένας τέτοιος αγρότης -υπάρχουν δεκάδες χιλιάδες σε όλη την Ελλάδα-είναι αναγκασμένος να κάνει και μερικά μεροκάματα, να έχει το περίπτερο του χωριού, να έχει το καφενείο του χωριού. Και αν ξεπεράσει τις πεντακόσιες χιλιάδες ή εξακόσιες χιλιάδες, δραχμές κατά κάτι, αυτόν τον θεωρείτε ως μη κατά κύριο επάγγελμα αγρότη και δεν παίρνει καμία αποζημίωση. Σε αντίθεση με το συνάδελφό του, ο οποίος ενδεχομένως με δέκα-δεκαπέντε εκατομμύρια δραχμές ετήσιο εισόδημα έπαιρνε αποζημίωση. Σ'αυτά τα λάθη οδηγούμεθα όταν δεν υπάρχουν θεσμοί στον τόπο. Για να μη μείνουμε όμως μόνο στην κριτική, η οποία θα ήταν και πάρα πολύ εύκολη και επειδή δεν συμφωνούμε με τη λογική η οποία οδηγεί στην αύξηση του αφανούς ελλείμματος, κάναμε μία πρόταση ως Νέα Δημοκρατία. Δεσμευθήκαμε προγραμματικά το 1996 και την ξαναφέρνουμε, εκμεταλλευτείτε την -δεν χρειάζεσθε θεσμική και νομοθετική αλλαγή, μπορείτε και σήμερα να προχωρήσετε. Θεσπίστε το θεσμό της αντασφάλισης, όπως συμβαίνει σε κάθε λογική χώρα. Και έχετε μεγάλη ευθύνη γιατί όλα αυτά τα χρόνια δεν εκμεταλλευθήκατε αυτόν το θεσμό.
Θα προχωρήσω με ορισμένες προτάσεις, τις οποίες θα σας έκανα, κύριε Υπουργέ της Γεωργίας, αλλά πρώτα θα ήθελα να επισημάνω ότι όλα αυτά τα οποία λέτε περί αλλαγής, περί διαφοροποιήσεως και ασφαλιστικής καλύψεως στην καρποφορία και στην ανθοφορία, στο τέλος, όταν τα υπολογίσουμε, ο θησαυρός καθίσταται άνθρακας. Και αν θέλετε, θα σας δώσω και στοιχεία, γιατί όλα αυτά στα οποία δεσμευτήκατε και πέρσι και δεν υλοποιήσατε και φέτος τελειώνει η χρονιά και δεν τα υλοποιείτε, δεν πρόκειται να φέρουν τίποτε το παραπάνω, το θετικό για τον 'Ελληνα αγρότη. Θα σας πω λοιπόν και για όσον καιρό είσαστε ακόμη στην Κυβέρνηση προσπαθείστε επιτέλους να υλοποιήσετε κάτι απ'όλα αυτά.
Πρέπει επιτέλους το κράτος μας να γίνει υπεύθυνο και αποτελεσματικό.
Εκείνο το οποίο σας προτείνουμε -και είναι προγραμματική μας δέσμευση- είναι ότι κάθε πληρωμή αποζημίωσης από τον ΟΓΑ, θα γίνεται από το κράτος μέσα σε ένα διάστημα τριών μηνών από το χρόνο συγκομιδής των προϊόντων φυτικής παραγωγής ή της επέλευσης του ζημιογόνου γεγονότος για τη ζωική παραγωγή. Επίσης και αυτή είναι η προγραμματική δέσμευση της Νέας Δημοκρατίας- για κάθε πληρωμή επιδότησης ή άλλου ποσού το οποίο πηγαίνει προς τον αγροτικό χώρο. Θα θεσπίσουμε ένα χρονικό διάστημα δύο μηνών. Για οποιαδήποτε καθυστέρηση χάνω των προβλεπομένων προθεσμιών, η καταβολή των αποζημιώσεων ή των επιδοτήσεων, θα γίνεται από το κράτος εντόκως, σύμφωνα με το εκάστοτε ισχύον διατραπεζικό επιτόκιο χορηγήσεων. Γιατί βλέπετε στα υπόλοιπα ευρωπαϊκά κράτη ό,τι μόνο σας βολεύει για να εισπράττετε; Γιατί δεν βλέπετε και ό,τι ισχύει σε άλλα κράτη προς την κατεύθυνση του αποτελεσματικού και δίκαιου κράτους; Αυτά να δείτε.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Προπαντός οι επιδοτήσεις, που δεν υπάρχει αντίλογος κανένας. 
ΣΑΒΒΑΣ ΤΣΙΤΟΥΡΙΔΗΣ: Ακριβώς. Και καθυστερούμε, με ό,τι σημαίνει για την εθνική οικονομία, εισροές πολλών δισεκατομμυρίων, ως και ενός τρισεκατομμυρίου ετησίως. Και με το σύστημα αυτό το οποίο έχετε, οι καθυστερήσεις συνεπάγονται και αύξηση του αφανούς ελλείμματος του δημοσίου, αφού τα χρήματα τα οποία εισπράττουμε από τον FEOGA -Εγγυήσεις- τα εισπράττουμε με χαμηλότερο σε σχέση επιτόκιο με αυτό που δανείζεστε με υψηλότερο επιτόκιο από την ΑΤΕ. Κάντε επιτέλους -δεκαοκτώ χρόνια είμαστε στην Ευρωπαϊκή Κοινότητα-αυτά τα οποία πρέπει να γίνουν.
Θα καταλήξω επιγραμματικά με τις προγραμματικές θέσεις της Νέας Δημοκρατίας. Ο ΕΛΓΑ πρέπει να λειτουργήσει ως οργανισμός πρόνοιας και κοινής ωφέλειας με δημόσια επιχορήγηση κατ' έτος. Αυτή είναι η θέση μας. Αναφερόμεθα σε έναν τομέα στον οποίο ο άκρατος νεοφιλελευθερισμός, ο 
 

Επιστροφή στην κορυφή



Σελίδα 8354 
οποίος σας έχει πιάσει στα λόγια τουλάχιστον, δεν μπορεί να ισχύσει, κύριε Τζουμάκα. Για να διατηρηθεί ο αγροτικός πληθυσμός στην ύπαιθρο, πρέπει να το πάρουμε απόφαση ότι θα στοιχίσει σε ορισμένους. Και εδώ υπάρχουν -αναφέρθη ο τέως Πρωθυπουργός και επίτιμος Πρόεδρος της Νέας Δημοκρατίας, ο κ. Μητσοτάκης- οι μηχανισμοί, οι οποίοι πηγάζουν από τα άρθρα 92 και 93 της Συνθήκης της ΕΟΚ, που σας δίνουν τη δυνατότητα να βρείτε αυτές τις μεθόδους, αυτούς τους τρόπους και αυτές τις διαδικασίες.
Από κει και πέρα η θέση της Νέας Δημοκρατίας είναι ότι χωρίς αύξηση των ασφαλιστικών εισφορών μπορεί και πρέπει να καλυφθούν οι κίνδυνοι, όπως είναι η ξηρασία, οι χιονοπτώσεις και οι κίνδυνοι της θάλασσας με εφαρμογή και εκμετάλλευση του θεσμού της αντασφάλισης.
Θα τέλειωνα λέγοντας επίσης ότι σε ό,τι αφορά τη ζωική παραγωγή -στην οποία ζωική παραγωγή τα πράγματα είναι ακόμη χειρότερα απ' ό,τι στην κάλυψη των κινδύνων της φυτικής παραγωγής- η ασφαλιστική εισφορά πρέπει να αποδίδεται σε έναν ειδικό λογαριασμό και να καλύπτει τους κινδύνους απ' όλες τις επιζωτίες, έναν ειδικό λογαριασμό, ο οποίος θα σας επιτρέπει να εκμεταλλευτείτε και πάρα πολλά χρήματα τα οποία χάνετε σήμερα από κοινοτικά προγράμματα για την καταπολέμηση αυτών των επιζωτιών.
Κύριε Υπουργέ της Γεωργίας, σας μένει λίγος χρόνος ακόμα στην ηγεσία αυτού του Υπουργείου και λίγος καιρός ως Κυβέρνηση. Αναφέρομαι στην Κυβέρνηση του κ. Σημίτη. Και στο λίγο αυτό χρόνο αξιοποιείστε ό,τι μπορείτε από τις προτάσεις μας αυτές, διότι η κατάσταση η οποία υπάρχει στην ελληνική γεωργία είναι τραγική και φοβούμαι πάρα πολύ ότι μ' αυτήν την έλλειψη πολιτικής και με νόμους οι οποίοι ψηφίζονται και δεν εφαρμόζονται, δεν μπορούμε να συνεχίσουμε. Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΠΑΣΟΚ κ. Δ. Γεωργακόπουλος έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, εάν κάποιος δεν ζούσε σ' αυτήν τη χώρα ή ερχόταν σήμερα στο Κοινοβούλιο και άκουγε για πρώτη φορά τις θέσεις των δυο κομμάτων, πραγματικά θα εκπλήσσετο από το κατηγορητήριο της Νέας Δημοκρατίας κατά της Κυβέρνησης του ΠΑΣΟΚ για τον αγροτικό πληθυσμό.
Προφανώς οι κύριοι συνάδελφοι αγνοούν σε ποια θέση ήταν ο αγροτικός πληθυσμός της χώρας πριν την έλευση του ΠΑΣΟΚ.
Αγνοούν παντελώς ότι η μεγάλη ερήμωση της υπαίθρου δεν έγινε από το 1980 και μετά. 'Εγινε την πρώτη οκταετία της τότε ΕΡΕ και συνεχίστηκε αυτή μέχρι το 1980, οπότε ήρθε το ΠΑΣΟΚ στην κυβέρνηση και άρχισε να ανατρέπεται αυτή η ερήμωση της υπαίθρου, γιατί οι αγρότες άρχισαν να βλέπουν ότι υπάρχει μια κυβέρνηση, η οποια τους συμπαρίσταται, ασχολείται με το χωριό τους, ασχολείται με την ύπαιθρο.
Αν δεν το έχετε δει αυτό, κύριοι συνάδελφοι, θα μου επιτρέψετε να σας πω ότι δεν είχατε πάει στην ύπαιθρο πριν από το 1981. Γιατί εμείς που κυκλοφορούσαμε στην ύπαιθρο και βλέπαμε ποια ήταν η κατάσταση και πώς είναι διαμορφωμένη σήμερα, βλέπουμε την τεράστια διαφορά που επήλθε τα τελευταία χρόνια.
Για να μην λέω πράγματα που είναι κοινότυπα, θα σας υπενθυμίσω ότι όταν η Κυβέρνηση του ΠΑΣΟΚ έφερε το νόμο για τον ΕΛΓΑ, η Νέα Δημοκρατία τον καταψήφισε, δεν ήθελε αυτόν το νόμο, διότι ουσιαστικά δεν θα ευνοούσε τους αγρότες.
Σήμερα ακούσαμε εδώ από τον Κοινοβουλευτικό Εκπρόσωπο της Νέας Δημοκρατίας ότι αυτός ο οργανισμός θα πρέπει να επεκταθεί ακόμα περισσότερο, να γίνει οργανισμός πρόνοιας και κοινής ωφέλειας. Και κατηγόρησε την Κυβέρνηση του ΠΑΣΟΚ για άκρατο φιλελευθερισμό.
ΣΑΒΒΑΣ ΤΣΙΤΟΥΡΙΔΗΣ: Για νεοφιλελευθερισμό στα λόγια...
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Τότε, για άκρατο νεοφιλελευθερισμό και μας βγήκε από τα αριστερά, όπως λέμε, σοσιαλίζουσα, ότι θα πρέπει ο ΕΛΓΑ να είναι οργανισμός πρόνοιας και κοινής ωφέλειας. Μα, ο οργανισμός του ΕΛΓΑ δεν είναι ένας ανταποδοτικός ασφαλιστικός οργανισμός.
ΕΥΑΓΓΕΛΟΣ ΜΠΑΣΙΑΚΟΣ: Αυτό θέλει να κάνει ο Υπουργός...
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν καταλάβατε καλά τι είπε. Γιατί ο Υπουργός είπε για το 30%, το οποίο δεν ασφαλίζεται από τον ΕΛΓΑ, σύμφωνα με τους κανόνες του διεθνούς εμπορίου, οπότε θα υπάρξει και η ιδιωτική ασφάλιση και όποιος θέλει θα ασφαλιστεί. Αυτό είπε ο Υπουργός. Δεν είπε ότι θα καταργηθεί ο ΕΛΓΑ και θα υπάρξει μόνο ιδιωτική ασφάλιση.
ΕΥΑΓΓΕΛΟΣ ΜΠΑΣΙΑΚΟΣ: Είπε το υπόλοιπο 30% ...
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Είπε το υπόλοιπο 30% -επαναλαμβάνω- που δεν ασφαλίζει ο ΕΛΓΑ λόγω των κανόνων του διεθνούς εμπορίου, θα έχει τη δυνατότητα ο κάθε παραγωγός να το ασφαλίζει σε ιδιωτική ασφαλιστική εταιρεία, όπως γίνεται και σε άλλες χώρες. Και είπε μάλιστα ότι θα κρατηθεί ο ΕΛΓΑ με τον κοινωνικό χαρακτήρα, που έχει, γιατί λόγω της ιδιομορφίας που έχει στην ελληνική αγροτική οικονομία, είμαστε υποχρεωμένοι να διατηρήσουμε αυτήν την ασφάλιση.
Επίσης είπε και για τις προσπάθειες, οι οποίες γίνονται με την Υπουργό Γεωργίας της Ισπανίας και που πήρε τα εύσημα από τον επίτιμο Πρόεδρο της Νέας Δημοκρατίας.
'Ελεγα λοιπόν ότι δεν είναι ανταποδοτικός ασφαλιστικός οργανισμός ο ΕΛΓΑ. Γιατί αν ήταν τέτοιος, τότε πραγματικά δεν θα έπρεπε να πληρωθούν εκατοντάδες δισεκατομμύρια, που έχουν πληρωθεί αυτά τα χρόνια από τον ΕΛΓΑ. Είναι ένας ασφαλιστικός οργανισμός κοινής ωφέλειας, ο οποίος έχει το χαρακτήρα να προστατεύει τον παραγωγό και το εισόδημά του από τις φυσικές καταστροφές.
Με το παράδειγμα δε που ανέφερε ο Υπουργός για το Νομό Πέλλας, που πλήρωσαν ασφάλιστρο 1,5 δισεκατομμύριο και εισέπραξαν ως ασφάλιση 35,5 δισεκατομμύρια, δεν μάλωσε κανέναν. Απλώς, το ανέφερε ως παράδειγμα, για να δείξει ακριβώς την τεράστια προσφορά, που είχε ο οργανισμός...
ΓΕΩΡΓΙΟΣ ΚΑΡΑΣΜΑΝΗΣ: Αφού δεν υπήρχε παραγωγή...
ΠΡΟΕΔΡΕΥΩΝ (Νικόλαος Κατσαρός): Παρακαλώ, μη διακόπτετε. Εσάς δεν σας διέκοψε κανένας.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: ... στη στήριξη του εισοδήματος αυτής της περιοχής. Δεν είπε ότι κακώς έγινε. Είπε ότι καλώς έγινε και μάλιστα ανέφερε και το παράδειγμα της διαμαρτυρίας των αγροτών της Κρήτης, οι οποίοι λόγω του κλίματος, που υπάρχει εκεί, δεν έχουν φυσικές καταστροφές από παγετούς κλπ., που έχουν στην υπόλοιπη Ελλάδα.
'Εγινε επίσης μια συζήτηση για τον έλεγχο και την πληρωμή. Ακούστηκε εδώ ότι καθυστερεί ο έλεγχος, δεν γίνεται σωστά ο έλεγχος, καθυστερεί η πληρωμή κλπ. Βεβαίως συμβαίνουν αυτά, αλλά πολλές φορές και τα παράπονα των αγροτών είναι υπερβολικά.
Είμαι από αγροτική περιοχή, ξέρω πάρα πολύ και γνωρίζετε καλύτερα απ'όλους εσείς ότι θα πρέπει να πληρωθούν τότε που θα εισέπρατταν το εισόδημά τους. 'Οταν η καταστροφή γίνεται το Μάρτιο σε μια καλλιέργεια, η οποία θα πωλούσε τα προϊόντα τον Αύγουστο και θα εισέπραττε τον Σεπτέμβριο, δεν είναι δυνατόν να έλθει ο ΕΛΓΑ να πληρώσει ασφάλιστρα νωρίτερα από τότε που θα εισέπρατταν κανονικά το εισόδημά τους.
'Ακουσα εδώ για τρίμηνο. Οι προτάσεις που έκανε η Νέα Δημοκρατία...
ΣΑΒΒΑΣ ΤΣΙΤΟΥΡΙΔΗΣ: Από το σημείο που λέτε και πέρα.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Τώρα το βάζετε. Λέτε τρεις μήνες από τότε που θα εισέπραττε το εισόδημά του. Αν δείτε όμως τις πληρωμές που έχει κάνει ο ΕΛΓΑ, οι περισσότερες είναι μέσα σ'αυτήν την προθεσμία. Λαμβάνετε όμως σημείο αφετηρίας την ημερομηνία της καταστροφής, την ημερομηνία των ζημιών και όχι την ημερομηνία πότε έπρεπε να πληρωθούν. Αυτή είναι η διαφορά. Οι δε προγραμματικές δηλώσεις που άκουσα ήταν η τρίμηνη καταβολή των αποζημιώσεων μετά την πληρωμή και να καλύψουμε την ξηρασία, 
 

Επιστροφή στην κορυφή



Σελίδα 8355 
το χιόνι και τις καταστροφές από τη θάλασσα, κάτι τέτοιο. 'Αλλη πρόταση δεν άκουσα.
Και στα πλαίσια της αναθεώρησης του κανονισμού λειτουργίας του ΕΛΓΑ, είναι αυτές οι προτάσεις μέσα του Υπουργού και μάλιστα στο τελευταίο διάστημα έχουν επεκταθεί οι ζημίες, τις οποίες ο οργανισμός ασφαλίζει. Αλλά εκείνο το οποίο μου έκανε τεράστια εντύπωση, -δεν ξέρω ποιοι συνέταξαν αυτήν την επερώτηση- θα σας διαβάσω κάτι επειδή στο πανεπιστήμιο έτυχε να περάσω και από το Μετεωρολογικό Τμήμα, που λέει: "Επειδή μεχρι σήμερα η εξέλιξη των κλιματολογικών συνθηκών διεθνώς και στον τόπο μας, καθώς και τεκμηριωμένες επιστημονικές προβλέψεις προειδοποιούν...". Εγώ δεν έχω ακούσει καμία τέτοια προειδοποίηση ότι η χώρα μας πιθανότατα να βρεθεί στο επίκεντρο εκδήλωσης ακραίων καιρικών φαινομένων, που θα απειλήσουν όλες σχεδόν τις περιοχές με νέες ολοκληρωτικές καταστροφές. Γιατί τα λέτε αυτά; Γνωρίζετε πάρα πολύ καλά ότι η πρόβλεψη του καιρού πέραν της μιας εβδομάδος δεν μπορεί να γίνει. Δεν μπορεί να γίνει πρόβλεψη του καιρού πέραν της μιας εβδομάδος, γιατί είναι τόσες οι παράμετροι που μπαίνουν στο σύστημα επίλυσης, για να βρουν τον πίνακα, που δεν μπορούν να προβλεφθούν.
Ακόμα, πριν από λίγα χρόνια η πρόβλεψη πέραν των είκοσι τεσσάρων ωρών ήταν πλέον επισφαλής. Τώρα, έχει φτάσει η μετεωρολογία με τους δορυφόρους και με τα άλλα συστήματα, που χρησιμοποιεί, στην πρόβλεψη μιας εβδομάδας. Ασφαλής πρόβλεψη για καιρικά φαινόμενα σαν αυτά τα οποία λέτε εσείς και μάλιστα μας λέτε να πάρουμε και μέτρα για να προλάβουμε κλπ., δεν μπορεί να γίνει. Ούτε πού θα εκδηλωθούν, ούτε πότε θα εκδηλωθούν, ούτε αν θα εκδηλωθούν.
ΑΔΑΜ ΡΕΓΚΟΥΖΑΣ: Δεν είναι διαγνωστική πρόβλεψη, στατιστική πρόβλεψη...
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Στατιστική πρόβλεψη, ξέρετε, κύριε Ρεγκούζα, πάρα πολύ καλά, από την εποχή του Αριστοτέλη που άρχισαν να καταγράφονται τα καιρικά φαινόμενα, δεν υπάρχει για τον καιρό. Δεν υπάρχει. Παρατηρήσεις γίνονται, θα γίνονται και θα αναλύονται, αλλά πολλές φορές είναι εκ των υστέρων και όχι εκ των προτέρων. Ας προχωρήσουμε όμως παραπέρα.
Θα σταθώ, κύριε Υπουργέ, στο Νομό 'Εβρου, γιατί τελειώνει και ο χρόνος μου. Εκεί η Κυβέρνηση θα πρέπει να σταθεί με μια ιδιαίτερη ευαισθησία. Τον τελευταίο καιρό υπέστησαν δύο μεγάλες καταστροφές. Πάνω απ'όλα είναι εθνική ανάγκη ο πληθυσμός του 'Εβρου να μείνει στον τόπο του. Αν θέλετε μια ιδιαίτερη μεταχείριση. Εγώ θα δεχόμουν να έχουμε μια ιδιαίτερη μεταχείριση για την περιοχή του 'Εβρου, ιδιαίτερα γι'αυτές τις καταστροφές που έπαθαν τα τελευταία χρόνια. Και δεν πειράζει, αν δώσατε 35,5 δισεκατομμύρια στο Νομό Πέλλας, ένα μέρος απ'αυτά μπορείτε να δώσετε -και παραπάνω- στον 'Εβρο. 
ΣΑΒΒΑΣ ΤΣΙΤΟΥΡΙΔΗΣ: Και Ημαθίας. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Και Ημαθίας.
ΣΑΒΒΑΣ ΤΣΙΤΟΥΡΙΔΗΣ:'Εχουν καλούς Υπουργούς!
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν είναι θέμα των καλών Υπουργών, κύριε Τσιτουρίδη. Αφήστε τα αυτά. Αυτά είναι μικροπολιτική, στην οποία είχατε ασκηθεί πάρα πολύ καλά. Εδώ ο 'Εβρος, που έχουμε ανάγκη να παραμείνει ο πληθυσμός για εθνικούς και μόνο λόγους. Πρέπει να παραμείνει ο πληθυσμός στις εστίες του. Πρέπει οι αγρότες του 'Εβρου να έχουν την άμεση, τη γρήγορη, την αποτελεσματική συμπαράσταση του κράτους. Και επίσης, θα πρέπει να συνεννοηθείτε με τον Υπουργό Δημοσίων 'Εργων, να εκτελεστούν αυτά τα έργα γρήγορα, έτσι ώστε να μην επαναληφθεί το φαινόμενο, όταν γνωρίζουμε πραγματικά ότι ο 'Εβρος πάρα πολύ συχνά πλημμυρίζει και καταστρέφει αυτές τις παραγωγές.
ΜΟΣΧΟΣ ΓΙΚΟΝΟΓΛΟΥ: Μετά τον 'Εβρο, έχουμε την Τουρκία.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Αυτό ακριβώς εννοώ, κύριε συνάδελφε. 
Θα ήθελα να αναφερθώ τώρα σε ένα άλλο θέμα, το οποίο θα πρέπει να διευκρινιστεί. Και αυτό σας το βάζω ως προβληματισμό, κύριε Υπουργέ, επειδή είπατε ότι φέρνετε ένα νέο νόμο. Τι θα ασφαλίζεται; Θα ασφαλίζεται η παραγωγή ή ο παραγωγός; Εάν θα ασφαλίζεται η παραγωγή, θα πρέπει να ασφαλίζεται όποιος παράγει, είτε είναι αγρότης είτε δεν είναι αγρότης -για την παραγωγή του όχι για τα πέραν της παραγωγής του- αν θέλουμε επέκταση της παραγωγής. Αν θέλουμε μείωση της παραγωγής, τότε θα πάμε να ασφαλίσουμε μόνο τον παραγωγό, τον κατά κύριο επάγγελμα αγρότη.
Θα πρέπει να το ξεκαθαρίσουμε αυτό το πράγμα, γιατί διαφορετικά θα πρέπει να μην εισπράττετε το ασφάλιστρο από εκείνον ο οποίος δεν έχει ασφάλιση, για να μπορέσει να πάει να ασφαλιστεί αλλού. Να πάει να ασφαλιστεί σε μια ιδιωτική επιχείριση. Δεν μπορεί και ασφάλιστρο να πληρώνει και ασφάλιση να μην έχει, αν θέλουμε να μιλάμε περί κράτους δικαίου.
Τελειώνοντας, κύριοι συνάδελφοι και κύριε Πρόεδρε, θέλω να επιστήσω την προσοχή στο εξής: Πράγματι οι αγρότες τα τελευταία χρόνια -και την τελευταία περίοδο- βρίσκονται σε μια δυσμενή θέση. Χρειάζεται ιδιαίτερη προσοχή, ιδιαίτερη μέριμνα, ιδιαίτερη μελέτη όλων των προβλημάτων τα οποία αντιμετωπίζουν, έτσι ώστε σιγά-σιγά να αντιμετωπίζονται αυτά τα προβλήματα και να ξεφύγει ο αγρότης από τη μιζέρια στην οποία ζούσε τα τελευταία χρόνια. Είναι η εποχή που εσείς είπατε ότι ο αγρότης θα πρέπει να γίνει επιχειρηματίας και ως τέτοιος να αντιμετωπίζεται και από το κράτος.
ΠΡΟΕΔΡΕΥΩΝ (Νικόλαος Κατσαρός): Η Κοινοβουλευτική Εκπρόσωπος του Κ.Κ.Ε. κ. Μπόσκου έχει το λόγο.
ΜΑΡΙΑ ΜΠΟΥΣΚΟΥ: Κύριε Πρόεδρε, θα θέλαμε αρχικά να κάνουμε ένα σχόλιο για τις προθέσεις των Βουλευτών της Νέας Δημοκρατίας, για την κατάθεση της συγκεκριμένης επερώτησης.
Η Νέα Δημοκρατία κάνει κριτική στην Κυβέρνηση, γιατί δεν υλοποίησε -λέει- την υπόσχεσή της για ενίσχυση του ΕΛΓΑ από τον κρατικό προϋπολογισμό. Ξέρουμε ότι ο ιδρυτικός νόμος του ΕΛΓΑ ισχύει από το 1988. Και ρωτάμε: Γιατί η Νέα Δημοκρατία δεν ενίσχυσε τον ΕΛΓΑ την τριετία που κυβερνούσε; Και βέβαια, δεν είναι επιχείρημα το γεγονός ότι δεν υπήρχαν προβλήματα και δεν χρειαζόταν, γιατί τότε ήταν ένα νέο ταμείο, δεν πλήρωνε, δεν είχε προβλήματα. Ακριβώς γι' αυτόν το λόγο προβλέπεται από το νόμο του ΕΛΓΑ η κρατική επιχορήγηση, έτσι ώστε όταν θα ωριμάσει πια το ταμείο και θα δίνει χρήματα, θα είναι υποχρεωμένο να πληρώνει τους αγρότες και να έχει τα αναγκαία αποθεματικά.
Μήπως η Νέα Δημοκρατία διαφωνεί με τη συμφωνία της Παγκόσμιας Οργάνωσης Εμπορίου και με τις κατευθύνσεις της Ευρωπαϊκής 'Ενωσης με τις οποίες ουσιαστικά προβλέπεται μείωση της ασφαλιστικής κάλυψης, όπως επίσης δημιουργία αποθεματικών, δηλαδή αύξηση του κόστους της ασφάλειας, που κατ' επέκταση θα μεταφερθεί στον ίδιο τον αγρότη; 'Η μήπως το κόμμα της Αξιωματικής Αντιπολίτευσης διαφωνεί με τις ιδιωτικοποιήσεις; Εσείς είστε που κάνετε κριτική στην Κυβέρνηση, γιατί στον τομέα αυτόν -όπως λέτε- προχωράει με πολύ αργά βήματα. Εσείς ζητάτε περισσότερες και σε μεγαλύτερο βάθος ιδιωτικοποιήσεις.
'Αρα, εμείς βγάζουμε το συμπέρασμα πως οι προθέσεις της Νέας Δημοκρατίας, καταθέτοντας αυτήν την ερώτηση, δεν είναι και τόσο αγνές. Μάλλον προσπαθούν οι Βουλευτές της Νέας Δημοκρατίας να ρίξουν στάχτη στα μάτια των αγροτών στις περιφέρειές τους, οι οποίοι πραγματικά είναι αγανακτισμένοι και αγωνιούν για την τύχη των ελληνικών γεωργικών ασφαλίσεων, καθώς και για το εισόδημά τους.
Εμείς, κύριε Πρόεδρε, δεν θα κατηγορήσουμε την Κυβέρνηση ότι δεν έχει πολιτική. 'Εχει και παραέχει -και στον τομέα της γεωργικής ασφάλισης- πολιτική η οποία υλοποιεί τις επιταγές της Ευρωπαϊκής 'Ενωσης και της συμφωνίας της GATT.
Με πρόσφατο έγγραφο που υπογράφει ο ίδιος ο κύριος Υπουργός -στις 3 Απριλίου, αν δεν κάνω λάθος- προς τον ΕΛΓΑ για την έγκριση του προϋπολογισμού του, επισημαίνεται ότι από το έλλειμμα των είκοσι οκτώ περίπου δισεκατομμυρίων, που προκύπτει -τριάντα τρία δισεκατομμύρια (33.000.000.000) είπατε εσείς στην ομιλία σας- τα έντεκα δισεκατομμύρια
 

Επιστροφή στην κορυφή



Σελίδα 8356 
(11.000.000.000) περίπου θα καλυφθούν από το ταμειακό υπόλοιπο του ΕΛΓΑ και για τα υπόλοιπα δεκαοκτώ δισεκατομμύρια (18.000.000.000) περίπου, προτείνεται να δανειοδοτηθούν οι ελληνικές γεωργικές ασφαλίσεις, ώστε να τα βγάλουν πέρα. Αυτές είναι οι προθέσεις της Κυβέρνησης. Αντί να χρηματοδοτήσει τον ΕΛΓΑ, όπως όφειλε και αυτή να κάνει για τα επτά χρόνια που ήταν κυβέρνηση από το 1988, τον οδηγεί μαθηματικά στη χρεοκοπία, όπως ακριβώς έγινε και με τους συνεταιρισμούς.
Μετά, θα έρθει και θα πει στους αγρότες -και ταυτόχρονα το κάνει- ότι αυτοί πρέπει να πληρώσουν τους τόκους υπερημερίας, τα δανεικά, έτσι ώστε να αποτελέσει άλλοθι η αγανάκτηση των αγροτών για τις επιπλέον πληρωμές και να στραφούν από μόνοι τους στην ιδιωτική ασφάλιση.
Οι προθέσεις αυτές γίνονται ξεκάθαρες και με το προσχέδιο νόμου που μοιράστηκε στους μαζικούς φορείς, αλλά και από την τοποθέτηση του κυρίου Υπουργού εδώ, σε αυτήν την Αίθουσα. Τι προβλέπει αυτό το νομοσχέδιο; Μείωση στο 49%, 50% δηλαδή της σημερινής κάλυψης, αφού όπως προβλέπει και η GATT η αποζημίωση δίνεται σε περίπτωση που το συνολικό εισόδημα των αγροτών έπαθε ζημιά από καταστροφικό κίνδυνο σε ποσοστό πάνω από 30%, σε αντίθεση με αυτό που ισχύει σήμερα, ότι δηλαδή η αποζημίωση καταβάλλεται, όταν η ζημιά από φυσικό κίνδυνο ξεπερνά το 20%, όχι του συνολικού εισοδήματος, αλλά του κάθε αγροτεμαχίου ή της κάθε δραστηριότητας, ξεχωριστά. Δεν είναι η ώρα να αναλύσω το προσχέδιο. Θα έρθει άλλωστε στη Βουλή για συζήτηση.
Αυτό που θέλουμε να πούμε -και αυτή είναι η ουσία- είναι ότι με την αντικατάσταση του φυσικού κινδύνου από τον καταστροφικό κατ'έκταση και κατ'ένταση κίνδυνο, η σημερινή κάλυψη θα μειωθεί στο μισό και το υπόλοιπο μισό, που θα μείνει ανασφάλιστο, προβλέπεται να καλυφθεί από τις ιδιωτικές ασφαλιστικές εταιρείες. Δηλαδή, θα ασφαλίζεται όποιος αγρότης θέλει, καταβάλλοντας φυσικά τα ασφάλιστρα που θα του ζητήσει η ιδιωτική ασφαλιστική εταιρεία. Μάλιστα, για να ενισχύσει η Κυβέρνηση τις ιδιωτικές ασφαλιστικές εταιρείες, να αναλάβουν να καλύψουν αυτό το κενό που δημιουργεί το νέο ασφαλιστικό σύστημα, προτίθεται να επιδοτήσει το ασφάλιστρο με κρατικά κονδύλια, ή κονδύλια από κοινωνικό πόρο. Δηλαδή, δεν θα επιβαρύνεται πλέον μόνον ο αγρότης, αλλά το σύνολο των λαϊκών στρωμάτων.
Το είπατε και εδώ, το διαδίδατε και προηγούμενα, ότι θα υπάρξει διαφοροποίηση του ασφάλιστρου με την αύξηση του κινδύνου. Και μάλιστα, σήμερα μιλήσατε για ποσοστό 5% τουλάχιστον για το Νομό Ημαθίας.'Εχετε πει, αν όχι ο ίδιος, έτσι διαδίδεται τέλος πάντων, και 8% και 9%. 
Θέλουμε να ξεκαθαρίσουμε το εξής: Η Κυβέρνηση το γνωρίζει πολύ καλά. Σκόπιμα όμως κρύβεται από τον 'Ελληνα αγρότη. Με αύξηση κατά 50% στο ποσοστό της φυτικής παραγωγής -με την αύξηση που έγινε- αυτό ανήλθε στο 3% στο ακαθάριστο εισόδημα του αγρότη. Η αναλογία στο καθαρό εισόδημα σημαίνει εισφορά 8% περίπου. Αυτό σημαίνει μια αύξηση της τάξης του 5% ή 8% ή 9% στο ακαθάριστο εισόδημα που μεταφράζεται αμέσως-αμέσως σε μια αύξηση της τάξης του 15%, 20% και 25% στο καθαρό εισόδημα του αγρότη. Υπέρογκες εισφορές δηλαδή για τον 'Ελληνα αγρότη. 
Και βέβαια, θέλουμε να ρωτήσουμε τον κύριο Υπουργό: Πότε λέει αλήθεια; 'Οταν στους αγανακτησμένους αγρότες, οι οποίοι βγαίνουν στο δρόμο, επειδή ακριβώς δεν πωλούν τα προϊόντα τους και τα πετούν, τους λέει "μα, δεν κάνετε αναδιαρθρώσεις, ή σήμερα που λέει ότι "οι αναδιαρθρώσεις που κάνετε" -για τις οποίες ευθύνη βέβαια έχει το Υπουργείο- "ήταν λάθος".
ΜΟΣΧΟΣ ΓΙΚΟΝΟΓΛΟΥ: Οι οποίες έγιναν με υπόδειξη του Υπουργείου. Το Υπουργείο είπε τι πρέπει να κάνουν.
ΜΑΡΙΑ ΜΠΟΣΚΟΥ: Με υπόδειξη βεβαίως. 
Θα ήθελα να πω και ένα παράδειγμα, για να δούμε και πόσο μακριά είναι το Υπουργείο από τα αγροτικά προβλήματα. Ακούσαμε διά στόματος του κυρίου Πρωθυπουργού, να ανακαλύπτει για πρώτη φορά το λευκόσαρκο ροδάκινο στην Ιαπωνία, τη στιγμή που στην Ημαθία πετιούνται τόνοι από τα λευκόσαρκα ροδάκινα εδώ και χρόνια.
'Οταν, λοιπόν, προτείνετε αναδιαρθρώσεις για την επιμήκυνση της εμπορικής περιόδου -και δεν λέμε ότι αυτό είναι κακό- πρέπει να γνωρίζετε ότι αυτόματα αυξάνεται και ο κίνδυνος από καταστροφές, είτε από ενδεχόμενη πρωιμότητα είτε από οψιμότητα.
'Οταν, λοιπόν, έρχεσθε και λέτε σαν Κυβέρνηση ότι εμείς θα αυξήσουμε το ασφάλιστρο, όταν αυξάνει ο κίνδυνος, είναι σαν να λέτε στους αγρότες ότι θα πρέπει να αναλάβουν μία καινούρια αναδιάρθρωση -να το πω έτσι-τη στιγμή που θα τους καλύπτει με ένα ποσοστό της τάξης του 10%-15% επιπλέον, ώστε να μπορούν να καλύψουν την αύξηση αυτής της εισφοράς.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτή)
Τελειώνει ο χρόνος μου.
ΠΡΟΕΔΡΕΥΩΝ (Νικόλαος Κατσαρός): 'Εχει το ελάττωμα "να τρέχει".
ΜΑΡΙΑ ΜΠΟΣΚΟΥ: Δεν το περίμενα ότι θα τον καλύψω.
ΠΡΟΕΔΡΕΥΩΝ (Νικόλαος Κατσαρός): Σας συνεπήραν αυτά τα οποία λέτε, γι' αυτό θα έχετε κάποια ανοχή.
ΜΑΡΙΑ ΜΠΟΣΚΟΥ: Τελειώνω, κύριε Πρόεδρε.
Αυτό που ζητούν οι αγρότες μας, κύριε Υπουργέ, δεν είναι ο μέσος όρος του ποσοστού αποζημίωσης στην ανθοφορία και στην καρπόδεση, έτσι ώστε να κατέβει τελικά το ποσοστό αποζημίωσής τους. 
Αυτό που οι 'Ελληνες αγρότες ζητούν είναι πρώτα και κύρια επιχορήγηση από τον κρατικό προϋπολογισμό, γεγονός που από τον ιδρυτικό νόμο προβλέπεται και ποτέ δεν μπήκε σε εφαρμογή. Καθορισμό ενός συγκεκριμένου ποσοστού επιχορήγησης. Να δοθούν έστω και αναδρομικά τα χρήματα, ώστε να καλυφθεί το έλλειμμα του ΕΛΓΑ. Να αλλάξει το θεσμικό και νομικό πλαίσιο, έτσι ώστε αποκλειστικά ο ΕΛΓΑ να ασκεί τη γεωργική ασφάλιση και να καλύπτεται απ' όλους τους φυσικούς κινδύνους το 100% σε όλα τα στάδια των ζημιών στην αγροτική παραγωγή.
Τι θα γίνει, κύριε Υπουργέ, με τους πορτοκαλοπαραγωγούς της Πελοποννήσου, οι οποίοι δεν είχαν πορτοκάλια στα δένδρα τους, όμως για δύο-τρία χρόνια θα βάζουν λεφτά στα χωράφια τους, αλλά δεν θα παίρνουν εισόδημα;
Τελειώνοντας, ήθελα να πω ότι είναι λαϊκισμός το να λέγεται στους αγρότες της Κρήτης, οι οποίοι έχουν πάθει και πρόσφατα ζημιές από βροχοπτώσεις στα θερμοκήπιά τους, ότι η Ημαθία, για παράδειγμα, έχει πάρει τριάντα πέντε δισεκατομμύρια κλπ. Αν καλύπτονταν αυτά τα χρήματα από τον κρατικό προϋπολογισμό, όπως έτσι προβλεπόταν, δεν θα υπήρχε κανένα πρόβλημα σήμερα με το έλλειμμα του ΕΛΓΑ.
ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, στις τοποθετήσεις, που ακούστηκαν μέχρι πριν από λίγο, δεν τέθηκε ένα πάρα πολύ σοβαρό θέμα, που απασχολεί τον 'Ελληνα αγρότη, την ώρα που βλέπει τις ζημιές στην παραγωγή του, στην καλλιέργειά του.
Εκτός του χαμένου εισοδήματος, o αγρότης εκείνη την ώρα σκέφτεται και τα χρήματα που πρέπει να πληρώσει στην Αγροτική Τράπεζα, γιατί έχει δανειστεί. Και για να ζήσει θα αναγκαστεί να δανειστεί εκ νέου, πράγμα που του δημιουργεί τεράστια προβλήματα, γιατί δεν θα μπορέσει να ανταποκριθεί στις υποχρεώσεις του. Αν περιμένει πότε θα εισπράξει τις αποζημιώσεις, τότε σίγουρα θα πεινάσει. Και αυτό όχι τόσο γιατί υπάρχει καθυστέρηση στην εκτίμηση των ζημιών, όσο κυρίως -και αυτό είναι κοινό μυστικό- γιατί υπάρχει καθυστέρηση στην καταβολή των σχετικών αποζημιώσεων.
Αν έφερε ο κύριος Υπουργός πριν από λίγο ότι πράγματι υπάρχει έλλειψη σε προσωπικό, τόσο στα υποκαταστήματα όσο και στις κεντρικές υπηρεσίες. Υπάρχει το μεγάλο πρόβλημα της μηχανοργάνωσης του ΕΛΓΑ. Αυτά είναι στοιχεία τα οποία αντανακλώνται όχι μόνο στην καθυστέρηση των 
 

Επιστροφή στην κορυφή



Σελίδα 8357 
εκτιμήσεων -πράγματι εκεί καταβάλλονται μεγάλες προσπάθειες από το προσωπικό που υπάρχει σήμερα, για να γίνονται έγκαιρα εκτιμήσεις- αλλά και στην καθυστέρηση της καταβολής των αποζημιώσεων, που είναι ένα μεγάλο πρόβλημα.
Αγαπητοί συνάδελφοι, αυτό συμβαίνει, γιατί δεν έχει ξεκαθαρίσει η πολιτεία, ούτε μέχρι χθες είχε ξεκαθαρίσει πώς ήθελε τον ΟΓΑ ούτε πώς θέλει τον ΕΛΓΑ σήμερα.
Αύριο βέβαια ο Υπουργός στην ομιλία του στο Συμβούλιο Αγροτικής Πολιτικής ανέφερε -και εδώ κατά κάποιον τρόπο το παρουσίασε διαφορετικά- ότι θα γίνει εισαγωγή και της ιδιωτικής ασφάλισης στον αγροτικό τομέα. Εμείς θεωρούμε ότι αυτό βρίσκεται μέσα στα πλαίσια θεοποίησης του ιδιωτικού τομέα. 'Οντως υπάρχουν προβλήματα σήμερα στον τρόπο λειτουργίας του ΕΛΓΑ, που για μας αυτά τα προβλήματα οφείλονται κυρίως στο ότι θεωρούμε πως στον ΕΛΓΑ συνυπάρχουν δύο στοιχεία, η πρόνοια και η ανταποδοτικότητα. Αυτά δεν έχουν προκαθορισμένα και συγκεκριμένα όρια και γι αυτό δημιουργούνται πολλά προβλήματα.
Σήμερα αναγνωρίζεται από όλους ότι στον ΕΛΓΑ υπάρχουν αρνητικοί παράγοντες και προβλήματα που αντανακλώνται στην προστασία της αγροτικής παραγωγής. Θα αναφέρω μερικά χαρακτηριστικά. Είναι η απουσία κανονισμών λειτουργίας και εκτίμησης των ζημιών και των αποζημιώσεων. Είναι η μετάθεση του κόστους των αποζημιώσεων στους αγρότες που καλούνται μερικές φορές να πληρώσουν στην εφαρμογή της κοινωνικής αλληλεγγύης, που είπατε πριν λίγο, κύριε Υπουργέ, δηλαδή μερικοί αγρότες να πληρώνουν τις ζημιές αγροτών άλλων περιοχών. Αναφέρατε συγκεκριμένες περιπτώσεις. Είναι η ελαχίστη συμπληρωματική επικουρική ενίσχυση του κράτους στις αποζημιώσεις. Είναι ο χαμηλός βαθμός ανταποδοτικότητας που έχουν τα ασφάλιστρα και τέλος είναι η απουσία των ίδιων των φορέων των αγροτών από τη διαχείριση των πόρων του συστήματος.
Η μέχρι σήμερα λειτουργία έχει δημιουργήσει προβλήματα, που πρέπει να μελετηθούν και να λυθούν σε συνεργασία Κυβέρνησης, διοίκησης, αλλά και οπωσδήποτε των αρμοδίων εκπροσώπων των αγροτικών οργανώσεων.
Για μας τα θέματα που πρέπει να λυθούν άμεσα είναι η αλλαγή του νόμου για την κάλυψη των ζημιών από φυσικές καταστροφές, όπου όπως είχε θεσμοθετηθεί και παλιά και στον ΕΛΓΑ, δεν κάλυπτε ορισμένες ζημιές, άρα απαιτείται να γίνει επέκταση.
Δεύτερον, πρέπει να προβλεφθούν αυστηρές κυρώσεις, όσον αφορά τη διαχείριση αλλά και την εκτίμηση των ζημιών. Γνωρίζετε ότι υπήρχαν παρατυπίες και παρανομίες, όσον αφορά τη διαχείριση πολλών κοινοτικών κονδυλίων. Υπάρχουν περιπτώσεις, όπου γίνονται εκτιμήσεις εξωπραγματικές. Αυτά είναι σοβαρά και πρέπει να αντιμετωπιστούν.
'Ενα τρίτο σημαντικό θέμα για μας, κύριε Υπουργέ, είναι ο γεωγραφικός ορισμός της κάλυψης των ζημιών, ώστε να αποφευχθεί αυτός ο παραλογισμός που υπάρχει. Δεν είναι δυνατόν στη Φλώρινα ή στο Νευροκόπι να ζητάνε αποζημιώσεις, γιατί καλλιέργησαν μανταρίνια ή εσπεριδοειδή. Αυτό το αναφέρω, γιατί είναι πολύ σημαντικό να διαμορφώσετε ζώνες καλλιέργειας και μέσα σε αυτές να υπάρχουν οπωσδήποτε προβλέψεις για τις σχετικές αποζημιώσεις.
Επίσης, θα πρέπει να γίνει μία σύνδεση της αποζημίωσης με τη δήλωση καλλιέργειας.
Πέμπτον είναι η επέκταση της προληπτικής προστασίας έναντι παγετού και χαλαζόπτωσης με τη μεγαλύτερη και σε περισσότερες περιφέρειες εγκατάσταση ανεμογεννητριών. Χρειάζεται συνεργασία με το στρατό, την αεροπορία, που διαθέτουν συστήματα πρόληψης και πρόβλεψης για να προφθάνουμε αυτές τις καταστροφές.
'Ενα έκτο σημείο είναι η αποκέντρωση της λειτουργίας στις δεκατρείς περιφέρειες δραστηριοτήτων του ΕΛΓΑ που υπάρχουν. Βέβαια αυτό υπό την προϋπόθεση ότι θα υπάρξει μία αύξηση της συμμετοχής του κρατικού ασφαλίστρου, της πλευράς του ποσοστού του κράτους, σχετικά με το ασφάλιστρο.
Είναι λοιπόν γεγονός ότι σήμερα υπάρχει ένα πρόβλημα σχετικά με το σύστημα των ελληνικών γεωργικών ασφαλίσεων όπως λειτουργούν. Χρειάζεται μια βελτίωση. Στα πλαίσια μιας βελτίωσης μπορούμε να σας υποδείξουμε, στο πάγιο κεφάλαιο της γεωργίας (δένδρα, ζώα) αυτό που κινδυνεύει από καιρικές συνθήκες, που δεν είναι της άμεσης ευθύνης των αγροτών να υπάρχει μια μεγαλύτερη συμμετοχή του κράτους. 'Ομως στις περιπτώσεις που αφορούν πάγιο κεφάλαιο, κτιριακές εγκαταστάσεις, μηχανολογικό εξοπλισμό, που ανήκουν περισσότερο στην ευθύνη του παραγωγού, όσον αφορά τη συντήρηση, να υπάρχει μικρότερο ασφάλιστρο από πλευράς κράτους και μεγαλύτερο από πλευράς παραγωγού.
Πέρα από όλα αυτά υπάρχει και ευθύνη από την πλευρά της πολιτείας, όσον αφορά τη διασφάλιση ενός βιώσιμου εισοδήματος. Αυτό είναι ένα πρωταρχικό καθήκον για την Κυβέρνηση. Πριν από λίγο ο Κοινοβουλευτικός Εκπρόσωπος του ΠΑΣΟΚ είπε ότι είναι εθνικό θέμα για μερικές περιοχές η συγκράτηση του πληθυσμού τους. Μέσα σ' αυτά τα πλαίσια θα πρέπει να κινηθεί η Κυβέρνηση, διότι σ' αυτές τις περιοχές αυτό που προέχει είναι η εξασφάλιση της κοινωνικής συνοχής τους. Στους σχεδιασμούς σας, κύριε Υπουργέ, αυτό δεν θα πρέπει να το ξεχνάτε.
Θεωρίες που αναφέρατε, κύριε Υπουργέ, ότι αγροτικό προϊόν είναι αυτό που πουλιέται, ειδικά για τη χώρα μας, για την ύπαιθρο δεν ταιριάζουν. Αυτό θα το πείτε αφού προηγουμένως μέσα από τις αναδιαρθρώσεις που θα προτείνετε εξασφαλίσετε ένα βιώσιμο εισόδημα γι' αυτούς τους κατοίκους. Τότε θα μπορείτε να επικαλεσθείτε αυτό που είδατε στο Υπουργείο Γεωργίας της Γαλλίας. Για μας δεν χρειάζεται διάλυση ο ΕΛΓΑ . Αυτό που χρειάζεται είναι η επέκταση, ο εκσυγχρονισμός και η ενίσχυσή του από την πλευρά της κυβέρνησης.
ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΔΗ.Κ.ΚΙ. κ. Τσαφούλιας έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Το περιεχόμενο της επερώτησης ταυτίζεται ουσιαστικά με την υπάρχουσα κατάσταση στον αγροτικό τομέα. Δηλαδή, δεν είναι μόνο αυτό καθ' εαυτό κάτι που έφερε μεγάλη ζημιά στον αγροτικό κόσμο που επλήγη. Αφορά γενικότερα όλη τη λειτουργία του αγροτικού τομέα και τις ευθύνες του Υπουργείου και του Υπουργού.
'Εχω ένα χαρτί στα χέρια μου από την αγροτική οργάνωση του κόμματός μου αλλά και από άλλες αγροτικές οργανώσεις έξω από το κόμμα. 'Ολοι μαζί λένε ότι λόγω των καταστροφικών πλημμυρών στις αγροτικές καλλιέργειες και στην κτηνοτροφία στη περιοχή του Βορείου 'Εβρου καταστράφηκαν εβδομήντα έως ογδόντα χιλιάδες στρέμματα με ζαχαρότευτλα, καλαμπόκια, σιτηρά και βαμβάκια. Επίσης λόγω των ορμητικών νερών πνίγηκαν εκατοντάδες μικρά και μεγάλα ζώα. Λένε ακόμα ότι το Υπουργείο δεν ανταποκρίθηκε στις υποχρεώσεις του. Παραμέλησε να αποκαταστήσει οικονομικά τους αγρότες. Δεν έχουν πληρωθεί από το 1997.'Εχει δοθεί ένα ποσόν αλλά όχι όλα. Σε μια περιοχή δε δεν έχουν πληρωθεί σχεδόν καθόλου.
Και επειδή οι καλλιέργειες κατεστράφηκαν, αναγκάστηκαν να χρεωθούν εκ νέου στην Αγροτική Τράπεζα, με ένα μεγαλύτερο κίνδυνο, γιατί αφού συνεχίστηκε η καταστροφή, δεν μπορούν το ίδιο μέρος να το καλλιεργήσουν και έτσι χάνουν και εξ αυτού του λόγου.
Αν ο αγροτικός τομέας είχε αντιμετωπιστεί σωστά, δεν θα μιλάγατε και δεν ξέρω αν θα υπήρχε και η επερώτηση της Νέας Δημοκρατίας για τον ΕΛΓΑ. Στη μεγάλη καταστροφή του αγροτικού τομέα και των αγροτών, που δεν φταίει κανένας και στη μεγάλη καταστροφή που είχε επέλθει στην οικονομία λόγω της καταστροφής του αγροτικού τομέα έρχεται ο ΕΛΓΑ και η επερώτηση να ασκήσουν περιεχόμενο πολιτικής που αφορά κοινωνική πολιτική. Με τον ΕΛΓΑ κάνετε κοινωνική πολιτική και όχι πολιτική του αγροτικού τομέα. Δεν έχουν λειτουργήσει οι προϋποθέσεις για την ανάπτυξή του, τον εκσυγχρονισμό του, την προσαρμογή του αγροτικού τομέα προς την Ευρωπαϊκή 'Ενωση και έτσι ξέρετε, ότι βρισκόμενος σε μαρασμό αυτός ο κόσμος, αφού δεν μπορεί να αντιμετωπίσει το εισόδημά του και χάνει από τα έξοδά του για να 
 

Επιστροφή στην κορυφή



Σελίδα 8358 
καλλιεργήσει, δεν μπορείτε να του πείτε ότι δεν καλύπτετε κάποια ζημιά. Αν υπήρχε περίπτωση να κάνει επενδύσεις και παραγωγή και να δημιουργηθούν προϋποθέσεις ανταγωνιστικότητας, δεν θα μιλάγαμε καθόλου για τον ΕΛΓΑ. Δεν θα λέγαμε τίποτα, γιατί από εκεί θα προέκυπταν κονδύλια αφού θα γίνονταν επενδύσεις και δεν ξέρω αν τότε θα μπορούσατε να μιλάτε και για ιδιωτική ασφάλεια.
Επομένως, έχετε μια κατεστραμμένη αγροτική οικονομία, που δεν μπορείτε να την αναστήσετε. Φέρατε το σχέδιο των συνεταιρισμών για τα χρέη τους. Η πολιτεία έδωσε διακόσια δισεκατομμύρια (200.000.000.000) δραχμές. Εκσυγχρονίστηκαν οι αγροτικοί συνεταιρισμοί ή αγροτοβιομηχανία; Μπορούν να προκύψουν ελπίδες ότι η αγροτοσυνεταιριστική βιομηχανία θα μπορέσει να ανταποκριθεί στο έργο της, για να γίνει ανταγωνιστική και να πολεμήσει αύριο το πρωϊ στην GATT, την Ιαπωνία ή την Αμερική; Δεν είναι ένας πεθαμένος τομέας της αγροτικής οικονομίας; Τι κάνατε για να την αναστήσετε; Τι κάνατε με τα άλλα νομοσχέδια για να μπορέσετε να αντιμετωπίσετε την περίπτωση της ανάπτυξης του αγροτικού τομέα; Τι μέτρα πήρατε για να αντιμετωπίσετε τα προβλήματα; Λέτε ότι το βαμβάκι δεν πάει στον 'Εβρο. Κάνατε σεμινάρια ή πήρατε κάποια προληπτικά μέτρα γι'αυτό; Τους είπατε ότι εδώ δεν πρέπει να βάλετε βαμβάκι γιατί δεν μπορείτε να τους πληρώσετε; Να τους λέγατε να κάνουν κάτι άλλο. Θα έπρεπε να τους υποδείξετε τι έπρεπε να βάλουν και να αναλάβετε την ευθύνη. Στο περιεχόμενο της λειτουργίας των αποφάσεων του Υπουργείου Γεωργίας για αναδιάρθρωση καλλιεργειών, θα έπρεπε να αντιμετωπίσετε το πρόβλημα σε όλη τη χώρα, ώστε εκεί που βλέπετε ότι ζημιώνει το έθνος, υπάρχει κίνδυνος καταστροφής από τους παγετούς και από άλλα φυσικά φαινόμενα, να τους το λέγατε και να κάνουν κάτι άλλο. Να τους βοηθήσετε, να τους ανοίξετε τα μάτια και να αναλάβετε και την ευθύνη.
Δεν κάνατε τίποτε, κύριε Υπουργέ, και μιλάτε ότι κάνει αντιπολίτευση η Νέα Δημοκρατία ή τα άλλα κόμματα και ότι κάνουν κομματική εκμετάλλευση. Εγώ σας μιλάω από την εποχή του Μωραϊτη και μέχρι σήμερα στο θέμα της αναδιαρθρώσεως των καλλιεργειών, δεν αντιμετωπίσατε το πρόβλημα στην πρακτική του, ώστε σήμερα να πείτε ότι δεν έχετε καμία ευθύνη, γιατί αυτά κάνατε και αυτά φτιάξατε.
Ποιες αποφάσεις ελήφθησαν; Αυτοί οι άνθρωποι έχουν μείνει έτσι, χωρίς να ξέρουν τι να κάνουν. 'Ολοι μαζί καλλιεργούν ένα προϊόν. 'Αλλοι καλλιεργούν άλλο προϊόν, ενώ υπάρχει ο κίνδυνος. 
Δεύτερον, όσον αφορά το θέμα των πλημμυρών. Τι πάει να πει Υπουργείο; 'Εχετε υπεύθυνους μέσα στο Υπουργείο σας; Στον 'Εβρο και στις άλλες περιοχές θα έπρεπε να πείτε ότι, κύριοι εδώ φέρτε μου στοιχεία πού υπάρχει κίνδυνος πλημμυρών σε αγροτικές καλλιέργειες, ώστε οι υπεύθυνοι μηχανικοί και οι τοπογράφοι και οι γεωπόνοι, τους οποίους κρατάτε στα γραφεία να τους στέλνετε να κάνουν δουλειά. Διότι πολλούς από αυτούς τους έχετε σαν κομματικούς πράκτορες και σαν κομματικούς σας υπαλλήλους και δεν τους στέλνετε, ώστε να εξυπηρετήσετε το κράτος.
'Εγιναν πλημμύρες. Ποιος ευθύνεται; Kαμία πρόβλεψη! Υπεύθυνος είναι ο Υπουργός, ο οποίος δεν έδωσε την εντολή να υπάρξει πρόβλεψη στην περιοχή του 'Εβρου για τις πλημμύρες, να στείλει μηχανικούς, γεωπόνους, γεωλόγους για να πουν ότι εδώ υπάρχει κίνδυνος ή όχι.
Φέρτε μου το χαρτί το δικό σας, κύριε Τζουμάκα, να μου πείτε, ότι έστειλα τους τάδε και μου είπαν ότι εκεί δεν υπάρχει κίνδυνος. Αφήστε τα περί απροβλέπτων. Στο θέμα των πλημμυρών υπάρχει δυνατότητα λειτουργικής σκέψης για την αντιμετώπιση της πρόβλεψης.
Στην Πάτρα που έγιναν οι πλημμύρες, οφείλονταν σε ένα έργο. Και εκεί ακόμα ούτε ο εισαγγελέας, ούτε εσείς ούτε ο κ. Λαλιώτης έχει απαντήσει τι έπρεπε να είχατε κάνει προληπτικώς για να αντιμετωπίσετε την περίπτωση. 'Ο,τι έγινε με τις πλημμύρες στην Πάτρα, έγινε και στον 'Εβρο. Σας ερωτώ, ποια προληπτικά μέτρα πήρατε για να αντιμετωπισθεί το ενδεχόμενο των πλημμυρών, που είναι συχνό φαινόμενο και μπορεί να υπάρξει απρόοπτα; Που είναι οι μηχανικοί σας, οι γεωλόγοι σας, όλοι αυτοί; Τι έγγραφο σας έδωσαν, ώστε να μείνετε ήσυχος και να καθεύδετε υπό μανδραγόραν, ότι καλώς έχει το πράγμα; Και σήμερα να τους λέτε ότι κοντεύει να βουλιάξει ο ΟΓΑ και δεν θα μπορέσουμε να αποκαταστήσουμε αυτές τις ζημιές τις οποίες πάθατε; Τίποτα από αυτά.
Πάτε σαν φτωχός συγγενής στην Ευρώπη και μιλάτε για συμμετοχή. Τι αγώνες έχουν γίνει για την αντιμετώπιση των προβλημάτων για την ανάπτυξη των αγροτικών προϊόντων; Αναλαμβάνετε την ευθύνη, ότι η γεωργία θα είναι ανταγωνιστική μετά το 2000, το 2001, το 2002; Αναλαμβάνετε την ευθύνη να πείτε ότι χωρίς επιδοτήσεις θα είναι ανταγωνιστική για κείνο και για κείνο το λόγο, ώστε να πείσετε τους αγρότες και τον πολιτικό κόσμο;
'Οσον αφορά τη λειτουργία, δείτε ένα έγκλημα που έχετε διαπράξει με το θέμα της μη οργάνωσης του ΕΛΓΑ. Εδώ καταστρέφονται κονδύλια από τον προϋπολογισμό, από το κράτος, διότι δεν είναι οργανωμένος ο ΕΛΓΑ και επίσης όσον αφορά τη μηχανοργάνωση κλπ. Το ομολογήσατε, το είπατε προηγουμένως. Μέχρι σήμερα έχουν καταστραφεί κονδύλια από το κράτος, διότι δεν τον οργανώσατε. Η οργάνωση του ΕΛΓΑ αποτελεί προφύλαξη της εθνικής οικονομίας, του ταμείου του κράτους. Και από το 1995 μέχρι σήμερα δεν κάνατε τίποτα και λέτε ότι θα τον φτιάξουμε στο μέλλον με την ιδιωτική ασφάλιση κλπ.
Δεν αντιμετωπίσατε τις πλημμύρες. Είστε υπεύθυνος για την εθνική αποζημίωση για τα λεφτά που δίνει το κράτος αυτήν τη στιγμή στους πληγέντες αγρότες, διότι δεν πήρατε τα μέτρα σας. Επειδή τα πάτε όλα στον πολιτικό έλεγχο και επειδή τα πάτε όλα στις πολιτικές αποφάσεις και στη διαζευκτική ευχέρεια λήψεως πολιτικών αποφάσεων, δηλαδή, στη διαπλαστική ευχέρια που έχει ο Υπουργός να αντιμετωπίζει τα προβλήματα, λέτε ότι δεν έχετε ποινική ευθύνη, ενώ έχετε. Εάν υπάρξει αντιμετώπιση σε ποινικά επίπεδα και σε λειτουργία νόμου, θα έπρεπε να ήσασταν κατηγορούμενος. Παρά ταύτα, επειδή εκεί λειτουργεί η φιλοσοφία ότι στη λήψη απόφασης πολιτικής για την αντιμετώπιση κοινού προβλήματος κλπ., δεν υπάγεται η περίπτωση αυτή, γι'αυτό το λόγο αποφεύγετε την ευθύνη. Φέρτε τα χαρτιά σας να μου πείτε για τον 'Εβρο, για την Πάτρα, να μου πείτε για το Υ.ΠΕ.ΧΩ.Δ.Ε. Τι πάει να πει Λαλιώτης, τι πάει να πει εσείς; Φέρτε τα χαρτιά σας, για να δείτε αυτήν την ευθύνη.
Δεύτερον, δεν υπάρχει οργάνωση για την αποκατάσταση των ζημιών. Είπα προηγουμένως στην επίκαιρη ερώτηση στον κύριο Υφυπουργό για το θέμα της πατάτας στην Πάτρα. 'Ενα στρέμμα παράγει ένα τόνο πατάτας τώρα λόγω της καταστροφής. Και παίρνουν ψιλές και χοντρές πατάτες με ενενήντα δύο χιλιάδες (92.000) δραχμές τον τόνο, ενώ παρήγαγε τέσσερις τόνους. Τα έξοδα της καλλιέργειας είναι εκατόν εβδομήντα χιλιάδες (170.000) δραχμές. Εσείς έχετε να μου απαντήσετε -το είπα και στον κύριο Υφυπουργό- πόσο φθάνουν τα έξοδα της καλλιέργειας, τι ζημιά έπαθαν εκεί συγκεκριμένα;
Στείλατε στον αέρα και στο πόδι να ελέγξουν την περίπτωση των καταστροφών του Μαρτίου στην Πάτρα από τους παγετώνες και πέρναγαν οι υπάλληλοι του Υπουργείου και διάφοροι άλλοι στον αέρα και δεν ρώταγαν τίνος είναι το χωράφι. Δεν έκαναν τη δουλειά τους καθόλου. Στον αέρα με χιλιομετρική ταχύτητα, δηλαδή, με εκατό χιλιόμετρα την ώρα!
(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Νικόλαος Κατσαρός): Παρακαλώ τελειώνετε, κύριε συνάδελφε.
ΓΕΩΡΓΙΟΣ ΤΣΑΦΟΥΛΙΑΣ: Τελειώνω, κύριε Πρόεδρε, σε ένα λεπτό. 
Δεύτερον, φέρτε την κατοχύρωση της επανεξετάσεως και των ενστάσεων. Πώς θα γίνει για την κατοχύρωση των αγροτών; 'Οταν εγώ έλεγα προηγουμένως στον κύριο Υφυπουργό πως θα γίνει η κατοχύρωση των αγροτών στην περίπτωση επανεξετάσεως και λειτουργίας απάντησης επί των ενστάσεων, μου έλεγε ότι εγώ πίστευα μήπως αδικηθεί το 
 

Επιστροφή στην κορυφή



Σελίδα 8359 
κράτος από ψευδείς δηλώσεις τις οποίες υποβάλλουν οι αγρότες. 'Οχι. Οι περισσότεροι αγρότες σήμερα, ιδίως μετά το 1995, είναι όλοι ειλικρινείς και υποβάλλουν ειλικρινείς δηλώσεις λόγω των γεγονότων προ του 1995. Δεν φταίνε τίποτα αυτοί οι άνθρωποι.
Σ' αυτό το σημείο δίνετε μία απάντηση για την κατοχύρωση εκ της επανεξετάσεως και εκ των ενστάσεων; Να δούμε πώς αυτοί οι άνθρωποι θα αποκατασταθούν. 
Αυτά ήθελα να πω και τελείωσα. Ευχαριστώ, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ο κ. Καρασμάνης έχει το λόγο για να δευτερολογήσει.
ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, ο κύριος Υπουργός ατύχησε στο παράδειγμα που προσπάθησε να κάνει τη σύγκριση μεταξύ των Ελλήνων αγροτών και των ευρωπαίων αγροτών. Συνέκρινε καταστάσεις ανόμοιες, διότι το εισόδημα του 'Ελληνα αγρότη δεν φθάνει ούτε το 1/100 του ευρωπαίου συναδέλφου του, όταν γνωρίζει ο κύριος Υπουργός πάρα πολύ καλύτερα από εμάς, ότι ο γεωργικός κλήρος -άλλωστε το είπε και ο κ. Μητσοτάκης, ο επίτιμος Πρόεδρος- είναι εκατόν σαράντα στρέμματα. Στην Ελλάδα είναι σαράντα στρέμματα, κατακερματισμένος, πολυτεμαχισμένος, διασπασμένος. Οι συντελεστές κόστους είναι γνωστοί. Κάνετε ανόμοιες συγκρίσεις, κύριε Υπουργέ. 
Απο εκεί και πέρα οι ευρωπαϊκές χώρες σχεδιάζουν τη γεωργία. 'Εχουν υπηρεσίες. Εσείς ο ίδιος το έχετε παραδεχθεί και το έχετε καταγγείλει -καταγγελίες ακούμε ένα σωρό, αλλά διορθώσεις δεν βλέπουμε- ότι οι υπηρεσίες είναι διαλυμένες. Είμαστε η μοναδική χώρα που δεν έχουμε κάνει επιχειρησιακά προγράμματα. Εδώ έχω έγγραφο που λέει ότι η Γαλλία -και εννοώ τα επιχειρησιακά προγράμματα, αυτά που έπρεπε να υποβάλουμε στην Ευρωπαϊκή Κοινότητα για να πάρουμε χρήματα μέσω των ομάδων παραγωγών, γιατί είναι το μοναδικό πλέον όργανο που μπορεί να έχει πρόσβαση στα κοινοτικά ταμεία- υπέβαλε αιτήσεις για κοινοτική χρηματοδότηση προγραμμάτων από διακόσιες τριάντα δύο ομάδες παραγωγών, συνολικού ύψους πενήντα πέντε εκατομμυρίων (55.000.000) ECU. Η Ιταλία υπέβαλε αιτήσεις για κοινοτική χρηματοδότηση από εξήντα τέσσερις ομάδες παραγωγών, συνολικού ύψους πενήντα δύο εκατομμυρίων (52.000.000) ECU. Η Ισπανία από διακόσιες πενήντα τρεις ομάδες παραγωγών, συνολικού ύψους πενήντα πέντε εκατομμυρίων (55.000.000) ECU. H Oλλανδία από εννέα ομάδες παραγωγών συνολικού ύψους είκοσι τεσσάρων εκατομμυρίων (24.000.000) ECU. H Αγγλία υπέβαλε αιτήσεις πάλι για κοινοτική χρηματοδότηση από σαράντα πέντε ομάδες παραγωγών δέκα εκατομμύρια (10.000.000) ECU, το Βέλγιο, η Δανία κατά τον ίδιο τρόπο. Η Ελλάδα υπέβαλε για έγκριση τρία, τέσσερα, πέντε προγράμματα και αυτά, απ' ό,τι ξέρω, κύριε Υπουργέ, δεν το λέω εγώ, το λένε συνάδελφοί μας στις επίκαιρες ερωτήσεις που έχουν κάνει και μάλιστα καταγγέλλουν την ηγεσία του Υπουργείου Γεωργίας για ανικανότητα. Και τα προγράμματα αυτά πήγαν εκπρόθεσμα, με αποτέλεσμα να μην εγκριθεί τίποτα. Μην κάνετε, λοιπόν, συγκρίσεις σε ανόμοιες καταστάσεις.
Είπατε για το τρίγωνο Πέλλας, Ημαθίας, Πιερίας ότι εισπράττει πολλά και πληρώνει λίγα. Είπατε ότι η Ημαθία και η Πέλλα πληρώθηκε τριάντα πέντε δισεκατομμύρια (35.000.000.000) ενώ έδωσε ενάμισι δισεκατομμύριο (1.500.000.000). Μα, πόσα να δώσει, κύριε Υπουργέ; Αφού έχει υποστεί ο νομός βιβλική καταστροφή είναι επόμενο και φυσικό. Και το ενάμισι δισεκατομμύριο (1.500.000.000) που πήρατε είναι πολλά. Δεν υπολογίζετε τα προηγούμενα χρόνια, τις εισφορές αυτών των ανθρώπων που πλήρωναν στον ΕΛΓΑ; Για πρώτη φορά, λοιπόν, πήραν τριάντα πέντε δισεκατομμύρια (35.000.000.000).
Να πω και για το 1996, κύριε Υπουργέ; Με βάζετε στον πειρασμό. Δεν θα ήθελα να το πω και να σας φέρω σε δύσκολη θέση. Υπήρξε προσωπική σας δέσμευση και έχω την εγκύκλιό σας, που είχατε πει για τους δενδροκαλλιεργητές ότι όσοι έχουν υποστεί ζημία από τις υπερβολικές βροχοπτώσεις, θα αποζημιωθούν, ειδικότερα οι παραγωγοί αυτοί οι οποίοι έχουν υποστεί ζημία πάνω από 30% και θα ληφθεί υπόψη ο μέσος όρος της τελευταίας πενταετίας και η μέση τιμή της προηγούμενης χρονιάς.
Δεν δώσατε ούτε μία δραχμή στους δενδροκαλλιεργητές, που υπέστησαν ζημία από υπερβολικές βροχοπτώσεις. Είναι λάθος, κύριε Υπουργέ, να επικαλείσθε τέτοια επιχειρήματα.
Λέτε από την άλλη πλευρά ότι "υπήρξαν καλές αποζημιώσεις. Αδίκως παραπονείσθε, οι επιτροπές συγκροτήθηκαν". Ποιες επιτροπές συγκροτήθηκαν, κύριε Υπουργέ; Στο Νομό Πέλλας δεν συγκροτήθηκε η επιτροπή. Αν συγκροτήθηκε, πείτε μου από ποιους παραγωγούς, από ποιους εκπροσώπους και ποιο είναι το αποτέλεσμα. Διότι η δέσμευση και η υπόσχεση του Υπουργείου Γεωργίας ήταν ότι θα συγκροτηθούν κατά νομό επιτροπές. Θα καθήσουν σ' ένα τραπέζι μαζί με τους εκπροσώπους του ΕΛΓΑ να βάλουν κάτω τις τιμές και όπου έχουν γίνει λάθη να υπάρξουν διορθώσεις, να υπάρξει συμπληρωματικός τιμοκατάλογος. Δεν έγινε αυτό, κύριε Υπουργέ.
Εν πάση περιπτώσει, εγώ θα επικαλεστώ στοιχεία, τα οποία σας παρουσιάζουν οι Νομάρχες της Πέλλας, της Ημαθίας οι οποίοι -και ξέρετε πολύ καλά ότι είναι στελέχη του κυβερνώντος κόμματος- στην εθνική σύσκεψη, που πραγματοποιήθηκε στο Υπουργείο Γεωργίας στις 12.5.97 για τις ζημίες του παγετού του Απριλίου, λένε: "Είχαμε διατυπώσει κάποιες επιφυλάξεις για την αντικειμενικότητα των εκτιμήσεων από όργανα του ΕΛΓΑ κατά το παρελθόν και είχαμε επισημάνει την ανάγκη ύπαρξης αντικειμενικών εκτιμήσεων. Εδώ και αρκετές μέρες άρχισαν να έρχονται τα αποτελέσματα των εκτιμήσεων. Δυστυχώς, οι φόβοι μας επαληθεύτηκαν. Τα αποτελέσματα των εκτιμήσεων είναι τα εξής: Δένδρα οκτώ έως δέκα χρόνων: Ενώ το 1995 εκτιμήθηκε με παραγωγή εκατό κιλά το δένδρο, το 1997 εξήντα. Επίσης, παρατηρείται το γεγονός να μην συμπεριλαμβάνεται το σύνολο των δένδρων του αγροκτήματος. Επίσης, η εκτίμηση στα δαμάσκηνα με έξι-επτά κιλά το δένδρο μόνο ως κοροϊδία μπορεί να χαρακτηριστεί".
Δεν τα λέω εγώ, σας τα λένε οι νομάρχες, στελέχη δικά σας είναι.
Από εκεί και πέρα, κύριε Υπουργέ, ας προχωρούσατε στην αντιπαγετική προστασία. Ποιος παραγωγός είναι αυτός ο οποίος θέλει να καταστραφεί η παραγωγή του; Σας πληροφορώ ότι το Σάββατο το πρωϊ με πήρε τηλέφωνο κερασοπαραγωγός, ο οποίος έκλαιγε. Μου είπε: "'Εχω είκοσι τόνους κεράσι και το κεράσι από τις υπερβολικές βροχοπτώσεις σκάει. Πέρσι πήρα ψίχουλα. Φέτος υπολόγιζα ότι θα έπαιρνα κάποιο εισόδημα και δεν θα πάρω τίποτα". Προχωρήστε, λοιπόν, στην αντιπαγετική προστασία. Μας λέτε ότι "ακόμη δεν έχουμε κάνει έρευνα, τώρα αναθέσαμε στη Διεύθυνση 'Ερευνας της Γεωργίας και στον ΕΛ.Γ.Α., για να εξακριβώσει από πού προέρχεται ο παγετός". Δηλαδή, βρισκόμαστε στο κατώφλι του 21ου αιώνα και δεν ξέρουμε από πού προέρχεται ο παγετός.
Για τους κτηνοτρόφους:
'Εχετε κάνει κατ' επανάληψη συσκέψεις και δεχθήκατε τα παράπονά τους. Υπάρχουν ασθένειες, όπως η λοιμώδης αναλαξία η κοινώς λεγόμενη παρμάρα, ο κολιβάκιλος, η ρινική οίστρωση. Μόνο στην επαρχία Αλμωπίας, κύριε Υπουργέ, πέρσι χάθηκαν δέκα χιλιάδες αμνοερίφια από αυτές τις ασθένειες, ασθένειες οι οποίες είναι συχνές και δεν συμπεριλαμβάνονται στον κανονισμό και έχετε ασθένειες οι οποίες παρουσιάζονται μία φορά στο εκατομμύριο. Ποιες είναι οι αποζημιώσεις που δίνετε στους κτηνοτρόφους;
Κύριε Υπουργέ, αν δεν προχωρήσετε να φτιάξετε το ισχυρό ταμείο, δεν μπορούμε να μιλάμε για σωστές και δίκαιες εκτιμήσεις. Ισχυρό ταμείο λοιπόν. Πρέπει ο κρατικός προϋπολογισμός να συνεισφέρει και από εκεί και πέρα πατάξτε την εισφοροδιαφυγή. Ξέρετε ότι το 40%-45% των αγροτικών προϊόντων, τα οποία διακινούνται στην αγορά, εισφοροδιαφεύγουν; Από αυτή την ιστορία χάνει ο ΕΛ.Γ.Α. δέκα πέντε έως είκοσι δισεκατομμύρια (15.000.000.000-20.000.000.000) δραχμές. Δεκάδες δισεκατομμύρια χάνει το κράτος από το ΦΠΑ. Να, λοιπόν, τα λεφτά, κύριε Υπουργέ.
 

Επιστροφή στην κορυφή



Σελίδα 8360 
Από εκεί και πέρα υπάρχει κλίμα αναξιοπιστίας μεταξύ αγρότη και ΕΛ.Γ.Α. και δεν έχω χρόνο να σας το αναλύσω. Δώστε, λοιπόν, τη δυνατότητα στους παραγωγούς να υποβάλουν ένσταση όταν αδικούνται. Αλλά πώς; Δίνοντάς τους το 50% ως προκαταβολή της πρώτης εκτίμησης, για να δείτε αν θα είναι 3% ή 4% οι ενστάσεις.
Θα είναι 54% και 74%, κύριε Υπουργέ. Γιατί ξέρει ο παραγωγός ότι, αν τα πάρει μετά από ενάμιση χρόνο και πάρει τις ίδιες εκτιμήσεις, γιατί να υποβάλει ένσταση;
Μιλήσατε για το 62%, κύριε Υπουργέ -είσθε λάθος- και αθετήσατε πάλι την υπόσχεση και τη δέσμευση που είχατε πει πέρυσι ότι θα καταργήσετε το στάδιο της ανθοφορίας και θα υπάρχει ένα στάδιο του καρπιδίου. Δηλαδή, από το 75% κατεβαίνουμε στο 62%...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Σεις το λέτε αυτό. 
ΓΕΩΡΓΙΟΣ ΚΑΡΑΣΜΑΝΗΣ: Το είπατε, κύριε Υπουργέ. Υπάρχει στα Πρακτικά.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οχι, λάθος.
ΓΕΩΡΓΙΟΣ ΚΑΡΑΣΜΑΝΗΣ: Από το 75%, λοιπόν, κατεβαίνετε στο 62%, δηλαδή δεκατρείς μονάδες κάτω, αλλά αυξάνετε από την άλλη πλευρά το ανασφάλιστο ποσοστό και από 20% το πάτε 30%. Με το παλιό σύστημα το 20% αφαιρούνταν. Τώρα θα αφαιρείται 30%. Δέκα μονάδες από δω και δεκατρείς από τη μείωση, σύνολο είκοσι τρεις μονάδες κάτω, κύριε Υπουργέ.
Εκείνο που θέλω να σας πω είναι ότι πάτε σε ένα μικτό σύστημα εκτιμήσεων, δηλαδή, σε ένα τέχνασμα που θα επιτρέψει στον οργανισμό να καταβάλει πολύ μικρές αποζημιώσεις σε σχέση με τις πραγματικές. Μια τέτοια μεθόδευση, θα αποτελέσει τη χαριστική βολή τόσο στο εισόδημα των καλλιεργητών, όσο και στη γενικότερη οικονομική και κοινωνική ζωή του τόπου, δεδομένου ότι από την εμπορία αυτών των προϊόντων εξαρτάται κατά 70% και 100% σε ορισμένες περιοχές η ντόπια αγορά, το μεροκάματα και η επιβίωση χιλιάδων οικογενειών που απασχολούνται στην αγορά στη διακίνηση, στην τυποποίηση, στις εξαγωγές κλπ.
Εξασφαλίστε επιτέλους τα αναγκαία κονδύλια ώστε να αποζημιωθούν άμεσα και για το σύνολο της καταστροφής που υπέστησαν οι δεντροκαλλιεργητές της Κεντρικής Μακεδονίας από τους αλλεπάλληλους παγετούς του Μαρτίου και του Απριλίου που προκάλεσαν ζημιές μέχρι και 100% σε έκταση χιλιάδων στρεμμάτων και σε ανυπολόγιστο αριθμό δέντρων, ροδακινιών, κερασιών, μηλιών και βερικοκιών.
Κύριε Υπουργέ, αν δεν εξασφαλίσετε αυτά τα κονδύλια και δεν κάνετε το ισχυρό ταμείο πατάσσοντας την εισφοροδιαφυγή και δίνοντας από τον προϋπολογισμό, να ξέρετε ότι το φετινό Φθινόπωρο θα έχουμε δυναμικές κινητοποιήσεις διότι δεν αντέχουν οι παραγωγοί. Δύο χρόνια συνεχή έχουν ζημιές και ο ΕΛΓΑ δεν δίνει τις σωστές και δίκαιες αποζημιώσεις.
Και κάτι άλλο, κύριε Πρόεδρε, και τελειώνω. Κύριε Υπουργέ, έχετε δεσμευθεί κατ' επανάληψη εδώ στη Βουλή ότι οι αποζημιώσεις του ΕΛΓΑ δεν παρακρατούνται -και δικαιολογημένα- διότι ο ιδρυτικός νόμος του ΕΛΓΑ στο άρθρο 15 λέει, δεν κατάσχονται οι αποζημιώσεις του ΕΛΓΑ ούτε εκχωρούνται. 'Ομως, όταν πάνε οι παραγωγοί να πληρωθούν από την Αγροτική Τράπεζα, ο διευθυντής τους τα παρακρατεί αλλά και παράλληλα το δημόσιο ταμείο δεν τους δίνει φορολογική ενημερότητα. Προσέξτε το αυτό, κύριε Υπουργέ, και πρέπει να πάρετε θέση. Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Ρεγκούζας έχει το λόγο.
ΑΔΑΜ ΡΕΓΚΟΥΖΑΣ: Απ' ό,τι κατάλαβα, κύριε Πρόεδρε, από τις απαντήσεις που έδωσε ο κύριος Υπουργός στους πρωτομιλήσαντες κυρίους συναδέλφους η αύξηση των εισφορών του ΕΛΓΑ έγινε καθαρά μόνο και μόνο για εισπρακτικούς λόγους. Και βέβαια δεν άκουσα τίποτα και στη σημερινή συζήτηση ποια είναι η βελτίωση των υπηρεσιών του ΕΛΓΑ και κυρίως ποια είναι η κοινωνική ευαισθησία της Κυβέρνησης σε ό,τι αφορά αυτές τις αποζημιώσεις που δικαιούνται ούτως ή άλλως οι αγρότες. Το ένα είναι αυτό.
Το δεύτερο: 'Ακουσα για ενοποίηση σταδίων εκτίμησης αλλά εμμονή σιωπής από πλευράς του κυρίου Υπουργού για τις προθεσμίες στις πληρωμές. Και σας είπε και ο κ. Τσιτουρίδης και για τις καθυστερήσεις που παρατηρούνται και στη φυτική παραγωγή και στη ζωική παραγωγή.
Στη μεν φυτική παραγωγή υπάρχει πρόβλημα, όπως ανέφερα, και σας έδωσα και συγκεκριμένη πρόταση, στη δε ζωική παραγωγή είναι πιο τραγικά τα πράγματα. Και σας είπα στην πρωτολογία μου και εγώ προσωπικά τι θα γίνει για εκείνους που κάνουν τις ενστάσεις που η ένστασή τους ουσιαστικά είναι χωρίς αντικείμενο. Και είναι βέβαια και αποτρεπτικό για να κάνει κανείς ένσταση, γιατί το μόνο που θα πετύχει είναι να καθυστερήσει ακόμη περισσότερο την πληρωμή του. 
Επομένως πρέπει να μας δώσετε μία συγκεκριμένη πρόταση πώς μπορούμε να διασφαλίσουμε αυτές τις αμφισβητήσεις των εκτιμήσεων και δεύτερον, να μας δώσετε συγκεκριμένο τρόπο πληρωμής, διαφορετικά εμπαίζουμε τους αγρότες. Και εμείς δεν ήλθαμε εδώ για να καταθέσουμε απλά και μόνο μία επερώτηση για να κάνουμε κριτική στην Κυβέρνηση. Στόχος μας βασικός και βαθύτερος είναι να βελτιώσουμε τον ΕΛΓΑ για να μπορεί να είναι εργαλείο κοινωνικής στήριξης του 'Ελληνα αγρότη ή του 'Ελληνα κτηνοτρόφου.
Επίσης, η καταφυγή, κύριε Υπουργέ, σε συγκρίσεις του παρελθόντος ή συμψηφισμού του παρελθόντος δείχνει αδυναμία επιχειρημάτων. Ο ελληνικός λαός πλέον έχει κατανοήσει βαθιά ότι η επιχειρηματολογία των συμψηφισμών δεν είναι πολιτική. Είναι υπεκφυγή, είναι αδυναμία επιχειρημάτων και καλά θα κάνετε να σταματήσετε. Και αυτό το κάνει κατά κόρον η Κυβέρνηση όχι μόνο στη δική σας ευθύνη.
Επίσης δεν μπορώ να δεχθώ αυτό που είπατε στην πρωτολογία σας, ότι δεν είναι δικό σας θέμα, είναι θέμα του ΥΠΕΧΩΔΕ. Μα, είναι ξεχωριστή η Κυβέρνηση ή ποιον εμπαίζει εν πάση περιπτώσει; Τουλάχιστον πείτε τα στον ελληνικό λαό, μην τα λέτε σε μας εδώ στο Κοινοβούλιο, διότι έχουμε και τη νοημοσύνη, αν θέλετε, και την εμπειρία από την πολιτική σας να κατανοήσουμε κάποια πράγματα.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Πολύζος έχει το λόγο.
ΕΥΑΓΓΕΛΟΣ ΠΟΛΥΖΟΣ: Κύριε Πρόεδρε, πρέπει επιτέλους να γίνει κατανοητό ότι αποτελεί στοιχειώδης πράξη δικαιοσύνης ότι ο ΕΛΓΑ επιβάλλεται να καλύπτει ασφαλιστικά τις ζημιές στο 100% που υφίστανται οι καλλιέργειες και το ζωϊκό κεφάλαιο των αγροτών και κτηνοτρόφων που έχουν τη δραστηριότητά τους στις ορεινές και μειονεκτούσες περιοχές, γιατί εκεί οι αποδόσεις είναι μικρές και το κόστος παραγωγής υψηλό.
Πάνω σε αυτό θα αναφέρω ένα παράδειγμα από την εκλογική μου περιφέρεια, την Πιερία, για να γίνει αντιληπτό το μέγεθος της αδικίας. Στα ορεινά χωριά της Πιερίας και με μονοκαλλιέργεια τον καπνό, η στρεμματική απόδοση είναι περίπου εκατό κιλά. Τι αποζημίωση δίνει ο ΕΛΓΑ αφού αυτή είναι αποτέλεσμα της ζημιάς -όπως όλοι γνωρίζουμε- επί της απόδοσης; Αυτό δεν είναι κοινωνική αδικία, δεν είναι απαράδεκτη συμπεριφορά προς τους φτωχούς αγρότες; Φαίνεται ότι η Κυβέρνηση δεν έχει αντιληφθεί ότι αποτελεί πράξη πλέον ηρωισμού η παραμονή των ανθρώπων αυτών στα χωριά τους, έτσι που τους κατήντησε η Κυβέρνηση με την αγροτική της πολιτική.
Ξέρετε,, κύριε Υπουργέ, ότι οι καπνοπαραγωγοί των χωριών της Πιερίας Λόφου, Κάτω Μηλιάς, Ρυτίνης, Βρίας, Ελατοχωρίου, που το Σεπτέμβριο του 1996 είχαν υποστεί ζημιές στα καπνά τους, στα ξηραντήρια, από ανεμοθύελα, περιμένουν ακόμα τις αποζημιώσεις που είχατε υποσχεθεί, απαντώντας στην επερώτηση που είχαμε κάνει το Μάρτιο του 1997; Μέχρι τώρα δεν έχει γίνει τίποτα.
'Οσο για αυτά που είπε ο Κοινοβουλευτικός Εκπρόσωπος του ΠΑ.ΣΟ.Κ., για το τι έγινε για την ανάπτυξη και τον εκσυγχρονισμό της ελληνικής γεωργίας στην οκταετία του 
 

Επιστροφή στην κορυφή



Σελίδα 8361 
1956 - 1963, που αναφέρθηκε και ο κ. Ρεγκούζας, ενδεικτικά θα πω ορισμένα πράγματα.
Το 1956 μηχανικά καλλιεργούνταν τρία εκατομμύρια εξακόσιες χιλιάδες στρέμματα. Το 1963 δέκα εκατομμύρια στρέμματα. Το 1956 υπήρχαν δέκα χιλιάδες εκατόν πενήντα τρακτέρ. Το 1963 τριάντα οκτώ χιλιάδες τρακτέρ. Το 1956 ήταν δύο χιλιάδες εξακόσιες θεριζοαλωνιστικές. Το 1963 τέσσερις χιλιάδες τριακόσιες. Το 1956 εξήντα χιλιάδες αντλητικά συγκροτήματα. Το 1963 εκατόν είκοσι χιλιάδες αντλητικά συγκροτήματα. Το 1956 διακόσια συγκροτήματα τεχνητής βροχής. Το 1963 τρεις χιλιάδες εκατό. Συν τα αρδευτικά και εγγειοβελτιωτικά έργα, τα οποία έγιναν επί οκταετίας του Κωσνταντίνου Καραμανλή.
Τέλος, δε νομίζω κανένας 'Ελληνας να έχει ξεχάσει ότι η σύνταξη του ΟΓΑ έγινε από τον εθνάρχη και αείμνηστο Κωνσταντίνο Καραμανλή.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο Βουλευτής του πλημμυρόπληκτου 'Εβρου κ. Δημοσχάκης έχει το λόγο.
ΘΕΟΦΑΝΗΣ ΔΗΜΟΣΧΑΚΗΣ: Κύριε Πρόεδρε, ο κύριος Υπουργός μας επιτίμησε, ότι ήρθαμε να κάνουμε αντιπολίτευση στην Κυβέρνηση εκμεταλλευόμενοι τον αγρότη. 
Κύριε Υπουργέ, ο ομιλών τυγχάνει να έχει και γενεολογική και συγγενική αγροτική προέλευση. 'Ολοι οι συγγενείς μου είναι αγρότες και μένουν δίπλα στο ποτάμι, δύο χιλιόμετρα.
Αλίμονο στον πολιτικό που έρχεται να εκμεταλλευτεί τη δυστυχία και την ταλαιπωρία αυτών των ανθρώπων. Αλίμονό του και αλλίμονο και στην παράταξη που προσδοκά συμφέροντα από αυτήν την ιστορία. Εμείς, θέλουμε τους αγρότες χαρούμενους, με ηθικό και πρωτίστως με εθνικό φρόνημα, κύριε Υπουργέ, όταν μένουν δίπλα στο ποτάμι.
O Boυλευτής, κύριε Υπουργέ, από το Σύνταγμα και από τον Κανονισμό της Βουλής έχει συγκεκριμένα καθήκοντα και αρμοδιότητες. Πρώτον νομοθετεί, δεύτερον ελέγχει την εκτελεστική εξουσία, όπως εσάς, τον Υπουργό Γεωργίας και τρίτον μεταφέρει την κραυγή, την απόγνωση αυτού του λαού. Αυτά κάνουμε και εμείς με την επερώτησή μας. Μεταφέρουμε την κραυγή και την απόγνωση του λαού μας.
Το 1991, κύριε Υπουργέ, ήμουν καινούριος Βουλευτής. Πλημμύρισε από το Φεβρουάριο ο ποταμός 'Εβρος και πλημμύρισε και το χωριό μου. Ντράπηκα, απογοητεύτηκα και ήρθα κατευθείαν στον κ. Τσιπλάκο, που ήταν τότε Υφυπουργός ΥΠΕθΟ "Δεν ξέρω τι θα κάνεις" -του λέω- "θα κόψεις το κεφάλι σου, θα στείλεις εκεί δραχμές, για να τελειώσει το φράγμα". Και πράγματι, σε χρόνο ρεκόρ επουλώθηκαν οι πληγές και τρία-τέσσερα χωριά δεν πλημμύρισαν τώρα, γιατί έγινε έγκαιρη θεραπεία του κακού.
Η ευθύνη σε μία κυβέρνηση, κύριε Υπουργέ, είναι συλλογική. Στο ΥΠΕΧΩΔΕ εγώ έκανα ερωτήσεις και το Νοέμβρη του 1997, για να προλάβω τις πλημμύρες του Φεβρουαρίου. Δεν ήμουν προφήτης, μου τα είπαν οι ίδιοι οι άνθρωποι. Και αν ενισχύοντον με πενταροδεκάρες αυτοί οι άνθρωποι θα είχαν προλάβει τη νεροποντή, και δεν θα εγίνοντο πλημμύρες. Και όμως σε ένα μήνα έγιναν πλημμύρες.
Κύριε Υπουργέ, ο ΕΛΓΑ πρέπει να στραφεί και εναντίον του ΥΠΕΧΩΔΕ και εναντίον της Νομαρχιακής Αυτοδιοίκησης, γιατί για τριάντα-τριάντα πέντε εκατομμύρια, με τα οποία θα επουλώνονταν προσωρινά οι πληγές, πλημμύρισαν και καταστράφηκαν καλλιέργειες εβδομήντα-ογδόντα χιλιάδων στρεμμάτων και η ζημιά είναι πάνω από δυόμισι δισεκατομμύρια (2.500.000.000).
Λέτε για ιδιωτική ασφάλιση. Τι συμβαίνει στα ρεύματα τα διεθνή, τα ευρωπαϊκά; Κύριε Υπουργέ, αυτά να τα πείτε στους συντρόφους σας του ΠΑ.ΣΟ.Κ. του νομού μου. Να μην τα πείτε σε μένα. Ο κλήρος είναι μικρός, σας τα είπαν οι συνάδελφοι, άγονος και πολλές φορές σπέρνουν δύο φορές. Ποια ιδιωτική ασφαλιστική εταιρεία θα τους ασφαλίσει; Καμιά.
Πάμε τώρα στο θέμα το φλέγον. Είναι 100% οι ζημιές από λάθη ανθρώπινα, παρακαλώ και όχι από θεομηνίες και έκτακτα περιστατικά, από καθαρά λάθη των υπηρεσιών του ΥΠΕΧΩΔΕ και της Νομαρχιακής Αυτοδιοίκησης. 'Ερχονται εκπρόσωποι του ΕΛΓΑ και τους λένε "θα πάρετε 100% αποζημίωση".
Θέλω να αντιληφθείτε εδώ και τώρα τι εννοώ. 'Ηρθαν εκπρόσωποι του ΕΛΓΑ, συνοδευόμενοι από κλιμάκιο του Νομάρχη και του αρμόδιου για τα αγροτικά θέματα στο νομό και τα έλεγαν από τα ραδιόφωνα και τις τηλεοράσεις. Και μάλιστα έναν τον επιτίμησα εγώ ο ίδιος. Του είπα "όταν λες 100%, θα πεις τι εννοείς. Δεν θα τρώω ξύλο εγώ για σένα. Θα πεις τι θα πάρουν". Θέλω εδώ να πείτε σαν αρμόδιος, σαν επαϊων Υπουργός να πείτε τι αποζημίωση θα πάρουν, για να τους το μεταφέρω.
Κύριε Υπουργέ, οι αγρότες δεν περιμένουν να κερδίσουν από τις ζημιές, που υπέστησαν. Δεν προσδοκούν κέρδη, ούτε περιμένουν από εσάς να τους ανοίξετε τους κρουνούς και να τους δώσετε εκατομμύρια και δισεκατομμύρια. Βρίσκονται σε απόγνωση. Ο Πρόεδρος της Κοινότητας Πυθείου, που ανήκει στο δικό σας πολιτικό χώρο, μου είπε "τι θέλει η Κυβέρνηση επιτέλους, να μας στείλει να γίνουμε υπήκοοι της Τουρκίας;" Αυτά μου είπε και μάλιστα ενώπιον του κλιμακίου.
Κύριε Υπουργέ, όλοι οι Κοινοβουλευτικοί Εκπρόσωποι όλων των πτερύγων στήριξαν και στηρίζουν την κατάσταση των αγροτών του Νομού 'Εβρου. Είναι μία εθνική έπαλξη. Τα χωριά είναι φυλάκια προκεχωρημένα έναντι του φίλου μας, που είναι στην αντίπερα όχθη. Τα καντίλια σβήνουν, τα χωριά εξαφανίζονται. Αν εξαφανισθούν τα χωριά του 'Εβρου, αλίμονό μας και τρισαλίμονό μας. Και αλίμονο και τρισαλίμονο στην πατρίδα μας.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Δεν σας άγγιξαν, φαίνεται, οι πλημμύρες, δεν σας κούρασαν. Μιλήσατε πολύ παληκαρίσια.
ΣΑΒΒΑΣ ΤΣΙΤΟΥΡΙΔΗΣ: Χειμαρρώδης.
ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, είναι χειμαρρώδης πράγματι ο κ. Δημοσχάκης, που είχε τη δυνατότητα να μιλήσει, όπως και ο κ. Λυμπερακίδης ο οποίος υπομονετικά παρακολουθεί επί ώρες τη συνεδρίαση της Βουλής, αδυνατώντας να παρέμβει λόγω του Κανονισμού...
ΠΡΟΕΔΡΕΥΩΝ (Νικόλαος Κατσαρός): Είναι θύμα του αριθμού πέντε ο κ. Λυμπερακίδης.
ΕΥΑΓΓΕΛΟΣ ΜΠΑΣΙΑΚΟΣ:...αλλά κάποιες φορές διέκοψε, διότι δεν μπορούσε να ανεχθεί αυτές τις απαντήσεις, που πήρε από τον κύριο Υπουργό. Ουσιαστικά, κατελόγισε ο κύριος Υπουργός ευθύνες στον κ. Λυμπερακίδη, επειδή διαμαρτυρόταν για ό,τι συμβαίνει.
ΠΡΟΕΔΡΕΥΩΝ (Νικόλαος Κατσαρός): Το αναγνωρίζει και το Προεδρείο και αίρει μία λέξη που είπε, η οποία μπορεί κάπως να τον πείραξε.
ΕΥΑΓΓΕΛΟΣ ΜΠΑΣΙΑΚΟΣ: Προσπάθησε ο κύριος Υπουργός να αποσείσει τις ευθύνες της Κυβέρνησης και ειδικότερα του Υπουργού Δημοσίων 'Εργων, του κ. Λαλιώτη, ο οποίος διαβεβαιώνει το λαό της περιοχής αυτής, της πλημμυρόπληκτης, ότι εκτελούνται έργα ύψους περίπου δέκα δισεκατομμυρίων (10.000.000.000)δραχμών, έργα τα οποία δεν βλέπει ο νομός, διότι αν το Υπουργείο Δημοσίων 'Εργων είχε προχωρήσει στην εκτέλεση των έργων που είχε υποσχεθεί το κλιμάκιο για πολλοστή φορά από το μήνα Μαρτιο, θα είχε αποτραπεί η μεγάλη αυτή φυσική καταστροφή.
Δεν θα χρειαζόταν το Υπουργείο Γεωργίας, το Υπουργείο το οποίο εποπτεύετε, κύριε Υπουργέ και ο ΕΛΓΑ να καταβάλει τα πολλά δισεκατομμύρια που καλείται να καταβάλει τώρα. Αν είχε καταβάλει ένα μέρος του ποσού -και σας εξηγήσαμε ότι ήταν με τη λιγότερη εκτίμηση τριάντα πέντε εκατομμύρια (35.000.000), τριακόσια πενήντα εκατομμύρια (350.000.000) σας λέω εγώ με κάποιες άλλες εκτιμήσεις της 1ης ΔΕΚΕ της περιφέρειας αυτής-για προσωρινές παρεμβάσεις αποτροπής περαιτέρω ρηγμάτων στα αναχώματα, τα οποία είναι και υποβαθμισμένα, θα είχαμε αποτρέψει τις πλημμύρες που συνέβησαν τον τελευταίο καιρό στα ογδόντα χιλιάδες στρέμματα ή σε ένα μέρος από αυτά, αν θέλετε.
'Ηδη σας προειδοποιούν ορισμένες ενδείξεις ότι επίκεινται 
 

Επιστροφή στην κορυφή



Σελίδα 8362 
και νέες πλημμύρες στην περιοχή και θα έρθετε και πάλι ως επιμηθείς να κατηγορείτε τους αγρότες ή τους πολιτικούς, οι οποίοι αναγκάζονται να στηρίξουν τους αγρότες για την άμεση καταβολή αποζημιώσεων.
Πρέπει να αλλάξετε φιλοσοφία, κύριε Υπουργέ. Βάλατε στο στόχαστρο τους αγρότες, σαν να έχει κανένα συμφέρον ο αγρότης να υφίσταται ζημιά και να ζητάει αποζημίωση, όταν είναι δεδομένο ότι το ποσοστό συμμετοχής της αποζημίωσης στο εισόδημα, το οποίο θα αποκέρδαινε είναι πολύ μικρό. Δεν προσπαθεί να έχει κανένα κέρδος ο αγρότης.
Ειδικότερα περιοχές, όπως η Θεσσαλία, η περιφέρεια του Προεδρεύοντος της Βουλής κ.Κατσαρού που συγκαταβατικά ακούει τις απόψεις μας -και ο ίδιος έχει τις ίδιες ανησυχίες- που έχει υποστεί ζημιά τρία τέσσερα χρόνια, τι να πουν; Τι μπορεί να πει, όταν για τρία τέσσερα χρόνια δεν μπορεί να αποκομίσει το κέρδος, το οποίο είχε τα προηγούμενα χρόνια; 'Εχει χαμηλές τιμές στο βαμβάκι και σε μία σειρά από άλλα προϊόντα και ακούει και τις δικές σας ύβρεις ή τις κατηγορίες ότι όλα αυτά τα οποία ζητάει η Αξιωματική Αντιπολίτευση και οι τοπικοί Βουλευτές είναι αντικοινοτικά.
Δεν είναι καθόλου αντικοινοτικά, κύριε Υπουργέ της Γεωργίας. Μπορείτε κάλλιστα να καταβάλλετε αποζημιώσεις. Μπορείτε κάλλιστα να συμμετέχετε ως κρατικός προϋπολογισμός στη διαμόρφωση του κονδυλίου που κατανέμεται στις αποζημιώσεις. Είναι αδιανόητο το κράτος να μην συντρέχει σε μία σημαντική ανάγκη, την οποία αντιμετωπίζει αυτήν την στιγμή ένας τόπος -για πολλοστή φορά, όπως σας είπα- ειδικότερα όταν, όπως επιβεβαιώνεται, πολλές περιοχές πρόκειται να αντλήσουν πολλά ποσά κατά καιρούς, γιατί υφίστανται αυτές τις ζημιές διαρκώς.
Φοβάμαι, όμως, ότι από όσα σας είπαμε δεν λάβατε τίποτα υπόψη. Μας λέτε ότι θα αυξήσετε το ασφάλιστρο σε ορισμένες περιοχές που αντιμετωπίζουν συχνά φυσικές καταστροφές.
Εγώ θα κάνω μία πρόχειρη παρατήρηση για να μην το εξαγγείλετε και δεν το παίρνετε πίσω, αν θέλετε, για λόγους γοήτρου. Είναι αδιανόητο σε ένα νομό να βάλετε μεγάλο ποσοστό, όταν το σύνολο του νομού δεν καρπούται αυτών των ωφελημάτων.
Είχαμε την ευκαιρία και με τον Κοινοβουλευτικό σας Εκπρόσωπο, τον κ. Γεωργακόπουλο, να επισημάνουμε ότι είναι απαράδεκτο να επιβάλλετε σε όλο το Νομό Λαρίσης για παράδειγμα ή σε όλο το Νομό 'Εβρου το ίδιο ασφάλιστρο, όταν ένα μέρος έχει τις ζημιές και κάποιο άλλο μέρος δεν καρπούται από αυτό το μέτρο. Θα προχωρήσετε σε περαιτέρω αδικίες.
Μόνο με ένα εκσυγχρονισμό του ΕΛΓΑ με μηχανογράφηση για την επίσπευση των διαδικασιών αποζημιώσεων, με στελέχωση των υπηρεσιών -αν υπάρχει πολιτική βούληση και δεν υπάρχει αντίθετα πολιτική βούληση για την καθυστέρηση, προκειμένου να καρπούσθε το κεφάλαιο από τις εισφορές- θα προχωρήσετε σε μία αυτασφαλιστική και ασφαλιστική πολιτική, η οποία είναι απολύτως αναγκαία στην περίοδο αυτή και ειδικότερα, όταν έχουν προβλεφθεί μεγάλες φυσικές καταστροφές, λόγω των καιρικών συνθηκών που είναι ιδιαίτερα δυσμενείς. Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.
ΕΥΑΓΓΕΛΟΣ ΜΠΑΣΙΑΚΟΣ: Τι κάνατε με την ΕΟΚ, κύριε Υπουργέ;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Σχετικά με τι;
ΕΥΑΓΓΕΛΟΣ ΜΠΑΣΙΑΚΟΣ: Ζητάτε κάποια στήριξη από εκεί;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ανέφερα πριν στον κ.Μητσοτάκη ότι έχω ζητήσει με την κ. Λογιόλα Ντε Παλάθιο, την Υπουργό Γεωργίας της Ισπανίας, να υπάρξει λογαριασμός στην Ευρωπαϊκή 'Ενωση που θα χρηματοδοτεί και θα ενισχύει τα ασφαλιστικά συστήματα των χωρών της 'Ενωσης και στο Βορρά και στο Νότο, λόγω του ότι αντιμετωπίζουμε εξαιρετικές καιρικές συνθήκες και λόγω του ότι υπάρχουν ζημιές που δεν μπορούν να ανταποκριθούν, ούτε τα ασφαλιστικά συστήματα ούτε οι κρατικοί προϋπολογισμοί.
Θα επιμείνουμε στην πρότασή μας αυτή. Το πακέτο τιμών ήταν η συνέχεια των συζητήσεων για την "ατζέντα 2000". 'Οπως και άλλες χώρες έχουν προτείνει διάφορα θεσμικά μέτρα, εμείς προτείνουμε και επιμένουμε σε αυτό.
Καταρχήν, για αυτά που είπατε σχετικά με το ΥΠΕΧΩΔΕ, ήθελα να πω ότι κανένας δεν αποσείει ευθύνες, αλλά υπάρχουν αρμοδιότητες.Αυτό πρέπει να το καταλάβετε. Δηλαδή, το ξέρω ότι το καταλαβαίνετε, αλλά εσείς θέλετε τώρα να δημιουργήσετε προβλήματα για να δημιουργήσετε εντυπώσεις. Αν είσαι πολλά χρόνια στην Αντιπολίτευση αυτήν την πολιτικολογία και την μικροπολιτική την συνηθίζεις.
ΑΔΑΜ ΡΕΓΚΟΥΖΑΣ: Δεν έπρεπε να έχετε συντονιστεί;
ΠΡΟΕΔΡΕΥΩΝ (Νικόλαος Κατσαρός): Παρακαλώ μην διακόπτετε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κοιτάξτε τώρα, λέω ποιος είναι αρμόδιος. Εξυπνάδες! Δέκα φορές μιλήσατε. Λέω να υπάρχουν αρμοδιότητες. Ο καθένας, λοιπόν, έχει τις αρμοδιότητές του και κρίνει τα θέματα.
'Ερχεσθε εδώ και μου θέτετε ένα μεγάλο θέμα δημοσίων έργων, που δεν μπορώ να το αντιμετωπίσω στο Κοινοβούλιο. Ασφαλώς και είναι θέμα της Κυβέρνησης, δεν είναι θέμα σύγκρουσης Υπουργείων. Αλλά κι εσείς, επειδή θέλετε τα Πρακτικά για τις τοπικές εφημερίδες και για την εκλογική σας πελατεία, γι' αυτό λειτουργείτε με αυτόν τον τρόπο.
ΑΔΑΜ ΡΕΓΚΟΥΖΑΣ: Δεν είναι έτσι.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Ετσι είναι. 'Ετσι σας ακούω κι έτσι σας καταλαβαίνω. Τι να κάνουμε.
ΘΕΟΦΑΝΗΣ ΔΗΜΟΣΧΑΚΗΣ: Δεν είναι έτσι, κύριε Υπουργέ, λάθος κάνετε.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, τουλάχιστον να μιλάτε ένας-ένας, γιατί έτσι όπως μιλάτε όλοι μαζί, δεν γράφεται τίποτα.
ΘΕΟΦΑΝΗΣ ΔΗΜΟΣΧΑΚΗΣ: Καλώ τον κύριο Υπουργό...
ΠΡΟΕΔΡΕΥΩΝ (Νικόλαος Κατσαρός): Με ακούσατε, κύριε Δημοσχάκη; Σας παρακαλώ.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Δημοσχάκη, ξέρετε ότι σας εκτιμώ πάρα πολύ. Μπορείτε να καταθέσετε ερώτηση ή επερώτηση στο ΥΠΕΧΩΔΕ.
ΘΕΟΦΑΝΗΣ ΔΗΜΟΣΧΑΚΗΣ: Κατέθεσα.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εδώ ήρθαμε να συζητήσουμε θέματα ασφάλειας της παραγωγής κι εσείς για να δημιουργείτε γενικότερες εντυπώσεις εναντίον της Κυβερνήσεως -καλά, δικαίωμά σας είναι, αντιπολίτευση είσθε- ...
ΘΕΟΦΑΝΗΣ ΔΗΜΟΣΧΑΚΗΣ: Για τα αίτια δεν μας είπατε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μάλιστα. Και τα αίτια θα τα αντιμετωπίσει το Υπουργείο Γεωργίας;
ΕΥΑΓΓΕΛΟΣ ΜΠΑΣΙΑΚΟΣ: Συνδέονται, κύριε Υπουργέ.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, σας παρακαλώ πάρα πολύ. Δεν μπορεί να συνεχιστεί αυτή η κατάσταση.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εντάξει, συνδέονται! Συνδέσθε και με οτιδήποτε άλλο θέλετε. Είναι θέμα νοοτροπίας αυτό, δεν μπορούμε να συμφωνήσουμε.
Θα ήθελα όμως να πω κάτι, που είναι θέμα ουσίας και το θέσατε. Το 100% των αποζημιώσεων. Στη φυτική παραγωγή ο ΕΛΓΑ έχει αποζημιώσει το 75%. Δεν υπάρχει αποζημίωση για 100% πουθενά στον κόσμο. Δεν υπάρχει ασφαλιστικό σύστημα, που να αποζημιώνει το 100%. Πουθενά. 'Οποιοι το είπαν αυτό, ασκούν την ίδια πολιτική, που ασκήσατε κι εσείς προηγούμενα. Δεν έχει σημασία τίνος χρώματος και τίνος κόμματος.
Θα ήθελα επίσης να πω για τους πολιτικούς, που ανήκουν στη παράταξή μου, στην περιοχή, ότι ιδιωτική ασφάλιση υπάρχει σε όλην την Ευρώπη και άλλοι μεν το έχουν ως σύστημα πια, που αποτελεί θεσμό, κι εμείς θέλουμε να το εισάγουμε ως σύστημα οικειοθελώς. Εάν θέλει κάποιος. Δεν τον υποχρεώνουμε. Εμείς θα διατηρήσουμε τον ΕΛΓΑ, θα τον επεκτείνουμε και θα τον ενισχύουμε, γιατί είναι μια βάση για 
 

Επιστροφή στην κορυφή



Σελίδα 8363 
την ενίσχυση της παραγωγής στη χώρα. Και με την ευθύνη αυτή θέλω να πω γι' αυτό που είπε ο κ. Γεωρνακόπουλος, ότι ενισχύουν την παραγωγή, αλλά αυτό γίνεται με τον ΕΛΓΑ. 'Οταν έρχονται τα ΠΣΕΑ να ενισχύσουν καταστροφές, εκεί λοιπόν θέλουμε να δώσουμε μια προτεραιότητα στους αγρότες, που το έχουν κύριο επάγγελμα. Δεύτερον, το επεκτείναμε με απόφασή μας και σε άλλες κατηγορίες εταιροεπαγγελματιών, που κατοικούν στην ύπαιθρο. Δεν μπορούν να δίνουν αποζημιώσεις δεύτερης εικόνας, δηλαδή από τον Κρατικό Προϋπολογισμό σε ετεροδημότες, επειδή παράγουν και αγροτικά προϊόντα, γιατί κάπου πρέπει να ενισχύσουμε. Αυτά είναι χρήματα από τον Κρατικό Προϋπολογισμό. Δεν είναι το αφανές έλλειμμα, που είπε ο κ. Μητσοτάκης.
'Ενα άλλο θέμα, που θα ήθελα να θέσω, είναι το εξής: Ο κ. Τσαφούλιας, είπε ότι πέρασαν οι εκτιμητές το Μάρτιο με ταχύτητα χιλιομέτρων. Μα, οι εκτιμητές αυτοί, που είναι υπάλληλοι των Νομαρχιακών Αυτοδιοικήσεων των νομών, που έγιναν οι ζημιές, οι παγετοί δηλαδή το Μάρτιο, πήγαν για να μας δώσουν προεκτίμηση, όσον αφορά για το πού βρίσκεται περίπου το ύψος των ζημιών, για να έχουμε μια εικόνα.
Τώρα θα γίνει εξατομίκευση των ζημιών, γιατί οι ζημιές αυτές είναι κύρια στο κεφάλαιο. Οι υπάλληλοι των Νομαρχιακών Αυτοδιοικήσεων, σύμφωνα με την οδηγία που υπογράψαμε -δηλαδή να γίνουν εξατομικεύσεις, που σημαίνει ότι θα δοθούν χρήματα- εάν δεν πάρουν εντολή οι Νομαρχιακές Αυτοδιοικήσεις για εξατομικεύσεις, δεν κάνουν τις κτήμα προς κτήμα και εγκατάσταση προς εγκατάσταση. Αυτό που ανέφερε ο κ. Τσαφούλιας ήταν προεκτίμηση που ζητήσαμε απ' όλην τη χώρα, για να δούμε πού περίπου κυμαίνεται το ύψος των ζημιών.
Τώρα γίνεται εξατομίκευση, ήδη φαίνεται στα δέντρα. 'Eχω πάει σε περιοχές κι έχω δει ελιές που είναι ξερές, έχω δει πορτοκαλιές, που έχουν ξεραθεί. Δεν πρόκειται να αποδώσουν τίποτα. 'Εχει γίνει ζημιά στο φυτικό κεφάλαιο.
Το ίδιο θέλω να πω και για τις ενστάσεις. Οι ενστάσεις είναι ένα θέμα, στο οποίο συνεχώς υπάρχει διένεξη. Ο κ. Τσαφούλιας δεν αναγνωρίζει τις εκτιμήσεις, που έκαναν εκεί οι γεωπόνοι της Νομαρχιακής Αυτοδιοίκησης της Αχαϊας για τις πατάτες σε ορισμένες περιοχές παραγωγών της Αχαϊας. Εμείς νομίζουμε ότι η σωστή λύση είναι να γίνονται οι εκτιμήσεις ενώπιον των τοπικών αρχών. Αυτό θα αποτρέψει πάρα πολλά. Θα αντιμετωπιστεί το θέμα.
Πρέπει να πούμε ότι αυτός ο οργανισμός αν γίνει αναποτελεσματικός σε κάποιο σημείο, θα γίνει γιατί έχει παραδοσιακές διαδικασίες. Δεν είναι κανένας τεράστιος οργανισμός. Και πρέπει να σας πω ότι έχει κύκλο εργασιών με βάση τις εισφορές και τα κονδύλια, που διαθέτει.
Υπάρχει το επόμενο θέμα, που έθεσε ο κ. Τσαφούλιας, γιατί δεν είπε το Υπουργείο Γεωργίας να μην καλλιεργούμε βαμβάκι στον 'Εβρο. Δεν είπαμε εμείς κάτι τέτοιο. Βαμβάκι να καλλιεργούν στον 'Εβρο, αλλά ποιες ποικιλίες. Γιατί παλαιότερα καλλιεργούσαν ποικιλίες, που θεωρούσαν ότι δεν δίνουν την απόδοση που θα ήθελαν και μετά, όταν μπήκαν στις άλλες ποικιλίες λόγω των καιρικών συνθηκών, έχουμε αυτά τα αποτελέσματα.
Είναι θέμα αλλαγής ποικιλιών. Δεν τα κατανοεί αυτά ο κ. Τσαφούλιας, γιατί στην Αχαϊα εκεί δεν υπάρχει καλλιέργεια βαμβακιού. Τον ξέρουν τον 'Εβρο, εμείς θα υποστηρίξουμε την καλλιέργεια του βαμβακιού στον 'Εβρο και σε όλη τη Θράκη, για πάρα πολλούς λόγους. Δεν έχουμε τη λογική όπου πρέπει παραδοσιακά το βαμβάκι να καλλιεργείται σε ορισμένες περιοχές και ιδιαίτερα στη Θεσσαλία ή Βοιωτία. Και για εθνικούς λόγους πρέπει να υποστηριχθεί ο 'Εβρος, αλλά πρέπει να αλλάξουν οι ποικιλίες. 'Εχουν ειπωθεί αυτά και από τον Οργανισμό Βάμβακος και από τις διευθύνσεις γεωργίας των νομών, από τους γεωπόνους δηλαδή και έχουν γίνει και σεμινάρια, και έχουν γίνει και συναντήσεις και συνελεύσεις με τους ίδιους τους παραγωγούς γι' αυτό το θέμα.
Υπάρχουν ορισμένες προτάσεις από το συνάδελφο τον κ. Αποστόλου. Εμείς θα τις λάβουμε υπόψη μας στη διαδικασία κατάθεσης του σχεδίου νόμου. 'Αλλωστε τα έχουμε αυτά υπόψη μας.
Θα ήθελα να σημειώσω ότι αυτήν την παρατήρηση που έκανε ο κ. Μπασιάκος, ότι δεν πρέπει κατά νομό να γίνει η διαφοροποίηση του ασφάλιστρου, γιατί δεν έχουν όλοι οι νομοί την ίδια ισόρροπη ανάπτυξη ή τις ίδιες αποδόσεις, θα προσπαθήσω, κύριε συνάδελφε, ειλικρινά γι' αυτό, γιατί είναι μια λογική πρόταση.
ΕΥΑΓΓΕΛΟΣ ΜΠΑΣΙΑΚΟΣ: Τις ίδιες ανάγκες αποζημίωσης ...
ΣΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ασφαλώς. Είναι μια λογική πρόταση την οποία ασφαλώς και πρέπει να παραδεχθούμε ότι υπάρχουν διαφοροποιήσεις. Αυτό το αντιμετωπίζουμε τώρα στο ελαιόλαδο, όπου οι ζώνες που έχουν προσδιοριστεί από τις διευθύνσεις γεωργίας,δεν έχουν την ίδια απόδοση.
Μέσα στην ίδια ζώνη υπάρχουν κτήματα που έχουν υψηλές αποδόσεις και υπάρχουν άλλα κτήματα που έχουν πολύ χαμηλότερες ή και πάρα πολύ αδύνατες αποδόσεις. Και έτσι και οι ποινές δεν μπορούν να είναι με τον ίδιο τρόπο, ειδικά όταν γίνονται υπερβάσεις και παραβάσεις. 'Εχει λοιπόν βάση αυτό, είναι πολύ λογική η παρατήρηση που έκανε ο συνάδελφος. Θα ήθελα να πω ότι ο θεσμός της αντασφάλισης θα είναι μέσα στο νομοσχέδιο, στην πρόταση τη δική μας.
Επίσης θα ήθελα να πω για την παρατήρηση που έκανε ο κ. Τσιτουρίδης, για το πρόγραμμα της Νέας Δημοκρατίας, ότι σε τρεις μήνες θα δίνεται η καταβολή των αποζημιώσεων -χαίρομαι που διευκρινίστηκε- μετά τη διάθεση των προϊοντων στην αγορά. Γιατί σε τρεις μήνες δεν μπορούν να δοθούν αποζημιώσεις, πριν διατεθούν τα προϊόντα στην αγορά. Δεν μπορεί κανείς μηχανισμός να λειτουργήσει, εκτός από τον μηχανισμό εκείνο, όπως σας είπα, που έχουν άλλες χώρες, όπου πηγαίνει πάνω στη ζημιά και δίνει μια επιταγή προκαταβολή, τέτοια δυνατότητα που δεν έχει αυτός ο οργανισμός, που έχει τέτοια έλλειψη ευελιξίας, μέχρι να αποκτήσει το σύστημά του το μηχανογραφικό και να αποκτήσει κέντρο τηλεδικτύου σε όλην τη χώρα.
Ο κ. Τσιτουρίδης, επανέφερε ορισμένα θέματα, σχετικά με τους νέους αγρότες. Θα επαναλάβω, αν και προχθές στη Βουλή το ξανασυζητήσαμε ότι δεν είναι σε θέση η Κυβέρνηση να εφαρμόσει το νομοσχέδιο, χωρίς να εγκριθεί το πρόγραμμα από την Ευρωπαϊκή 'Ενωση. Και η υπογραφή του κ. Φίσλερ θα μπει την Τετάρτη ή την Πέμπτη για τα εθνικά μέτρα του προγράμματος και τότε θα μπορούμε να θέσουμε σε εφαρμογή όλες τις εγκυκλίους και της διϋπουργικές αποφάσεις, που έχουμε ήδη έτοιμες, για να κινηθεί η διαδικασία εφαρμογής του νόμου. Τα άλλα είναι για συζήτηση.
Δεύτερον, δεν είναι δυνατό να εφαρμοστούν οι ρυθμίσεις των χρεών των συνεταιριστικών οργανώσεων, εάν δεν φέρουν σχέδια βιωσιμότητας και τέτοια σχέδια δεν έχουν φέρει.
ΛΕΩΝΙΔΑΣ ΛΥΜΠΕΡΑΚΙΔΗΣ: Κανένας; 
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κανένας. Το λέει ρητά το άρθρο 18 του νόμου. 
Θα καταθέσω σχέδια βιωσιμότητας στον Υπουργό Γεωργίας και Υπουργό Οικονομικών και πρέπει να έχω την υπογραφή τη δική μου και του κ. Χριστοδουλάκη, για να κατατεθούν στην Ευρωπαϊκή 'Ενωση, προς έγκριση ένα προς ένα. 
Δεν έχουν κατατεθεί τέτοια σχέδια.
ΕΥΑΓΓΕΛΟΣ ΜΠΑΣΙΑΚΟΣ: Δεν είναι τιμητικό αυτό για σας...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Γιατί; Οι συνεταιριστικές οργανώσεις είναι αυτόνομες κοινωνικές οργανώσεις και κάνουν τώρα μελέτες τώρα και σχέδια βιωσιμότητας για να τα καταθέσουν. Δεν μπορούμε εμείς, ως εκπρόσωποι του κράτους, να επιβάλουμε σ'αυτές τις οργανώσεις να φέρουν σχέδια. Αδυνατούν να φέρουν σχέδια. Αυτή είναι η πραγματικότητα.
Πάντως, εγώ παραδέχομαι ότι οι μηχανισμοί είναι αδύνατοι. Το έχουμε πει πάρα πολλές φορές και υπάρχει και έλλειψη προσωπικού. Σας είπα ότι έχω ζητήσει από το υπουργικό συμβούλιο να προσληφθούν γεωπόνοι στον ΕΛΓΑ για να είναι πιο αποτελεσματικός. 'Εχουμε και το νομοσχέδιο για τους
 

Επιστροφή στην κορυφή



Σελίδα 8364 
οργανισμούς που θα δίνουν τις επιδοτήσεις. Και ξέρετε ότι οι συνεταιρισμοί και οι εκπρόσωποι της ΠΑΣΕΓΕΣ και των άλλων οργανώσεων που ήλθαν, είναι αντίθετοι, γιατί θέλουν ένα τέτοιο οργανισμό επιδοτήσεων να τον έχουν οι ίδιοι, συν το παρακράτημα του 2% που είναι απόφαση της Ευρωπαϊκής 'Ενωσης ότι δεν είναι θεμιτό, εκτός αν θέλουν οικειοθελώς οι παραγωγοί να το δώσουν, συν το ότι νομοθετήσαμε και εμείς ότι δεν μπορεί να γίνεται αυτή η παρακράτηση. Κάνουμε λοιπόν μια προσπάθεια να οργανωθεί όλο αυτό το δίκτυο.
Η εικόνα των οπωροκηπευτικών έχει έλθει πάρα πολλές φορές εδώ. Πρέπει να σας πω ότι, επειδή ήταν η πρώτη διαρπαγμάτευση που έκανα σε κοινή οργάνωση αγοράς, οι προτάσεις που είχε η Κομισιόν ήταν βάρβαρες και ότι απλώς δεν θα τις ψήφιζα. Τίποτα δεν θα άλλαζα. Θα ήταν δεκατέσσερα προς ένα η απόφαση. Αυτή είναι η πραγματικότητα. Και χάσαμε τότε δύο βασικά πράγματα. Χάσαμε κοινοτικές ποσοστώσεις και εγγυημένες τιμές, τις οποίες και θα επαναφέρουμε σε αρκετά προϊόντα. Θα γίνει δεύτερη μάχη, δεύτερη προσπάθεια.
Εγώ συμφωνώ με αυτό που είπε ο κ.Καρασμάνης ότι ομάδες παραγωγών της χώρας μας δεν κατέθεσαν σχέδια. 
Ξέρετε, κύριε Καρασμάνη, γιατί είσαστε στο χώρο και έχετε γνώση του χώρου και εμπειρίες, ότι είχαμε διένεξη πολλών μηνών, επειδή δεν ήθελαν οι συνεταιριστικές οργανώσεις να γίνουν "ομάδες παραγωγών". 'Ηθελαν να γίνουν μόνο στα πλαίσια των συνεταιρισμών. Ο Κανονισμός προβλέπει ότι μπορούν να γίνουν και στα πλαίσια των συνεταιρισμών και άλλες ομάδες. Αυτό θα ήταν υπονόμευση κατά τη γνώμη του συνεταιριστικού κινήματος. Και αυτό ήταν μεγάλη καθυστέρηση και στα προγράμματα.
Οι υπηρεσίες του Υπουργείου Γεωργίας, έχουν ένα πρόβλημα. Δεν μπορούν να επιβάλουν κάτι. Πιέζουν, ζητούν, επιμένουν για να μπορέσουν να καταθέσουν τα προγράμματα. Και είχαμε όντως ανοικτές τις προθεσμίες, είχαμε συνεννόηση με τις κοινοτικές υπηρεσίες για να καταθέσουμε τα προγράμματα. Την αλλη χρονιά, όμως, θα είμαστε πιο αποφασισμένοι.
Γιατί δεν θέλουν να το δεχθούν; Θεωρούσαν μάλιστα ότι είναι και μέτρα ενάντια στη χώρα μας, γιατί είναι οι πρώτες οργανώσεις κοινής αγοράς που επιβάλλουν συμμετοχή των παραγωγών. Διότι όλες οι άλλες οργανώσεις κοινής αγοράς, όλων των προϊόντων της κοινότητας, δεν επιβάλλουν συμμετοχή του παραγωγού. Δηλαδή, το κοινό ταμείο, 50% χρηματοδότηση από τα κονδύλια της 'Ενωσης, 50% χρηματοδότηση...
ΓΕΩΡΓΙΟΣ ΚΑΡΑΣΜΑΝΗΣ: Πρέπει να υπάρξει πιλοτικό πρόγραμμα από το Υπουργείο Γεωργίας.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Εγιναν συσκέψεις με όλες τις οργανώσεις με την ΠΑΣΕΓΕΣ, με τη ΓΕΣΑΣΕ, με τον αρμόδιο Υφυπουργό κ.Σωτηρλή, με τους γενικούς διευθυντές, με τους διευθυντές γεωργίας περιφερειών κλπ. Δεν μπορείτε, λοιπόν, να πείτε ότι δεν έγινε καμία προσπάθεια. Δυστυχώς υπήρχε η λογική ότι "δεν θέλουμε τις ομάδες παραγωγών", όπως δεν τις θέλουν στο ελαιόλαδο και δεν μπορούσαμε να κάνουμε ιδιωτική αποθεματοποίηση. Και τώρα, ενώ έρχεται ο κανονισμός και επιβάλλει την ιδιωτική αποθεματοποίηση, που την θέλουν και οι χώρες του Νότου, οι παραγωγοί μας, δεν θέλουν τις "ομάδες παραγωγών" και θα έχουμε νέο πόλεμο. Διότι πρέπει να γίνουν οι "ομάδες παραγωγών" στο ελαιόλαδο. 'Εχουμε προβλήματα διαρθρωτικά και νοοτροπιών και εμείς επιμένουμε.
Υπάρχει μια παρατήρηση από συνάδελφο του 'Εβρου, που δεν είχε εγγραφεί να ομιλήσει, ότι δηλαδή δεν δόθηκαν αποζημιώσεις το 1997. Από τα στοιχεία που έχω εκ μέρους του οργανισμού φαίνεται ότι είναι ελάχιστες οι περιπτώσεις εκείνες που δεν έχουν δοθεί αποζημιώσεις για το 1997. Εάν αυτό συμβαίνει στο βόρειο 'Εβρο...
ΘΕΟΦΑΝΗΣ ΔΗΜΟΣΧΑΚΗΣ: Πρόκειται για εκείνους που έχουν κάνει ενστάσεις και τα ΠΣΕΑ. 
ΛΕΩΝΙΔΑΣ ΛΥΜΠΕΡΑΚΙΔΗΣ: Αφορά το 30% των περιπτώσεων του ΕΛΓΑ. 
ΠΡΟΕΔΡΕΥΩΝ (Νικόλαος Κατσαρός): Είναι και οι επιδοτήσεις για τις αγελάδες στο Νομό Λαρίσης, κύριε Υπουργέ. Πρόκειται για επιδοτήσεις για το έτος 1997.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Είναι άλλο τα ΠΣΕΑ, κύριε Δημοσχάκη. 'Ομως να είστε βέβαιοι ότι αύριο το πρωί θα ασχοληθώ με το θέμα. Πρόκειται για ελάχιστες περιοχές. Μιλάμε για δεκάδες δισεκατομμύρια που έχουν απομείνει και είναι λυπηρό ότι πρόκειται για το βόρειο 'Εβρο που έπρεπε να έχει προτεραιότητα. Το δέχομαι απολύτως εφόσον είναι έτσι και θα πράξω αυτό που πρέπει να πράξω.
Είπε κάποιος συνάδελφος, νομίζω ο κ. Πολύζος, για τις υποσχέσεις που δόθηκαν αναφορικά με τα καπνά της Πιερίας, όσον αφορά την προηγούμενη περίοδο. Αναφέρεσθε, κύριε Πολύζο, στην αποζημίωση του πακέτου των είκοσι δισεκατομμυρίων (20.000.000.000) δραχμών της Ευρωπαϊκής 'Ενωσης;
ΕΥΑΓΓΕΛΟΣ ΠΟΛΥΖΟΣ: Μάλιστα.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τελικά δεν επελέγη αυτή η περιοχή. 
ΕΥΑΓΓΕΛΟΣ ΠΟΛΥΖΟΣ: Κατά τη συζήτηση της επερώτησης είχατε πει ναι. 
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν το αποκλείω, αλλά τελικά δεν επελέγη, διότι αν το επεκτείναμε θα είχαμε πρόβλημα υπέρβασης αυτού του κονδυλίου το οποίο ήλθε στα όριά του. 
Κύριε Πρόεδρε, είναι πολύ σημαντικό το θέμα της στήριξης του παραγωγού που δέχεται πιέσεις από τις καιρικές συνθήκες. Και λόγω του ότι εμείς ως χώρα έχουμε ιδιαιτερότητες, έχουμε αρκετά τέτοια φαινόμενα και τέτοια προβλήματα. 
Η δική μας θέση είναι, ότι πρέπει να υποστηριχθεί ο ΕΛΓΑ σαν φορέας πρόνοιας και κοινής ωφέλειας. Να δοθεί η δυνατότητα -και για να είμαστε μέσα στα κοινοτικά πλαίσια και για όσους επιθυμούν την ιδιωτική ασφάλιση- να γίνει η αντασφάλιση, να έχουμε ποσοστό από τον Κρατικό Προϋπολογισμό επί των συνολικών κονδυλίων που θα εισπράττει ο ΕΛΓΑ και να κάνουμε ορισμένες διαφοροποιήσεις, προκειμένου να μπορέσει να λειτουργήσει το σύστημα σωστά. Και μέχρι τότε θα προσπαθήσουμε ακόμη περισσότερο για να γίνει πιο αποτελεσματικός αυτός ο οργανισμός.
Επιμένω δε ότι παρ' όλες τις κριτικές παρατηρήσεις, είναι οργανισμός που αγκαλιάζεται απ' όλον τον αγροτικό κόσμο, γιατί ξέρει ο αγροτικός κόσμος ότι αν δεν υπάρξει ΕΛΓΑ, θα υπάρξει το ασφάλιστρο και τα ασφαλιστήρια. Αυτό δεν το θέλει κανένας αγρότης, αλλά δεν το θέλουμε και εμείς, κύριε Πρόεδρε, πολύ περισσότερο δε για τους παραγωγούς που έχουν μικρές δυνατότητες, όπως πολύ σωστά επεσήμανε ο κ. Δημοσχάκης και δεν μπορούν σε καμιά περίπτωση να αντιμετωπίσουν τη δυνατότητα για ιδιωτική ασφάλιση.
ΠΡΟΕΔΡΕΥΩΝ (Νικόλαος Κατσαρός): Ο κ. Τσιτουρίδης έχει το λόγο.
ΣΑΒΒΑΣ ΤΣΙΤΟΥΡΙΔΗΣ: Θα ξεκινήσω, παρατηρώντας στον κύριο Υπουργό, ότι αποτελεί κατ' εμάς και πολιτικό και θεσμικό ατόπημα αυτό στο οποίο υποπέσατε δυο φορές απόψε, κύριε Υπουργέ. Αναφέρομαι στην παρατήρησή σας προς τους συναδέλφους σύμφωνα με την οποίαν ό,τι λέμε εδώ, και η μεταφορά της αγωνίας την οποία βιώνουμε στις αγροτικές περιοχές στις οποίες πολιτευόμεθα, γίνεται για να περάσει στις εφημερίδες, χάριν εντυπωσιασμού, στα πλαίσια της υποκρισίας -είπατε στην αρχή- που μας διακρίνει. Λυπούμαι πάρα πολύ, κύριε Υπουργέ. Εχουμε την υποχρέωση, διότι εμείς συνδιαλεγόμεθα με αγρότες, να μεταφέρουμε τα σημαντικά προβλήματα, τα πολύ μεγάλα προβλήματα τα οποία υπάρχουν στην ύπαιθρο Ελλάδα. Και θα επαναλάβω για μια ακόμη φορά την έκπληξή μου από τα λεγόμενά σας ότι οι αγρότες αισθάνονται ασφαλείς με τον ΕΛΓΑ. Φοβούμαι ότι δεν έχετε καμία απολύτως σχέση με την πραγματικότητα. Δεν αντιλαμβάνεστε την πραγματικότητα. Δεν είναι καθόλου ευτυχείς οι αγρότες με τον ΕΛΓΑ, ούτε γι' αυτό που είναι ο ΕΛΓΑ ούτε με τις καθυστερήσεις με τις οποίες εισπράττουν ό,τι εισπράττουν.
Από εκεί και πέρα είπατε ότι ο ΕΛΓΑ θα μείνει σταθερός ως θεσμός, ως παρέμβαση την οποία κάνει σήμερα και θα 
 

Επιστροφή στην κορυφή



Σελίδα 8365 
προσθέσετε την ιδιωτική ασφάλιση.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Και την αντασφάλιση.
ΣΑΒΒΑΣ ΤΣΙΤΟΥΡΙΔΗΣ: Και την αντασφάλιση.
Αυτό είπατε προεκλογικά στους αγρότες; Και θέτω το ερώτημα και για τον ΕΛΓΑ και για τον ΟΓΑ. Αλλά τους λέγατε προεκλογικά. Και ήλθατε μετά τις εκλογές, σε ό,τι αφορά τον ΟΓΑ, και καταστρέψατε τον πυρήνα του συστήματος το οποίο βρήκατε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τον ΕΛΓΑ είπατε; 
ΣΑΒΒΑΣ ΤΣΙΤΟΥΡΙΔΗΣ: Τον ΟΓΑ. 
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Γι'αυτό εντάχθηκαν επτακόσιες πενήντα χιλιάδες αγρότες! 
ΣΑΒΒΑΣ ΤΣΙΤΟΥΡΙΔΗΣ: Μάλιστα! Δεν είχαν και την πολυτέλεια της επιλογής, ξέρετε. Τι θα έκαναν δηλαδή; Να έμεναν χωρίς ασφάλιση; 
Τους είχατε πει προεκλογικά ότι για να έχουν δωρεάν ιατροφαρμακευτική περίθαλψη και για να παίρνουν έστω τις είκοσι εννέα χιλιάδες (29.000) δραχμές που δεν πλήρωναν τίποτε μέχρι τότε, τους είχατε πει προεκλογικά ότι μετά τις εκλογές θα τους βάζατε υποχρεωτική εισφορά για την ιατροφαρμακευτική περίθαλψη; Δεν τους το είπατε.
Εν πάση περιπτώσει, σε ό,τι αφορά τον ΕΛΓΑ επίσης δεν κάνατε καμία νύξη προεκλογικώς, για ασφαλιστικές επιβαρύνσεις.
Τώρα έρχεστε και λέτε ότι η Ευρώπη φεύγει, μπροστά ο κόσμος φεύγει μπροστά, άρα η μόνη δυνατότητα είναι η ιδωτική ασφάλιση.
Αναφερόμενος στο θέμα της συνεργασίας σας ή της έλλειψης συνεργασίας με το ΥΠΕΧΩΔΕ, βεβαίως και οι παρατηρήσεις δεν γίνονται για τις εφημερίδες και τις τοπικές ανάγκες. Αυτή η έλλειψη συνεργασίας μεταξύ των αρμοδίων Υπουργείων ή των μη αρμοδίων σε κάθε περίπτωση Υπουργείων της Κυβέρνησης του κ. Σημίτη, είναι κάτι το οποίο ταλανίζει τον τόπο. Και θα το πω αυτό, διότι αναφερθήκατε στην κατάσταση στον 'Εβρο. Και παίρνω αφορμή από αυτό να ρωτήσω, τι γίνεται με τη Ελληνική Βιομηχανία Ζαχάρεως. Συμφωνείτε με τις προθέσεις του κ. Παπαντωνίου, να πάμε σε στρατηγικό επενδυτή ή σε ιδιωτικοποίηση, ή δεν ξέρω τι άλλο θα κάνετε; Και το λέω αυτό, διότι ξέρετε πάρα πολύ καλά, ή οφείλετε να μάθετε, ότι το μόνο φουγάρο που υπάρχει σ' αυτήν την ευαίσθητη εθνικά περιοχή είναι της Βιομηχανίας Ζαχάρεως. Θα την ιδιωτικοποιήσετε; Θα βάλετε στρατηγικό επενδυτή, ο οποίος ενδεχομένως να μεταφέρει την ελληνική ποσόστωση αλλού από τον 'Εβρο και αλλού από την Ελλάδα; Τι θα γίνει με τους τευτλοπαραγωγούς, οι οποίοι με τη Βιομηχανία Ζαχαρέως, την οποία ίδρυσε ο Κωνσταντίνος Καραμανλής το 1961, μπορούν, χάρη στη βιομηχανία αυτή και ζουν σε τέτοιες ευαίσθητες περιοχές; Τι θα τους πείτε;'Οτι αυτό που ξεκίνησε το 1961 ο Καραμανλής, το καταργεί, τώρα, ο Σημίτης; Να δώσετε απάντηση τους 'Ελληνες αγρότες.
Σε ό,τι αφορά το συντονισμό σας με τα άλλα Υπουργεία, εάν ενθυμούμαι καλά, στις προγραμματικές σας δεσμεύσεις ήταν και ένας οργανισμός τροφίμων υπό το Υπουργείο Γεωργίας. Γιατί υπήχθη αυτό στο Υπουργείο Ανάπτυξης; Ποιος συντονίζει το κυβερνητικό έργο; Και εν πάση περιπτώσει, αλλά και άλλα μπορεί να μην τα κατανοεί ο κ. Σημίτης. Ο κ. Σημίτης όμως πέρασε και από το Υπουργείο Γεωργίας. Πού είναι η πρότασή σας για ένα Υπουργείο αγροτικής ανάπτυξης και τροφίμων; Εμείς ως Νέα Δημοκρατία την ξαναφέρνουμε, γιατί είπατε κάποια στιγμή ότι σας αντιγράψαμε. Την πρόταση αυτή την καταθέσαμε στις 6.12.94.'Ηρθατε με δύο χρόνια καθυστέρηση να την καταθέσετε εσείς, μας κατηγορήσατε ότι σας αντιγράψαμε, και μαθαίνουμε ότι το Υπουργικό Συμβούλιο δίνει την αρμοδιότητα αυτή στο Υπουργείο Ανάπτυξης. Συντονιστείτε επιτέλους!
Σε ό,τι αφορά τους νέους αγρότες, είπατε ότι πρέπει να έχετε την έγκριση της Ευρωπαϊκής 'Ενωσης. Θα σας θέσω το εξής ερώτημα και θέστε το στη Νομική Υπηρεσία του Υπουργείου σας, διότι μπορεί να έχουμε χιονοστιβάδα τέτοιων φαινομένων. Αν εγώ ως νέος αγρότης, εάν κάποιος νέος αγρότης του Κιλκίς, ο οποίος έχει ένα νόμο που ισχύει από της δημοσιεύσεώς του, σύμφωνα με τον οποίο μειώνονται τα τέλη για την άδεια αγροτικής κατοικίας ή αγροτικής κατασκευής, εάν προσφύγει στα δικαστήρια ζητώντας αποζημίωση από σας για την καθυστέρηση στην υλοποίηση του νόμου, ποιος θα έχει την ευθύνη; Το αντιμετωπίσατε το θέμα αυτό;
Σε ό,τι αφορά τις ρυθμίσεις των χρεών των συνεταιριστικών οργανώσεων, είπατε -και σωστά βεβαίως- ότι δεν υπάρχουν σχέδια βιωσιμότητας.
Βεβαίως και δεν υπάρχουν σχέδια βιωσιμότητας. Και το ξέρατε, όταν ψηφίσατε το νόμο, ότι αυτό το όργιο το οποίο υπάρχει στο 90% περίπου των συνεταιριστικών οργανώσεων, των οποίων χρέη αποπειραθήκατε να ρυθμίσετε, χωρίς καμία απολύτως από τις προϋποθέσεις τις οποίες εμείς θέσαμε, βεβαίως και δεν μπορούν να παρουσιάσουν σχέδιο επιβίωσης. Ποιος θα παρουσιάσει σχέδιο επιβίωσης; Η "ελαιουργική", με τα εβδομήντα δισεκατομμύρια (70.000.000.000) δραχμές χρέη; Από αυτούς περιμένετε;
Εν πάση περιπτώσει, θα θέλαμε να ξέρουμε -και να δώσετε και μία απάντηση στην Εθνική Αντιπροσωπεία- εάν οι ιδιωτικές εταιρείες, των οποίων χρέη χαρίσατε, υπέβαλαν σχέδιο βιωσιμότητας; Που βρισκόμαστε σήμερα;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κανείς.
ΣΑΒΒΑΣ ΤΣΙΤΟΥΡΙΔΗΣ: Καμία. 
Η εταιρεία αυτή με τα χέλια από το Νομό 'Αρτας υπέβαλε σχέδιο βιωσιμότητας; 
Είναι ερωτήματα στα οποία οφείλετε να δώσετε...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Οι εταιρείες, κύριε συνάδελφε, είναι δώδεκα. 'Εχετε πει πάρα πολλές φορές...
ΣΑΒΒΑΣ ΤΣΙΤΟΥΡΙΔΗΣ: Ρωτώ. 
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ρωτάτε. Πολύ αθώος άνθρωπος φαίνεσθε. 
ΣΑΒΒΑΣ ΤΣΙΤΟΥΡΙΔΗΣ: Σας ρωτάω. Οφείλετε να απαντήσετε. 
ΠΡΟΕΔΡΕΥΩΝ (Νικόλαος Κατσαρός): Θα απαντήσει ο κύριος Υπουργός με τη σειρά του.
ΣΑΒΒΑΣ ΤΣΙΤΟΥΡΙΔΗΣ: Η αθωότητα του καθενός κρίνεται από τον ελληνικό λαό. Αν αρχίσουμε να κρίνουμε ο καθείς εξ ημών τον άλλον για αθωότητα ή μη...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ιεροδιάκονος είστε.
ΣΑΒΒΑΣ ΤΣΙΤΟΥΡΙΔΗΣ: Είστε κατηγορούμενος, κύριε Τζουμάκα! 
Δεν χαρίσαμε εμείς χρέη ιδιωτών, δεν είπαμε εμείς, για να πνίξουμε τις ευθύνες μας, ότι θα φέρουμε νόμο για να αποσύρουμε τη διάταξη και όταν ξεχαστεί από τον ελληνικό λαό το αίσχος το οποίο διαπράξατε, να λέτε, "δεν με άφησε ο Σημίτης, διότι ψηφίστηκε ο νόμος". 
Ρωτώ: Η εταιρεία με τα χέλια και όλοι οι άλλοι ιδιώτες έφεραν σχέδιο βιωσιμότητας; Πού βρίσκεσθε σήμερα; Ερώτημα είναι. Οφείλετε να απαντήσετε.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Θα πάρω το λόγο, αλλά όχι για το λόγο που νομίζει ο κ. Τσιτουρίδης, ο οποίος συχνά δημαγωγεί, δεν ξεχνά το παρελθόν του και θέλει να δημιουργεί εντυπώσεις και κυρίως ένας γνωστός δεξιός, δεξιότατος πολιτικός να βγαίνει από τ' αριστερά στο Κοινοβούλιο.
ΣΑΒΒΑΣ ΤΣΙΤΟΥΡΙΔΗΣ: Παρελθόν έχετε εσείς, που δεν σας τιμά.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Είναι γνωστό το παρελθόν σας.
Και επειδή έχετε ένα πολύ καλό δεξιό παρελθόν, μην εμφανίζεσθε τώρα ότι είστε άνθρωπος του κράτους, της κοινωνίας, ο προοδευτικός, που λέτε ότι το ΠΑΣΟΚ είναι ένα σοσιαλιστικό κόμμα, που δεν κάνει προοδευτική πολιτική. Μην τα λέτε αυτά εδώ.
 

Επιστροφή στην κορυφή



Σελίδα 8366 
ΣΑΒΒΑΣ ΤΣΙΤΟΥΡΙΔΗΣ: Μας μιμείστε τώρα. 
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριοι συνάδελφοι.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μην τα λέτε αυτά εδώ. 
Επειδή εξαντλήθηκε το κυρίως θέμα, αρχίσατε την πολιτικολογία. Δεν θα σας παρακολουθήσω. Μία μόνο παρατήρηση θέλω να κάνω και να πω ότι κανένα σχέδιο βιωσιμότητας δεν κατέθεσαν ούτε οι δώδεκα ιδιωτικές εταιρείες ούτε οι πενήντα συνεταιριστικές οργανώσεις. Και αν δεν έχουν σχέδιο, δεν θα υπάρχουν ρυθμίσεις. Το άρθρο 18 είναι σαφές.
'Οντως, εγώ ζήτησα από τον Πρωθυπουργό, για να σταματήσει η λάσπη και η δημαγωγία, αυτό το άρθρο να κριθεί. Και ο Πρωθυπουργός ανέθεσε στο γραφείο του και είπε ότι, "νόμος, που ψηφίζει η Κυβέρνηση, που έχει όλη τη διαφάνεια, δεν μπορεί να επανακρίνεται". Εφόσον θα εφαρμοστεί το άρθρο 18, όσες επιχειρήσεις είτε του δημόσιου είτε του ιδιωτικού τομέα, διαθέτουν τα εχέγγυα αυτά, γι' αυτές θα υπάρχουν και οι ρυθμίσεις. Και τέτοια σχέδια δεν ήλθαν στο γραφείο μας. Ακόμα τα αναμένουμε. 'Η θα κατατεθούν στην Τράπεζα. Οι νόμοι θα λειτουργήσουν με βάση τις προϋποθέσεις που θέτουν. Εξ άλλου ο νόμος αυτός έλυνε και άλλα προβλήματα, τα οποία προχωρούν πάρα πολύ καλά.
ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί της υπ' αριθμόν 40/13.3.98 επερωτήσεως Βουλευτών της Νέας Δημοκρατίας προς τον Υπουργό Γεωργίας.
Κύριοι συνάδελφοι, έχουν διανεμηθεί τα Πρακτικά της απογευματινής συνεδριάσεως της Τρίτης 5 Μαϊου 1998 και ερωτάται το Σώμα, αν επικυρούνται.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Νικόλαος Κατσαρός): Συνεπώς τα Πρακτικά της απογευματινής συνεδριάσεως της Τρίτης 5 Μαϊου 1998 επικυρώθηκαν.
Στο σημείο αυτό δέχεσθε, κύριοι συνάδελφοι, να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 22.55' λύεται η συνεδρίαση για αύριο ημέρα Τρίτη 19 Μαϊου 1998 και ώρα 18.00' με αντικείμενο εργασιών του Σώματος: Αποφάσεις Βουλής, συνέχιση της συζήτησης και λήψη απόφασης επί των προτάσεων για αναθεώρηση διατάξεων του Συντάγματος σύμφωνα με τα άρθρα 110 του Συντάγματος και 119 του Κανονισμού της Βουλής, σύμφωνα με την ειδική ημερήσια διάταξη.
O ΠΡΟΕΔΡΟΣΟΙ ΓΡΑΜΜΑΤΕΙΣ
