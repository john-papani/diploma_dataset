

 

  

Σελίδα 1961 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΛΣΤ'

Τετάρτη 2 Δεκεμβρίου 1998 (απόγευμα)

 

 

Αθήνα, σήμερα στις 2 Δεκεμβρίου 1998, ημέρα Τετάρτη και ώρα 18.13' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ. 

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα: 

(Ανακοινώνονται προς το Σώμα από το Γραμματέα της Βουλής κ. Αχιλλέα Κανταρτζή, Βουλευτή Νομού Τρικάλων, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Αθηνών κ. ΙΩΑΝΝΗΣ ΔΡΑΓΑΣΑΚΗΣ κατέθεσε αναφορά με την οποία ο Δήμαρχος Κορώνης ζητεί την παραχώρηση των κτιριακών εγκαταστάσεων του τοπικού Α.Σ.Ο. στο νεοσύστατο Δήμο Κορώνης που αντιμετωπίζει οξύτατο πρόβλημα στέγασης. 

2) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία Συνταξιούχοι ΙΚΑ - ΤΕΒΕ - ΟΣΕ - ΤΣΑ Βόλου Μαγνησίας ζητούν την κατάργηση των αντιασφαλιστικών και αντισυνταξιουχικών νόμων. 

3) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία Φορείς περιοχής Αμπελοκήπων Αθηνών ζητούν στο οικοδομικό τετράγωνο έκτασης οχτώ στρεμμάτων, στη συμβολή των λεωφόρων Κηφισίας και Αλεξάνδρας, γνωστό ως κτήμα ΘΩΝ να μην επιτραπεί η ανέγερση πολυόροφου κτιρίου γραφείων και καταστημάτων. 

4) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία Επαγγελματίες - Βιοτέχνες - 'Εμποροι και Αυτοκινητιστές ζητούν τη ριζική μεταρρύθμιση του φορολογικού συστήματος. 

5) Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία ο Γυμναστικός Σύλλογος Ιστιαίας Εύβοιας ζητεί έκτακτη οικονομική ενίσχυση. 

6) Οι Βουλευτές κύριοι ΙΩΑΝΝΗΣ ΧΩΜΑΤΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Κοινότητα Πύργου Καλλίστης νήσου Σαντορίνης ζητεί την κατασκευή έργων στο λιμάνι της Σαντορίνης που θα επιτρέπουν την προσέγγιση πλοίων τύπου Highspeed. 

7) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλαδική Ομοσπονδία Αυτοκινητιστών Υπεραστικών Συγκοινωνιών ζητεί να μην επιτραπεί στον ΟΣΕ η διακίνηση επιβατών δια λεωφορείων αυτ/των. 

8) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία οι Υπάλληλοι του Τμήματος Απασχόλησης Αγρινίου ζητούν να συσταθεί στο Αγρίνιο η υπηρεσία του ΣΕΠΕ. 

9) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία ο Σύλλογος Γονέων και Κηδεμόνων του Β' Γυμνασίου Αγρινίου ζητεί τη χρηματική του ενίσχυση. 

10) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Δήμος Λευκιμμαίων Κέρκυρας ζητεί την ολοκλήρωση του έργου επεξεργασίας λυμάτων του Δήμου Λευκιμμαίων. 

11) Οι Βουλευτές κύριοι ΝΙΚΟΛΑΟΣ ΛΕΒΟΓΙΑΝΝΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο 'Επαρχος Μήλου ζητεί την κατασκευή αεροδρομίου στη νήσο Μήλο. 

12) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία ο Σύλλογος Γονέων και Κηδεμόνων 2ου Δημοτικού Σχολείου Παροικιάς νήσου Πάρου ζητεί την άμεση τοποθέτηση αναπληρωτή δασκάλου στο σχολείο. 

13) Οι Βουλευτές κύριοι ΠΑΝΑΓΙΩΤΗΣ ΚΟΥΡΟΥΜΠΛΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία Φορείς Ιεράς Πόλεως Μεσολογγίου ζητούν την προστασία των αρχαιολογικών μνημείων της περιοχής τους και την ίδρυση αρχαιολογικού μουσείου στο Μεσολόγγι. 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 2795/5.10.98 ερώτηση δόθηκε με το υπ' αριθμ. 192/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2795 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Μεξικό. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή 

 

 

  

Σελίδα 1962 

των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ " 

2. Στην με αριθμό 2796/5.10.98 ερώτηση δόθηκε με το υπ' αριθμ. 193/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2796 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Μοζαμβίκη. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

3. Στην με αριθμό 2797/5.10.98 ερώτηση δόθηκε με το υπ' αριθμ. 194/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2797 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Μολδαβία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

4. Στην με αριθμό 2798/5.10.98 ερώτηση δόθηκε με το υπ' αριθμ. 195/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2798 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Μονακό. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

5. Στην με αριθμό 2799/5.10.98 ερώτηση δόθηκε με το υπ' αριθμ. 196/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2799 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Μονγκολία 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

6. Στην με αριθμό 2800/5.10.98 ερώτηση δόθηκε με το υπ' αριθμ. 197/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2800 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Μαρόκο. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

7. Στην με αριθμό 2801/5.10.98 ερώτηση δόθηκε με το υπ' αριθμ. 198/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2801 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Ναμίμπια. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

8. Στην με αριθμό 2802/5.10.98 ερώτηση δόθηκε με το υπ' αριθμ. 199/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2802 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Νεπάλ. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

9. Στην με αριθμό 2803/5.10.98 ερώτηση δόθηκε με το υπ' αριθμ. 200/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2803 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχουν για την Ολλανδία καταχωρημένα τα έντυπα: "Λυχνάρι", "Μετανάστης", "Ελληνική Γνώμη" και "Τα Νέα". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

10. Στην με αριθμό 2804/5.10.98 ερώτηση δόθηκε με το υπ' αριθμ. 201/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2804 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχουν για τη Νέα Ζηλανδία καταχωρημένα τα έντυπα: "Ελληνικός Τύπος", Hellenic Times" και "Greek Community News". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

  


 

  

Σελίδα 1963 

11. Στην με αριθμό 2805/5.10.98 ερώτηση δόθηκε με το υπ' αριθμ. 202/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2805 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Νικαράγουα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

12. Στην με αριθμό 2806/5.10.98 ερώτηση δόθηκε με το υπ' αριθμ. 203/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2806 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τη Νιγηρία. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

13. Στην με αριθμό 2807/5.10.98 ερώτηση δόθηκε με το υπ' αριθμ. 204/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2807 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για την Βόρεια Κορέα. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

14. Στην με αριθμό 2808/5.10.98 ερώτηση δόθηκε με το υπ' αριθμ. 205/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2808 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού υπάρχει για τη Νορβηγία καταχωρημένο το έντυπο: "ΜΕΤΟΙΚΟS". 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

15. Στην με αριθμό 2809/5.10.98 ερώτηση δόθηκε με το υπ' αριθμ. 206/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2809 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για τo Ομάν. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ" 

16. Στην με αριθμό 2810/5.10.98 ερώτηση δόθηκε με το υπ' αριθμ. 207/8.10.98 έγγραφο από τον Αναπληρωτή Υπουργό Εξωτερικών η ακόλουθη απάντηση: 

"Σε απάντηση της ερώτησης 2810 από 5.10.98 του Βουλευτή κ. Π. Σκανδαλάκη, σας γνωρίζουμε ότι στο αρχείο της Γενικής Γραμματείας Απόδημου Ελληνισμού δεν υπάρχουν καταχωρημένα ομογενειακά μέσα μαζικής ενημέρωσης για το Πακιστάν. 

Διαβιβάζουμε παράλληλα την ερώτηση και στο Υπουργείο Τύπου και Μ.Μ.Ε., που είναι κατεξοχήν αρμόδιο για τη συλλογή των στοιχείων των ομογενειακών μέσων μαζικής ενημέρωσης, με την παράκληση να σας ενημερώσει σχετικά. 

Ο Αναπληρωτής Υπουργός 

ΓΙΩΡΓΟΣ Α. ΠΑΠΑΝΔΡΕΟΥ]). 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Πέμπτης 3 Δεκεμβρίου 1998. 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.4 Καν.Βουλής) 

1. Η με αριθμό 249/25.11.1998 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Θεόδωρου Γεωργιάδη προς τον Υπουργό Γεωργίας, σχετικά με το σύστημα καθορισμού των ζημιών που προκαλούνται στις γεωργικές παραγωγές απο παγετό, θεομηνίες κλπ. 

2. Η με αριθμό 281/30.11.1998 επίκαιρη ερώτηση του Βουλευτή της Νέας Δημοκρατίας κ. Αντωνίου Φούσα προς τον Υπουργό Δικαιοσύνης, σχετικά με τη διαδικασία χορήγησης δελτίου ποινικού μητρώου σε αλλοδαπούς. 

3. Η με αριθμό 280/30.11.1998 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Γεωργίας, σχετικά με την καθυστέρηση της πληρωμής των βαμβακοπαραγωγών. 

4. Η με αριθμό 266/27.11.1998 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εθνικής Παιδείας και θρησκευμάτων, σχετικά με τις προθέσεις της Κυβέρνησης για αναστολή εφαρμογής του νόμου, για την εκπαιδευτική μεταρρύθμιση. 

5. Η με αριθμό 252/25.11.1998 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων, σχετικά με την ισοτιμία των πτυχίων που χορηγούνται από το Πανεπιστήμιο Αιγαίου. 

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ.4 Καν.Βουλής) 

1. Η με αριθμό 254/26.11.1998 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παναγιώτη Σγουρίδη προς τον Υπουργό Εθνικής Οικονομίας και Οικονομικών, σχετικά με την αποπεράτωση του κτιρίου στην Ξάνθη, για τη στέγαση των Δημοσίων Υπηρεσιών. 

2. Η με αριθμό 263/27.11.1998 επίκαιρη ερώτηση του Βουλευτή της Νέqς Δημοκρατίας κ. Νικολάου Παπαφιλίππου προς τον Υπουργό Εργασίας και Κοινωνικών Ασφαλίσεων, σχετικά με την καθυστέρηση χορήγησης της σύνταξης στους εξερχόμενους από το Επικουρικό Ταμείο Εργατοϋπαλλήλων Μετάλλου (ΕΤΕΜ). 

3. Η με αριθμό 279/30.11.1998 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη μελέτη, δημοπράτηση και κατασκευή της οδού προσπέλασης της σήραγγας Ανηλίου Μετσόβου-Μαλακασίου. 

4. Η με αριθμό 274/30.11.1998 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Γεωργίας, σχετικά με την καθυστέρηση της πληρωμής των βαμβακοπα-

  

 

  

Σελίδα 1964 

ραγωγών. 

5. Η με αριθμό 269/30.11.1998 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τους Υπουργούς Εθνικής Παιδείας και Θρησκευμάτων, Εθνικής Οικονομίας, σχετικά με την καταβολή της κρατικής επιχορήγησης για την ανέγερση σχολείων στο Νομό Αχαϊας κλπ. 

  


 

  

Σελίδα 1965 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: 

Η πρώτη με αριθμό 253/26.11.1998 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Λουκά Αποστολίδη προς τους Υπουργούς Δημόσιας Τάξης, Δικαιοσύνης, Εσωτερικών, Δημόσιας Διοίκησης και Αποκέντρωσης, Εργασίας και Κοινωνικών Ασφαλίσεων, Υγείας και Πρόνοιας, σχετικά με τις προθέσεις της Κυβέρνησης για τη λειτουργία μόνιμου Συμβουλίου Ασφάλειας του Πολίτη κλπ., διαγράφεται λόγω απουσίας του Υπουργού Εσωτερικών, Δημόσιας Διοίκησης και Αποκέντρωσης. 

Δεύτερη είναι η με αριθμό 267/30.11.98 επίκαιρη ερώτηση του Βουλευτή της Νέας Δημοκρατίας κ. Αθανασίου Βαρίνου προς τον Υπουργό Εξωτερικών, σχετικά με τη λειτουργία του πυρηνικού εργοστασίου στο Ακουγιού της Τουρκίας. 

Η ερώτηση διαγράφεται, λόγω κωλύματος του κυρίου Υπουργού. 

Τρίτη είναι η με αριθμό 278/30.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Υγείας και Πρόνοιας, σχετικά με τη λήψη μέτρων για τη λειτουργία του Πανεπιστημιακού Νοσοκομείου Θεσσαλίας. 

Η ερώτηση του κυρίου συναδέλφου έχει ως εξής: 

[H πολιτική λιτότητας και περικοπής των κοινωνικών δαπανών στο όνομα της ΟΝΕ, πλήττει και το Πανεπιστημιακό Νοσοκομείο Θεσσαλίας και το επίπεδο της παρεχόμενης νοσοκομειακής περίθαλψης στην περιοχή. 

Ενώ το Πανεπιστημιακό Νοσοκομείο έχει παραδοθεί από καιρό, έχουν προκηρυχθεί με μεγάλη καθυστέρηση ελάχιστες θέσεις γιατρών και προσωπικού, που ουσιαστικά θα εξυπηρετούν μόνο εξωτερικά ιατρεία και που θα συμπληρωθούν μετά από πολλούς μήνες λόγω των γνωστών χρονοβόρων διαδικασιών, σύμφωνα με τον Οργανισμό και τις σχετικές υπουργικές αποφάσεις, το νοσοκομείο σε πλήρη ανάπτυξη πρέπει να έχει πάνω από δύο χιλιάδες εργαζόμενους (γιατρούς, νσοηλευτές, διοικητικούς κ.α.) και να αναπτύξει δεκαπέντε πανεπιστημιακές κλινικές για να μπορεί να ανταποκρίνεται στις ανάγκες της περιοχής σε τριτοβάθμια περίθαλψη και στις εκπαιδευτικές ανάγκες της Ιατρικής Σχολής του Πανεπιστημίου Θεσσαλίας. 

Η ανησυχία των φορέων και των κατοίκων της περιοχής επιτείνεται και από τις απαράδεκτες απόψεις που καλλιεργούνται για μεταφορά του Γενικού Κρατικού Νοσοκομείου Λάρισας στο Πανεπιστημιακό ή την ενοποίηση των δύο νοσοκομείων, πράγμα που θα σημαίνει την υποβάθμιση και των δύο. Είναι φανερό ότι ορισμένοι προσπαθούν να καλύψουν τις ευθύνες τους, για την άρνηση της Κυβέρνησης να δώσει τους απαραίτητους πόρους τόσο για την πλήρη ανάπτυξη και λειτουργία του Πανεπιστημιακού Νοσοκομείου, όσο και για την αναβάθμιση των υπαρχόντων νοσοκομείων στους Νομούς της Θεσσαλίας. 

Ερωτάται ο κύριος Υπουργός, τι προβλέπει ο προϋπολογισμός του 1999 για το Πανεπιστημιακό Νοσοκομείο Θεσσαλίας και ποιος ο οικονομικός σχεδιασμός για τα επόμενα χρόνια; Τι προγραμματισμός υπάρχει, πέρα από τις υπάρχουσες προκηρύξεις, για να καλυφθούν οι υπόλοιπες θέσεις του Νοσοκομείου;". 

O Yφυπουργός Υγείας και Πρόνοιας κ. Φαρμάκης έχει το λόγο. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): Κύριε Πρόεδρε, κύριοι συνάδελφοι, είναι γνωστό ότι εδώ και αρκετούς μήνες έχουν ολοκληρωθεί οι εργασίες κατασκευής του νέου Περιφερειακού Πανεπιστημιακού Νοσοκομείου της Λάρισας. Και είναι γνωστό, επίσης, για όσους ασχολούνται με τέτοια θέματα τουλάχιστον, ότι τα νοσοκομεία αυτού του μεγέθους, αλλά και μικρότερα, αρχίζουν να λειτουργούν κατά τμήματα, αναπτύσσουν σταδιακά τη λειτουργία τους. Αυτό δείχνει και η ελληνική εμπειρία από τα αντίστοιχα νοσοκομεία της Πάτρας, των Ιωαννίνων και του Ηρακλείου, που δεν έχουν ολοκληρώσει μετά πολλά έτη ακόμα τη λειτουργία και την ανάπτυξή τους σε όλο τους το εύρος, και αυτό βεβαίως δείχνει και η διεθνής εμπειρία, επαναλαμβάνω για όσους ασχολούνται μ' αυτά τα θέματα και το γνωρίζουν. Βρισκόμαστε ακριβώς σ' αυτό το στάδιο. Της προετοιμασίας της έναρξης λειτουργίας αυτού του νοσοκομείου, μιας προετοιμασίας που έχει αρκετές δυσκολίες, αντικειμενικές και άλλες. 

Το νοσοκομείο έχει διοίκηση -αναφέρομαι πάντα στην προετοιμασία- έχει εγκριθεί ο οργανισμός του, έχουν συσταθεί οι απαραίτητες θέσεις του του ιατρικού και λοιπού προσωπικού. 'Εχει αποσπασθεί ένας ικανός αριθμός ώριμου προσωπικού που προετοιμάζει την έναρξη λειτουργίας του νοσοκομείου και έχει προκηρυχθεί και ένας αριθμός ιατρικού προσωπικού που θα συμπληρώσει τα μέλη του Δ.Ε.Π. για τη λειτουργία των πρώτων πανεπιστημιακών κλινικών που θα φιλοξενήσει το νοσοκομείο. Υπάρχει στο Ανώτατο Συμβούλιο Επιλογής Προσωπικού και ένας αριθμός προσωπικού προς προκήρυξη. 'Εχουν προκηρυχθεί μόνο οι θέσεις του βοηθητικού προσωπικού. 

Θέλω να τονίσω προς κάθε κατεύθυνση ότι η Κυβέρνηση ενδιαφέρεται περισσότερο από κάθε άλλο για την ταχύτερη δυνατή έναρξη λειτουργίας αυτού του μεγάλου νοσηλευτικού ιδρύματος, που πρόκειται να καλύψει τις ανάγκες δευτεροβάθμιας και τριτοβάθμιας περίθαλψης για τη Θεσσαλία, αλλά και τις εκπαιδευτικές ανάγκες των φοιτητών του Ιατρικού Τμήματος του Πανεπιστημίου της Θεσσαλίας. Η Κυβέρνηση θα κάνει το παν και αναζητεί όλες τις λύσεις που οδηγούν στην επίτευξη αυτού του στόχου. Του στόχου της ταχύτερης δυνατής έναρξης λειτουργίας του νοσοκομείου. Γιατί η Κυβέρνηση πιστεύει ότι αυτό το τεράστιο έργο, αξίας σαράντα δισεκατομμυρίων (40.000.000.000) δραχμών, δεν μπορεί να μένει κλειστό σε καμία περίπτωση, επειδή κάποιοι έχουν διαφορετικές απόψεις για τη λειτουργία του και κυρίως γιατί πρέπει να αποδοθεί το ταχύτερο δυνατό στους γιατρούς και στους εργαζόμενους, αλλά κυρίως στους ασθενείς της περιοχής, για τους οποίους και έγινε. Δεν μπορεί να παραμένει κλειστό και να απαξιώνεται αυτή η τεράστια και ιδιαιτέρως προηγμένη τεχνολογικά υποδομή και ο εξοπλισμός. 

Εάν χρειαστεί, κύριε Πρόεδρε, θα επανέλθω στη δευτερολογία μου. 

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ. 

Ο κ.Κανταρτζής έχει το λόγο για δύο λεπτά να αναπτύξει την επίκαιρη ερώτησή του. 

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, δεν έχω παρά να επισημάνω για μια ακόμη φορά τις ασάφειες οι οποίες υπάρχουν στις θέσεις τις οποίες ανέπτυξε ο κύριος Υφυπουργός. 

Αναφέρθηκε προηγουμένως σε αντικειμενικές δυσκολίες για τη λειτουργία του νοσοκομείου. Βεβαίως, δεν θα είχε κανένας την απαίτηση να τεθεί την επόμενη μέρα της παράδοσής του σε πλήρη λειτουργία. 

'Ομως, πρέπει να επισημάνουμε το γεγονός ότι πρώτον, παραδόθηκε με καθυστέρηση. Δεύτερον, πέρασαν οκτώ μήνες από την καθυστέρηση και ουσιαστικά δεν έχει γίνει τίποτα. Αναφέρθηκαν γενικά και αόριστα σε προσλήψεις προσωπικού. Τα στοιχεία όμως που υπάρχουν είναι αμείλικτα. Σήμερα υπάρχουν σαράντα γιατροί και εξήντα δύο εργαζόμενοι και εκκρεμεί η προκήρυξη για δέκα επτά θέσεις πανεπιστημιακών γιατρών. 'Εχουν προκηρυχθεί τριάντα εννέα θέσεις γιατρών του Ε.Σ.Υ. και πενήντα επτά θέσεις νοσηλευτικού προσωπικού. 

Ακόμα και αν πληρωθούν οι θέσεις αυτές, αυτό δεν θα γίνει νωρίτερα από το καλοκαίρι, καλώς εχόντων των πραγμάτων, εάν δεν υπάρχουν ενστάσεις. Το νοσοκομείο, όμως, για να τεθεί σε πλήρη λειτουργία προβλέπει πάνω από δύο χιλιάδες θέσεις εργαζομένων, ιατρικού, νοσηλευτικού και διοικητικού προσωπικού. 

Είναι φανερό ότι ακόμα και αν γίνουν οι προσλήψεις αυτές, 

 

 

  

Σελίδα 1966 

δεν πρόκειται να λειτουργήσει τη νέα ακαδημαϊκή χρονιά. Είναι πανεπιστημιακό νοσοκομείο και ο λαός της Θεσσαλίας, το Πανεπιστήμιο της Θεσσαλίας, οι φοιτητές της Ιατρικής, θα δούν για μια ακόμη χρονιά το νοσοκομείο να μη λειτουργεί. 

Είναι γνωστές οι κωλυσιεργίες οι οποίες υπήρχαν, όσον αφορά την έγκριση του οργανισμού του νοσοκομείου. Και είναι γνωστές ακόμα οι διάφορες φήμες οι οποίες καλλιεργούνται ότι δήθεν πρέπει να ενοποιηθούν τα δύο νοσοκομεία της Λάρισας. 

Είναι δικαιολογημένες -όχι μόνο δικαιολογημένες, αλλά και κάτι παραπάνω- οι ανησυχίες των φοιτητών, αλλά και του λαού της περιοχής της Θεσσαλίας, όσον αφορά τη λειτουργία του πανεπιστημιακού νοσοκομείου. 

Θα το πούμε καθαρά: Η περιοχή της Θεσσαλίας έχει σε αναλογία τις λιγότερες κλίνες ανά κάτοικο σε όλη την Ελλάδα. 'Εχει επίσης, τις περισσότερες κλίνες ανά κάτοικο σε όλη την Ελλάδα, όσον αφορά τον ιδιωτικό τομέα. 

Δεν ξεχνάμε ακόμα ότι τριάντα χιλιάδες περιστατικά φεύγουν κάθε χρόνο από τη Θεσσαλία για την Αθήνα, τη Θεσσαλονίκη ή τα Γιάννενα, όσον αφορά την τριτοβάθμια περίθαλψη. 

Για μια ακόμη φορά θα επαναλάβουμε ότι ο λαός μας, ο λαός της περιοχής της Θεσσαλίας, δεν μπορεί να εφησυχάζει από τη στάση αυτή της Κυβέρνησης. Η υπόθεση λειτουργίας του Πανεπιστημιακού Νοσοκομείου της Θεσσαλίας είναι υπόθεση που αφορά όλο το λαό της περιοχής. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): Κύριε συνάδελφε, τα στοιχεία στα οποία αναφέρεσθε σε σχέση με την αναλογία κλινών ανά κάτοικο, αλλά και για την ανάπτυξη του ιδιωτικού τομέα, δεν είναι πραγματικά. Τα αμφισβητούμε. Δεν είναι δυνατόν να αναφέρονται εδώ για δημιουργία εντυπώσεων. 

Αναφέρθηκα σε αντικειμενικές δυσκολίες και δυνατότητες. Είναι αντικειμενικές οι δυσκολίες των προθεσμιών που θέτουν οι νόμοι για την προκήρυξη και την πρόσληψη προσωπικού και για τις ενστάσεις. Αυτή η αντικειμενική δυσκολία δεν μπορεί να ξεπεραστεί. Είναι επίσης αντικειμενική δυσκολία το να ολοκληρωθεί σε πολύ σύντομο χρονικό διάστημα, που δεν είναι άλλωστε σαφώς προσδιορισμένο, η κρίση των γιατρών. 

Υπάρχουν όμως και αντικειμενικές δυνατότητες ή αδυναμίες. Αναφέρομαι στα οικονομικά του κράτους. 'Ενα τέτοιο νοσοκομείο δεν μπορεί να δεσμεύσει αυτόματα τα κονδύλια για προσωπικό όλων των νοσοκομείων της χώρας. Οι πόροι δεν είναι ανεξάντλητοι. Χρειάζεται η Λάρισα να προκηρύξει πάρα πολλές θέσεις προσωπικού για τη λειτουργία αυτού του νοσοκομείου. Σας θυμίζω όμως ότι υπάρχει στη Θεσσαλονίκη το Νοσοκομείο Παπαγεωργίου που πρέπει και αυτό να αρχίσει να λειτουργεί. Ακόμη σε λίγους μήνες θα παραδοθούν άλλα δεκαέξι μεγάλα νοσοκομεία σε όλη τη χώρα μεταξύ των οποίων και το Πανεπιστημιακό της Αλεξανδρούπολης. Δεν μπορεί κανείς να τα αφήσει στην άκρη και να προωθήσει μόνο της Λάρισας. Δεν έπρεπε να το λέω εγώ αυτό που είμαι Βουλευτής Λάρισας, αλλά αυτό πρέπει να κάνω. 

Συνεπώς, δεν μπορείτε να λέτε περίπου "κόφτε το λαιμό σας, βρέστε τα λεφτά, πάρτε προσωπικό". Υπάρχουν συγκεκριμένες δυνατότητες και δυσκολίες. Και αφήστε την ΟΝΕ και τους δήθεν εντολείς που ψάχνετε να βρείτε στο κυνήγι των μαγισσών στο οποίο επιδίδεσθε εδώ και πολλά χρόνια. Δεν παίρνουμε εντολή από κανένα. Είμαστε το ίδιο ευαίσθητοι με σας. Η Κυβέρνηση δεν θέλει, όπως ίσως επιθυμείτε, να παραμείνει το νοσοκομείο κλειστό. Θα πάρει κάθε μέτρο και θα επιλέξει την όποια λύση οδηγεί στην ταχύτερη δυνατή έναρξη λειτουργίας αυτού του νοσοκομείου. Δεν αποκλείεται καμιά λύση. 

ΠΡΟΕΔΡΕΥΩΝ (Παναγιώτης Σγουρίδης): Τέταρτη είναι η με αριθμό 273/30/11/98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Οικονομικών, σχετικά με τη δημοσιοποίηση λίστας γιατρών που φοροδιαφεύγουν κλπ. 

Η επίκαιρη ερώτηση του κ. Αποστόλου έχει ως εξής: 

"Σε πρόσφατη συνέντευξή του (ΝΕΑ 23/11/98) ο Υφυπουργός Οικονομικών κ. Χριστοδουλάκης αποκαλύπτει ότι ύστερα από ελέγχους του ΣΔΟΕ ανακαλύφθηκαν τριακόσιοι γιατροί να φοροδιαφεύγουν. Μάλιστα σύμφωνα με τον ίδιο τον κύριο Υφυπουργό το σύνολο των γιατρών που ελέχθηκαν έχουν συμβάσεις με το δημόσιο. 

Επειδή έχει γίνει σύνηθες φαινόμενο και κυβερνητική πρακτική να παρουσιάζονται επιλεκτικά λίστες φοροφυγάδων την περίοδο συζήτησης και ψήφισης του κρατικού προϋπολογισμού ως αντιστάθμισμα της υπερφορολόγησης ευρύτατων λαϊκών στρωμάτων, 

Ερωτάται ο κύριος Υπουργός: 

1. Αν οι τριακόσιοι γιατροί που ανακαλύφθηκαν από το ΣΔΟΕ να φοροδιαφεύγουν συμπεριλαμβάνονται στις λίστες που κατατέθηκαν από τον Υπουργό Οικονομικών μαζί με τον προϋπολογισμό του 1999 στη Βουλή. 

2. Αν στους παραπάνω γιατρούς κοινοποιήθηκαν φύλλα ελέγχου του ΣΔΟΕ, ποιο το συνολικό ύψος απόκρυψης εισοδήματος, ποιο το ύψος των φόρων και των προστίμων που επεβλήθησαν και 

3. Αν προτίθεται να καταθέσει στην αρμόδια Διαρκή Επιτροπή Οικονομικών της Βουλής που συζητεί τον προϋπολογισμό του 1999 αναλυτικά στοιχεία γι' αυτές τις περιπτώσεις, ώστε να ενημερωθεί υπεύθυνα και σε βάθος η Εθνική Αντιπροσωπεία". 

Ο Υφυπουργός Οικονομικών κ. Δρυς έχει το λόγο. 

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κύριοι συνάδελφοι, το Γενικό Λογιστήριο του Κράτους απέστειλε προς το Σώμα Δίωξης Οικονομικού Εγκλήματος καταστάσεις ιατρών συμβεβλημένων με το δημόσιο προκειμένου να διενεργήσει το ΣΔΟΕ ελέγχους και να διαπιστωθούν τυχόν φορολογικές παραβάσεις. Οι καταστάσεις αυτές έχουν συνταχθεί με βάση το ύψος των αμοιβών των ιατρών από νοσήλια δημοσίων υπαλλήλων στα έτη 1995 και 1996 και περιλαμβάνουν χίλιους τρεις ιατρούς απ' όλες τις περιφέρειες της χώρας. 

Μέχρι σήμερα από τις υπηρεσίες της ΣΔΟΕ έχουν πραγματοποιηθεί έλεγχοι σε τετρακόσιους τριάντα οκτώ ιατρούς και έχουν διαπιστωθεί συνολικά εκατόν δέκα παραβάσεις. Το ποσοστό των παραβατών ανέρχεται δυστυχώς στο 25% των ελεγχθέντων. Περαιτέρω έχει δοθεί αυστηρή εντολή στις υπηρεσίες του ΣΔΟΕ, να επισπεύσουν τους ελέγχους και να τους έχουν ολοκληρώσει μέχρι 31 Δεκεμβρίου 1998. 

Από τους ελέγχους του ΣΔΟΕ στα βιβλία και τις φορολογικές δηλώσεις των ιατρών διαπιστώθηκε, δυστυχώς, απόκρυψη φορολογητέου εισοδήματος με τις παρακάτω μεθόδους, μέθοδοι οι οποίες εξέπληξαν τις φορολογικές αρχές. 

Πρώτον, ανακρίβεια εσόδων από την ανακριβή μεταφορά των εσόδων από σελίδα σε σελίδα των τηρουμένων βιβλίων τους καθώς και την ανακριβή μεταφορά των πραγματοποιηθέντων εσόδων, στις δηλώσεις φορολογίας εισοδήματος. Δηλαδή υποτίθεται ότι εγένετο λάθος στην άθροιση των ποσών ανά σελίδα, από τους ιατρούς. 

ΠΡΟΕΔΡΕΥΩΝ (Παναγιώτης Σγουρίδης): Χειρουργική επέμβαση έκαναν! 

ΓΕΩΡΓΙΟΣ ΔΡΥΣ (Υφυπουργός Οικονομικών): Μάλιστα! 

Δεύτερον, ανακρίβεια δαπανών που οφείλεται σε διπλή καταχώρηση των δαπανών. Η ίδια δαπάνη κατεχωρείτο δύο ή τρεις φορές ή ακόμη υπήρξε και καταχώρηση ανύπαρκτων δαπανών καθώς και δαπανών που δεν αφορούσαν την άσκηση του επαγγέλματός τους, αλλά κάθε είδους οικογενειακές δαπάνες. 

Τρίτον, ταυτόχρονη ανακρίβεια και εσόδων και δαπανών. Αναλυτικότερα, οι διαφορές που προέκυψαν από τους ελέγχους προέρχονται: Από έσοδα, διαπιστώσαμε διαφορές σε εννέα ιατρούς και η διαφορά ήτο τριάντα ένα εκατομμύρια εκατόν πενήντα τρεις χιλιάδες (31.153.000). Από διόγκωση ανύπαρκτων δαπανών εντοπίσαμε εξήντα τρεις ιατρούς και η υπέρβαση ήτο τετρακόσια έξι εκατομμύρια, τριακόσιες εβδομήντα έξι χιλιάδες (406.376.000) δραχμές. Από έσοδα και 

  


 

  

Σελίδα 1967 

δαπάνες δηλαδή και τα δύο μαζί, τριάντα οκτώ περιπτώσεις όπου η απόκρυψη ήτο τριακόσια ογδόντα εκατομμύρια τριακόσιες τριάντα τρεις χιλιάδες (380.333.000) δραχμές. Το σύνολο για τους εκατόν δέκα αυτούς ιατρούς ανέρχεται σε οκτακόσια δεκαοκτώ εκατομμύρια (818.000.000) δραχμές. 

Στους πιο πάνω ελεγχθέντες ιατρούς κοινοποιήθηκαν, ως είχαμε υποχρέωση, τα προβλεπόμενα υπηρεσιακά σημειώματα ελέγχου από τις αρμόδιες υπηρεσίες του ΣΔΟΕ, στα οποία καταγράφονται οι διαπιστωθείσες παραβάσεις καθενός εξ αυτών. 

Ταυτόχρονα όμως συντάσσονται οι εκθέσεις των υπηρεσίων φορολογίας εισοδήματος και του κώδικα βιβλίων και στοιχείων οι οποίες διαβιβάζονται στις αρμόδιες Δ.Ο.Υ προκειμένου να επιβληθούν οι φόροι, οι προσαυξήσεις και τα πρόστιμα. 

Σημειώνεται, κύριοι συνάδελφοι, ότι το ΣΔΟΕ δεν έχει αρμοδιότητα επιβολής προστίμων, φόρων ή προσαυξήσεων. Η αρμοδιότητα αυτή ανήκει και ασκείται από τον οικονομικό έφορο. 

Κύριοι συνάδελφοι, θα ήθελα να παρακαλέσω τον κ. Αποστόλου, εάν θέλει τα τελικά στοιχεία των προστίμων, τον Ιανουάριο που θα τα έχουμε στη διάθεσή μας, ευχαρίστως θα του δοθούν. 

ΠΡΟΕΔΡΕΥΩΝ (Παναγιώτης Σγουρίδης): Στη δευτερολογία σας κύριε Υπουργέ. 

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, ένα λεπτό ακόμη παρακαλώ. 

Εφόσον για τις παραβάσεις αυτές που διαπιστώθηκαν το έτος 1998, προκύψει μεγάλη έκταση φοροδιαφυγής, οι παραβάτες αυτοί θα συμπεριληφθούν στις καταστάσεις που θα συνοδεύουν τον προϋπολογισμό του επόμενου έτους. Αυτός είναι ο νόμος και αυτό οφείλουμε να κάνουμε. 

Θα ήθελα να υπενθυμίσω στον κ. Αποστόλου ότι και στην περίπτωση αυτή θα εφαρμοστεί το άρθρο 10 του ν. 2362/95 περί υποχρεώσεως του Υπουργείου Οικονομικών να ενημερώνει την Εθνική Αντιπροσωπεία σε θέματα φορολογικών παραβάσεων μαζί με τον προϋπολογισμό και όχι επιλεκτικά, όπως αναφέρετε στην ερώτησή σας. 

Πρέπει, κύριοι συνάδελφοι να καταλάβουν όλοι αυτοί που προσπορίζονται την ευημερία τους από το Δημόσιο, ότι πρέπει να εκπληρώνουν ταυτόχρονα και τις υποχρεώσεις τους προς αυτό. 

Η συνεργασία του Γενικού Λογιστηρίου του Κράτους και του Σώματος Δίωξης Οικονομικού Εγκλήματος, αποδεικνύει ότι το ΣΔΟΕ δεν είναι μόνο ένας μηχανισμός για τον εντοπισμό των φορολογικών παραβάσεων, αλλά μπορεί να αποτελέσει και ένα σημαντικό εργαλείο για την εξυγίανση του ίδιου του δημόσιου τομέα. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 

Τελείωσα κύριε Πρόεδρε. 'Οσον αφορά ... 

ΠΡΟΕΔΡΕΥΩΝ (Παναγιώτης Σγουρίδης): Τελειώσατε σε έξι λεπτά. 

ΓΕΩΡΓΙΟΣ ΔΡΥΣ (Υφυπουργός Οικονομικών): 'Οσον αφορά τη δημοσίευση του καταλόγου των ονομάτων των ελεγχθέντων γιατρών, κύριε συνάδελφε, τα ονόματα αυτά είναι στη διάθεσή σας, αλλά επειδή δεν έχει ακόμη ολοκληρωθεί ο έλεγχος, νομίζω ότι δεν πρέπει να προβούμε σήμερα στη δημοσίευση. Το Υπουργείο Οικονομικών θα κάνει αυτά τα οποία σαφέστατα ορίζουν οι φορολογικές διατάξεις. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστόλου έχει το λόγο για δύο λεπτά να αναπτύξει την επίκαιρη ερώτησή του. 

ΕΥΑΓΓΕΛΟΣ ΑΠΟΣΤΟΛΟΥ: Τέθηκαν πολλά θέματα. Αλλά, κύριε Υπουργέ, δεν είναι θέμα καταλόγου αυτό που ζητάμε εμείς. Αυτό που ζητάμε εμείς είναι ότι δεν μπορεί τέτοια σοβαρά θέματα την ώρα που συζητάμε στην αρμόδια επιτροπή τον προϋπολογισμό, να γίνονται θέματα εντυπωσιασμού. Και μάλιστα εσείς σήμερα διαψεύσατε τον κ. Χριστοδουλάκη. 

Ο κ. Χριστοδουλάκης μιλάει για τριακόσιους γιατρούς, ενώ εσείς μιλήσατε για εκατόν δέκα. Δεν θα σταθώ, όμως, εκεί. 

Αυτό που πραγματικά φάνηκε και με την τοποθέτησή σας, είναι η αδυναμία του φοροελεγκτικού μηχανισμού. Εσείς ο ίδιος ανακαλύψατε τρόπους, με τους οποίους οι φοροφυγάδες προσπαθούν να αποφύγουν τις υποχρεώσεις τους. 

Αυτό που θα πρέπει να δείτε, κύριε Υπουργέ, είναι η καθημερινή λειτουργία του φοροελεγκτικού μηχανισμού. 

Εμείς δεν μπορούμε να ακούμε κινήσεις εντυπωσιασμού και ταυτόχρονα από την πλευρά σας να αντιμετωπίζονται τα διάφορα θέματα με ρυθμίσεις. Γιατί θα το έχετε πάλι μπροστά σας αργότερα. Είχαμε ήδη τα τελευταία χρόνια γύρω στις δεκαεννιά ρυθμίσεις. Καθόλου απίθανο αύριο να έχουμε πάλι τα ίδια. Αυτό συμβαίνει γιατί ο φοροελεγκτικός μηχανισμός δεν ανταποκρίνεται στις προσδοκίες του ελληνικού λαού. Πρέπει να το δείτε αυτό το θέμα. 

Επιτέλους, οι διαδικασίες αυτές, κύριε Υπουργέ, να ολοκληρώνονται με βάση συγκεκριμένα κριτήρια. Εμείς σας λέμε να δείτε και νομοθετικά το πράγμα, δηλαδή να θεσπιστούν κανόνες, που να μην υπάρχουν ούτε επιλεκτικές λίστες, αλλά ούτε και να διασύρονται ονόματα. Γιατί έχει συμβεί αυτό. Το ζήσαμε αν θυμάστε πέρσι. Θα αναφερθώ στην περίπτωση του προπονητή κ. Ιωαννίδη. 

Πάντως ειλικρινά περιμένουμε να ολοκληρωθούν αυτές οι διαδικασίες. Θα επανέλθουμε στο θέμα, γιατί επιτέλους θα πρέπει να υπάρξει μία φορολογική δικαιοσύνη και μία φορολογική συνείδηση σε αυτήν τη χώρα. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. 

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κατ'αρχήν θέλω να ευχαριστήσω τον κ. Αποστόλου, διότι αναγνωρίζει το έργο το οποίο επιτελείται στο Υπουργείο Οικονομικών, όσον αφορά τη δίωξη της φοροδιαφυγής και ιδιαίτερα της επώνυμης φοροδιαφυγής. Εκείνο βεβαίως για το οποίο δεν είναι δυνατόν να τον κατανοήσω, είναι η αναφορά του σε κινήσεις εντυπωσιασμού της Κυβέρνησης. 

Κύριε Αποστόλου, εάν ήθελα να κάνω κινήσεις εντυπωσιασμού, θα έδιδα σήμερα στη δημοσιότητα τα ονόματα των εκατόν δέκα γιατρών. Διότι αυτό θα ήτο μία κίνηση εντυπωσιασμού. 'Ομως, σας είπα ότι θα ολοκληρωθεί ο έλεγχος, θα διασταυρωθούν τα στοιχεία και θα ακολουθηθεί η νόμιμος διαδικασία. 

Επίσης, κάνετε λάθος όταν αναφέρεστε σε επιλεκτικές λίστες. Κανένας επιλεκτικός κατάλογος δεν εδόθη στη δημοσιότητα. Οι κατάλογοί του εδόθησαν στη δημοσιότητα το Νοέμβριο είναι σε εφαρμογή του ν. 2362/95, που ορίζει σαφέστατα, ότι μαζί με τον προϋπολογισμό πρέπει να δίνουμε στη δημοσιότητα τον κατάλογο των φορολογικών παραβατών του προηγουμένου έτους. 

Επομένως, το 1998 εδόθη ο κατάλογος των φορολογικών παραβατών που διαπιστώθησαν το 1997. Αυτό λέει ο νόμος και αυτό οφείλουμε να κάνουμε. Αν δεν το κάναμε έπρεπε να μας ελέγξετε. 

Και κλείνω λέγοντας ότι το όνομα στο οποίο αναφερθήκατε, πρόκειται για μία ατυχή συγκυρία. Εκ των πεντακοσίων και πλέον ονομάτων που εδόθησαν στη δημοσιότητα το 1997, επρόκειτο για πρόσωπο με το ίδιο όνομα, με το ίδιο πατρώνυμο και με το ίδιο επάγγελμα. Βεβαίως ήτο ένα λάθος και το Υπουργείο Οικονομικών ήδη ζήτησε συγγνώμη από τον φορολογούμενο αυτό. 

Κύριοι συνάδελφοι, λέω για άλλη μια φορά, ότι το μήνυμα το οποίο πρέπει να εκπέμψει ολόκληρη η Αίθουσα, από όλες τις πτέρυγες, είναι ότι δεν μπορεί να συνεχίζεται για πολύ καιρό ακόμη το πολύ αποδοτικό σπορ της φοροδιαφυγής, από κάποιους μάλιστα οι οποίοι προσπορίζονται την ευημερία τους εκ των οικονομικών σχέσεων που έχουν αναπτύξει με το Ελληνικό Δημόσιο. Προς την κατεύθυνση αυτή το Υπουργείο Οικονομικών θα λάβει όλα τα αναγκαία και απαραίτητα μέτρα. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Δρυ. 

Η πέμπτη με αριθμό 270/30-11-98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Περιβάλλοντος, Χωροταξίας 

  


 

  

Σελίδα 1968 

και Δημοσίων 'Εργων, σχετικά με τη λήψη μέτρων αποκατάστασης των ζημιών από τις πρόσφατες πλημμύρες στο Δήμο Καλυβίων-Θορικού, διαγράφεται λόγω κωλύματος του Υπουργού. 

Επίκαιρες Ερωτήσεις δεύτερου κύκλου: 

Πρώτη είναι η με αριθμό 268/30-11-98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παρασκευά Παρασκευόπουλου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τις προθέσεις του Υπουργείου, ώστε να αποδοθεί η ελληνική υπηκοότητα στον Αγωνιστή της Εθνικής Αντίστασης Ελληνοεβραίου Μιχαήλ Μπουρλά. 

Η επίκαιρη ερώτηση εν περιλήψει είναι η ακόλουθη: 

"'Εχει δημιουργηθεί μία δυσάρεστη κατάσταση και ένα σοβαρό πρόβλημα σε βάρος ενός ογδοντάχρονου αγωνιστή της Εθνικής Αντίστασης μετά από σχετική απόφαση του Υφυπουργού Εσωτερικών, Δημόσιας Διοίκησης και Αποκέντρωσης από τις 27-10-1998. Συγκεκριμένα ο Ελληνοεβραίος Μιχαήλ-Μωϋσής Μπουρλάς έχασε την υπηκοότητά του κάτω από τις γνωστές συνθήκες που είχαν δημιουργηθεί κατά τη μετεμφυλιακή περίοδο, όπως και τόσοι άλλοι. Μετά την επιστροφή του στην Ελλάδα και υπό τις προϋποθέσεις που καθορίζονται με τις διατάξεις του ν.2130/93 περί ελληνικής ιθαγενείας, υπέβαλε αίτηση πολιτογράφησης, η οποία απορρίφθηκε από τον Υφυπουργό με την ως άνω αναφερόμενη απόφασή του. 

Επειδή πρόκειται για μία κατάφωρη αδικία σε βάρος του Μιχαήλ Μπουρλά και δεν λήφθηκε καθόλου υπόψη η ιδιαίτερη περίπτωσή του 

Ερωτάται ο κύριος Υπουργός: 

Τι προτίθεται να πράξει ώστε να αποδοθεί η ελληνική υπηκοότητα στον αγωνιστή Μιχαήλ Μπουρλά και να εκπληρώσει η ελληνική πολιτεία το ελάχιστο χρέος που του οφείλει. Να του επιτρέψει να πεθάνει 'Ελληνας." 

Ο κ. Φλωρίδης Υφυπουργός Εσωτερικών, Δημόσιας Διοίκησης και Αποκέντρωσης έχει το λόγο για τρία λεπτά να πρωτολογήσει. 

ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, ο κ. Μπουρλάς γεννήθηκε το 1918 στην Αίγυπτο και ήλθε στην Ελλάδα το 1921. 

Πράγματι τα όσα αναφέρονται στην ερώτηση του κ. Παρασκευόπουλου, όσον αφορά την παρουσία του και τη δράση του στην Ελλάδα και κυρίως τη συμμετοχή του στους εθνικούς μας αγώνες, στον ελληνοϊταλικό πόλεμο στην Αλβανία, είναι αληθινά. 'Οπως επίσης είναι αληθή και τα στοιχεία που μας λένε ότι ο κ. Μπουρλάς πήρε μέρος στην Εθνική μας Αντίσταση και στη συνέχεια εξορίστηκε στα γνωστά νησιά. 

Το 1951 με βάση μία συνθήκη που υπήρχε, υπογεγραμμένη από τη χώρα μας το 1949, δίδονταν το δικαίωμα σε όσους Ισραηλίτες 'Ελληνες υποκόους ήθελαν να πάνε στο Ισραήλ και να ζήσουν, επειδή τότε είχε συγκροτηθεί και το κράτος αυτό, αλλά με δήλωση με την οποία θα έλεγαν ότι απέβαλαν την ελληνική ιθαγένεια. 

Ο κ. Μπουρλάς, λοιπόν, έκανε αυτό. Θέλουμε να πιστεύουμε ότι αυτό έγινε κάτω από τις πολύ δύσκολες συνθήκες της εποχής εκείνης, εν όψει και του γεγονότος ότι ήταν ήδη στην εξορία. 

Επέστρεψε στην Ελλάδα το 1967 και στη συνέχεια αναχώρησε για τη Σοβιετική 'Ενωση. Επανήλθε στη χώρα μας το 1990 με διαβατήριο ρωσικό και με την ένδειξη της παλιννόστησης. 

Το '91 και το '92 υπέβαλε αιτήσεις για να ανακτήσει την ελληνική ιθαγένεια, όχι με τη διαδικασία της πολιτογράφησης, αλλά με τη διαδικασία της ανακτήσεως. Και αυτές για λόγους που ανάγονται σε εκτιμήσεις της εποχής εκείνης, απερρίφθησαν. 

Επανήλθε πρόσφατα με αίτηση πολιτογραφήσεως, η οποία συνάντησε -και δικαιολογημενα- ένα νομικό εμπόδιο, γιατί για να προχωρήσουμε σε αυτή, θα έπρεπε προηγουμένως να υπάρξει ανάκληση της αποφάσεως, με την οποία απέβαλε την ελληνική ιθαγένεια. 

Εν όψει όλου αυτού του ιστορικού που σας ανέφερα, και το οποίο είδαμε στη συνέχεια πιο προσεκτικά, νομίζω ότι το λιγότερο που μπορούμε να κάνουμε για έναν άνθρωπο ο οποίος συμμετείχε στους αγώνες του 'Εθνους, είναι πράγματι προς τα δυσμάς του βίου του, γιατί είναι ήδη υπερήλικας, να του αποδώσουμε ξανά την ελληνική ιθαγένεια. 

Το Υπουργείο λοιπόν αναλαμβάνει την πρωτοβουλία και θα εισάγει στο Συμβούλιο Ιθαγένειας, στην αμέσως προσεχή συνεδρίασή του, το αίτημα για να ανακτήσει την ιθαγένεια. Αυτό σημαίνει ότι θα είναι σαν να μην την απέβαλε ποτέ. Και βεβαίως με ό,τι αυτό συνεπάγεται και για τα παιδιά του. 

ΠΑΝΑΓΙΩΤΗΣ ΚΟΥΡΟΥΜΠΛΗΣ: Πόσοι 'Ελληνες ταλαιπωρούνται έτσι, κύριε Υπουργέ; 

ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Νομίζω ότι με την πρωτοβουλία αυτή του Υπουργείου, αποκαθιστούμε μία κατάσταση που αξίζει να τη δει κανείς με περισσότερη επιείκεια και κυρίως με ιστορική ευθύνη. Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο κ.Παρασκευόπουλος έχει το λόγο για δύο λεπτά για να αναπτύξει την επίκαιρη ερώτηση. 

ΠΑΡΑΣΚΕΥΑΣ ΠΑΡΑΣΚΕΥΟΠΟΥΛΟΣ: Κάλλιο αργά παρά ποτέ. Οφείλω να αναγνωρίσω τη θετική συμβολή του Υφυπουργού κ. Φλωρίδη. Δεν θέλω ν'αποδεχθώ ότι πριν είκοσι μέρες, όταν αποφάνθηκε αρνητικά ο προηγούμενος Υφυπουργός, το έκανε εν συνειδήσει. Θα έλεγα ότι παγιδεύτηκε από τη γραφειοκρατία που ζει και βασιλεύει. Η απόδοση ή η διατύπωση της πρόθεσης άμεσης απόδοσης της ιθαγένειας στον κ.Μπουρλά δεν είναι μόνο πράξη ανθρωπιστική, αλλά νομίζω ότι εμπεριέχει και πολιτικούς συμβολισμούς. Δεν είναι η μοναδική περίπτωση. Είναι αρκετοί αυτοί οι 'Ελληνες Εβραίοι, 'Ελληνες καθ'όλα που συμμετείχαν στους δημοκρατικούς αγώνες, στους αγώνες για την απελευθέρωση της χώρας μας και που τώρα αισθάνονται και ζουν εξόριστοι από τη χώρα τους. 

Και λέω ότι δεν είναι η μοναδική περίπτωση, γιατί έχω εδώ και μία επιστολή αντίστοιχη με αυτήν, από έναν 'Ελληνα Εβραίο ονομαζόμενο Λέων Καμπέλη, τέταρτης γενιάς 'Ελληνα από τα Γιάννενα, που έχει το ίδιο πρόβλημα. Νομίζω ότι η Πολιτεία και η Κυβέρνηση έχει υποχρέωση όχι μόνο για ανθρωπιστικούς λόγους να αποκαταστήσει αυτήν την αδικία, αλλά έχει και υποχρέωση πολιτική. Αντί να ταλαιπωρούμε και να προσβάλλουμε ανθρώπους, πολίτες, συμπατριώτες, το καλύτερο που έχουμε να κάνουμε είναι να τους αποδώσουμε τιμή. Και νομίζω πως με αυτήν την ενέργεια σήμερα, με αυτήν τη δήλωση και δέσμευση του Υφυπουργού, σε ένα βαθμό αποκαθίσταται και η ιστορική αλήθεια. 

Με την ευκαιρία να συγχαρώ τον κύριο Υφυπουργό που συνέδεσε την έναρξη της θητείας του στο Υπουργείο με μία άλλη αντίστοιχη πράξη μεγάλου συμβολικού χαρακτήρα. Προχθές υπέγραψε την απόδοση της ιθαγένειας στα εγγόνια του Αλέξη Ζορμπά, του θρυλικού Βαλκάνιου Ζορμπά. Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Είναι πράγματι μία σωστή πράξη αυτή που έκανε ο κ. Φλωρίδης. 

Ορίστε, κύριε Υφυπουργέ έχετε το λόγο. 

ΠΑΝΑΓΙΩΤΗΣ ΚΟΥΡΟΥΜΠΛΗΣ: Για όλους τους 'Ελληνες που ταλαιπωρούνται θα πρέπει να γίνει αυτό. 

ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Αντιλαμβάνομαι το ενδιαφέρον που υπάρχει, αλλά πρέπει να γίνει κατανοητό ότι τα ζητήματα της απόδοσης της ελληνικής ιθαγένειας είτε με τη διαδικασία της ανακτήσεως είτε με τη διαδικασία της πολιτογραφήσεως, είναι θέματα που χρειάζονται ιδιαίτερη προσοχή. Δεν είναι τυχαίο άλλωστε ότι και το Συμβούλιο Επικρατείας για τις μοναδικές διοικητικές αποφάσεις για τις οποίες έχει αποφανθεί ότι δεν μπορεί να κάνει έλεγχο ουσίας, είναι αυτές. 

Είναι δηλαδή αποφάσεις του Υπουργού, με τις οποίες εγκρίνεται ή απορρίπτεται το αίτημα για πολιτογράφηση. 

  


 

  

Σελίδα 1969 

Η ερώτηση του συναδέλφου απλώς έδωσε το έναυσμα και μια αφορμή να ξανακοιτάξουμε τα ζητήματα, αυτά εν όψει των σύγχρονων δεδομένων και κυρίως, αν θέλετε, της ευρωπαϊκής πορείας της χώρας και να αντλήσουμε από την εμπειρία, η οποία υπάρχει στις άλλες χώρες της Ευρωπαϊκής 'Ενωσης, όπου πλέον με αρκετή ευρύτητα αντιμετωπίζονται τα ζητήματα αυτά. 

Θέλω, επίσης, να επισημάνω ότι δεν υπάρχει καμία αλλαγή πολιτικής λόγω της αλλαγής του προσώπου στη θέση του Υφυπουργού, αρμόδιου για τα θέματα ιθαγενείας. Το Υπουργείο συνεχίζει την ίδια πολιτική στα ίδια πλαίσια. Απλώς, είναι υποχρεωμένο με βάση τα καινούρια δεδομένα να την ξανακοιτάξει και κάποια ζητήματα να τα δει με περισσότερη προσοχή. 

Αυτό που θα χρειαστεί κάποια στιγμή να κάνουμε είναι μια ευρύτατη συζήτηση στα πλαίσια του Κοινοβουλίου ή στα πλαίσια των επιτροπών -θέλει εδώ μια διακομματική συναίνεση- για να δούμε εάν χρειάζεται μια αλλαγή το πλαίσιο αυτό και βεβαίως με την προσοχή πάντα, που επιβάλλουν τα ζητήματα που συνδέονται, αν θέλετε, με την εθνική μας υπόσταση. 

Δεν έχω να προσθέσω τίποτε άλλο, κύριε Πρόεδρε. Για όλες τις άλλες περιπτώσεις που υπάρχουν, νομίζω ότι θα τις κοιτάξουμε με τον τρόπο που πρέπει, για να μην υπάρχουν αδικίες και δεν θέλουμε να συμβαίνει αυτό. 

Ευχαριστώ πολύ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Φλωρίδη. 

Τελευταία είναι η με αριθμό 250/25.11.98 επίκαιρη ερώτηση του Βουλευτή της Νέας Δημοκρατίας κ. Γεωργίου Καρασμάνη προς τον Υπουργό Γεωργίας, σχετικά με τη λήψη μέτρων επίλυσης προβλημάτων των αγροτών. 

Η επίκαιρη ερώτηση του κ. Καρασμάνη σε περίληψη -την οποία αν διαβάζαμε ατόφια, είναι μια ολόκληρη επερώτηση- έχει ως εξής: 

"Αντί των λύσεων, τις οποίες κάθε τόσο υπόσχεται η Κυβέρνηση για τα χρόνια προβλήματα του αγροτικού τομέα, καθημερινά οι αγρότες πολλών μεγάλων και νευραλγικών κλάδων της παραγωγής μας βρίσκονται αντιμέτωποι με νέα, που επιδεινώνουν την ήδη δεινή οικονομική τους κατάσταση. 

Στη σιτοπαραγωγή οι καλλιεργητές μας δεν έχουν ακόμη εισπράξει ούτε τις στρεμματικές ενισχύσεις της περασμένης χρονιάς, παρά το γεγονός ότι βρισκόμαστε ήδη στη νέα καλλιεργητική περίοδο. 

Οι κτηνοτρόφοι των ορεινών, μειονεκτικών και προβληματικών περιοχών δεν έχουν ακόμη εισπράξει τις εξισωτικές αποζημιώσεις τους. 

Οι βαμβακοπαραγωγοί που έχουν παραδώσει τη σοδειά τους εδώ και δύο μήνες, δεν έχουν πάρει ακόμη δραχμή, σε πείσμα των διαβεβαιώσεων -μέχρι πρόσφατα- ότι η φετινή εμπορική περίοδος επρόκειτο να εξελιχθεί χωρίς προβλήματα και καθυστερήσεις στις πληρωμές. 

Οι απόμαχοι της γης, αυτοί που πείστηκαν και εντάχθηκαν στα προγράμματα πρόωρης συνταξιοδότησης, εξακολουθούν να αντιμετωπίζονται με αδιαφορία και να εμπαίζονται. 

Επειδή όσα παραπάνω αναφέρθηκαν έχουν οδηγήσει σε ασφυκτικά οικονομικά αδιέξοδα εκατοντάδες χιλιάδες αγροτοκτηνοτρόφους και τις οικογένειές τους, ερωτώνται οι κύριοι Υπουργοί: 

1. Ποιοι ευθύνονται για την καθυστέρηση πληρωμής σε σιτοπαραγωγούς, καπνοκαλλιεργητές και βαμβακοπαραγωγούς. Και σε ποιες ενέργειες προτίθενται να προβούν, για να πάρουν οι άνθρωποι αυτοί τον ιδρώτα τους. 

2. Αν θα δώσουν εντολή για άμεση πληρωμή των δικαιούχων πρόωρης συνταξιοδότησης, παίρνοντας παράλληλα μέτρα, για να μην επαναληφθεί το απαράδεκτο αυτό φαινόμενο. 

3. Αν έστω και την ύστατη στιγμή και πριν η απόγνωση οδηγήσει τους πληγέντες δενδροκαλλιεργητές σε ακραίες και δυναμικές αντιδράσεις, θα αναγνωρίσουν την πραγματική έκταση της καταστροφής, ώστε να καταβληθούν αποζημιώσεις, που θα καλύπτουν την πραγματική απώλεια εισοδήματος". 

Ο Υφυπουργός Γεωργίας κ. Βρεττός έχει το λόγο να πρωτολογήσει για τρία λεπτά. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

Κατ' αρχήν, δεν υπάρχει θέμα μη αναγνώρισης των πραγματικών αποζημιώσεων. 

Δεύτερον, για τις πρόωρες συντάξεις ήδη έχω απαντήσει στον αξιότιμο κύριο συνάδελφο, ότι πράγματι υπήρξε ένα πρόβλημα, ιδιαίτερα στην περίοδο του καλοκαιριού, πληρωμής των πρόωρων συντάξεων. Αυτό το πρόβλημα αντιμετωπίστηκε και ήδη έχει γίνει η πληρωμή και για τον περασμένο μήνα και πληρώνεται και αυτός ο μήνας, διότι καθυστερεί, όπως ξέρετε, ένα μήνα η πληρωμή ούτως ή άλλως. 

Τώρα για τα βαμβάκια και τα καπνά, όπως ήδη έχουμε απαντήσει υπήρξε ένα πρόβλημα στο νέο μηχανογραφικό σύστημα του Υπουργείου. Αυτό το πρόβλημα μας δημιούργησε μερικές καθυστερήσεις. 'Ομως, αντιμετωπίζεται το θέμα αποτελεσματικά και κατά τις εκτιμήσεις μας θα ολοκληρωθεί η πληρωμή πριν από τα Χριστούγεννα για το βαμβάκι και τον καπνό. 

Τώρα όσον αφορά τα σιτηρά που αναφέρεται στην ερώτησή σας παρά το γεγονός ότι υπάρχουν καθυστερήσεις από τα περιφερειακά όργανα, τις γεωργικές διευθύνσεις για τη συμπλήρωση και αποστολή των δικαιολογητικών εμείς εκτιμούμε, ότι οι πληρωμές θα γίνουν μέσα στις προθεσμίες και μέχρι τέλους του χρόνου θα έχουν πληρωθεί οι σιτοπαραγωγοί. 

Επίσης, επειδή αναφερθήκατε και στα αιγοπρόβατα σας λέω ότι εδώ οι πληρωμές γίνονται κανονικά και μάλιστα με ρυθμούς ταχύτερους από πέρσι. Ευχαριστώ πολύ. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Καρασμάνης έχει το λόγο. 

ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, ένα από τα βασικότερα προβλήματα που αντιμετωπίζουν οι 'Ελληνες αγρότες είναι η καθυστέρηση των πληρωμών των επιδοτήσεων και των αποζημιώσεων. Οι πληρωμές αυτές θα έπρεπε να είχαν ξεκινήσει από τις αρχές του Οκτωβρίου και να ολοκληρωθούν σε ορισμένα προϊόντα μέχρι τέλος Δεκεμβρίου. Δυστυχώς, σε ορισμένα προϊόντα ούτε καν έχουν ξεκινήσει. Από την άλλη πλευρά οι αγρότες υποπτεύονται ότι πέρα από το γεγονός ότι δεν μπόρεσαν οι αρμόδιες υπηρεσίες να φτιάξουν ένα σύστημα έγκυρο, γρήγορο και αποτελεσματικό για την πληρωμή τους, υποπτεύονται ότι κρύβεται πίσω απ' αυτήν την πολιτική, η πολιτική της συγκράτησης του πληθωρισμού. Να συγκρατήσουμε την αγοραστική δύναμη, τις καταναλωτικές δαπάνες των αγροτών. Δηλαδή, είναι θύματα της πολιτικής του πληθωρισμού. Είναι γεγονός ότι αυτά τα χρήματα, κύριε Υπουργέ, είναι χρήματα πάνω στα οποία έχουν στηρίξει οι αγρότες τις ελπίδες τους για να μπορέσουν να επιβιώσουν, να οργανώσουν τη δουλειά τους και να ανταπεξέλθουν στα δυσβάστακτα χρέη που έχουν απέναντι στην Αγροτική Τράπεζα η οποία όπως ξέρετε είναι νόμιμος τοκογλύφος με τα υπέρογκα υψηλά επιτόκια και με τους ληστρικούς τόκους υπερημερίας. 'Εχουν υποχρεώσεις οι άνθρωποι αυτοί. Δηλαδή, πάλι ο αγρότης θύμα; 

Κύριοι συνάδελφοι, είναι γεγονός ότι οι αγρότες περνούν δύσκολες μέρες, είναι μαύρες εφιαλτικές συνοδευόμενες από ένα όργιο εξαπατήσεως και εμπαιγμού. 'Οσο για τις πρόωρες συντάξεις, επί ένα χρόνο συνεχώς υπάρχουν καθυστερήσεις. Από το Μάρτιο, Απρίλιο, Μάιο και Ιούνιο έχουμε καθυστέρηση. Είπατε πως βρήκατε το σύστημα και θα πληρώνονται κανονικά. 'Ομως παρουσιάζεται το φαινόμενο και το Σεπτέμβρη και τον Οκτώβρη και το Νοέμβριο με καθυστερήσεις. Πού θα πάει αυτή η κατάσταση; 'Οπως ξέρετε αυτοί οι άνθρωποι έχουν παραχωρήσει τη γη τους, τη περιουσία τους και το μόνο εισόδημά τους είναι η πενιχρή τους σύνταξη. 'Οσο για τους δενδροκαλλιεργητές δεν είπατε τίποτε. Θα πληρώσετε; Μαύρα Χριστούγεννα προοιωνίζονται γι' αυτούς τους ανθρώπους. Μπροστά από είκοσι μέρες δεν κουβεντιάζαμε για την πρόωρη σύνταξη, αλλά για τους δενδροκαλλιεργητές και είχατε ανακοινώσει ότι στο δεύτερο δεκαπενθήμερο θα ανακοινώσετε 

  


 

  

Σελίδα 1970 

τις τιμές. Βρισκόμαστε στο Δεκέμβριο. Τις βγάλατε τις τιμές, τις γνωρίζετε; Πότε θα τους αποζημιώσετε και πότε θα πληρώσετε; Θα προλάβετε να το κάνετε μέχρι τα Χριστούγεννα; 

ΠΡΟΕΔΡΕΥΩΝ (Παναγιώτης Σγουρίδης): Ο κ. Βρεττός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Κύριε Πρόεδρε, κατ' αρχήν για τους δενδροκαλλιεργητές της περιοχής Πέλλας είχα πει ότι θα αρχίσουμε τις πληρωμές πριν από τα Χριστούγεννα, όχι ότι θα τις τελειώσουμε. Αυτό το θυμάστε καλά. Δεύτερον, νομίζω πως δεν αντέχει στην κοινή λογική να λέμε ότι μπορεί η καθυστέρηση δυο ή τριών εβδομάδων σε πληρωμές να αποτελέσει εργαλείο για την τιθάσευση του πληθωρισμού. Το αντίθετο συμβαίνει, δηλαδή έχει κάθε λόγο ιδιαίτερα το Υπουργείο Γεωργίας να δίνει έγκαιρα τα χρήματα στους γεωργους για να μην έχει αντιδράσεις και ερωτήσεις της μορφής που κάνατε εσείς σήμερα. Και δικαίως την κάνατε και δεν σας κακολογώ γι' αυτό. 

Σας επαναλαμβάνω και πάλι ότι για το βαμβάκι και τον καπνό, θα έχουμε ολοκλήρωση των πληρωμών πριν από τα Χριστούγεννα. 

Για τα σιτηρά θα έχουμε, επίσης, ολοκλήρωση των πληρωμών πριν από το τέλος του έτους. Αυτά σας τα λέω διότι μπορείτε να τα ανακοινώσετε. 'Εχουν γίνει συντονισμένες προσπάθειες, ώστε να είμαστε συνεπείς σε αυτές τις προθεσμίες. 

'Οσον αφορά την πρόωρη σύνταξη, έχει αποκατασταθεί ο ρυθμός πληρωμών προς τους δικαιούχους. Η καθυστέρηση του καλοκαιριού έχει καλυφθεί και σήμερα δεν υφίσταται το πρόβλημα. 

Ευχαριστώ πολύ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Βρεττό. 

Κύριοι συνάδελφοι, ολοκληρώθηκε η συζήτηση των επικαίρων ερωτήσεων. 

'Εχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα έξι μαθητές και τρεις συνοδοί-καθηγητές από το 58ο Γυμνάσιο Αθηνών. 

Η Βουλή τους καλοσωρίζει. 

(Χειροκροτήματα)



Σελίδα 1971 εώς και 1974
σε PDF 




 

  

Σελίδα 1975 

Κύριε Υπουργέ, θα ήθελα να σημειώσετε κάποιες παρατηρήσεις, κάποιες διορθωτικές παρεμβάσεις σε ό,τι αφορά πρώτα το Γενικό Κανονισμό. 

Στο άρθρο 8, παράγραφος 2, αναφέρεται σε κάθε περίπτωση ο χρόνος ασκήσεως καθηκόντων κατωτέρου βαθμού και θεωρείται ως προς όλες τις συνέπειες ως χρόνος πραγματικής υπηρεσίας στον κατεχόμενο βαθμό. Εδώ βεβαίως για αντικειμενικούς λόγους θεωρείται ότι υποβαθμίζεται ο υπάλληλος, που θα υποστεί τις συνέπειες αυτής της διάταξης. 

Θα παρακαλούσα να γίνει μία διατύπωση, ώστε ο χρόνος που θα μείνει αναγκαστικά σε μία τέτοια θέση, να είναι περιορισμένος, δηλαδή να είναι περιορισμένη η διάρκεια. Θα πρέπει να το δούμε αυτό, γιατί είναι εύλογη η αντίρρηση των ενδιαφερομένων. 

Στο άρθρο 15 με τίτλο "Προσόντα πρόσληψης" στην παράγραφο 3 αναφέρονται: "Να έχει την απαιτούμενη ηλικία, η οποία καθορίζεται από οικείες διατάξεις...". Νομίζω ότι εκεί πρέπει να μπει τελεία. 

Θα ήθελα να απαλειφθεί η συνέχεια της φράσης :"...ή με απόφαση του Διευθύνοντος Συμβούλου". Είναι περιττή. Νομίζω ότι ο ν.2190 προσδιορίζει τα σχετικά και αντικειμενικότερα. 

Στο άρθρο 17 -με τίτλο τρόποι πρόσληψης- εν αρχή λέει:"Οι προσλήψεις του προσωπικού αποφασίζονται από το Διευθύνοντα Σύμβουλο" Προτείνω να διαγραφεί το "Διευθύνοντα Σύμβουλο", να γίνει "Διοικητικό Συμβούλιο" και να συνεχίσει κανονικά "κατά τα ισχύοντα", όπως είναι διατυπωμένη η διάταξη. 

Στο άρθρο 53 -με τίτλο μετάταξη- στην παράγραφο 2 λέει:"Για τη μετάταξη ...του Διευθύνοντος Συμβούλου προς όλο το προσωπικό." Και συνεχίζει:"Με απόφασή του ο Διευθύνων Σύμβουλος..." Προτείνω να διαγραφεί "ο Διευθύνων Σύμβουλος" και να προστεθεί:"Με απόφαση του το Διοικητικό Συμβούλιο. 

Στην παράγραφο 9 του ίδιου άρθρου, λεει:"Προσωπικό που έχει σχέση με την ασφάλεια της κυκλοφορίας αμαξοστοιχιών και εγκαταστάσεων και υπέπεσε σε παράπτωμα..." Το παράπτωμα έτσι όπως τίθεται είναι γενικό και αόριστο. Παρακαλώ να προστεθεί το εξής: "Σχετικό με την ασφάλεια της κυκλοφορίας" και να συνεχίζει: "...για το οποίο επεβλήθη..." κλπ. 

Η παράγραφος 2 του εδαφίου γ' του άρθρου 64, λέει: "Τα προηγούμενα εδάφια α' και β' δεν έχουν εφαρμογή για το προσωπικό που εισάγεται σε Δημόσιο Νοσοκομείο..." Εκεί μπαίνει ένα διαζευτικό "ή". Δηλαδή "ή προσκομίζει βεβαίωση ιατρού του οικείου ασφαλιστικού φορέα κοινωνικής ασφάλισης." Το "...και παραμένει για νοσηλία περισσότερες από τρείς (3) ημέρες", να διαγραφεί. Γιατί υπάρχουν περιπτώσεις που μπορεί να εισαχθεί κανείς για ένα έκτακτο περιστατικό -μία δηλητηρίαση- να πάρει κάποια θεραπεία και να φύγει, δεν είναι ανάγκη να μείνει τρεις ημέρες, αρκεί να βεβαιώνεται η αλήθεια της αιτίας για την απουσία από την εργασία. Αυτό αρκεί. Εντάσσεται άλλωστε στις καλές προθέσεις που έχει το δημόσιο, το δημόσιο δεν είναι πονηρό. 

Στο άρθρο 67 στην παράγραφο 4 λέει: "Ο αριθμός των ημερών της χορηγούμενης πρόσθετης άδειας με αποδοχές καθορίζεται..." 'Εως τη λέξη "καθορίζεται" να μείνει, ως έχει. Να διαγραφεί η συνέχεια: "...κατά την απόλυτη κρίση του Διευθύνοντος Συμβούλου" και να προστεθεί η φράση "με απόφαση του Διοικητικού Συμβουλίου." 

Στο άρθρο 120 που αφορά τη Σύνθεση και Συγκρότηση Πειθαρχικών Συμβουλίων στην παράγραφο 1 λέει: "Τα πειθαρχικά συμβούλια (Πρωτοβάθμια και Δευτεροβάθμιο) είναι επταμελή και συγκροτούνται με απόφαση του Διευθύνοντος Συμβούλου." Αντί "του Διευθύνοντος Συμβούλου" προτείνω να μπεί "του Διοικητικού Συμβουλίου". 

Στο εδάφιο α' της παραγράφου 4 λέει : "Ο Πρόεδρος και τα τακτικά μέλη των Πρωτοβαθμίων και του Δευτεροβάθμιου Συμβουλίου με τους αναπληρωτές τους ορίζονται με απόφαση του Διευθύνοντος Συμβούλου." Προτείνω να διαγραφεί "του Διευθύνοντος Συμβούλου" και να γίνει "του Διοικητικού Συμβουλίου". Αυτά, ως προς το γενικό κανονισμό. 

Τώρα ως προς τον κανονισμό εργασίας, στο άρθρο 8, λέει "εργασία κατά τις ημέρες ανάπαυσης και ημέρες γενικής αργίας". Στην παράγραφο 3 αναφέρεται "το πλήρες ωράριο εργασίας των παραπάνω ημερών είναι ίσο με το ωράριο της κανονικής ημερήσιας εργασίας". Είναι κάτι που πρέπει να διευκρινιστεί αν από αυτό προκύπτει μείωση αποδοχών, είναι ένα ζήτημα. Σας το θέτω απλά για προβληματισμό. Δεν έχω συγκεκριμένη διατύπωση. 

Στο άρθρο 10 στην παράγραφο 3 μετά το εδάφιο β' να προστεθεί εδάφιο γ' ως εξής: "Στις περιπτώσεις αυτές α και β αυξάνεται ανάλογα η διορία χωρίς όμως να δύναται να υπερβεί συνολικός το δωδεκάωρο". 

Και τέλος στο τέταρτο μέρος στο άρθρο 15 "ρυθμίσεις δευτερευουσών απολαβών προσωπικού ΟΣΕ", στην παράγραφο 6, υπάρχει ένα ζήτημα διατύπωσης το οποίο νομίζω χρειάζεται διευκρίνιση. Διαβάζω το κείμενο "Στο προσωπικό 'Ελξεως και Κινήσεως Αμαξοστοιχιών στους οποίους η υπηρεσία υποχρεωτικά αναθέτει διαφορετική απο αυτήν που απορρέει από τα καθήκοντά τους θα καταβάλλεται ημερήσια αμοιβή ίση προς το μέσο όρο των αμοιβών του αμέσως προηγούμενου τριμήνου κατά τα εκάστοτε υπό του Διοικητικού Συμβουλίου οριζόμενα". Τώρα εδώ είναι το θέμα. Διαβάζω "Η αμοιβή αυτή δεν θα καταβάλλεται σε καμία περίπτωση όταν το προσωπικό υπηρετεί σε οργανικές θέσεις του κλάδου εκτός καθηκόντων σε καλυπτόμενους κλπ.". Θέλει μία διευκρίνιση. Δεν νομίζω ότι αποδίδει αυτό. Προφανώς θα εννοείτε ότι όσοι δεν κάνουν έλξη δεν θα έχουν αυτήν την αμοιβή, είναι εκτός θέσης. Θέλει μία διευκρίνιση. Επίσης για αυτήν την περιπτωση δεν έχω διατύπωση συγκεκριμένη. Αυτά και ευχαριστώ, κύριε Πρόεδρε, για την ανοχή σας. 

ΠΡΟΕΔΡΕΥΩΝ (Νικόλαος Κατσαρός): Ο εισηγητής της Νέας Δημοκρατίας κ. Χειμάρας έχει το λόγο. 

ΑΘΑΝΑΣΙΟΣ ΧΕΙΜΑΡΑΣ: Κύριε Πρόεδρε θέλω να μιλήσω από το Βήμα. 

ΠΡΟΕΔΡΕΥΩΝ (Νικόλαος Κατσαρός): Βεβαιότατα. 

ΑΘΑΝΑΣΙΟΣ ΧΕΙΜΑΡΑΣ: Κυρίες και κύριοι συνάδελφοι, προτιμώ να σας βλέπω όταν κάνω προτάσεις. Συζητούμε σήμερα τους κανονισμούς εργασίας, προφανώς επειδή θεσπίζονται μέτρα σκληρά και αντίθετα με την εργατική νομοθεσία. 

ΠΡΟΕΔΡΕΥΩΝ (Νικόλαος Κατσαρός): 'Ισως συμφέρει, κύριε συνάδελφε, να βλέπετε περισσότερο τον Υπουργό, όταν κάνετε προτάσεις. 

ΑΘΑΝΑΣΙΟΣ ΧΕΙΜΑΡΑΣ: 'Οταν φθάσω στις προτάσεις θα στρέψω δεξιά την κεφαλή μου, κύριε Πρόεδρε, άλλωστε εμείς κοιτάζουμε δεξιά έστω και αν βαδίζουμε στο κέντρο. 

ΠΡΟΕΔΡΕΥΩΝ (Νικόλαος Κατσαρός): Είναι μία κακή συνήθεια!! 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Πολύ μπερδεμένα αυτά. 

ΙΩΑΝΝΗΣ ΚΩΝΣΤΑΝΤΙΝΙΔΗΣ: Είστε επικίνδυνος για την κυκλοφορία έτσι. 

ΑΘΑΝΑΣΙΟΣ ΧΕΙΜΑΡΑΣ: Θεσπίζονται λοιπόν σκληρά μέτρα και αντίθετα με την εργατική νομοθεσία και το Σύνταγμα, για αυτό προτιμήθηκε να ενσωματωθούν στο νόμο, ώστε να εφαρμοστούν δια πυρός και σιδήρου για δύο τρία χρόνια, μέχρις ότου τα ανώτατα ακυρωτικά δικαστήρια αποφανθούν αμετάκλητα για τον αντισυνταγματικό τους χαρακτήρα. 

Δεν είναι δυνατόν να εφαρμοστεί ένας Κανονισμός όταν διαφωνούν πλήρως οι εργαζόμενοι και κυρίως όταν αυτός είναι αποτέλεσμα ετσιθελικής επιβουλής και όχι προϊόν διαλόγου και συλλογικής σύμβασης εργασίας, όπως έχουμε συνηθίσει τα τελευταία χρόνια. 

Η Κυβέρνηση αφού έχασε τον έλεγχο των οργανισμών, τα είπαμε στη συζήτηση επί της αρχής, δεν ξέρει τι της γίνεται, αφού έχασε τον έλεγχο των συνδικαλιστών ακόμα και αυτών που προέρχονται από τη δική της παράταξη επιβάλλει νομοθετικά τους κανονισμούς. Το ίδιο έκανε με την Ολυμπιακή Αεροπορία, με τον ΟΑΣΑ, το ίδιο επαναλαμβάνει σήμερα με τον ΟΣΕ. Να δούμε ποιος θα εφαρμόσει αυτούς τους κανονισμούς αύριο. 

Κύριε Υπουργέ, οι προτάσεις μας για κάποιες αλλαγές 

  


 

  

Σελίδα 1976 

βασικές στους προτεινόμενους κανονισμούς αφορούν θέσεις που αποσκοπούν στη διατήρηση στοιχειωδών έστω δικαιωμάτων των εργαζομένων, στη διατήρηση σε ανθρώπινες αντοχές των ωραρίων του προσωπικού, οι οποίες δεν μπορεί να υπερβαίνουν τις δώδεκα ώρες, στον περιορισμό των αδικιών με τις παράνομες εντάξεις κυρίως στην επετηρίδα, στο να επικρατήσει, έστω και στοιχειώδης αξιοκρατία, για να μη δημιουργούνται ισχυρές προστριβές μεταξύ διοίκησης, διοικήσεων - γιατί δεν ξέρουμε ποιοι θα είναι κάθε φορά - και εργαζομένων. 

Και έρχομαι στις συγκεκριμένες προτάσεις. 'Αρθρο 8, παράγραφος 4. Να απαιτείται αιτιολογημένη και όχι απλή απόφαση για ανάθεση καθηκόντων ανωτέρου, κατωτέρου βαθμού ή συναφών αλλοτρίων για οποιαδήποτε ανάθεση, γιατί διαφορετικά θα επικρατήσει αλλαλούμ. 

'Αρθρο 13. Τη θέση διευθυντού να παίρνουν οι υπάλληλοι με υποχρεωτικό τίτλο σπουδών ανώτατης εκπαίδευσης. 

'Αρθρο 13, παράγραφος 5. Είναι λάθος να παραμένει η ενιαία επετηρίδα διοικητικών υπαλλήλων πτυχιούχων και μη. Πρέπει να προβλεφθεί ότι μόνο ο εξειδικευμένος τίτλος μεταπτυχιακών σπουδών, διδακτορικό, επιτρέπει την ένταξη σε δύο βαθμούς πάνω από τον εισαγωγικό βαθμό. Σε όλες τις άλλες περιπτώσεις μόνο ένας βαθμός. 'Ετσι περιορίζονται τα φαινόμενα ευνοιοκρατίας ή αδικίας ή μεγάλα άλματα στις νέες υπό διαμόρφωση επετηρίδες. 

Επίσης στο άρθρο 13 η τελευταία αναφορά είναι εντελώς άστοχη και ανοίγει το δρόμο, αν δεν απαλειφθεί σε τεράστιες αυθαιρεσίες και δημιουργία θέσεων και βαθμών ψυγείου. 'Ετσι π.χ. ανοίγει ο δρόμος για ύπαρξη διευθυντών άνευ διευθύνσεων και κατ' απονομή διευθυντών με διεύθυνση, αμειβόμενοι όμως όλοι τους ως διευθυντές. Σήμερα, έχουμε παρόμοιες περιπτώσεις που ξεπερνούν τις τετρακόσιες και αμείβονται και οι δύο, ενώ προσφέρει ο ένας, όσο είναι δυνατόν να προσφέρει. Δηλαδή παίρνει το διευθυντή τον βάζει στο ψυγείο και στη θέση του τοποθετεί άλλον χωρίς τα ανάλογα προσόντα. 'Ετσι πληρώνονται και οι δύο ως διευθυντές. 

'Αρθρο 28, παράγραφος 3. Να φύγει η φωτογραφική διάταξη της τελευταίας προτάσεως. Με αυτή οι σημερινοί προγραμματιστές απόφοιτοι γυμνασίου με πιστοποιητικό ταχύρυθμης εκπαίδευσης σχολών ΞΥΝΗ λογίζονται ότι με την έναρξη ισχύος του νέου κανονισμού έχουν πτυχίο ΑΕΙ. Αυτό γίνεται για εξυπηρέτηση συγκεκριμένων ατόμων και είναι πολύ λάθος κατά τη δική μας άποψη. 

'Αρθρο 38. Να απαλειφθεί η συμμετοχή εκτελούντων χρέη διευθυντών από τα συμβούλια προαγωγών, διότι σε συνδυασμό με την παράγραφο 5 οδηγεί σε διαρκώς μεταβαλλόμενη σύνθεση συμβουλίου και δημιουργεί προϋποθέσεις καθοδηγούμενης και ελεγχόμενης κρίσης υπό την απειλή αφαιρέσεως των απονεμηθέντων καθηκόντων. 

Προτείνεται η σύνθεση των συμβουλίων προαγωγών και πειθαρχικών να γίνεται δια κληρώσεως μεταξύ των εχόντων το δικαίωμα να συμμετάσχουν εκ των αντιστοίχων βαθμοφόρων και όχι δοτών κατ' απονομήν ευκαιριακά βαθμοφόρων, γιατί κατ' αυτόν τον τρόπο όταν κάποιον τον πάρουμε και τον τοποθετήσουμε εκεί του επιβάλλουμε και τι θα κάνει. Και του λέμε αν δεν προάγεις ή δεν κάνεις αυτό που σου λέμε εμείς σου αφαιρούμε την ανάθεση των καθηκόντων που σου έχουμε δώσει και χάνεις και τη θέση σου στο διοικητικό συμβούλιο των προαγωγών και τη θέση σου ως προϊσταμένου εκεί. 

'Αρθρο 41, παράγραφος 2. Να συμπεριληφθεί ότι προς το διευθυντή προσωπικού και μετέπειτα στο διευθύνοντα σύμβουλο, μαζί με τους πίνακες των συμβουλίων προαγωγών αποστέλλονται και τα πρακτικά των συμβουλίων, διότι είναι αδιανόητο ο διευθύνων σύμβουλος να ακυρώνει τους πίνακες χωρίς να έχει τα πρακτικά που αιτιολογούν την κρίση της πλειοψηφίας ή της μειοψηφίας ή της ομοφωνίας των συμβουλίων. Αυτά να πηγαίνουν πακέτο. 

Ακόμη στο άρθρο 41 να προστεθεί διάταξη ότι επί προσφυγής σε δευτεροβάθμιο συμβούλιο του διευθύνοντος συμβούλου, προεδρεύει υποχρεωτικά ο αντικαταστάτης του. 

Δεν μπορεί προσφεύγων και κρίνων να είναι ο ίδιος. Δεν μπορεί να παραπέμπει δηλαδή, ο διευθύνων σύμβουλος στον τάδε υπάλληλο ή δεν ξέρω τι θα είναι αυτός και ταυτόχρονα ο κύριος κριτής να είναι ο πρόεδρος του συμβουλίου, όποιος και αν είναι αυτός, δεν έχουμε τίποτα με το συγκεκριμένο. 

Στο άρθρο 53 παράγραφος 9 η μετάταξη να είναι υποχρεωτική, μόνο αν κατόπιν επανεξετάσεως της επαγγελματικής ικανότητας στην ειδικότητά του κριθεί ανεπαρκής, όχι ετσιθελικά, επειδή έγινε ένα λάθος ή επειδή συνέβη κάποιο γεγονός. 

Στο άρθρο 71 να απαλειφθεί η λέξη "τακτικό", ώστε να συμπεριληφθεί και το έκτακτο προσωπικό. Επειδή ο ΟΣΕ είναι μέλος της Διεθνούς Οργανώσεως Αμοιβαίας Παροχής Διευκολύνσεων, όπου συμμετέχουν περί τα σαράντα δίκτυα, προτείνεται στο τέλος του άρθρου να προστεθεί η φράση "στις ρυθμίσεις αυτές υπάγονται και οι συνταξιούχοι σιδηροδρομικοί, κατ' αναλογία των προβλεπομένων στον Κανονισμό της Διεθνούς Οργάνωσης". Προσέξτε το, κύριε Υπουργέ, γιατί θα έχουν άλλα δικαιώματα οι ξένοι σιδηροδρομικοί και δεν θα τα έχουν οι δικοί μας ή δεν θα μπορούν να ταξιδέψουν το ίδιο. 

Στο άρθρο 90, παράγραφος 2, είναι παράλογο μικρές ζημιές, προφανώς μικρών υπαλλήλων, να καταλογίζονται και οι μεγάλες να μην καταλογίζονται. 

Να γίνονται καταλογισμοί ανεξάρτητα του ύψους ζημιάς. Γι' αυτό προτείνεται να απαλειφθούν οι φράσεις "των οποίων το ποσό δεν είναι ανώτερο των δίμηνων αποδοχών του υπαιτίου". Αυτό γίνεται μάλλον για εξυπηρέτηση κάποιων στελεχών, ίσως αυτών που συνέταξαν τον Κανονισμό. Θέλουμε δικαιοσύνη. 

Στο άρθρο 125, παράγραφος 1β', ο κατηγορούμενος πρέπει να έχει πλήρη ελευθερία επιλογής αντιπροσώπου του από τους υπηρετούντες συναδέλφους του και να μην είναι υποχρεωμένος να ορίζει τον αντιπρόσωπό του από τη δική του κατηγορία. Μπορεί ένας να είναι εργάτης. Θα βάλει ως υπερασπιστή του, που θα συμμετέχει στο συμβούλιο, εργάτη; Να μη μπορεί να βάλει έναν οποιονδήποτε άλλον, άλλης κατηγορίας, ο οποίος θα μπορεί να τον υπερασπισθεί καλύτερα; Η επιλογή, λοιπόν, να γίνεται από τον ίδιο, για τον όποιο εκπρόσωπο θα ορίσει στο συμβούλιο. 

Στο άρθρο 158, δυστυχώς ο προτεινόμενος τρόπος εντάξεως προσωπικού δημιουργεί ανατροπές επετηρίδων και μεγάλες αδικίες, διότι γίνονται με τη βαθμολογική κατάσταση των υπαλλήλων, που δημιουργήθηκε το 1995. Γιατί από το 1995 μέχρι σήμερα δεν έχουν συνεδριάσει και δεν έχουν γίνει οι προαγωγές. Εάν είχαν γίνει οι προαγωγές των ετών 1996, 1997 και 1998 το πρόβλημα θα είχε περιορισμένο χαρακτήρα. 

Αυτό το άρθρο είναι βέβαιο ότι θα στείλει δέκα χιλιάδες σιδηροδρομικούς στα αστικά δικαστήρια και περιμένουν οι δικηγόροι να τα "τσεπώσουν". Πάνω από το 80% των αγωγών μάλλον θα ευδοκιμήσουν, γιατί ο παλιός ΓΕΚΑΠ επέχει ισχύ νόμου, ως εκδοθείς κατ' εξουσιοδότηση νόμου και προβλέπει ότι είναι υποχρεωτικές οι προαγωγές για τον ΟΣΕ. Οπότε η εξαφάνιση των προαγωγών των ετών 1996, 1997 και 1998 είναι παράνομη και κατ' επέκταση και οι εντάξεις, σύμφωνα με τις προαγωγές του 1995, θα κριθούν παράνομες. Είναι βέβαιο ότι θα δημιουργηθεί βαθμολογικό κομφούζιο. 

Θα κάνω τώρα επί τροχάδην κάποιες προτάσεις, για τη βελτίωση του ΚΟΕΑΠ. Μάθαμε και τις ορολογίες όλων των κανονισμών, κύριοι συνάδελφοι. 

Στο άρθρο 2, παράγραφος 1γ', η κανονική ημερησία εργασία προτείνεται ως εξής. Είναι η δική μας πρόταση, κύριε Υπουργέ, προσέξτε: Ορίζεται σε οκτώ ώρες ή όσο στο μέλλον ο νόμος ορίζει, εάν τυχόν αλλάξει. Ο καθορισμός της ημερήσιας εργασίας ως το πηλίκον του αθροίσματος ωρών εργασίας σε εβδομαδιαία βάση δια των εργασίμων ημερών της εβδομάδας, προφανώς παραπέμπει στη διάταξη που αφαιρέσατε περί συμψηφισμού και πρέπει να απαλειφθεί. 

Στο άρθρο 6, η έναρξη εργασίας πρέπει να είναι σταθερή για το προσωπικό που δεν εργάζεται σε βάρδιες. 

Δεν μπορεί να τους λέμε ότι αύριο θα 'ρθείτε στις εννιά, την άλλη στις δέκα, την άλλη στις ένδεκα. Πρέπει να προγραμματίζουν τη ζωή τους. Είναι άνθρωποι και οι περισ-

  


 

  

Σελίδα 1977 

σότεροι οικογενειάρχες. 

'Αρθρο 11. Να προστεθεί διάταξη ώστε στο ίδιο ωράριο να απαγορεύεται η συνύπαρξη εφεδρίας και διαλείμματος. Διότι θα κρατά τον εργαζόμενο δεκαοκτώ ώρες και θα πληρώνεται για οκτώ. 

'Αρθρο 12 παράγραφος ε'. Επιβάλλεται η εφεδρεία να προσμετράται οπωσδήποτε στο ακέραιο μετά τη συμπλήρωση του οκτάωρου, ώστε ο εργαζόμενος να έχει τη δυνατότητα, στο επιτρεπτό άνοιγμα της διορίας των δώδεκα ωρών, να συμπληρώσει πλήρες ημερομίσθιο, οκτάωρο. Διαφορετικά όποιος ευρίσκεται σε εφεδρεία θα χρειάζεται δεκαέξι ώρες -εντελώς παράνομο- για να συμπληρώσει το ημερομίσθιό του. Αυτή είναι η ελάχιστη δυνατή τροποποίηση που πρέπει να γίνει οπωσδήποτε αποδεκτή. 

'Αρθρο 13 παράγραφος 3. Ο αριθμός των εκτός έδρας διακοπών εργασίας είναι πολύ μεγάλος. Να μειωθούν στο ήμισυ για να φτάνει κάποτε ο όποιος εργαζόμενος στο σπίτι του. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Δηλαδή, πόσο να γίνει; 

ΑΘΑΝΑΣΙΟΣ ΧΕΙΜΑΡΑΣ: Στο ήμισυ, κύριε Υπουργέ, απ' ό,τι αναφέρει ο νόμος. Λέω για το άρθρο 13 παράγραφος 3. Είναι πολλές ώρες, δείτε το. 

'Αρθρο 17. Προτείνεται να τεθούν ανώτατα όρια υπερβάσεων ή τουλάχιστον στη διορία πέραν των οποίων να απαγορεύεται απολύτως η απασχόληση του προσωπικού, ανεξαρτήτως συνθηκών και καταστάσεων. Και να σας πω γιατί. Οι υπερβάσεις χωρίς όρια είναι λίαν επικίνδυνες και για τον εργαζόμενο και για τον ΟΣΕ. Δεν θα αποδίδει. Προτείνεται, παραδείγματος χάρη, μέγιστο άνοιγμα της διορίας δεκατέσσερις έως δεκαπέντε ώρες. Παραπάνω δεν θα αντέξει, κύριε Υπουργέ. Δεν θα αποδώσει ούτε αυτός και βεβαίως θα ταλαιπωρείται. 

Τελικές διατάξεις, προτεινόμενες και βελτιώσεις. 

Στο άρθρο 17 του νόμου, πρέπει να μπει διάταξη που να προβλέπει τη διαδικασία τροποιήσεως των κανονισμών -είναι γενική διάταξη αυτή- στο μέλλον είτε με συλλογική σύμβαση εργασίας είτε με υπουργικές αποφάσεις κατόπιν εισηγητικών προτάσεων του Δ.Σ. του ΟΣΕ. Θα έλεγα καλύτερα, προτείνεται μέσω συλλογικών συμβάσεων εργασίας για λόγους ευελιξίας. 

Προτείνεται επίσης να επαναδιατυπωθεί η παράγραφος 2 του άρθρου 17 ώστε να προβλέπεται να προηγηθούν οι καθυστερημένες προαγωγές των νέων εντάξεων προσωπικού που καθυστέρησαν από το 1995 και μετά να γίνει η επετηρίδα. Ευχαριστώ πολύ. 

Ευχαριστώ, κύριε Πρόεδρε, για την ανοχή. 

ΠΡΟΕΔΡΕΥΩΝ (Νικόλαος Κατσαρός): Η κ. Μπόσκου έχει το λόγο. 

ΜΑΡΙΑ ΜΠΟΣΚΟΥ: Κύριε Πρόεδρε, θα παρακαλέσω και εγώ για την ανοχή σας, γιατί όπως καταλαβαίνετε είναι πολλά τα άρθρα, μεγάλο το νομοσχέδιο... 

ΠΡΟΕΔΡΕΥΩΝ (Νικόλαος Κατσαρός): Με κανέναν τρόπο δεν θα μπορούσε να περάσει από το μυαλό μου να σας στερήσω ό,τι έδωσα στους άλλους. 

ΜΑΡΙΑ ΜΠΟΣΚΟΥ: Ευχαριστώ πολύ. 'Ισως να χρειαστώ και κάτι παραπάνω, δεν ξέρω σίγουρα... 

ΠΡΟΕΔΡΕΥΩΝ (Νικόλαος Κατσαρός): Και εκεί θα υπάρξει ανοχή. 

ΜΑΡΙΑ ΜΠΟΣΚΟΥ: Ευχαριστώ. 

'Οπως είπαμε και στη συζήτηση επί της αρχής, για να μπορέσει η Κυβέρνηση να περάσει τα σχέδια για συρρίκνωση του έργου του ΟΣΕ και ιδιωτικοποίηση της εκμετάλλευσης του δικτύου του οργανισμού, επιχειρεί με τους νέους κανονισμούς ΓΕΚΑΠ και ΚΟΕΑΠ και των δευτερευουσών απολαβών να διαλύσει το συνδικαλιστικό κίνημα των εργαζόμενων, να το μετατρέψει σε πειθήνια εκτελεστικά όργανα των εντολών των διορισμένων από αυτούς διοικήσεων, στερώντας τους με εφαρμογή ουσιαστικά στρατιωτικού νόμου, τη δυνατότητα να αντιδράσουν υπό την απειλή της απόλυσης. 

Με τον ίδιο ΓΕΚΑΠ - θα τα λέω έτσι σύντομα, κύριε Πρόεδρε,λόγω χρόνου- διαιωνίζει το ρουσφέτι, την ευνοιοκρατία των υμετέρων, την επιβολή των κομματικών κριτηρίων στην εξέλιξη και προαγωγή του προσωπικού. 

Ειδικότερα με τον νέο ΓΕΚΑΠ επιχειρείται: Πρώτον, με το άρθρο 3 διατήρηση της διάκρισης των εργαζόμενων σε τακτικούς και έκτακτους, όχι δηλαδή ενιαία σχέση εργασίας, χωρίς έστω την εφαρμογή μιας στοιχειώδους ποσόστωσης στον αριθμό των εκτάκτων, π.χ. πλαφόν αριθμού πρόσληψης προσωπικού ως εκτάκτων. 

Διαιωνίζεται έτσι η ομηρία των εκτάκτων και αξιοποιούνται για τις ανάγκες εξυπηρέτησης της κομματικής πελατείας. 

Δυσμενής μεταχείριση των εργαζόμενων πέρα και έξω από τις διατάξεις του Εργατικού Δικαίου. Στο άρθρο 8 προβλέπεται η ανάθεση καθηκόντων κατώτερου βαθμού, αλλά και η ανάθεση καθηκόντων ανώτερου βαθμού, χωρίς αντιστοιχία καθηκόντων μισθού για δύο μήνες ή για έξι μήνες όταν η ανάλειψη καθηκόντων ανώτερου βαθμού γίνεται για αναπλήρωση υπαλλήλων ανώτερου βαθμού. Αυτό φαίνεται στην παράγραφο 5 του άρθρου 8. 

Με την παράγραφο 3 του άρθρου 8, θεσπίζεται υποχρεωτική εφαρμογή της πολυειδικότητας. Γενίκευση της εφαρμογής της ατομικής σύμβασης εργασίας για όλους τους εργαζόμενους, εποχικούς -αυτό το βλέπουμε στο άρθρο 3-καθώς και δόκιμους και έκτακτους με το άρθρο 21, με δυνατότητα μάλιστα στις ατομικές συμβάσεις του εποχικού και έκτακτου προσωπικού να προβλέπονται περαιτέρω υποχρεώσεις, προσπάθεια δηλαδή κτυπήματος του συνδικαλιστικού κινήματος και των συλλογικών συμβάσεων. 

'Οσον αφορά το θέμα της εξατομίκευσης των όρων πρόσληψης μέσα από τη σύναψη ατομικών συμβάσεων εργασίας, τι είναι αυτό που προβλέπεται στην παράγραφο 5 του άρθρου 21 "η μη προσέλευση του προσλαμβανόμενου για εκπλήρωση τυχόν πρόσθετων υποχρεώσεων πριν την ανάληψη της υπηρεσίας θεωρείται ως ανάκλιση αίτησης για πρόσληψη". Ποιες μπορεί να είναι οι "τυχόν πρόσθετες υποχρεώσεις"; Εμείς αυτό το λέμε βιασμό συνειδήσεων και τίποτε άλλο. 

Ο ίδιος βιασμός συνείδησης προκύπτει και από το άρθρο 15 αφού προϋπόθεση για πρόσληψη είναι η ανεπιφύλακτη αποδοχή του ΓΕΚΑΠ και του ΚΩΕΑΠ. Υπάρχει η διατήρηση υπό ομηρία των προσλαμβανόμενων καθ'όλη τη διάρκεια της δοκιμαστικής περιόδου, μέχρι τη μονιμοποίηση. 

Στο άρθρο 23 προβλέπεται διάρκεια δοκιμασίας από ένα έως τρία χρόνια με απόφαση του διευθύνοντα συμβούλου. "Απόφαση για μονιμοποίηση από το διευθύνοντα σύμβουλο ύστερα από έκθεση των διοριζόμενων από το διευθύνοντα σύμβουλος οργάνων σύνταξης φύλων ποιότητας" για τα οποία θα πούμε παρακάτω. 

"Δυνατότητα απόλυσης του υπό δοκιμασία υπαλλήλου πριν από τη λήξη του χρόνου δοκιμαστικής περιόδου", χωρίς να αναφέρεται σε ποιες περιπτώσεις και με ποια κριτήρια. 

Μιας και μιλάμε για προσλήψεις, θα θέλαμε να κάνουμε μια παρατήρηση -ειπώθηκε νομίζω- στο άρθρο 15 για την απαιτούμενη ηλικία. Εκτός από την εφαρμογή οικείων διατάξεων απαιτείται και η απόφαση του διευθύνοντος συμβούλου, καθώς και για τη γνώση της ξένης γλώσσας η απόδειξη γίνεται είτε με τίτλο σπουδών είτε με ειδική δοκιμασία είτε και με τα δύο και γι'αυτό θα αποφασίσει και πάλι ο διευθύνων σύμβουλος. Κατά την άποψή μας και τα δύο αυτά έχουν το στοιχείο της αυθαιρεσίας. 

Στο ζήτημα των προαγωγών -αναφερόμαστε στα άρθρα 25 έως 48- ξεδιπλώνεται όλη η πολιτική της Κυβέρνησης για ευνοιοκρατία των "ημετέρων" για την εφαρμογή σκόπιμα αόριστων κριτηρίων για αποκλεισμό των μη αρεστών, χωρίς τη δυνατότητα να αντιδράσουν. 

'Αρθρο 26. Στα κριτήρια προαγωγών βασική προϋπόθεση είναι η ύπαρξη και βαθμολόγηση ορισμένων ουσιαστικών προσόντων για τον ανώτερο βαθμό. Από πού συνάγονται τα ουσιαστικά προσόντα; Από τα φύλλα ποιότητας, από λοιπά στοιχεία που περιέχονται στους ατομικούς φακέλους του προσωπικού. Τι είναι αυτά; Ποια μπορεί να είναι; Από κάθε χρήσιμο έγγραφο, στοιχείο κατά την κρίση του συμβούλου προαγωγής. Αοριστία και υποκειμενικότητα ουσιαστικών προ-

  


 

  

Σελίδα 1978 

σόντων. Προβλέπονται σωματικά, πνευματικά, διοικητικά, επαγγελματικά προσόντα. Για παράδειγμα στα σωματικά: "Αντοχή στην καταβολή προσπαθειών". Μέχρι πού; Στα πνευματικά: "Δύναμη έκφρασης". Στα διοικητικά: "Δύναμη επιβολής στους εργαζόμενους, μέριμνα για πειθαρχία". 

'Οσον αφορά τα φύλλα ποιότητας, είναι το βασικό κριτήριο για την προαγωγή, όπου καταγράφεται ο βαθμός που υπάρχουν τα ουσιαστικά προσόντα. 

Τα φύλλα αυτά συντάσσονται από ανθρώπους που καθορίζονται από το διορισμένο από την Κυβέρνηση διευθύνοντα σύμβουλο. Και τα συμβούλια προαγωγών, βέβαια, στην πλειοψηφία τους στελεχώνονται από διορισμένους από το διευθύνοντα σύμβουλο. 

Στα επταμελή πρωτοβάθμια συμβούλια τα μέλη που είναι διορισμένα από το διευθύνοντα σύμβουλο είναι τέσσερα, στα δε δευτεροβάθμια συμβούλια τα μέλη είναι οκτώ, εκ των οποίων ένας είναι ο διευθύνων σύμβουλος, ένας ο νομικός σύμβουλος, τρεις οι διορισμένοι από το διευθύνοντα σύμβουλο, δύο οι εκπρόσωποι των εργαζομένων και ένας ο κρινόμενος αντιπρόσωπος. 

Οι κρινόμενοι ως μη προακτέοι, είτε κατ'εκλογή είτε κατ'αρχαιότητα, δηλαδή στάσιμοι, στερούνται της δυνατότητος να προσφύγουν στα δευτεροβάθμια συμβούλια προαγωγών -αναφέρεται στο άρθρο 42 παράγραφος 3- πράγμα απαράδεκτο, που ίσως είναι και αντισυνταγματικό. Μόνο όσοι κριθούν ακατάλληλοι και οδηγηθούν στην απόλυση, μπορούν να προσφύγουν. Αλλά και ο ίδιος ο διευθύνων σύμβουλος μπορεί να προσφύγει στα δευτεροβάθμια συμβούλια προαγωγών αν δεν του αρέσει μία προαγωγή από το πρωτοβάθμιο συμβούλιο, παρά το γεγονός ότι το όργανο αυτό στην πλειοψηφία του διορίζεται από τον ίδιο. 

'Οσον αφορά τον τρόπο προαγωγών του άρθρου 33. Γίνεται φανερό ότι ο κανόνας εφαρμόζεται στη συντριπτική πλειοψηφία των περιπτώσεων για προαγωγή κατ'εκλογή, που προβλέπεται και οδηγεί στην προώθηση των υμετέρων και στον παραγκωνισμό των μη αρεστών. 

Ο ορισμός "των επικεφαλής υπηρεσιακών μονάδων" στο άρθρο 46 και η τοποθέτησή τους από το διευθύνοντα σύμβουλο με ποια κριτήρια γίνεται; 'Εχει σημασία αυτή η επιλογή, αφού όσοι ομοιόβαθμοι δεν επιλεγούν επικεφαλής, πρώτα απ' όλα δεν μπορούν να διεκδικήσουν θέση επικεφαλής, δεύτερον, δεν μπορούν να διεκδικήσουν ίδιες αποδοχές με τους επικεφαλής και τρίτον, ασκούν καθήκοντα που τους ανατίθενται, άρα και τέτοια κατώτερου βαθμού, αφού αυτό προβλέπεται από τον ΓΕΚΑΠ. 

'Οσον αφορά τις τοποθετήσεις, τις μεταθέσεις και τις αποσπάσεις, αυτές αποφασίζονται από το διευθύνοντα σύμβουλο και το μοναδικό κριτήριο είναι οι ανάγκες της υπηρεσίας. 'Οπως έχουμε πει δεν παίρνονται καθόλου υπόψη οι ανάγκες του προσωπικού, βιωτικές, οικογενειακές και άλλες. Είναι υποχρεωτικές για τους εργαζόμενους με την έννοια ότι δεν είναι εθελοντικές. Οι εργαζόμενοι δεν έχουν καμία δυνατότητα να αντιδράσουν, αφού προβλέπεται ότι εάν ο εργαζόμενος δεν παρουσιαστεί μέσα στην προβλεπόμενη πενθήμερη προθεσμία στη νέα του θέση για να αναλάβει καθήκοντα, θεωρείται αυθαίρετα απών, με συνέπειες που κλιμακώνονται μέχρι την απόλυση. 

Ειδικά για τις τοποθετήσεις του άρθρου 49, θα θέλαμε να τονίσουμε δύο θέματα. Υπάρχει δυνατότητα αλλαγής θέσης υπηρεσίας ακόμα και έδρας, όπου παρέχεται η εργασία με απόφαση διευθύνοντα συμβούλου -παράγραφος 4 του άρθρου 49 σε συνδυασμό με το άρθρο 17- μετά από οποιονδήποτε λόγο διακοπής ή απουσίας πέραν του μήνα. Αυτό αποτελεί κατά τη γνώμη μας εκβιαστική πολιτική, που μπορεί να εφαρμοστεί παραδείγματος χάρη σε μία απεργία διαρκείας ή σε περίπτωση εφαρμογής πειθαρχικής ποινής αργίας ή προσωρινής παύσης πέραν του μηνός. Εξαίρεση -λέει ο κανονισμός- από τη δυνατότητα της παραπάνω αλλαγής υπάρχει μόνο όταν η απουσία οφείλεται σε λόγους ασθενείας. Και εμείς ρωτάμε και το ρωτήσαμε και στην επιτροπή, το εξής: Η κύηση θεωρείται ασθένεια; Πήραμε την απάντηση πως όχι και έτσι είναι. Τότε μπορεί να εφαρμοστεί η αλλαγή έδρας και σε μία γυναίκα, που γυρίζει στην υπηρεσία μετά την εγκυμοσύνη της. Και για να μην υπάρχει τέτοια δυνατότητα θα πρέπει να υπάρξει ρητή αναφορά "ως λόγος εξαίρεσης της δυνατότητας αυτής η απουσία λόγω κύησης". 

Ειδικά για τις μεταθέσεις στο άρθρο 50 επισημαίνουμε τη δυνατότητα μετάθεσης σε θέση κατώτερου βαθμού του ίδιου κλάδου, που είναι μία δυσμενής μεταχείριση του εργαζομένου, αντίθετη με το Εργατικό Δίκαιο. 

Στο άρθρο 67 όσον αφορά τις αμοιβές και τις διακρίσεις. Κατά τη γνώμη μας είναι ένα εργαλείο στα χέρια του διευθύνοντα συμβούλου, ο οποίος αποφασίζει τόσο για τη χορήγησή τους -το είδος της αμοιβής και αν θα χορηγηθεί- όσο και για το τι συνιστά εξαίρετη πράξη που δικαιολογεί την παροχή τους, για τον εκμαυλισμό συνειδήσεων και για τη μετατροπή των εργαζομένων σε πειθήνια όργανα εκτέλεσης των εντολών και της πολιτικής της διοίκησης και κατ'επέκταση του σχεδίου της Κυβέρνησης. 

Για τις απολύσεις αποτελεί ένα σημαντικό εργαλείο στα χέρια της διοίκησης του οργανισμού. Πρώτον, για τον πειθαναγκασμό και την κατατρομοκράτηση του προσωπικού. Δεύτερον, για τη μείωση του εργατικού κόστους και το πέταμα στο δρόμο χιλιάδων εργαζομένων στον ΟΣΕ. Είναι η κλασική συνταγή στους τομείς, όπου έχουμε ιδιωτικοποιήσεις, όπου το τίμημα για την άσχημη κατάσταση που υπάρχει αντί να το πληρώνουν οι υπεύθυνοι κυβερνώντες, το πληρώνουν οι εργαζόμενοι. 

'Ετσι έχουμε απολύσεις για επαγγελματική ανεπάρκεια. Παίρνοντας υπόψη τα όσα έχουμε εκθέσει παραπάνω για τις διαδικασίες κρίσεως του προσωπικού, γίνεται φανερό ότι μπορεί να βρεθούν εκτός οργανισμού αδικαιολόγητα και ορισμένες φορές αυθαίρετα. 

'Οταν επιβληθεί πειθαρχική ποινή απόλυσης, αν ανατρέξουμε στις ιδιαίτερα αυταρχικές διατάξεις του Πειθαρχικού Δικαίου στο άρθρο που αναφέρεται στα αδικήματα που τιμωρούνται με απόλυση, το άρθρο 101, θα διαπιστώσουμε πράγματι το πώς μπορεί να χρησιμοποιηθεί το εργαλείο της απόλυσης για την κατατρομοκράτηση των εργαζομένων. 

Βλέπουμε εκεί π.χ. ότι επισύρουν την απόλυση αντιπειθαρχικής συμπεριφοράς εξαιρετικά βαρείας μορφής προς τον προϊστάμενο στοιχείο εντελώς υποκειμενικό, άρνηση εκτέλεσης υπηρεσιακής διαταγής που είχε ως συνέπεια μεγάλη ζημιά στον οργανισμό, ακόμη και αν πρόκειται για εντελώς παράνομη εντολή, την οποία υποχρεούται ο εργαζόμενος να εκτελέσει. Γίνεται λόγος για μεγάλη ζημιά, χωρίς αυτή να προσδιορίζεται με οποιονδήποτε τρόπο. Αδικαιολόγητη καθυστέρηση μετάβασης στη νέα θέση, σε περίπτωση μετάθεσης ή αυθαίρετη απουσία από την υπηρεσία πέραν των πέντε ημερών. Και αυτό όταν οι μεταθέσεις, τοποθετήσεις, αποσπάσεις κλπ. αποφασίζονται με μοναδικό κριτήριο τις ανάγκες της υπηρεσίας, χωρίς να ληφθούν υπόψη οι ανάγκες των εργαζομένων. 

Εφαρμογή της διάταξης και σε περίπτωση π.χ. απεργίας, όταν έχει κηρυχθεί παράνομη από τα δικαστήρια. Και είναι γνωστό, κύριε Υπουργέ, ότι το 99% των απεργιών χαρακτηρίζονται παράνομες και καταχρηστικές. 

ΦΩΤΗΣ ΚΟΥΒΕΛΗΣ: Το 100%. 

ΜΑΡΙΑ ΜΠΟΣΚΟΥ: Απολύσεις για κατάργηση θέσης, στο άρθρο 81. Εδώ για την εφαρμογή της πολιτικής για απομάκρυνση των πλεοναζόντων υπαλλήλων, σύμφωνα με τις ανάγκες όπως αυτές τις προσδιορίζει η Κυβέρνηση μέσω των διορισμένων διοικήσεων, που αποσκοπούν στη συρρίκνωση και ιδιωτικοποίηση του έργου του ΟΣΕ, έχουμε τα εξής: Υποβιβασμό των υπαλλήλων σε θέσεις κατώτερου βαθμού. Απόλυση των εμπειρότερων υπαλλήλων. Απόλυση υπαλλήλων από τον εισαγωγικό βαθμό. 

Τα καθήκοντα και οι περιορισμοί που ορίζονται με το άρθρο 86 και τα επόμενα, είναι οι διατάξεις μαζί με το Πειθαρχικό Δίκαιο που επιβάλλουν συνθήκες στρατιωτικού νόμου στους εργαζόμενους του ΟΣΕ με στόχο το τσάκισμα κάθε αντίστασης στα σχέδια συρρίκνωσης και ιδιωτικοποίησης του οργανισμού. Διατάξεις προς αυτήν την κατεύθυνση θα μπορούσαμε να 

  


 

  

Σελίδα 1979 

θεωρήσουμε την υποχρέωση τήρησης απόλυτης εχεμύθειας για όλες τις υπηρεσιακές υποθέσεις και ως προς οτιδήποτε αφορά την άσκηση των καθηκόντων τους και οτιδήποτε έρχεται σε γνώση τους, τόσο κατά τη διάρκεια της απασχόλησής τους όσο και μετά την αποχώρησή τους από τον ΟΣΕ. Δηλαδή οι εργαζόμενοι δεν μπορούν να καταγγείλουν ούτε και πιθανές ατασθαλίες στη διαχείριση των υποθέσεων του οργανισμού ούτε βέβαια και την πολιτική ξεπουλήματος του ΟΣΕ. 'Εχουμε δε επιβολή της σιωπής των αμνών, προσπάθεια τσακίσματος κάθε αντίστασης. 

Ακόμα, έχουμε την υποχρέωση να υπερασπίζεται και να διαφυλάσσει την κανονική λειτουργία του ΟΣΕ, ώστε να μη βλάπτει τα συμφέροντα του οργανισμού. Παρέμβαση στον τρόπο διεκδίκησης λύσης των προβλημάτων, έχουμε εδώ, κύριε Πρόεδρε, του προσωπικού με τις απεργιακές κινητοποιήσεις. Υποχρέωση να τηρούν οι εργαζόμενοι το εκάστοτε εφαρμοζόμενο ωράριο, που επιβάλλεται εντατικοποιώντας την εργασία του, υποβιβάζοντας ακόμη και τις αποδοχές του. Και μάλιστα υποχρεούται να δουλεύει και πέραν αυτού του ωραρίου. Υποχρέωση να αποδέχεται τον υποβιβασμό του με την αποδοχή καθηκόντων κατώτερου βαθμού καθώς και την εκτέλεση άλλων, πέραν των κύριων καθηκόντων του, σε έκτακτες περιπτώσεις κατά την κρίση της διοίκησης. 

Η υποχρέωση εκτέλεσης χωρίς αντίρρηση, με ακρίβεια των διαταγών των προϊσταμένων, ακόμη και εκείνων που είναι αντίθετες με τις διατάξεις που ισχύουν, δηλαδή των παράνομων αλλά και εκείνων που δεν συμπεριλαμβάνονται στα υπηρεσιακά τους καθήκοντα. Απαγόρευση να παρέχει οποιαδήποτε πληροφορία για τον ΟΣΕ που μπορεί να βλάψει τα συμφέροντα του ΟΣΕ. Ποιος τα προσδιορίζει αυτά χωρίς προηγούμενη ενημέρωση και έγκριση από τα αρμόδια όργανα του οργανισμού; 

Τέλος, υπάρχει ένα σοβαρό ζήτημα που αφορά τον ΚΩΕΑΠ, σχετικα με το άρθρο 14 που αφορά τον κανονισμό ωρών εργασίας και ανάπαυσης. Μεταξύ άλλων προβλέπεται υπέρβαση της ημερήσιας απασχόλησης του οκταώρου κατά δύο ώρες, άρθρο 9 και υποχρέωση παροχής εργασίας από το προσωπικό και πέραν των παραπάνω ορίων ημερησίας εργασίας, οκτώ συν δύο ώρες και εβδομαδιαίως σαράντα οκτώ ώρες, σε περίπτωση εξαιρετικής συσσώρευσης εργασίας ή έκτακτης εργασίας ή εξαιρετικά επείγουσας ανάγκης εξυπηρέτησης του κοινού. 

Οι διατάξεις αυτές του ΚΩΕΑΠ και ιδιαίτερα του άρθρου 17 έρχονται σε αντίθεση με τη διεθνή σύμβαση εργασίας για τον περιορισμό των ωρών εργασίας, που έχει κυρωθεί με το ν.2265/1920 και έχει υπερνομοθετική ισχύ. Η αντίθεσή μας βρίσκεται στο ότι η διεθνής σύμβαση εργασίας προβλέπει υπέρβαση των ορίων εργασίας σαράντα οκτώ και οκτώ ημερησίως, με συγκεκριμένες προϋποθέσεις μόνο στο μέτρο που είναι αναγκαίο για να αποτραπεί σοβαρή βλάβη στην τακτική πορεία της εργασίας με κανονισμό εργασίας κατά βιομηχανία ή επάγγελμα. Προβλέπει προσωρινές παρεκκλίσεις. Πρέπει να έχει προηγηθεί γνωμοδότηση των ενδιαφερομένων συνδικαλιστικών οργανώσεων. Να καθορισθεί ανώτατο όριο των πρόσθετων ωρών εργασίας που θα επιτραπούν. Το δε ημερομίσθιο θα είναι αυξημένο τουλάχιστον κατά 35% σε σχέση με το κανονικό. 

Καμία από τις παραπάνω προϋποθέσεις δεν προβλέπεται ώστε να μπορεί η διοίκηση του ΟΣΕ νόμιμα και συνταγματικά να επιβάλει την υπέρβαση του ορίου εργασίας. 

ΠΡΟΕΔΡΕΥΩΝ (Λουκάς Αποστολίδης): Ο κ. Κουβέλης έχει το λόγο. 

ΦΩΤΗΣ ΚΟΥΒΕΛΗΣ: Κύριε Πρόεδρε, ο ειδικός αγορητής του Συνασπισμού κ. Μουσταφά βρίσκεται αυτήν την ώρα στην Επιτροπή Κοινωνικών Υποθέσεων, η οποία συνεδριάζει για το ασφαλιστικό. Επιτρέψτε μου μ' αυτήν την ευκαιρία να επισημάνω ότι βρισκόμαστε μπροστά σε ένα απαράδεκτο και τρομακτικό φαινόμενο. Πρόκειται για μία βιομηχανία νομοθετημάτων, για ένα νομοθετικό αμόκ της Κυβέρνησης. Και σε τελευταία ανάλυση, με την ταχύτητα που έρχονται αυτά τα νομοσχέδια δεν είναι δυνατόν να γίνει η κατάλληλη επεξεργασία. Οι Βουλευτές δεν είναι για να σηκώνουν και να κατεβάζουν το χέρι. Είναι για να μετέχουν ουσιαστικά στην παραγωγή του νομοθετικού έργου. Γι' αυτόν το λόγο μιλώ αυτήν τη στιγμή ως Κοινοβουλευτικός Εκπρόσωπος. 

Κύριε Υπουργέ, αρνούμαι να μπω στη λογική εξέτασης των επιμέρους διατάξεων των συζητουμένων άρθρων, διότι ενεργείτε με έναν εξαιρετικά αυταρχικό τρόπο. Με το άρθρο 17 προβλέπεται η κατάργηση όχι μόνο κάθε διάταξης νόμου αλλά και κανονισμού εργασίας με ισχύ νόμου και κάθε όρου συλλογικής σύμβασης εργασίας που αντίκειται στις διατάξεις του. 

Ουσιαστικά, κύριε Υπουργέ, καταργείτε τη συλλογική αυτονομία των εργαζομένων στον ΟΣΕ. Είσθε μια Κυβέρνηση αντιφατική, για να μην πω ότι υποκρίνεσθε, όταν από τη μια μεριά στους δημοσίους υπαλλήλους υπόσχεσθε αναγνώριση του δικαιώματός τους να συμβάλλονται συλλογικά με την Κυβέρνηση, στο πλαίσιο ενός νόμου κάθε φορά και σήμερα έρχεσθε να καταργήσετε τη συλλογική αυτονομία των εργαζομένων στον ΟΣΕ. Από πού αντλείτε αυτό το δικαίωμα δεν μπορώ να το αντιληφθώ. Μήπως το αντλείτε από το άρθρο 22 του Συντάγματος; Μήπως από τις διεθνείς συμβάσεις εργασίας; 'Η το αντλείτε από την επικίνδυνη όσο και ιδιότυπη ανοχή, που δυστυχώς υπάρχει και στις τριτοβάθμιες συνδικαλιστικές οργανώσεις, οι οποίες σήμερα θα έπρεπε να έχουν ξεσηκώσει την Αθήνα μόνο και μόνο για το άρθρο 17 του σχεδίου νόμου; 

Εσείς ανερυθρίαστα καταργείτε κάθε συλλογική σύμβαση, κάθε κανονισμό εργασίας, που υπήρξε αποτέλεσμα διαπραγματεύσεων και εν τέλει συμβάσεως με τους ίδιους τους εργαζόμενους. Πιστεύετε ότι με αυτόν τον τρόπο, θα εξασφαλίσετε εκείνη τη συναίνεση που χρειάζεται εκ μέρους των εργαζομένων για να εκσυγχρονίσετε ή έστω να εξορθολογίσετε τη λειτουργία του ΟΣΕ; Απατάστε. Εγώ δεν σας μιλάω μόνο για τη μείωση των θέσεων που κάνετε, δεν σας μιλώ για το γεγονός ότι ρίχνετε στην ανεργία πάρα πολλούς 'Ελληνες πολίτες με τις ρυθμίσεις που προωθείτε, εγώ σας ομιλώ για την προσβολή, που επιχειρείτε με τις διατάξεις, σε ένα συνταγματικά αναγνωρισμένο δικαίωμα των Ελλήνων, να καταρτίζουν συλλογικές συμβάσεις με τα συλλογικά τους όργανα και αυτές οι συλλογικές συμβάσεις να γίνονται σεβαστές. 

Ειλικρινά, θα μείνετε ως μία Κυβέρνηση που, μπροστά στον εκσυγχρονισμό που επαγγέλεστε, αδιαφορεί για κάθε θεσμό. Αλλά, να ξέρετε, πως όταν οι θεσμοί προσβάλλονται, αυτοί τιμωρούν κάποια στιγμή. 

Σας είπε η προλαλήσασα συνάδελφος αναφορικά με το ωράριο. Δεν αισθάνεσθε την ανάγκη, να δώσετε μία εξήγηση; Γιατί παραβιάζετε τη διεθνή σύμβαση εργασίας, η οποία έχει κυρωθεί από τη χώρα μας ήδη από το 1920; Δεν αισθάνεσθε την ανάγκη περαιτέρω να μας δώσετε μία εξήγηση, όταν η ίδια η Επιστημονική Υπηρεσία της Βουλής, σας προειδοποιεί γι' αυτήν τη ρύθμιση και σας λέει ότι βρίσκεται εκτός πλαισίου της σχετικής διεθνούς συμβάσεως εργασίας; Τελικά πού υπολογίζετε; Υπολογίζετε στο γεγονός ότι ένα συνδικαλιστικό κίνημα, είναι σήμερα καθισμένο, κατά το κοινώς λεγόμενο ή υπολογίζετε στο γεγονός ότι οι εργαζόμενοι φοβούνται να κινητοποιηθούν εν όψει της αγοράς ανεργίας η οποία τους περιμένει για να τους καταβροχθίσει; 

Και ειλικρινά από σας, κύριε Υπουργέ, προσωπικά στο όνομα της νομικής ευαισθησίας που έπρεπε να έχετε, όχι γενικά και αόριστα, όχι τυπολατρικά, αλλά ουσιαστικά, με μία θεσμική αναφορά αταλάντευτη περίμενα να αποφύγετε αυτές τις ρυθμίσεις. Καλές ή κακές οι επιμέρους διατάξεις, κάκιστες οι περισσότερες, είναι το λιγότερο. Το μείζον είναι ότι προσβάλλετε συνταγματικά κατοχυρωμένα δικαιώματα και αυτό θα σας συνοδεύει, πέραν του γεγονότος ότι με τη ρύθμιση που προωθείτε, θέλετε να περιορίσετε, να συρρικνώσετε τη λειτουργία του ΟΣΕ. Ποιος ξέρει ποια σχέδια έχετε στο μυαλό σας. Αυτά που μας είπατε δεν είναι καθόλου πειστικά και δεν απαντούν στο εναγώνιο ερώτημα, γιατί η συρρίκνωση του ΟΣΕ. Μία συρρίκνωση η οποία παρακολουθείται, κατά συνέπεια 

 

 

  

Σελίδα 1980 

λογική εκ μέρους σας, από μια βάρβαρη προσβολή των συνταγματικών δικαιωμάτων των ίδιων των εργαζομένων. 

(Χειροκροτήματα από την πτέρυγα του ΔΗ.Κ.ΚΙ.) 

ΠΡΟΕΔΡΕΥΩΝ (Νικόλαος Κατσαρός): Ο χειροκροτών συνάδελφος κ. Δημαράς έχει το λόγο. 

ΙΩΑΝΝΗΣ ΔΗΜΑΡΑΣ: Χειροκροτώ και όχι μόνο, κύριε Πρόεδρε, την ομιλία του κ. Κουβέλη, αλλά χειροκροτώ και τις επισημάνσεις της κ. Μπόσκου, πριν από λίγο που μίλησε και των συναδέλφων που έχουν την ευαισθησία να εντοπίζουν τις αδυναμίες αυτού του νομοσχεδίου και ακόμα μια φορά να κρούσουν τον κώδωνα του κινδύνου σε μία Κυβέρνηση που αλλαζονικά και αυταρχικά εξακολουθεί να χρησιμοποιεί την πλειοψηφία της, για να ψηφίζει νόμους. Το ξέρετε πολύ καλά, γιατί έχετε ζήσει τον τελευταίο καιρό αυτήν την παραγωγή σχεδίων νόμων, ιδίως όσον αφορά τον Υπουργό Μεταφορών τον κ. Μαντέλη και ουσιαστικά την Κυβέρνηση. 

Το λέω αυτό, κύριε Πρόεδρε, γιατί είναι κάτι που το έχω ξαναπεί και θα μου επιτρέψετε να το επαναλάβω. Ο κ. Μαντέλης, είναι ο ένας εκ των τεσσάρων Υπουργών που ο κ. Σημίτης φωτογράφησε πριν από λίγο καιρό, ως Υπουργούς οι οποίοι δεν έχουν διεκπεραιώσει τις υποχρεώσεις της Κυβέρνησης. Οι δύο, όπως ξέρετε πολύ καλά, αντικαταστάθηκαν. 

Ο κ. Μαντέλης και ο κ. Παπαϊωάννου είναι εκείνοι οι οποίοι δεν αντικαταστάθηκαν. Η Βουλή, λοιπόν, μέχρι να φθάσουμε στη συζήτηση για τον προϋπολογισμό έχει να αντιμετωπίσει μία σειρά ψηφίσεως νομοσχεδίων που έρχονται από τον κ. Μαντέλη και από τον κ. Παπαϊωάννου. Εάν αυτό σημαίνει κάτι πολιτικά, σας παρακαλώ πολύ να συμμεριστείτε την αγωνία και τη δική μας, ότι ουσιαστική συζήτηση στη Βουλή για τα νομοσχέδια που έρχονται δεν γίνεται! Δεν γνωρίζουν οι Βουλευτές όλων των πτερύγων τι ακριβώς περιέχεται σε κάθε ένα από αυτά τα πονήματα που ξεπερνά σε τόμους πανεπιστημιακή μελέτη. 'Ερχονται, λοιπόν, έτσι απλά οι Βουλευτές στη Βουλή για να πουν ένα "ναι" ή ένα "όχι"; 

Τρομάζω όταν σκέπτομαι, κύριε Πρόεδρε, ότι "Ο μεγάλος αρχηγός" του 'Οργουελ -στο προφητικό του μυθιστόρημα το 1984, αυτός ήταν ο τίτλος- 

στην εφιαλτική στιγμή όπου η εξουσία είναι αντικείμενο διαχείρισης των εταιρειών βρίσκεται σήμερα μπροστά μας με άλλο όνομα. Αντί να λέγεται μεγάλος αρχηγός, ονομάζεται διευθύνων σύμβουλος. Τρομάζω που σας το λέω! 

Πόσα νομοσχέδια πέρασαν στη Βουλή αυτή και πόσοι διευθύνοντες σύμβουλοι έχουν τέτοιες αρμοδιότητες, που ξεπερνούν ακόμη -όπως είπε η κ. Μπόσκου και ο κ. Κουβέλης- και τις συνταγματικές ρητές διατάξεις, αλλά και ό,τι μέχρι σήμερα έχει κατακτήσει αυτό που ονομάζουμε λαϊκός αγώνας, συνδικαλιστικό κίνημα και δεν λαμβάνουν πλέον υπόψη τους κανέναν, πουθενά και σε τίποτα! 

Πώς μπορεί να συνεχιστεί αυτή η ιστορία που ονομάζεται κοινοβουλευτική δημοκρατία, με την έπαρση μιας πλειοψηφίας η οποία ουσιαστικά σήμερα είναι μειοψηφία στον ελληνικό λαό; Είναι μία τέτοια ιστορική αντίφαση, που θα οδηγήσει τη χώρα σε περιπέτειες. Κάτι πρέπει να γίνει. Με κάποιους πρέπει να καθίσουν και να συζητήσουν. Κάτι πρέπει να αποδεχθούν και να δείξουν, αν αυτό επιθυμούν, ότι πράγματι πιστεύουν στις δημοκρατικές αρχές. Είναι βαθιά πολιτικό το πρόβλημα, κύριε Πρόεδρε. 

Αν μου επιτρέψετε, θα σας πω, ότι εκείνο το οποίο εμείς τουλάχιστον εκτιμούμε και έχουμε διατυπώσει και στην κατ'αρχήν συζήτηση του νομοσχεδίου, είναι ότι η ψήφισή του οδηγεί στον περιορισμό του σιδηροδρομικού δικτύου από τα δυόμισι χιλιάδες χιλιόμετρα που είναι σήμερα στα χίλια -είναι και μία εκτίμηση των εργαζομένων και με τα στοιχεία που έχουμε συμμεριζόμαστε την άποψή τους- και ότι εάν ψηφισθεί θα παραχωρηθεί ουσιαστικά σε ιδιωτικές εταιρείες το δικαίωμα αποκλειστικής εκμετάλλευσης δικτύων και για την εκχώρηση άλλων δραστηριοτήτων που δεν περιγράφονται, ούτε αναφέρονται. Ούτε μπορεί κανείς να ξέρει τι πρόκειται να συμβεί μελλοντικά. Γιατί; Γιατί οι συγκοινωνίες μέσω του σιδηροδρόμου εξακολουθούν να είναι όχι μόνο ένας τρόπος με τον οποίο διακινούνται οι 'Ελληνες πολίτες, που σέβεται τη φύση, το περιβάλλον και τον πολιτισμό, αλλά είναι -επιτρέψτε μου την ποιητική αναφορά σε μία φράση- η ποιητική διαδρομή, αποκτά το ταξίδι περιεχόμενο. Αυτό πρέπει να προστατεύσουμε! 

Δεν μπορώ να καταλάβω αυτήν τη βιασύνη που έχει πιάσει την Κυβέρνηση και τον κ. Μαντέλη, να ψηφισθεί αυτό το νομοσχέδιο! Δεν μπορώ να καταλάβω τι θα γίνει! Ψηφίσαμε τις αστικές συγκοινωνίες, ψηφίζουμε τον Ο.Σ.Ε., μεθαύριο τον Κ.Ο.Κ., έρχεται το ασφαλιστικό. Τι είναι αυτό; Πώς γίνεται μέσα σε δεκαπέντε ημέρες να ψηφίσουμε τόσο πολύ σοβαρά, μεγάλα και σπουδαία νομοσχέδια για την ίδια την ποιότητα και την ανάγκη που έχει ο ελληνικός λαός για να ζήσει σε ένα χώρο διαφορετικό, πολιτικό και κοινωνικό, τέτοιον που δεν θα τον συναντήσετε αν βγείτε έξω να περπατήσετε στο δρόμο, κύριε Υπουργέ! 

Φρίκη είναι αυτό που κυριαρχεί σήμερα στην Ελλάδα και δεν το αντιλαμβάνεστε! Από το γραφείο δεν θα καταλάβετε ποτέ τίποτα! Σας διαβεβαιώ! Πηγαίνετε να περπατήσετε μια φορά στην Αθήνα χωρίς κανέναν από τους συνεργάτες σας, που είναι σπουδαίοι, εξαιρετικοί κύριοι, τεχνοκράτες -δεν έχω λόγο να διαφωνώ με αυτούς, εσείς φέρνετε το νομοσχέδιο- και θα δείτε τι γίνεται! 

Τι αντιλαμβάνεται η Κυβέρνηση; Τι προσλαμβάνει από την αγωνία και την ένσταση των Ελλήνων πολιτών σήμερα; Τίποτα! 

Θα δείτε σε λίγο να γίνονται εκρήξεις και θα λέτε γιατί έγιναν. Και θα αναρωτιόμαστε όλοι ποιοι φταίνε. Ε, λοιπόν, φταίμε όλοι, αλλά πολύ περισσότερο φταίτε εσείς, γιατί εσείς έχετε την υποχρέωση της διακυβέρνησης της χώρας. 'Οντας μειοψηφία σήμερα, θα αντιληφθείτε ότι δεν μπορεί να συνεχιστεί αυτή η πορεία στο μέλλον με τους τρόπους που έχετε επιλέξει; 

Κύριε Πρόεδρε, ομολογώ ότι δεν μπορώ να γνωρίζω όλα τα άρθρα που αναφέρονται στο υπό ψήφιση νομοσχέδιο. Δεν έχω δυνατότητα. Αλλά όμως σε μερικά απ'αυτά μπορεί να επικεντρώσω την προσοχή μου και παρακαλώ οι συνάδελφοι που βρίσκονται στη Βουλή να με βοηθήσουν να διατυπώσω κάποια ερωτήματα και να δουν τι ακριβώς συμβαίνει σε δυο-τρεις επισημάνσεις μόνο. 

Κεφάλαιο Α', Ατομικοί Φάκελοι και Μητρώο. Εγώ ήξερα πάντα απ'τα παλιά τα χρόνια μια δυσάρεστη εμπειρία που έζησε ένας μεγάλος χώρος, που παίρναμε στο σπίτι ένα χαρτάκι που έλεγε "Περάστε από την Ασφάλεια για ατομική σας υπόθεση". Υπάρχει αυτό στο νομοσχέδιο. Προσέξτε παρακαλώ πώς. 

Ατομικοί φάκελοι, άρθρο 145: Για κάθε υπάλληλο του Οργανισμού τηρείται ατομικός φάκελος ο οποίος περιλαμβάνει όλα τα στοιχεία που αφορούν γενικά την υπαλληλική του ιδιότητα. Στον ατομικό φάκελο του καθενός τοποθετούνται όλα τα έγγραφα που τον αφορούν ατομικά, τα οποία ταξινομούνται σε υποφακέλους -'Οργουελ, όπως σας έλεγα, 1984- με τις παρακάτω διακρίσεις: Προσόντα, οικογενειακή κατάσταση. 

Τι αφορά την υπηρεσία η οικογενειακή κατάσταση του κάθε εργαζόμενου; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Για να πάρει τα επιδόματα. 

ΙΩΑΝΝΗΣ ΔΗΜΑΡΑΣ: Σας παρακαλώ, κύριε Υπουργέ! Ξέρετε τι εννοώ. Μην κάνω αναφορές δύσκολες που πικραίνουν πολλούς γιατί και η δική μου η οικογενειακή κατάσταση δεν είναι άριστη, αν θέλετε. Δεν είναι το θέμα αυτό. Δεν μπορεί να υπάρχει σε ατομικό φάκελο η οικογενειακή κατάσταση οποιουδήποτε νεοέλληνα. Είναι δική του υπόθεση, είναι ατομικό του δικαίωμα. Δεν μπορείτε να φυλακίζετε έτσι όποιον εργαζόμενο. 

Αλλά κοιτάξτε παρακάτω και να μου απαντήσετε: Ηθικές αμοιβές και ποινές. Ποιος τις ορίζει και με ποιο τρόπο; Ποια διαδικασία; Το κομματικό κράτος που αλώνεται ουσιαστικά από το χώρο του ΠΑΣΟΚ θα ορίσει ποιες είναι οι ηθικές αμοιβές και οι ποινές; Τα κριτήρια αναφέρονται; Υπάρχουν άραγε τέτοια κριτήρια; Είναι ένα θέμα και ένα ερώτημα. 

  

 

  

Σελίδα 1981 

Φύλλα ποιότητας, άδειες, ασθένειες -εντάξει- και διάφορα. Ποια είναι αυτά τα διάφορα, κύριε Υπουργέ; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Εχει διαγραφεί. 

ΙΩΑΝΝΗΣ ΔΗΜΑΡΑΣ: Α, το διαγράψατε! Αλλά εμείς το πήραμε έτσι, για να δείτε, δηλαδή, τι γίνεται. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Το πρότεινε η κυρία συνάδελφος και θεώρησα ότι είναι σωστό. 

ΙΩΑΝΝΗΣ ΔΗΜΑΡΑΣ: Ευτυχώς που το διαγράψατε και καλά κάνατε. 

Παρακάτω, άρθρο 151, διατάξεις για έκτακτο προσωπικό. Η πρόσληψη έκτακτου προσωπικού ενεργείται από το διευθύνοντα σύμβουλο ή τα εξουσιοδοτημένα από αυτόν όργανα με βάση τις υπηρεσιακές ανάγκες και σύμφωνα με τους όρους και τις προϋποθέσεις που καθορίζονται από ειδικούς νόμους. 

Και πάλι εδώ, η πρόσληψη του έκτακτου προσωπικού ενεργείται από τον διευθύνοντα σύμβουλο. Ποιος είναι ο διευθύνων σύμβουλος; Με ποιες διαδικασίες προσλαμβάνεται; Υπάρχουν αντικειμενικά κριτήρια τέτοια που να επιτρέπουν στον ελληνικό λαό και στους εργαζόμενους στον ΟΣΕ να πουν ότι ο διευθύνων σύμβουλος είναι πράγματι ένα πρόσωπο το οποίο με βάση αξιοκρατικά κριτήρια εκρίθη ως κατάλληλος για να είναι διευθύνων σύμβουλος; 'Οχι, δεν υπάρχουν. Είναι πολιτικό πρόσωπο και ορίζεται από σας. 

'Ολο "διευθύνοντα σύμβουλο" ακούω δυο χρόνια στο ελληνικό Κοινοβούλιο. Ποιοι είναι αυτοί τελικά που δεν τους γνώρισα στη ζωή μου και τους ξέρετε εσείς; Νεογιάπηδες τεχνοκράτες, το δημιούργημα του νέου ΠΑΣΟΚ. Αυτοί είναι όργανά σας μέσα στο χώρο της Δημόσιας Διοίκησης και του κρατικού μηχανισμού. 

Προσέξτε παρακαλώ στο ίδιο άρθρο 151 σε μια έκτη παράγραφο αναφέρεται το εξής: Το έκτακτο προσωπικό κάθε φύσης μετατίθεται με απόφαση του διευθύνοντος συμβούλου ή των υπ'αυτού εξουσιοδοτημένων οργάνων, ανάλογα με τις ανάγκες της υπηρεσίας, κατά παρέκκλιση των οικείων διατάξεων και χωρίς άλλη διατύπωση. 

Κατά παρέκκλιση λοιπόν, των οικείων διατάξεων, με τον κύριο διευθύνοντα σύμβουλο να αποφασίζει και να διατάζει. 

Αυτό το νομοσχέδιο θέλετε να ψηφίσετε; 'Ετσι θα προχωρήσετε στην εξυγίανση ενός μέσου συγκοινωνίας το οποίο χρειάζεται ο ελληνικός λαός; 'Εχουμε σπουδαίους ανθρώπους οι οποίοι έχουν εργασθεί στο σιδηρόδρομο, έχουν εμπειρία και μπορούν να προσφέρουν πολλά, αρκεί να το επιτρέψετε εσείς. 

Ε, λοιπόν, ακόμα μία φορά θα σας πω όχι στο νομοσχέδιο, όχι στις διατάξεις που συζητούμε. 

ΠΡΟΕΔΡΕΥΩΝ (Νικόλαος Κατσαρός): Ο κ. Σούρλας έχει το λόγο. 

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, η περιορισμένη παρουσία συναδέλφων και στην Αίθουσα πολύ περισσότερο η συμμετοχή πολύ λίγων στην συζήτηση, αυτή, πρέπει να μας προβληματίσει ιδιαίτερα. Δηλαδή, τι σημαίνει αυτό; 'Οτι με ραγδαίο ρυθμό επιτείνεται η κρίση του κορυφαίου κοινοβουλευτικού θεσμού και οι Βουλευτές εγκαταλείπουν την Αίθουσα και δεν συμμετέχουν στα νομοσχέδια, όταν μάλιστα πρόκειται για ένα νομοσχέδιο που αναφέρεται σε έναν νευραλγικό και σημαντικό τομέα ή ότι δεν μπορούν να ανταποκριθούν σε συνεδριάσεις ταυτόχρονα της Ολομέλειας και της Διαρκούς Επιτροπής της Βουλής για θέματα μείζονος σημασίας όπως ο Ο.Σ.Ε., οι αστικές συγκοινωνίες, η κοινωνική ασφάλιση κλπ.; 

Αυτά είναι πρωτόγνωρα πράγματα. Αυτό δεν είναι κοινοβουλευτική διαδικασία, είναι εξουθένωση. Πώς μπορεί κανείς, εάν δεν είναι ειδικός, να πάρει το λόγο; Εγώ, χρήστης αυτών των υπηρεσιών από παιδικής ηλικίας, ζώντας στο θεσσαλικό κάμπο και γιατρός του Ο.Σ.Ε., με χίλιους δυο λόγους και σήμερα υπαρκτούς και συναισθηματικούς, και ως παλιός κοινοβουλευτικός, δεν κατόρθωσα να ενημερωθώ. Τι να διαβάσω; Τα διακόσια άρθρα που συζητούνται στη Διαρκή Επιτροπή για το ασφαλιστικό ή τα τριακόσια αυτού του νομοσχεδίου και ιδιαίτερα αυτόν τον κανονισμό; 

'Εχετε αναλογισθεί πού πάει αυτή η ιστορία; Περιμένετε αναβάθμιση του Κοινοβουλίου; Περιμένετε ανταπόκριση από τους Βουλευτές; Δεν αισθάνεσθε άσχημα, κύριε Υπουργέ, όταν βλέπετε αυτήν τη συμμετοχή των συναδέλφων εδώ; 

Κύριε Πρόεδρε, υπάρχουν σοβαρά ζητήματα που φυσικά εγώ δεν είμαι... 

ΠΡΟΕΔΡΕΥΩΝ (Νικόλαος Κατσαρός): Κύριε Σούρλα, θα μου επιτρέψετε να κάνω μια παρέμβαση σ'αυτό το σημείο; 

ΓΕΩΡΓΙΟΣ ΣΟΥΡΛΑΣ: Βεβαίως, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Υπάρχουν άλλοι χώροι στους οποίους πρέπει να διατυπωθούν αυτά τα παράπονα. 'Οπως καταλαβαίνετε, ο κύριος Υπουργός... 

ΓΕΩΡΓΙΟΣ ΣΟΥΡΛΑΣ: Ποιος άλλος χώρος; 

ΠΡΟΕΔΡΕΥΩΝ (Νικόλαος Κατσαρός): Υπάρχουν άλλοι χώροι στους οποίους μπορείτε να ζητήσετε να εφαρμοσθεί ο Κανονισμός, για να μην παρατηρείται αυτό το οποίο περιγράψατε. 

ΓΕΩΡΓΙΟΣ ΣΟΥΡΛΑΣ: Στις τηλεοράσεις να πάω; 

ΠΡΟΕΔΡΕΥΩΝ (Νικόλαος Κατσαρός): Τώρα βεβαίως, ο κύριος Υπουργός είναι ο τελευταίος ο οποίος ευθύνεται γι'αυτήν την κατάσταση. 

ΓΕΩΡΓΙΟΣ ΣΟΥΡΛΑΣ: 'Οχι, δεν είναι ο τελευταίος, αλλά εν πάση περιπτώσει ας πούμε ότι είναι ο τελευταίος. 

Αλλά πού να πάω να τα πω δηλαδή; Στα κανάλια θα πάω να τα πω; Στο Ελληνοαμερικάνικο Επιμελητήριο θα πάω να τα πω; Σε κανένα εξωθεσμικό κέντρο ή σε κανέναν οικονομικό παράγοντα για να μας βάλει μυαλό εδώ μέσα και να μας συνετήσει; Εδώ πιστεύω ότι είναι το καλύτερο βήμα. 

Να μπω τώρα και εγώ, να συρθώ, σε αυτήν τη διαδικασία. 'Εχουν λεχθεί πολλά εξ αυτών που ήθελα να πω, δεν θα τα επαναλάβω, αλλά θα περιορισθώ σε μερικές γενικές παρατηρήσεις και ειδικές επισημάνσεις, που τις αντλώ -και πρέπει να το πω αυτό- από κείμενα τα οποία έχω στα χέρια μου, από εκείνους οι οποίοι ζουν, βιώνουν και γνωρίζουν καλύτερα από εμένα τον Ο.Σ.Ε., οι εκπρόσωποι των εργαζομένων σε διάφορες βαθμίδες και χώρους. 

Ο Γενικός Κανονισμός Προσωπικού ο οποίος υπάρχει, ένα προϊόν αυταρχικών οργάνων, αυταρχικής εξουσίας, ήταν πιο φιλεργατικός και δικαιότερος. Αυτό άλλωστε προκύπτει και με μία ανάγνωση των διατάξεων που αναφέρονται στο Γενικό Κανονισμό Προσωπικού. 

Ενδεικτικά θέλω να αναφέρω ακόμη ότι δεν θεσπίζονται κριτήρια για την αξιοκρατική ανέλιξη, αλλά προωθούνται διαδικασίες για την ευνοιοκρατία. Τι προοπτική διαγράφεται με αυτές τις διαδικασίες οι οποίες θεσμοθετούνται; 

Η διάταξη, κύριε Υπουργέ, της εφεδρείας συνιστά κατάφορη αδικία όταν ο εργαζόμενος χρειάζεται δεκαέξι ώρες παραμονής στο χώρο εργασίας για να κλείσει το οκτάωρο. 

Αυτό είναι άδικο και παράνομο, γιατί υπερβαίνει το επιτρεπτό δωδεκάωρο που προβλέπουν οι Κανονισμοί. Και πρέπει να τροποποιηθεί, όπως έχει τονιστεί από όλους. 

Στο άρθρο 28 παράγραφος 3, υπάρχουν φωτογραφικές διατάξεις, υπάρχουν αναξιοκρατικές ρυθμίσεις. Αναφέρεται ότι οι σημερινοί προγραμματιστές, απόφοιτοι Γυμνασίου, με πιστοποιητικό ταχύρυθμης λογίζονται ότι, με την έναρξη ισχύος του νέου Κανονισμού, έχουν πτυχίο ΑΕΙ και επομένως εξελίσσονται σε διευθυντές. Αυτό δεν υπάρχει στον ισχύοντα κανονισμό. Πιστεύετε ότι μπορεί να αναβαθμιστεί η υπηρεσία της πληροφορικής ή κάνετε απονομή πτυχίων με ρυθμίσεις; Δεν νομίζω ότι αυτό είναι σωστό. 

Θα ήθελα να πω δύο λόγια ακόμη -και τελειώνω, κύριε Πρόεδρε- για το θέμα της λειτουργίας των ιατρείων. 

Κύριε Υπουργέ, έχουν μία ιστορία τα ιατρεία, τα οποία γνώρισα, πριν πολιτευθώ, ως γιατρός του ΟΣΕ. 'Εχουν και στελέχωση καλή και διάρθρωση σύγχρονη και παροχή υπηρεσιών ικανοποιητική, αρμονική σχέση μεταξύ εργαζομένων και γιατρών. Καταργούνται τα πολυϊατρεία αυτά και βέβαια θα προκύψει και θέμα για εκατό γιατρούς, αλλά πιστεύω -δεν ξέρω αν έχετε κάνει καμία μελέτη- ότι η οικονομική επιβάρυνση θα είναι μεγαλύτερη από ό,τι είναι σήμερα. Αυτό θα έπρεπε να το προσέξετε και πιστεύω ότι δεν πρέπει να 

  


 

  

Σελίδα 1982 

προχωρήσετε σε αυτήν τη ρύθμιση. 

Επειδή ο χρόνος παρήλθε, θα ήθελα να πω για τη διαδικασία τροποποίησης των κανονισμών στο μέλλον. Στο άρθρο 17 πρέπει να συμπεριληφθεί μία διάταξη, που να παρέχει αυτήν τη δυνατότητα, να υπάρχει μία ευελιξία, να παρέχεται η δυνατότητα να τροποποιηθεί αυτός ο κανονισμός. 

Ευχαριστώ, κύριε Πρόεδρε. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, θα ήθελα το λόγο. 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Μεϊμαράκη. 

ΕΥΑΓΓΕΛΟΣ ΜΕΪΜΑΡΑΚΗΣ: Θα ήθελα να μιλήσω, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Θα κάνετε τώρα την παρέμβασή σας; 

ΕΥΑΓΓΕΛΟΣ ΜΕΪΜΑΡΑΚΗΣ: Ναι, πριν τον κύριο Υπουργό. 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Μεϊμαράκη. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, το πρωί είχαμε επισημάνει στον κύριο Υπουργό ότι το μοντέλο, το οποίο πάει να ακολουθήσει στον ΟΣΕ, είναι ένα περίπου παρόμοιο μοντέλο με αυτό που έχει ακολουθήσει στον ΟΤΕ. 

Σας είπα το πρωί, κύριε Υπουργέ, ότι στον ΟΤΕ τελικά έχει μείνει μία μητρική εταιρεία-κέλυφος και από κάτω έχουν δημιουργηθεί θυγατρικές ανεξέλεγκτα και με διαδικασίες όχι διαφανείς, με αποτέλεσμα αυτό το μοντέλο, χωρίς να έχει γίνει και ιδιωτικοποίηση, εντούτοις να το λυμαίνονται συμφέροντα, διότι το οργανωτικό, το επιχειρηματικό μοντέλο που έχετε, επιτρέπει να αφήνονται τέτοιου είδους διαδικασίες σε αυτά τα συμφέροντα. 

Βέβαια όταν πρόκειται για τρισεκατομμύρια, ο πόλεμος είναι ανηλεής. Το ίδιο πράγμα πάει να γίνει και στον ΟΣΕ, κύριε Υπουργέ. Και γι'αυτό σας είπαμε να μην προχωρήσετε σε θυγατρικές ή να μας πείτε και να συγκεκριμενοποιήσετε πόσες είναι. 

Ο κύριος Υπουργός, απαντώντας το πρωί, κύριε Πρόεδρε, μας είπε ούτε λίγο ούτε πολύ -και το επιβεβαίωσε ο κύριος Κοινοβουλευτικός Εκπρόσωπος- ότι το μοντέλο είναι επιτυχημένο, είναι καλό. Ζήτησα απο τον κύριο Υπουργό να μας πει το πρωί, αν παραιτείται ή όχι ο κ. Ράπανος, ο Πρόεδρος του ΟΤΕ. Του είπα ότι το Βήμα της Βουλής είναι επίσημο και ότι η αγορά σήμερα περιμένει. Ο κύριος Υπουργός με νεύμα του μας έδειξε ότι όλα πάνε καλά στον ΟΤΕ. 

Πριν αρχίσει η απογευματινή συνεδρίαση, έσκασε ως βόμβα η παραίτηση του Διευθύνοντος Συμβούλου του Οργανισμού, του κ. Χρυσολούρη, η οποία αποδεικνύει κιόλας το αποτυχημένο μοντέλο, το οποίο έχετε εφαρμόσει στον ΟΤΕ και πάτε να το εφαρμόσετε τώρα και στον ΟΣΕ και πάτε να το εφαρμόσετε και στους άλλους οργανισμούς. 

Είναι η δεύτερη παραίτηση, η οποία γίνεται μέσα σε τρεις μήνες και οι αλλεπάλληλες αυτές παραιτήσεις δείχνουν κάποια αποτελέσματα, που πρέπει να σας προβληματίσουν, διότι στην ουσία, όπως σας είπα, χωρίς να κάνετε ιδιωτικοποίηση, διατηρείτε αυτήν τη μητρική εταιρεία, αφήνετε τις άλλες από κάτω ανεξέλεγκτες και το αποτέλεσμα είναι να υπάρχει μεγάλη σύγκρουση συμφερόντων. 

Γι'αυτό, λοιπόν, αλλάζουν σαν τα πουκάμισα οι πρόεδροι και οι διευθύντες σύμβουλοι. Παραιτήθηκε ο κ. Παπούλιας, ήρθε ο κ. Ράπανος. Μάλλον ο κ. Ράπανος ήταν να φάει τον κ. Χρυσολούρη, έφαγε τον κ. Χρυσολούρη και τώρα αναμένουμε ποιος θα τοποθετηθεί. 

Φημολογείται ότι θα τοποθετηθεί ο φίλος του κ. Τσουκάτου, ο κ. Σημεωνίδης, ο οποίος ήδη αισθάνεται ότι έχει αναλάβει και θα έλεγα ότι ταλαιπωρεί τον οργανισμό. Σημειωτέον, κυρίες και κύριοι συνάδελφοι, ότι όλοι είναι και προσωπικοί φίλοι του κυρίου Πρωθυπουργού. Αλλά, όπως φαίνεται, έχουν αναπτύξει τις προσωπικές τους στρατηγικές αδιαφορώντας για τα συμφέροντα του ΟΤΕ, αλλά και πολύ περισσότερο για τα συμφέροντα των μετόχων. 

Τι θα απαντήσετε σε αυτούς τους μετόχους; Ξεχνάτε ότι η τελευταία φάση, την οποία κάνατε, ήταν στο χρηματιστήριο της Νέας Υόρκης; Τι θα απαντήσετε τώρα σε όλους αυτούς, που επιδεινώνετε τη θέση της χώρας μας διεθνώς; 'Ολα αυτά δείχνουν ότι διαγράφονται δυσοίωνες εξελίξεις για το μέλλον του ΟΤΕ και θα έλεγα ότι είναι αποτέλεσμα τελικά της γενικότερης φθοράς και σήψης αυτής της Κυβέρνησης, η οποία άλλωστε πολύ σύντομα φαίνεται ότι τελειώνει και τον πολιτικό της βίο. 

Μετά, λοιπόν, τα ΚΑΕ, τα οποία χθες ατύχησαν -και το πρωί αναφερθήκαμε και περιμέναμε μία εξήγηση από την Κυβέρνηση- έρχεται το θέμα του ΟΤΕ. Και ο κύριος Υπουργός θέλει το απόγευμα, χωρίς να συζητήσουμε καν το επίκαιρο ζήτημα του ΟΤΕ, να αναφερθούμε στους κανονισμούς, τους οποίους με μία τρομακτική αλαζονεία, όπως σας το είπα και την προηγούμενη φορά, κύριε Υπουργέ, φέρνετε να νομοθετήσετε. Φέρνετε δε τους κανονισμούς και κόντρα στο πνεύμα της διάταξης, που λέει ότι οι κανονισμοί θα περνούν από τη Βουλή και θα κυρώνονται δια νόμου, διότι το πνεύμα εκείνης της διάταξης απαιτεί ουσιαστικό διάλογο με τους εργαζόμενους. Και εφ' όσον δεν συμφωνήσετε με τους εργαζόμενους, τότε να έρθει το θέμα στη Βουλή. 

Πρέπει, λοιπόν, κύριε Πρόεδρε, να μας πει ο κύριος Υπουργός σε τι διαφώνησε η διοίκηση με τους εργαζόμενους από το διάλογο που έγινε για τον κανονισμό. Πρέπει να γνωρίζουν τα κόμματα της Αντιπολίτευσης και όλοι οι συνάδελφοι, που θα ψηφίσουν ή θα καταψηφίσουν τους κανονισμούς, πού διαφώνησε η διοίκηση και οι εργαζόμενοι. Αυτό, κύριε Υπουργέ, υποχρεούσθε να το καταθέσετε, για να τεκμηριώσετε τις δικές σας θέσεις, για να ψηφιστούν. Προσπαθήσατε δε, ακολουθώντας την ίδια πολιτική, που ακολουθήσατε και στην Ολυμπιακή και στον ΟΑΣΑ και στα ΕΛΤΑ, ουσιαστικά να εξευτελίσετε τους εργαζόμενους. 

Δεν ξεχνούμε ότι τυχαίνει κάθε φορά πριν τη συζήτηση ενός νομοσχεδίου, που αφορά εργαζόμενους και κανονισμούς, να διαρρέονται από το γραφείο σας ή από τις διοικήσεις των οργανισμών το πόσα πολλά παίρνουν οι εργαζόμενοι. Πρόσφατα πάλι είδαμε τι μισθούς παίρνουν οι εργαζόμενοι στον ΟΑΣΑ ή στον ΟΣΕ ή στην Ολυμπιακή, που αυτά βεβαίως τα γνωρίζει η διοίκηση ή το Υπουργείο Εθνικής Οικονομίας ή το Υπουργείο το δικό σας. Δεν μπορεί η διαρροή να έγινε από τα κόμματα της Αντιπολίτευσης ή από άλλο κέντρο διαρροής. 

Αυτό, λοιπόν, γιατί έγινε; Για να προετοιμάσει σιγά-σιγά την κοινή γνώμη ότι να, αυτοί είναι οι κακοί εργαζόμενοι που εισπράττουν τόσα χρήματα. Το ερώτημα, κύριε Υπουργέ, παραμένει όμως σε σας: Ποιος τους τα δίνει αυτά τα χρήματα; Δεν συμφωνεί η διοίκηση; Δεν προσυπογράφει το Υπουργείο Εθνικής Οικονομίας ως κύριος μέτοχος; 'Αρα, γιατί τα βάζουμε με τους εργαζόμενους; Και αν αυτοί πράγματι τα δικαιούνται, τα δουλεύουν, γιατί να μην τα πάρουν; 

Το ερώτημα, λοιπόν, είναι, εάν αυτά το ελληνικό δημόσιο ως κύριος μέτοχος τα εγκρίνει και τα δίδει, βάσει και της εργασίας και της αξίας και όλων των άλλων κριτηρίων ή αν τα δίνει σε κάποιους κομματικά υμέτερους, οι οποίοι μάλιστα δεν τα δικαιούνται. 

Εν πάση περιπτώσει όμως, την ευθύνη την έχετε εσείς, διότι αποκλείεται να πειστούμε ή να δεχθούμε ότι οι εργαζόμενοι ανοίγουν τα ταμεία και παίρνουν τους μισθούς μόνοι τους. 

'Ιδια, λοιπόν, πολιτική. Για όλα φταινε οι εργαζόμενοι, πρέπει να τους εξευτελίσουμε, πρέπει να τους ταπεινώσουμε και φέρνουμε αυτόν τον κανονισμό, ζητάμε από τη Βουλή και να εφαρμοστεί. 

Κι εγώ σας ρωτάω, κύριε Υπουργέ: Εφαρμόστηκε κανείς κανονισμός από αυτούς που ψηφίσαμε; Δέστε τον κανονισμό της Ολυμπιακής. Εφαρμόστηκε; Γνωρίζετε ότι δεν εφαρμόστηκε και γνωρίζετε και σε ποια σημεία δεν εφαρμόστηκε. Και οι εργαζόμενοι το κατήργησαν στην πράξη όχι με την αντίστασή τους, για να μην εφαρμοστεί, αλλά διότι περιείχε διατάξεις, οι οποίες είναι ανεδαφικές και αυτό θα φανεί και στον ΟΑΣΑ και στον ΟΣΕ. Εγώ δεν θα μπω στη λογική του τι πρέπει να γίνει στο κάθε άρθρο. 'Αλλωστε, τοποθετήθηκαν 



 

  

Σελίδα 1983 

οι συνάδελφοι, ο εισηγητής μας και σας είπαν περίπου πώς μπορεί, κατά κάποιον τρόπο, να βελτιωθεί ο κανονισμός. 

'Ομως σαφέστατα είναι η κατάργηση της συλλογικής σύμβασης εργασίας. Σαφέστατα έχετε το δικαίωμα να το φέρετε στη Βουλή, αλλά θα το φέρετε αφού πλέον ολοκληρωθεί ο διάλογος, δείτε πού διαφωνούν οι εργαζόμενοι, επιχειρηματολογήσετε σ' αυτά με τα οποία διαφωνούν και έτσι μπορέσουν οι συνάδελφοι να πεισθούν. 

Κατά συνέπεια εγώ πιστεύω, ότι αν τελικά δεν υπάρχει μια εργασιακή ειρήνη στον οργανισμό και αν η Κυβέρνηση, δια της πειθούς, δεν μπορέσει πράγματι να δώσει στους εργαζόμενους να καταλάβουν, ότι μ' αυτά τα μέτρα, με αυτές τις ώρες εργασίας και με όλα αυτά τα άρθρα, τα οποία εσείς φέρνετε προς ψήφιση σήμερα, ο οργανισμός θα πάει μπροστά και οι ίδιοι θα εξασφαλίσουν σαφέστατα καλύτερη εργασία και καλύτερη δυνατότητα εξέλιξης και ανέλιξης μέσα στον οργανισμό, τότε ο οργανισμός δεν έχει μέλλον. 

Εσείς αυθαιρέτως, χωρίς οργανόγραμμα, χωρίς να μας πείτε ποιες είναι οι θέσεις, που χρειάζονται, μας μιλάτε για μετατάξεις. Υποχρεωτικές λέει στον ΟΑΣΑ, όπως και εδώ. 

Βεβαίως τώρα το καλυτερεύσατε, εντός των ορίων του νομού που υπηρετούν. 'Ομως, τα κριτήρια, τα οποία παραμένουν, είναι όντως ανεδαφικά. 

Κατά συνέπεια, κύριε Υπουργέ, η Νέα Δημοκρατία προτείνει να ξαναδείτε το θέμα των κανονισμών, έχετε ήδη προηγούμενο τον κανονισμό της Ολυμπιακής, ο οποίος δεν έχει εφαρμοστεί ή σε πολλά άρθρα που έχει εφαρμοστεί δεν σας καλύπτει, όπως είναι οι ώρες των πιλότων, όπου σας είπαν οι ιπτάμενοι, αυτά προβλέπει ο κανονισμός, αυτά θα κάνουμε. Και τελικά το πρόγραμμα πτήσεως δεν βγαίνει. Γιατί; Διότι η διοίκηση πάνω στην εμμονή της και στο να κλείσει γρήγορα τον κανονισμό, για να τον φέρετε στη Βουλή, δεν είχε προβλέψει ούτε αυτό. Εσείς, όμως, μένετε εκτεθειμένος, δεν μένει η διοίκηση. Η διοίκηση συζητάει με τους εργαζόμενους και τώρα. Η διοίκηση προσπαθεί να τα έχει καλά. Ξέρετε τι λέει η διοίκηση στο πίσω αυτί; Το γραφείο του Υπουργού μου τα έστειλε. Η διοίκηση τα έχει καλά. Να γνωρίζετε ότι οι εργαζόμενοι υβρίζουν τον Υπουργό, ο οποίος με τη σειρά του δημοσίως μας λέει, εγώ δεν μπορώ να παρέμβω, διότι υπάρχει αυτονομία στον οργανισμό. Και ο κ. Τσακιρίδης ή η διοίκηση του κάθε οργανισμού κάνει ό,τι θέλει. Και έτσι τι έγινε, είμαστε όλοι καλά; Ναι, αλλά ο οργανισμός δεν προχωράει. 

Εάν αυτό σας ικανοποιεί, τότε πρέπει να σας πω, ότι η πολιτική σας φιλοδοξία είναι πάρα πολύ περιορισμένη. Εγώ θεωρώ, ότι ένας Υπουργός των Μεταφορών και Επικοινωνιών θέλει πράγματι να βγουν αυτοί οι οργανισμοί από τέλμα στο οποίο βρίσκονται και να μπουν κάποιοι κανόνες, ώστε να μπορέσουν να δουλέψουν. 

Εγώ λοιπόν, κύριε Υπουργέ, καταλήγω, λέγοντας το εξής: Σας παρακαλώ μην προχωράτε με τόσο γρήγορο ρυθμό σε τέτοια νομοθεσία. Θα αναγκαστείτε να τα τροποποιήσετε. Αν δεν τα τροποποιήσετε, μένουν γράμμα κενό. 'Ηδη το γνωρίζετε και γι' αυτό ακριβώς κάνουμε πάλι έκκληση για απόσυρση του κανονισμού και συζήτηση σε εύλογο χρονικό διάστημα -ενός μηνός, διμήνου, τριμήνου- ώστε να καταλήξετε και να το φέρετε εδώ με τα σημεία στα οποία υπάρχει η διαφωνία -εμείς απ' ό,τι συζητούμε με τους εργαζόμενους έχουν μια διάθεση συνεννόησης κι αν θέλετε και συνεργασίας με τη διοίκηση για το καλό του οργανισμού- και να μπορέσουμε κατόπιν να το ψηφίσουμε όλο. 

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΠΑΣΟΚ, κ. Σφυρίου, έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, να μιλήσουν και οι Βουλευτές. 

ΚΥΡΙΑΚΟΣ ΣΠΥΡΙΟΥΝΗΣ: Τρεις Βουλευτές είμαστε. 

ΠΡΟΕΔΡΕΥΩΝ (Νικόλαος Κατσαρός): Τα παράπονα στους Κοινοβουλευτικούς σας Εκπροσώπους. 

ΚΥΡΙΑΚΟΣ ΣΠΥΡΙΟΥΝΗΣ: Δεν είναι κατάσταση αυτή, κύριε Πρόεδρε, μπορούσε ο Κοινοβουλευτικός Εκπρόσωπος να μη μιλήσει τώρα. 

ΠΡΟΕΔΡΕΥΩΝ (Νικόλαος Κατσαρός): Απευθύνεσθε σε λάθος κατεύθυνση. 

ΚΥΡΙΑΚΟΣ ΣΠΥΡΙΟΥΝΗΣ: Το ξέρω, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Αλλού τα παράπονά σας. 

ΚΟΣΜΑΣ ΣΦΥΡΙΟΥ: Κύριε Πρόεδρε, υποχωρώ. 

ΠΡΟΕΔΡΕΥΩΝ (Νικόλαος Κατσαρός): Κύριε Σφυρίου, δεν θέλετε το λόγο; 

ΚΟΣΜΑΣ ΣΦΥΡΙΟΥ: Κύριε Πρόεδρε, με συγχωρείτε, μισό λεπτό. 

Επειδή ήμουν στην Επιτροπή Κοινωνικών Υποθέσεων, που συζητάει το ασφαλιστικό νομοσχέδιο, δεν γνώριζα, ότι δεν είχε εξαντληθεί ο κατάλογος των Βουλευτών. Συγγνώμη, γι' αυτό ζήτησα το λόγο. Υποχωρώ, λοιπόν, για να μιλήσουν οι συνάδελφοι. 

ΠΡΟΕΔΡΕΥΩΝ (Νικόλαος Κατσαρός): Υποχωρείτε. Ζήτησε, όμως, το λόγο και ο κ. Κολοζώφ. Υποχωρείτε και εσείς, κύριε Κολοζώφ, ή θέλετε το λόγο; 

ΟΡΕΣΤΗΣ ΚΟΛΟΖΩΦ: 'Οχι, κύριε Πρόεδρε, δεν υποχωρώ. Αυτό είναι ζήτημα Κανονισμού. Οι κύριοι, όταν σηκώνουν το χεράκι τους και ψηφίζουν τον Κανονισμό να έχουν υπόψη τους αυτά τα ζητήματα, όχι τώρα. 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Κολοζώφ, έχετε το λόγο. 

ΟΡΕΣΤΗΣ ΚΟΛΟΖΩΦ: Είπα και στην τοποθέτησή μου επί της αρχής του νομοσχεδίου, κύριε Υπουργέ, ότι με αυτό το νομοσχέδιο, δυο βασικά ζητήματα πάτε να λύσετε. 

Το ένα είναι το ξεπούλημα αυτού του οργανισμού στους ιδιώτες και το δεύτερο, που πάει πακέτο σε όλες τις ΔΕΚΟ και σε όλες τις ιδιωτικοποιήσεις είναι η αλλαγή των εργασιακών σχέσεων. 

Αυτά τα δύο ζητήματα πάτε να λύσετε μ'αυτό το νομοσχέδιο και αυτά τα δυο ζητήματα είναι τα ζητήματα που από την αρχή έχει βάλει η "Λευκή Βίβλος", από την αρχή έχει βάλει το διευθυντήριο της Ευρωπαϊκής 'Ενωσης, για να μπείτε στην ΟΝΕ. Και δεν είναι τυχαίο αυτό, η βιασύνη με την οποία σας έχει πιάσει τον τελευταίο χρόνο και φέρνετε σωρηδόν αυτά τα νομοσχέδια με τον τρόπο που τα φέρνετε, πιεστικό, βάρβαρο θα έλεγα που δεν αφήνει τη δυνατότητα στους Βουλευτές ουσιαστικά να παρέμβουν και δεν τους αφήνει τη δυνατότητα να γνωριστούν με το αντικείμενο. 

Είπα και στην επί της αρχής συζήτηση ότι μου δίνετε την εντύπωση ότι πήρατε την μεζούρα πια. Μια βδομάδα ένα νομοσχέδιο. Αυτό που συζητάμε σήμερα είναι δώδεκα μέρες. Το καταθέτετε εδώ, υποτίθεται ότι το μελετάμε, πάει στην επιτροπή και έρχεται στην Ολομέλεια και τελειώνουμε. Είναι ουσιαστικές αυτές οι παρατηρήσεις και τις κάνω, όχι για να μεμφθώ τις διαδικασίες που έχουμε, αλλά για να μείνουν στα Πρακτικά σαν εμπειρία το πώς νομοθετούμε αυτήν την περίοδο. Πρέπει να μείνουν αυτά στην ιστορία για εμπειρία παραπέρα. 

Πάτε να ξεπουλήσετε τα πάντα, κύριε Υπουργέ, στους ιδιώτες. Μας είπατε καλά λόγια ότι παραμένει στο δημόσιο η υποδομή και ότι εν πάση περιπτώσει, δεν μπορεί να γίνει διαφορετικά και μάλιστα, μας προκαλέσατε να πούμε πώς θα μπορέσει να γίνει και μας είπατε δεν υπάρχει άλλη λύση, κάντε προτάσεις. Προτάσεις σε τι; Στο πώς θα ιδιωτικοποιηθεί; Και βεβαίως δεν κάνουμε τέτοιες προτάσεις. Αλλά εγώ αναστρέφω το ερώτημα, κύριε Υπουργέ, το όλο αυτό οικοδόμημα επαφίεται στη δική σας Κυβέρνηση να το υλοποιήσει, στις επόμενες κυβερνήσεις να το υλοποιήσουν και επιτρέψτε μου να πω στη διάθεση των μονοπωλίων το κατά πόσο τους συμφέρει ή δεν τους συμφέρει να έλθουν να επενδύσουν στο φιλέτο που εσείς τους δίνετε. Γιατί, αν κάνοντας τους λογαριασμούς τους δεν τους συμφέρει, δεν θα έλθουν. Και σας ρωτάω: Τι θα κάνετε, κύριε Υπουργέ, ποιο προγραμματισμό θα κάνετε; 'Η μήπως ήδη έχετε κλείσει κάποια πλαίσια συμφωνιών και έχετε ήδη προδιαγράψει το πώς θα κινηθεί αυτή η υπόθεση. Αλλά το ζήτημα που αυτήν τη στιγμή, για να μείνω στο νομοσχέδιο, συζητάμε, είναι ακριβώς η αλλαγή των εργασιακών σχέσεων και αυτό γίνεται με βάναυσο τρόπο. Είναι κοινή γνώμη στους εργαζόμενους ότι τους πάτε 

  


 

  

Σελίδα 1984 

πίσω στο 1920. Ακούστε τους λίγο. Δεν πιστεύω να μη φτάνουν στ'αυτιά σας οι διαμαρτυρίες τους. 

Ανατρέπετε τις συλλογικές συμβάσεις, όχι σ'αυτό μόνο το νομοσχέδιο, και στο προηγούμενο για τις αστικές συγκοινωνίες και στην Ολυμπιακή, παντού ανατρέπετε τις εργασιακές σχέσεις και καταργείτε τις συλλογικές συμβάσεις εργασίας. 'Εχει καθιερωθεί πια και έτσι θα πάμε προς την κατεύθυνση των ατομικών συμβάσεων. Τίποτε άλλο δεν ισχύει πια παρά οι ατομικές συμβάσεις. Με αυτόν τον κανονισμό, στόχο έχετε την εντατικοποίηση, τη συμπίεση των αποδοχών, τη διεύρυνση των ωρών εργασίας στους εργαζόμενους. Δεν έχουν ουσιαστικά δικαιώματα οι εργαζόμενοι εκεί πέρα, δεν έχουν περιθώρια να αντιδράσουν οι εργαζόμενοι. 'Οπως είναι στημένος αυτός ο οργανισμός, οποιαδήποτε στιγμή θέλετε, είτε συνδικαλιστής είναι είτε δραστήριος εργαζόμενος που ενδιαφέρεται για το μέλλον του οργανισμού και προβάλλει αντιστάσεις, ή οτιδήποτε, εν πάση περιπτώσει, το καλό θα γεννήσει αυτός ο οργανισμός, μπορεί οποιαδήποτε στιγμή θέλει ο διευθύνων σύμβουλος να τον απομακρύνει, να τον βάλει στην άκρη. Ανώτατος άρχων είναι ο διευθύνων σύμβουλος σ'αυτόν τον κανονισμό. 

( Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή ) 

Την ανοχή σας θα ήθελα, κύριε Πρόεδρε για να μπορέσω να ολοκληρώσω και να μπορέσω να αναφερθώ σε ορισμένα βασικά ζητήματα, γιατί ασφαλώς εκατόν εξήντα πέντε άρθρα δεν μπορούν να συζητηθούν μέσα σε πέντε λεπτά. 

Και αν ακόμη εφαρμόζαμε σωστά τον Κανονισμό, με την έννοια δηλαδή συζήτησης του νομοσχεδίου, όχι με ενότητες, μετρήστε πόσο χρόνο θα μας έδινε ο ίδιος ο Κανονισμός, για να εξαντλήσουμε κανονικά με άνεση αυτό το νομοσχέδιο. 

ΗΛΙΑΣ ΒΕΖΔΡΕΒΑΝΗΣ: Γι' αυτό διαφωνώ εγώ πάντοτε, κύριε συνάδελφε. 

ΟΡΕΣΤΗΣ ΚΟΛΟΖΩΦ: Μα, έχετε υπόψη σας ότι βασική μας θέση είναι αυτή, ότι δεν μπορούν να μπαίνουν όρια στις συζητήσεις ιδιαίτερα σοβαρών νομοθετημάτων. Και ευχαριστώ για τη συμπαράσταση προς το ΚΚΕ. 

ΗΛΙΑΣ ΒΕΖΔΡΕΒΑΝΗΣ: 'Οταν έχετε δίκιο, εγώ είμαι πάντα στο πλευρό σας. 

ΟΡΕΣΤΗΣ ΚΟΛΟΖΩΦ: Θα προσέξατε επίσης στον Κανονισμό, κύριε Υπουργέ, ότι δεν υπάρχουν διατάξεις προστασίας των εργαζομένων από τυχόν αυθαιρεσίες σε βάρος τους. Και οι διατάξεις, είχα πει και στην ομιλία μου επί της αρχής, είναι ιδιαίτερα αυταρχικές. 

Μας είπατε ότι διορθώσατε το θέμα των φακέλων και φυσικά διορθώθηκε εκείνο το "διάφορα" στο οποίο χωρούσε οτιδήποτε. 'Οχι φυσικά ότι μας έχει καθησυχάσει αυτό το πράγμα, κύριε Υπουργέ. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οτι μπορούμε κάνουμε, κύριε συνάδελφε. 

ΟΡΕΣΤΗΣ ΚΟΛΟΖΩΦ: 'Ο,τι μπορείτε κάνετε. Τότε δείτε και το άρθρο 30 σχετικά με τα κριτήρια για τις κρίσεις που στηρίζονται στα φύλλα ποιότητος, που παίρνονται από λοιπά στοιχεία που περιέχονται στους ατομικούς φακέλους και -το τρίτο- από κάθε χρήσιμο έγγραφο στοιχείο κατά την κρίση του συμβουλίου! Μπορείτε να μου πείτε τι είναι αυτό το πράγμα; Μπορείτε να μου εξηγήσετε; Ξέρετε τι είναι αυτό το πράγμα; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Ενα βούλευμα του εισαγγελέα. 

ΟΡΕΣΤΗΣ ΚΟΛΟΖΩΦ: Μάλιστα. 'Ενα βούλευμα ο εισαγγελέας θα το στείλει στην υπηρεσία! 'Η υπηρεσία θα πάει να το βρει; 'Η ο χαφιές θα πει ότι κοιτάξτε τούτος εδώ έχει αυτή ... 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Εάν υπάρξει μια καταδικαστική απόφαση, κύριε συνάδελφε, ενός ποινικού δικαστηρίου. 

ΟΡΕΣΤΗΣ ΚΟΛΟΖΩΦ: Εάν ισχύει και αυτό που λέτε, τότε συμπεριλαμβάνεται μέσα σ' αυτά και η παραβίαση της εχεμύθειας σε σχέση με τον οργανισμό. 

Νομίζετε ότι είναι αθώες αυτές οι διατάξεις; Δεν ξέρω αν έχετε εμπειρία. Εμείς έχουμε ογδόντα χρόνων εμπειρία γύρω απ' αυτά τα θέματα, κύριε Υπουργέ. 'Ετσι πάνε προς τους εργαζόμενους, έτσι του παλεύουν, έτσι διαλύουν το συνδικαλιστικό κίνημα. 

Βούλευμα εισαγγελέα! Λες και είναι αυτό το πρόβλημα για τους εργαζόμενους! 

Κριτήρια. Είναι γενικά και αόριστα. Και επιτρέπουν την αυθαιρεσία του διευθύνοντα συμβούλου ή των εξουσιοδοτημένων οργάνων. Αναφέρθηκε η εισηγήτριά μας αναλυτικά, αναφέρθηκα και εγώ στην εισηγητική μου αγόρευση και θέλω να επαναλάβω ορισμένα πράγματα εδώ πέρα. 

Για τις προαγωγές. Μέσα στα σωματικά έχει και αντοχή στην καταβολή προσπαθειών. Βρέστε μου εσείς έναν τρόπο να μετρήσουμε αυτή την αντοχή. 

Πνευματικά. Δύναμη έκφρασης! Χρειάζεται ο μηχανοδηγός να έχει δύναμη έκφρασης! 

Διοικητικά. Το είπα και εισηγητικά. Να έχει, λέει, ο εργαζόμενος -για να μπορέσει να το έχει αυτό σαν κριτήριο- επιβολή στους εργαζόμενους. Εγώ σας είπα και στην αρχή να αλλάξετε αυτό το πράγμα. Αν θέλετε να δώσετε πραγματικά την έννοια ότι κάποιος εργαζόμενος πρέπει να δώσει κάτι το ουσιαστικό, αυτό θα ήταν η δύναμη πειθούς, η δύναμη συνεννόησης, η δύναμη συνεργασίας με το περιβάλλον του και όχι η δύναμη επιβολής στους εργαζόμενους. Και φυσικά έχει ανάγκη ο διευθύνων σύμβουλος από τέτοια όργανα στη διάθεσή του. Οσοι ζήσανε και δουλέψανε στη Γερμανία σαν εργάτες, ξέρουν τι σημαίνει αυτό το πράγμα. 

Για επαγγελματικά προσόντα, μέριμνα, για την πειθαρχία, ζήλος, ενδιαφέρον, ανησυχία για την υπηρεσία. 'Αντε μετρήστε τα εσείς αυτά τα πράγματα. 

Κυρίαρχο ζήτημα -και τελειώνω με αυτό, κύριε Πρόεδρε, για να μην καταχρασθώ άλλο του χρόνου- είναι οι ανάγκες της υπηρεσίας. Εμείς θα θέλαμε και το εχουμε πει και άλλες φορές και σε άλλα νομοσχέδια ότι κυρίαρχο ζήτημα σε τέτοιου είδους κανονισμούς θα πρέπει να είναι οι ανάγκες του προσωπικού, οι ανάγκες του ανθρώπου. Αυτό πρέπει να είναι το κύριο μέλημα. Εάν δώσουμε προσοχή σ' αυτό το στοιχείο, εάν νομοθετήσουμε κανονισμούς που τους προστατεύουν από αυθαιρεσίες, που παίρνουν υπόψη τους οικογενειακές ανάγκες, ανάγκες που προκύπτουν από τη ζωή και που κάθε άνθρωπος συχνά βρίσκεται σε δυσκολίες, εάν υπήρχε ένα τέτοιο πράγμα, σας διαβεβαιώ ότι η πειθαρχία θα ήταν πολύ καλύτερη και η αποδοτικότητα επίσης και δεν θα είχατε όλες αυτές τις τριβές που λέτε ότι υπαρχουν. Και υπάρχουν, γιατί βεβαίως και οι εργαζόμενοι αντιδρούν στην αυθαιρεσία και στον αυταρχισμό. 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Μουσταφά, έχετε το λόγο. 

Είναι εισηγητής ο κ. Μουσταφά ... 

ΝΙΚΟΛΑΟΣ ΓΚΕΛΕΣΤΑΘΗΣ: Οι εισηγητές είναι και Κοινοβουλευτικοί Εκπρόσωποι, διπλασιάζουν το χρόνο της ομιλίας τους και όταν εμείς, κύριε Πρόεδρε, ... 

ΠΡΟΕΔΡΕΥΩΝ (Νικόλαος Κατσαρός): Και έπονται οι Βουλευτές, κύριε Γκελεστάθη. 

Θα εφαρμοσθεί και για σας, κύριε Γκελεστάθη, ό,τι για όλους τους άλλους, σύμφωνα με όσα μου μεταβίβασε ο συνάδελφος κ. Σγουρίδης, ο οποίος ήταν ο πρώτος Προεδρεύων. 

ΜΟΥΣΤΑΦΑ ΜΟΥΣΤΑΦΑ: Κύριε Πρόεδρε, ήμουν στην Επιτροπή Κοινωνικών Υποθέσεων. Δεν θα διπλασιάσω το χρόνο μου, θα προσπαθήσω να είμαι σύντομος. Απλώς έτσι ένα παλιό σύνθημα που λέγαμε μαζί με τον προλαλήσαντα συνάδελφο, αυτό μου θυμίζει και θέλω να καταθέσω εδώ ότι προσπαθούμε για τον εκσυγχρονισμό του ΟΣΕ, αλλά εκσυγχρονισμός του ΟΣΕ δεν γίνεται με τέτοιο ΓΕΚΑΠ. 'Οσο άρτια οργανωμένος να είναι ο σιδηρόδρομος, με όσο σύγχρονο υλικό και αν τον εξοπλίσουμε, δεν θα καταφέρουμε τίποτε, αν δεν αποδώσει και το έμψυχο δυναμικό. Δηλαδή, αν οι εργαζόμενοι εκεί πέρα δεν αισθάνονται άνετοι, αν δεν κάνει κέφι η δουλειά τους. Και εγώ νομίζω ότι από τη μεριά των σιδηροδρομικών, από παράδοση, υπάρχει μία τάση για προσφορά και για εργασία. 

Με τέτοιους γενικούς κανονισμούς προσωπικού νομίζουμε 

  


 

  

Σελίδα 1985 

ότι καταστρέφουμε και τις τυχόν δυνατότητες συμβολής των εργαζομένων στην προσπάθεια του εκσυγχρονισμού. Διαπνέεται και απο μία αντίληψη "από τη μύγα προσπαθούμε να βγάλουμε ξίγκι". Τώρα κόβουμε και τα εισιτήρια και των συνταξιούχων σιδηροδρομικών. Με τέτοια μικρόψυχα πράγματα δεν θα μπορέσουμε να βελτιώσουμε το σιδηρόδρομο. 

Μία από τις πιο αξιόλογες επενδύσεις μιας επιχείρησης είναι το προσωπικό της να δουλεύει ευχάριστα, άνετα και να αποδίδει. Κανείς δεν αρνείται ότι χρειάζεται εξορθολογισμός του υπάρχοντος προσωπικού με τις αναδιατάξεις, να μπορέσουν να αυξήσουν την παραγωγικότητα, να δουλεύουν πιο αποδοτικά. Αλλά με αυτά που ανέφεραν και οι προηγούμενοι συνάδελφοι, δεν νομίζω ότι συμβάλλουμε προς αυτήν την κατεύθυνση. 

Σας λέω, για το οικονομικό δεν κάνω συζήτηση. Λέμε, σφίγγουμε όλοι το ζωνάρι, θα το σφίξουν και οι σιδηροδρομικοί, αν και δεν έχουν υψηλούς μισθούς. Αλλά να υπόκεινται σε τέτοιους κανονισμούς, νομίζω ότι θα τους απογοητεύσει και από το σιδηρόδρομο. 

Θα προκαλέσει προβλήματα στο προσωπικό, δεν καλύπτει τις ανάγκες μίας επιχείρησης του 2000, του 21ου αιώνα, αλλά καλύπτει τις ανάγκες μιας επιχείρησης του περασμένου αιώνα. 

Υπάρχουν πάρα πολλά σημεία, τα οποία τονίσθηκαν. Οι αποσπασμένοι στις θυγατρικές θα διέπονται από τις διατάξεις του παρόντος κανονισμού. 'Ομως ο μισθός του αποσπασμένου προσωπικού δεν έχει καμία σχέση με τους μισθούς που θα παίρνουν αυτοί που μπαίνουν κατευθείαν στις θυγατρικές. 

Δεν διευκρινίζονται ποια είναι τα άλλα συναφή προς την κύρια απασχόληση καθήκοντα ή μάλλον αναφέρονται ασαφέστατα. Με αυτόν τον τρόπο το προσωπικό είναι στο χέρι του κάθε υψηλά ιστάμενου, αυτό που λέμε ο καισαρισμός του διευθύνοντος συμβούλου. 

Η δοκιμαστική υπηρεσία του προσωπικού πρέπει να είναι το πολύ ένας χρόνος. Οι προαγωγές από τον εισαγωγικό βαθμό κάθε κλάδου διενεργούνται κατά 60% κατ' εκλογήν και κατά 40% κατ' αρχαιότητα και από τον επόμενο του εισαγωγικού και άνω διενεργούνται μόνο κατ' εκλογήν. 

Είχαμε βιομηχανία αγωγών των υπαλλήλων κατά του ΟΣΕ, που ζητούσαν να προαχθούν και δικαιώθηκαν και νομίζω ότι θα συνεχισθεί αυτή η κατάσταση. 

Για το άρθρο 50, παράγραφος 1, θεωρούμε αδιανόητο να μετατίθεται το προσωπικό για να καλύψει θέσεις κατώτερου βαθμού. Η απόσπαση δεν μπορεί να είναι πάνω από δύο μήνες. Πρέπει να διευκρινισθεί ότι αφού λήξει μία απόσπαση, η νέα απόσπαση γίνεται μετά από μία παρέλευση δύο ετών το ενωρίτερο, όπως ίσχυε στο παρελθόν. 

Σχετικά με τις άδειες για ασθένεια, οι ασθένειες δεν γίνονται προγραμματισμένα. Δεν μπορεί να αρρωστήσει κάποιος εντός προγράμματος. Κανένας άνθρωπος δεν θέλει να μην έχει την υγεία του. Υπάρχει βέβαια κακή χρήση, αλλά αυτό θα φανεί με τις δύο, τρεις φορές, θα μπει στο φάκελο του υπαλλήλου και θα έχει τις ανάλογες επιπτώσεις. Θα πρέπει να είναι στην αρμοδιότητα του γιατρού να δίνει άδεια ασθένειας και να μη χρειάζονται τόσες διαδικασίες. 

'Οσον αφορά τις αποδοχές της άδειας ασθένειας, πρέπει να λαμβάνεται υπόψη το σύνολο των τακτικών αποδοχών τουλάχιστον. Σε περίπτωση εργατικού ατυχήματος στο τέλος θα πρέπει να λαμβάνεται υπόψη το σύνολο των τακτικών αποδοχών, αλλά και ο μέσος όρος των δευτερευουσών αποδοχών στο τελευταίο εξάμηνο πριν το ατύχημα. 

Μην προσπαθούμε να βγάλουμε από τη μύγα ξίγκι. Οι συνταξιούχοι σιδηροδρομικοί είχαν τις ευκολίες μεταφοράς, που στο κάτω-κάτω τους είχαν δοθεί σαν αντάλλαγμα στις κατά καιρούς απαιτήσεις τους για την αύξηση του μισθού. 'Ελεγαν, εντάξει, να σας δώσουμε κάποιο εισιτήριο. Τώρα, τα κόβουμε και αυτά. 

'Οσον αφορά την απόλυση λόγω κατάργησης θέσης, είναι αδιανόητο να απολύεται κάποιος τη στιγμή που δεν φταίει για την κατάργηση της θέσης ή για την κατάσταση του Οργανισμού. 

Ο πειθαρχικός έλεγχος του προσωπικού πραγματικά θυμίζει άσχημες εποχές. Είμαστε ριζικά αντίθετοι με τέτοιες λογικές, γιατί μόνο αρνητικά μπορούν να λειτουργήσουν. Ο νυν Κανονισμός νομίζουμε ότι είναι πολύ καλύτερος, τουλάχιστον σ' αυτά τα ζητήματα που συζητάμε. 

Σχετικά με το θεσμό των εποχιακών, θέλω να πω ότι είναι μία ρουσφετολογική κατάσταση, που διαιωνίζει τις πελατειακές σχέσεις. 

Επιγραμματικά, λοιπόν, θα ήθελα να πω ότι ο Κανονισμός δεν φέρνει το προσωπικό του ΟΣΕ σε μία σύγχρονη θέση, μάλλον κάνει το αντίθετο. Γι' αυτό είμαστε αντίθετοι με τον Κανονισμό και θα ζητήσουμε να εισακουστούν οι απόψεις της Πανελλήνιας Ομοσπονδίας των Σιδηροδρομικών και θα καταψηφίσουμε τον γενικό Κανονισμό. 

ΠΡΟΕΔΡΕΥΩΝ (Νικόλαος Κατσαρός): Ο κ. Γκελεστάθης έχει το λόγο. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, τελειώνει σήμερα η συζήτηση του νομοσχεδίου με μία χαρακτηριστική επίδειξη υποκρισίας, πολιτικής αλαζονείας και κοινωνικής αναλγησίας εκ μέρους της Κυβέρνησης, στην αντιμετώπιση των θεμάτων που περιλαμβάνονται στις διατάξεις του υπό συζήτηση νομοσχεδίου. 

Ο κύριος Υπουργός Μεταφορών και Επικοινωνιών αγνόησε τους εργαζόμενους κατά την κατάρτιση του νομοσχεδίου αυτού και τους εξώθησε σε απεργιακές κινητοποιήσεις. Ταλαιπωρούνται οι ίδιοι οι εργαζόμενοι, που από τη φιλότιμη προσπάθειά τους και την εύορκη προσφορά της εργασίας τους διατηρείται σήμερα ο σιδηρόδρομος στο επίπεδο που είναι και βεβαίως ταλαιπωρούνται όλοι οι 'Ελληνες, οι οποίοι χρησιμοποιούν το σιδηρόδρομο. 

'Οπως ανέφερα στη συζήτηση επί της αρχής του νομοσχεδίου, το εγχείρημα αυτό της Κυβέρνησης να θελήσει από τη μια μεριά να συρρικνώσει το έργο του ΟΣΕ και από την άλλη να κάνει αυτήν την απαράδεκτη μεταχείριση των εργασιακών σχέσεων των εργαζομένων, είναι ένα τραγικό γεγονός, το οποίο απεδείχθη στην Αίθουσα αυτή από τις ομιλίες όλων των συναδέλφων. 

Ο κύριος Υπουργός Μεταφορών και Επικοινωνιών δεν μας απάντησε σε συγκεκριμένα θέματα που θέσαμε, όπως, μεταξύ των άλλων, για το σκάνδαλο στις προμήθειες των είκοσι λεωφορείων με τρία δισεκατομμύρια (3.000.000.000) δραχμές με πλήρη αδιαφάνεια, χωρίς άδεια, χωρίς έγκριση και βεβαίως χωρίς πρόβλεψη της σχετικής πίστωσης στον προϋπολογισμό. Και δεν αισθάνεται την πολιτική ευαισθησία να δώσει μία απάντηση, γιατί καλύπτει σήμερα αυτό το σκάνδαλο με τη σχετική διάταξη. 

Επίσης, δεν μας δίνει εξηγήσεις για αυτήν τη συρρίκνωση του έργου που γίνεται σε βάρος του ΟΣΕ, με την ανάθεση σε τρίτες εταιρείες σοβαρού έργου, που ανήκει αποκλειστικά και μόνο στον ΟΣΕ και έτσι περιορίζει τα οικονομικά του Οργανισμού ενώ έχει το πολιτικό θράσος να λέει σε ορισμένα σημεία της εισηγητικής έκθεσης ότι αποβλέπει και στην εξυγίανση των οικονομικών του Οργανισμού το νομοσχέδιο αυτό. 

Καταργεί το αποκλειστικό δικαίωμα του ΟΣΕ για την οργάνωση και λειτουργία των λεωφορειακών γραμμών στο εξωτερικό και, βεβαίως, δεν δίνει καμία δικαιολογία, γιατί το κάνει αυτό σε βάρος του ΟΣΕ. Aσφαλώς, με αποφάσεις του θα το παραχωρήσει σε ιδιωτικές εταιρείες -με τα γνωστά κριτήρια του ΠΑΣΟΚ- σε ανθρώπους που ανήκουν στο χώρο του. 

Καταργούνται οι ποινικές κυρώσεις και οι ποινικές διώξεις για διαχειριστικές ανωμαλίες των διοικήσεων του Οργανισμού αυθαίρετα, δηλαδή ό,τι απαράδεκτο συνέβη στον Οργανισμό, το διαγράφει η "εκσυγχρονιστική" τακτική των Υπουργών του κ. Σημίτη. 

Από την άλλη πλευρά, παρακολουθούμε τη φαλκίδευση των δικαιωμάτων των εργαζομένων. Δεν είναι ότι παραβιάζονται συνταγματικές διατάξεις, δεν είναι ότι παραβιάζονται διεθνείς συμβάσεις, δεν είναι ότι παραβιάζονται συλλογικές συμβάσεις, που οι διοικήσεις του ΠΑΣΟΚ συνομολόγησαν με τους εργαζόμενους, αλλά είναι πρόκληση εναντίον των έντεκα 

  


 

  

Σελίδα 1986 

χιλιάδων εννιακοσίων εξήντα έξι εργαζομένων σήμερα στον Οργανισμό από τη μία πλευρά να γίνονται οι απαράδεκτες μεταχειρίσεις στα δικαιωματά τους και από την άλλη πλευρά ταυτόχρονα να διαβάζουμε στις εφημερίδες ότι η Διοίκηση του ΟΣΕ έκανε προκήρυξη, να προσλάβει γραφείο συμβούλων, να αξιολογήσει την πρόσληψη γενικών διευθυντών. 

Ξέρουμε τι σημαίνει αυτό. Γενικοί Διευθυντές με εκατομμύρια δραχμές αποδοχές μηνιαίως, με πολυτελή γραφεία, με αυτοκίνητα με οδηγούς κ.ο.κ. 

Ο Υπουργός Μεταφορών και Επικοινωνιών αποχωρεί της Αιθούσης, χωρίς βέβαια να αισθάνεται την πολιτική υποχρέωση που έχει, πρώτον, να παρακολουθεί τις ομιλίες των Βουλευτών στην Αίθουσα αυτή και, δεύτερον, να αισθάνεται την υποχρέωση να δίνει απαντήσεις, διότι τον κατηγορούμε για όλα αυτά τα οποία συμβαίνουν στον Οργανισμό Σιδηροδρόμων Ελλάδος και ιδιαίτερα με την παρουσία του στην πολιτική ηγεσία του Υπουργείου Μεταφορών και Επικοινωνιών. 

Κύριε Πρόεδρε, ανέφερε ο εισηγητής μας λεπτομερώς τις παρατηρήσεις που έχουμε στα επί μέρους άρθρα του Κανονισμού Εργασίας του Προσωπικού του Ο.Σ.Ε. Βεβαίως, δεν χρειάζεται να αναφερθώ σ' αυτά, διότι δεν επαρκεί και ο χρόνος μου άλλωστε. Απλώς θέλουμε έστω και αυτήν την τελευταία στιγμή ο Υπουργός Μεταφορών και Επικοινωνιών να συναισθανθεί την ευθύνη του, να μη θελήσει να ψηφιστεί σήμερα η ενότητα των άρθρων 13 μέχρι 18, που είναι ο Κανονισμός Εργασίας των εργαζομένων. Να θελήσει να τροποποιήσει ή να συμπληρώσει τον Οργανισμό αυτό με τις παρατηρήσεις μας και να ψηφιστεί αύριο το πρωί, πριν προχωρήσουμε στην ψήφιση των τροπολογιών. 

'Ετσι, κύριε Πρόεδρε, θέλω να αναφέρω στο Σώμα τη δήλωση που έκαναν οι εκπρόσωποι των εργαζομένων της Ομοσπονδίας του Ο.Σ.Ε. κατά την ακρόασή τους στη Διαρκή Επιτροπή μας. Αυτολεξεί εντός εισαγωγικών η δήλωση ήταν "προκλητικός ο τρόπος για τις συνθήκες εργασίας και τα οικονομικά των εργαζομένων στον Ο.Σ.Ε. απ'ό,τι ήταν επί στρατιωτικών διοικήσεων στον Οργανισμό". Καταλαβαίνετε, τι βαρύτητα έχει αυτή η δήλωση. Δηλαδή πρόκειται περί μιας τακτικής του αποφασίζουμε και διατάσσουμε; Πρόκειται περί μιας φασιστικής νοοτροπίας η συμπεριφορά αυτή, στην αντιμετώπιση των θεμάτων αυτών εκ μέρους των "εκσυγχρονιστών" του κ. Σημίτη; 

Κύριε Πρόεδρε, ψήφισε η Κυβέρνηση του ΠΑ.ΣΟ.Κ. στη Βουλή τον πρώτο νόμο "για την εξυγίανση της Ολυμπιακής Αεροπορίας", που ήταν ένα μεγάλο φιάσκο επτακοσίων δισεκατομμυρίων (700.000.000.000) δραχμών σε βάρος του ιδρώτα του λαού μας. Ψηφίζει τον επόμενο νόμο "για τη συμπλήρωση της εξυγίανσης της Ολυμπιακής Αεροπορίας". Χειρότερο φιάσκο. Και τώρα προσφεύγει να μετοχοποιήσει την Ολυμπιακή Αεροπορία, να δώσει το 20% σε πρώτη φάση και να προσλάβει το στρατηγικό επενδυτή. Το ίδιο συμβαίνει παντού. 

Στον Ο.Τ.Ε., κύριε Πρόεδρε, και η παραίτηση σήμερα του διευθύνοντα συμβούλου είναι χαρακτηριστική. Ξέρουμε τώρα πώς επιλέγονται αυτοί οι διευθύνοντες σύμβουλοι των δημοσίων επιχειρήσεων και των κρατικών οργανισμών, που είναι μια φαρσοκωμωδία σε βάρος του νόμου, που προβλέπει αυτήν τη διαδικασία. Δεν επαρκεί όμως ο χρόνος για να αναφερθώ στους λόγους που τον οδήγησαν σ' αυτήν την παραίτηση. 

Κύριε Πρόεδρε, το ίδιο συμβαίνει και στους άλλους οργανισμούς. 

ΠΡΟΕΔΡΕΥΩΝ (Νικόλαος Κατσαρός): Κύριε Γκελεστάθη, δεν έχετε παράπονο. Διπλασίασα το χρόνο. 

ΝΙΚΟΛΑΟΣ ΓΚΕΛΕΣΤΑΘΗΣ: Ναι, κύριε Πρόεδρε, διπλασιάσατε το χρόνο. 

ΠΡΟΕΔΡΕΥΩΝ (Νικόλαος Κατσαρός): 'Ο,τι έγινε και στους άλλους συναδέλφους. 

ΝΙΚΟΛΑΟΣ ΓΚΕΛΕΣΤΑΘΗΣ: Τελειώνω, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Παρακαλώ, τελειώστε. 

ΝΙΚΟΛΑΟΣ ΓΚΕΛΕΣΤΑΘΗΣ: Το ίδιο συμβαίνει και στους άλλους οργανισμούς, όπως με το νομοσχέδιο που ψηφίστηκε στη Βουλή για τα Ελληνικά Ταχυδρομεία,, όπως με το νομοσχέδιο που ψηφίστηκε για τις Αστικές Συγκοινωνίες. Τα ίδια ακριβώς επαναλαμβάνονται και τα ίδια αποτελέσματα θα υπάρξουν. 

Είπε ένας συνάδελφος του κυρίου Υπουργού Μεταφορών και Επικοινωνιών, των "εκσυγχρονιστών" Υπουργών του κ. Σημίτη, ότι χάσαμε μια δεκαετία, εννοώντας από το 1981 μέχρι το 1989. Απαράδεκτη δήλωση εναντίον του ιδρυτού του κόμματός του, ο οποίος οδήγησε και τα στελέχη αυτά στα υπουργικά έδρανα, αλλά εμείς βέβαια συμφωνούμε. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Και εμείς λέμε ότι τώρα χάνουμε άλλη μία πενταετία με την Κυβέρνηση του ΠΑ.ΣΟ.Κ. στην εξουσία. Και αυτό δεν δίδει κανένα μάθημα στους Υπουργούς του κ.Σημίτη, τουλάχιστον να μπορέσουν ν' αποκτήσουν την ικανότητα, για να αντιμετωπίσουν τα πράγματα, όπως επιβάλλεται. 

ΠΡΟΕΔΡΕΥΩΝ (Νικόλαος Κατσαρός): Παρακαλώ, τελειώσατε. 

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, τελειώνω. 

ΠΡΟΕΔΡΕΥΩΝ (Νικόλαος Κατσαρός): Τελειώνετε, αλλά έχετε μιλήσει ένα πεντάλεπτο επιπλέον. 

ΝΙΚΟΛΑΟΣ ΓΚΕΛΕΣΤΑΘΗΣ: Δεν εδόθη μέχρι στιγμής στην Αίθουσα αυτή καμία εξήγηση, γιατί αναγκάστηκε ο κ. Χάρης Καστανίδης, Υπουργός Μεταφορών και Επικοινωνιών, να παραιτηθεί.... 

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Γκελεστάθη. 

ΝΙΚΟΛΑΟΣ ΓΚΕΛΕΣΤΑΘΗΣ: Και στην παραίτησή του αναφέρθηκε σε ηθικά θέματα που εβάρυναν και τις διοικήσεις του ΟΣΕ, τα οποία αναπτύξαμε στην Αίθουσα αυτή με την επερώτησή μας που συζητήθηκε στις 5 Μαϊου 1997 και απαντήσεις δεν έχουμε πάρει. 

Τελειώνω λέγοντας ότι η άσκηση αυτή της τυραννίας της Μειοψηφίας δεν πρόκειται βέβαια να μας κλονίσει να κάνουμε το καθήκον μας στην Αίθουσα αυτή. Και το μήνυμα εδόθη στην Κυβέρνηση του ΠΑ.ΣΟ.Κ. του κ. Σημίτη από τις τελευταίες δημοτικές και νομαρχιακές εκλογές από τον ελληνικό λαό. Αλλά δυστυχώς δεν το άκουσε. 

ΠΡΟΕΔΡΕΥΩΝ (Νικόλαος Κατσαρός): Ο κ. Βεζδρεβάνης έχει το λόγο. 

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, τις απόψεις μου για το νομοσχέδιο τις εξέθεσα στην κατ' αρχήν συζήτηση από του Βήματος της Βουλής. Μίλησα στην πρωινή συνεδρίαση και απάντηση, επί όσων θεμάτων έθεσα, από τον κύριο Υπουργό δεν πήρα, πολύ περισσότερο ικανοποίηση δεν πήρα επί των θεμάτων που έθεσα. 

Λοιπόν, στου κουφού την πόρτα μιλήσαμε, τουλάχιστον εγώ, αλλά δεν νομίζω ότι κανείς άλλος εκ των συναδέλφων, που μίλησε, ικανοποιήθηκε, ώστε να βελτιωθεί κάτι από αυτό το τερατούργημα. 

Κύριε Υφυπουργέ, είστε νέος στη θέση και είμαι σε δύσκολη θέση. Αλλά, εν πάση περιπτώσει, δεν αφορά εσάς. Αφορά αυτούς που δημιούργησαν αυτό το τερατούργημα. 'Εχετε σαφώς την αντίθεση του ελληνικού λαού. Κυβέρνηση μειοψηφίας ήλθατε στη Βουλή, έστω και αν είχατε πλειοψηφία στη Βουλή, καθ'όσον όλοι οι άλλοι εμείς είμαστε αντίθετοί σας. Σαφώς η διαρεύσασα διετία σας συρρίκνωσε έτι περισσότερο, ως μειοψηφία στον ελληνικό λαό. Δεν έχετε τη συναίνεση του ελληνικού λαου, όπως εκφράζεται σ' αυτήν την Αίθουσα. Δεν έχετε όμως ούτε τη μερική συναίνεση των ενδιαφερομένων. 

Και εγώ, επειδή θα ήταν μάταιο να επιχειρήσω -και απορώ πώς το αποτόλμησαν συνάδελφοι- να διεξέλξουν τον Κανονισμό με εκατόν εξήντα πέντε άρθρα σε πέντε λεπτά, γι' αυτό δεν θα αποτολμήσω να υπεισέλθω στις λεπτομέρειες του Κανονισμού που συζητούμε. Κατά τρόπο βάναυσο καταργεί τις εργασιακές σχέσεις, με τρόπο που το θέλησαν κάποιοι επιτελείς σας, που δεν έχουν καμία σχέση προφανώς, γιατί είναι υψηλόβαθμοι των τριών και των τεσσάρων εκατομμυρίων. Δεν ξέρω αν παρευρίσκεται και κανείς από πίσω σας αυτήν τη στιγμή εξ αυτών. Επομένως, πού να ψάξουν και να δουν 

 

 

  

Σελίδα 1987 

τον εργαζόμενο στον ΟΣΕ; 

Γι'αυτό ακριβώς φέρνετε τον Κανονισμό, για να τον κάνετε νόμο. Για να έχετε τη δυσκολία, όταν κάποιοι θα σας λένε "κάνετε λάθος", να έλθετε ξανά στη Βουλή, να τροποποιήσετε τα όποια λάθη σας. 

Εγώ λοιπόν θα σταθώ μόνο σε ένα πράγμα, γιατί πρέπει να ακουστεί η φωνή της άλλης πλευράς. Και η πλευρά των εργαζομένων δεν ακούστηκε εδώ μέσα. 

Γι' αυτό, κύριοι συνάδελφοι, το χρόνο που μου διαθέτει ο Κανονισμός θα τον χρησιμοποιήσω για να μεταφέρω τη φωνή των εργαζομένων μέσα σε αυτήν την Αίθουσα. 

"Πανελλήνια Ομοσπονδία Σιδηροδρομικών, Ομοσπονδία Συνταξιούχων Σιδηροδρομικών Ελλάδος, Σύλλογος Φίλων Σιδηροδρόμου. 

Κύριον Ηλία Βεζδρεβάνη, Βουλευτή Θεσπρωτίας. 

Κύριε Βουλευτά, οι εργαζόμενοι, οι συνταξιούχοι και οι φίλοι του σιδηροδρόμου με την επιστολή αυτή εκφράζουν την αντίθεσή τους για το σχέδιο νόμου που κατατέθηκε στη Βουλή και ρυθμίζει θέματα του Οργανισμού Σιδηροδρόμων Ελλάδος, αλλά και την αγωνία τους για το μέλλον του σιδηροδρόμου στην Ελλάδα. 

Ο σιδηρόδρομος πρέπει να εκσυγχρονιστεί και στην πατρίδα μας και να πάρει τη θέση που του αξίζει στις μεταφορές. 

Οι εργαζόμενοι στήριξαν και θα στηρίξουν κάθε θετική πρόταση ή πρωτοβουλία για τον εκσυγχρονισμό και την ανάπτυξη του σιδηροδρόμου. Η Κυβέρνηση, όμως, με το προς ψήφιση σχέδιο νόμου οδηγεί το σιδηρόδρομο στην πλήρη περιθωριοποίηση και συρρίκνωση της συμμετοχής του στις μεταφορές. 

Σε μία περίοδο που σε ολόκληρο τον κόσμο έχει αναγνωρισθεί η προσφορά του σιδηρόδρομου στην προστασία του περιβάλλοντος, στην εξοικονόμηση ενέργειας, αλλά και στην ασφάλεια μεταφοράς στην πατρίδα μας, που έχει το μικρότερο δίκτυο από όλες τις ευρωπαϊκές χώρες, η Κυβέρνηση έχει αντισιδηροδρομική πολιτική. 

Είναι υποκρισία από την Κυβέρνηση να μιλάει για εκσυγχρονισμό του σιδηρόδρομου και με το προς ψήφιση νομοσχέδιο να σχεδιάζει τη διάλυση του ΟΣΕ, να αφήνει το δίκτυο της Πελοποννήσου στην κατάσταση που ήταν την εποχή του Τρικούπη, ή τα δίκτυα της Μακεδονίας-Θράκης στην κατάσταση που ήταν στις αρχές του αιώνα και να καταργεί γραμμές από τις ελάχιστες που υπάρχουν. 

Είναι υποκρισία να θεωρεί η Διοίκηση του ΟΣΕ και της ΕΡΓΟΣΕ ανάπτυξη του σιδηρόδρομου τα έργα που γίνονται στη γραμμή Αθήνας-Θεσσαλονίκης- Ειδομένης, όταν δεν είναι καθόλου βέβαιο αν και πότε θα ολοκληρωθούν. Αντίθετα, είναι βέβαιο ότι ο τρόπος με τον οποίο γίνονται τα έργα αυτά, εξυπηρετεί κυρίως τους διάφορους εργολάβους στους οποίους δίνει απεριόριστες δυνατότητες πλουτισμού. 

Ο εκσυγχρονισμός και η ανάπτυξή του δεν μπορεί να πραγματοποιηθεί, όταν κυριαρχεί η λογική της μείωσης του σιδηροδρομικού έργου και η λογική της αποχώρησης από την αγορά των μεταφορών. 

Ο εκσυγχρονισμός και η ανάπτυξη δεν μπορεί να πραγματοποιηθεί με την κατάργηση τριών χιλιάδων θέσεων εργασίας, την ίδια στιγμή που βρίσκεται σε εξέλιξη επενδυτικό πρόγραμμα εκατοντάδων δισεκατομμυρίων δραχμών" 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Κύριε συνάδελφε, καταθέστε το. Δεν είναι ανάγκη να το διαβάζετε. 

ΗΛΙΑΣ ΒΕΖΔΡΕΒΑΝΗΣ: 'Οχι, κύριε συνάδελφε. Πρέπει να ακουστεί η φωνή αυτών των ανθρώπων, που διαφωνούν κάθετα, οριζόντια και πλαγίως με το τερατούργημα που φέρνει η Κυβέρνησή σας. 

"Ούτε ασφαλώς μπορεί να πραγματοποιθεί η ανάπτυξη και ο εκσυγχρονισμός με την κατάργηση του δημόσιου και κοινωνικού χαρακτήρα του ΟΣΕ που θα έχει σαν αποτέλεσμα η χρήση του σιδηροδρόμου να είναι απαγορευτική για τους νέους, τους συνταξιούχους και γενικά τους επιβάτες με χαμηλό και μεσαίο εισόδημα, που αποτελούν τους κατ'εξοχήν χρήστες. 

Ζητάμε από την Κυβέρνηση να αποσύρει το απαράδεκτο αυτό σχέδιο νόμου κλπ.". Και στη συνέχεια υπογράφουν ο πρόεδρος της Πανελλήνιας Ομοσπονδίας Σιδηροδρομικών κ. Κούκος, ο γενικός γραμματέας κ. Μόσχος. Για την Ομοσπονδία Συνταξιούχων Σιδηροδρομικών Ελλάδος ο πρόεδρος κ. Καμάρας και ο γενικός φραμματέας κ. Δελής. Για το Σύλλογο Φίλων Σιδηροδρόμου ο πρόεδρος κ. Γκολφινόπουλος και ο φενικός φραμματέας κ. Δημητρίου. 

Αυτά λένε, κύριοι συνάδελφοι, οι εργαζόμενοι. Κανένας δεν είναι με το νομοσχέδιο. Η πλειοψηφία του ελληνικού λαού, όπως εκφράζεται διά των κομμάτων μέσα στην Αίθουσα, είναι αντίθετη. Πού πάτε να το εφαρμόσετε, κύριε Υπουργέ; Να σας πω να αποσύρετε το νομοσχέδιο, κύριε Υπουργέ, δεν θα το πω, γιατί δεν έχετε δείξει ποτέ τέτοια ευαισθησία. Εκείνο που έχω να σας πω είναι να κάνετε μία ενέργεια που μπορείτε να την κάνετε. Φύγετε ως την Κυβέρνηση, για να έλθει μία άλλη κυβέρνηση, που να μπορεί να προσφέρει υπηρεσίες σε αυτόν τον τόπο, που τόση ανάγκη τις έχει. 

ΠΡΟΕΔΡΕΥΩΝ (Νικόλαος Κατσαρός): Ο κ. Πεπονής έχει το λόγο. 

ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, ζήτησα το λόγο για να αναφερθώ αποκλειστικά στη διάταξη του άρθρου 17 για τους τρόπους πρόσληψης, σε συσχετισμό με το άρθρο 151. 

Νομίζω ότι η Κυβέρνηση πρέπει να αποσαφηνίσει εάν επιθυμεί την υπαγωγή στο ν. 2190 μόνο του τακτικού προσωπικού. Διότι η διάταξη στο άρθρο 17 είναι αρκετά σαφής, όχι όμως πλήρως σαφής. Η διάταξη όμως του άρθρου 151 παραπέμπει στους όρους και στις προϋποθέσεις που καθορίζονται από ειδικούς νόμους όσον αφορά το έκτακτο προσωπικό. Ο ν. 2190 δεν υπονοείται βεβαίως, διότι δεν είναι διόλου ειδικός, είναι γενικότατος. Ερωτώ, γιατί στη μία διάταξη αναφέρεται ρητά ο ν. 2190, ενώ στην άλλη παραπέμπει σε ειδικούς νόμους κατά τρόπο αόριστο; 

Εκείνο όμως το οποίο επίσης θέλω να επισημάνω είναι ότι με τις επόμενες παραγράφους καθιερώνεται πάλι ο θεσμός ο οποίος απετέλεσε τη μάστιγα και την κύρια αιτία νοσηρότητας του δημόσιου τομέα, το καλούμενο έκτακτο προσωπικό. Εάν μεν πρόκειται για εποχιακό, πρέπει να καθορίσετε το ανώτατο χρονικό όριο απασχόλησης. Αλλά μη σωρεύετε πάλι έκτακτους υπαλλήλους, οι οποίοι δικαίως, όταν υπηρετήσουν μετά επί αρκετό χρόνο, ζητούν τη μονιμοποίηση. Εάν είναι πάγιες ανάγκες να προσλάβετε μόνιμους, συμφωνώ απολύτως. Ο κόσμος πρέπει να βρει δουλειά. Εάν όμως πρόκειται για εποχιακές ανάγκες, να το πείτε ρητά, να φύγει ο χαρακτηρισμός του εκτάκτου και να καθορίσετε το ανώτατο χρονικό όριο απασχόλησης του εποχιακού προσωπικού. Σε κάθε περίπτωση η διάταξη αυτή αποτελεί παρέκκλιση από το ν. 2190. Εάν τη θέλει η Κυβέρνηση, να το πει ευθέως. Να πει ότι εξαιρείται το έκτακτο προσωπικό από το ν. 2190 και ο καθένας θα συναγάγει τα συμπεράσματά του. 'Οχι όμως διά της πλαγίας οδού, όχι με έμμεσες, αόριστες και -θα μου επιτρέψετε να πω -επικινδύνως ασαφείς διατάξεις! 

ΠΡΟΕΔΡΕΥΩΝ (Νικόλαος Κατσαρός): Ο κ. Σπυριούνης έχει το λόγο. 

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, συζητούμε το Γενικό Κανονισμό Προσωπικού, που αναφέρεται στο άρθρο 13, τον Κανονισμό Εργασίας και Αναπαύσεως Προσωπικού και τα λοιπά άρθρα της τελευταίας ενότητας. 

Θέλω, πριν μπω στην ουσία των διατάξεων, να πω δύο κουβέντες για την άσκηση της κριτικής, που ακόμα και υπερβολική, βεβαίως ευεργετεί τη σύνθεση, τη διαλεκτική λειτουργία της δημοκρατίας. Και αυτό είναι σημαντικό. 'Ομως, ακόμα και στην υπερβολή, η κριτική θα πρέπει να έχει ερείσματα, να είναι τεκμηριωμένη και κυρίως να υπονοεί ότι εάν εκείνοι ήταν στη θέση του νομοθέτη κατά συνείδηση θα διαφοροποιούσαν τη θέση τους. 

Εδώ θα μου επιτρέψουν οι σεβαστοί συνάδελφοι της Νέας Δημοκρατίας να αναφερθώ σε αυτούς. Δεν θα χρησιμοποιήσω την έκφραση ότι στο σπίτι του κρεμασμένου δεν μιλάνε για σκοινί, αλλά θα θυμίσω μόνο -γιατί κάνατε συζήτηση για τον Ο.Τ.Ε- την τακτική που ακολουθήσατε, όταν επρόκειτο να 

  


 

  

Σελίδα 1988 

μετοχοποιήσετε τον Ο.Τ.Ε και ακολούθησαν όλα τα γνωστά γεγονότα. 

Στο δε Κ.Κ.Ε να πω ότι ο λαϊκισμός πρέπει να έχει όρια, γιατί πλέον δεν περνά! Ο πολίτης θέλει υπεύθυνη θέση, θέλει ξεκάθαρη θέση. 

'Οσον αφορά το θέμα των κανονισμών, αναμφισβητήτως καλούνται και οι εργαζόμενοι, κύριε Πρόεδρε, να υποβληθούν σε μία θυσία, σε μία υπερβολική -αν θέλετε- προσπάθεια, για να σωθεί η υπόθεση του Ο.Σ.Ε. Γιατί ο ελληνικός λαός τελικά είναι εκείνος που πληρώνει την Ολυμπιακή, τον Ο.Τ.Ε, τον Ο.Σ.Ε, είναι εκείνος που πληρώνει όλα τα ελλείμματα για τα οποία υπάρχουν και συγκεκριμένες ευθύνες. Και για το προσωπικό του Ο.Σ.Ε μίλησα από προσωπική εμπειρία. Καλείται, λοιπόν -και αυτή είναι η αλήθεια, κύριοι συνάδελφοι- και το προσωπικό του Ο.Σ.Ε να υποβληθεί στη θυσία μιας ξεχωριστής προσπάθειας, για να σωθεί ο Ο.Σ.Ε, που έχει και εθνική διάσταση η λειτουργία του. 

Είναι γνωστό το μεγάλο έργο που προσφέρει στο αμυντικό σύστημα της χώρας. Ο Κανονισμός έχει 165 άρθρα και είναι προς τιμήν της Βουλής ότι έρχεται εδώ να συζητηθεί, ενώ θα μπορούσε να τον καθιερώσει με άλλες διαδικασίες και να μην περάσει από εδώ, να μη γίνει συζήτηση. Εγώ πιστεύω ότι η συζήτηση ευεργετεί τη σύνθεση και υποβλήθηκαν συγκεκριμένες προτάσεις, που βελτιώνουν ακόμη περισσότερο το σύστημα των 165 άρθρων. Μέσα στην οφειλομένη συναινετική διαδικασία, τότε γονιμοποιείται το Κοινοβούλιο και, κύριε Υπουργέ, παρακαλώ, να προσέξετε με την επιβαλλομένη ευαισθησία τα σημεία που προτάθηκαν. 

Το άρθρο 17 αναφέρει με πλήρη διαύγεια την εφαρμογή του ν. 2190 στις προσλήψεις προσωπικού. Πάντως θα συμφωνήσω με τον κ. Πεπονή, δεν είναι ειδικός νόμος ο ν. 2190, έχει γενική εφαρμογή. Επομένως καλά θα είναι να μνημονεύσετε προς άρση πάσης παρεξηγήσεως και ακόμα από πρόληψη και πρόνοια, να μην έχουμε αύριο ερμηνευτικές συγκρούσεις και διαδικασίες, να τεθεί, λέω, με διαύγεια ότι και στο έκτακτο προσωπικό, το εποχιακό εφαρμόζεται η διαδικασία του ν. 2190. 

Οι δύο κανονισμοί συναπαρτίζουν ένα καθεστώς που με διαύγεια ξεκαθαρίζει τα όρια μέσα στα οποία θα κινείται η προσφορά της εργασίας, οι εργασιακές σχέσεις, τα θέματα προσωπικής κατάστασης των εργαζομένων και αναμφισβήτως είναι ένα προσκλητήριο στους άξιους εργαζόμενους στον ΟΣΕ, που έχουν αποδείξει σε κρίσιμες καταστάσεις της πατρίδας υψηλό αίσθημα ευθύνης, ένα προσκλητήριο προσφοράς για την αντιμετώπιση του πελώριου θέματος του ΟΣΕ, για τον οποίον ο λαός πληρώνει ένα τρισεκατομμύριο και που το 1997 επιβαρύνθηκε με εκατόν σαράντα εννέα δισεκατομμύρια και νομίζω πως με τις νέες ρυθμίσεις κατεβαίνει στα εκατόν τριάντα δισεκατομμύρια. 

Είναι μια μεγάλη θυσία. Το προσωπικό θα ανταποκριθεί. Δώστε οι υπεύθυνοι το παράδειγμα και ο 'Ελληνας ακολουθεί. Εμπνεύστε τη συναίσθηση της ευθύνης, περιβάλλετέ το με αγάπη, εμπιστοσύνη και σεβασμό και θα δείτε με τι θαυμαστό τρόπο εμπνεόμενο απ' αυτές τις καταστάσεις θα ανταποκριθεί για τη σωτηρία του ΟΣΕ. 

ΠΡΟΕΔΡΕΥΩΝ (Νικόλαος Κατσαρός): Ο κ. Παπαθεμελής έχει το λόγο για προτασσόμενη δευτερολογία. 

ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Ευχαριστώ για το νομικό χαρακτηρισμό της παρέμβασής μου. Θέλω να προσθέσω και εγώ τη φωνή μου, κύριε Πρόεδρε, αναφορικά με το άρθρο 151. Επιτέλους, κάποτε σ' αυτήν τη χώρα με πολλή τόλμη και με πολύ κουράγιο περάσαμε σε ένα σύστημα αντικειμενικό και διαφανές του ν. 2190. Δεν μπορώ να είμαι σίγουρος ότι η κοινωνία μας έχει πεισθεί ότι τηρείται τίμια και απαρέγκλιτα ο ν. 2190. Γνωρίζω ότι υπάρχουν δυνάμεις, που από πολλές πλευρές δεν θέλουν αυτόν το νόμο αλλά επιτέλους δεν μπορούν και να λένε ότι δεν τον θέλουν. 

Νομίζω ότι πρέπει να ξεκαθαριστεί αυτό που υπάρχει στο άρθρο 151, ότι η πρόσληψη του οιουδήποτε εποχικού προσωπικού γίνεται με βάση το ν. 2190 και τις ρυθμίσεις του, δεν χρειάζεται η απέραντη παραφιλολογία που χρησιμοποιείται. Και απορρίπτεται η νεκρανάσταση του λεγομένου εκτάκτου προσωπικού, γιατί το εποχικό προσωπικό δεν είναι έκτακτο με τη νομική έννοια του όρου. Ο νομικός χαρακτηρισμός είναι "εποχικό προσωπικό" διότι ακριβώς εκπληρώνει, καλύπτει, εποχικές ανάγκες και όχι έκτακτες, οι οποίες θα το μετέβαλαν στη συνέχεια με το πελατειακό καθεστώς του παρελθόντος σε μόνιμο προσωπικό. 

Αυτά τα δύο πράγματα θα ήθελα να ξεκαθαριστούν και αν η Κυβέρνηση δεν είναι ώριμη απόψε σε σχέση με το άρθρο 151, καλό θα είναι να επιφυλαχθεί έστω στην τελική διατύπωση του άρθρου. 

ΠΡΟΕΔΡΕΥΩΝ (Νικόλαος Κατσαρός): Ο κ. Δαμιανίδης έχει το λόγο. 

ΑΛΕΞΑΝΔΡΟΣ ΔΑΜΙΑΝΙΔΗΣ: Κύριε Πρόεδρε, έχετε παρακολουθήσει τις τοποθετήσεις των συναδέλφων και είδατε την ευαισθησία που δείχνουν στο συγκεκριμένο άρθρο 151, που πιστεύω ότι θίγει τη φιλοτιμία όλων μας εδώ μέσα και κυρίως θίγει τη φιλοτιμία των πολιτών που προσαρμόστηκαν, δέχτηκαν το ν. 2190 και τέτοιου είδους εξαιρέσεις και παρεκβάσεις τις καταδικάζουν σε κάθε περίπτωση. Θεωρώ ότι είναι λάθος της Κυβέρνησης σε κάθε νομοσχέδιο να θέλει να δημιουργεί ρήγματα στο νέο νομικό πλαίσιο προσλήψεων. 

Σήμερα κιόλας έζησα μια περίπτωση στο Υπουργείο Περιβάλλοντος, όπου η ανώνυμος εταιρεία "Εθνικό Κτηματολόγιο" προσλαμβάνει υπαλλήλους εκτός διαδικασίας του 2190. Ε, δεν είναι δυνατόν ο κάθε Υπουργός να κρατάει ένα παράθυρο ανοιχτό, για να προσλάβει κάποιους εκτάκτους υπαλλήλους! Δημιουργεί πρώτα και καλύτερα στον ίδιο του τον εαυτό πρόβλημα και μετά στους υπόλοιπους. Αλλά εμείς ως θεματοφύλακες αυτών των νόμων, που ψηφίζουμε εδώ μέσα, νομίζω ότι έχουμε υποχρέωση να καυτηριάζουμε και να καταδικάζουμε τέτοιου είδους παρεκβάσεις και εξαιρέσεις. 

Θαρρώ πως επιβάλλεται ο κύριος Υπουργός να προσδιορίσει με σαφήνεια ότι οι προσλήψεις αυτές -δεν έχει σημασία αν είναι εκτάκτου προσωπικού-θα γίνονται με βάση τις διατάξεις του ν. 2190. Αυτή την παρατήρηση την κάνω με μια διάθεση ακριβώς να καταγγείλω αυτήν τη νοοτροπία. Δεν είναι δυνατόν κάθε φορά να λέμε τα ίδια πράγματα. Και οι τράπεζες έχουν υπαχθεί στο ν. 2190 και βλέπουμε ότι εδώ τώρα αρχίζουμε και πάλι από την αρχή. 

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, δεν υπάρχει άλλος εγγεγραμμένος για να μιλήσει. 

Ορίστε, έχετε το λόγο. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, πρώτα απ'όλα θα μου επιτρέψετε να κάνω μερικές γενικές αναφορές. Λέχθηκε από συνάδελφο προηγουμένως ότι με αυτό το νομοσχέδιο πάμε να συρρικνώσουμε τους σιδηρόδρομους. Με αυτό το νομοσχέδιο, που λύνουμε τα οικονομικά ζητήματα των σιδηροδρόμων τα οποία για τόσα πολλά χρόνια παρέμεναν άλυτα, πάμε να συρρικνώσουμε το σιδηρόδρομο; Με αυτό το νομοσχέδιο, με το οποίο εξασφαλίζεται ότι πλέον η υποδομή είναι πλέον υπόθεση του κράτους και διασφαλίζεται η ανάπτυξη, η συντήρηση, η λειτουργία της υποδομής; Με αυτό το νομοσχέδιο, με το οποίο εξασφαλίζονται για τα επόμενα χρόνια επενδύσεις σε τροχαίο υλικό τόσες δεκάδες ντηζελάμαξες και ηλεκτράμαξες και εκατοντάδες βαγόνια, εκατοντάδες φορτάμαξες, εκατοντάδες συστήματα ισοπέδων διαβάσεων. Μ' αυτό το νομοσχέδιο συρρικνώνουμε το σιδηρόδρομο; 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 

Με αυτό το νομοσχέδιο, με το οποίο κατοχυρώνουμε ένα επενδυτικό πρόγραμμα που είναι πραγματικά η ελπίδα του σιδηρόδρομου: Νομίζω ότι αυτή η αναφορά είναι περισσότερο φιλολογική και δεν ανταποκρίνεται στην ουσία. 

'Ηθελα, κύριοι συνάδελφοι, να πω ότι ειδικά για τα ζητήματα που συζητάμε των εργασιακών σχέσεων, πραγματοποιήθηκε μακρύς διάλογος, διάλογος που διήρκησε μήνες. Τον έκανε η διοίκηση με τους εργαζόμενους όταν ολοκληρώθηκε, έγινε και από μέρους μου προσπάθεια διαλόγου. Θα μπορούσα να πω ότι στο ΓΕΚΑΠ δεν εκφράστηκαν σοβαρές διαφωνίες. 

  


 

  

Σελίδα 1989 

Διαφωνίες όμως υπήρχαν στον ΚΩΕΑΠ και στον ΚΔΑ, δηλαδή στον Κανονισμό Ωρών Εργασίας και στο Δευτερευουσών Απολαβών. Ακριβώς λόγω του ότι δεν υπήρχε δυνατότητα να συμφωνηθεί ο ΚΩΕΑΠ και ο ΚΔΑ αυτό συμπαρέσυρε και όλα τα υπόλοιπα και γι' αυτό δεν επετεύχθη τελική συμφωνία. 'Επρεπε, λοιπόν, σύμφωνα με το ν. 2578/98 που ψηφίσαμε το Φεβρουάριο να ρυθμίσουμε τα εργατικά ζητήματα. 'Ομως από τώρα και στο εξής, όπως γνωρίζετε -και δεν χρειάζεται καμία ειδική αναφορά μέσα στο νομοσχέδιο-οποιαδήποτε τροποποίηση, οποιαδήποτε εξέλιξη του κανονισμού αυτού είναι θέμα συλλογικών συμβάσεων εργασίας. 

Αλλά έπρεπε να τελειώσει αυτή η εκκρεμότητα, γιατί διαιωνίζαμε συζητήσεις για κανονισμούς, για τους οποίους ουδέποτε τελικά συμφωνούσαμε και ουδέποτε καταλήγαμε. 

Κύριοι συνάδελφοι, από τις παρατηρήσεις που έγιναν πάνω στο κείμενο του νομοσχεδίου, θα μου επιτρέψετε να πω ότι μερικές μπορεί να γίνουν δεκτές και πρέπει να γίνουν δεκτές, γιατί βελτιώνουν το νομοσχέδιο. Από κάποιες άλλες παρατηρήσεις όμως φαίνεται ότι έχει παρερμηνευθεί το πραγματικό νόημα των διατάξεων. 

Παραδείγματος χάρη, έχουμε ένα πρόβλημα αντεστραμμένης πυραμίδας στον Ο.Σ.Ε. Οι περισσότεροι είναι διευθυντικά στελέχη και οι λιγότεροι είναι απλοί υπάλληλοι. Μάλιστα, σε πολλές περιφερειακές υπηρεσίες υπηρετούν πρόσωπα που έχουν μεγαλύτερο βαθμό από τα καθήκοντα τα οποία ασκούν. Βεβαίως οι ίδιοι δεν θέλουν να μετατεθούν: Θέλουν να μείνουν στη θέση τους, στην έδρα τους, στην περιοχή τους και να διατηρήσουν το βαθμό τους. 

Αυτό μας εξαναγκάζει να προβλέπουμε προσφορά καθηκόντων σε κατώτερο βαθμό, χωρίς να τίθεται μάλιστα χρονικός περιορισμός. 

Από τις παρατηρήσεις που έγιναν, θα μου επιτρέψετε να πω το εξής: Στο άρθρο 13, στο τελευταίο εδάφιο της τελευταίας παραγράφου αναφέραμε ότι η κατάληψη ενός συγκεκριμένου βαθμού δεν προϋποθέτει υποχρεωτικά και την τοποθέτηση σε διευθυντική θέση. Αυτό ανταποκρίνεται στην υφισταμένη κατάσταση αλλά το σωστό είναι να μη συνεχίσει να ισχύει. Η πρόταση αυτή λοιπόν πρέπει να γίνει δεκτή και να διαγραφεί το τελευταίο εδάφιο του άρθρου 13. 

Στο άρθρο 15, παράγραφος 3, να διαγραφεί η φράση "...ή με απόφαση του Διευθύνοντος Συμβούλου". 

Στο άρθρο 17, οι προσλήψεις του προσωπικού αποφασίζονται από το διοικητικό συμβούλιο και όχι από το διευθύνοντα σύμβουλο. 

Στο άρθρο 28, παράγραφος 3, έγινε μία παρατήρηση από τους συναδέλφους ότι υπάρχει μία διάταξη που έχει φωτογραφικό χαρακτήρα. Δεν νομίζω ότι πρέπει να συμπεριλάβουμε τέτοιες διατάξεις και συμμερίζομαι την άποψη αυτή. Επομένως να διαγραφεί το δεύτερο εδάφιο της παραγράφου 3 του άρθρου 28, που προβλέπει κατ' εξαίρεση ρύθμιση για τους προγραμματιστές οι οποίοι θεωρούνται ότι κατέχουν τα προσόντα κλπ. 

Απασχόλησε ιδιαίτερα τους συναδέλφους ποια είναι τα χρήσιμα έγγραφα -στοιχεία, τα οποία πρέπει να λάβει υπόψη του ένα υπηρεσιακό συμβούλιο, όταν γίνονται οι κρίσεις. Υπάρχουν έγγραφα-στοιχεία, τα οποία είναι θετικά και είναι και αρνητικά και πρέπει να λαμβάνονται υπόψη. 

'Οταν τέθηκε αυτό το ερώτημα από το συνάδελφο, εγώ είπα αυθόρμητα μία ποινική απόφαση, ένα ποινικό βούλευμα. Αυτό είναι το αρνητικό. Υπάρχουν και πολλά θετικά στοιχεία που λαμβάνονται υπόψη. Παραδείγματος χάρη, μία διάκριση σε αθλητικούς αγώνες ή μία διάκριση σε κάποιον άλλον τομέα. 'Ολα αυτά για να λαμβάνονται υπόψη πρέπει όμως να είναι γραπτά στοιχεία. Δεν μπορεί να είναι διαδόσεις. 

Στο άρθρο 31, στη συνέχεια, εκφράστηκαναντιρρήσεις στα διοικητικά προσόντα που προσδιορίζουν τη διοικητική ικανότητα και ιδιαίτερα για το κριτήριο "δύναμης επιβολής στους υφιστάμενους". Θεωρώ ότι είναι σωστότερη η διατύπωση: "Δυνατότητα συνεργασίας με τους υφιστάμενους". Επομένως δέχομαι αυτήν την πρόταση η οποία έγινε και για το άρθρο 31 παράγραφος 4, στοιχείο β' αντικαθιστώντας το ως εξής: "Στις δυνατότητες συνεργασίας με τους υφιστάμενους". 

Στο άρθρο 41, για τις προαγωγές, έγινε πρόταση να στέλνονται όχι μόνο οι πίνακες αλλά και τα πρακτικά. Είναι θετικός προβληματισμός και πρέπει να γίνει δεκτός. 

Επομένως το άρθρο 41, παράγραφος 2, διατυπώνεται το εξής: "Οι πίνακες που συντάσσονται από τα Πρωτοβάθμια Συμβούλια Προαγωγών ως και τα σχετικά πρακτικά, σύμφωνα με την προηγούμενη παράγραφο..." κλπ. Προστίθενται οι λέξεις "ως και τα σχετικά πρακτικά". 

Στο άρθρο 53, παράγραφος 2, καθοριζόταν ότι η διαδικασία του διαγωνισμού και οι προϋποθέσεις συμμετοχής για τη μετάταξη γίνονται με απόφαση του Διευθύνοντος Συμβούλου. Ελέχθη ότι ορθότερο θα ήταν να γίνεται με απόφαση του Διοικητικού Συμβουλίου. Νομίζω ότι επειδή έχει ένα είδος κανονιστικής μορφής αυτή η ρύθμιση, είναι σωστό να αντικατασταθεί το δεύτερο εδάφιο της παραγράφου 2 του άρθρου 53 ως εξής: "Με απόφαση του Διοικητικού Συμβουλίου, καθορίζεται ....κλπ. 

Στο ίδιο άρθρο στην παράγραφο 9, πολλοί συνάδελφοι διεπίστωσαν ότι το παράπτωμα -όπως διατυπώνεται για εκείνους που ασχολούνται με την ασφάλεια της κυκλοφορίας των αμαξοστοιχιών, το οποίο συνεπάγεται μετάταξή του-είναι αόριστο και ασαφές και γι' αυτό ελέχθη ότι πρέπει να το προσδιορίσουμε. Νομίζω ότι θα ήταν καλύτερο να προσδιοριστεί προσθέτοντας τη φράση: "παράπτωμα σχετικό με την ασφάλεια της κυκλοφορίας". Επομένως το πρώτο εδάφιο της παραγράφου 9 του άρθρου 53 συμπληρώνεται ως εξής: Μετά τις λέξεις "υπέπεσε σε παράπτωμα" προστίθενται οι λέξεις "σχετικό με την ασφάλεια της κυκλοφορίας". 

ΑΝΑΣΤΑΣΙΟΣ ΚΑΡΑΜΑΡΙΟΣ: Και στην παράγραφο 3, κύριε Υπουργέ; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Δεν χρειάζεται εκεί, κύριε συνάδελφε. 

'Οσον αφορά τις αποδοχές της ασθενείας, η ρύθμιση αποσκοπεί, κύριοι συνάδελφοι, στην αντιμετώπιση ενός προβλήματος. Πολλοί δηλώνουν ασθένεια χωρίς ενδεχόμενα να είναι ασθενείς κι αυτό συνεπάγεται, όπως καταλαβαίνετε, μία κακή λειτουργία του οργανισμού. Γι' αυτό ακριβώς είχαμε προβλέψει στο νομοσχέδιο ότι η ασθένεια πρέπει να βεβαιώνεται με εισαγωγή σε δημόσιο νοσοκομείο. 'Εγινε από συνάδελφο η πρόταση να απαλειφθούν οι τρεις (3) ημέρες νοσηλείας που προβλέπαμε και να είναι δυνατή η προσκόμιση βεβαίωσης ενός ιατρού οικείου ασφαλιστικού φορέα αντί για βεβαίωση μόνο δημοσίου νοσοκομείου. 

Επομένως στην παράγραφο 2, στοιχείο γ', του άρθρου 64, μετά τις λέξεις "εισάγεται σε δημόσιο νοσοκομείο", να προσθέσουμε τις λέξεις "ή προσκομίζει βεβαίωση ιατρού του οικείου φορέα κοινωνικής ασφάλισης" και να διαγράψουμε την υπόλοιπη φράση, που αναφέρεται σε για τρεις ημέρες νοσηλεία. 

Στο άρθρο 67, παράγραφος 4, πολλοί συνάδελφοι ανέφεραν ότι η άδεια με αποδοχές, που καθορίζεται από το Διευθύνοντα Σύμβουλο, θα μπορούσε να αποτελέσει ένα στοιχείο μη σωστής λειτουργίας του οργανισμού. Κατόπιν αυτού, αντί του Διευθύνοντος Συμβούλου να γραφεί "με απόφαση του Διοικητικού Συμβουλίου". Επομένως η παράγραφος 4 του άρθρου 67 διατυπώνεται ως εξής: "Ο αριθμός των ημερών της χορηγούμενης πρόσθετης άδειας με αποδοχές καθορίζεται με απόφαση του Διοικητικού Συμβουλίου". 

Επίσης στο άρθρο 120, για τη συγκρότηση των Πειθαρχικών Συμβουλίων, λέχθηκε ότι οι συγκροτήσεις των Πειθαρχικών Συμβουλίων δεν πρέπει να γίνονται από το Διευθύνοντα Σύμβουλο και πρέπει να γίνονται από το Διοικητικό Συμβούλιο. Δεκτό και αυτό. 

Επομένως η παράγραφος 1 του άρθρου 120 διατυπώνεται ως εξής: "Τα Πειθαρχικά Συμβούλια είναι επταμελή και συγκροτούνται με απόφαση του Διοικητικού Συμβουλίου". Επίσης, στην παράγραφο 4, στοιχείο α', τα μέλη του Πρωτοβαθμίου και του Δευτεροβαθμίου Συμβουλίου, να ορίζονται με απόφαση του Διοικητικού Συμβουλίου. 

'Ενας συνάδελφος ανέφερε πως όταν υπάρχει ένας παρα-

 

 

  

Σελίδα 1990 

πεμπόμενος στο Πειθαρχικό Συμβούλιο, θα πρέπει να μπορεί να διαλέγει τον αντιπρόσωπό του ή τον αναπληρωτή του, όχι απαραίτητα από τους αρχαιότερους σε βαθμό. Πρέπει να μπορεί να επιλέγει όποιον θέλει από αυτούς που υπηρετούν στην έδρα της υπηρεσίας του. Νομίζω ότι πρέπει να το δεχθούμε αυτό. Παραπέμπεται, έχει δικαίωμα να επιλέξει, δεν πρέπει να βάλουμε περιορισμούς. 

Επομένως στο άρθρο 125 παράγραφος 1, το εδάφιο που ακολουθεί την περίπτωση β', πρέπει να αναδιατυπωθεί ως εξής: "Ο αντιπρόσωπος και ο αναπληρωτής του ορίζονται από τους υπηρετούντες στην έδρα του υπαλλήλου συναδέλφους του διωκόμενου" και να παραλείψουμε τις λέξεις "αρχαιότερους στο βαθμό". 

Επίσης εκφράστηκαν αμφιβολίες για το ποιες διατάξεις διέπουν την πρόσληψη έκτακτου προσωπικού, επειδή ακριβώς ο κανονισμός δεν αναφέρει ρητά το νόμο, αλλά αναφέρει "ειδικούς νόμους". 

Είναι σαφές ότι ο ειδικός νόμος εδώ είναι κατ' εξοχήν ο ν. 2190. 'Ομως, αν σε κάποιον συνάδελφο γεννώνται ερωτηματικά, τότε καλύτερα να γίνει σαφές, ώστε και εκείνοι που θα κληθούν να εφαρμόσουν τον Κανονισμό να ξέρουν ότι έτσι είναι πραγματικά. 

Λοιπόν, στο τέλος της παραγράφου 1, μετά τη φράση "από ειδικούς νόμους" να προσθέσουμε "και ιδιαίτερα το ν. 2190/1994". 

ΙΩΑΝΝΗΣ ΚΩΝΣΤΑΝΤΙΝΙΔΗΣ: Δεν είναι ειδικός ο 2190. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Αυτός ο συλλογισμός αναπτύχθηκε στην Αίθουσα. Αντί να ερμηνεύουμε αν είναι ειδικός ή δεν είναι ειδικός, να περιλάβουμε ακριβώς το ν. 2190/1994, ώστε να είναι σαφές ότι εφαρμόζεται ανιός. 

ΙΩΑΝΝΗΣ ΔΗΜΑΡΑΣ: Να γίνει απευθείας η αναφορά στο ν. 2190. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Μπορούμε να κάνουμε και μία περαιτέρω βελτίωση. Μπορούμε να διαγράψουμε εντελώς τους ειδικούς νόμους και να αναφερθούμε στον ν. 2190/94. 

Λοιπόν, να πούμε "με τις προϋποθέσεις που καθορίζονται στο ν. 2190/1994, όπως κάθε φορά ισχύει". 

Στο άρθρο 14, που είναι πλέον ο ΚΩΕΑΠ και στο άρθρο 10 από πολλούς συναδέλφους εκφράστηκε η άποψη ότι, επειδή προσδιορίζουμε την εφεδρεία στο μισό, θα μπορούσαμε να έχουμε ξεπεράσει τη διορία, που είναι δώδεκα ώρες. 'Ομως από το σύνολο των διατάξεων του ΚΩΕΑΠ προκύπτει ότι η διορία δεν μπορεί να ξεπεράσει τις δώδεκα ώρες. 

'Ομως, όπως είπα και στα προηγούμενα, τον κανονισμό πρέπει να τον εφαρμσουν διοικήσεις και εργαζόμενοι. Δεν μπορούμε να κάνουμε ερμηνείες και αναλύσεις είναι ορθότερο να διευκρινιστεί και να είναι σαφές. 

Επομένως στο τέλος της παραγράφου 3 να προσθέσουμε εδάφιο γ' ως εξής: "Στις άνω περιπτώσεις α' και β' αυξάνεται ανάλογα η διορία, χωρίς όμως να μπορεί να υπερβεί σε σύνολο το δωδεκάωρο". 

'Ετσι, καθίσταται σαφές ότι δεν υπερβαίνουμε ποτέ το δωδεκάωρο. 

Επίσης, υπήρξε ένας προβληματισμός στο άρθρο 11 για το εάν στην εφεδρεία μπορεί να υπάρξει διάλειμμα. 

Στην εφεδρεία από το σύνολο της εργατικής νομοθεσίας δεν προβλέπεται δυνατότητα διαλείμματος, γιατί η εφεδρεία είναι μία κατάσταση όχι πλήρους ετοιμότητας, αλλά μιας απλής αναμονής και δεν δικαιολογείται διάλειμμα. 

'Ομως, μια και ετέθη από συνάδελφο, νομίζω ότι δεν θα ήταν άσχημο να το διευκρινίσουμε και έτσι στο άρθρο 11 παράγραφος 3, μετά τη φράση: "Διάλειμμα ή τμήμα διαλείμματος δεν μπορεί να περιλαμβάνεται μεταξύ 22.00' ώρας και 06.00' ώρας" μπορούμε να προσθέσουμε "ούτε και κατά τη διάρκεια της εφεδρείας". 

Αυτό προβλέπεται από την εργατική νομοθεσία, αλλά ας το συμπεριλάμβουμε. 

Στο άρθρο 17 ειπώθηκε από πολλούς συναδέλφους ότι ιδιαίτερα στις περιπτώσεις εξαιρετικής συσσώρευσης εργασίας, δεν προσδιορίζουμε ή ο προσδιορισμός που κάνουμε είναι αντίθετος με τις διεθνείς συμβάσεις. 

Εδώ δεν ερχόμαστε να καταργήσουμε τη διεθνή σύμβαση ούτε και μπορούμε να την καταργήσουμε. Γι' αυτό θεωρείται ότι η διάταξη αυτή εφαρμόζεται μέσα στα πλαίσια της Διεθνούς Σύμβασης Εργασίας, που έχει κυρωθεί με το ν. 2269. 

Θα μπορούσαμε βέβαια να το συμπληρώσουμε, ώστε να είναι σαφές και να μη δώσουμε λαβή για οποιονδήποτε προβληματισμό. 

'Ετσι, λοιπόν, στο άρθρο 17 στο τέλος του στοιχείου ε' να προσθέσουμε τη φράση "Στις περιπτώσεις αυτές τηρούνται οι σχετικές διατάξεις της Διεθνούς Σύμβασης Εργασίας, που έχει κυρωθεί με το ν. 2269/1920". 

Σε ένα άλλο σημείο της παραγράφοθ 3 του άρθρου 3 υπάρχει μια, αμφιβολία αν τηρούμε ή δεν τηρούμε το ν. 2190, ενώ η θέληση είναι σαφής, ότι εφαρμόζεται ο ν. 2190. Να το προσθέσουμε γιατί και εδώ γίνεται αναφορά σε ειδικούς νόμους. Να αντικατασταθεί, λοιπόν, η τελευταία πρόταση της παραγράφου 3 του άρθρου 3 και να διατυπωθεί ως εξής: "Το εποχικό προσωπικό ή έκτακτο προσωπικό προσλαμβάνεται κατά τις διατάξεις του ν. 2190/94, όπως ισχύει κάθε φορά". 

Κύριοι συνάδελφοι, νομίζω ότι κάλυψα το σύνολο των παρατηρήσεων των συναδέλφων. Καθ' όλη τη διάρκεια της συζήτησης προσπαθούσα να παρακολουθήσω τις παρατηρήσεις που γίνονταν. Προφανώς έγιναν και κάποιες άλλες οι οποίες θεώρησα ότι καλύπτονται από το κείμενο του νομοσχεδίου ή ότι οι ανησυχίες δεν αντικατοπτρίζουν την πραγματικότητα. 

Θα πρέπει να σας πω ότι κατ' εξοχήν ο ΓΕ.ΚΑ.Π. επαναλαμβάνει με μικρές διορθρώσεις τον υφιστάμενο κανονισμό. 

Τα βασικά σημεία αλλαγών, για να τα κωδικοποιήσουμε, είναι, κύριοι συνάδελφοι, τα εξής: Καταργήσαμε τις ημιαργίες. Για εξαιρέσιμη απασχόληση υπάρχει η δυνατότητα καταβολής υπερωριακής αμοιβής ή μεταφερόμενης αργία, όχι όμως και τα δύο. Η διακοπή μειώθηκε κατά δύο ώρες, από δεκατέσσερις σε δώδεκα ώρες. 

Θα πρέπει να σας πω ότι προχθές που αποφασίσαμε για τις αστικές συγκοινωνίες, προσδιορίσαμε τη διακοπή στις έντεκα ώρες, ενώ εδώ προβλέπουμε δώδεκα, λαμβάνοντας υπόψη το σύνολο της εργασίας που προσφέρεται στο σιδηρόδρομο. Τα διαλείμματα τα κάναμε δύο, από ένα που ήταν. Θα πρέπει να σας πω ότι τα διαλείμματα αφορούν κατ' εξοχήν στις περιπτώσεις εκείνες, όπου έχουμε κάποιες φυλασσόμενες διαβάσεις, ή κάποιους απομακρυσμένους σταθμούς, στους οποίους δεν υπάρχει συχνή διέλευση των συρμών. Επομένως εξυπηρετείται ο οργανισμός με αυτά τα διαλείμματα, ώστε να μπορεί να προσφέρει την υπηρεσία του ο εργαζόμενος και να μην υποχρεώνεται ο οργανισμός για δύο τρένα, που μπόρεί να περνάνε την ημέρα, να έχει διπλή βάρδια ή να γίνονται υπερωρίες. 

Επίσης, προσδιορίσαμε ότι οι αμοιβές και οι απολαβές για τα εκτός έδρας, ισχύει όχι στα δέκα (10) χιλιόμετρα όπως παλιά, όπου οι συνθήκες ήταν διαφορετικές, αλλά στα τριάντα (30) χιλιόμετρα. 

Αυτές είναι οι βασικές αλλαγές, οι οποίες έχουν γίνει. 

ΙΩΑΝΝΗΣ ΚΩΝΣΤΑΝΤΙΝΙΔΗΣ: Κύριε Πρόεδρε, το λόγο, παρακαλώ. 

ΠΡΟΕΔΡΕΥΩΝ (Λουκάς Αποστολίδης): Κύριε Κωνσταντινίδη, θα παρακαλέσω το εξής: Εάν δεν θέλετε να πείτε κάτι επιπρόσθετο, το είπα και στον κ. Γκελεστάθη που θέλησε να δευτερολογήσει... 

ΙΩΑΝΝΗΣ ΚΩΝΣΤΑΝΤΙΝΙΔΗΣ: Είναι ουσιαστικό θέμα. Πρόκειται για μια διόρθωση, που πρέπει να γίνει. 

ΠΡΟΕΔΡΕΥΩΝ (Λουκάς Αποστολίδης): 'Εχω να σας κάνω την εξής πρόταση. Από τη στιγμή που έχει κατατεθεί και αίτηση για ονομαστική ψηφοφορία -έχετε όλοι σας μιλήσει- θα παρακαλούσα, εάν πρόκειται για κάτι πολύ συνοπτικό, το οποίο θα μπορούσε να το λάβει ως βελτιωτικό ο κύριος Υπουργός, να υπάρξουν αυτές οι παρεμβάσεις, για να ολοκληρώσουμε τη σημερινή διαδικασία και να διακόψουμε για 

  


 

  

Σελίδα 1991 

αύριο. 

ΙΩΑΝΝΗΣ ΚΩΝΣΤΑΝΤΙΝΙΔΗΣ: Ούτε ένα λεπτό δεν θα κάνω, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Αν είναι για ένα λεπτό, ορίστε, έχετε το λόγο. 

ΙΩΑΝΝΗΣ ΚΩΝΣΤΑΝΤΙΝΙΔΗΣ: Κύριε Υπουργέ, κάνω την εξής παράκληση. Δείτε το άρθρο 151 εκεί που έγινε η διόρθωση και προσετέθη η παραπομπή στο ν. 2190, στην παράγραφο 2. Αναφέρεσθε και σε έκτακτο και σε εποχικό προσωπικό. Πρέπει να σας υπενθυμίσω ότι ο ν. 2190 δεν αναφέρεται πουθενά σε έκτακτο προσωπικό, μόνο σε εποχικό. Εδώ λέτε ότι και για το εποχικό υπάρχουν και ισχύουν οι ίδιες διατάξεις. Δεν νομίζω ότι πρέπει να ξεκαθαρίσουμε το νομικό από το πραγματικό μέρος της έννοιας. Πλέον είναι μια η έννοια με το ν. 2190. Και εφόσον θέλουμε να ακολουθήσουμε μια ενιαία και νομικά και πρακτικά εφαρμογή, νομίζω ότι η φράση "έκτακτο προσωπικό", που απηχεί παρελθόν, πρέπει να εξαλειφθεί και να μπει και στις δυο περιπτώσεις η φράση "εποχικό προσωπικό". 

ΠΡΟΕΔΡΕΥΩΝ (Λουκάς Αποστολίδης): Γράφει μέσα, κύριε Υπουργέ, για έκτακτο και εποχικό προσωπικό. 

ΙΩΑΝΝΗΣ ΚΩΝΣΤΑΝΤΙΝΙΔΗΣ: 'Οπου αναφέρεται "έκτακτο προσωπικό", να αντικατασταθεί με το χαρακτηρισμό "εποχικό προσωπικό". 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Αναφέρεται και σε άλλες διατάξεις το "έκτακτο". 

ΠΡΟΕΔΡΕΥΩΝ (Λουκάς Αποστολίδης): Κύριε Κωνσταντινίδη, αν μου επιτρέπετε, είναι και σε άλλες διατάξεις και ο ν. 2190 σε πολλές περιπτώσεις μιλάει και για έκτακτο και για εποχικό προσωπικό. 

ΙΩΑΝΝΗΣ ΚΩΝΣΤΑΝΤΙΝΙΔΗΣ: Προ ολίγου ο κ. Πεπονής, ο οποίος νομίζω ότι ξέρει καλύτερα από μας το νόμο αυτόν, είναι ο πατέρας του, το είπε. 

ΠΡΟΕΔΡΕΥΩΝ (Λουκάς Αποστολίδης): Δεν φέρνω αντίρρηση, αλλά η νομολογία, που έχει διαμορφωθεί σε όλα τα δικαστήρια, είναι αυτή. 

ΙΩΑΝΝΗΣ ΚΩΝΣΤΑΝΤΙΝΙΔΗΣ: Εν πάση περιπτώσει, τουλάχιστον να γίνει μια δήλωση διευκρινιστική. 

ΠΡΟΕΔΡΕΥΩΝ (Λουκάς Αποστολίδης): Ο κ. Καραμάριος έχει το λόγο. 

ΑΝΑΣΤΑΣΙΟΣ ΚΑΡΑΜΑΡΙΟΣ: Επιμένω, κύριε Υπουργέ, ότι στην παράγραφο 3 του άρθρου 53, οι λέξεις "διευθύνοντος συμβούλου", πρέπει να αντικατασταθούν και εδώ με τις λέξεις "διοικητικού συμβουλίου", διότι με αυτόν τον τρόπο, εάν δεν αλλάξει, αναιρούνται πλέον όσα προβλέπονται στην παράγραφο 2. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Οχι. Εδώ έχουμε απλώς μια περίπτωση διεκπεραίωσης, δηλαδή υπάρχουν οι κενές θέσεις και οι αιτήσεις είναι λιγότερες. Απλώς γίνεται μια διεκπεραιωτική εργασία. Δηλαδή το διοικητικό συμβούλιο δεν έχει να ασχοληθεί με τίποτα. Είναι, όπως θα προσέξατε, λιγότερες οι αιτήσεις από τις θέσεις. 

ΠΡΟΕΔΡΕΥΩΝ (Λουκάς Αποστολίδης): Ο κ. Δημαράς έχει το λόγο. 

ΙΩΑΝΝΗΣ ΔΗΜΑΡΑΣ: Κύριε Υπουργέ, παρακαλώ, την προσοχή σας για ένα θέμα, που νομίζω ότι μερικές φορές οι λεπτομέρειες αποδεικνύονται πολύ σημαντικότερες από κεφάλαια, προθέσεις, προτάσεις, επισημάνσεις, τις οποίες εσείς νομίζετε ότι με το νομοσχέδιο θεραπεύουν το πρόβλημα του ΟΣΕ. 

Στο άρθρο 150 "Εκπαίδευση και επιμόρφωση", στην τελευταία παράγραφο αναφέρεται το εξής: "Στους εκπαιδευόμενους δύναται να χορηγούνται με απόφαση του διευθύνοντος συμβούλου κατά περίπτωση και με όρους καθοριζόμενους από αυτόν οικονομικές ή άλλες φύσεως παροχές". Είναι ένα λεπτό θέμα ο διευθύνων σύμβουλος να καθορίζει πότε και με ποιους όρους θα προσφέρει κάποιες παροχές. Αυτό μπορεί να ανατεθεί σε έναν άνθρωπο; 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): 'Ετσι είναι. 

ΙΩΑΝΝΗΣ ΔΗΜΑΡΑΣ: Ε, λοιπόν σας λέω, δεν είναι έτσι. 

ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Απλές παροχές προς εκπαιδευόμενους. 

ΙΩΑΝΝΗΣ ΔΗΜΑΡΑΣ: Κύριε Υπουργέ, σας παρακαλώ. Στην επόμενη δεκαετία, είναι κάτι που το έχει πει η Κυβέρνηση, το ζητούμενο είναι η εξειδίκευση και η επιμόρφωση σε μια σειρά από επαγγέλματα. Και στις νέες προτάσεις τεχνολογίας έτσι όπως μπαίνουν στην καθημερινότητα. 'Οταν αυτό, λοιπόν, είναι υπόθεση του διευθύνοντος συμβούλου, του "νεογιάπη", που έρχεται και το ποιος και τι θα πάρει είναι δική του υπόθεση, επιτρέψτε μου να πω ότι νιώθω ανασφαλής. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων 13 έως 18. 

'Εχει υποβληθεί αίτηση ονομαστικής ψηφοφορίας Βουλευτών επί του άρθρου 13, της οποίας το κείμενο έχει ως εξής: 

"Προς 

Αξιότιμον κύριο Πρόεδρο της Βουλής 

Κύριε Πρόεδρε, 

οι υπογραφόμενοι Βουλευτές ζητούμε ονομαστική ψηφοφορία στο άρθρο 13 του συζητουμένου νομοσχεδίου. 

Οι αιτούντες 

1. Αθανάσιος Χειμάρας 

2. Ηλίας Βεζδρεβάνης 

3. Νικόλαος Γκελεστάθης 

4. Αθανάσιος Παναγιωτόπουλος 

5. Γιάννης Δημαράς 

6. Ορέστης Κολοζώφ 

7. Μαρία Μπόσκου 

8. Κωνσταντίνος Σημαιοφορίδης 

9. Θεόδωρος Σκρέκας 

10. Γεώργιος Καλαντζής 

11. Γεώργιος Καρασμάνης 

12. Επαμεινώνδας Ζαφειρόπουλος 

13. Ευάγγελος Μεϊμαράκης 

14. Νικόλαος Παπαφιλίππου 

15. Ιωάννης Παπαδημόπουλος 

16. Αναστάσιος Καραμάριος 

17. Νικόλαος Κατσαρός 

18. Θεόδωρος Πασσαλίδης.] 

Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός Βουλευτών για την υποβολή της. 

Ο κ. Χειμάρας. Παρών. 

Ο κ. Βεζδρεβάνης. Παρών. 

Ο κ. Γκελεστάθης. Παρών. 

Ο κ. Παναγιωτόπουλος. Παρών. 

Ο κ. Δημαράς. Παρών. 

Ο κ. Κολοζώφ. Παρών. 

Η κ. Μπόσκου. Παρούσα. 

Ο κ. Σημαιοφορίδης. Παρών. 

Ο κ. Σκρέκας. Παρών. 

Ο κ. Καλαντζής. Παρών. 

Ο κ. Καρασμάνης. Παρών. 

Ο κ. Ζαφειρόπουλος. Παρών. 

Ο κ. Μεϊμαράκης. Παρών. 

Ο κ. Παπαφιλίππου. Παρών. 

Ο κ. Παπαδημόπουλος. Παρών. 

Ο κ. Καραμάριος. Παρών. 

Ο κ. Κατσαρός. Παρών. 

Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 

Συνεπώς διακόπτουμε τη συνεδρίαση για δέκα ( 10 ) λεπτά, σύμφωνα με τον Κανονισμό. 

( Δ Ι Α Κ Ο Π Η)

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΕΥΩΝ (Λουκάς Αποστολίδης): Επαναλαμβάνεται η διακοπείσα συνεδρίαση. 

  


 

  

Σελίδα 1992 

Κύριοι συνάδελφοι, το Προεδρείο εκτιμώντας τις ανάγκες του νομοθετικού έργου, σύμφωνα με τον Κανονισμό (άρθρο 72 παράγραφος 3), θα λύσει τη συνεδρίαση για αύριο Πέμπτη 3 Δεκεμβρίου 1998 και ώρα 10.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: "Ρύθμιση θεμάτων Οργανισμού Σιδηροδρόμων Ελλάδος (ΟΣΕ)". 

Λύεται η συνεδρίαση. 

'Ωρα λήξης: 22.41' 

Ο ΠΡΟΕΔΡΟΣ                                                                                            ΟΙ ΓΡΑΜΜΑΤΕΙΣ


