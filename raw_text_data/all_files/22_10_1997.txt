Π Ρ Α Κ Τ Ι Κ Α    Β Ο Υ Λ Η Σ
 
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΙΓ'
Τετάρτη 22 Οκτωβρίου 1997
 
Αθήνα, σήμερα στις 22 Οκτωβρίου 1997, ημέρα Τετάρτη και ώρα 18.17' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 21/10/1997 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΙΒ' συνεδριάσεώς του, της Τρίτης 21 Οκτωβρίου 1997, σε ό,τι αφορά την ψήφιση στο σύνολο του σχεδίου νόμου "Κύρωση της Σύμβασης των Ηνωμένων Εθνών για τις διεθνείς πωλήσεις κινητών πραγμάτων".)
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. Δημήτριο Κατσικόπουλο, Βουλευτή Αχαϊας, τα ακόλουθα):
Α' ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Ομοσπονδία Ενώσεων Γονέων Μαθητών Νομού Πειραιά αναφέρεται στα οξυμένα λειτουργικά προβλήματα και ανάγκες που αντιμετωπίζουν τα σχολεία της περιοχής της.
2) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση Εργαζομένων Αμυλοσακχάρου και Ζυμών Αρτοποιίας ζητεί την επίλυση προβλημάτων λειτουργίας του εργοστασίου της ΑΖΕΛ.
3) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Ομοσπονδία Λεσβιακών Συλλόγων Αττικής καταγγέλλει την ταφή τοξικών αποβλήτων στην περιοχή Μπάλια Περγάμου της Τουρκίας.
4) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Κοινοτικό Συμβούλιο Πατρίδας Νομού Ημαθίας εκφράζει τη διαφωνία του στη συνένωση των Κοινοτήτων Πατρίδας, Τριλόφου, Φυτείας, Αγ. Γεωργίου και Αγίας Μαρίνας σε Δημο.
5) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Σύλλογος Διδασκόντων του Τμήματος Ξενων Γλωσσών, Μετάφρασης και Διερμηνείας του Ιονίου Παν/μίου, διαμαρτύρεται για την απόφαση του Υπουργείου Παιδείας να καταργήσει δεκάδες συμβάσεις διδασκόντων του Π.Δ. 407/80.
6) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία η Ελληνική Κοινότητα Φλένσμπουργκ και Περιχώρων Γερμανίας διαμαρτύρεται επειδή δεν έχει ακόμη καλυφθεί η θέση του εκπαιδευτικού που αποχώρησε.
7) Οι Βουλευτές κύριοι ΣΠΥΡΟΣ ΔΑΝΕΛΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Πανελλήνια Ομοσπονδία Εργατών Επισιτισμού και Υπαλλήλων Τουριστικών Επαγγελμάτων ζητεί την επίλυση εργασιακών και ασφαλιστικών προβλημάτων των μελών της.
8) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Σύλλογος Τακτικού Προσωπικού Σχολής Τουριστικών Επαγγελμάτων ζητεί την άμεση σύνταξη νόμου πλαισίου για τη λειτουργία της Σχολής.
9) Οι Βουλευτές κύριοι ΣΠΥΡΟΣ ΔΑΝΕΛΛΗΣ, ΑΝΔΡΙΑΝΗ ΛΟΥΛΕ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Σύλλογος Εργατικών Στελεχών Νομού Αχαϊας "Η 'Ενωση" καταγγέλλει ελλείψεις που παρατηρούνται στη Λουτρόπολη Υπάτης.
10) Οι Βουλευτές κύριοι ΑΝΔΡΙΑΝΗ ΛΟΥΛΕ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία οι Σύλλογοι Πολυτέκνων Θεσσαλίας ζητούν τη λήψη μέτρων για τη στήριξη των πολύτεκνων οικογενειών.
11) Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία ο Πανελλήνιος Σύλλογος Μονίμων Υπαλλήλων ΥΠΕΘΟ ζητεί την επίλυση εργασιακών και οικονομικών προβλημάτων των μελών του.
12) Οι Βουλευτές κύριοι ΑΝΔΡΙΑΝΗ ΛΟΥΛΕ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία Εργαζόμενοι στην καθαριότητα των σχολείων της Α/θμιας και Β/θμιας εκπαίδευσης του Νομού Λακωνίας ζητούν την αλλαγή του εργασιακού καθεστώτος τους.
13) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία η Πανελλήνια Συντονιστική Επιτροπή Συνταξιούχων Εργατοϋπαλλήλων Μετάλλου ζητεί την αύξηση των συντάξεων των μελών της.
14) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Συμβούλιο Περιοχής της 6ης Εδαφικής Περιφέρειας του Νομού Κυκλάδων υποβάλλει προτάσεις για την εφαρμογή του προγράμματος συνενώσεως των ΟΤΑ "Ι.Καποδίστριας" στην περιοχή του.
15) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η Ομοσπονδία Μαντινειακών Σωματείων Αττικής ζητεί να ληφθούν μέτρα βελτίωσης του Ιερού Ναού της Αγίας Φωτεινής στην Αρχαία Μαντίνεια.
16) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η 'Ενωση Ιδιοκτητών Αναγνωρισμένων Μουσικών Εκπαιδευτικών Ιδρυμάτων ζητεί νέες νομοθετικές ρυθμίσεις για τη μουσική εκπαίδευση.
17) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Πανελλήνια 'Ενωση Δασολόγων Δημοσίων Υπαλλήλων αντιτίθεται στην υπουργική απόφαση για τη μεταφορά αρμοδιοτήτων της δασικής υπηρεσίας και κυρίως της δασοπυρόσβεσης.
18) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την αύξηση εκτέλεσης εργασιών συντήρησης των μνημείων του αρχαιολογικού χώρου της Βεργίνας.
19) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία οι Δήμοι Ναξου - Πάρου - Μυκόνου - 'Ιου - Μήλου - Σερίφου - Τήνου ζητούν τη διευθέτηση της οικονομικής διαχείρισης του Νομού Κυκλάδων.
20) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Τοπική 'Ενωση Δήμων και Κοινοτήτων του Νομού Κυκλάδων ζητεί να χαρακτηρισθούν τα επιβατικά λιμάνια των 24 νησιών του Νομού Κυκλάδων ως λιμάνια τοπικής σημασίας καθώς και να εκδοθούν ΠΔ, τα οποία θα ρυθμίσουν την οικονομική διαχείριση των λιμανιών του Νομού.
21) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά σε προειδοποιήσεις 22 εργατικών σωματείων, των οποίων τα μέλη θα απασχολούν στα τεχνικά έργα για τη ζεύξη Ρίου - Αντιρρίου, ότι δε θα επιτρέψουν την οποιαδήποτε παραβίαση των Σ.Σ.Ε.
22) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στην εισήγηση απόρριψης μελέτης της επαναλειτουργίας της "Πειραϊκής - Πατραϊκής".
23) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στα εγκατελειμμένα παιδιά του Σκαγιοπούλειου ορφανοτροφείου Πατρών.
24) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι σπουδαστές στη ΣΕΛΕΤΕ - ΠΑΤΕΣ Πατρών ζητούν την εγγραφή στις επετηρίδες των αντίστοιχων ειδικοτήτων τους οι πτυχιούχοι, Ανωτέρων και Ανωτάτων Σχολών, σπουδαστές στη ΣΕΛΕΤΕ - ΠΑΤΕΣ.
25) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στην ανάγκη μεθόρμησης του επιβατηγού - οχηματαγωγού πλοίου "MEDITERRANNEAN SKY" από το λιμάνι της Πάτρας Αχαϊας.
26) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στην παύση των εργασιών κατεδάφισης των σεισμοπλήκτων σπιτιών του Αιγίου λόγω της καθυστέρησης πληρωμής των εργολάβων.
27) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με το πρόβλημα στην οδική κυκλοφορία που αντιμετωπίζουν οι οδηγοί ταξί στην Πάτρα Αχαϊας.
28) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στη διεξαγωγή των πρωταρχικών εργασιών κατασκευής του νέου λιμανιού της Πάτρας.
29) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στο αίτημα του Συλλόγου "Νέο Σαλμενίκο" να σταματήσει η αμμοληψία από τον ποταμό Φοίνικα τουλάχιστο για 5 έτη.
30) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την ανάγκη πρόσληψης διδακτικού προσωπικού στο Μουσικό Γυμνάσιο της Πάτρας.
31) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στις διαμαρτυρίες των κατοίκων της περιοχής Ηρώων Πολυτεχνείου Πατρών για την έλλειψη μέτρων προστασίας από τις πλημμύρες.
32) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την παύση της λειτουργίας του αρχαιολογικού μουσείου Αιγίου εξαιτίας των ζημιών που υπέστη από σεισμούς.
33) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με το ωράριο λειτουργίας των πολυκαταστημάτων και των Super Market της χώρας.
34) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο Εμπορικός Σύλλογος Θηβών ζητεί τη διενέργεια εκλογών στη Θήβα.
35) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο κ. Δημήτριος Καπαδούκας, κατοικος Σκιάθου, αναζητεί την αλήθεια για το θάνατο του αδελφού του, που υπηρετούσε στο ΠΝ στην ακταιωρό Φαέθων στις 8/8/1964.
36) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Αγροτικός Συνεταιρισμός Τρικερίου Νομού Μαγνησίας ζητεί τη χορήγηση αποζημίωσης στους ελαιοπαραγωγούς του Νομού Μαγνησίας οι οποίοι υπέστησαν ζημιές από την ξηρασία.
37) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε δημοσίευμα εφημερίδας αναφορικά με το περιστατικό της αναγκαστικής προσγείωσης του αεροσκάφους Ντορνιέ της Ολυμπιακής Αεροπλοϊας στην Τανάγρα που έφερε στο φως διάφορα διοικητικά οργανωτικά εφοδιαστικά προβλήματα της ΥΠΑ.
38) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλήνια 'Ενωση Εποπτών Δημόσιας Υγείας ζητεί τη νομοθετική ρύθμιση μέτρων προστασίας της δημόσιας υγείας, όπως ενός εθνικού προγράμματος εμβολιασμών, της υγιεινής περιβάλλοντος κ.λπ.
39) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανσαμοθρακική Εστία Αθηνών "Η Πτερωτή Νίκη της Σαμοθράκης" ζητεί να υλοποιηθούν αναπτυξιακά έργα στην ακριτική Σαμοθράκη, όπως κατασκευή αεροδρομίου Σαμοθράκης, ίδρυση Διεθνούς Πολιτιστικού Κέντρου Σαμοθράκης.
40) Ο Βουλευτής Λάρισας κ. ΦΩΤΗΣ ΧΑΤΖΗΜΙΧΑΛΗΣ κατέθεσε αναφορά με την οποία η Πανελλήνια 'Ενωση Διοικητικών και Τεχνικών Υπαλλήλων Δασικών Υπηρεσιών ζητεί την καταβολή αποζημίωσης σε όλους τους υπαλλήλους των Δασικών Υπηρεσιών που κατά τους θερινούς μήνες εργάσθηκαν υπερωριακά.
41) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Πτελεού του Νομού Μαγνησίας ζητεί τη ρύθμιση των χρεών των κατοίκων της προς την ΑΤΕ.
42) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Κοινότητα Πτελεού του Νομού Μαγνησίας ζητεί τη ρύθμιση των χρεών των κατοίκων της προς την ΑΤΕ.
43) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία το Τεχνικό Επιμελητήριο Ελλάδας Τμήμα Μαγνησίας ζητεί τη σύσταση του Οργανισμού Ρυθμιστικού Σχεδίου Πολεοδομικού Συγκροτήματος Βόλου Μαγνησίας.
44) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία το Τεχνικό Επιμελητήριο Ελλάδας Τμήμα Δυτικής Κρήτης διαμαρτύρεται για επιχειρούμενη περικοπή των κλαδικών επιδομάτων των μηχανικών δημοσίων υπαλλήλων.
45) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία οι Μόνιμοι Πολιτικοί Υπάλληλοι του Ναυστάθμου Κρήτης, που απασχολούνται με την ιδιότητα του κλάδου Μηχανοτεχνιτών / Ηλεκτροτεχνιτών Δευτεροβάθμιας Εκπαίδευσης προτείνουν ρυθμίσεις για την ασφάλισή τους.
46) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Αγίου Ακακίου του Νομού Καρδίτσας ζητεί οικονομική ενίσχυση για τη διαμόρφωση - ανάπλαση πλατείας στην περιοχή της.
47) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Αγίου Ακακίου του Νομού Καρδίτσας ζητεί χρηματοδότηση για την επισκευή - συντήρηση του αγροτικού της ιατρείου.
48) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Αγίου Ακακίου του Νομού Καρδίτσας ζητεί οικονομική ενίσχυση για την κατασκευή στην περιοχή της αντιπλημμυρικών έργων.
49) Ο Βουλευτής Αχαϊας κ. ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ κατέθεσε αναφορά με την οποία ο Ιατρικός Σύλλογος Πάτρας Αχαϊας ζητεί την πρόσληψη μονίμου προσωπικού για την κάλυψη των κενών οργανικών θέσεων του Συλλόγου.
50) Ο Βουλευτής Λάρισας κ. ΦΩΤΗΣ ΧΑΤΖΗΜΙΧΑΛΗΣ κατέθεσε αναφορά με την οποία το Λαογραφικό Ιστορικό Μουσείο Λάρισας ζητεί οικονομική ενίσχυση για την κάλυψη των λειτουργικών του δαπανών.
51) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Μοτοσυκλετιστική Ομοσπονδία Ελλάδας ζητεί να μην ψηφιστεί ο νέος Κ.Ο.Κ.
52) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανσαμοθρακική Εστία Αθηνών "Η Πτερωτή Νίκη της Σαμοθράκης" διαμαρτύρεται για την καθιέρωση και στην ακριτική Σαμοθράκη τεκμαρτού φόρου εισοδήματος σε ανύπαρκτα αγροτικά εισοδήματα.
53) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλήνια 'Ενωση Δασολόγων Δημοσίων Υπαλλήλων αντιτίθεται στη μεταφορά αρμοδιοτήτων της Δασικής Υπηρεσίας και ειδικά της δασοπυρόσβεσης.
54) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία ο Σύλλογος Φίλων Προστασίας της Λίμνης Τριχωνίδας του Νομού Αιτωλ/νίας ζητεί τη λήψη μέτρων κατά της παράνομης αλιείας στη λίμνη.
55) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Αγριάς του Νομού Μαγνησίας ζητεί να μην απομακρυνθεί από τις υπηρεσίες του ΙΚΑ Αγριάς του Νομού Μαγνησίας ο γιατρός κ. Αιμίλιος Ψιώχας.
56) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Συντονιστική Επιτροπή Ορθοδόξων Χριστιανικών Σωματείων Θεσ/νίκης διαμαρτύρεται για την αύξηση στα ταχυδρομικά τέλη του χριστιανικού τύπου.
57) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η Συντονιστική Επιτροπή Ορθοδόξων Χριστιανικών Σωματείων Θεσ/νίκης διαμαρτύρεται για την αύξηση στα ταχυδρομικά τέλη του χριστιανικού τύπου.
58) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία η Κοινότητα Προσκυνά του Νομού Φθιώτιδας υποβάλλει προτάσεις αναφορικά με την εφαρμογή του προγράμματος συνενώσεως των ΟΤΑ "Ι.Καποδίστριας" στην περιοχή της.
59) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμος Μυκονίων του Νομού Κυκλάδων ζητεί τη λήψη των αναγκαίων μέτρων για τη βελτίωση της αστυνόμευσης στην περιοχή του.
60) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η Κοινότητα Αγίου Πέτρου του Νομού Αρκαδίας αντιτίθεται στην εφαρμογή του προγράμματος "Ι.Καποδίστριας" στην περιοχή της.
61) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Δήμος Γιαννόπουλου του Νομού Αρκαδίας υποβάλλει προτάσεις για την εφαρμογή του προγράμματος "Ι.Καποδίστριας" στην περιοχή του.
62) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία η Κλινική "Ιπποκράτης" στην Καβάλα διαμαρτύρεται για την απαγόρευση της κατάρτισης συμβάσεων μεταξύ των ασφαλιστικών ταμείων και των ιδιωτικών κλινικών της επαρχίας εφόσον τα συμβαλλόμενα νοσοκομεία έχουν επάρκεια κρεβατιών.
63) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία οι κάτοικοι της νήσου Πάτμου ζητούν τη ρύθμιση της ακτοπλοϊκής σύνδεσης του νησιού με το λιμάνι του Πειραιά.
64) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία η 'Ενωση Ξενοδοχοϋπαλλήλων και Ψυχαγωγικών Κέντρων Ρόδου ζητεί να μην καταργηθεί το Τ.Α.Ξ.Υ.
65) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία το Επιμελητήριο Δωδεκανήσου διαμαρτύρεται για την απόφαση της Κτηματικής Τράπεζας να προχωρήσει σε αναγκαστικά μέτρα μετά της 31.10.1997 κατά των ξενοδόχων της περιοχής του.
66) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η Κοινότητα Αγριάς του Νομού Μαγνησίας ζητεί να μην απομακρυνθεί από το παράρτημα ΙΚΑ Αγριάς ο κ. Αιμίλιος Ψιώχας διότι διαφορετικά θα προκύψουν προβλήματα στην παροχή ιατρικής κάλυψης των ασφαλισμένων.
67) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία το Γηροκομείο "Ο 'Αγιος Χαράλαμπος" στον Πύργο του Νομού Ηλείας ζητεί την πρόσληψη αναγκαίου διοικητικού προσωπικού.
68) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία οι Κοινότητες Δρυόπης, 'Ανω Φαναρίου της Ορεινής Τροιζηνίας υποβάλλουν προτάσεις εφαρμογής του προγράμματος "Ι.Καποδίστριας" στην περιοχή τους.
69) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Αδελφότης Θεολόγων η "Ζωή" διαμαρτύρεται για την αύξηση στα ταχυδρομικά τέλη του χριστιανικού τύπου.
70) Ο Βουλευτής Αθήνας κ. ΙΩΑΝΝΗΣ ΧΑΡΑΛΑΜΠΟΥΣ κατέθεσε αναφορά με την οποία το Σωματείο Αρτοποιών Νομού Πειραιώς "Η ΔΗΜΗΤΡΑ" διαμαρτύρεται για τις νομοθετικές ρυθμίσεις του κλάδου οι οποίες ευνοούν μόνο τις αρτοβιομηχανίες και Super Market.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 124/2-7-97 ερώτηση δόθηκε με το υπ' αριθμ. 34952/1-9-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 124/2-7-97 που μας διαβιβάστηκε από το ΥΠΕΧΩΔΕ και αναφέρεται στο πιο πάνω θέμα, σας πληροφορούμε ότι η Ν.Α. Βοιωτίας δημοπράτησε από τη ΣΑΝΑ/1, έργο 30 εκατ. δρχ. για βελτίωση της οδού Θεσπιές-Καναβάρι.
Επιπλέον στο ΠΕΠ -πρόγραμμα ΣΑΝΑ/2, Ν.Α. Βοιωτίας είναι ενταγμένο με προϋπολογισμό 150 εκατ. δρχ. το έργο οδικό δίκτυο Θίσβης-Καναβάρι, το οποίο πρόκειται να δημοπρατηθεί στο αμέσως επόμενο διάστημα.
Ο Υφυπουργός
Λ. ΠΑΠΑΔΗΜΑΣ"
2. Στην με αριθμό 210/7-7-97 ερώτηση δόθηκε με το υπ' αριθμ. 34972/29-8-97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 210/7-7-97 του Βουλευτή κ. Θ. Δημοσχάκη σας πληροφορούμε, ότι όπως μας ενημέρωσαν από την Νομαρχιακή Αυτοδιοίκηση 'Εβρου, στην πλευρά του λιμανιού στην οποία ο κ. Βουλευτής αναφέρεται, προϋπήρχαν της κατασκευής των έργων επέκτασης του λιμένα και έχουν παραμείνει οι φυσικοί ογκόλιθοι προστασίας της ακτής από τους κυματισμούς.
Ο Υφυπουργός
Λ. ΠΑΠΑΔΗΜΑΣ"
3. Στην με αριθμό 212/7-7-97 ερώτηση δόθηκε με το υπ' αριθμ. 961/2-9-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση της Ερώτησης 212/7-7-97 που κατέθεσε στη Βουλή των Ελλήνων ο βουλευτής κ. Π. Ψωμιάδης, σχετικά με το ύψος των επιτοκίων στεγαστικών δανείων που έχουν χορηγηθεί από τον Ο.Ε.Κ. μέσω της Εθνικής Κτηματικής Τράπεζας (ΕΚΤΕ) σας γνωρίζουμε τα εξής:
Η ΕΤΚΕ συμμετείχε στο παρελθόν με δικά της κεφάλαια σε δύο (2) προγράμματα δανείων του Ο.Ε.Κ. στα δάνεια του Ν.Δ. 1138/72 και στα δάνεια του Ν. 1641/86.
Για τα επιτόκια των δανείων αυτών ισχύουν ειδικότερα τα εξής:
1. Δάνεια Ν.Δ. 1138/72. Το πραγματικό επιτόκιο για τους δανειολήπτες της κατηγορίας διαμορφώνεται από 3,5% έως 7% περίπου, ανάλογα με το χρόνο χορήγησης.
Επί πλέον οι καθυστερήσεις δεν επιβαρύνονται με τόκους υπερημερίας.
2. Δάνεια ν. 1641/86. Το πραγματικό επιτόκιο για τους δανειολήπτες διαμορφώνεται ανάλογα με την περιοχή από 4.25% έως 6% για τα πρώτα δέκα (10) χρόνια και έως 8,5% για τα υπόλοιπα πέντε (5) χρόνια.
Από τα παραπάνω προκύπτει ότι τα δάνεια αυτά υπήρξαν και παραμένουν ιδιαιτέρως προνομιακά και δεν τίθεται θέμα επομένως μείωσης του επιτοκίου επί του παρόντος.
'Οσον αφορά στα νέα δάνεια που χορηγεί πλέον η ΕΚΤΕ από ίδια κεφάλαια τα οποία επιδοτούνται από το Ελληνικό Δημόσιο και τα προγράμματα του Ο.Ε.Κ. ταυτόχρονα το επιτόκιο διαμορφώνεται από 4,75% έως 8,5% αναλόγως με την οικογενειακή κατάσταση του δικαιούχου.
Επί πλέον τα δάνεια αυτά έχουν κυμαινόμενο επιτόκιο, το οποίο διαμορφώνεται εκάστοτε σύμφωνα με τα ισχύοντα στην αγορά.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
4. Στην με αριθμό 220/7-7-97 ερώτηση δόθηκε με το υπ' αριθμ. 27425/28-8-97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην ερώτηση 220/7-7-97 που κατατέθηκε στη Βουλή από τον βουλευτή κ. Ν. Τσιαρτσιώνη σχετικά με πρόβλημα εφαρμογής της Κ.Υ.Α. 1313/ΤΣΕΠ 32/21-6-1995 όπως ισχύει που παρουσιάστηκε στο Υποκατάστημα της Γενικής Τράπεζας Πτολεμαϊδας, σας γνωρίζουμε τα ακόλουθα:
Η Γενική Τράπεζα ανταποκρίθηκε στις Κοινές Υπουργικές Αποφάσεις για την ενίσχυση των σεισμοπαθών των Νομών Κοζάνης και Γρεβενών και μάλιστα, τηρουμένων των αναλόγων, περισσότερο από κάθε άλλη Τράπεζα Κρατική ή ιδιωτική.
Προς τούτο χορήγησε μεγάλο αριθμό δανείων συμβάλλοντας ουσιαστικά στην επίλυση των σοβαρών προβλημάτων που προκάλεσε ο σεισμός της 13-5-95, τόσο σε επιχειρήσεις όσο και σε ιδιώτες των περιοχών που επλήγησαν.
Οι σχετικές Κοινές Υπουργικές Αποφάσεις κοινοποιήθηκαν στα Καταστήματα της Τράπεζας και δόθηκαν εγκύκλιες οδηγίες για την υλοποίηση τους.
Η αναφερόμενη ως απαίτηση του Καταστήματος Πτολεμαϊδας, να καταβάλλουν οι δανειολήπτες το συνολικό ποσό των τόκων (τόκοι που βαρύνουν το δανειολήπτη και τόκοι επιδοτούμενοι), αφορά μη κατανόηση ή από πλευράς του Καταστήματος των σχετικών εγκλυκλίων οδηγιών ή εκ μέρους κάποιου πελάτη των όρων του δανείου.
Για κάθε περίπτωση, τέθηκαν και πάλι υπόψη των αρμοδίων λειτουργών του Καταστήματος οι σχετικές Κοινές Υπουργικές Αποφάσεις και δόθηκε εντολή για πιστή τήρησή τους.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
5. Στην με αριθμό 247/8-7-97 ερώτηση δόθηκε με το υπ' αριθμ. 830/2-9-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 247/8-7-97 που κατέθεσαν οι βουλευτές κ.κ. Μπάμπης Αγγουράκης και Ορέστης Κολοζώφ σχετικά με τις διαδικασίες σύνταξης μελέτης και προγραμματισμού του 1ου ΤΕΛ - ΤΕΣ Ζωγράφου σας πληροφορούμε τα ακόλουθα:
'Οπως μας πληροφορήσατε ο Οργανισμός σχολικών κτιρίων η εκπόνηση της σχετικής μελέτης (και σε συνδυασμό με την κατάρτιση - έγκριση του κτιριολογικού προγράμματος από το ΥΠΕΠΘ λόγω του μεγάλου αριθμού αιθουσών και της ειδικής φύσεως του διδακτηρίου) εντάσσονται στο αμέσως επόμενο πρόγραμμα μελετών του ΟΣΚ του 1998. Θα ακολουθήσει δε η δημοπράτηση του έργου για την οποία έχει αποφασίσει ο Ο.Σ.Κ.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
6. Στην με αριθμό 251/8-7-97 ερώτηση δόθηκε με το υπ' αριθμ. 832/2-9-97 έγγραφο από τον Υφυπουργό Εθνικής Παιδείας και Θρηκευμάτων η ακόλουθη απάντηση:
"Απαντώντας στην ερώτηση με αριθμό 251/8-7-97 που κατέθεσε η Βουλευτής κ. Μαρία Δαμανάκη, σχετικά με την απόκτηση σχολικού χώρου στο Δήμο Μεταμόρφωσης Αττικής, σας πληροφορούμε τα ακόλουθα:
'Οπως μας πληροφόρησε ο Ο.Σ.Κ. ως πλέον κατάλληλος και αναγκαίος χώρος για την ανέγερση διδακτηρίου, κρίθηκε από την αρμόδια κατά νόμο επιτροπή με το από 28.1.97 πρακτικό, ο χώρος που βρίσκεται μεταξύ των οδών Δεκελείας, Δημοκρίτου και Πωγωνίου (Ο.Τ. 393 Α').
Το Διοικητικό Συμβούλιο του Ο.Σ.Κ. μετά τη συγκέντρωση των απαιτούμενων στοιχείων (τοπογραφικό διάγραμμα, ονόματα ιδιοκτητών κ.λπ.) θα επιληφθεί του θέματος της απόκτησης του ανωτέρω χώρου, με τη διαδικασία της αναγκαστικής απαλλοτρίωσης.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
7. Στην με αριθμό 253/8-7-97 ερώτηση δόθηκε με το υπ' αριθμ. 833/2-9-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 253/8-7-97 που κατέθεσαν οι βουλευτές κ.κ. Μπάμπης Αγγουράκης και Ορέστης Κολοζώφ, σας πληροφορούμε τα ακόλουθα:
'Οπως μας πληροφόρησε ο Οργανισμός Σχολικών Κτιρίων (Ο.Σ.Κ.) με σχετικό έγγραφό του, η συζήτηση της αίτησης ακύρωσης που κατέθεσαν στο Συμβούλιο της Επικρατείας οι ιδιοκτήτες του ακινήτου που απαλλοτριώθηκε για την ανέγερση του 21ου Δημοτικού Σχολείου αναβλήθηκε για τις 7-10-97. Την αναβολή δεν ζήτησε ο Ο.Σ.Κ.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
8. Στην με αριθμό 254/8-7-97 ερώτηση δόθηκε με το υπ' αριθμ. 834/2-9-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην Ερώτηση με αριθμό 254/8-7-97 που κατέθεσαν οι βουλευτές κ.κ. Ορέστης Κολοζώφ και Μπάμπης Αγγουράκης, σχετικά με το Μουσικό Γυμνάσιο - Λύκειο Ιλίου, σας γνωρίζουμε τα ακόλουθα:
1. Για το Μουσικό Σχολείο Ιλίου είχαν γίνει παρεμβάσεις από τον Ο.Σ.Κ. στο νεοανεγερόμενο κτίριο της οδού Κλεισούρας και Ζήτσης ώστε όταν αυτό μεταφερόταν από το Χαϊδάρι, να έχουν εξασφαλιστεί ανεκτές συνθήκες λειτουργίας του.
2. Μεταστεγάστηκε όμως εκεί το 10ο Γυμνάσιο Ιλίου, το δε κτίριο στο οποίο λειτουργούσε μέχρι τότε το 10ο Γυμνασίο -και μάλιστα σχετικά ικανοποιητικά- παραχωρήθηκε στο Μουσικό Σχολείο.
3. Το Μουσικό Σχολείο από τη φύση του χρειάζεται περισσότερους χώρους, οι οποίοι είχαν εξασφαλιστεί ως ένα βαθμό στο κτίριο που αρχικά προοριζόταν γι' αυτό. Παρ' όλα αυτά με παρεμβάσεις της Δημοτικής Αρχής, εξασφαλίστηκαν οι πιο αναγκαίοι χώροι και όπως μας πληροφόρησε ο Προϊστάμενος του 5ου Γραφείου Δ.Ε. Αθηνών, δημιουργήθηκαν οι προϋποθέσεις ομαλής και αποδοτικής λειτουργίας.
4. Για την κατασκευή των πέντε (5) αιθουσών βαριάς προκατασκευής έχει εγκατασταθεί ο εργολάβος και σύμφωνα με τη σύμβαση, οι αίθουσες αυτές θα παραδοθούν στο σχολείο εντός του τρέχοντος έτους.
5. Αναφορικά με το θέμα της μελέτης επισημαίνεται ότι κατά το στάδιο εκπόνησης της μελέτης από τον Ο.Σ.Κ. με βάση το εγκεκριμένο από το ΥΠ.Ε.Π.Θ. κτιριολογικό πρόγραμμα, υπήρξε πρόταση τροποποίησης από τη Δημοτική Αρχή που οδηγούσε στην αναγκαιότητα σημαντικά μεγαλύτερων χώρων. Ο Ο.Σ.Κ. πρότεινε άμεσα προς τη Δημοτική Αρχή συνεργασία προς οριστική διαμόρφωση του προγράμματος, πλην όμως η αναζήτηση λύσεων οδηγεί σε καθυστερήσεις, σημειώνοντας σχετικά με την εξέταση εναλλακτικών προτάσεων το χρονοβόρο της διαδικασίας πρόσκτησης νέου οικοπέδου (αναγκαστική απαλλοτρίωση).
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
9. Στην με αριθμό 256/8-7-97 ερώτηση δόθηκε με το υπ' αριθμ. 835/2-9-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 256/8-7-97 που κατέθεσαν οι βουλευτές κ.κ. Ορέστης Κολοζώφ και Μήτσος Κωστόπουλος, μας πληροφορούμε τα ακόλουθα:
'Οπως μας πληροφόρησε ο Οργανισμός Σχολικών Κτιρίων ο χώρος που πρόκειται να ανεγερθεί το Πειραματικό Σχολείο του Πανεπιστημίου Αθηνών είναι εντός σχεδίου σαν "χώρος ανεγέρσεως Πανεπιστημιουπόλεως" (ΦΕΚ 126 Δ'/22-7-1968) και η διαδικασία παραχώρησής του στον Ο.Σ.Κ. άρχισε στις 9.12.1980.
Το έργο ανέγερσης του διδακτηρίου δημοπρατήθηκε και έχει ενταχθεί σε επιδοτούμενο Κανονικό πρόγραμμα. Η έναρξη των εργασιών δεν κατέστη δυνατή διότι αναδύθηκαν θέματα που δεν είναι δυνατό να επιλυθούν από τον Ο.Σ.Κ. (μη ύπαρξη δυνατότητας κατασκευής εργοταξιακού δρόμου, κοινωνικές αντιδράσεις, περιβαλλοντικές επιπτώσεις).
Διευκρινίζεται ότι ο Ο.Σ.Κ. έχει προβεί σε όλες τις απαραίτητες ενέργειες επιδιώκοντας την οριστική επίλυση του θέματος. Στο παραπάνω πλαίσιο και με πρωτοβουλία της Διοίκησης του Ο.Σ.Κ. πραγματοποιήθηκε στις 15-7-97 σύσκεψη με το Γενικό Γραμματέα ΥΠΕΧΩΔΕ και υπηρεσιακούς παράγοντες, προκειμένου να λυθεί η εκκρεμότητα που υπάρχει. Αναμένονται δε ενέργειες αρμοδιότητας ΥΠΕΧΩΔΕ.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
10. Στην με αριθμό 296/10-7-97 ερώτηση δόθηκε με το υπ' αριθμ. 3873/24-7-97 έγγραφο από τον Υφυπουργό Εθνικής Οικονομίας η ακόλουθη απάντηση:
"Σε απάντηση της ερώτησης 296/10-7-97 που κατατέθεσε στη Βουλή από τον Βουλευτή κ. Γεώργιο Καρασμάνη σας γνωρίζουμε τα εξής:
Με βάση την εγκύκλιό μας "Οδηγίες για την κατάρτιση ΠΔΕ 1997 (αρ. πρωτ. 2748/ΔΕ-320/24-1-97), το ΥΠΕΘΟ είναι αρμόδιο για την κατανομή των συνολικών μεγεθών του Π.Δ.Ε. '97.
Οι ρυθμοί εκτέλεσης των έργων Νομαρχιακού επιπέδου και κατά συνέπεια η διάθεση και απορρόφηση των σχετικών πόρων, είναι της αρμοδιότητας των αντιστοίχων φορέων προγραμματισμού και εκτέλεσης των έργων (Υπ. Εσωτ. Δημ. Διοικ. και Αποκέντρωσης, Υπουργείου Οικονομικών).
Ο Υφυπουργός
ΧΡΗΣΤΟΣ ΠΑΧΤΑΣ"
11. Στην με αριθμό 455/17.7.97 ερώτηση δόθηκε με το υπ' αριθμ. 995/2.9.97 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
Σε απάντηση της ερώτησης 455/17.7.97 των Βουλευτών κ.κ. Σπύρου Δανέλλη, Στέλλας Αλφιέρη και Ανδριανής Λουλέ, σας γνωρίζουμε ότι για την ίδρυση τραπεζικών υποκαταστημάτων αρμόδιες είναι οι ίδιες οι τράπεζες, οι οποίες εξετάζουν την οικονομική βιωσιμότητα του υπό ίδρυση υποκαταστήματος, σε συνδυασμό με εναλλακτικούς τρόπους τραπεζικής κάλυψης κάθε περιοχής.
Σε ό,τι αφορά γενικότερα την ίδρυση υποκαταστημάτων τραπεζών σε ακριτικά νησιά και λόγω των ειδικών συνθηκών που επικρατούν εκεί έχουμε ήδη απευθυνθεί στην 'Ενωση Ελληνικών Τραπεζών ζητώντας τους να εξετάσουν θετικά σχετικά αιτήματα, για εθνικούς λόγους.
'Οσον αφορά ειδικότερα την ίδρυση καταστήματος τράπεζας στην Κάσο, από την Εθνική Τράπεζα μας ενημέρωσαν ότι στην Κάσο λειτουργεί Ανταπόκρισή τους, η οποία υπάγεται στο κατάστημα Ρόδου και εξυπηρετεί εργασίες καταθέσεων, αγοράς συναλλάγματος, επιταγές και εντολές. Προς το παρόν τα οικονομικά δεδομένα της περιοχής δεν συνηγορούν για την ίδρυση μονάδας εκεί. Παρακολουθούνται όμως οι οικονομικές εξελίξεις της περιοχής και όταν βελτιωθούν η ίδρυση μονάδας στο νησί θα επανεξετασθεί.
Από την Εμπορική Τράπεζα μας εγνώρισαν ότι κάτω από τις παρούσες συνθήκες το πρόγραμμά τους για ανάπτυξη δικτύου βρίσκεται υπό αναθεώρηση και δεν προβλέπεται στο άμεσο μέλλον παρά η ίδρυση ελάχιστων νέων καταστημάτων.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
12. Στην με αριθμό 518/22.7.97 ερώτηση δόθηκε με το υπ' αριθμ. 878/2.9.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση υπ' αριθμ. 518/22.7.97 των Βουλευτών κ.κ. Ε. Αποστόλου, Π. Κουναλάκη και Ανδρ. Λουλέ, σας γνωρίζουμε ότι, το Υπουργείο Παιδείας θα προβεί στην πλήρωση ογδόντα θέσεων εκπ/κού προσωπικού κλάδου ΠΕ16 Μουσικής της Δευτεροβάθμιας Εκπαίδευσης.
Για τις θέσεις αυτές υποψήφιοι προς διορισμό, σύμφωνα με την ισχύουσα νομοθεσία (Ν. 1566/85), είναι κατά προτεραιότητα οι εγγεγραμμένοι στους πίνακες διοριστέων (επετηρίδα) κλάδου ΠΕ16 Μουσικής μέχρι 31.12.96 και στη συνέχεια οι αναφερόμενοι στον πίνακα επιτυχόντων στο σχετικό διαγωνισμό που δημοσιεύθηκε στο ΦΕΚ 31/29.12.95 τ. παρ/μα με σειρά επιτυχίας από διακόσια εννέα (209) μέχρι και διακόσια ογδόντα εννέα (289).
Οι ενδιαφερόμενοι θα πρέπει να έχουν υποβάλει αίτηση-δήλωση για διορισμό μέχρι τις 18.8.97, στις κατά τόπους Δ/νσεις Δευτεροβάθμιας Εκπαίδευσης.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
13. Στην με αριθμό 569/25.7.97 ερώτηση δόθηκε με το υπ' αριθμ. 886/2.9.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 569/25.7.97 που κατέθεσε η Βουλευτής κ. Στελ. Αλφιέρη, σας γνωρίζουμε τα ακόλουθα:
'Οπως μας πληροφόρησε ο Οργανισμός Σχολικών Κτιρίων (Ο.Σ.Κ.) στις 5.9.95 δημοπράτησε το έργο "Αποκατάσταση του κτιρίου του 1ου Δημ. Σχ. Πόρου-Κατασκευή λεβητοστασίου και W.C. To αποτέλεσμα της δημοπρασίας κρίθηκε ασύμφορο λόγω της μικρής έκπτωσης. Ακολούθησε με την υπ. Αρ. 950/12.12.95 απόφαση του Δ.Σ. του ΟΣΚ απ'ευθείας ανάθεση.
Η δαπάνη ανέρχεται στο ποσό 133.827.000 δρχ. η έναρξη των εργασιών έγινε στις 13.2.96 και ο εγκεκριμένος χρόνος περαίωσης ήταν η 10.8.96.
Κατά την εξέλιξη των εργασιών και ειδικά μετά την καθαίρεση των επιχρισμάτων και τον καθαρισμό της τοιχοποιίας του προς αποκατάσταση διδακτηρίου προέκυψαν νέα δεδομένα σχετικά με την στατική επάρκεια της λιθοδομής.
Συγκεκριμένα διαπιστώθηκε κακότεχνη δόμηση, χαμηλή αντοχή κονιάματος, αναγκαιότητα περίσφιγξης, και εξασφάλιση διαφραγματικής λειτουργίας.
Προς αντιμετώπιση των παραπάνω διαπιστώσεων και μετά από προφορική έγκριση σε σύσκεψη που έγινε την 21.5.96 στο Υπουργείο Πολιτισμού, αποφασίστηκε για λόγους ασφαλείας η εκπόνηση νέας μελέτης στατικής επάρκειας της υπάρχουσας φέρουσας λιθοδομής, η οποία να λαμβάνει υπ' όψη της τα πραγματικά δεδομένα αλλά και τον αυστηρότερο προς την πλευρά της ασφάλειας Νέο Αντισεισμικό κανονισμό (Ν.Ε.Α.Κ.). Η ως άνω μελέτη οδηγεί στην κατασκευή μανδυών εκτοξευομένου σκυροδέματος μετά πλέγματος.
Προκειμένου να εκπονηθεί και εγκριθεί η νέα μελέτη έγινε διακοπή των εργασιών.
Η εκπονηθείσα μελέτη εγκρίθηκε από το Τεχνικό Συμβούλιο του Ο.Σ.Κ. και διαβιβάστηκε προς έγκριση στο Υπουργείο Πολιτισμού. Λόγω της προτεινόμενης από τη μελέτη κατασκευής μανδυών οι οποίοι σημειωτέον δεν αλλοιώνουν την διαστασιολόγηση της τοιχοποιίας, το Υπουργείο Πολιτισμού δεν ενέκρινε τη νέα μελέτη με αποτέλεσμα τη συνέχιση της διακοπής των εργασιών.
Ο Ο.Σ.Κ. με έγγραφό του προς το Υπουργείο Πολιτισμού διατυπώνει την άποψη ότι το έργο πρέπει να εκτελεστεί σύμφωνα με τη νέα μελέτη ώστε να μην υπάρξουν προβλήματα ασφάλειας στο μέλλον, ζητώντας παράλληλα να του γνωστοποιήσουν τυχόν εμμονή στην εφαρμογή της αρχικής μελέτης αναλαμβάνοντας και τη σχετική ευθύνη.
Διευκρινίζεται ότι ο Ο.Σ.Κ. επιδιώκει την περαίωση του έργου. Σ' αυτό το πλαίσιο με το Φ.7750 έγγραφο του Διευθυντή Συντονιστή του Ο.Σ.Κ. που διαβίβασε στις 18.6.97 προς το Δήμαρχο Πόρου αναφέρει: "Σε ό,τι αφορά τις εργασίες αποκατάστασης του 1ου Δημ. Σχ. 'Οπως είναι γνωστό η εμπλοκή που υπάρχει, είναι αποτέλεσμα της ανάμιξης υπηρεσιών πέραν της επιβλέπουσας αρχής του Ο.Σ.Κ. Για το θέμα αυτό θα παρακαλούσα να προσδιορίσουμε ειδική συνάντηση με όλους τους εμπλεκόμενους φορείς, προκειμένου να μελετηθεί η εξέλιξη του έργου. Στην προσπάθεια αυτή θα ήταν ωφέλιμη κάθε δική σας πρωτοβουλία".
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
14. Στην με αριθμό 583/25.7.97 ερώτηση δόθηκε με το υπ' αριθμ. 34953/1.9.97 έγγραφο από τον Υφυπουργό Εσωτερικών η ακόλουθη απάντηση:
"Σε απάντηση της ερώτησης 583/25.7.97 που κατατέθηκε στη Βουλή των Ελλήνων από το Βουλευτή κ. Ν. Κατσαρό και αναφέρεται στο πιο πάνω θέμα, σας πληροφορούμε ότι η μελέτη του Πανεπιστημίου Θράκης για την αντιπλημμυρική προστασία και ανάπλαση του Τιταρησίου ποταμού, έχει αποσταλλεί από την Περιφέρεια Θεσσαλίας στη Δ/νση Εγγειοβελτιωτικών 'Εργων του ΥΠΕΧΩΔΕ για να ενταχθεί στο Πρόγραμμα Αντιπλημμυρικών 'Εργων Θεσσαλίας στη Δ/νση Εγγειοβελτιωτικών 'Εργων του ΥΠΕΧΩΔΕ για να ενταχθεί στο Πρόγραμμα Αντιπλημμυρικών 'Εργων Θεσσαλίας, που χρηματοδοτείται από το Τ.Α.Σ.Ε.
Ο Υφυπουργός
Λ. ΠΑΠΑΔΗΜΑΣ"
15. Στην με αριθμό 625/29.7.97 ερώτηση δόθηκε με το υπ' αριθμ. 4015/29.8.97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 625/29-7-97 του Βουλευτή κ. Ηλία Βεζδρεβάνη σας γνωρίζουμε τα εξής:
Οι υπηρετούντες στη Θεσπρωτία αστυνομικοί, όπως και οι υπηρετούντες σε οποιαδήποτε άλλη περιοχή της χώρας στην οποία έρχονται σε επαφή με λαθρομετανάστες εξ Αλβανίας, σαφώς δεν κινδυνεύουν να νοσήσουν από ηπατίτιδα Β η οποία μεταδίδεται μόνο αιματογενώς ή με τη σεξουαλική πράξη.
Τα μέτρα που λαμβάνονται από το Υπουργείο Υγείας-Πρόνοιας (εμβολιασμοί, αγωγή υγείας, απολυμάνσεις κ.λπ.) για την πρόληψη όλων των λοιμωδών νοσημάτων αφορούν το σύνολο του πληθυσμού της χώρας μας, συμπεριλαμβανομένων και των αστυνομικών.
Ο Υφυπουργός
Ε. ΣΚΟΥΛΑΚΗΣ"
16. Στην με αριθμό 628/29.7.97 ερώτηση δόθηκε με το υπ' αριθμ. 892/2.9.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 628/29.7.97 πυο κατέθεσε ο Βουλευτής κ. Θ. Κατσανέβας, σας γνωρίζουμε τα ακόλουθα:
Η αρμοδιότητα θεμάτων επισκευών και συντηρήσεων των λειτουργούντων σχολικών μονάδων ανήκει στην τοπική αυτοδιοίκηση. Για το σκοπό αυτό οι Ο.Τ.Α. επιχορηγούνται από τον Ο.Σ.Κ.
Για το Δήμο Δάφνης η τακτική επιχορήγηση του Ο.Σ.Κ. για το έτος 1997 ανέρχεται στο ποσό των 44.100.000 δρχ.
Σε ότι αφορά τα θέματα σχολικής στέγης του Δήμου Δάφνης:
α) Συντάσσεται η σχετική μελέτη του 9ου Δημοτικού Σχολείου (9 κύριες αίθουσες)
β) Με το Γ1/500/8193/21.5.97 έγγραφο του Ο.Σ.Κ., ζητήθηκε η συγκρότηση της αρμόδιας επιτροπής προκειμένου να κριθεί η καταλληλότητα και η αναγκαιότητα απόκτησης 3 χωρών για την πρωτοβάθμια εκπαίδευση.
γ) Τέλος αντιμετωπίζεται θετικά από τη Διοίκηση του Ο.Σ.Κ. αίτημα έκτακτης χρηματοδότησης για τη διενέργεια εκτεταμένων επισκευών στα Σχολικά Συγκροτήματα Γράμμου-Παπαναστασίου (έγγραφο Ο.Σ.Κ. Φ.7750/26.5.97).
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
17. Στην με αριθμό 635/29.7.97 ερώτηση δόθηκε με το υπ' αριθμ. 35147/29.8.97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσηςη ακόλουθη απάντηση:
"Απαντώντας στην ερώτηση 635/29.7.97 που κατέθεσε σε σας, ο Βουλευτής κ. Π. Μελάς, σχετικά με το δημοσίευμα της εφημερίδας Απογευματινής για τη μετονομασία της οδού Αγίου Δημητρίου σε Κεμάλ Ατατούρκ, σας γνωρίζουμε ότι η ονομασία και μετονομασία συνοικών οδών-πλατειών γίνεται με απόφαση του δημοτικού ή κοινοτικού συμβουλίου σύμφωνα με τις διατάξεις του άρθρου 12 του Δ.Κ.Κ. (Π.Δ. 410/95)
Επίσης σας κοινοποιούμε πιο κάτω δήλωση του Δημάρχου Θεσσαλονίκης για το υπόψη θέμα.
"Αρμόδιος για θέματα ονοματοθεσιών των οδών και πλατειών στα όρια ευθύνης του είναι μόνον ο Δήμος Θεσσαλονίκης. Σχετικά με την οδό Αγ. Δημητρίου ούτε υφίσταται κάποιο αίτημα, ούτε βέβαια πρόκειται να υπάρξει περίπτωση αλλαγής της ονομασίας της που είναι συνδεδεμένη με την ιστορία της πόλης και τον Πολιούχο προστάτη της".
Ο Υφυπουργός
Λ. ΠΑΠΑΔΗΜΑΣ"
18. Στην με αριθμό 646/29.7.97 ερώτηση δόθηκε με το υπ' αριθμ. 894/2.9.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 646/29.7.97 που κατέθεσε ο Βουλευτής κ. Ν. Αναστασόπουλος, σας πληροφορούμε τα ακόλουθα:
α. 'Υστερα από την αποκέντρωση του Προγράμματος Δημοσίων Επενδύσεων, το Νομαρχιακό Συμβούλιο κάθε Νομού αξιολογεί τις ανάγκες σχολικής στέγης που υπάρχουν και εντάσσει στα Νομαρχιακά Προγράμματα τις πιο επείγουσες χωρίς την παρέμβασή του Υπουργείου Παιδείας.
β. Η Νομαρχιακή Αυτοδιοίκηση Μεσσηνίας θα επιχορηγηθεί από το ΥΠΕΠΘ με τα κατωτέρω ποσά από τις πιστώσεις του Π.Δ.Ε. 1997 και το ΤΚΑΣΕ.
ΣΑΕ 041/9 : κατασκευές-οικόπεδα 180.000.000 δρχ.
επισκευές 150.000.000 δρχ.
ΣΑΕ 047: (Μέσω του Ο.Σ.Κ.) 300.000.000 δρχ.
ΤΚΑΣΕ: (Μέσω του Ο.Σ.Κ.) 50.000.000 δρχ.
γ. 'Οπως μας πληροφόρησε η Νομαρχιακή Αυτοδιοίκηση Μεσσηνίας με σχετικό έγγραφό της, για τις ζημιές που προκάλεσε η πυρκαγιά στην Κοινότητα Αχλαδοχωρίου, διέθεσε το ποσό των 15 εκατομμυρίων δραχμών για την κάλυψη των άμεσων αναγκών.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
19. Στην με αριθμό 711/31.7.97 ερώτηση δόθηκε με το υπ' αριθμ. 898/2.9.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 711/31.7.1997 σχετικά με την ίδρυση Λυκείου στο νησί Αγκίστρι που κατέθεσε η Βουλευτής κ. Στέλλα Αλιφέρη σας πληροφορούμε τα ακόλουθα:
Σύμφωνα με τις ισχύουσες διατάξεις (άρθρα 5 και 8 του Ν.1566/85 και του άρθρου 11 του Ν.1966/91 ΦΕΚ 167 τ.Α'/85 και 147 τ. Α'/91), η ίδρυση κάθε τύπου Γυμνασίου και Λυκείου γίνεται μία φορά το χρόνο με κοινή απόφαση των Υπουργών Εθνικής Παιδείας και Θρησκευμάτων και Οικονομικών.
Για την ίδρυση γνωμοδοτεί το οικείο Νομαρχιακό Συμβούλιο ύστερα από εισήγηση της οικείας Νομαρχιακής Επιτροπής Παιδείας.
Οι προτάσεις των αναφερομένων φορέων, καθώς και αυτή της οικείας Διεύθυνσης Δευτεροβάθμιας Εκπαίδευσης διαβιβάζονται στο ΥΠΕΠΘ, το οποίο τις αξιολογεί και αποφασίζει τελικά.
Συνεπώς εφόσον από τα προαναφερθέντα όργανα προταθεί η ίδρυση Λυκείου στο Αγκρίστρι, το ΥΠΕΠΘ κατά την αξιολόγηση των σχετικών προτάσεων για ιδρύσεις σχολικών μονάδων θα εξετάσει και την πρόταση αυτή.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
20. Στην με αριθμό 737/1.8.97 ερώτηση δόθηκε με το υπ' αριθμ. 5587/29.8.97 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Απαντώντας στην ερώτηση 737/1.8.97 του Βουλευτή κ.κ Η. Βεζδρεβάνη που απευθύνεται στον Υπουργό Μεταφορών και Επικοινωνικών, σας πληροφορούμε τα παρακάτω:
Κατά τον μήνα Ιούλιο τρέχοντος έτους μετέβη κλιμάκιο της ΥΠΑ στο Νομό Θεσπρωτίας, συνοδευόμενο από τοπικούς παράγοντες, με σκοπό την εξεύρεση χώρου και την εξέταση της δυνατότητας κατασκευής αεροδρομίου, ικανού μεγέθους για την εκτέλεση διεθνών πτήσεων.
Στην παρούσα φάση συντάσσεται σχετική έκθεση και αξιολογούνται τα συμπεράσματα της επίσκεψης.
Βεβαίως σημειώνουμε ότι δεν έχουν ακόμη εξετασθεί τα θέματα οικονομικής βιωσιμότητας και ανταποδοτικότητας ενός αεροδρομίου στην περιοχή αυτή.
Ο Υπουργός
ΧΑΡΑΛΑΜΠΟΣ ΚΑΣΤΑΝΙΔΗΣ"
21. Στην με αριθμό 759/1.8.97 ερώτηση δόθηκε με το υπ' αριθμ. 34913/29.8.97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσηςη ακόλουθη απάντηση:
"Απαντώντας στην ερώτηση 759/1.8.97 που κατατέθηκε από το Βουλευτή κ. Α. Καραμάριο, σας γνωρίζουμε τα εξής:
Η Κυβέρνηση σε καμία περίπτωση δεν επιθυμεί να δημιουργήσει προβλήματα στην περιφέρεια. Αντίθετα με μια σειρά ρυθμίσεις του πρόσφατου νόμου 2503/97, στηρίζει τη διαδικασία αποκέντρωσης περιορίζοντας στο ελάχιστο τις εξαρτήσεις της νομαρχιακής αυτοδιοίκησης από το κέντρο προκειμένου να φτάσει ταχύτερα σε υψηλό επίπεδο αποτελεσματικότητας και ικανότητας να ανταποκριθεί στις αυξημένες απαιτήσεις του ρόλου της.
Επομένως σε καμία περίπτωση δεν είναι στις προθέσεις της να αποδυναμώσει το ρόλο των οργάνων της Ν.Α. και των υπηρεσιών της.
Το θέμα της λειτουργίας των Επαρχείων έχει απασχολήσει το Υπουργείο μας στην κατεύθυνση της άμεσης και αποτελεσματικότερης αντιμετώπισης των τοπικών προβλημάτων μετά από εισηγήσεις και επισημάνσεις των ίδιων των Επάρχων. Ως εκ τούτου δεν προτίθεται να προχωρήσει σε καμία ρύθμιση πριν εξετασθούν όλα τα δεδομένα και μελετηθούν οι λύσεις που πρέπει να δοθούν στο πλαίσιο της κατεύθυνσης που αναφέρουμε μαζί με τους αρμόδιους φορείς, όπως γίνεται κάθε φορά.
Το θέμα θα μας απασχολήσει μετά την ολοκλήρωση του προγράμματος "Ι. ΚΑΠΟΔΙΣΤΡΙΑΣ" δεδομένου ότι με τις συνενώσεις των ΟΤΑ, ίσως προκύψουν ζητήματα λειτουργίας πολλών επιπέδων διοίκησης στην περιοχή ενός και μόνου δήμου, γεγονός που θα δημιουργήσει προβλήματα αλληλοεπικάλυψης αρμοδιοτήτων και δυσλειτουργιών στην αντιμετώπιση των τοπικών προβλημάτων.
Ο Υφυπουργός
Λ. ΠΑΠΑΔΗΜΑΣ"
22. Στην με αριθμό 772/4.8.97 ερώτηση δόθηκε με το υπ' αριθμ. 3389/28.8.97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Αναφερόμενοι στην αριθμ.772/4.8.1997, ερώτηση που κατέθεσε στη Βουλή των Ελλήνων η Βουλευτής κ. Μ. Δαμανάκη και αφορά θέματα κοινωνικής προστασίας των Κούρδων που αφίχθησαν πρόσφατα στη χώρα μας και μεταφέρθηκαν στις κατασκηνώσεις της Παλαιάς Πεντέλης και στο Κέντρο Υποδοχής Προσφύγων Λαυρίου Αττικής και για θέματα της αρμοδιότητάς μας, σας ενημερώνουμε τα εξής:
1. Από τους πρόσφατα αφιχθέντες αλλοδαπούς, 159 άτομα μεταφέρθηκαν στο Κέντρο Υποδοχής Προσφύγων Λαυρίου το οποίο σημειώνουμε ότι πληρεί όλες τις προϋποθέσεις ενός σύγχρονου Κέντρου Υποδοχής. Τα υπόλοιπα άτομα φιλοξενούνται στους κατασκηνωτικούς χώρους της Παλαιάς Πεντέλης. Τα περισσότερα άτομα που φιλοξενούνται στις κατασκηνώσεις της Παλαιάς Πεντέλης είναι κάτοχοι άδειας προσωρινής προστασίας και έχουν εφοδιασθεί με άδειες παραμονής και εργασίας. 'Εχουν επίσης πρόσβαση στα κρατικά νοσοκομεία και τους παρέχεται δωρεάν φαρμακευτική περίθαλψη από τα φαρμακεία των νοσοκομείων.
Στο χώρο των κατασκηνώσεων συνεργάζονται διάφοροι φορείς και έχουν γίνει αρκετές ανακαινίσεις και διαρρυθμίσεις κοινόχρηστων χώρων. Το Υπουργείο μας εφοδίασε τις καασκηνώσεις με τις απαιτούμενες σκηνές για τη φιλοξενία όλων των ατόμων.
Σημειώνουμε ότι το Υπουργείο μας παρακολουθεί με μεγάλη προσοχή το θέμα και προσπαθεί συνεχώς για την καλυτέρευση των συνθηκών στους χώρους της κατασκήνωσης.
2. Αρμόδιο για θέματα εξέτασης αιτήσεων ασύλου είναι το Υπουργείο Δημόσιας Τάξης.
3. Το Υπουργείο μας επεξεργάζεται σχέδιο ίδρυσης ενός νέου Κέντρου Προσωρινής Διαμονής Αιτούντων 'Ασυλο (Ν. 2452/96) σε συνεργασία με τα συναρμόδια Υπουργεία. Σημειώνουμε ότι λόγω του υψηλού κόστους που απαιτεί η διαχείριση του προβλήματος το Υπουργείο μας διερευνά τη δυνατότητα χρηματοδότησης του σχεδίου από την Ευρωπαϊκή 'Ενωση.
Ο Υφυπουργός
Θ. ΚΟΤΣΩΝΗΣ"
23. Στην με αριθμό 778/4.8.97 ερώτηση δόθηκε με το υπ' αριθμ. 5595/29.8.97 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Απαντώντας στο σχετικό έγγραφό σας, που μας διαβιβάζετε την Αναφορά και Ερώτηση 778/4.8.97 που κατατέθηκαν στη Βουλή από τους Βουλευτές κ.κ. Ν. Γκατζή και Στ. Παναγιώτου και Λ.Παπαγεωργόπουλο και απευθύνονται στον Υπουργό Μεταφορών και Επικοινωνιών, σχετικά με την κατάργηση του Τηλεπ. κέντρου Λίμνης σας πληροφορούμε τα παρακάτω:
1. O Οργανισμός Τηλεπικοινωνιών της Ελλάδος (ΟΤΕ) μετά την αλλαγή του νομοθετικού πλαισίου των τηλεπικοινωνιών και την κατάργηση του μονοπωλιακού του χαρακτήρα, για να επιτύχει σημαντική παρουσία στην εθνική και διεθνή ανταγωνιστική αγορά εφαρμόζει ένα Σχέδιο Οργανωτικού και Διοικητικού Εκσυγχρονισμού του. Σκοπός του Σχεδίου αυτού είαι η μετατροπή του σε σύγχρονη επιχείρηση που:
α. Θα πραγματοποιήσει τη στροφή προς τον πελάτη.
β. Θα ικανοποιεί τις ανάγκες της Ελληνικής αγοράς,
γ. Θα βελτιώσει την αποτελεσματικότητα και την ανταγωνιστικότητά του,
δ. Θα επεκτείνει τις δραστηριότητές του.
2. Στα πλαίσια του πιο πάνω Σχεδίου επανεξετάζεται η λειτουργία πολλών Τηλεπ. Κέντρων του Οργανισμού σε όλη τη χώρα. Τα Τηλεπικοινωνιακά Κέντρα αυτά είχαν συσταθεί κατά τις δεκαετίες του 1960 και 1970 με κύριο έργο την χειροκίνητη τηλεπικοινωνιακή ανταπόκριση (συνδιαλέξεις μέσω τηλεφωνήτριας, τηλεγραφήματα κ.λπ.)
Σήμερα παρουσιάζουν μικρό όγκο εργασιών, λόγω της τεχνολογικής εξέλιξης (αυτοματοποίηση της τηλεφωνικής και τηλεγραφικής ανταπόκρισης, πολύ μεγάλη αύξηση της πυκνότητας των τηλεφώνων στους κατοίκους όλης της χώρας, των καρτοτηλεφώνων των κοινοχρήστων τηλεφώνων και βελτίωση των μέσων και μεθόδων εργασίας που ελαχιστοποιούν την απασχόληση ανθρώπινου δυναμικού στα Τηλεπ. Κέντρα).
Μεταξύ των Τηλεπ. Κέντρων αυτών περιλαμβάνεται και το Τηλεπ. Κέντρο Λίμνης.
3. Σύμφωνα με μελέτη-πρόταση της αρμόδιας Τηλεπ. Περιφέρειας Στερεάς Ελλάδας το Τηλεπ. Κέντρο Λίμνης συγχωνεύεται με το Νέο Κέντρο εξυπηρέτησης Μαντουδίου, το οποίο βρίσκεται σε κοντινή απόσταση, θα είναι αναβαθμισμένο και θα λειτουργεί αποτελεσματικά και ανταγωνιστικά για όλη την περιοχή δικαιοδοσίας του.
4. Σημειώνεται ότι με τις συγχωνεύσεις αυτές των μικρών Τηλεπ. Μονάδων επιδιώκεται η μείωση του λειτουργικού κόστους του Οργανισμού και η εξοικονόμηση οικονομικών πόρων, που θα επενδυθούν για τον εκσυγχρονισμό του τεχνολογικού εξοπλισμού και την αριστοποίηση της Τηλεπικοινωνιακής εξυπηρέτησης των πελατών του Οργανισμού.
Ο Υπουργός
ΧΑΡΑΛΑΜΠΟΣ ΚΑΣΤΑΝΙΔΗΣ"
24. Στην με αριθμό 800/5.8.97 ερώτηση δόθηκε με το υπ' αριθμ. 921/2.9.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 800/5.8.97 που κατέθεσε ο Βουλευτής κ. Α. Μπασιάκος, σας γνωρίζουμε τα ακόλουθα:
'Yστερα από την αποκέντρωση του Προγράμματος Δημοσίων Επενδύσεων, η ευθύνη για τη σύνταξη του προγράμματος σχολικής στέγης ανάγεται στην αποκλειστική αρμοδιότητα της Νομαρχιακής Αυτοδιοίκησης.
Το Νομαρχιακό Συμβούλιο κάθε Νομού αξιολογεί και ιεραρχεί τις υπάρχουσες ανάγκες σχολικής στέγης και εντάσσει στο Νομαρχιακό Πρόγραμμα τις πιο επείγουσες, χωρίς την παρέμβαση του Υπουργείου Παιδείας.
Η επιχορήγηση του ΥΠΕΠΘ για τη Νομαρχιακή Αυτοδιοίκηση Βοιωτίας για το 1997, από το Εθνικό Π.Δ.Ε. και το ΤΚΑΣΕ για οικόπεδα, κατασκευές και επισκευές διδακτηρίων ανέρχεται στα εξής ποσά:
Π.Δ.Ε. (ΣΑΕ 047 - ΣΑΕ Ο41/9)
Για κατασκευές - οικόπεδα 200.000.000 δρχ.
Για επισκευές - συντηρήσεις 120.000.000 δρχ.
ΤΚΑΣΕ (1η δόση)
Για επισκευές - συντηρήσεις 40.000.000 δρχ.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
25. Στην με αριθμό 801/5.8.97 ερώτηση δόθηκε με το υπ' αριθμ. 145/3.9.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 801/5.8.97 που κατέθεσε ο Βουλευτής κ. Ν. Κατσαρός για τα θέματα της αρμοδιότητάς μας, σας πληροφορούμε τα εξής:
Από το Υπουργείο Γεωργίας, θα καταβληθεί κάθε δυνατή προσπάθεια για την ένταξη των ζημιών που προκλήθηκαν στη γεωργία από πυρκαγιές το 1997 στο επιχειρησιακό πρόγραμμα "Ανάπτυξης του Τομέα Γεωργίας" του Β'. Κ.Π.Σ. προκειμένου να καταβληθούν οικονομικές ενισχύσεις στους σοβαρά πληγέντες γεωργοκτηνοτρόφους για την αποκατάσταση των ζημιών που έπαθαν.
Η ΑΤΕ κατά πάγια τακτική της χορηγεί στους γεωργοκτηνοτρόφους που οι εκμεταλλεύσεις τους ζημιώνονται από δυσμενείς καιρικές συνθήκες και άλλα αίτια (πυρκαγιές κ.λπ) τις απραίτητες πιστωτικές διευκολύνσεις (αναστολή εξόφλησης των ληξιπρόθεσμων οφειλών, χορήγηση δανείων) για να μπορέσουν να αντιμετωπίσουν οικονομικές τους δυσχέρειες και να συνεχίσουν να αντιμετωπίσουν οικονομικές τους δυσχέρειες και να συνεχίσουν ομαλά την παραγωγική τους δραστηριότητα.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
26. Στην με αριθμό 804/5.8.97 ερώτηση δόθηκε με το υπ' αριθμ. 34950/1.9.97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 804/5.8.97 που κατατέθηκε στη Βουλή των Ελλήνων από το Βουλευτή κ. Π. Σκανδαλάκη και αναφέρεται στο πιο πάνω θέμα, σας πληροφορούμε ότι από τη Δ/νση Τεχνικών Υπηρεσιών Λακωνίας έχει συνταχθεί μελέτη ύψους 15 εκατ. δρχ. για αποκατάσταση των ζημιών της γέφυρας της Μονεμβασιάς, η οποία έχει σταλεί στο Ν.Σ. για εξεύρεση πίστωσης χρηματοδότησης του έργου.
Ωστόσο επειδή Ν.Α. Λακωνίας είναι δύσκολο να αντιμετωπίσει τη χρηματοδότηση του έργου εντός του 1997 από το Νομαρχιακό Πρόγραμμα, λόγω μικρών πιστώσεων, η Περιφέρεια εξετάζει τη δυνατότητα χρηματοδότησής του δια μέσου του έργου "Τρίπολη-Σπάρτη-Κροκεές-Μονεμβασιά", που εκτελείται από την 3η ΔΕΚΕ.
Ο Υφυπουργός
Λ. ΠΑΠΑΔΗΜΑΣ"
27. Στην με αριθμό 810/6.8.97 δόθηκε με το υπ' αριθμ. 2572/3.9.97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην (α) ερώτηση 810/6.8.97 που κατατέθηκε στη Βουλή, από τους Βουλευτές κ.κ. Στ. Παναγιώτου και Ν.Γκατζή, αναφορικά με υγειονομικά προβλήματα που δημιουργούνται στην Κοινότητα Φλάμπουρου Σερρών από τη λειτουργία της χωματερής του Δήμου Νιγρίτας και από τη διάθεση αποβλήτων του λειτουργούντος στην Κοινότητα πτηνοσφαγείου, σας γνωρίζουμε τα εξής:
'Ομως μας πληροφόρησε η Δ/νση Υγείας και Δημ. Υγιεινής Νομ. Αυτ/σης Σερρών αρμόδιοι υπάλληλοι της (Επόπτες Δημόσιας Υγείας), πραγματοποίησαν επιτόπια υγειονομική έρευνα τόσο στο χώρο διάθεσης απορριμάτων του Δήμου Νιγρίτας, όσο και στο σημείο διάθεσης αποβλήτων του πτηνοσφαγείου και διαπίστωσαν τα εξής:
α) Ο χώρος διάθεσης απορριμάτων (χωματερή) λειτουργεί ανεξέλεγκτα και στερούμενος της απαιτούμενης άδειας, γίνεται περιοδική καύση των απορριμάτων και περιοδική επικάλυψη τους με χώμα. Εγιναν οι απαραίτητες συστάσεις, όπως απαγόρευση της καύσης των απορριμμάτων, συχνή επικάλυψή τους με χώμα, ταφή των προϊόντων του πτηνοσφαγείου. Επίσης συνετάχθη Υγεινομική έκθεση με την οποία ζητήθηκε η ποινική δίωξη του υπεύθυνοι για τη χωματερή Δημάρχου, για αυθαίρετη λειτουργία του χώρου και τη μη συμμόρφωση και τήρηση των σχετικών διατάξεων.
Για την ολοκληρωτική πάντως λύση του προβλήματος της διάθεσης απορριμμάτων στο Νομό Σερρών έχει συγκροτηθεί με Νομαρχιακή Απόφαση Ενιαίος φορέας Διαχείρισης Στερεών Αποβλήτων και έχει προεπιλεγεί περιοχή για τη διάθεση των απορριμμάτων.
β) Αναφορικά με τη διάθεση των αποβλήτων του πτηνοσφαγείου, η οποία γίνεται χωρίς την απαιτούμενη άδεια έγιναν συστάσεις από τους αρμόδιους καθώς και εισηγήσεις για επιβολή διοικητικών κυρώσεων. Ωστόσο έχει υποβληθεί από τους υπεύθυνους του πτηνοσφαγείου μελέτη επεξεργασίας των υγρών αποβλήτων (σχαρισμός, βιολογικός καθαρισμός) και σύντομα θα αρχίσουν οι εργασίες κατασκευής του έργου. Τέλος έχουν ενημερωθεί οι συναρμόδιες υπηρεσίες για τη λειτουργία του πτηνοσφαγείου προκειμένου να λάβουν τα απαραίτητα μέτρα αρμοδιότητάς τους.
Τα συναρμόδια Υπουργείο ΠΕΧΩΔΕ, Ανάπτυξης, Μακεδονίας-Θράκης και Εσωτερικών-Δημόσιας Διοίκησης και Αποκέντρωσης παρακαλούνται αν απαντήσουν στα θέματα αρμοδιότητας τους.
Ο Υφυπουργός
EM. ΣΚΟΥΛΑΚΗΣ"
28. Στην με αριθμό 810/6.8.97 ερώτηση δόθηκε με το υπ' αριθμ. 34970/29.8.97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:
"Σχετικά με την ερώτηση 810/6.8.97 σας πληροφορούμε ότι, όπως μας πληροφόρησε η Νομαρχιακή Αυτοδιοίκηση Σερρών, για τα προβλήματα που παρουσιάζονται από τη λειτουργία της χωματερής του Δήμου Νιγρίτας ή κατάσταση έχει ως εξής:
1. Ο χώρος διάθεσης απορριμμάτων λειτουργεί χωρίς άδεια.
2. Για την ολοκληρωτική λύση του προβλήματος της διάθεσης απορριμμάτων στο νομό έχει δημιουργηθεί ενιαίος φορέας Διαχειρισης Στερεών Αποβλήτων και ήδη έχει γίνει προεπιλογή περιοχής για τη δημιουργία ΧΥΤΑ μεταξύ των Κοινοτήτων Στρυμονικού και Ζευγολατιού.
Για περισσότερες λεπτομέρειες όσον αφορά τα θέματα προστασίας της Δημόσιας Υγείας για τα οποία έχει επιληφθεί η αρμόδια υπηρεσία υγιεινής της Νομαρχιακής Αυτοδιοίκησης αρμόδιο να σας απαντήσει είναι το συνερωτώμενο υπουργείο Υγείας Πρόνοιας και για το θέμα της χωροθέτησης νέου ΧΥΤΑ το συνερωτώμενο Υπουργείο ΠΕΧΩΔΕ.
Ο Υφυπουργός
Λ. ΠΑΠΑΔΗΜΑΣ"
29. Στην με αριθμό 814/6.8.97 ερώτηση δόθηκε με το υπ' αριθμ. 35146/29.8.97 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 814/6.8.97 των Βουλευτών Μπ. Αγγουράκη και Μ. Κωστόπουλου σας γνωρίζουμε τα εξής:
Τα θέματα που θέτει η ανωτέρω ερώτηση, σχετικά με το είδος και τη σκοπιμότητα της λετουργίας ενός τέτοιου αναψυκτηρίου στο χώρο του Γυμναστηρίου "Φωκιανός" δεν άπτονται της αρμοδιότητας του Υπουργείου Ε.Σ.Δ.Δ.Α. αλλά των άλλων Υπουργείων στα οποία επίσης απευθύνεται.
Πέραν τούτων σας πληροφορούμε ότι ο Δήμος Αθηναίων με σχετική απόφασή του, αρνήθηκε τη χορήγηση της άδειας λειτουργίας του εν λόγω καταστήματος. Η απόφαση αυτή του Δήμου ακυρώθηκε από την αρμόδια Επιτροπή ελέγχου των πράξεων των δημοτικών και κοινοτικών συμβουλίων.
Κατά της απόφασης αυτής ασκήθηκε προσφυγή στον Υπουργό ΕΣ.Δ.Δ.Α. από το Δήμο Αθηναίων για παράβαση νόμου η οποία δεν έχει εκδικασθεί ακόμη.
Ο Υφυπουργός
Λ. ΠΑΠΑΔΗΜΑΣ"
30. Στην με αριθμό 827/6.8.97 ερώτηση δόθηκε με το υπ' αριθμ. 147/3.9.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 827/6.8.97 που κατέθεσε ο Βουλευτής κ. Η. Κ. Βεζδρεβάνης σας πληροφορούμε τα εξής:
Στο Υπουργείο δεν τηρείται επετηρίδα από την οποία να προκύπτει ο αριθμός των αδιόριστων Γεωπόνων.
Κατά την τελευταία πενταετία δεν έγιναν διορισμοί μονίμων υπαλλήλων στον κλάδο ΠΕ1 Γεωπονικού.
Μετά τη δημοσίευση στην Εφημερίδα της Κυβέρνησης των Οργανισμών των Νομαρχιακών Αυτοδιοικήσεων ο καθορισμός και η πλήρωση των κενών οργανικών θέσεων ανήκει πλέον στις Νομαρχιακές Αυτοδιοίκησεις.
Για τις Περιφ. Υπηρεσίες μετά τη ψήφιση του Ν.2503/97 αρμόδιοι για το θέμα αυτό είναι οι Γεν. Γραμματείς Περιφερειών.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
31. Στην με αριθμό 836/97 ερώτηση δόθηκε με το υπ' αριθμ. 26486/27.8.97 έγγραφο από τον Υπουργό Υγείας και Πρόνοιας η ακόλουθη απάντηση:
"Με την αρ.118/30.3.97 ΠΥΣ εγκρίθηκαν για πλήρωση 39 θέσης τακτικού προσωπικού διαφόρων κλάδων και ειδικοτήτων στο ΝΓΝ Διδυμοτείχου και στα Κ.Υ. Ορεστιάδος και Δικαίων. Το νοσοκομείο τηρώντας την προβλεπόμενη διαδικασία προχώρησε άμεσα στις προσλήψεις των διορισθέντων.
Με την αρ.3/96 Πράξη του Υπουργικού Συμβουλίου εγκρίθηκε η προκήρυξη 2.700 θέσεων Νοσ/κού, παραϊατρικού και λοιπού προσωπικού για όλα τα Νοσηλευτικά Ιδρύματα της χώρας. Για το ΝΓΝ Διδυμοτείχου έχει προκηρυχθεί στο αρ. φυλ. 21/6.5.97 τεύχος προκηρύξεων ΑΣΕΠ 11 θέσεις ΤΕ Νοσ/κης και 2 θέσεις ΔΕ Νοσ/κης.
Επίσης με το υπ' αρ. ΔΥ13β/οικ. 15662/15.5.97 έγγραφο'μας έχουμε ζητήσει από το ΑΣΕΠ την άμεση προκήρυξη για το ΝΓΝ Διδυμοτείχου 5 θέσεις παραϊατρικού και τεχνικού προσ/κού και 3 θέσεις ΥΕ Βοηθητικού Υγειονομικού Προσ/κου.
Ο Υπουργός
ΚΩΝΣΤΑΝΤΙΝΟΣ ΓΕΙΤΟΝΑΣ"
32. Στην με αριθμό 843/7.8.97 ερώτηση δόθηκε με το υπ' αριθμ. 149/3.9.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην παραπάνω ερώτηση που κατέθεσε ο Βουλευτής κ. Η. Βεζδρεβάνης, σας πληροφορούμε τα εξής:
Λόγω έλλειψης κατάλληλου μηχανογραφικού συστήματος για την παροχή στοιχείων που αφορούν τη δανειακή κατάσταση των ΑΣΟ θα πρέπει να πραγματοποιηθεί απογραφή των σχετικών δανειοδοτήσεων από τα Καταστήματα της ΑΤΕ με συνέπεια να απαιτείται χρονικό διάστημα τουλάχιστον έξι μηνών και σημαντική δαπάνη.
Σύμφωνα με εκτιμήσεις της ΑΤΕ τα χρέη των ΑΣΟ προς την ΑΤΕ ΑΕ από κάθε φύσεως δάνεια κατά την 31.12.96 ανέρχονταν στο συνολικό ποσό δραχμών 530 δισ. περίπου από το οποίο ήταν ληξιπρόθεσμο 200 δισ. δρχ. (ποσοστό 37,7%).
Ο Υπουργός
ΣΤ. ΤΖΟΥΜΑΚΑΣ"
33. Στην με αριθμό 846/7.8.97 ερώτηση δόθηκε με το υπ' αριθμ. 926/2.9.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση υπ' αριθμ. 846/7.8.97 του Βουλευτή κ. Ηλία Βεζδρεβάνη, σας γνωρίζουμε ότι το Υπουργείο Παιδείας θα προβεί στην πλήρωση ογδόντα θέσεων εκπ/κού προσωπικού κλάδου ΠΕ16 Μουσικής της Δευτεροβάθμιας Εκπ/σης.
Για τις θέσεις αυτές υποψήφιοι προς διορισμό, σύμφωνα με την ισχύουσα νομοθεσία (Ν.1566/85), είναι κατά προτεραιότητα οι εγγεγραμμένοι στους πίνακες διοριστέων (επετηρίδα) κλάδου ΠΕ16 Μουσικής μέχρι 31.12.96 και τη συνέχεια οι αναφερόμενοι στον πίνακα επιτυχόντων στο σχετικό διαγωνισμό που δημοσιεύθηκε στο ΦΕΚ 31/29.12.95 τ. παρ/μα με σειρά επιτυχίας από διακόσια εννέα (209) μέχρι και διακόσια ογδόντα εννέα (289).
Οι ενδιαφερόμενοι θα πρέπει να έχουν υποβάλει αίτηση-δήλωση για διορισμό μέχρι τις 18.8.97, στις κατά τόπους Δ/νσεις Δευτεροβάθμιας Εκπαίδευσης.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
34. Στην με αριθμό 867/7.8.97 ερώτηση δόθηκε με το υπ' αριθμ. 156/3.9.97 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 867/7.8.97 που κατέθεσαν οι Βουλευτές κ.κ. Σ. Παναγιώτου, Μ. Μπόσκου για τα θέματα της αρμοδιότητάς μας, σας πληροφορούμε τα εξής:
Μετά τη διαπίστωση της ρύπανσης των υπογείων υδάτων της ευρύτερης περιοχής Κοινοτήτων του Νομού Κιλκίς, πραγματοποιήθηκε σύσκεψη με τα αρμόδια Υπουργεία Γεωργίας, Υγείας, Εσωτερικών, Ανάπτυξης υπό τον συντονισμό του Υπουργού Μακεδονίας Θράκης και καθορίσθηκαν οι ενέργειες που πρέπει να γίνουν για την αντιμετώπιση του θέματος.
Σε ό,τι αφορά το Υπουργείο Γεωργίας μέσω των αντίστοιχων Υπηρεσιών της Νομαρχιακής Αυτοδιοίκησης οι αρμόδιοι Γεωπόνοι θα ενημερώσουν σε ανάλογες συγκεντρώσεις τους αγρότες για την σωστή χρήση των λιαπασμάτων και των φαρμάκων, καθώς και τον τρόπο αρώσεων και δημιουργία αναβαθμίδων.
Ο Υπουργός
ΣΤ. ΤΖΟΥΜΑΚΑΣ"
35. Στην με αριθμό 879/7.8.97 ερώτηση δόθηκε με το υπ' αριθμ. 10163/29.8.97 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην παραπάνω σχετική ερώτηση, που κατέθεσε στη Βουλή, ο Βουλευτής κ. Μανόλης Στρατάκης, αναφορικά με σύσταση Π.Ι. στην κοινότητα Σταβίων, Ν. Ηρακλείου, σας γνωρίζουμε ότι το Υπουργείο μας θα εξετάσει το αίτημα, στα πλαίσια των αιτημάτων που έχουν υποβληθεί απ' όλη την επικράτεια και σύμφωνα με τις οικονομικές τους δυνατότητες.
Ο Υφυπουργός
Μ. ΣΚΟΥΛΑΚΗΣ"
36. Στην με αριθμό 880/7.8.97 ερώτηση δόθηκε με το υπ' αριθμ. 928/2.9.97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 880/7.8.97 που κατέθεσε ο Βουλευτής κ. Θ. Δημοσχάκης, σας γνωρίζουμε τα ακόλουθα:
Το αδιάβλητο της διεξαγωγής των Γενικών Εξετάσεων, υπό την εποπτεία και ευθύνη της Κεντρικής Επιτροπής Γενικών Εξετάσεων (ΚΕΓΕ) εξασφαλίζεται με διαδικασίες που αποτρέπουν όχι μόνο τη διαρροή των θεμάτων αλλά και κάθε σκέψη για διαρροή τους.
Συγκεκριμένα:
1. Η επιλογή κάθε μαθήματος γίνεται λίγο πριν έναρξη της εξέτασης των υποψηφίων από την ΚΕΓΕ που συνεδριάζει σε ειδικά για το σκοπό αυτό διαμορφωμένο χώρο του Υπουργείου Παιδείας, ο οποίος επιτηρείται συνεχώς από αστυνομικά όργανα και ελέγχεται αυστηρά από αρμόδιες Κρατικές υπηρεσίες για τη λειτουργία μικροπομπών υποκλοπής.
Ο χώρος αυτός δεν αφήνει καμία δυνατότητα επαφής και επικοινωνίας με τον έξω κόσμο και δεν επιτρέπεται η έξοδος σε κανένα από τα μέλη της ΚΕΓΕ, παρά μόνο μετά παρέλευση μίας ώρας από την έναρξη της εξέτασης των υποψηφίων.
2. Τα θέματα αποστέλλονται με το σύστημα της τηλεομοιοτυπίας και έτσι αποκλείεται και σ'αυτήν τη φάση οποιαδήποτε δυνατότητα υποκλοπής.
3. Τα ατομικά και μηχανογραφικά στοιχεία των υποψηφίων που αναγράφονται στο εξώφυλλο του τετραδίου επικαλύπτονται με αδιαφανή αυτοκόλλητα στο εξεταστικό Κέντρο και κατ' αυτόν τον τρόπο δεν είναι εφικτή η αναγνώριση της ταυτότητας του υποψηφίου στο Βαθμολογικό Κεντρο.
4. Κάθε χρόνο τα βαθμολογικά κέντρα δέχονται τετράδια από διαφορετικά εξεταστικά κέντρα με αποτέλεσμα να μην γνωρίζουν οι υποψήφιοι σε ποιο βαθμολογικό Κέντρο θα γίνει η διόρθωση των γραπτών τους.
'Οσον αφορά στο θέμα γνωστοποίησης βαθμολογιών σε ενδαφερόμενους, πριν την επίσημη ανακοίνωσή τους από το Υπουργείο, σημείωνουμε ότι δόθηκαν αυστηρές εντολές προς όλους τους εμπλεκόμενους για την αποτροπή τέτοιων φαινομένων. Εάν αυτό συνέβη, σε μεμονωμένες περιπτώσεις, από έρευνα που διεξήχθη δεν εντοπίσθηκε συγκεκριμένη πηγή πληροφόρησης βαθμολογιών.
Με βάση τα παραπάνω και σε κάθε περίπτωση, η πληροφόρηση βαθμολογίας σε μεμονωμένες περιπτώσεις δεν μπορεί και δεν πρέπει να σχετίζεται με το αδιάβλητο των Γενικών Εξετάσεων.
Τέλος σας γνωρίζουμε ότι η κατανομή των γραπτών στα βαθμολογικά κέντρα, γίνεται σύμφνωα με τις Γεωγραφικές ιδιαιτερότητες και τον αριθμό των γραπτών κατά περιφέρεια.
Κάθε χρόνο το ΥΠΕΠΘ εξαντλεί όλες τις δυνατότητες ώστε τα γραπτά των περιφερειών να βαθμολογούνται σε διαφορετικό βαθμολογικό κέντρο από αυτό που βαθμολογήθηκαν την προηγούμενη χρονιά, εφόσον φυσικά οι Γεωγραφικές ιδιαιτερότητες και συγκοινωνιακές συνθήκες των περιφερειών αυτών με τα βαθμολογικά κέντρα το επιτρέπουν.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
37. Στην με αριθμό 883/7.8.97 ερώτηση δόθηκε με το υπ' αριθμ. 34968/29.8.97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σχετικά με την ερώτηση 883/7.8.97 των Βουλευτών κυρίων Μπάμπη Αγγουράκη και Στρατή Κόρακα, σας πληροφορούμε ότι, όπως μας ενημέρωσε η Περιφερειακή Διοίκηση Χανίων ο ανάδοχος, που λειτουργεί ακόμη με ευθύνη του την μονάδα επεξεργασίας αστικών λυμάτων του Δήμου Χανίων, δεν δέχται την αποδοχή λυμάτων πλοίων, διότι από μετρήσεις των πρώτων βυτίων που παραπέμφθηκαν από διαφορετικά πλοία διαπιστώθηκε μεγάλος αριθμός χλωριόντων (αλμυρό νερό) λόγω της χρήσης θαλασίου νερού στην καθαριότητα, με αποτέλεσμα να δημιουργούνται προβλήματα στη λειτουργία της υπόψη μονάδας με σημαντική μείωση της απόδοσης του έργου δεδομένου μάλιστα ότι το έργο σχεδιάστηκε για την επεξεργασία των λυμάτων και των βοθρολυμάτων της πόλης των Χανίων.
Σχετικά με τη διάθεση των υγρών αποβλήτων των πολεμικών πλοίων αρμόδιοι να σας απαντήσουν είναι τα συνερωτώμενα Υπουργεία ΠΕΧΩΔΕ και Εθνικής 'Αμυνας.
'Οσον αφορά την ειδική διακίνηση επικινδύνων (τοξικών) αποβλήτων, αρμόδιο να σας απαντήσει είναι το συνερωτώμενο Υπουργείο ΠΕ.ΧΩ.Δ.Ε.
Ο Υφυπουργός
Λ. ΠΑΠΑΔΗΜΑΣ"
38. Στην με αριθμό 897/7-8-97 ερώτηση δόθηκε με το υπ' αριθμ. 35022/1-9-97 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της αριθμ. 897/7-8-97 ερώτησης, που κατέθεσε ο Βουλευτής κ. Ηλίας Βεζδρεβάνης, σχετικά με τη διάθεση στην Τοπική Αυτοδιοίκηση ποσού 3.500.000.000 δρχ. από τους Κεντρικούς Αυτοτελείς Πόρους, σας πληροφορούμε ότι, το Υπουργείο Οικονομικών αύξησε την προκαταβολή του μηνός Αυγούστου στους ΟΤΑ, σε σχέση με την προκαταβολή του μηνός Ιουλίου και η επί πλέον αυτή πίστωση θα κατανεμηθεί σύντομα στους ΟΤΑ για την κάλυψη των υποχρεώσεών τους προς τους εργαζομένους από την εφαρμογή του νέου μισθολογίου.
Ο Υπουργός
ΑΛ. ΠΑΠΑΔΟΠΟΥΛΟΣ"
39. Στην με αριθμό 935/8-8-97 ερώτηση δόθηκε με το υπ' αριθμ. 931/2-9-97 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 935/8-8-97 που κατέθεσαν οι Βουλευτές κ.κ. Σ. Παναγιώτου και κ. Μπ. Αγγουράκης, σας γνωρίζουμε τα ακόλουθα:
Α. Το θέμα της αύξησης του επιμισθίου των αποσπασμένων στο εξωτερικό εκπαιδευτικών και διοικητικών υπαλλήλων του ΥΠΕΠΘ μελετάται στα πλαίσια των οικονομικών δυνατοτήτων του προϋπολογισμού και των γενικότερων αναγκών της εκπαίδευσης.
Β. Σε απάντηση του αριθμ. Φ.811.9/1119/ΙΒ/3792/29.5.97 εγγράφου μας, η γενική διεύθυνση φορολογίας του Υπουργείου Οικονομικών ενέκρινε τη σταδιακή παρακράτηση του φόρου που αντιστοιχεί στα επιμίσθια των μηνών Ιανουαρίου έως και Μαϊου 1997 των αποσπασμένων εκπαιδευτικών και διοικητικών υπαλλήλων του ΥΠΕΠΘ, με τον τρόπο που ειδικότερα ορίζεται στο αριθμ. πρωτ. 1058146/1059/0012Α/2.6.97 έγγραφο του Τμήματος Α' της Διεύθυνσης Φορολογίας Ειδοσήματος.
Συνημμένα σας αποστέλλουμε φωτοαντίγραφα των ανωτέρω εγγράφων για ενημέρωσή σας.
Γ. Η κατάργηση της φοροαπαλλαγής των Ι.Χ. ανήκει στην αρμοδιότητας του Υπουργείου Οικονομικών το οποίο είναι και συναποδέκτης της ανωτέρω αναφοράς.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
40. Στην με αριθμό 938/8-8-97 ερώτηση δόθηκε με το υπ' αριθμ. 35092/1-8-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 938/8-8-97 που κατέθεσαν οι Βουλευτές κ.κ. Απόστολος Τασούλας και Σταύρος Παναγιώτου, σας πληροφορούμε τα εξής:
'Οπως μας γνώρισε το Νομαρχιακό Διαμέρισμα Καβάλας, ο Κωνσταντίνος Τσιτσιρίκος υπέβαλε το 1988, αίτηση στην Πρωτοβάθμια Επιτροπή Κρίσεως Αγωνιστών Εθνικής Αντίστασης, για αναγνώριση της ιδιότητος του Αγωνιστή της Εθνικής Αντίστασης, σύμφωνα με τις διατάξεις του ν. 1285/82, η οποία όμως απορρίφθηκε κατά πλειοψηφία.
Με τη από 25-8-90 αίτησή του, προσέφυγε στη Β/θμια Επιτροπή Κρίσεως του Εφετείου Θράκης, η οποία με το αριθμ. 6/90 πρακτικό της, τον αναγνώρισε ως αντιστασιακό για τα έτη 1941-1944, και στη συνέχεια η Πρωτοβάθμια Επιτροπή Κρίσης Αγωνιστών Εθνικής Αντίστασης του Νομαρχιακού Διαμερίσματος Καβάλας τον συμπεριέλαβε στους σχετικούς πίνακες τους οποίους έστειλε για επικύρωση στο ΓΕΕΘΛ στις 19-7-1990, οι οποίοι όμως πίνακες δεν επικυρώθηκαν από την υπηρεσία αυτή μέχρι την ψήφιση του ν. 2320/1995.
Μετά την ψήφιση του ν. 2320/1995, από τις διατάξεις του οποίου προβλέπεται μεταξύ άλλων και η επανεξέταση από τις Πρωτοβάθμιες Επιτροπές Κρίσεως Αγωνιστών Εθνικής Αντίστασης, όλων των αιτήσεων που εκκρεμούν στη ΔΕΠΑΘΛ για επικύρωση, η εν λόγω Επιτροπή του Νομαρχιακού Διαμερίσματος Καβάλας, θα επανακρίνει και την αίτηση του Κων/νου Τσιτσιρίκου σύμφωνα με τις διατάξεις του προαναφερομένου νόμου (2320/95).
Ο Υφυπουργός
ΛΑΜΠΡΟΣ ΠΑΠΑΔΗΜΑΣ"
41. Στην με αριθμό 942/8-8-97 ερώτηση δόθηκε με το υπ' αριθμ. 34912/1-9-97 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 942/8-8-97, των Βουλευτών κ.κ. Ευάγ. Μπούτα, Αχ. Κανταρτζή και Ν. Γκατζή η οποία αναφέρεται στην εξαίρεση της κοινότητας Κιλελέρ από τις συνενώσεις καθώς και την αναγνώρισή της σε δήμο, για ιστορικούς λόγους σας γνωρίζουμε τα εξής:
Η συνένωση αποτελεί θέση της ίδιας της τοπικής αυτοδιοίκησης όπως αυτή έχει εκφρασθεί σε όλα τα συνέδρια της ΚΕΔΚΕ και των ΤΕΔΚ.
Στο Υπουργείο έχει συγκροτηθεί η Κεντρική Επιτροπή Χωροθέτησης του Προγράμματος "Ι. Καποδίστριας" η οποία αποτελείται από εμπειρογνώμονες τεχνοκράτες και υπηρεσιακούς παράγοντες και καταβάλλει κάθε δυνατή προσπάθεια να διαμορφώσει πρόταση για τη χωροθέτηση των διοικητικών ορίων των νέων Ο.Τ.Α. και ιδιαίτερα στις περιπτώσεις που οι προτάσεις των δήμων και κοινοτήτων έρχονται σε αντίθεση με τις προτάσεις των Επιτροπών που έχουν συγκροτηθεί σε κάθε Νομό.
Προς τούτο όλες οι απόψεις τίθενται προς συζήτηση και αξιολογούνται από την Κεντρική Επιτροπή.
Σε κάθε περίπτωση ο επιδιωκώμενος στόχος είναι να υπάρχει η μέγιστη δυνατή κοινωνική και πολιτική συναίνεση σε ένα τόσο σοβαρό και καθοριστικής σημασίας για τη χώρα μας εγχείρημα.
Ο Υφυπουργός
Λ. ΠΑΠΑΔΗΜΑΣ"
42. Στην με αριθμό 945/8-8-97 ερώτηση δόθηκε με το υπ' αριθμ. 170/3-9-97 έγγραφο από τον Υπουργό Γεωργίας η ακόλουθη απάντηση;
"Απαντώντας στην ερώτηση 945/8.8.97, που κατέθεσε ο Βουλευτής κ. Σ. Δήμας, σας πληροφορούμε τα εξής:
Με την αριθμ. 261/97 απόφαση των Υπουργών Γεωργίας και Οικονομικών εγκρίθηκε η χορήγηση οικονομικής ενίσχυσης στους αγρότες και του Νομού Ξάνθης των οποίων η παραγωγή, το φυτικό κεφάλαιο, οι εγκαταστάσεις, ο γεωργικός και μηχανολογικός τους εξοπλισμός ζημιώθηκαν από βροχοπτώσεις, πλημμύρες Σεπτεμβρίου - Δεκεμβρίου 1996.
Οι ενισχύσεις για τις ζημιές στη φυτική παραγωγή (βαμβακοπαραγωγή, αραβοσιτοπαραγωγή) ύψους 687.433.847 δραχμών έχουν ήδη καταβληθεί στους δικαιούχους.
Σε ορισμένους περιπτώσεις παραγωγών παρακρατήθηκε από την ΑΤΕ μικρό ποσοστό από τις οικονομικές ενισχύσεις που έλαβαν, για την εξόφληση μέρους των ληξιπρόθεσμων οφειλών τους.
Σε ό,τι αφορά την καταβολή των ενισχύσεων για τις ζημιές στο γεωργικό και μηχανολογικό εξοπλισμό, πρέπει να προηγηθεί η αποκατάσταση αυτών, όπως προβλέπεται από τις σχετικές αποφάσεις που έχουν εκδοθεί σύμφωνα με τους όρους που θέτει η Ε.Ε. για την αντιμετώπιση των ζημιών στο πάγιο και έγγειο κεφάλαιο των γεωργοκτηνοτροφικών εκμεταλλεύσεων.
Ο Υπουργός
ΣΤ. ΤΖΟΥΜΑΚΑΣ"
43. Στην με αριθμό 960/11-8-97 ερώτηση δόθηκε με το υπ' αριθμ. 933/2-9-97 έγγραφο από τον Υφυπουργό ΕΘνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 960/11-8-97 που κατέθεσαν οι Βουλευτές κ.κ. Στ. Παναγιώτου και Αποστ. Τασούλας, σας γνωρίζουμε τα ακόλουθα:
'Οπως μας πληροφόρησε η Νομαρχιακή Αυτοδιοίκηση Δράμας - Καβάλας - Ξάνθης με σχετικό έγγραφό της στο Δημοτικό σχολείο Κενταύρου, κοινότητας Μύκης, φοιτούν 300 μαθητές, σε δύο βάρδιες των 150 παιδιών η κάθε μία, πρωί και απόγευμα.
Οι έξι αίθουσες του σχολείου δεν είναι κατάλληλες από υγιεινή, παιδαγωγική και διδακτική πλευρά.
Η Νομαρχία Ξάνθης σε συνεργασία με το Υπουργείο Παιδείας προχώρησε στην αγορά οικοπέδου για την ανέγερση σύγχρονου διδακτηρίου.
Η θεομηνία όμως που έπληξε τον Νομό στις 30-11-96 κατέστεψε το οικόπεδο με αποτέλεσμα σήμερα στην ορεινή περιοχή του Κένταυρου να μην είναι δυνατή η εξεύρεση οικοπέδου κατάλληλου για την ανέγερση του 12θέσιου Δημοτικού σχολείου.
Ο Οργανισμός Σχολικών κτιρίων έδειξε το αναγκαίο ενδιαφέρον για την ανέγερση ενός νέου σύγχρονου διδακτηρίου και το έχει ιεραρχήσει στο πρόγραμμα Θράκης στις άμεσες διδακτηριακές ανάγκες του Νομού θα πρέπει όμως να παραχωρηθεί στον ΟΣΚ οικόπεδο.
Γίνονται μεγάλες προσπάθειες από το Νομαρχιακό Διαμέρισμα Ξάνθης για την αγορά οικοπέδου ή την παραχώρηση από το Δασαρχείο κατάλληλης έκτασης.
Ο Υφυπουργός
ΙΩΑΝ. ΑΝΘΟΠΟΥΛΟΣ"
44. Στην με αριθμό 971/12-8-97 ερώτηση δόθηκε με το υπ'αριθμ. 173/3-9-97 έγγραφο από τoν Υπουργό Γεωργίας η ακόλουθη απάντηση:
"Απαντώντας στην ερώτηση 971/12-8-97 που κατέθεσαν οι Βουλευτές κ.κ. Στ. Παναγιώτου, Β. Μπούτας σας πληροφορούμε τα εξής:
Από το χαλάζι της 2ας/8/97 που έπληξε διάφορες κοινότητες της επαρχίας Ζίχνης του Νομού Σερρών, προξενήθηκαν ζημιές σε καλλιέργειες καπνού σε έκταση χιλίων περίπου στρεμμάτων.
Ο ΕΛΓΑ κινητοποιήθηκε άμεσα, έγιναν έγκαιρα οι απαραίτητες επισημάνσεις από τον αρμόδιο επόπτη του στην Καβάλα και οι εκτιμήσεις άρχισαν στις 10-8-97, πριν την εκπνοή της 12ήμερης προθεσμίας υποβολής των δηλώσεων ζημιάς. Υπολογίζεται ότι το έργο των εξατομικευμένων εκτιμήσεων θα ολοκληρωθεί σύντομα.
Μετά την κοινοποίηση των πορισμάτων εκτίμησης στους ενδιαφερομένους από τον ΕΛΓΑ θα καταβληθεί κάθε δυνατή προσπάθεια για γρήγορη καταβολή των αποζημιώσεων στους δικαιούχους παραγωγούς.
Ο Υπουργός
ΣΤΕΦ. ΤΖΟΥΜΑΚΑΣ"
45. Στην με αριθμό 975/12-8-97 ερώτηση δόθηκε με το υπ'αριθμ. 35019/1-9-97 έγγραφο από τoν Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της αριθμ. 975/12-8-97 ερώτησης, που κατέθεσαν οι Βουλευτές κ.κ. Νικ. Γκατζής, Αχιλ. Κανταρτζής και Βαγγέλης Μπούτας, σχετικά με την ανάγκη διάθεσης στους ΟΤΑ, Νομού Μαγνησίας των αναγκαίων πόρων για την κάλυψη των λειτουργικών εξόδων των σχολείων και των δαπανών συντήρησης κτιρίων, σας πληροφορούμε τα εξής: Σε ό,τι αφορά την χορήγηση αυξημένου ποσού στους ΟΤΑ του Νομου Μαγνησίας, για την κάλυψη των λειτουργικών εξόδων των σχολείων, το ποσοστό που διατίθεται για τις λειτουργικές δαπάνες των σχολείων, σύμφωνα με τις διατάξεις της παρ. 6β του άρθρου 113 του ν. 1892/1990 είναι ορισμένο, αποτελεί το 12% των 2/3 του 20% του φόρου εισοδήματος φυσικών και νομικών προσώπων και συνεπώς δεν μπορεί ν'αυξηθεί. Το ανωτέρω ποσό κατανέμεται ανά νομό ύστερα από μελέτη που εξεπόνησε το Υπουργείο Εσωτερικών, σε συνεργασία με το Υπουργείο Εθνικής Παιδείας και Θρησκευμάτων, στην οποία λαμβάνονται υπόψη ο αριθμός μαθητών, αιθουσών, τμημάτων, παλαιότητα κτιρίων και κλιματολογικές συνθήκες.
Τέλος, για το αίτημα της λήψης μέτρων με σκοπό την κάλυψη των δαπανών συντήρησης των σχολικών κτιρίων, αρμόδιο να σας απαντήσει είναι το Υπουργείο Εθνικής Παιδείας και Θρησκευμάτων, προς το οποίο επίσης απευθύνεται η ανωτέρω ερώτηση.
Ο Υπουργός
ΑΛ. ΠΑΠΑΔΟΠΟΥΛΟΣ"
46. Στην με αριθμό 989/97 ερώτηση δόθηκε με το υπ'αριθμ. 125/29-8-97 έγγραφο από τoν Υπουργό Εξωτερικών η ακόλουθη απάντηση:
"Απαντώντας στην υπ'αριθμ. 989/97 ερώτηση του Βουλευτή κ. Π. Ψωμιάδη, το πρόβλημα που έχει ανακύψει αναφορικά με τη γονική μέριμνα των παιδιών της κας Καλφοπούλου είναι εξαιρετικά περίπλοκο, δεδομένου ότι πέραν των νομικών του πτυχών έχει και κοινωνικές διαστάσεις, που, οπωσδήποτε, πρέπει να αντιμετωπισθούν με ιδιαίτερη ευαισθησία και ανθρωπιά.
Το Υπουργείο Εξωτερικών και η Πρεσβεία μας στην Λευκωσία ενδιαφέρονται ζωηρά για την εξέλιξη της υπόθεσης. 'Ηδη έχουν υπάρξει οι απαραίτητες επαφές με την κυπριακή πλευρά, προκειμένου να καταστεί σύντομα δυνατή η ομαλή επανένωση της οικογένειας Καλφοπούλου με βάση τα όσα ορίζουν το Διεθνές Δίκαιο και οι διατάξεις των υφιστάμενων Διεθνών Συμφωνιών, που αφορούν το θέμα αυτό.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
47. Στην με αριθμό 1030/20-8-97 ερώτηση δόθηκε με το υπ'αριθμ. 6054/29-8-97 έγγραφο από τoν Υφυπουργό Οικονομικών η ακόλουθη απάντηση:
"Σε απάντηση της ερώτησης 1030/20-8-97 που κατατέθηκε από τον Βουλευτή κ. Μ. Κεφαλογιάννη αναφορικά με την αξιοποίηση του δημ. κτήματος της πρώην Αμερικανικής Βάσης Γουρνών Ηρακλείου, σας γνωρίζουμε ότι όπως μας ανέφερε η Κτηματική Εταιρία του Δημοσίου, που έχει τη διαχείρηση των ακινήτων του Δημοσίου, σύμφωνα με τις διατάξεις του ν. 973/1979, με το (β) σχετικό, το θέμα θα συζητηθεί στην επόμενη συνεδρίαση του ΔΣ της εταιρίας, καθόσον πρόθεσή της είναι να προχωρήσει στη δυναμική αξιοποίηση του ακινήτου, με τρόπο που να καλυφθούν οι υπάρχουσες κρατικές και τοπικές ανάγκες, ενώ παράλληλα να αναπτυχθούν δυναμικές και αποδοτικές οικονομικές δραστηριότητες που θα συμβάλλουν στην οικονομική ανάπτυξη της ευρύτερης περιοχής.
Ο Υφυπουργός
Γ. ΔΡΥΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
48. Στην με αριθμό 1174/97 ερώτηση δόθηκε με το υπ'αριθμ. 133/29-8-97 έγγραφο από τoν Υπουργό Εξωτερικών η ακόλουθη απάντηση:
"Απαντώντας στην υπ'αριθμ. 1174/97 ερώτηση της Βουλευτού κας Μ. Δαμανάκη, είναι γνωστό ο φόρτος εργασίας που έχουν να αντιμετωπίσουν καθημερινά τα Προξενεία μας στο χώρο της τέως ΕΣΣΔ και κυρίως το Προξενικό Γραφείο Μόσχας. Παρά τις πιέσεις και τα προβλήματα, οι υπηρετούντες υπάλληλοι καταβάλλουν κάθε προσπάθεια για την εξυπηρέτηση των ενδιαφερομένων και ήδη το 1995 χορηγήθηκαν 145.000 τουριστικές θεωρήσεις σε Ρώσους πολίτες, ενώ το 1996 ξεπέρασαν τις 175.000.
Στα πλαίσια μάλιστα της προσπάθειας προώθησης του τουριστικού ρεύματος προς τη χώρα μας, το Προξενικό Γραφείο Μόσχας έχει υιοθετήσει εβδομαδιαίο πρόγραμμα για τη διευκόλυνση προσέλευσης και εξυπηρέτησης των εκεί τουριστικών γραφείων. 'Οπως όμως είναι ευνόητο, η χορήγηση θεωρήσεων εισόδου υπόκειται σε κανόνες, οι οποίοι είναι ασφαλώς αυστηρότεροι, όταν πρόκειται για πολίτες χωρών της τέως ΕΣΣΔ, λόγω των γνωστών κινδύνων λαθρομετανάστευσης και λαθρεργασίας. Η τιμή δε των θεωρήσεων έχει καθορισθεί στα 40 δολάρια, επ'αμοιβαιότητι, βάσει διμερούς Συμφωνίας με τη Ρωσική Ομοσπονδία.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
ΠΡΟΕΔΡΟΣ (Απόστολος Κακλαμάνης):'Εχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 23 Οκτωβρίου 1997. 
Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου.
1. Η με αριθμό 133/20.10.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Εθνικής 'Αμυνας, σχετικά με τη λειτουργία του εργοστασίου "Ηλεκτρομηχανικής" Κύμης Ευβοίας, τη συμμετοχή του στις προμήθειες των Ενόπλων Δυνάμεων κλπ.
2. Η με αριθμό 106/15.10.97 επίκαιρη ερώτηση του Βουλευτή της Νέας Δημοκρατίας κ. Γεωργίου Αλογοσκούφη προς τον Υπουργό Εθνικής Οικονομίας και Οικονομικών, σχετικά με τη διαδικασία της πώλησης της Τράπεζας Κρήτης, αν τηρήθηκαν οι νόμιμες διαδικασίες που ορίζει ο ν. 2330/95 κλπ.
3. Η με αριθμό 139/20.10.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς την Υπουργό Ανάπτυξης, σχετικά με τις προθέσεις της Κυβέρνησης για πώληση της ΛΑΡΚΟ.
4. Η με αριθμό 132/20.10.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εθνικής Παιδείας και Θρησκευμάτων, σχετικά με τα προβλήματα που δημιουργούνται από την έκδοση του σχολικού βιβλίου της Α' Λυκείου "Η πολιτισμική προσφορά του Ελληνισμού από την αρχαιότητα ως την Αναγέννηση".
5. Η με αριθμό 128/20.10.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Περιβάλλοντος-Χωροταξίας και Δημοσίων 'Εργων σχετικά με τις προθέσεις της Κυβέρνησης για επίλυση των προβλημάτων που προέκυψαν με την απόφαση του Ευρωπαϊκού Δικαστηρίου να καταβάλει πρόστιμο η χώρα μας λόγω της χωματερής στον Κουρουπητό Χανίων.
Β. ΕΠΙΚΑΙΡΕΣ ΕΡΩΤΗΣΕΙΣ δεύτερου κύκλου.
1. Η με αριθμό 108/15.10.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Αλέξανδρου Καλαφάτη προς τον Υπουργό Υγείας και Πρόνοιας, σχετικά με την επίλυση των προβλημάτων, που υπάρχουν στο νοσοκομείο Κεφαλονιάς από την έλλειψη μαιευτήρα γιατρού.
2. Η με αριθμό 118/16.10.97 επίκαιρη ερώτηση της Βουλευτού της Νέας Δημοκρατίας κ. Παρθένας Φουντουκίδου προς τον Υπουργό Δικαιοσύνης, σχετικά με τις προθέσεις της Κυβέρνησης για τη ρύθμιση των προβλημάτων των φυλακισμένων στα Διαβατά, τους μισθούς του προσωπικού των φυλακών κλπ.
3. Η με αριθμό 138/20.10.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τους Υπουργούς Υγείας και Πρόνοιας, Ανάπτυξης, σχετικά με την επίλυση των προβλημάτων των φαρμακοποιών, τη λειτουργία των εργοστασίων της κρατικής φαρμακοβιομηχανίας κλπ.
4. Η με αριθμό 123/17.10.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τους Υπουργούς Περιβάλλοντος-Χωροταξίας και Δημοσίων 'Εργων, Εθνικής Οικονομίας και Οικονομικών, σχετικά με την καθυστέρηση αποκατάστασης των ζημιών της βυθιζόμενης γέφυρας Ποσειδωνίας Κορίνθου, τον εκσυγχρονισμό της Ανωνύμου Εταιρείας ΔΙΩΡΥΓΑ ΚΟΡΙΝΘΟΥ κλπ.
5. Η με αριθμό 122/16.10.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Εξωτερικών, σχετικά με την πρόσφατη υπογραφή της Συνθήκης του 'Αμστερνταμ, τις προθέσεις της Κυβέρνησης για διενέργεια δημοψηφίσματος κλπ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στη συζήτηση
ΤΩΝ ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 140/9/20.10.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Αναστασίου Πεπονή, προς τον κύριο Πρωθυπουργό και τον Υπουργό Εθνικής 'Αμυνας, σχετικά με δημοσιεύματα του Τύπου αναφερόμενα στη σύσταση από το ΝΑΤΟ Στρατηγείων στη Λάρισα και στη Σμύρνη χωρίς καθορισμένη περιοχή αρμοδιότητας και ευθύνης των κλπ.
Η ερώτηση του κ. Πεπονή συνοπτικώς έχει ως εξής:
"Ερωτάται ο κύριος Πρωθυπουργός και ο Υπουργός Εθνικής Αμύνης:
Πρώτον, εάν είναι ακριβείς οι πληροφορίες ότι το υποστρατηγείο του ΝΑΤΟ στη Λάρισα δεν θα έχει καθορισμένη περιοχή αρμοδιότητας στον εναέριο και θαλάσσιο χώρο του Αιγαίου.
Δεύτερον, εάν μία τέτοια ρύθμιση αποτελεί εγκατάλειψη πάγιας θέσης προηγουμένων κυβερνήσεων.
Τρίτον, εάν η ευχέρεια του Διοικητή του ΝΑΤΟ στη Νάπολη να αναθέτει κατά περίπτωση στο τουρκικό υποστρατηγείο στη Σμύρνη την ευθύνη για περιοχές του Αιγαίου θα έχει ως συνέπεια τη μεταβολή του υφιστάμενου sta tus quo και τη διολίσθηση στην επιδίωξη της 'Αγκυρας για συγκυριαρχία στο Αιγαίο.
Τέταρτον και πέμπτον. Αν η κυβέρνηση επικαλέστηκε ή θα επικαλεστεί στο ΝΑΤΟ τις ειδικές πολιτικές συνθήκες που έχει διαμορφώσει η πολιτική της 'Αγκυρας στο Αιγαίο, καθώς και τις πρόσφατες τουρκικές προκλήσεις στην εναέρια περιοχή του, για να δηλώσει ότι για όσο χρόνο η 'Αγκυρα επιμένει στις αυθαίρετες διεκδικήσεις της και στις προκλήσεις, δεν μπορούν να ισχύουν στο Αιγαίο οιεσδήποτε γενικές ρυθμίσεις του ΝΑΤΟ που θα περιορίζουν την ευθύνη του υποστρατηγείου Λάρισας σ' αυτήν την περιοχή".
Ο Πρωθυπουργός κ. Κωνσταντίνος Σημίτης έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, είναι γνωστό ότι μετά τη λήξη του ψυχρού πολέμου το ΝΑΤΟ έχει αρχίσει διαδικασίες προσαρμογής στη νέα πραγματικότητα, έχει προχωρήσει στην υπογραφή συνθήκης με τη Ρωσία και εξετάζει την αναμόρφωση της στρατιωτικής του δομής. 
Ποια είναι η κατεύθυνση της αναμόρφωσης αυτής; 
Πρώτα απ' όλα η στρατιωτική δομή πρέπει να ανταποκρίνεται στον κλασικό ρόλο του ΝΑΤΟ, την παροχή ασφάλειας στα μέλη.
Δευτερον, πρέπει να ανταποκρίνεται στις ειρηνευτικές αποστολές τις οποίες αναλαμβάνει όπως στην περίπτωση της Βοσνίας.
Τρίτον, πρέπει να προωθήσει, σύμφωνα με αποφάσεις που πήρε, την ευρωπαϊκή ταυτότητα του ΝΑΤΟ, δηλαδή τη συνεργασία με τη Δυτικοευρωπαϊκή 'Ενωση.
Τέταρτον, πρέπει να καταστήσει δυνατή την υλοποίηση των σχεδιασμών για μια πιο ευέλικτη τακτική.
Τέλος, πρέπει να αντιμετωπίσει τις συνθήκες. Από τη διεύρυνση της Συμμαχίας, όπως ξέρετε, έχει παρθεί η απόφαση να υπάρξουν και νέες χώρες.
Αυτές είναι οι γενικές κατευθύνσεις. Για την πραγματοποίηση αυτών των νέων κατευθύνσεων βρίσκονται σε εξέλιξη οι συζητήσεις για τη μορφή και το είδος των στρατηγείων, για το ρόλο που θα έχουν, για τον τρόπο με τον οποίο θα οργανωθούν.
'Εχουν παρθεί ορισμένες αποφάσεις οι οποίες όμως είναι ακόμα άτυπες. Παραδείγματος χάρη, η νέα δομή θα έχει μόνο τρία επίπεδα διοίκησης αντί των τεσσάρων της παλαιάς, ο συνολικός αριθμός των νέων στρατηγείων θα είναι μικρότερος των προηγουμένων και θα ενσωματώνουν οι διαδικασίες αυτές τη δυνατότητα άμεσης συνεργασίας με την πολυεθνική διακλαδική δύναμη κρούσης.
'Οσον αφορά το ερώτημα το οποίο έθεσε ο κ. Πεπονής, θέλω να σας αναφέρω ότι σύμφωνα με τις ρυθμίσεις αυτές ούτε όσον αφορά το χώρο του θεάτρου των επιχειρήσεων ούτε όσον αφορά τη διοίκηση των επιχειρήσεων, μπορούν να ληφθούν αποφάσεις χωρίς τη σύμφωνη γνώμη της ελληνικής πολιτείας.
'Ολες οι διαδικασίες είναι διαδικασίες οι οποίες δίνουν τη δυνατότητα στην Ελλάδα να επέμβει και να αποτρέψει οποιαδήποτε ρύθμιση η οποία θα δώσει σε ένα διοικητή άλλης χώρας παραδείγματος χάρη σε έναν Τούρκο, τη δυνατότητα να διευθύνει ή να κατευθύνει επιχειρήσεις.
Εμείς έχουμε καταστήσει σαφές, καθ' όλη τη διάρκεια αυτών των διαπραγματεύσεων, ότι σε καμιά περίπτωση η νέα δομή του ΝΑΤΟ δεν πρέπει να αντιστρατεύεται τα κυριαρχικά δικαιώματα των κρατών-μελών, ότι δεν πρέπει να διαταράσσεται η ενότητα του εθνικού χώρου και οι γραμμές επικοινωνίας μεταξύ των τμημάτων όλης της ελληνικής επικράτειας. Πρέπει να λαμβάνεται υπόψη η ιδιαιτερότητα της κάθε χώρας και οι υφιστάμενες διεθνείς συνθήκες και διευθετήσεις και πρέπει να λαμβάνεται υπόψη επίσης η ιδιαιτερότητα η οποία υπάρχει στο χώρο του Αιγαίου και της Ανατολικής Μεσογείου, λόγω της τακτικής την οποία ακολουθεί η Τουρκία.
Πρόβλημα, λοιπόν, δεν υπάρχει.
ΠΡΟΕΔΡΟΣ (Απόστολος Κακλαμάνης): Ο κ. Πεπονής έχει το λόγο.
ΑΝΑΣΤΑΣΙΟΣ ΠΕΠΟΝΗΣ: Ευχαριστώ τον κύριο Πρωθυπουργό για την προσοχή του.
Η απάντησή του επιβεβαιώνει, ότι αφαιρείται η επιχειρησιακή ευθύνη για την εναέρια και θαλάσσια περιοχή του Αιγαίου, από το στρατηγείο της Λάρισας, το οποίο την ασκεί μέχρι και σήμερα.
Επικαλέστηκε ο κύριος Πρωθυπουργός τη νέα πραγματικότητα. Αυτή η νέα πραγματικότητα δεν αγγίζει την πραγματικότητα του Αιγαίου, διότι στο Αιγαίο εξακολουθούν να ασκούνται οι απαράδεκτες, προκλητικές και αυθαίρετες πιέσεις της Τουρκίας, εξακολουθεί η Τουρκία να υποστηρίζει τις απαράδεκτες εναντίον της Ελλάδος διεκδικήσεις και αμφισβητήσεις.
Κατά συνέπειαν το Αιγαίο τελεί υπό ειδικές συνθήκες με την αποκλειστική ευθύνη και υπαιτιότητα της 'Αγκυρας. Και αυτές οι ειδικές συνθήκες, όχι μόνο δικαιολογούν, αλλά και επιβάλλουν, η ελληνική Κυβέρνηση να μη δεχθεί την εφαρμογή των νέων ρυθμίσεων, εφόσον η Τουρκία εξακολουθεί να τελεί υπό τη νοοτροπία παλαιότερων πραγματικοτήτων που είναι έτσι και σημερινές παρούσες πραγματικότητες.
Αυτό το οποίο επεκαλέσθη ο κύριος Πρωθυπουργός είναι ακριβές, αλλά ουσιαστικά σημαίνει άσκηση βέτο και το βέτο δεν μπορεί να αποτελέσει κανόνα, θα είναι εξαίρεση. Κι αν χρειαστεί η Ελλάδα επανειλημμένως να ασκήσει το βέτο, τότε εμπλεκόμεθα σε διενέξεις, σε αμφισβητήσεις και σε νέες πιέσεις, διότι και τώρα υφιστάμεθα πιέσεις και θα υποστούμε και τότε πιέσεις σε κάθε περίπτωση που θα αντιτάξουμε το βέτο.
Ακόμη έχω την εντύπωση ότι η ρύθμιση, την οποία επικαλείται ο κύριος Πρωθυπουργός, αφορά ενδεχομένως ασκήσεις και γυμνάσια, αλλά το ερώτημα είναι τι γίνεται καθημερινά; Συγκεκριμένα το ερώτημα είναι: Ποιος θα έχει την αρμοδιότητα να προβεί σε αναγνωρίσεις, σε ανιχνεύσεις, όταν ξένα αεροπλάνα θα υπεισέλθουν στην τεσσαρακοστή πρώτη περιοχή του εναέριου χώρου του Αιγαίου και όταν λέω τεσσαρακοστή πρώτη περιοχή του εναέριου χώρου του Αιγαίου εννοώ περιοχή ταυτιζόμενη απολύτως με τα ανατολικά όρια της περιοχής ευθύνης του FIR Αθηνών. Αυτή είναι η πραγματικότητα, αυτά είναι τα εναέρια όρια. Και έχω την πεποίθηση, κύριε Πρωθυπουργέ, ότι θα πρέπει τον Δεκέμβριο η ελληνική Κυβέρνηση να αρνηθεί απολύτως να εφαρμοστούν στο Αιγαίο ρυθμίσεις, οι οποίες, όπως ορθά είπατε, ισχύουν για μια νέα πραγματικότητα, αλλά δεν μπορούν να ισχύσουν όταν ένα μέλος του ΝΑΤΟ επιμένει εις μια προϋφιστάμενη πραγματικότητα, την οποία αυτό το μέλος με δική του ευθύνη έχει διαμορφώσει.
ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριοι συνάδελφοι, νομίζω ότι δεν πρέπει να περιπλέκουμε τα πράγματα. Πρέπει να βλέπουμε τα πράγματα όπως είναι και να επιζητούμε απλές λύσεις. 
Η νέα στρατιωτική δομή του ΝΑΤΟ δεν θα έχει τη μορφή της προηγούμενης. Δεν θα υπάρχουν τα στρατηγεία, όπως αυτό της Λάρισας, τα οποία θα έχουν ευθύνη για ένα συγκεκριμένο χώρο.
ΑΝΑΣΤΑΣΙΟΣ ΠΕΠΟΝΗΣ: Να μη το δεχθείτε.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Θα υπάρχουν νέα στρατηγεία τα οποία θα λειτουργούν σύμφωνα με τις επιθυμίες των κρατών-μελών και σύμφωνα με διαδικασίες στις οποίες τα κράτη-μέλη θα μπορούν να προβάλουν την άρνησή τους, αν δεν συμφωνούν.
Η Ελλάδα θα έχει το δικαίωμα να προβάλει την άρνησή της, αν με κάποια ρύθμιση η οποία θα προβλεφθεί ή θα επιδιωχθεί, δεν συμφωνεί. Θα ακολουθήσουμε τις νέες διαδικασίες, αλλά στις νέες διαδικασίες θα ακολουθήσουμε τους τρόπους εκείνους, οι οποίοι θα προωθήσουν τα εθνικά μας συμφέροντα.
Θέλω να σας αναφέρω το παράδειγμα της τελευταίας άσκησης που έγινε της DYNAIMIC ΝIX. Εκεί οι Τούρκοι ζήτησαν να έχουν ορισμένη ευθύνη, οι 'Ελληνες αρνήθηκαν και κατόπιν τούτου οι Τούρκοι απεχώρησαν και δεν συμμετείχαν στην άσκηση. Η άσκηση έγινε με συμμετοχή των ελληνικών δυνάμεων. Αυτό είναι ένα πολύ καλό παράδειγμα για το πώς μπορεί να λειτουργεί μια τέτοια διαδικασία και να προστατεύονται τα εθνικά συμφέροντα. Δεν υπάρχει ένα σχήμα προστασίας των εθνικών συμφερόντων. Υπάρχουν πολλές δυνατότητες και σε κάθε νέο περιβάλλον και σε κάθε νέα εξέλιξη πρέπει να αναζητούμε τα σχήματα εκείνα τα οποία ενδείκνυνται.
Και βεβαίως, κύριε συνάδελφε, σε καμιά περίπτωση δεν έχουμε διάθεση να αφήσουμε τους Τούρκους να ελέγχουν ή να αφήσουμε τους Τούρκους να παρεμβαίνουν ή να αφήσουμε τους Τούρκους να καθορίζουν αυτοί. Εμείς θα καθορίζουμε στον εναέριο χώρο μας, εμείς θα καθορίζουμε στο Αιγαίο, εμείς θα καθορίζουμε όπου πρέπει να προστατεύσουμε τα κυριαρχικά μας συμφέροντα. Αυτό είναι αυτονόητο.
ANAΣΤΑΣΙΟΣ ΠΕΠΟΝΗΣ: Μπορώ ν' απαντήσω, κύριε Πρόεδρε;
ΠΡΟΕΔΡΟΣ (Απόστολος Κακλαμάνης): Γνωρίζετε άριστα τον Κανονισμό, κύριε συνάδελφε, λυπούμαι.
ΑΝΑΣΤΑΣΙΟΣ ΠΕΠΟΝΗΣ: Καλώς.
ΠΡΟΕΔΡΟΣ (Απόστολος Κακλαμάνης): Θα ακολουθήσουν δύο ερωτήσεις που απευθύνονται στον Πρωθυπουργό και θα επανέλθουμε στην ερώτησή σας, κυρία Μπακογιάννη.
Τρίτη είναι η με αριθμό 135/8/20-10-97 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Ορέστη Κολοζώφ προς τον κύριο Πρωθυπουργό, σχετικά με την παρακολούθηση συνδικαλιστικών εκδηλώσεων από αστυνομικά όργανα και τη λήψη μέτρων προστασίας των συνδικαλιστικών και πολιτικών δικαιωμάτων και ελευθεριών.
Η επίκαιρη ερώτηση έχει ως εξής:
"Το γεγονός της παρακολούθησης σύσκεψης της ΕΣΑΚ από αστυνομικό όργανο με πολιτικά, θέτει σοβαρότατο θέμα δημοκρατίας. Δεν αποτελεί μεμονωμένο περιστατικό, γιατί παρόμοια συνέβησαν πρόσφατα σε άλλες συνδικαλιστικές εκδηλώσεις (της Ομοσπονδίας Κλωστοϋφαντουργών, της Ομοσπονδίας Λογιστών, των Βιοτεχνικών Σωματείων Αθήνας, στο Εργατικό Κέντρο Καρδίτσας), αλλά και γιατί είναι σε εξέλιξη μια αυταρχική και αντιδημοκρατική πρακτική απέναντι στο αγροτικό και γενικότερα το συνδικαλιστικό κίνημα. Γίνεται μάλιστα συστηματική προσπάθεια εθισμού της κοινής γνώμης στην αστυνομοκρατία. Πρόσφατη είναι η παραδοχή του κυρίου Υπουργού Δημόσιας Τάξης ότι ήταν αστυνομικοί αυτοί που προκάλεσαν το τρομοκρατικό επεισόδιο ελέγχου επιβατών του ΗΣΑΠ στον σταθμό της Πλατείας Βικτωρίας.
Γνωρίζουμε ότι έχουν δρομολογηθεί από το ΠΑΣΟΚ μηχανισμοί παρακολούθησης, πίεσης και εξαγοράς, που συνεργάζονται κατά περίπτωση και με ορισμένους κρίκους κρατικών μηχανισμών. Σύμφωνα μάλιστα με βάσιμες πληροφορίες στους μηχανισμούς ασφάλειας κυκλοφορούν οδηγίες για την ανάγκη ετοιμότητας των διαφόρων υπηρεσιών καταστολής, επειδή το Κ.Κ.Ε. ετοιμάζει τη δημιουργία "εστιών κρίσης".
Και βέβαια δεν μπορεί να κατευνάσει τη δικαιολογημένη ανησυχία της κοινής γνώμης η φραστική καταδίκη φαινομένων παρακολούθησης, δημιουργίας και λειτουργίας μηχανισμών κτλ η υποβάθμιση και η συσκότισή τους που επιχειρείται. Εξάλλου για το Κ.Κ.Ε. το ζήτημα των συνδικαλιστικών και πολιτικών δικαιωμάτων και ελευθεριών αποτελεί θέμα πρώτης προτεραιότητας.
Ερωτάται ο κύριος Πρωθυπουργός:
Εάν η Κυβέρνηση θα προχωρήσει στην ουσιαστική και πλήρη αποκάλυψη του συγκεκριμένου απαράδεκτου φαινομένου παρακολούθησης συνδικαλιστικής εκδήλωσης;
Εάν θα παρθούν συγκεκριμένα μέτρα για να ξηλωθούν όλοι εκείνοι οι μηχανισμοί που στρέφονται εναντίον όλων των πολιτών και ιδιαίτερα όσων αντιστέκονται στην κυβερνητική πολιτική;
Εάν, τέλος, θα σταματήσει ο αυταρχικός κατήφορος που εκδηλώνεται πρώτα και κύρια με την ποινικοποίηση των αγροτικών και γενικότερα των συνδικαλιστικών αγώνων;".
Ο κύριος Πρωθυπουργός έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, ο κ. Κολοζώφ με την ερώτηση την οποία κατέθεσε προσπαθεί να συγκρίνει το σήμερα με το χθες και προσπαθεί να επαναφέρει στην Αίθουσα αυτή τα φαντάσματα του παρελθόντος. Δεν υπάρχει καμία ομοιότητα ανάμεσα στις σημερινές εξελίξεις, στη σημερινή κατάσταση, μ' εκείνη του παρελθόντος. Και δεν υπάρχει, γιατί όλα όσα καταγγέλλει το Κ.Κ.Ε., είμαστε εμείς εκείνοι οι οποίοι τα καταγγείλαμε και εμείς θέσαμε τέρμα σ' αυτές τις πρακτικές. Εμείς θέσαμε τέρμα στις παρακολουθήσεις των συνδικαλιστικών στελεχών, εμείς θέσαμε τέρμα στα φακελώματα, εμείς θέσαμε τέρμα στις διακρίσεις των πολιτών. Γιατί λοιπόν να θέλουμε να επαναφέρουμε καταστάσεις τις οποίες θεωρούσαμε ότι αποτελούσαν ντροπή για την ελληνική κοινωνία; 'Εχουμε την άποψη και σήμερα, ότι παρόμοιες καταστάσεις είναι ντροπή για την ελληνική κοινωνία. Και δεν αρκεστήκαμε μόνο σ' αυτό, αλλά επιδιώξαμε και προωθήσαμε και προωθούμε όσο το δυνατόν περισσότερο, υπό τις σημερινές συνθήκες, τη δημοκρατία. Θυμίζω ότι εισαγάγαμε νέους θεσμούς, παραδείγματος χάριν το συνήγορο του πολίτη, την επιτροπή, η οποία έχει σκοπό την προστασία του πολίτη όσον αφορά τα προσωπικά δεδομένα. Και όσον αφορά τα Σώματα Ασφαλείας, την Αστυνομία κλπ. έχουμε δώσει εντολή, παρακολουθούμε και φροντίζουμε τα δικαιώματα των πολιτών να είναι απόλυτα σεβαστά από την Αστυνομία. Δεν δεχόμαστε η Αστυνομία να επεμβαίνει όσον αφορά τις συνδικαλιστικές, πολιτικές και κομματικές δραστηριότητες. Και δεν έχει κανείς παρά να εξετάσει τις πορείες που πραγματοποιούνται στην Αθήνα.
Αυτό είναι ένα πολύ μικρό παράδειγμα για να διαπιστώσει κανείς ότι η εκδήλωση του φρονήματος είναι πάντα ελεύθερη, όπως υπήρξε και πάντα ελεύθερη η οργάνωση συνδικαλιστικών αγώνων.
Δεν δικαιολογείται πιστεύω η ερώτηση αυτή και δεν δικαιολογείται οποιοσδήποτε ισχυρισμός ότι εμείς θέλουμε να περιορίσουμε ή να παρακολουθήσουμε τις δραστηριότητες μιας συνδικαλιστικής παράταξης. 'Αλλωστε το τι θα κάνει η συνδικαλιστική παράταξη, γίνεται ευρύτατα γνωστό, όταν πάρει μια απόφαση.
ΠΡΟΕΔΡΟΣ (Απόστολος Κακλαμάνης): Ο κ. Κολοζώφ έχει το λόγο.
ΟΡΕΣΤΗΣ ΚΟΛΟΖΩΦ: Kύριε Πρωθυπουργέ, θα περίμενα έστω και κάπως ελαφρά, τουλάχιστον, το συγκεκριμένο γεγονός να το αποδοκιμάζατε και όχι στη γενικότητά του. Δυστυχώς όμως δεν είναι μεμονωμένο. Και δεν αναφερόμαστε σε φαντάσματα του παρελθόντος, κύριε Πρωθυπουργέ, αλλά αναφερόμαστε στα συγκεκριμένα γεγονότα που γίνονται σ' αυτόν τον τόπο. Και πιθανά να μη φθάνουν μέχρι τα αυτιά σας, όμως συχνά πυκνά αναφέρονται στον ελληνικό Τύπο και θα σας αναφέρω μερικά:
Η ίδια παρακολούθηση σε συνεδρίαση Κλωστοϋφαντουργών, Ομοσπονδία Λογιστών, Βιοτεχνικών Σωματείων, Εργατικό Κέντρο Λάρισας, επεισόδιο στον ηλεκτρικό σταθμό "Βικτώριας", όπου στην αρχή δεν ξέραν τι ήταν και μετά απεδείχθη ότι ήταν η Αστυνομία και παρεμβάσεις των ΜΑΤ στον Πειραιά. 'Οσον αφορά το φρόνημα, είπατε ότι δεν απαγορεύεται η διακίνηση των φρονημάτων. Για τους Ολυμπιακούς Αγώνες 2004, μοίραζαν προκηρύξεις άνθρωποι, που είναι αντίθετοι να γίνουν οι Ολυμπιακοί Αγώνες και συνελήφθησαν από αστυνομικούς. Επίσκεψη του Πατριάρχου στην Ελλάδα, μοίραζαν χριστιανοί που είναι αντίθετοι με τις συζητήσεις που γίνονται ορθοδόξων και καθολικών, τους συλλαμβάνουν και τους στέλνουν σε δίκη.
Αν αυτά είναι φαντάσματα του παρελθόντος, κύριε Πρωθυπουργέ, δεν ξέρω. Ξέρω όμως ότι συμβαίνουν στην Ελλάδα αυτήν την εποχή. 'Η πραγματικά δεν τα γνωρίζετε ή κάνετε πως δεν τα βλέπετε και τα θεωρείτε περιθωριακά.
Αυτοί οι μηχανισμοί, κύριε Πρωθυπουργέ, πιθανόν σήμερα να σας βολεύουν ή να σας βοηθάνε κιόλας. 'Ομως υπάρχει μία εμπειρία ιστορική γύρω από αυτά τα ζητήματα, πώς αρχίζουν και πού καταλήγουν. Αν αρχίζουν σήμερα από τους ΚΝίτες ή τους Κομμουνιστές, μεθαύριο θα καταλήξουν σε σας. Και ελπίζω, κύριε Πρωθυπουργέ, να μην βρεθείτε στη δυσάρεστη θέση, που βρέθηκε άλλος προκάτοχός σας, να αναρωτηθείτε κάποια στιγμή "ποιος κυβερνά αυτόν τον τόπο".
ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριε Κολοζώφ, η ερώτησή σας έχει αφορμή, όπως ισχυρίζεσθε, την παρακολούθηση μιας συνεδρίασης ενός συνδικαλιστικού σώματος, μιας συνδικαλιστικής ομάδος από έναν αστυνομικό και για να τεκμηριώσετε την ερώτησή σας τώρα, μου επικαλείστε τις διαμαρτυρίες των χριστιανών για το 666, τις διαμαρτυρίες κάποιων στην Ακρόπολη για τους Ολυμπιακούς Αγώνες 2004 κλπ.
ΟΡΕΣΤΗΣ ΚΟΛΟΖΩΦ: 'Οχι για τις διαμαρτυρίες, αλλά για τις συλλήψεις. 
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Νομίζω ότι πρέπει να δίνουμε το σωστό βάρος σε κάθε γεγονός. Διαμαρτυρίες, όπως σας είπα, υπήρξαν πάρα-πάρα πολλές σε όλη τη διάρκεια του περασμένου χρόνου. Η Αστυνομία ενήργησε -πιστεύω- σωστά και απόδειξη είναι ότι σύμφωνα με τους πίνακες, οι οποίοι υπάρχουν, εξελίχθηκαν στην Αθήνα από 1.1.97 έως 30.10.97 τριακόσιες σαράντα πέντε διαδηλώσεις, στις οποίες αν υπήρχαν ένα ή δύο τραυματίες αυτοί ήταν αστυνομικοί.
Θέλω λοιπόν να επαναλάβω ότι δεν υπάρχουν μηχανισμοί παρακολούθησης, δεν υπάρχουν μηχανισμοί παρέμβασης. Και αν φαντάζεται κανείς ότι καλό θα ήταν να υπάρξει, καλό θα ήταν να το κάνει, να ξέρει ότι θα βρει την Κυβέρνηση αντιμέτωπη, διότι αυτή η Κυβέρνηση είναι εκείνη, το ΠΑΣΟΚ είναι εκείνο το κόμμα το οποίο προχώρησε τη δημοκρατία στην Ελλάδα και θα την προασπίσει σε κάθε περίπτωση.
ΠΡΟΕΔΡΟΣ (Απόστολος Κακλαμάνης): Τέταρτη είναι η με αριθμό 114/5/16.10.97 επίκαιρη ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον κύριο Πρωθυπουργό, σχετικά με τη λήψη μέτρων αντιμετώπισης της ανεργίας κλπ.
Η ερώτηση του κ. Κωνσταντόπουλου έχει ως εξής:
"1. Την ώρα που η Κυβέρνηση πανηγυρίζει για την ονομαστική και ευκαιριακή βελτίωση ορισμένων οικονομικών όρων, η ανεργία φθάνει για πρώτη φορά επισήμως το 10,3% του οικονομικά ενεργού πληθυσμού, που σημαίνει πάνω από τετρακόσιες πενήντα χιλιάδες άνεργοι. Με ιδιαίτερη ένταση πλήττει τις νέες ηλικίες και τις γυναίκες. Η ανεργία μακράς διάρκειας καλύπτει ήδη το 58,2% του συνόλου των ανέργων και διευρύνεται ανησυχητικά το ποσοστό εκείνων που βρίσκονται στα όρια της ανέχειας.
2. Εν όψει της Ειδικής Συνόδου βρίσκονται σε εξέλιξη διεργασίες και αναπτύσσονται πρωτοβουλίες, όπως η πρόσφατη της Γαλλικής και Ιταλικής κυβέρνησης, με στόχο τη διαμόρφωση κοινού πλαισίου πολιτικών για την απασχόληση και μέτρα πολιτικής δράσης με προτεραιότητα στην αντιμετώπιση της ανεργίας. Η Ελλάδα απουσιάζει απ' αυτές τις πρωτοβουλίες.
3. Οι Κυβερνήσεις του ΠΑ.ΣΟ.Κ. και στα τέσσερα χρόνια της θητείας τους δεν έχουν εφαρμόσει κανένα νέο μέτρο και καμία δέσμη δράσεων για τη μείωση της ανεργίας και τη διεύρυνση της απασχόλησης. Και σήμερα ακόμη ο νόμος που ψηφίστηκε το 1996 δεν έχει υλοποιήσει κανένα από τα βασικά του μέτρα. Την ίδια στιγμή που αυξάνεται η ανεργία, παρατηρείται τρομακτική καθυστέρηση σ' όλα τα προγράμματα του δεύτερου Κοινοτικού Πλαισίου Στήριξης για την απασχόληση και την ανεργία.
Ερωτάται ο κύριος Πρωθυπουργός:
1. Τι μέτρα άμεσα θα πάρει για την αντιμετώπιση της ανεργίας και πότε θα εφαρμοστεί πλήρως ο νόμος για την ανεργία και την απασχόληση.
2. Γιατί δεν ενεργοποιούνται αποτελεσματικά τα προγράμματα που αφορούν στις φθίνουσες περιοχές, την επαγγελματική κατάρτιση και την αντιμετώπιση του αποκλεισμού από την αγορά εργασίας.
3. Αληθεύει ότι έχει αποφασιστεί η περικοπή των κονδυλίων του Κοινωνικού Ταμείου για τη στήριξη μέτρων και προγραμμάτων για την αντιμετώπιση της ανεργίας και τη διεύρυνση της απασχόλησης.
4. Ποιες είναι οι θέσεις για το θέμα της ανεργίας που θα εισηγηθεί η Κυβέρνηση στην Ειδική Σύνοδο Κορυφής για την απασχόληση και την ανεργία και αν προτίθεται να τις φέρει σε προ ημερησίας διατάξεως συζήτηση στη Βουλή."
Ο Πρόεδρος της Κυβερνήσεως έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κύριε Πρόεδρε, κυρίες και κύριοι συνάδελφοι, θα ήθελα να παρατηρήσω ότι ο κ. Κωνσταντόπουλος θέτει ένα ευρύτατο θέμα το οποίο δεν είναι δυνατόν να απαντηθεί σε τρία λεπτά και δεν καταλαβαίνω γιατί ένα τέτοιο θέμα τίθεται με αυτήν τη διαδικασία. Υπάρχει η δυνατότητα επερώτησης αλλά υπάρχει και η δυνατότητα συζήτησης στις μόνιμες επιτροπές της Βουλής, για να μπορούν να μιλήσουν και περισσότεροι και να εξεταστεί το θέμα αυτό απ' όλες τις πλευρές.
Δεύτερο σημείο που θέλω να παρατηρήσω αναφορικά με την ερώτηση είναι ο παραπλανητικός τρόπος παρουσίασης. Λέει η ερώτηση ότι παντού στην Ευρωπαϊκή 'Ενωση μειώνεται η ανεργία και μόνο στη χώρα μας αυξάνεται. 
Νομίζω ότι όποιος δει τις στατιστικές θα διαπιστώσει ότι σε πολλές χώρες η ανεργία αυξάνει, η ανεργία είναι πολύ υψηλότερη απ' ό,τι στην Ελλάδα και ο μέσος όρος της Ευρωπαϊκής 'Ενωσης είναι υψηλότερος από τον μέσο όρο της Ελλάδος. 
Τρίτη παρατήρηση. Η ερώτηση λέει ότι η Ελλάδα απουσιάζει από τις πρωτοβουλίες της Ευρωπαϊκής 'Ενωσης. Απορώ πως ο κ. Κωνσταντόπουλος συνάγει αυτό το συμπέρασμα. Υπάρχει το Υπουργείο Εργασίας, το Υπουργείο Εθνικής Οικονομίας, τα οποία ασχολούνται εντατικά με το θέμα, υπάρχουν έγγραφα, υπάρχουν υπομνήματα, υπάρχει αλληλογραφία με την Ευρωπαϊκή 'Ενωση. Πώς απουσιάζει παντελώς η Ελλάδα; Από πού το συνάγει αυτό ο κ. Κωνσταντόπουλος;
'Οσον αφορά το θέμα της ουσίας, πράγματι το πρόβλημα της ανεργίας είναι ένα από τα κύρια προβλήματα της χώρας. Σε διαφορά με άλλες χώρες βέβαια πρέπει να παρατηρήσω ότι εδώ η ανεργία δεν προέρχεται από την αποβιομηχάνιση κυρίως, αλλά προέρχεται από το γεγονός ότι ένα τμήμα του αγροτικού πληθυσμού αναζητά εργασία στις πόλεις και από το γεγονός ότι πολύ περισσότερες γυναίκες ζητάνε δουλειά.
Εμείς, κύριοι συνάδελφοι, όπως ξέρετε, ψηφίσαμε ένα νόμο, ένα θεσμικό πλαίσιο για την ενίσχυση της απασχόλησης. Τα θεσμικά μέτρα τα οποία προβλέπονται σ' αυτόν το νόμο έχουν παρθεί όλα, έχουν αποφασιστεί τα σχετικά προεδρικά διατάγματα και έχουν εκδοθεί οι σχετικές αποφάσεις και τα προγράμματα που προβλέπονται σ' αυτό το σχέδιο νόμου βρίσκονται σε εξέλιξη.
Παραδείγματος χάριν, εφαρμόζεται ένα πιλοτικό πρόγραμμα σύνδεσης-κατάρτισης με την απασχόληση για τέσσερις χιλιάδες πεντακόσια άτομα και απ' αυτά τα χίλια πεντακόσια περίπου θα βρουν αμέσως μετά απασχόληση. Μεταξύ του 1994 και του 1997 δημιουργήσαμε διακόσιες δεκαεπτά χιλιάδες θέσεις εργασίας και μόνο από αυτές το 1997 δημιουργήσαμε εξήντα δύο χιλιάδες θέσεις εργασίας.
Το συμπέρασμα είναι ότι αυτό είναι ένα σοβαρό πρόβλημα με το οποίο ασχολούμαστε και πρέπει όλες οι κοινωνικές δυνάμεις να επιδιώξουν να περιορίσουν το φαινόμενο. Αλλά βεβαίως είναι ένα πρόβλημα το οποίο είναι από τα κύρια μελήματα αυτής της Κυβέρνησης.
ΠΡΟΕΔΡΟΣ (Απόστολος Κακλαμάνης): Ο κ. Κωνσταντόπουλος έχει το λόγο.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, είναι εμφανής η προσπάθεια του κυρίου Πρωθυπουργού με την επίκληση διαδικαστικών επιχειρημάτων να αποφύγει την απάντηση επί της ουσίας. Τα ερωτήματα είναι συγκεκριμένα. Γιατί η Κυβέρνηση δεν έχει εφαρμόσει μέχρι σήμερα κανένα απ' αυτά που προβλέπονται στο συγκεκριμένο ν. 2434/96. Κάρτα απασχόλησης για εργαζόμενους και ανέργους δεν έχει εφαρμοστεί. Κουπόνια εργασίας για ανέργους δεν έχουν προωθηθεί. Μηχανογραφικό σύστημα προσφοράς και ζήτησης θέσεων εργασίας δεν έχει υπάρξει. Δημιουργία ΚΕΚ για κατάρτιση νέων ανέργων για την απασχόλησή τους στα μεγάλα έργα του Β' Κοινοτικού Πλαισίου Στήριξης δεν έχει υπάρξει. Περιφερειακά παρατηρητήρια εργασίας δεν έχουν υπάρξει. Γραφεία ενημέρωσης ανέργων, δεν έχουν υπάρξει.
Για όλα αυτά ζητώ απάντηση, γιατί επί δύο χρόνια δεν εφαρμόζονται. Και επίσης ζητώ απάντηση, για ποιο λόγο μέχρι σήμερα ο ΟΑΕΔ με τα τριακόσια δισεκατομμύρια δραχμές, που διαχειρίζεται ετησίως, δεν έχει δημιουργήσει ούτε μια νέα θέση εργασίας. Δεν μιλάμε για τις επιδοτούμενες, αλλά για νέες θέσεις εργασίας.
Αυτά τα οποία επικαλείται ο κύριος Πρωθυπουργός φαίνεται ότι έχουν την ίδια σημασία με εκείνο που είπε προχθές, ότι δεν υπάρχει λιτότητα στην Ελλάδα.
'Εχουμε λοιπόν εκατοντάδες χιλιάδων θέσεις εργασίας στην Ελλάδα. Προφανώς, κύριε Πρωθυπουργέ, κάπου αλλού ζείτε ή σε κάποιον άλλο λαό απευθύνεσθε. Είναι 10,3% η ανεργία και διαρκώς αυξάνεται και επ'αυτού να απαντήσετε. Το 24% των νοικοκυριών είναι στην ανέχεια. Το εισόδημα των μισθωτών είναι το κατώτερο της Ευρώπης. Και είμαστε η χώρα που διαθέτει μόλις το 16% για κοινωνικές δαπάνες.
Συγκεκριμένα ερωτήματα. Δεν μπορεί να λέτε ότι δεν υπάρχει λιτότητα στην Ελλάδα, οι 'Ελληνες ευτυχούν. Ούτε μπορεί να λέτε ότι θεσπίστηκαν νόμοι και η ανεργία ελέγχεται με χιλιάδες θέσεων εργασίας, όταν η ανεργία καλπάζει.
Και τέλος, όταν λέω ότι η Κυβέρνηση απουσιάζει απ' όσα συντελούνται στην Ευρώπη, αναφέρομαι σε συγκεκριμένα πράγματα. Η Ιταλία και η Γαλλία μέσα από κοινωνικό διάλογο ουσίας προωθούν διαρθρωτικές προτάσεις για κοινωνικό πρόσωπο και κοινωνικές προτεραιότητες στην Ευρώπη. Η Κυβέρνησή σας μεθαύριο θα στηρίξει τις προσπάθειες των Γάλλων και των Ιταλών;
Εσείς στείλατε επιστολή για ελαστικότητα στην αγορά εργασίας. Θα βρεθείτε στο πλευρό εκείνων που προτείνουν το τριανταπεντάωρο; Κύριε Πρωθυπουργέ, απαντήστε. Δέχεται η Κυβέρνησή σας να προτείνει τις τριάντα πέντε ώρες εργασίας, χωρίς μείωση των αποδοχών, ως άξονα πολιτικών δράσεων για την αντιμετώπιση της ανεργίας; Αυτά είναι τα συγκεκριμένα ερωτήματα.
ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, όσον αφορά το ν. 2434/96, ανέφερα και πριν ότι τους θεσμούς, οι οποίοι προβλέπονται από το νόμο, τους δημιουργήσαμε, ότι ξεκινήσαμε πάρα πολλές απ'αυτές τις πολιτικές οι οποίες προβλέπονται από το νόμο. Παραδείγματος χάρη προωθήσαμε αποτελεσματικά τα θέματα τα οποία σχετίζονται με τη σύνδεση της απασχόλησης με την εκπαίδευση και σας έδωσα ένα συγκεκριμένο παράδειγμα.
Εκπληρώσαμε τις δεσμεύσεις μας για τα μέτρα κοινωνικής προστασίας σε σειρά από επιχειρήσεις του Oργανισμού Προβληματικών Επιχειρήσεων. Παραδείγματος χάρη στην ΑΕΒΑΛ, στη SOFTEX, στα Λιπάσματα Δραπετσώνας. Προωθήσαμε αποτελεσματικά την υλοποίηση κάρτας απασχόλησης. Από το Μάρτιο του 1998 η κάρτα θα εφαρμοστεί πιλοτικά -έχει γίνει η προεργασία-και θα λειτουργήσουν τα πρώτα κέντρα προώθησης απασχόλησης στην Καλλιθέα, στα Πατήσια και στη Θεσσαλονίκη. Προχωράμε στα πρώτα γραφεία και έχουν ολοκληρωθεί οι προετοιμασίες ενημέρωσης εργοδοτών και ανέργων μαζί με την Τοπική Αυτοδιοίκηση κ.ο.κ. Ο νόμος δεν γίνεται δια μιας.
Σας είπα επίσης, ότι το χρόνο αυτό δημιουργήσαμε εξήντα επτά χιλιάδες θέσεις εργασίας. Ο Οργανισμός Απασχόλησης Εργατικού Δυναμικού συνεργάστηκε για τη δημιουργία αυτών των θέσεων για να δουλέψουν άνεργοι.
Είναι, όμως, παραπλανητικό, κύριε Κωνσταντόπουλε, να παρουσιάζετε εδώ στη Βουλή την εικόνα ότι η Κυβέρνηση ισχυρίζεται πως δεν υπάρχουν προβλήματα. Προβλήματα υπάρχουν. Και με την ανεργία υπάρχουν πολλά. 'Οταν όμως, εμείς λέμε, ότι έχει βελτιωθεί το πραγματικό εισόδημα των εργαζομένων, αυτό ανταποκρίνεται στην πραγματικότητα. Και δεν έχετε παρά να δείτε τις στατιστικές για να διαπιστώσετε, ότι τα τρία τελευταία χρόνια υπήρξε αύξηση του πραγματικού εισοδήματος. Επίσης μπορείτε να διαπιστώσετε πολύ εύκολα από τις στατιστικές ότι μειώθηκε η απόσταση ανάμεσα στην Ελλάδα και στις υπόλοιπες χώρες της Ευρωπαϊκής 'Ενωσης.
Το "αρνούμαστε", λοιπόν, την προσπάθεια που κάνουμε, είναι σαν να προσβάλλουμε αυτούς τους ανθρώπους που κάνουν την προσπάθεια. Και θα έπρεπε να επισημάνουμε σε ποιες κατευθύνσεις θα μπορούσαν να γίνουν ακόμα περισσότερο και όχι να μηδενίζουμε την οποιαδήποτε εξέλιξη και να καλλιεργούμε έτσι ένα πνεύμα, πως ό,τι και να γίνεται, δεν έχει σημασία. 'Εχει μεγάλη σημασία, γιατί η βελτίωση της θέσης όλων των Ελλήνων θα είναι αποτέλεσμα της προσπάθειας όλων των Ελλήνων. Και πρέπει να τους συνδράμουμε στη θετική κατεύθυνση. Δεν πρέπει να τους συνδράμουμε στην αρνητική κατεύθυνση, στην άρνηση του ότι κάτι γίνεται.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Για τις τριάντα πέντε ώρες εργασίας θα πείτε;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Για την εβδομάδα τριάντα πέντε ωρών δεν μας είπατε τίποτα.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, μετά τη δικαιολογημένη, νομίζω, παρατήρηση του κυρίου Πρωθυπουργού σε ό,τι αφορά τη διαδικασία αυτή, θέλω να επανέλθω στην παράκλησή μου. Το θέμα έχει συζητηθεί στη Διάσκεψη των Προέδρων. Ανέλαβαν οι Κοινοβουλευτικοί Εκπρόσωποι των κομμάτων να ενημερώσουν και πάλι όλους τους Βουλευτές κάθε κόμματος ότι η διαδικασία αυτή είναι συγκεκριμένη. Αναφέρεται σε επίκαιρα και μόνο ερωτήματα και όχι σε οποιοδήποτε θέμα, όσο σοβαρό και αν είναι. Σε επίκαιρα θέματα. Πρέπει να υποβάλλεται μία ερώτηση και να είναι δυνατή η απάντηση και η ανταπάντηση στο χρόνο που ορίζει ο Κανονισμός των τριών λεπτών και των δύο λεπτών.
Παρακαλώ και πάλι όλους σας, να συμβάλουμε, όπως μπορεί ο καθένας, ώστε αυτές οι διαδικασίες που έχουν αποδώσει, κατά κοινή αναγνώριση, να συνεχίσουν να λειτουργούν αποδοτικά.
Επανερχόμεθα στη δεύτερη επίκαιρη ερώτηση με αριθμό κατάθεσης 107/15.10.97 της Βουλετού της Νέας Δημοκρατίας κ. Θεοδώρας Μπακογιάννη προς την Υπουργό Ανάπτυξης, σχετικά με τα μέτρα που πρόκειται να λάβει η Κυβέρνηση για την εξυγίανση και την επίλυση χρόνιων θεμάτων φαρμακευτικής περίθαλψης, η οποία έχει ως εξής:
"Ο τρόπος με τον οποίο η Κυβέρνηση επιχειρεί να παρέμβει στο κύκλωμα παραγωγής-τιμολόγησης-εμπορίας για την εξυγίανση και την επίλυση χρόνιων θεμάτων της φαρμακευτικής περίθαλψης αποδεικνύεται ανεπαρκής και αναποτελεσματική. Με τις κυβερνητικές παρεμβάσεις πολλαπλασιάστηκαν οι απειλές έλλειψης διαδεδομένων φαρμάκων, οι φαρμακοποιοί απειλούν με απεργιακές κινητοποιήσεις και κλείσιμο των φαρμακείων, κάποιες φαρμακοβιομηχανίες εξαγγέλουν αναστολή παραγωγής συγκεκριμένων φαρμάκων ευρείας κατανάλωσης, ενώ άλλες απειλούν να προχωρήσουν σε αντίστοιχες αποφάσεις. Οι αδόκιμες κυβερνητικές παρεμβάσεις έφτασαν μέχρι του σημείου η Υφυπουργός Ανάπτυξης να παρεμβαίνει με επιστολή της προς τον αρμόδιο συνάδελφό της, υπέρ μιας συγκεκριμένης φαρμακοβιομηχανίας με το πρόσχημα της επιδότησης νέων επενδύσεων και της διατήρησης του καλού επενδυτικού κλίματος, τη στιγμή που και άλλες φαρμακοβιομηχανίες προχωρούν σε επενδύσεις χρηματοδοτούμενες από το Επιχειρησιακό Πρόγραμμα Βιομηχανίας.
H κατάσταση στην αγορά του φαρμάκου, έτσι όπως εξελίσσεται τις τελευταίες μέρες, είναι χαώδης. Και το μοναδικό αποτέλεσμα είναι οι ασφαλισμένοι και οι ασθενείς να καθίστανται "όμηροι" και "θύματα" της σύγκρουσης αντιμαχομένων συμφερόντων.
Οι εξελίξεις στην αγορά φαρμάκων επιβεβαιώνουν τη Νέα Δημοκρατία, η οποία πολλές φορές έχει καταγγείλει την Κυβέρνηση για αλληλοσυγκρουόμενες πολιτικές. Στη συγκεκριμένη περίπτωση αναδεικνύεται η πλήρης αδυναμία της Υπουργού Ανάπτυξης να καθορίσει μια ενιαία πολιτική στο ίδιο το Υπουργείο της.
Ερωτάται η κυρία Υπουργός: 
1. Ποια μέτρα έχει λάβει η Κυβέρνηση, ώστε να εξασφαλισθεί η ομαλή κυκλοφορία των διαδεδομένων φαρμάκων προς όφελος των ασφαλισμένων και ασθενών;
2. Ποιο είναι το κόστος της πολιτικής που χαράχθηκε για τα ασφαλιστικά ταμεία, για τους ασφαλισμένους και τους ασθενείς, για τα φαρμακεία, για τις εγχώριες φαρμακοβιομηχανίες;"
Ο Υφυπουργός Ανάπτυξης κ. Χρυσοχοϊδης έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, αγαπητοί συνάδελφοι, τα μέτρα για το φάρμακο αποφασίσθηκαν από το Υπουργικό Συμβούλιο πριν από λίγους μήνες και εφαρμόσθηκαν με το δελτίο τιμών που ανακοινώθηκε πρόσφατα.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ.)
Σαφέστατα, κινούνται προς τη σωστή κατεύθυνση, αφού όχι μόνον ανακόπτουν την ιλιγγιώδη αυξητική τάση της φαρμακευτικής δαπάνης στη χώρα μας, αλλά και έχουν μειώσει θεαματικά τη φαρμακευτική δαπάνη μετά την έκδοση του δελτίου τιμών.
Το φάρμακο δεν είναι απλά ένα εμπορικό προϊόν. Είναι κυρίως κοινωνικό αγαθό. Και είναι, όπως γνωρίζουμε, ο πιο σημαντικός παράγοντας για τη διασφάλιση της δημόσιας υγείας.
Δυστυχώς, αγαπητοί συνάδελφοι, αντιμετωπίσθηκε από όλους, μη εξαιρουμένου ούτε του δημοσίου -και οφείλουμε να το πούμε αυτό, μη εξαιρουμένου ούτε του ιδίου του κράτους- κατά ατυχή και κακό τρόπο, αφού όλοι εισέπρατταν από τις υπερβολικές κρατήσεις υπέρ τρίτων και τα κέρδη, με τελικούς χαμένους τους ασφαλισμένους, τους πολίτες και τα ασφαλιστικά ταμεία.
Πρέπει να σας πω ότι τα τελευταία χρόνια, στην πενταετία 1991-1995, η αύξηση της φαρμακευτικής δαπάνης ήταν 215%. Ενώ οι αυξήσεις που δόθηκαν από το 1990 μέχρι το 1994 -η τελευταία αύξηση- ήταν 52,5% στις τιμές. Από το 1994 μέχρι προσφάτως, οι τιμές των φαρμάκων ήταν παγωμένες. Παρ'όλα αυτά, κύριοι συνάδελφοι, η δαπάνη κάθε χρόνο αυξανόταν με 30%.
Εξάλλου, όπως είναι γνωστό, εδίδοντο ενιαίες αυξήσεις για όλα τα φάρμακα, ακόμη και γι' αυτά τα οποία δεν ζητούσαν αυξήσεις ή δεν δικαιολογούνταν αυξήσεις.
Ο τρόπος καθορισμού των τιμών ευνοούσε, σαφέστατα, τα φάρμακα τα εισαγόμενα σε βάρος των φθηνών, δοκιμασμένων, εγχωρίως παραγομένων φαρμάκων, τα οποία δεν τύχαιναν της σωστής αντιμετώπισης.
Και γενικότερα, δεν έγινε μια συνολική έρευνα στο χώρο του φαρμάκου, για να ληφθούν οι σωστές αποφάσεις. Και φθάσαμε στο σημείο να ανέλθει η περσινή δαπάνη του 1996 στα εξακόσια δισεκατομμύρια (600.000.000.000) δραχμές περίπου, όχι βέβαια μόνον λόγω των τιμών, αλλά και λόγω της υπερσυνταγογράφησης, αλλά και της πολυφαρμακίας.
Τα τελευταία τρία χρόνια έχουν συγκροτηθεί δύο επιτροπές, οι οποίες συζήτησαν το θέμα επανειλημμένα. Και τα δυο πορίσματα συμφωνούσαν ότι πρέπει επιτέλους να ληφθούν αποφάσεις. Αλλά όταν ερχόταν η ώρα των αποφάσεων, τότε ο ένας εμπλεκόμενος έδειχνε τον άλλον, μη εξαιρουμένου πάλι του ελληνικού δημοσίου.
Η δική μου η θέση, κυρίες και κύριοι συνάδελφοι, είναι ότι δεν κάναμε πολλά πράγματα στο φάρμακο. Πιστεύω ότι κάναμε απλά μια εκλογίκευση του συστήματος, μειώνοντας όλους τους παράγοντες που διαμόρφωναν το τελικό κόστος του φαρμάκου, μειώνοντας το κέρδος, μειώνοντας τα έσοδα του δημοσίου και των ασφαλιστικών ταμείων και υπολογίζοντας τα ποσοστά κέρδους των φαρμακοποιών επί της καθαρής τιμής και όχι επί των κρατήσεων.
Το όφελος ασφαλώς είναι πολύ μεγάλο. Είναι μια μεγάλη ανάσα για τα ασφαλιστικά ταμεία. Είναι μια προσφορά στους πολίτες. Είναι περίπου ογδόντα δισεκατομμύρια (80.000.000.000) δραχμές.
Το πιο σημαντικό, όμως, είναι ότι έχουμε σημαντικές μειώσεις σε ευρείας κατανάλωσης εισαγόμενα ακριβά φάρμακα, ενώ έχουμε αυξήσεις σε εγχωρίως παραγόμενα φάρμακα, τα οποία είναι, όπως είπα, φθηνά, δοκιμασμένα, παραδοσιακά φάρμακα, που υπάρχουν στην αγορά και παράγονται από ελληνικές επιχειρήσεις.
Ασφαλώς υπάρχουν αντιδράσεις. Πώς να μην υπάρχουν όμως, όταν όλο το σύστημα που ίσχυε μέχρι σήμερα, αγαπητοί συνάδελφοι, εξυπηρετούσε τους εμπλεκόμενους, με τελικούς χαμένους τους πολίτες, οι οποίοι πληρώνουν πάντα τα κακώς κείμενα. 
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υπουργέ, δεν έχετε άλλο χρόνο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Τελειώνω κύριε Πρόεδρε.
'Οσο για τα περί αποχώρησης από την Ελλάδα διαφόρων επενδυτών, περί κλεισίματος εργοστασίων κλπ., νομίζω ότι η απάντηση πρέπει να είναι ότι αυτή η χώρα είναι μέλος της Ευρωπαϊκής 'Ενωσης...
ΠΡΟΕΔΡΕΥΩΝ (Παναγιώτης Ν. Κρητικός): Η κ. Μπακογιάννη έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Θα μιλήσω μετά λιγότερο χρόνο. 
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, κύριε Υφυπουργέ. Θα τα πείτε στη δευτερολογία σας. Δεν θα παραβιάζουμε το χρόνο τόσο πολύ.
Ορίστε, κυρία Μπακογιάννη, έχετε το λόγο.
ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, κυρίες και κύριοι συνάδελφοι, εντυπωσιάζομαι από την παραδοχή του κυρίου Υφυπουργού ότι η Κυβέρνηση δεν έχει πολιτική στο χώρο των φαρμάκων. Νομίζω ότι περί αυτού είμαστε σύμφωνοι.
Δεν έχετε, κύριε Υφυπουργέ, πολιτική. Δεν έχετε πολιτική τα τελευταία τρία χρόνια -αυτό είναι σαφέστατο- και έρχεσθε σήμερα και φέρνετε μία αγορανομική διάταξη, που δεν ξέρω πότε την αποφάσισε το Υπουργικό σας Συμβούλιο. Το αποτέλεσμα όμως αυτής της αγορανομικής διάταξης ήταν να δημιουργηθεί ένα χάος στην αγορά. 
Κύριε Υφυπουργέ, εγώ θα προσπαθήσω μέσα στα δύο λεπτά, που έχω, να σας πω τηλεγραφικά τρία πράγματα.
Το πρώτο θέμα είναι ότι βγήκε η Κυβέρνηση να προπαγανδίσει περί καλού και φθηνού φαρμάκου. Το καλό φάρμακο είναι αυτονόητο ότι είναι το φάρμακο που έχει την άδεια του ΕΟΦ. Το φθηνό φάρμακο είναι το ζητούμενο.
Εγώ δεν μπορώ να καταλάβω με ποια λογική ένα φάρμακο, που κόστιζε έξι χιλιάδες (6.000) δραχμές, τώρα κοστίζει τρεις χιλιάδες (3.000) δραχμές, με τιμολόγιο πάντα του Υπουργείου Ανάπτυξης, και ένα φάρμακο που κόστιζε τρεις χιλιάδες (3.000) σήμερα κοστίζει έξι χιλιάδες (6.000). Αυτό σημαίνει ότι κάποια στιγμή το Υπουργείο Ανάπτυξης δεν έκανε τη σωστή πολιτική.
Η δεύτερη παρατήρησή μου είναι ότι είναι απίστευτη η προχειρότητα με την οποία φέρατε αυτήν τη διάταξη. Ξεχάσατε να βάλετε το ΦΠΑ, σήμερα τον αφαιρείτε και πρέπει να φέρετε τροπολογία στη Βουλή για να αλλάξετε τη ρύθμιση την οποία κάνατε. 
Σήμερα διάβασα στην εφημερίδα "ΕΞΠΡΕΣ" ότι ο Υπουργός Εθνικής Οικονομίας είπε το εξής καταπληκτικό: ότι τα εισαγόμενα φάρμακα τα οποία θα εισαχθούν στην Ελλάδα, με μία διάταξη την οποία θα φέρετε στη Βουλή, δεν θα επιτρέπεται να κοστίζουν περισσότερο από τα φάρμακα εγχώριας παραγωγής.
Πώς θα το κάνετε αυτό, κύριε Υφυπουργέ; Ξέρετε πολύ καλά ότι δεν μπορείτε να το κάνετε. Αυτό πολύ απλά θα σημαίνει ότι θα υπάρχουν ελλείψεις στα φάρμακα. 
Τρίτον, πλήξατε θανάσιμα την εγχώρια παραγωγή, κύριε Υφυπουργέ, και την πλήξατε για ταμειακούς λόγους μόνο αυτήν τη στιγμή και για πολύ μικρό χρονικό διάστημα.
Ξέρετε πολύ καλά ότι οι φαρμακοβιομήχανοι δεν θα υποφέρουν από αυτό. Ξέρετε επίσης πολύ καλά ότι οι φαρμακοβιομήχανοι απλώς θα μεταβληθούν σε βιομηχανίες εμπορίας φαρμάκων και θα εισάγουν φάρμακα. Οι φαρμακοβιομήχανοι δεν θα πάθουν απολύτως τίποτα. Αυτοί όμως που αναμφισβήτητα θα πάθουν θα είναι οι εργαζόμενοι στις φαρμακοβιομηχανίες. Αυτό δεν το υπολογίσατε καθόλου. 'Ερχεται η ερώτησή μου μετά από την ερώτηση του κ. Κωνσταντόπουλου για την ανεργία.
Υπάρχουν θέσεις εργασίας στις φαρμακοβιομηχανίες, κύριε Υφυπουργέ, τις οποίες δεν τις υπολογίσατε καθόλου με τις αποφάσεις σας. Και μου κάνει εντύπωση ότι το Υπουργείο Ανάπτυξης προχώρησε σε μία τέτοια πολιτική.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, δεν είναι ακριβές αυτό το οποίο ανέφερε η κ. Μπακογιάννη περί εγχώριας παραγωγής.
Κυρία Μπακογιάννη, μπορώ να έλθω στο γραφείο σας να σας ενημερώσω και σε οποιονδήποτε θέλει ενημέρωση, μπορώ να την κάνω αυτοπροσώπως. Κανενός φαρμάκου εγχωρίως παραγομένου δεν μειώθηκε η τιμή, πλην μιας περιπτώσεως αν ήταν πάνω από τη φθηνότερη χώρα. Δεν έγινε κοστολόγιο. 'Οπου προέκυπτε από το κοστολόγιο μείωση, αφήναμε την ισχύουσα τιμή. Δεν υπήρξε σε καμία περίπτωση μείωση. Απλώς, η οροφή είναι η φθηνότερη χώρα. Και δεν μπορεί, αγαπητοί συνάδελφοι, να κυκλοφορούν στη χώρα πανάκριβα φάρμακα, ακριβότερα και από την ακριβότερη χώρα στην Ευρώπη. Δεν μπορούν να κυκλοφορούν στη χώρα μας φάρμακα τα οποία είναι ακριβότερα από την Ελβετία, τη στιγμή που ο 'Ελληνας πολίτης έχει αγοραστική δύναμη σε ποσοστό 65% του μέσου Ευρωπαίου πολίτη.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ποτέ δεν συνέβη αυτό. Πάντοτε είχαμε τα φθηνότερα φάρμακα.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Συνεπώς δεν επλήγη καθόλου η εγχώρια παραγωγή. Και πρέπει να σας πω το εξής: Βλέπετε ποιοι αντιδρούν; Αντιδρούν οι μεγάλες πολυεθνικές επιχειρήσεις, οι οποίες απειλούν να πάρουν τα εργοστάσιά τους από τη χώρα. Ορισμένες τα έχουν πάρει ήδη, διότι συγχωνεύονται οι μεγάλες επιχειρήσεις στην Ευρώπη εκμεταλλευόμενες μεγάλες οικονομίες κλίμακος, προσπαθούν να μειώσουν τα κόστη του και κατά συνέπεια συγκεντρώνουν την παραγωγή τους σε ένα δύο σημεία στην Ευρώπη και κλείνουν τα περιφερειακά τους εργοστάσια.
Αυτή είναι η αλήθεια, αυτή είναι η πραγματικότητα σε σχέση με την εγχώρια παραγωγή. Εκείνο το οποίο είναι δεδομένο και το επαναλαμβάνω και πάλι, είναι το εξής: Πολλά ακριβά, υπερτιμολογημένα εισαγόμενα φάρμακα πήραν τιμές κατά καιρούς από διάφορες Κυβερνήσεις, είτε της Νέας Δημοκρατίας είτε του ΠΑ.ΣΟ.Κ., με συστήματα τα οποία χρησιμοποιούσαν και ψήφιζαν, τα οποία πλέον σήμερα είναι ασύμβατα με την προσπάθεια που γίνεται γενικότερα για την εξυγίανση σε όλους τους τομείς της εθνικής μας οικονομίας.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Πέμπτη είναι η με αριθμό 129/20.10.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς ΕΘνικής 'Αμυνας, Εθνικής Οικονομίας και Οικονομικών, σχετικά με την αποκατάσταση των οικογενειών των θυμάτων της τουρκικής εισβολής στην Κύπρο.
Η ερώτηση του κ. Ρόκου έχει ως εξής:
"Αν και έχουν περάσει είκοσι τρία ολόκληρα χρόνια από τη βάρβαρη εισβολή του Αττίλα στην Κύπρο, η Ελληνική Πολιτεία δεν έχει ακόμη αποκαταστήσει πλήρως τις οικογένειες των ηρώων αξιωματικών και οπλιτών που έπεσαν κατά την εκτέλεση του καθήκοντος.
Επειδή το αίτημα για αναγνώριση βαθμών και την απονομή πλήρους σύνταξης στις οικογένειες των πεσόντων και των αγνοουμένων αποτελεί τον ελάχιστο φόρο τιμής σε αυτούς που προσέφεραν τη ζωή τους αμυνόμενοι για την πατρίδα. Ερωτώνται οι κύριοι Υπουργοί, εάν θα μεριμνήσουν για την πλήρη αποκατάσταση των θυμάτων της τουρκικής εισβολής στην Κύπρο."
Ο Υφυπουργός Εθνικής 'Αμυνας κ. Δημήτριος Αποστολάκης έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κύριοι συνάδελφοι, όπως είναι ευνόητο, το Υπουργείο Εθνικής 'Αμυνας και η Κυβέρνηση, γενικότερα, αναγνωρίζει και τιμά την προσφορά όλων εκείνων που έχουν αγωνιστεί και θυσιάσει τη ζωή τους ή την ακεραιότητά τους για την προάσπιση της εθνικής ανεξαρτησίας και της εδαφικής ακεραιότητας της χώρας. Με αυτόν τον τρόπο η ελληνική πολιτεία μέσα στις διάφορες νομοθετικές ρυθμίσεις έχει αποδείξει έμπρακτα το ενδιαφέρον της για την ηθική και οικονομική αποκατάσταση, τόσο των εν ζωή ηρώων όσο και των οικογενειών αυτών που απέθαναν στο πεδίο της μάχης.
Πιο συγκεκριμένα, όλοι οι στρατιωτικοί που έχουν υποστεί κάποιο βαθμό αναπηρίας συνεπεία οποιουδήποτε παθήματος, τραύματος, νοσήματος ή άλλου περιστατικού απότοκου οποιασδήποτε δράσης ή ενέργειας που έλαβε χώρα στην Κύπρο, δικαιούνται σύνταξη από το δημόσιο που κανονίζεται σύμφωνα με το νόμο που διέπει τη συνταξιοδότηση όσων έπαθαν σε περίοδο πολέμου. Εξομοιώνονται, δηλαδή, με πολεμικούς συνταξιούχους. Το ίδιο ισχύει και για τις οικογένειες όσων έπεσαν ή χάθηκαν κατά τα γεγονότα του έτους 1974 στην Κύπρο.
Ακόμα, με νομοθετική ρυθμίση του 1986 προβλέφθηκε η δυνατότητα προσλήψεως στο δημόσιο χωρίς διαγωνισμό των τέκνων ή των συζύγων των πεσόντων στην Κύπρο. 'Ηδη στο Υπουργείο Εθνικής 'Αμυνας εργάζονται πολλά άτομα τα οποία προσλήφθηκαν σε εκτέλεση του νόμου αυτού.
Επίσης, για την κατηγορία αυτών των στρατιωτικών και για τις οικογένειές τους, έχει προβλεφθεί σειρά ευεργετημάτων, όπως η παραχώρηση αδείας εκμετάλλευσης περιπτέρων, φοροαπαλλαγές κλπ. 
'Οσον αφορά την απότιση φόρου τιμής στην κατηγορία αυτών των στρατιωτικών, σας πληροφορώ ότι έχει κατασκευαστεί στο πάρκο του Ελληνικού Στρατού στην οδό Κατεχάκη μνημείο υπέρ των πεσόντων και αγνοουμένων κατά τις επιχειρήσεις στην Κύπρο. 'Εχει αναγραφεί η λέξη "Κύπρος" στο Μνημείο του Αγνώστου Στρατιώτη. 'Εχει ανεγερθεί κενοτάφιο στο Κέντρο Εκπαίδευσης Παλάσκα για τους πεσόντες του Πολεμικού Ναυτικού. 
Τέλος, εξετάζεται η δυνατότητα απονομής του πολεμικού σταυρού και του αναμνηστικού μεταλλίου στις οικογένειες των φονευθέντων αγνοουμένων και στους τραυματίες αγνοούμενους και στους τραυματίες και λοιπούς συμμετέχοντες στις πολεμικές επιχειρήσεις της περιόδου εκείνης.
Στο σημείο αυτό θέλω να σας διευκρινίσω ότι αυτά που είπα δεν είναι για να ενισχύσω τον ισχυρισμό πως οι οικογένειες των πεσόντων στην Κύπρο έχουν πλήρως
αποκατασταθεί. Αντιθέτως, το Υπουργείο 'Αμυνας, το οποίο έχει μια ιδιαίτερη ευαισθησία σε τέτοιου είδους θέματα, δεν εφησυχάζει. Υπήρξαν σκέψεις να ενταχθούν οι οικογένειες των πεσόντων στην Κύπρο στο ν.1897, το γνωστό περί τρομοκρατίας, για να πάρουν μεγαλύτερη σύνταξη από αυτήν που δικαιούνται σήμερα. Το Υπουργείο μας συμμερίζεται από τη μια μεριά το δίκαιο των αιτημάτων τους, αναγνωρίζοντας από την άλλη τις νομοθετικές και νομοτεχνικές δυσκολίες, (όπως είναι η ανισότητα που θα προκύψει μετά την ικανοποίηση του αιτήματος αυτού, σε βάρος των οικογενειών αυτών που έπεσαν κατά τους πολέμους 1940 - 1941 επί παραδείγματι) που εμποδίζουν την επίλυση και ικανοποίηση αυτού του αιτήματος.
Μελετά όμως το Υπουργείο ενδελεχώς το συγκεκριμένο θέμα, ώστε να καταστεί δυνατή η σύνταξη μιας πρότασης την οποία θα υποβάλλουν προς το Υπουργείο Οικονομικών οι αρμόδιοι για τις συντάξεις. Ευχαριστώ πολύ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ.Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, μετά και τα τελευταία που είπε ο κύριος Υπουργός, μένει μια ευχαρίστηση ότι έστω και μετά από είκοσι τρία χρόνια, ακόμη και σήμερα συζητάει το Υπουργείο 'Αμυνας για την πλήρη αποκατάσταση μιας και ο ίδιος με την έννοια "πλήρη" εννοεί ότι δεν έχει επέλθει. 'Ομως δεν είναι μόνο υλικό το ζήτημα, είναι και ηθικό. Δεν ξέρω αν εδώ υπάρχει διάσταση μεταξύ της πολιτικής ηγεσίας ή της στρατιωτικής ηγεσίας. 'Οταν δεν έχει υπάρξει ακόμη από πλευράς πολιτικής ηγεσίας παρέμβαση σε έγγραφο του υποστράτηγου του κ. Μπλάκου πριν από δύο χρόνια, ο οποίος έλεγε -κατ'εμέ με θρασύτητα- ότι αυτή η ενέργεια εισβολής του ΑΤΤΙΛΑ 1 και ΑΤΤΙΛΑ 2ουδέποτε χαρακτηρίστηκε ως πολεμική και δεν θεωρήθηκε με βάση το Διεθνές Δίκαιο ως εισβολή. Αυτό είναι ένα κενό το οποίο ακόμη πληγώνει όσους ενδιαφέρονται, με την έμμεση και άμεση έννοια θεωρείται ότι αυτοί οι άνθρωποι δεν έπεσαν υπέρ πίστεως και πατρίδος. Πρέπει να αποκατασταθεί αυτό και να διερευνηθείτο έγγραφο που χαρακτηρίζει ως μη πολεμική ενέργεια την εισβολή του ΑΤΤΙΛΑ 1 στην Κύπρο, ότι ουδέποτε έγινε πόλεμος τα τελευταία είκοσι χρόνια. Και αφού ξεκινήσουμε απ'αυτήν την ηθική αποκατάσταση, να συνεχίσουμε -και καλά κάνετε και ομολογείτε ότι θα συνεχίσετε ακόμη περισσότερο με μεγαλύτερη διάθεση- για να αποκαταστήσετε αυτούς που ακόμη σέρνονται από γραφείο σε γραφείο, από Υπουργείο σε Υπουργείο για πλήρη αποκατάσταση. Και εσείς ομολογείτε ότι δεν έχει επέλθει μετά από είκοσι τρία χρόνια.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κατ'αρχήν είπα, αν θυμάσθε, ότι έχουν εξομοιωθεί προς όλους τους μέχρι σήμερα πεσόντες ή τραυματισθέντες ή καθ'οιονδήποτε τρόπο καταστάντος ανίκανα στο πεδίο της μάχης. Αυτό που εξετάζουμε πράγματι είναι μήπως προχωρήσουμε πέρα απ'αυτό και βελτιώσουμε την υφιστάμενη νομοθεσία περί συνταξιοδοτήσεως των παθόντων πολέμου, ώστε να επέλθει μία ισοστοιχία ή να πλησιάσει προς τις ρυθμίσεις που γίνονται στον τρομοκρατικό νόμο.
Πάντως είναι γεγονός, ότι αφ'ενός μεν δεν έχουμε αφήσει όλους αυτούς τους ανθρώπους που χάθηκαν ή τις οικογένειες των παθόντων χωρίς τη μέριμνα της πολιτείας. Και παράλληλα, όπως είπα, μελετούμε -διότι βλέπουμε κάποια κενά σε αυτό- τη βελτίωση όλων των ευεργετημάτων και όλων των εσόδων που έχουν, όμως δεν θέλουμε να διαταράξουμε την υφιστάμενη ισορροπία, διότι αν πάμε πίσω υπάρχουν ακόμη επιζώντες π.χ. των πολέμων του '22. Θέλουμε να δούμε πώς θα εναρμονίσουμε τη νομοθεσία χωρίς να δημιουργήσουμε σοβαρότερα προβλήματα. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Επίκαιρες ερωτήσεις δευτέρου κύκλου: Συμφωνείτε, κύριοι συνάδελφοι, να προταχθεί η τελευταία επίκαιρη ερώτηση δεύτερου κύκλου προς τον Υπουργό Εθνικής 'Αμυνας, επειδή θέλει να αναχωρήσει;
ΟΛΟΙ ΟΙ ΒΟΥΛΕΥΤΕΣ: Συμφωνούμε.
ΠΡΟΕΔΡΕΥΩΝ (Παναγιώτης Ν. Κρητικός): Συνεπώς συζητείται η με αριθμό 111/16-10-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Εθνικής 'Αμυνας, σχετικά με τα προβλήματα που δημιουργούνται από τις προκλητικές παραβιάσεις του εναέριου χώρου μας από την Τουρκική Αεροπορία.
Πριν διαβάσω την ερώτηση, έχω τη χαρά να ανακοινώσω στο Σώμα ότι τη συνεδρίασή μας παρακολουθούν σαράντα έξι μαθητές με δύο συνοδούς-καθηγητές από το 13ο Γυμνάσιο Καλλιθέας, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ".
Τους καλωσορίζουμε στο Κοινοβούλιο.
(Χειροκροτήματα)
Η επίκαιρη ερώτηση έχει ως εξής:
"Ο ελληνικός λαός συχνά και ειδικά αυτές τις μέρες ζει με μειωμένο το αίσθημα ασφάλειας, αλλά και με τραυματισμένη την εθνική του υπερηφάνεια από τις προκλητικές της τουρκικής αεροπορίας παραβιάσεις του εναέριου χώρου μας και του F.I.R. Αθηνών.
Η Τουρκία με την ως άνω προκλητική και θρασύτατη συμπεριφορά της επιδιώκει να παγιώσει de facto κατάσταση αμφισβήτησης των κυριαρχικών μας δικαιωμάτων στο Αιγαίο.
Επ'αυτού ερωτάται ο κύριος Υπουργός Εθνικής 'Αμυνας:
α. Από πλευράς ΥΠ.ΕΘ.Α υπάρχει σχεδιασμός αντιμετώπισης των συχνών και προκλητικών παραβιάσεων του εναέριου χώρου μας και ποίας μορφής είναι;
β. Μήπως είναι καιρός να έρθει στη Βουλή το θέμα της επέκτασης των χωρικών μας υδάτων στα δώδεκα μίλια, δικαίωμα που έχει ασκήσει στο Ιόνιο Πέλαγος ακόμα και η Αλβανία;".
Ο κύριος Υφυπουργός Εθνικής 'Αμυνας έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Θα συμφωνήσω και εγώ με τη διαπίστωση ότι τις τελευταίες ημέρες έλαβαν χώρα αρκετές προκλητικές ενέργειες της τουρκικής αεροπορίας στην περιοχή μας. Πλην όμως σε καμία περίπτωση δεν αποδέχομαι τα λεγόμενα περί μειωμένου αισθήματος ασφαλείας του ελληνικού λαού εξαιτίας των συγκεκριμένων γεγονότων. Αντιστρόφως θα έλεγα, από τα ερεθίσματα που έχουμε στο Υπουργείο 'Αμυνας, πιστεύουμε ότι η συντριπτική πλειοψηφία του ελληνικού λαού αισθάνεται ασφαλής και υπερήφανη για την αντίδραση των Ενόπλων Δυνάμεων και ιδιαίτερα της Πολεμικής Αεροπορίας στις προκλήσεις των τελευταίων ημερών.
'Οσοι δεν αισθάνονται ασφαλείς προφανώς από ελλιπή πληροφόρηση, τους διαβεβαιώνω ότι υπάρχει σαφής και συγκεκριμένος σχεδιασμός του Υπουργείου Εθνικής 'Αμυνας για την αντιμετώπιση των παραβιάσεων του εθνικού εναερίου χώρου, ο οποίος υλοποιείται από την Πολεμική μας Αεροπορία. Σκοπός αυτού του σχεδιασμού είναι η διασφάλιση και η προστασία της ακεραιότητας του εθνικού εναερίου χώρου και η επιβολή του σεβασμού των διεθνών συνθηκών.
Θα πω λίγα λόγια για το πώς σχεδιάζουμε και αντιμετωπίζουμε αυτές τις προκλήσεις. Υπάρχει σε συνεχή επί εικοσιτετραώρου βάσεως επιτήρηση του ελληνικού εναερίου χώρου με το σύστημα αεράμυνας για τον έγκυρο εντοπισμό και αναγνώριση όλων των εισβολέων. Το σύστημα αεροπορικού ελέγχου της χώρας είναι ένα στρατιωτικό δίκτυο ραντάρ που επιτηρεί όλο το εύρος σε ύψος και έκταση του ελληνικού εναερίου χώρου, που περικλείει το FIR Αθηνών επί είκοσι τέσσερις ώρες.
Διατηρούμε ικανό αριθμό αεροσκαφών αναχαίτισης σε υψηλή επιχειρησιακή ετοιμότητα για άμεση απογείωσή τους, για αντιμετώπιση οποιασδήποτε πρόκλησης.'Ολα τα αεροδρόμια, ηπειρωτικά και νησιωτικά, στα οποία εδρεύουν αεροσκάφη, διαθέτουν ικανό αριθμό οπλισμένων αεροσκαφών αναχαίτισης έτοιμων για ταχεία απογείωση ημέρα και νύχτα.
Τα δύο στοιχεία που προανέφερα είναι μέρος του συστήματος αεράμυνας της χώρας μας και είναι εντεταλμένα όργανα τόσο σε επίπεδο διεθνών οργανισμών ΝΑΤΟ ή ICAO, όσο και σε εθνικό επίπεδο για να αναγνωρίσουν και να αναχαιτίσουν με κάθε μέσο τα αεροσκάφη που εισέρχονται στο FIR Αθηνών χωρίς να έχουν γνωστοποιήσει εκ των προτέρων την ταυτότητά τους και δεν έχουν λάβει σχετική άδεια προς τούτο και έγκριση από τις αρχές.
Προβαίνουμε στην άμεση αναγνώριση και αναχαίτιση όλων των εισβολέων και στον εξαναγκασμό τους να εγκαταλείψουν τον ελληνικό εναέριο χώρο. Επιτηρούμε συνεχώς και ενηρώνουμε τους διεθνείς οργανισμούς για το τι συμβαίνει. 
Στο σημείο αυτό θέλω να σας επισημάνω ότι η επί εικοσιτετραώρου βάσεως επιτήρηση του εναερίου χώρου μας, η υψηλή ετοιμότητα των μαχητικών μας αεροσκαφών έχει αποδείξει μέχρι σήμερα, ότι η αντιμετώπιση των τουρκικών προκλήσεων στο χώρο του FIR Αθηνών είναι ιδιαίτερα επιτυχής. Κατά συνέπεια, όπως προκύπτει από όσα προανέφερα, η σχεδίαση και η μορφή αντίδρασης του συστήματος αεράμυνας της χώρας μας σε καμία περίπτωση δεν επιτρέπει στην Τουρκία να δημιουργήσει de facto κατάσταση στο Αιγαίο, ώστε να εκτεθούν σε κίνδυνο τα κυριαρχικά μας δικαιώματα.
Ακόμη θέλω να προσθέσω ότι όπως είναι φυσικό ο εν λόγω σχεδιασμός συνεχώς τροποποιείται, βελτιώνεται και προσαρμόζεται, ώστε να ανταποκρίνεται στις συνεχώς μεταβαλλόμενες συνθήκες και απαιτήσεις.
(Στο σημείο αυτό κτυπάει του κουδούνι λήξεως του χρόνου ομιλίας του κυρίου Υφυπουργού)
Τέλος, όσον αφορά το θέμα της επέκτασης των χωρικών μας υδάτων, η θέση της Κυβέρνησης είναι ότι η έκταση των ελληνικών χωρικών υδάτων μέχρι τα δώδεκα μίλια αποτελεί σύμφωνα με το Διεθνές Δίκαιο κυριαρχικό δικαίωμα της χώρας, το οποίο διατηρούμε και προτιθέμεθα να το ασκήσουμε όταν τούτο κριθεί σκόπιμο, ώστε να εξυπηρετούνται τα εθνικά μας συμφέροντα...
ΠΡΟΕΔΡΕΥΩΝ (Παναγιώτης Ν. Κρητικός): Κύριε Υφυπουργέ, παραβιάζετε το FIR της Βουλής.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): ...κατά τον καλύτερο δυνατό τρόπο, οπουδήποτε υπάρχουν ελληνικά συμφέροντα, διότι υπάρχουν ελληνικά συμφέροντα που αφορούν την Εμπορική μας Ναυτιλία και εκτός Ελλάδος.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρακώστας έχει το λόγο.
ΙΩΑΝΝΗΣ ΚΑΡΑΚΩΣΤΑΣ: Χαίρομαι, κύριε Υπουργέ, για τις διαβεβαιώσεις που μου δώσατε ότι το αίσθημα ασφάλειας του ελληνικού λαού είναι αυξημένο, αρκεί βέβαια αυτό να μην είναι σε θεωρητικό επίπεδο. Επίσης χαίρομαι για την ετοιμότητα των Ενόπλων μας Δυνάμεων για την επιτυχή αντιμετώπιση των προκλητικών παραβιάσεων εκ μέρους της Τουρκίας.
Το χαρήκαμε πάρα πολύ. 'Αλλωστε το είδαμε και στην τηλεόραση, αφού οι αεροπόροι μας πράγματι προστάτεψαν τον Υπουργό Εθνικής 'Αμυνας που εκινείτο με το C-130 προς την Κύπρο. 'Ομως αυτό που θέλουμε να ξέρουμε είναι μήπως από εδώ και πέρα χρειαζόμαστε να παίρνουμε την άδεια της Τουρκίας για να πηγαίνουμε στη Κύπρο; 
Επίσης, για εκείνο που ανησυχεί ο λαός, μολονότι η αντιμετώπιση ήταν επιτυχημένη, είναι η γνωστή υπεροπλία που διαθέτει η Τουρκία και θα θέλαμε να ξέρουμε αν είναι εφικτό σε καθημερινή βάση αυτό. Και όπως ξέρετε καλύτερα από μένα, η Τουρκία διαθέτει διπλάσιο αριθμό αεροπλάνων τελευταίας γενιάς ενώ εμείς ακόμα βρισκόμαστε πολύ πίσω όσον αφορά την υπεροπλία μας στην αεροπορία.
Κύριε Υπουργέ, δεν είναι μόνο ο σχεδιασμός. Χρειάζονται και άλλα διπλωματικά μέσα για να αντιμετωπίσουμε την προκλητικότητα της Τουρκίας. Επίσης δεν καταλαβαίνω τη διπλή γλώσσα της αμερικάνικης κυβέρνησης. Εμείς δεν είμαστε εταίροι των ΗΠΑ, όπως και η Τουρκία; Γιατί η Τουρκία είναι το χαϊδεμενο παιδί των ΗΠΑ και εμείς είμαστε το διαβολοπαίδι; Από εκεί και πέρα έχουμε τις αντιφατικές δηλώσεις των υπουργών του STATE DEPARTMENT. 
Μιλήσατε επίσης και για την επέκταση των δώδεκα μιλίων. Το λέτε συνεχώς, κύριε Υπουργέ. Εδώ η Αλβανία στο Ιόνιο Πέλαγος έχει επεκτείνει στα δώδεκα μίλια το δικαίωμά της. Εμείς πότε θα ασκήσουμε το δικαίωμά μας και θα επεκταθούμε στα δώδεκα μίλια οπότε δεν θα έχουμε αυτά τα αποτελέσματα που έχουμε σήμερα στο Αιγαίο;
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Χαίρομαι ιδιαίτερα για την αναγνώριση της επιτυχίας με την οποία η Ελληνική Αεροπορία αντιμετώπισε όλες τις προκλήσεις και πέραν του ελληνικού εναέριου χώρου. Μη ξεχνάμε ότι τα αεροπλάνα μας έκαναν την παρουσία τους και στα όρια του FIR Αθηνών, προς ανατολάς κοντά στην Κύπρο.
ΒΑΣΙΛΗΣ ΚΕΔΙΚΟΓΛΟΥ: Ο συνάδελφος σας μίλησε για υπεροπλία.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Θα μιλήσω. Πάντως πιστεύω ότι ο ελληνικός λαός είναι περήφανος για την Αεροπορία και κατ' επέκταση για τις 'Ενοπλες Δυνάμεις.
'Οσον αφορά για την υπεροπλία, πράγματι παρακολουθούμε την αντίπαλο χώρα, και τους εξοπλισμούς της, αλλά δεν είμαστε διατεθειμένοι να μπούμε σ' έναν αγώνα ανταγωνιστικό των εξοπλισμών. Εκτιμούμε την απειλή και βάση αυτής διαμορφώνουμε τις δυνατότητες των Ενόπλων μας Δυνάμεων για να την αντιμετωπίσουμε. Πάντως, μέχρι αυτήν τη στιγμή ουδέποτε αφήσαμε καμία πρόκληση αναπάντητη και ούτε θα αφήσουμε στο μέλλον και γι' αυτό να είστε βέβαιοι. 
'Οσο για τις δηλώσεις των Ηνωμένων Πολιτειών δεν είμαστε εμείς υπεύθυνοι. 'Ομως, με την αντίδρασή μας αναγκάσαμε να διορθωσουν δύο φορές τις αρχικές τους δηλώσεις, τις πράγματι ανιστόριτες και απαράδεκτες του εκπροσώπου Τύπου των ΗΠΑ, ο οποίος δεν είχε καν ιδέα, θα έλεγα, τι έλεγε.
Τέλος, για τα δώδεκα ναυτικά μίλια σας είπα. Το θέμα είναι μέσα στους σχεδιασμούς και τη μέριμνα της ελληνικής Κυβέρνησης. Μη ξεχνάτε ότι είμαστε μία ναυτική δύναμη, έχουμε συμφέροντα σε όλο τον κόσμο και η επέκταση των χωρικών υδάτων είναι ένα θέμα που δεν εγκαταλείπουμε, αλλά ούτε πάμε να πάρουμε βεβιασμένες αποφάσεις.
ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση της πρώτης επίκαιρης ερώτησης με αριθμό 105/15.10.97 του Βουλευτή του Πανελληνίου Σοσιαλιστικού Κινήματος κ. Βασιλείου Κεδίκογλου προς τους Υπουργούς Ανάπτυξης, Εθνικής Οικονομίας και Οικονομικών, σχετικά με τα μέτρα που πρέπει να ληφθούν για την περιφρούρηση της ελληνικής παραγωγής, την προστασία του καταναλωτή κλπ.
Η επίκαιρη ερώτηση σε περίληψη έχει ως εξής:
"Η ραγδαία ανάπτυξη των αλυσίδων σούπερ μάρκετ ανέτρεψε τους όρους παραγωγής και Εμπορίου. Κάνοντας χρήση της δεσπόζουσας θέσης τους στην αγορά ως κλάδος, λειτουργούν μονοπωλιακώς και επέβαλαν όρους νοθείας των συναλλαγών προς όφελός τους και εις βάρος των παραγωγών, Γεωργίας, Βιομηχανίας, Βιοτεχνίας και των καταναλωτών. Μεταξύ άλλων:
1. Αγοράζουν επί πιστώσει, ακόμη και νωπά προϊόντα και πωλούν μετρητοίς, καρπώνονται τους τόκους και προκαλούν προβλήματα αύξησης του κόστους, ρευστότητας και υπερχρέωσης των παραγωγών.
2. Επιβάλλουν οι εκπτώσεις κλίμακος στις αγορές να γίνονται επί εκάστου τιμολογίου, όχι δε και επιπλέον, σύμφωνα με το συνολικό ετήσιο κύκλο και κατ'αυτόν τον τρόπο λειτουργούν εις βάρος των μικρών επαγγελματιών και των καταναλωτών.
3. Μισθώνουν τις θέσεις πώλησης (ράφια) και αξιώνουν, η πρώτη παραλαβή κάλυψης να παραμένει ως παρακαταθήκη και οι αντικαταστάσεις να πληρώνονται μεταχρονολογημένως. 
4. Επιβάλλουν συσκευασίες στο όνομα των αλυσίδων και τοιουτοτρόπως εξαφανίζεται η ταυτότητα παραγωγού και προϊόντος. 'Ολα τα προηγούμενα οδηγούν στην αύξηση του κόστους και των τιμών. 
Ερωτώνται οι κύριοι Υπουργοί ποια μέτρα θα λάβουν για την περιφρούρηση της ελληνικής παραγωγής, του υγιούς ανταγωνισμού και κυρίως την προστασία του καταναλωτή."
Ο Υφυπουργός Ανάπτυξης κ. Χρυσοχοϊδης έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης):Κύριε Πρόεδρε, αγαπητοί συνάδελφοι, τα τελευταία χρόνια παρατηρούνται πολύ μεγάλες μεταβολές στο χώρο του λιανικού εμπορίου, κυρίως με την επέκταση των αλυσίδων σούπερ μάρκετ. Πολλά μικρά καταστήματα κλείνουν εξαιτίας αυτής της επέκτασης και ταυτόχρονα, όπως είναι γνωστό και αναφέρει o κ. Κεδίκογλου στην ερώτησή του, παρατηρείται μια πίεση προς την βιομηχανία και τους παραγωγούς γενικότερα.
Επίσης κάτι άλλο. Είναι γεγονός, ότι τα τελευταία χρόνια παρατηρούνται στην αγορά πρακτικές διείσδυσης και δελεασμού της ζήτησης. Τις περισσότερες φορές προσομοιάζουν με φαινόμενα αθέμιτου ανταγωνισμού. Η Κυβέρνηση, έχοντας σαν στόχο την εμπέδωση του υγειούς ανταγωνισμού στην αγορά, η οποία λειτουργεί ελευθέρως τα τελευταία χρόνια, το ομαλό κλίμα αλλά και την προστασία του καταναλωτή - τον οποίο δεν πρέπει να ξεχνάμε ποτέ γιατί και αυτός είναι το υποκείμενο του ίδιου δικαίου, του δικαίου της αγοράς- είναι αποφασισμένη να αντιμετωπίσει όλες τις στρεβλώσεις του ανταγωνισμού.
'Ηδη έχουμε συντάξει ένα σχέδιο νόμου για τον αθέμιτο ανταγωνισμό. Το σχέδιο νόμου αντιμετωπίζει τις περιπτώσεις αθέμιτου ανταγωνισμού, δηλαδή, όλες εκείνες τις αθέμιτες πρακτικές που αντιστρατεύονται την εμπορική, ηθική και την εμπορική λογική. Το εμπόριο έχει λογική και ηθική. Τελευταία πράγματι αυτές οι τακτικές έρχονται ενάντια σε αυτό και πολλές φορές αν και φαίνονται ότι προστατεύουν τον καταναλωτή, εν τούτοις στρέφονται και εναντίον αυτού.
Επίσης, επιδιώκουμε την εμπέδωση ενός συναινετικού κλίματος μέσα στην αγορά, με εργαλείο το διάλογο, την συνεννόηση και την επικοινωνία με τους άλλους κλάδους και τις επιχειρήσεις. Πρέπει να σας πω, ότι κάθε χρόνο γίνονται συμφωνίες με τις επιχειρήσεις για όριο στις αυξήσεις των τιμών. Πραγματικά έχουμε κατορθώσει στα ήδη λαϊκής κατανάλωσης, στα βασικά είδη που περιλαμβάνει το καλάθι της νοικοκυράς, οι αυξήσεις να είναι ασήμαντες ως μηδενικές, να έχουμε και πολλές μειώσεις. Αυτό σημαίνει, ότι ο ανταγωνισμός λειτουργεί ομαλά και κατά υγιή τρόπο στις αγορές αυτές. Συνεπώς, όλη αυτή η διαδικασία έχει ωφελήσει τους καταναλωτές. Ακόμα, η Ελλάδα είναι η μόνη χώρα στην Ευρώπη που έχει πάρει μέτρα κατά της επέκτασης και τον περιορισμό των αλυσίδων σούπερ μάρκετ με διάταξη η οποία υπάρχει στον ν. 2323/95. Εκείνο το οποίο επιδιώκουμε τον τελευταίο καιρό, είναι να υπάρξει μια σύγκλιση απόψεων και συνεννόηση μεταξύ των δύο βασικών παραγόντων της αγοράς, δηλαδή, των σούπερ μάρκετ και των βιομηχανιών τροφίμων, με απώτερο στόχο μέσα από το διάλογο και την συνεννόηση να επιλυθούν όλα τα υπαρκτά προβλήματα που ο κ. συνάδελφος αναφέρει στην ερώτησή του.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κεδίκογλου έχει το λόγο.
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, ο κύριος Υφυπουργός αναγνώρισε πλήρως τα προβλήματα που παρουσιάζονται στην αγορά από την αλόγιστη επέκταση των σούπερ μάρκετ, αλλά δεν μπόρεσε να μας δώσει ουσιαστικά μια ικανοποιητική απάντηση. Το αντιλαμβάνομαι πλήρως. 
Δεν είμαι εγώ εναντίον των σούπερ μάρκετ, ούτε είπα ποτέ ότι αυτά δεν έχουν κάτι να προσφέρουν. Αλλά επιτέλους τι είναι το σούπερ μάρκετ; Είναι επιχείρηση εμπορική ή επιχείρηση agency, ατζέντης, που πουλάει, μεσιτεύει με τις προθήκες του;
Δεύτερον, είναι ιδεολογία μας ότι οι επιχειρηματίες -αυτή είναι αρχή που θεμελίωσε ο Ανδρέας Παπανδρέου- μπορούν να έχουν την πρωτοβουλία και πρέπει, των κινήσεών τους. Δεν μπορεί, όμως, σε καμία περίπτωση να είναι οι καθοριστικοί παράγοντες των οικονομικών και κοινωνικών εξελίξεων. Αυτό είναι και το πνεύμα του Συντάγματος, το οποίο ολοένα επιδιώκει την κοινωνικότερη διάπλαση της οικονομίας.
Θυμίζω ακόμη στην προχθεσινή συγκέντρωση των επαγγελματιών, την κραυγή του Πρωθυπουργού "τι κάνουμε με την παραγωγή μας;" Και δεν είδα να μου πείτε τίποτα.
Είπατε ότι ήρθατε σε συνεννοήσεις. Κύριε Υπουργέ, δεν υπάρχει οικονομικό σύστημα στον κόσμο, σύμφωνα με το οποίο να καθορίζονται οι τιμές με συνεννόηση. Αν το βρείτε αυτό, θα πάρετε και το βραβείο Νόμπελ της οικονομίας. Στην κοινωνία και στη φύση ισχύει ο ανταγωνισμός, αγών περί υπάρξεως και στην κοινωνία ακόμη ισχύει do ut des το λατινικό "δίδω ίνα δίδης". Και αν σας έδωσαν κάτι οι επιχειρηματίες, πήραν προηγουμένως, πολύ περισσότερα από σας.
Το να θεσπιστεί οι εκπτώσεις να λειτουργούν, σας έφερα ορισμένα μέτρα. Μεταξύ άλλων, το να υπάρξουν οι εκπτώσεις, να δίνονται στο σύνολο του τζίρου, δηλαδή, εγώ ο μικρός που αγοράζω δέκα φορές επί εκατό και ο μεγάλος που αγοράζει μια φορά επί χίλια να έχουμε την ίδια έκπτωση, είναι θέμα μιας απόφασης δικής σας. Και η θέσπιση κανόνων συναλλαγής σε καμία περίπτωση δεν είναι αστυνόμευση. Εσείς έχετε εμπλακεί στο ότι οποιονδήποτε κανόνα και αν εισαγάγετε, αυτός θεωρείται αστυνόμευση και αφήνετε όλα αυτά να συμβαίνουν.
'Ολα αυτά που σας ανέφερα μερικώς εδώ, κύριε Υπουργέ, συμβαίνουν. Και γι' αυτά, παρά το ότι σχεδιάζετε σχέδιο νόμου, δεν μας είπατε κανένα απολύτως μέτρο το οποίο πρόκειται να λάβετε.
Επισημαίνω την κραυγή του Πρωθυπουργού "τι κάνουμε με την ελληνική παραγωγή;". Η ελληνική παραγωγή καταρρέει, το εμπόριο μετατίθεται σε ξένα χέρια και μέρα με την ημέρα διολισθαίνουμε σε μια κοινωνία, όπου παράγεται εισόδημα χωρίς προστιθέμενη αξία και όπου δυστυχώς κινδυνεύουμε να μεταβληθούμε σιγά-σιγά, αν αυτό συνεχιστεί, στην κοινωνία των δύο τρίτων και του ενός τρίτου. Το επισημαίνω αυτό ιδιαίτερα και χαίρομαι διότι συγκατανεύετε θετικώς.
Κύριε Υπουργέ, έχετε περιθώρια, λάβετε μέτρα. Επισημαίνω ότι η ελληνική παραγωγή, ιδιαίτερα η μικρή και η μεσαία καταρρέει. Μπορείτε να θεσπίσετε θεσμούς που να ενισχύσετε αυτές τις ενώσεις των μικρών για να ανταπεξέλθουν. Και δεν είμαι φυσικά εναντίον των σούπερ μάρκετ. Να απλωθούν, αλλά σύμφωνα με τους υγιείς κανόνες του εμπορίου.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, είμαστε ιδιαίτερα προσεκτικοί στη λήψη μέτρων και στην ψήφιση νομοθετικών ρυθμίσεων, αλλά και παρεμβάσεων γενικότερα στην αγορά. Αυτές χρειάζονται ιδιαίτερη προσοχή, γιατί πράγματι - όπως πολύ ορθά είπε ο κ.Κεδίκογλου-ο ανταγωνισμός είναι αυτός που καθορίζει τις συνθήκες στην αγορά. Ακριβώς, λοιπόν, για να μη νοθεύουμε και να μη στρεβλώνουμε τον ανταγωνισμό, θα πρέπει οι παρεμβάσεις μας να είναι πάρα πολύ προσεκτικές. Γι' αυτό επιχειρούμε μέσα από τη συνεννόηση, την επικοινωνία και το διάλογο μεταξύ των ενδιαφερομένων μερών, να υπάρξουν συμφωνίες τέτοιες που θα επιλύσουν τα μεγάλα πράγματι προβλήματα που έχουν εμφανιστεί τα τελευταία χρόνια στις σχέσεις βιομηχανίας και εμπορίου, εξαιτίας της επέκτασης και της ισχυροποίησης του λιανικού εμπορίου σε βάρος της βιομηχανίας, εξαιτίας της εξάπλωσης σε όλη την επικράτεια και της κατάκτησης από αυτό, μεγάλων μεριδίων στην αγορά.
Πρέπει να σας πληροφορήσω επίσης, κύριοι συνάδελφοι, ότι προωθείται ένα πρόγραμμα μέσα στα πλαίσια του επιχειρησιακού προγράμματος βιομηχανίας, να ενταχθεί στις χρηματοδοτήσεις και στα κίνητρα του επιχειρησιακού προγράμματος βιομηχανίας και το εμπόριο σε ό,τι αφορά τις υποδομές του και τις ψυκτικές εγκαταστάσεις, για να μπορέσουμε πράγματι να αποσυμφορήσουμε λίγο και να ελαφρύνουμε τη βιομηχανία, απ' αυτήν τη πίεση, που της ασκεί το εμπόριο. Νομίζω ότι πολύ σύντομα θα έχουμε δυο πράγματα: Μια συμφωνία μεταξύ βιομηχανίας και σούπερ μάρκετ αναφορικά με τα προβλήματα που έχουν προκύψει και ένα πολύ σημαντικό νομοθέτημα σε ό,τι αφορά το δίκαιο της αγοράς, την αντιμετώπιση, δηλαδή, όλων των αθέμιτων πρακτικών, την παραπλανητική διαφήμιση, τα θέματα εκπτώσεων και προσφορών, όλα τα σύγχρονα ζητήματα που απασχολούν το εμπόριο.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 127/20.10.97 επίκαιρη ερώτηση του Βουλευτή της Νέας Δημοκρατίας, κ. Βασιλείου Κορκολόπουλου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τις προθέσεις της Κυβέρνησης για περαιτέρω διαπραγματεύσεις παράτασης της συμβάσεως ή επιλογής άλλου Συμβούλου Διαχείρισης για το έργο της Εγνατίας Οδού, η οποία διαγράφεται λόγω κωλύματος του ερωτωμένου κυρίου Υπουργού.
Τρίτη είναι η με αριθμό 136/20.10.97 επίκαιρη ερώτηση του Βουλευτή του Κομμουνιστικού Κόμματος Ελλάδας, κ. Σταύρου Παναγιώτου προς τον Υπουργό Γεωργίας, σχετικά με την επίλυση των οικονομικών προβλημάτων των καπνοπαραγωγών.
Η επίκαιρη ερώτηση έχει ως εξής:
"Οξυμμένα προβλήματα αντιμετωπίζουν οι καπνοπαραγωγοί αφού:
α) Δεν έχουν πληρωθεί για την περσινή τους παραγωγή από τις εταιρείες ΑΤΤΙΚ Α.Ε. και ΟΔΕΤΤΗ ΠΕΤΡΙΔΗ Α.Ε. κ.λπ., παρόλο που αυτές τα αγόρασαν, τα επεξεργάστηκαν και τα έχουν πουλήσει.
Οι απλήρωτοι καπνοπαραγωγοί αντιμετωπίζουν πιεστικά προβλήματα, όπως συντήρησης των οικογενειών τους, ανακύκλωση της παραγωγής, χρεών προς τις Τράπεζες, εισφορών στον ΟΓΑ κ.λπ.
β) Ειδικότερα στο Νομό Σερρών πέντε χιλιάδες εκατόν είκοσι καπνοπαραγωγοί κινδυνεύουν να χάσουν την επιδότηση που ανέρχεται σε επτά δισεκατομμύρια (7.000.000.000) δραχμές περίπου, λόγω παρέλευσης της καταληκτικής ημερομηνίας για την καταχώρηση των συμβολαίων.
Ερωτάται ο κύριος Υπουργός:
-Αν και του είναι γνωστό εδώ και καιρό το πρόβλημα, γιατί δεν έχει προβεί μέχρι τώρα στην επιβολή διοικητικών μέτρων;
-Τι μέτρα προτίθεται να πάρει για να μη χάσουν οι καπνοπαραγωγοί τα λεφτά τους από το προϊόν που παρέδωσαν και έχουν δουλέψει γι'αυτό;"
Ο Υφυπουργός Γεωργίας κ. Δημήτριος Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, κύριοι συνάδελφοι, είναι γνωστό ότι υπάρχει καθυστέρηση στην εξόφληση των καπνοπαραγωγών σε αρκετά διαμερίσματα της χώρας από τις αναφερόμενες εταιρείες ΑΤΤΙΚ Α.Ε. και ΟΔΕΤΤΗ ΠΕΤΡΙΔΗ Α.Ε.
Το Υπουργείο Γεωργίας, έγκαιρα και σε αλλεπάλληλες συνεδριάσεις με όλα τα εμπλεκόμενα μέρη, παραγωγούς, τράπεζες, τον Οργανισμό Καπνού, αναζήτησε λύσεις και είναι σε εξέλιξη σειρά μέτρων με στόχο τη διασφάλιση των απαιτήσεων των τραπεζών, την ομαλοποίηση της λειτουργίας των επιχειρήσεων και με βασικό στόχο και πρωταρχικό σκοπό την αποπληρωμή των παραγωγών.
Υπάρχουν από τις εταιρείες δεσμεύσεις, οι οποίες ελέγχονται για την εφαρμογή τους, για σταδιακή εξόφληση εντός του Νοεμβρίου των παραγωγών, με υλοποίηση προγράμματος πωλήσεων το οποίο έχουν καταθέσει στις τράπεζες και στον Οργανισμό Καπνού, με εκχώρηση ποσοτήτων καπνού σε άλλες εταιρείες με καλύτερη ταμειακή δυνατότητα, με στόχο πάντοτε την εξόφληση των παραγωγών.
Το πρόγραμμα αυτό βρίσκεται σε εξέλιξη, αλλά ειλικρινά δεν μας ικανοποιεί, παρόλο ότι μέχρι σήμερα υπάρχουν μερικές πληρωμές στις Σέρρες, στην Αιτωλοακαρνανία, στην 'Αρτα και σε μια σειρά άλλες περιοχές.
Επίσης, σας είναι γνωστό ότι από τις 29.6.97 υπάρχει διϋπουργική απόφαση, η οποία προβλέπει τη συγκρότηση αρμόδιας επιτροπής για την επιβολή προστίμου στις μεταποιητικές εκείνες επιχειρήσεις, οι οποίες δεν ανταποκρίνονται στις υποχρεώσεις, που απορρέουν από τις συμβάσεις τους και ειδικότερα σ'αυτές τις επιχειρήσεις, που καθυστερούν τις πληρωμές των παραγωγών.
Είναι άμεσα δυνατό να συνέλθει αυτή η επιτροπή και να επιβάλλει κυρώσεις, μέχρι και κλείσιμο των εταιρειών, με συνέπεια βέβαια τις μακροχρόνιες δικαστικές και άλλες περιπέτειες των παραγωγών μέχρι να πληρωθούν. Η επιλογή μας είναι να ληφθούν όλα τα άλλα μέτρα, χωρίς αυτό να σημαίνει ότι δεν θα συγκλιθεί η επιτροπή για να επιβάλει τις αναγκαίες κυρώσεις.
Επιπλέον, λόγω αυτών των καθυστερήσεων εξόφλησης των παραγωγών, συνενοηθήκαμε με την Αγροτική Τράπεζα και έτσι απαλλάσσονται για έξι μήνες από τόκους ποινής οι παραγωγοί, που αδυνατούν να ανταποκριθούν στις υποχρεώσεις τους, όχι από δική τους υπαιτιότητα, αλλά από υπαιτιότητα τρίτων.
Από 'κει και πέρα, είμαστε σε συνεννόηση με όλες τις εμπλεκόμενες τράπεζες και αναμένουμε άμεσα στο επόμενο δεκαήμερο πρόγραμμα χρηματοδότησης των εν λόγω εταιρειών, με στόχο πάντοτε να ολοκληρωθεί η εξόφληση των παραγωγών, χωρίς αυτό να σημαίνει ότι δεν θα συνέλθει η αρμόδια επιτροπή για την επιβολή κυρώσεων.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παναγιώτου έχει το λόγο.
ΣΤΑΥΡΟΣ ΠΑΝΑΓΙΩΤΟΥ: Κύριε Υφυπουργέ, πολύ έγκαιρα στις 19.3.97 και στις 8.5.97 με επίκαιρες ερωτήσεις σας προειδοποιήσαμε για τους κινδύνους που υπήρχαν για το ζήτημα του καπνού. Δυστυχώς, επιβεβαιωθήκαμε. Θα προτιμούσαμε να μην είχαμε επιβεβαιωθεί, γιατί οι καπνέμποροι καταστρατηγώντας τα συμβόλαια -και συγκεκριμένα τα άρθρα 4, 7, 11 και άλλα- εκβιάσανε τους καπνοπαραγωγούς, παρήλθε η προθεσμία που ήταν έως τις 15.5.97 και με την παράταση -όπως αυτή δόθηκε- έως τις 27.5.97 ήταν αδύνατο να εφαρμοστούν οι κανονισμοί.
Κύριε Υφυπουργέ, δεν απαντήσατε και στο άλλο σκέλος -γιατί η ερώτηση είχε και δεύτερο σκέλος- αυτό της επιδότησης που κινδυνεύουν οι πέντε χιλιάδες εκατόν είκοσι καπνοπαραγωγοί, κυρίως στο νομό μας, να την χάσουν και που ξεπερνά τα επτά δισεκατομμύρια (7.000.000.000) δραχμές.
Η ευθύνη βαραίνει στο ακέραιο τους καπνέμπορους με την όλη πρακτική που εφάρμοσαν καθώς και εσάς που τους ανεχθήκατε. Γιατί στο τετραήμερο από τις 27.5.97 μέχρι τις 31.5.97 δεν ήταν δυνατόν να εφαρμοστούν οι Κανονισμοί 2075/92 και 3478/92. 
Επίσης, λόγω του ότι ήταν απλήρωτοι οι καπνοπαραγωγοί, είχε κλονιστεί η εμπιστοσύνη τους απέναντι στους καπνέμπορους και δεν είχαν συνάψει τα συμβόλαια και έτσι στις 6.6.97 δεν μπόρεσαν να τα καταθέσουν οι καπνοβιομηχανίες στα τοπικά καταστήματα του ΕΟΚ.
Δυστυχώς, κύριε Υφυπουργέ, με την όλη σας στάση επιβεβαιώνετε πως αντιμετωπίζετε τους καπνοπαραγωγούς. 'Οταν για τους παραπάνω και άλλους λόγους βγαίνουν στους δρόμους, τους σέρνετε στα δικαστήρια και τους καταδικάζετε με βαριές ποινές, φθάνοντας στο σημείο να τους δημεύετε ακόμα και τα αγροτικά τους μηχανήματα, πράγμα που δεν κάνετε με τους καπνέμπορους και με τους καπνοβιομήχανους. Δικαιολογημένα οι καπνοπαραγωγοί σας χαρακτηρίζουν σαν κυβέρνηση του κεφαλαίου, των καπνεμπόρων και των μεταποιητών και όχι των καπνοπαραγωγών, των αγροτών και των εργαζομένων.
Τέλος, δεν είναι μόνο το ζήτημα -σας το έχουμε ξαναπεί- το άμεσο, είναι το μακροπρόθεσμο: 'Οτι με αυτή την πολιτική και με αυτή την πρακτική χάνεται ένα εθνικής σημασίας παραδοσιακό συναλλαγματοφόρο αγροτικό προϊόν που δεν έχει ανταγωνιστή, τη στιγμή που προτείνετε στους αγρότες μας ...
ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε συνάδελφε.
ΣΤΑΥΡΟΣ ΠΑΝΑΓΙΩΤΟΥ: ...να κάνουν αναδιάρθρωση των καλλιεργειών και αφήνετε μ' αυτόν τον τρόπο να φεύγει από τα χέρια μας ένα εθνικής σημασίας αγροτικό προϊόν που έχει και μεγάλη εθνική και κοινωνική σημασία.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε συνάδελφε, δεν θα σας υποδείξω εγώ πώς πρέπει να κάνετε τις επίκαιρες ερωτήσεις σας. 
Αλλά αν ξαναδιαβάσετε πάλι την ερώτησή σας, θα δείτε ότι σας απάντησα επί της ουσίας. Το ότι στο περιεχόμενο, προκειμένου να τεκμηριώσετε τα ερωτήματά σας, αναφέρεσθε και σ' ένα άλλο θέμα, στο θέμα των Σερρών, αυτό είναι δικό σας θέμα.
Επίσης, είναι δικό σας θέμα τι ερωτήματα θα βάζετε, αν θέλετε να πάρετε απαντήσεις. 'Ολα τα άλλα, τα οποία σε κλισέ αναφέρετε για "κακό καπιταλισμό" και τις αμαρτίες "τρίτων", αν δεν είναι οι σύνηθες υπερβολές και αν σας ικανοποιούν, μπορείτε να τις χρησιμοποιείτε για λαϊκισμό και εσωτερική κατανάλωση, αλλά δεν μας αφορούν.
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
Εδώ, θα ζητάτε σαφή πράγματα για να παίρνετε σαφείς απαντήσεις. Και ξέρετε πολύ καλά -γιατί αναφερθήκατε σ' αυτό- ότι ο κανονισμός 3478 θεσπίζει υποχρεώσεις, ώστε οι παραγωγοί να καταχωρούν τις συμβάσεις τους και μάλιστα μέσα σε συγκεκριμένες ημερομηνίες.
Να ψάξετε, λοιπόν, στην παράταξή σας να βρείτε τους ενόχους και ποιος καθοδήγησε τους συγκεκριμένους παραγωγούς να μην τηρήσουν τις προθεσμίες.
Παρ' όλα αυτά, εμείς σαν Κυβέρνηση πήραμε τα μέτρα μας και το εισόδημα των παραγωγών να προστατεύσουμε και τους ίδιους με αλλεπάλληλες εγκυκλίους, τους καλέσαμε έγκαιρα να καταθέσουν τις δηλώσεις τους. Από κει και πέρα, υπάρχουν ημερομηνίες, υπάρχουν δεσμεύσεις και κριτήρια μέσα στα οποία πρέπει να λειτουργήσουμε σαν πολιτεία και αυτό κάνουμε. Δεν μείναμε, όμως, και σ' αυτό το θέμα με σταυρωμένα χέρια παρ' όλο που δεν είχαμε αυτήν την υποχρέωση.
Στείλαμε επιστολή στην Ευρωπαϊκή 'Ενωση και ζητάμε, γι' αυτούς τους λίγους που παρατύπησαν ετσιθελικά, να δοθεί η δυνατότητα, έξω από τις διαδικασίες, για να βρεθεί λύση.
Αγωνιούμε και πασχίζουμε να λύσουμε προβλήματα και το κάνουμε χωρίς υπερβολές, χωρίς μεγάλα λόγια τέτοια που εσείς εύκολα χρησιμοποιείτε, αφού ο αγροτοπατερισμός και οι αυτοκόλλητοι προστάτες των αγροτών, είναι είδος εν αφθονία.
Λυπάμαι ειλικρινά, αλλά δεν λύνει προβλήματα αυτό το επίπεδο άγονης αντιπαράθεσης μέσα στο Κοινοβούλιο . Είναι αδιέξοδη αυτή η στάση και επιχειρηματολογία συναδέλφων.
ΠΡΟΕΔΡΟΣ (Απόστολος Κακλαμάνης):Παρακαλώ να φροντίζετε όλοι, όσοι παίρνετε το λόγο, να μη θίγετε ο ένας τον άλλον, με εκφράσεις που δεν βοηθούν το αντικείμενο και τη συζήτηση.
Ακολουθεί η υπ' αριθμόν 115/16.10.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς την Υπουργό Ανάπτυξης, σχετικά με τις προθέσεις της Κυβέρνησης για χρηματοδοτική στήριξη του Ιδρύματος Γεωλογικών και Μεταλλευτικών Ερευνών (ΙΓΜΕ).
Η ερώτηση του κ. Δραγασάκη έχει ως εξής :
"Αναστάτωση επικρατεί στους εργαζομένους στο Ινστιτούτο Γεωλογικών και Μεταλλευτικών Ερευνών, λόγω των διαφαινομένων αρνητικών εξελίξεων, τόσο για το Ινστιτούτο, όσο και για τους ίδιους. Η αναστάτωση αυτή εκφράστηκε και με τη σημερινή (16/10) εικοσιτετράωρη απεργία τους, καθώς και τις επιμέρους κινητοποιήσεις στις έδρες των τοπικών παραρτημάτων του ΙΓΜΕ σε όλη την Ελλάδα.
Αιτία της αναστάτωσης είναι η διαφαινόμενη πρόθεση της Κυβέρνησης για μείωση του προσωπικού και της χρηματοδότησης σχεδόν στο μισό, για ελαχιστοποίηση της εφαρμοσμένης εργοταξιακής έρευνας, για κατάργηση όλων των Παραρτημάτων του ΙΓΜΕ στην περιφέρεια.
Είναι γνωστό το τεράστιο έργο που έχει επιτελέσει επί δεκαετίες τώρα το Ινστιτούτο. Είναι ιδιαίτερα σημαντική και αναγνωρίζεται από τις ίδιες τις τοπικές κοινωνίες η συμβολή των περιφερειακών μονάδων (παραρτημάτων) στην αναζωογόνηση και ανάπτυξη της περιφέρειας.
Η Κυβέρνηση στο βαθμό που επιμένει στις επιλογές αυτές, έρχεται σε αντίθεση με διακηρυγμένες επί δεκαετίες τώρα αρχές της για το ΙΓΜΕ, την έρευνα, την Τοπική Αυτοδιοίκηση.
Ερωτάται η κυρία Υπουργός: 
1. 'Εχει πρόθεση η Κυβέρνηση να στηρίξει χρηματοδοτικά το ΙΓΜΕ, ώστε να αξιοποιήσει το ανθρώπινο δυναμικό του στο ρόλο που έχει αναλάβει από τη πολιτεία;
2. 'Εχουν μελετηθεί και ποιες είναι συγκεκριμένα οι προθέσεις της Κυβέρνησης για τις μονάδες (παραρτήματα του ΙΓΜΕ) στην περιφέρεια;
3. 'Εχει πρόθεση η Υπουργός να αποτελέσουν αντικείμενο διαλόγου οι όποιες θεσμικές ή οργανωτικές αλλαγές κρίνει αναγκαίες με το σωματείο του ΙΓΜΕ; "
Ο Υφυπουργός Ανάπτυξης κ. Χρυσοχοϊδης έχει το λόγο.
'Εχετε ασχοληθεί ιδιαίτερα με τα θέματα του ΙΓΜΕ, κύριε Χρυσοχοϊδη;
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): 'Οχι, βέβαια, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Παράκλησή μου είναι να συνεννοηθείτε με την ηγεσία του Υπουργείου σας. Δεν μπορεί να υποβαθμίζετε την διαδικασία αυτή.
Τιμά τη Βουλή η παρουσία σας, είστε άριστος κοινοβουλευτικός, αλλά η συστηματική απάντηση από έναν Υφυπουργό και όχι από την Υπουργό, δεν μπορεί να συνεχισθεί.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αλλού απευθύνετε αυτό.
ΠΡΟΕΔΡΟΣ (Απόστολος Κακλαμάνης): Τους τα λέγω και όποιος έχει ώτα ακουέτω.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, είναι πραγματικά γεγονός ότι η οποιαδήποτε αναγκαιότητα για μεταβολή δημιουργεί αναστάτωση και αντιμετωπίζεται από τους εργαζομένους με φόβο και αντίδραση, μια και είναι τεράστιο το πλαίσιο, πάνω στο οποίο λειτουργούν μέχρι σήμερα οι υπηρεσίες.
Η απάντηση στην αναγκαιότητα της ύπαρξης και της μεταβολής, σε ό,τι αφορά το καθεστώς γενικότερα της λειτουργίας του ΙΓΜΕ, προκύπτει από μία σύντομη αναδρομή, γιατί είναι γνωστό ότι τα Ινστιτούτα των Γεωλογικών και Μεταλλευτικών Ερευνών προέκυψαν από την αναγκαιότητα στήριξης ταχέων ρυθμών ανάπτυξης κατά τη διάρκεια της βιομηχανικής επανάστασης.
'Ετσι, η πρώτη δουλειά τους, θα έλεγα, ήταν οι γεωλογικοί χάρτες, οι οποίοι παρείχαν πληροφόρηση για τις ορυκτές πρώτες ύλες, τις ενεργειακές πρώτες ύλες, για το υπόγειο υδάτινο δυναμικό.
Το ΙΓΜΕ από την ίδρυσή του, με τις διαφορετικές μορφές που είχε μέχρι σήμερα, ασφαλώς έχει συμβάλει στην ουσιαστική, οικονομική και κοινωνική ανάπτυξη της χώρας. Σ' αυτό νομίζω ότι θα συμφωνήσουμε όλοι, δηλαδή, όσον αφορά τον ιστορικό του ρόλο.
Ωστόσο, θα πρέπει να συμφωνήσουμε ακόμη ότι οι συνεχείς διαφοροποιήσεις της οικονομίας, της βιομηχανίας, στο επίπεδο της κοινωνίας, έχουν οδηγήσει τα τελευταία χρόνια σε όλες τις χώρες σε μία άμεση αντίδραση, σε ό,τι αφορά τον επαναπροσδιορισμό του ρόλου των Ινστιτούτων αυτών,δεδομένα που είναι γνωστά σε όλους μας, η οποία αντίδραση στοχεύει πέρα από την κάλυψη των σύγχρονων αναγκών της οικονομίας και της κοινωνίας και στην προσπάθεια υιοθέτησης αποτελεσματικών τρόπων υλοποίησης των στόχων των Ινστιτούτων.
'Ετσι, με βάση αυτές τις αναγκαιότητες προκύπτουν ορισμένες παρεμβάσεις, οι οποίες πρόκειται να γίνουν από την Κυβέρνηση, με στόχο τη μείωση του προϋπολογισμού, τη μείωση του προσωπικού, την αντιμετώπιση των οργανωτικών και λειτουργικών προβλημάτων του Ι.Γ.ΜΕ., με τελικό στόχο να οριοθετήσουμε το πρόγραμμα και τους στόχους του Ινστιτούτου Γεωλογικών Μελετών.
Σήμερα, αγαπητοί συνάδελφοι, το Ινστιτούτο είναι οργανωμένο και λειτουργεί με είκοσι μία διευθύνσεις, υπηρεσίες διαφόρων αντικειμένων, σε έξι, μη συμβατούς με τα αντικείμενα, τομείς. Υπάρχουν και έξι παραρτήματα στην περιφέρεια. 'Εχει τετρακόσια είκοσι οκτώ άτομα εργαζομένους στα παραρτήματα με μέση αναλογία προσωπικού -επιστημονικού και υπόλοιπου προσωπικού- ένα προς τέσσερα. Στη δε Αθήνα έχει εξακόσιους τριάντα έξι εργαζόμενους με αντίστοιχη αναλογία ένα προς δύο.
Συνεπώς, η άμεση απάντηση στα ερωτήματά σας, κύριε Δραγασάκη, είναι η εξής: Η Κυβέρνηση αποφάσισε να στηριχθεί χρηματοδοτικά το Ι.Γ.ΜΕ. στην επιτέλεση του στρατιωτικού και διαχρονικού του ρόλου, να κατανείμει το προσωπικό των περιφερειακών παραρτημάτων του στις περιφέρειες, οι οποίες τώρα πια θα γίνουν ολοκληρωμένες διοικητικές μονάδες και σε ό,τι αφορά τις περαιτέρω μεταβολές, θα αποτελέσουν αντικείμενο διαλόγου με τους εργαζόμενους. 
Ευχαριστώ, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Ο κ. Δραγασάκης έχει το λόγο.
ΙΩΑΝΝΗΣ ΔΡΑΓΑΣΑΚΗΣ: Kύριε Πρόεδρε, κατ' αρχήν να σας ευχαριστήσω που με βγάλατε από μία δύσκολη θέση, διότι πράγματι κι εγώ εκτιμώ βαθύτατα τον κ. Χρυσοχοϊδη, αλλά τα θέματα του Ι.Γ.ΜΕ. δεν είναι στα θέματα του Υπουργείου Εμπορίου και εν πάση περιπτώσει έχουν και κάποιες ειδικές πτυχές.
Κύριε Υφυπουργέ, θεωρώ επικίνδυνη κατεύθυνση αυτήν η οποία διαφαίνεται από την απάντησή σας. Στην ουσία μας λέει το Υπουργείο Ανάπτυξης ότι το Ι.Γ.ΜΕ. κάποτε είχε ρόλο να παίξει, ενώ στον 21ο αιώνα ενδεχομένως ο ρόλος του, δεν είναι τόσο σημαντικός. 'Εχω ριζικά διαφορετική άποψη. Κατά την άποψή μου υπάρχουν νέα πεδία στα οποία, ιδρύματα όπως είναι το Ι.Γ.ΜΕ. έχουν να παίξουν σημαντικό ρόλο. Να μιλήσω για την έρευνα και τη διαχείριση του υδάτινου δυναμικού που αποκτά στρατηγική σημασία στην εποχή μας; Να μιλήσω για τα θέματα περιβάλλοντος, τα οποία έχουν συνάφεια με το δυναμικό, την τεχνογνωσία και την εμπειρία του Ι.Γ.ΜΕ.;
Εγώ, λοιπόν, θα έλεγα ναι, διάλογο σε όλα τα θέματα οργανωτικής φύσης. Δεν φταίνε οι εργαζόμενοι για την κατανομή του ανθρώπινου δυναμικού στο Ι.Γ.ΜΕ. Η Κυβέρνηση έχει την ευθύνη. Ανοιχτοί, λοιπόν, σε οποιαδήποτε συζήτηση αναδιοργάνωσης, αλλά σε κατεύθυνση αναβάθμισής του.
Ειδικά με τα παραρτήματα της υπαίθρου, της επαρχίας, μου κάνει εντύπωση η κατεύθυνση του Υπουργείου. Η περιφέρεια είναι διοίκηση. Οι περιφέρειες θα είναι μονάδες Δημόσιας Διοίκησης. Μπορεί η Δημόσια Διοίκηση να κάνει γεωλογική
έρευνα; Μπορεί να κάνει εργολαβίες; Μπορεί να συνεχίσει να παίρνει έργα με χρηματοδότηση από την Ευρωπαϊκή 'Ενωση; Θα είναι επιλέξιμος φορέας η περιφέρεια στο βαθμό που το Ι.Γ.ΜΕ. είναι ή θα μπορούσε να γίνει; Πραγματικά εντυπωσιάζομαι απ' αυτήν την κατεύθυνση. Να αναζητηθούν άλλες λύσεις. Γιατί να είναι η γεωλογική έρευνα στην περιφέρεια και η αγροτική έρευνα σε αυτόνομο φορέα; Με αυτήν τη λογική, όλα θα μπορούσαν να πάνε στην περιφέρεια.
Κύριε Υπουργέ, ειλικρινά σας παρακαλώ, μεταφέρετε στο Υπουργείο την άποψή μας, κλείστε το φάκελο, μελετήστε το θέμα. 'Ετσι κι αλλιώς υπάρχει πρόγραμμα να γίνει μελέτη και για μάρκετινγκ και για νέες επιχειρηματικές δυνατότητες του Ι.Γ.ΜΕ. Κάντε πρώτα τις μελέτες και μετά πάρτε αποφάσεις. 'Οχι πρώτα αποφάσεις συρρίκνωσης και μετά να γίνουν οι μελέτες.
Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κύριος Υφυπουργός έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, ανέφερα κάποια στοιχεία περιγράφοντας την οργανωτική κατάσταση του Ι.Γ.ΜΕ. και πιστεύω ότι για οποιονδήποτε καλόπιστο κριτή αυτή η κατάσταση, η οποία έχει διαμορφωθεί τα τελευταία χρόνια, δεν μπορεί να γίνει αποδεκτή, ούτε μπορεί να συνεχισθεί. Χρειάζεται ένας εκσυγχρονισμός και ένας επαναπροσδιορισμός του ρόλου του Ι.Γ.ΜΕ., διότι με τη συνέχιση της λειτουργίας του με αυτόν τον τρόπο, με μαθηματική ακρίβεια θα οδηγηθούμε στην απαξίωση του Ι.Γ.ΜΕ. και σε επικίνδυνες περιπέτειες για το ίδιο το προσωπικό.
Γι' αυτό, λοιπόν, κρίνονται άμεσα αναγκαία τώρα η αναδιοργάνωση του Ι.Γ.ΜΕ. και ο αναπροσανατολισμός του στην κατεύθυνση της διαχρονικής συμβολής του στην υπόθεση της ανάπτυξης της χώρας, στη βελτίωση της ποιότητας ζωής του πληθυσμού, αλλά και της οικονομίας μέσα στο πλαίσιο του ανταγωνισμού που υπάρχει.
Νομίζω ότι αυτός πρέπει να είναι ο στρατηγικός και διαχρονικός ρόλος του Ι.Γ.ΜΕ.
Ευχαριστώ.
ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση των Επικαίρων Ερωτήσεων.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε στην ημερήσια διάταξη
ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ
Θα συνεχιστεί η συζήτηση επί των άρθρων και του συνόλου του σχεδίου νόμου του Υπουργείου Εθνικής Οικονομίας "Χρηματιστηριακή αγορά παραγώγων και άλλες διατάξεις".
Κύριοι συνάδελφοι, για τη συζήτηση των άρθρων και των τροπολογιών αυτού του νομοσχεδίου έχουμε την σημερινή και αυριανή συνεδρίαση. Παρακαλώ να μου πείτε οι εισηγητές και οι εκπρόσωποι τι άποψη έχετε σε ό,τι αφορά τη συζήτηση.
Ο κ. Μαγκριώτης έχει το λόγο.
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, νομίζω πως μπορούμε να συζητήσουμε το νομοσχέδιο σε δυο ενότητες. Στην πρώτη ενότητα να περιλαμβάνονται τα άρθρα από 1 έως 32, το μέρος Α, δηλαδή, και στη δεύτερη ενότητα να περιλαμβάνεται το σύνολο των υπολοίπων άρθρων από το 33 μέχρι το 119.
Νομίζω πως είναι δύο ενότητες που έχουν συνοχή και θα διευκολύνουν τη συζήτηση. Και βεβαίως οι τροπολογίες σε μια τρίτη ενότητα στο σύνολό τους.
ΠΡΟΕΔΡΟΣ (Απόστολος Κακλαμάνης): Ο κ. Κωστόπουλος έχει το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, συμφωνώ με τον κ. Μαγκριώτη. Σε μια ενότητα να συζητηθούν τα άρθρα από 1 έως 32 και σε μια δεύτερη από 33 έως 119. Και αύριο να συζητήσουμε τις τροπολογίες.
ΠΡΟΕΔΡΟΣ (Απόστολος Κακλαμάνης): Με ενδιαφέρει να μου πείτε, επειδή απ' ό,τι είδα είναι ένα τεχνικό, στις επιμέρους διατάξεις, νομοσχέδιο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: 'Εχει και ουσία, κύριε Πρόεδρε. 
ΠΡΟΕΔΡΟΣ (Απόστολος Κακλαμάνης): 'Οχι, λέω το εξής: Να βάλουμε σήμερα και τις δυο ενότητες;
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Ελπίζουμε πως θα τελειώσουμε. 
ΠΡΟΕΔΡΟΣ (Απόστολος Κακλαμάνης): Και να συζητηθούν αύριο με άνεση οι τροπολογίες; 
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Ναι, κύριε Πρόεδρε, διότι είναι και ουσιαστικές οι τροπολογίες. 
ΠΡΟΕΔΡΟΣ (Απόστολος Κακλαμάνης): Ναι το είδα ότι τουλάχιστον οι δυο τροπολογίες θέλουν συζήτηση.
ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε...
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο.
ΠΡΟΕΔΡΟΣ (Απόστολος Κακλαμάνης): Κύριε Πρόεδρε, μια στιγμή γιατί ζήτησε το λόγο και ο κ. Κανταρτζής. 
ΑΧΙΛΛΕΥΣ ΚΑΝΤΑΡΤΖΗΣ: Δεν πειράζει, κύριε Πρόεδρε, ας μιλήσει πρώτα ο κ. Μητσοτάκης.
ΠΡΟΕΔΡΟΣ (Απόστολος Κακλαμάνης): Ο κ. Μητσοτάκης δεν παρεξηγείτε απ' αυτά, είναι ο παλαιότερος εδώ και ξέρει.
ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, δεν βλέπω το λόγο να συμπιέσουμε σε ασφυκτικά χρονικά περιθώρια τα 80 περίπου άρθρα του νομοσχεδίου. Σύμφωνα με την πρόταση η οποία υποβλήθηκε και από τον εισηγητή της Κυβερνητικής Πλειοψηφίας, αλλά και από το κόμμα της Αξιωματικής Αντιπολίτευσης προτείνονται οι δυο ενότητες των άρθρων από 1 έως 32 και από 33 έως 118. Είναι πάρα πολλά άρθρα. Η πρότασή μας είναι να συζητηθεί η πρώτη ενότητα από το 1 έως το 32, μια δεύτερη ενότητα η οποία αφορά την ίδρυση νέας παράλληλης αγοράς και έχουν έναν αυτοτελή χαρακτήρα τα άρθρα από το 33 έως 50 και η τρίτη ενότητα από το 51 έως το τέλος, έτσι ώστε να υπάρχει και άνεση χρόνου στη συζήτηση των άρθρων και να μη συζητηθούν 80 άρθρα σε μια ενότητα. 
ΠΡΟΕΔΡΟΣ (Απόστολος Κακλαμάνης): Δηλαδή, οι δυο ενότητες να γίνουν τρεις. 
Κύριε Πρόεδρε, έχετε το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, νομίζω ότι δεν θα έχουμε δυσκολία να συμφωνήσουμε στον τρόπο ψηφίσεως των άρθρων, είτε με δύο είτε με τρεις ενότητες. Οι δύο συνεδριάσεις είναι επαρκείς. Εκείνο που ήθελα εγώ να ερωτήσω είναι πόσες είναι οι τροπολογίες του κυρίου Υπουργού, προσθήκες, δηλαδή, γιατί δεν είναι τροπολογίες και αν τελειώνουμε με αυτές τις οποίες κατέθεσε, και στην συνέχεια θα κάνω μια παρατήρηση κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Ευχαριστώ, κύριε Πρόεδρε.
Χθες στην παρέμβασή μου δήλωσα ότι έχω τρεις τροπολογίες τις οποίες ανακοίνωσα στο Σώμα. Η πρώτη αφορά ρύθμιση θεμάτων σχετικών με τη μετοχοποίηση των καταστημάτων αφορολογήτων ειδών, η δεύτερη είναι διαδικαστική κυρίως και αφορά την εκπροσώπηση της ΟΚΕ, της Οικονομικής Κοινωνικής Επιτροπής στα διοικητικά συμβούλια των ΔΕΚΟ -δε νομίζω ότι αυτή θα χρειαστεί ιδιαίτερη συζήτηση- και η τρίτη αφορά την μη αποδοχή αιτήσεων επιχειρήσεων για υπαγωγή επενδύσεων στο ν. 1892 λόγω της επικείμενης αναθεώρησης. Και αυτή είναι κυρίως διαδικαστικού χαρακτήρα.
Δήλωσα επίσης ότι αυτές είναι οι τρεις και μόνες τροπολογίες οι οποίες θα συζητηθούν από πλευράς Κυβερνήσεως -εννοώ- στη διάρκεια της συζητήσεως αυτού του νομοσχεδίου. Καμία άλλη.
ΠΡΟΕΔΡΟΣ (Απόστολος Κακλαμάνης): 'Αρα είναι οι τρεις τροπολογίες και καμία άλλη.
Κύριε Υπουργέ, αν έχετε την καλοσύνη, επειδή μου είπατε ότι στην τροπολογία που αφορά το ν. 1892 θα κάνετε κάποια διόρθωση, να το πείτε τώρα για να γνωρίζουν και οι άλλοι συνάδελφοι ότι έχετε ρητή χρονολογία που πάψατε να δέχεστε αιτήσεις.
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικοκομικών): Ναι, κύριε Πρόεδρε, η χρονολογία αυτή θα αλλάξει και θα τεθεί ως χρονολογία η ημερομηνία καταθέσεως της τροπολογίας η οποία είναι η 21η Οκτωβρίου. Δηλαδή, αντί 23 Οκτωβρίου θα μπει 21 Οκτωβρίου. Την αλλαγή αυτή θέλω να εισαγάγω και να αναμορφωθεί η σχετική τροπολογία.
ΠΡΟΕΔΡΟΣ (Απόστολος Κακλαμάνης): Ο κ. Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, για λόγους τάξεως επειδή συζητήσαμε το θέμα των προσθηκών είτε προτείνονται από Υπουργούς είτε από Βουλευτές και μας είπατε την άποψή σας, θα ήθελα απλώς να επισημάνω ότι η προσθήκη με την οποία εισάγεται στο Χρηματιστήριο το κατάστημα αφορολογήτων ειδών, είναι ένα ολόκληρο νομοσχέδιο.
ΠΡΟΕΔΡΟΣ (Απόστολος Κακλαμάνης): Είναι μία νομοτεχνική παρατήρηση αυτή του κ. Μητσοτάκη, η οποία έχει βέβαια ουσία . Γι' αυτό, επειδή είδα ότι είμαστε περίπου σύμφωνοι όλοι, είτε σε δύο είτε σε τρεις ενότητες να ολοκληρώσουμε σήμερα τα άρθρα και αύριο σε ολόκληρη τη συνεδρίαση να δοθεί η δυνατότητα να συζητηθεί η τροπολογία αυτή που είναι εκτεταμένη, με άνεση.
Ας ικανοποιήσουμε, λοιπόν, και το αίτημα του Κομμουνιστικού Κόμματος και να συζητήσουμε σε τρεις ενότητες τα άρθρα, τα οποία, όμως, θα τελειώσουμε απόψε.
Κύριε Σφυρίου, συμφωνείτε και εσείς;
ΚΟΣΜΑΣ ΣΦΥΡΙΟΥ: Μάλιστα, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Ο κ. Μαγκριώτης έχει το λόγο επί της πρώτης ενότητας των άρθρων, όπως ακριβώς τα αρίθμησε ο κ. Κανταρτζής, για να μην τα επαναλάβω.
ΙΩΑΝΝΗΣ ΜΑΓΚΡΙΩΤΗΣ: Στο πρώτο μέρος περιλαμβάνονται τα άρθρα από το 1 μέχρι το 32. Η Κυβέρνηση με το νομοσχέδιο αυτό προσπαθεί να δημιουργήσει νέους θεσμούς και φορείς αναγκαίους για την επέκταση και τη διεύρυνση της χρηματιστηριακής αγοράς.
'Οπως είπα και χθες η διεύρυνση και επέκταση της χρηματιστηριακής αγοράς είναι αναγκαία και για να μπορέσει η χρηματιστηριακή αγορά της χώρας μας να υιοθετήσει νέα χρηματιστηριακά προϊόντα και υπηρεσίες, να προσαρμοστεί στα ευρωπαϊκά δεδομένα και στο νέο ανταγωνιστικό περιβάλλον και φυσικά να ενισχύσει την αναπτυξιακή προσπάθεια της χώρας δίνοντας τη δυνατότητα στις ελληνικές επιχειρήσεις να αντλήσουν χρήματα με χαμηλό κόστος για την επέκταση και τον εκσυγχρονισμό τους.
Επίσης, με το νομοσχέδιο αυτό δίδεται η δυνατότητα και στους 'Ελληνες και στους ξένους επενδυτές να αξιοποιήσουν τους φορείς και τους θεσμούς της χρηματιστηριακής αγοράς της χώρας μας για να επενδύσουν στις χώρες της Βαλκανικής και γενικότερα της κεντρικής και ανατολικής Ευρώπης.. 
Στόχος, λοιπόν, είναι ο εκσυγχρονισμός και η επέκταση της χρηματιστηριακής αγοράς, η προσέλκυση νέων επενδυτών και φυσικά νέων κεφαλαίων και οι προσαρμογές στα δεδομένα της χρηματιστηριακής αγοράς της Ευρώπης και γενικότερα του ανεπτυγμένου κόσμου.
Ειδικότερα στο πρώτο μέρος περιέχονται οι διατάξεις που αφορούν τη σύσταση και λειτουργία του Χρηματιστηρίου Παραγώγων Αθηνών. Η ίδρυση και λειτουργία του Χρηματιστηρίου Παραγώγων Αθηνών συμπληρώνει τη χρηματιστηριακή αγορά με νέα προϊόντα, όπως είναι τα παράγωγα. Τα παράγωγα είναι προϊόντα τα οποία θα διαπραγματεύονται στη δευτερογενή αγορά. Εδώ πρέπει να τονίσω ότι υπάρχουν αυτά τα προϊόντα σήμερα, διαπραγματεύονται ανεπισήμως και φυσικά ο κίνδυνος για τους επενδυτές είναι πολύ υψηλός. Βέβαια, δεν έχουν αναπτυχθεί όσο θα μπορούσαν να αναπτυχθούν στη χώρα μας, γιατί ακριβώς δεν υπάρχουν οι επίσημοι φορείς και θεσμοί μέσω των οποίων θα διαπραγματεύονται τα παράγωγα προϊόντα και φυσικά θα διασφαλίζεται η διαφάνεια και η αποτελεσματικότητα μίας επένδυσης και μίας διαπραγμάτευσης. Δηλαδή, θα υπάρχει εγγύηση για τους επενδυτές.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Θα πρέπει να προσθέσω ότι με τη δημιουργία του Χρηματιστηρίου Παραγώγων Αθηνών ενισχύεται και το Χρηματιστήριο Αξιών Αθηνών, διότι η διαπραγμάτευση θα είναι παράλληλη. Κυρίως τα παράγωγα προϊόντα θα είναι συμφωνίες επί των κινητών αξιών που ήδη είναι εισηγμένες στο Χρηματιστήριο Αξιών Αθηνών και διαπραγματεύονται σ' αυτό, είτε είναι δείκτες του Χρηματιστηρίου Αξιών Αθηνών είτε είναι συμφωνίες επί των δεικτών. Γι' αυτό, λοιπόν, η δημιουργία του Χρηματιστηρίου Παραγώγων Αθηνών, όπως περιγράφεται στα άρθρα του πρώτου μέρους, ενισχύει αποφασιστικά και το βάθος αλλά και τη φερεγγυότητα και την αξιοπιστία του Χρηματιστηρίου Αξιών Αθηνών.
Περιγράφεται επίσης με λεπτομέρεια στην πρώτη αυτή ενότητα των άρθρων η μορφή της εταιρείας, είναι Α.Ε., το μετοχικό της κεφάλαιο είναι τρία δισεκατομμύρια (3.000.000.000) δραχμές και πρέπει να πω ότι η πολιτεία μέσα από το Χρηματιστήριο Αξιών Αθηνών μπορεί να κατέχει από το 35% έως το 49% του μετοχικού κεφαλαίου. Είναι μία πρωτοτυπία, είναι μία καινοτομία, όπου για πρώτη φορά στην έναρξη μίας εταιρείας με αυτήν την ευαισθησία και θα έλεγα με αυτήν την έκταση και τη σπουδαιότητα, δίνει τη δυνατότητα στους ιδιώτες επενδυτές και κυρίως στους θεσμικούς επενδυτές να έχουν την πλειοψηφία του μετοχικού κεφαλαίου.
Προβλέπεται βεβαίως κατά τη διάρκεια της συγκέντρωσης του ιδιωτικού μετοχικού κεφαλαίου η πολιτεία να μπορεί να έχει μεγαλύτερο ποσοστό από το 49% και αυτό για να συγκεντρωθεί το αρχικό κεφάλαιο στο βαθμό που θα υπάρχει μία επιφυλακτικότητα ή μία διστακτικότητα από τους θεσμικούς επενδυτές. Πολύ γρήγορα, όμως, αυτό το κεφάλαιο, η πλειοψηφία, δηλαδή, του μετοχικού κεφαλαίου θα αποδοθεί στους θεσμικούς επενδυτές.
Πρέπει επίσης να τονίσουμε ότι για να υπάρξει και διαφάνεια στη λειτουργία του Χρηματιστηρίου Παραγώγων Αθηνών, αλλά και για να συμμετάσχουν περισσότεροι θεσμικοί επενδυτές, υπάρχει ένα όριο μέχρι το οποίο μπορεί να συμμετάσχει στο κεφάλαιο του Χρηματιστηρίου Παραγώγων Αθηνών ο θεσμικός επενδυτής και είναι το 3%. 
Να τονίσω επίσης πως η εποπτεία του Χρηματιστηρίου Παραγώγων Αθηνών είναι στην αρμοδιότητα του Χρηματιστηρίου Αξιών Αθηνών και φυσικά της Επιτροπής Κεφαλαιοαγοράς.
Στο δεύτερο κεφάλαιο και στην πρώτη ενότητα, όπως είπα, περιγράφονται λεπτομερώς οι συναλλαγές που θα πραγματοποιούνται στο Χρηματιστήριο Παραγώγων Αθηνών. Διασαφηνίζεται ότι το Δ.Σ. του Χρηματιστηρίου Παραγώγων Αθηνών μετά από γνωμάτευση του Δ.Σ. της Εταιρείας Εκκαθάρισης Συναλλαγών Παραγώγων της ΕΤ.Ε.ΣΕ.Π., αποφασίζει για το ποια παράγωγα προϊόντα θα διαπραγματεύονται στη δευτερογενή αγορά, στο Χρηματιστήριο Παραγώγων Αθηνών.
Ακόμη, θέλω να τονίσω ότι με πολλή επιφυλακτικότητα ξεκινά τη λειτουργία του το Χρηματιστήριο Παραγώγων Αθηνών αυτό γιατί δεν υπάρχει τεχνογνωσία, εμπειρία, αλλά και γιατί δεν υπάρχει το εύρος, η μεγάλη γκάμα και ο όγκος των προϊόντων. Και φυσικά η διεθνής εμπειρία έχει διδάξει ότι οι συναλλαγές στα Χρηματιστήρια Παραγώγων, γενικότερα οι συναλλαγές στις δευτερογενείς αγορές έχουν υψηλή επικινδυνότητα και υψηλή επισφάλεια και γι' αυτό, όπως θα δούμε παρακάτω, οι ελεγκτικοί μηχανισμοί και οι ασφαλιστικές δικλείδες είναι πάρα πολύ αυστηρές, πολύ πιο αυστηρές ακόμη και απ' αυτές που διέπουν το Χρηματιστήριο Αξιών Αθηνών, γιατί θα πρέπει η διαφάνεια και η ασφάλιση των διαπραγματεύσων να είναι καθολική και απόλυτη.
Στο τρίτο κεφάλαιο περιγράφεται ο τρόπος, το κεφάλαιο, το ύψος, οι συμμετοχές στην ΕΤΕΣΕΠ, δηλαδή, στην Εταιρείας Εκκαθάρισης Συναλλαγών και Παραγώγων. Και αυτή είναι μία Α.Ε., το μετοχικό της κεφάλαιο είναι οκτώ δισεκατομμύρια (8.000.000.000) δραχμές. Νομίζω πως είναι αυτονόητη η αναγκαιότητα το μετοχικό κεφάλαιο της ΕΤΕΣΕΠ να είναι μεγαλύτερο, γιατί θα εγγυάται τις συναλλαγές στο Χρηματιστήριο Παραγώγων Αθηνών και βεβαίως τις εκκαθαρίσεις σ' αυτό. Εδώ και πάλι οι μετοχές είναι ονομαστικές. Η συμμετοχή του Χρηματιστηρίου Αξιών Αθηνών, μαζί με το Χρηματιστήριο Παραγώγων Αθηνών, δηλαδή, της πολιτείας θα μπορούσα να πω συμβολικά, δεν μπορεί να ξεπερνά το 35%. Και εδώ πάλι είναι ευνόητοι οι λόγοι, γιατί δίδεται στους θεσμικούς επενδυτές, στους ιδιώτες μεγαλύτερη συμμετοχή στο μετοχικό κεφάλαιο της ΕΤΕΣΕΠ, αφού αυτή θα εγγυάται τη λειτουργία και θα κάνει τις εκκαθαρίσεις αναφορικά με τις καθημερινές διαπραγματεύσεις στο Χρηματιστήριο Παραγώγων Αθηνών και θα πρέπει λόγω της υψηλής επισφάλειας και της επικινδυνότητας οι ιδιώτες επενδυτές, οι θεσμικοί επενδυτές να έχουν πολύ πιο μεγάλη συμμετοχή και εμπλοκή, ακριβώς για να παίρνουν και το τμήμα του ρίσκου γι' αυτές τις συναλλαγές.
Επίσης, πρέπει να πω ότι η συμμετοχή των θεσμικών επενδυτών εδώ έχει ένα υψηλότερο όριο, ένα υψηλότερο πλαφόν, το οποίο είναι το 15%.
Στο τέταρτο κεφάλαιο περιγράφονται και περιλαμβάνονται οι διατάξεις για τη λειτουργία του Χρηματιστηρίου Παραγώγων Αθηνών και της ΕΤ.Ε.Σ.Ε.Π.. 'Οπως τόνισα και προηγουμένως αναφέρονται στο χρόνο των εκκαθαρίσεων και της διαπραγμάτευσης, στη διακίνηση των πληροφοριών, στην επάρκεια των κεφαλαίων των εταιρειών που εμπλέκονται στις συναλλαγές του Χρηματιστηρίου Παραγώγων Αθηνών.
Οι διατάξεις αυτές είναι πολύ πιο αυστηρές απ'ότι οι διατάξεις του Χρηματιστηρίου Αξιών, γιατί ακριβώς η επικινδυνότητα και η επισφάλεια είναι πολύ πιο υψηλή και ορθώς θεσπίζονται ως τέτοιες.
Στο πέμπτο κεφάλαιο περιλαμβάνονται τα εξής: Ο ρυθμιστικός ρόλος που έχει το Χρηματιστήριο Αξιών Αθηνών, οι ευθύνες που έχει η ΕΤ.Ε.Σ.Ε.Π., διευκρινίζεται πως στις εκκαθαρίσεις συμμετέχουν μόνο μέλη της ΕΤ.Ε.Σ.Ε.Π., της Εταιρείας, δηλαδή, Εκκαθάρισης Συναλλαγών και Παραγώγων και βεβαίως οι ρυθμίσεις για τη φερεγγυότητα, τη διαφάνεια και την αποτελεσματικότητα στη λειτουργία των φορέων αυτών.
Τέλος, στο έκτο και έβδομο κεφάλαιο περιλαμβάνονται οι νομοθετικές εξουσιοδοτήσεις που δίνονται στο ΥΠΕΘΟ, στο Διοικητικό Συμβούλιο του Χρηματιστηρίου Παραγώγων Αθηνών, στο Διοικητικό Συμβούλιο της ΕΤ.Ε.Σ.Ε.Π., στην Επιτροπή Κεφαλαιαγοράς και σε κάθε άλλο εποπτικό φορέα για να διαχειρίζονται τη διακριτική τους εποπτεία. Εποπτεία που είναι αναγκαία όχι μόνο στο ξεκίνημα του Χρηματιστηρίου Παραγώγων Αθηνών, αλλά και καθ'όλη τη διάρκεια της λειτουργίας τους. Την αναγκαιότητα της υψηλής και διακριτικής εποπτείας την είδαμε και στην περσινή κρίση του Χρηματιστηρίου Αθηνών με τη γνωστή υπόθεση της ΔΕΛΤΑ Χρηματιστηριακής.
Νομίζω πως αυτός ο συνδυασμός της υψηλής εποπτικής και διακριτικής παρουσίας που νομοθετικά δίδεται στο Υπουργείο Εθνικής Οικονομίας και σε όλους τους εποπτεύοντες φορείς προς το Χρηματιστήριο Παραγώγων Αθηνών, μαζί με την πλειοψηφική συμμετοχή τόσο στο μετοχικό κεφάλαιο του Χρηματιστηρίου Παραγώγων Αθηνών, όσο και της ΕΤ.Ε.Σ.Ε.Π, των φορέων της ιδιωτικής οικονομίας και των θεσμικών επενδυτών, διαμορφώνει μία νέα ισορροπία για την ανάπτυξη της χρηματιστηριακής αγοράς προσαρμοσμένη στα ευρωπαϊκά και στα διεθνή δεδομένα που θα της δώσει και βάθος και φερεγγυότητα και αξιοπιστία και βεβαίως, θα προσελκύσει νέους επενδυτές. Θα προσελκύσει νέα κεφάλαια που θα συμβάλουν στην ανάπτυξη της εθνικής μας οικονομίας.
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ.Μαγκριώτη.
Ο κ.Κωστόπουλος έχει το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Η σύσταση του Χρηματιστηρίου Παραγώγων στην Ελλάδα κατ'αρχήν είναι απαραίτητη διότι και εκσυγχρονίζει το Χρηματιστήριο Αθηνών και επιπλέον είναι μία καινούρια εταιρεία, η οποία δίνει την δυνατότητα να συμπληρώσουν τις επιλογές τους οι επενδυτές είτε αυτοί είναι 'Ελληνες είτε είναι ξένοι, με στόχο την προσέλκυση κεφαλαίων κυρίως από το εξωτερικό.
Είναι απαραίτητη βεβαίως ακόμη, διότι πληροφορούμεθα ότι υπάρχουν πράξεις παραγώγων που γίνονται στο περιθώριο, έξω από το Χρηματιστήριο.
Και ένα τμήμα αυτών των πράξεων φεύγει για το εξωτερικό.
Πρέπει, όμως, να πω ότι υπήρξε καθυστέρηση ως προς την σύσταση, διότι οι δύο προηγούμενοι λόγοι είναι εκείνοι που επιβάλλουν τη σύσταση του Χρηματιστηρίου Παραγώγων.
Δεν μπορώ να σταματήσω, όμως, μόνο στα θετικά, διότι πιστεύω πως υπάρχουν πολλές απορίες, τις οποίες θα πρέπει και με το παρόν νομοθέτημα να τις προσέξουμε, αλλά κυρίως κατά την υλοποίηση του νόμου για τους εξής λόγους:
Πρώτον, λόγω του μικρού μεγέθους των πράξεων, θα είναι βιώσιμη η εταιρεία; Θα επιβιώσει ή το σύνολο των εξόδων θα είναι πολύ μεγάλο και δεν θα αντέξει, δεν θα επιβιώσει η εταιρεία;
Δεύτερον, εάν είμαστε σε θέση αυτήν τη μικρή εταιρεία, εν σχέσει με τις μεγάλες εταιρείες του εξωτερικού, τις εταιρείες των Χρηματιστηρίων των Παραγώγων των Ευρωπαϊκών Χωρών, να τις στήσουμε με διαφάνεια και να εξασφαλίσουμε την ασφάλεια στους επενδυτές.
Διότι όπως είναι γνωστό, εδώ δεν πουλάμε κινητές αξίες, πουλάμε συμβάσεις, αέρα επί των κινητών αξιών και επί του συναλλάγματος και επί των αξιών και επί των επιτοκίων και επί του δείκτου του Χρηματιστηρίου. Δηλαδή, το Χρηματιστήριο των Παραγώγων -και αυτό είναι το επικίνδυνο-όπως είπα και χθές, έχει μέσα του πολύ μεγαλύτερο κίνδυνο τζόγου, πολύ μεγαλύτερο κίνδυνο λαχείου, απ'ό,τι έχει το κανονικό Χρηματιστήριο. Πρέπει δε να ληφθεί σοβαρά υπόψιν ότι οι μεγάλες τράπεζες του εξωτερικού η BARINGS της Αγγλίας, το ORANGE COUNTΥ, ο επενδυτικός οργανισμός των Ηνωμένων Πολιτειών έπεσαν έξω, επτώχευσαν από παράγωγα, διότι δεν πρόσεξαν, διότι δεν οργανώθησαν σωστά, διότι δεν έκαναν το κατάλληλο έλεγχο.
'Ενα άλλο σημείο που πρέπει να τονίσω και που εξακολουθώ να έχω την άποψή μου, είναι γιατί αυτά τα μεσοβέζικα μέτρα όσον αφορά την ανώνυμη εταιρεία, ούτε κρατική είναι ούτε ιδιωτική. Αφού υπάρχει υποδομή σήμερα στο Χρηματιστήριο Αθηνών, αφού είναι ένα καινούριο αντικείμενο που δεν το ξέρει κανένας, αφού απαιτούνται κάποιες δαπάνες και κάποιες υποδομές αναγκαίες για να στηθεί, γιατί στο πρώτο στάδιο δεν το δώσαμε στην ανώνυμη εταιρεία που λειτουργεί στο Χρηματιστήριο Αθηνών, και να λειτουργήσει υπό μορφή τμήματος; 'Η αφού δεν θέλαμε να το δώσουμε εκεί, θα έπρεπε να το δώσουμε στους ιδιώτες. Οι θεσμικοί επενδυτές οι οποίοι θα συμμετάσχουν και κατά ποσοστό πάνω από 50% στην υπό σύσταση εταιρία, θα έπρεπε να αναλάβουν αυτήν την ευθύνη της λειτουργίας μέσα σε ένα πλαίσιο νόμου που θα τους δίναμε με την παρακολούθηση της κεφαλαιαγοράς.
'Ενα άλλο σημείο που θέλω να τονίσω είναι για την σύνθεση του διοικητικού συμβουλίου. Τι διαπιστώνουμε για άλλη μια φορά; Ενώ το Χρηματιστήριο Παραγώγων είναι μεσοβέζικο, ούτε ιδιωτικό ούτε κρατικό -και εδώ υπήρξε η ένσταση χθες από την Κυβέρνηση, "τι θέλετε να το βάλουμε στο Χρηματιστήριο;"-το διοικητικό συμβούλιο που θα διοικεί αυτήν την ανώνυμη εταιρεία, θα ελέγχεται από τον Υπουργό Εθνικής Οικονομίας. Διότι, τι λέει το νομοσχέδιο όσον αφορά το διοικητικό συμβούλιο; Τρεις θα είναι στο διοικητικό συμβούλιο, τους οποίους θα διορίσει από τους εννέα ο Υπουργός Εθνικής Οικονομίας. Μένουν άλλοι έξι. Και οι υπόλοιποι έξι θα εκλέγονται σύμφωνα με το ν. 2190 περί ανωνύμων εταιρειών. Δηλαδή, τι θα συμβαίνει εκεί; Η γενική συνέλευση και οι μέτοχοι θα βγάζουν τους δικούς τους εκπροσώπους.
Μα, όταν ελέγχεις το 35% στο 100%, βγάζεις τουλάχιστον, αν όχι τρεις, άλλους δύο. 'Αρα, οι πέντε στους εννέα το ολιγότερο, είναι πάλι πλειοψηφία, η οποία ελέγχεται από το κράτος, ελέγχεται από τον Υπουργό Εθνικής Οικονομίας.
Κύριε Υπουργέ, θέλω να επανέλθω στο χθεσινό άρθρο του κ. Πρωτοπαπαδάκη, διευθυντού πωλήσεων της ΑΜRO BANK. 'Εχει κάνει μια ανάλυση πάρα πολύ καλή και επισημαίνει τους κινδύνους οι οποίοι μπορεί να προέλθουν από το Χρηματιστήριο Παραγώγων. Επειδή το Χρηματιστήριο δεν το ξέρουν οι 'Ελληνες, επειδή το Χρηματιστήριο είναι πρωτόγνωρο, επειδή οι πράξεις του Χρηματιστηρίου αυτού δεν στηρίζονται σε αξίες ορατές, αλλά είναι άϋλες, θα επιμείνω και εγώ στο στήσιμο αυτού του Χρηματιστηρίου και στις ασφαλιστικές δικλείδες, ώστε να εξασφαλίσουμε τους επενδυτές. Διότι, θα είναι κόλαφος για την ελληνική οικονομία και για το ελληνικό Χρηματιστήριο, αν πάθουμε καμιά ζημιά και η ζημιά αυτή αντανακλά σε πρόσωπα και του εσωτερικού, αλλά κυρίως σε επενδυτές του εξωτερικού.
Είπα και χθες, θα επιμείνω και σήμερα, κάπου, κύριε Υπουργέ, θα πρέπει να υπάρξει όπως και στα χρηματιστήρια του εξωτερικού, ένα έγγραφο, ένα κείμενο, με το οποίο να επισημαίνονται οι πιθανοί κίνδυνοι από τις συναλλαγές στο Χρηματιστήριο Παραγώγων. Είναι ένα έγγραφο το οποίο διανέμεται σε όλα τα Χρηματιστήρια Παραγώγων, τουλάχιστον στην Ευρώπη. Η ΕΤ.Ε.Σ.Ε.Π. είναι μια δεύτερη ανώνυμη εταιρεία η οποία μπαίνει και αυτή για να είναι ουσιαστικά ο ενδοιάμεσος εκτελεστής και των αγοραστών και των πωλητών. Είναι μια εταιρεία ενισχυμένη όσον αφορά το θέμα του κεφαλαίου.
Πιστεύω ότι και αυτή περισσότερο από την προηγούμενη ανώνυμη εταιρεία Χρηματηστηρίου Παραγώγων θα πρέπει να οργανωθεί έτσι, ώστε να μπορέσει να ανταποκριθεί στο έργο της και θα πρέπει να υπάρξουν οι ουσιαστικές, επαναλαμβάνω, δικλείδες ασφαλείας, διαφάνειας και περιορισμού των κινδύνων για τους επενδυτές.
Αυτές είναι οι απόψεις μου χονδρικώς, ελπίζω να μην ξέχασα τίποτε, ώστε να επανέλθω στη δευτερολογία μου. Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Και εμείς ευχαριστούμε τον κ. Κωστόπουλο.
Ο κ. Ευγένιος Χαϊτίδης, Βουλευτής Σερρών, ζητεί ολιγοήμερη άδεια απουσίας στο εξωτερικό. Εγκρίνει η Βουλή;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.
Κύριοι συνάδελφοι, έχω την τιμή να ανακοινώσω στο Σώμα τα εξής:
Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις Εκθέσεις της στις αιτήσεις για τη χορήγηση ή μη, άδειας δίωξης των Βουλευτών κυρίων Ευάγγελου Γιαννόπουλου, Παναγιώτη Καμμένου, Θεόδωρου Κατσίκη, Ευτύχιου Κοντομάρη, Ευάγγελου Μπούτα και Φώτιου Χατζημιχάλη.
Επίσης, οι Βουλευτές κύριοι Δημήτριος Σιούφας, Ευάγγελος Μπασιάκος, Ηλίας Βεζδρεβάνης, Αθανάσιος Δαβάκης, Κωνσταντίνος Καραμπίνας, Γεώργιος Καρασμάνης, Νικόλαος Κατσαρός, Θεόφιλος Λεονταρίδης, Σταύρος Παπαδόπουλος, Ελευθέριος Παπανικολάου, Απόστολος Σταύρου και Σάββας Τσιτουρίδης κατέθεσαν πρόταση νόμου "Για την ίδρυση και λειτουργία Ενιαίου Φορέα Δασοπροστασίας και Αυτόνομου Ταμείου Δασών".
Παραπέμπεται στην αρμόδια Διαρκή Επιτροπή.
'Εχω επίσης, την τιμή να ανακοινώσω ότι:
1. Οι Υπουργοί Εθνικής Οικονομίας και Οικονομικών, Εξωτερικών και Ανάπτυξης κατέθεσαν σχέδιο νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για την προώθηση και αμοιβαία προστασία των επενδύσεων".
2. Οι Υπουργοί Εμπορικής Ναυτιλίας, Εξωτερικών και Εθνικής Οικονομίας και Οικονομικών κατέθεσαν σχέδιο νόμου: "Κύρωση της Συμφωνίας για τις θαλάσσιες μεταφορές μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Εσθονίας".
3. Οι Υπουργοί Ανάπτυξης, Εξωτερικών και Εθνικής Οικονομίας και Οικονομικών κατέθεσαν σχέδιο νόμου: "Κύρωση της Συμφωνίας για συνεργασία στον τομέα του τουρισμού μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Ουζμπεκιστάν".
4. Οι Υπουργοί Εξωτερικών, Εθνικής Οικονομίας και Οικονομικών και Ανάπτυξης κατέθεσαν σχέδιο νόμου: "Κύρωση της Συμφωνίας μεταξύ της Κυβερνήσεως της Ελληνικής Δημοκρατίας και της Κυβερνήσεως της Δημοκρατίας της Εσθονίας για την προώθηση και αμοιβαία προστασία των επενδύσεων".
5. Οι Υπουργοί Εθνικής 'Αμυνας και Εξωτερικών κατέθεσαν σχέδιο νόμου: "Κύρωση του Μνημονίου συνεργασίας μεταξύ του Βασιλικού Πολεμικού Ναυτικού της Αυστραλίας και του Ελληνικού Πολεμικού Ναυτικού".
Παραπέμπονται στις αρμόδιες Διαρκείς Επιτροπές.
Ο κ. Κανταρτζής έχει το λόγο επί της ενότητας των άρθρων 1 έως και 32.
ΑΧΙΛΛΕΥΣ ΚΑΝΤΑΡΤΖΗΣ: Κατά τη χθεσινή συζήτηση επί της αρχής του νομοσχεδίου αναφερθήκαμε στους λόγους για τους οποίους γίνεται η σύσταση της νέας χρηματιστηριακής αγοράς του Χρηματιστηρίου Παραγώγων Αθηνών.
Βέβαια, ακούσαμε κατ'επανάληψη και από τους εισηγητές της κυβερνητικής Πλειοψηφίας, αλλά και από τους εισηγητές και τους αγορητές των άλλων κομμάτων να ταυτίζεται η πορεία του Χρηματιστηρίου με την οικονομική ανάπτυξη του τόπου μας. Αυτό, όμως, κάθε άλλο παρά συμβαίνει. Γιατί το γεγονός είναι ότι τα κεφάλαια, τα οποία κατά καιρούς αντλήθηκαν μέσα από την κεφαλαιαγορά, μέσα από τη λειτουργία της χρηματαγοράς, δεν κατευθύνθηκαν στην παραγωγική ανάπτυξη του τόπου μας.
Εκείνο που στην πραγματικότητα γίνεται είναι η ενίσχυση της κερδοσκοπίας και του τζόγου, που καμία σχέση βέβαια δεν έχουν με την οικονομική ανάπτυξη του τόπου μας, που θα πρέπει να είναι το ζητούμενο.
Επίσης, στην τοποθέτησή μας επί της αρχής, αναφερθήκαμε και σε πιο συγκεκριμένες διατάξεις. Είπαμε ότι το Χρηματιστήριο Παραγώγων Αθηνών τίθεται κάτω από τον απόλυτο έλεγχο των ιδιωτών, των αποκαλούμενων θεσμικών επενδυτών. Και αυτοί δεν θα έχουν μόνο την πλειοψηφία, αφού το Χρηματιστήριο Αξιών Αθηνών, στην καλύτερη περίπτωση, θα διαθέτει μεν μέχρι το 49% των μετοχών, αλλά θα έχουν και τον απόλυτο έλεγχο, μια και με το άρθρο 101 του νομοσχεδίου που συζητούμε, διευρύνεται η μετοχική βάση του Χρηματιστηρίου Αξιών Αθηνών. 'Ετσι, με τον έναν ή τον άλλον τρόπο, έμμεσα ή άμεσα, στην πραγματικότητα το Χρηματιστήριο Παραγώγων Αθηνών θα ευρίσκεται κάτω από τον έλεγχο των ιδιωτών, των αποκαλούμενων θεσμικών επενδυτών.
Επίσης, κάτω από τον έλεγχο των ιδιωτών θα βρίσκεται και η εταιρεία εκκαθάρισης των συναλλαγών επί των παραγώγων η γνωστή σαν ΕΤ.Ε.Σ.Ε.Π.
Αναφερθήκαμε, επίσης, στις διατάξεις οι οποίες συνοδεύουν τις ρυθμίσεις αυτές. Διατάξεις με τις οποίες καθιερώνονται φοροαπαλλαγές για τις συναλλαγές στο Χρηματιστήριο Παραγώγων Αθηνών. Φοροαπαλλαγές, που φθάνουν μέχρι και την απαλλαγή από τον Φ.Π.Α., γεγονός που κατά τη γνώμη μας είναι προκλητικό.
Γίνονται προκλητικές οι διατάξεις. Από τη μια μεριά ο τζόγος μπαίνει κάτω από την αιγίδα του κράτους και από την άλλη μεριά συνοδεύεται με προνομιακή μεταχείριση με τις φοροαπαλλαγές, τη στιγμή που ο λαός μας υποβάλλεται σε μια δυσβάσταχτη φορολογία.
Το Κ.Κ.Ε καταψηφίζει τα σχετικά άρθρα.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κανταρτζή.
Ο κ.Ιντζές έχει το λόγο.
ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, όπως είπα και χθές, πράγματι οι συναλλαγές σε παράγωγα γίνονται από τις τράπεζες. Επομένως, υπάρχει πράγματι, ανάγκη ρύθμισης αυτής της αγοράς που γινόταν εκτός θεσμικού πλαισίου.
Εμείς πιστεύουμε, επειδή είναι μια νέα αγορά ότι η ρύθμισή της πρέπει να γίνεται μέσα στα πλαίσια του υπάρχοντος Χρηματιστηρίου Αξιών Αθηνών, πολύ περισσότερο μάλιστα, όταν αυτές οι συναλλαγές επί των παραγώγων διατρέχουν μεγαλύτερο κίνδυνο απ'ό,τι οι εισηγμένες μετοχές στο Χρηματιστήριο. Συνεπώς, η πείρα που υπάρχει στο Χρηματιστήριο Αθηνών μπορεί να διασφαλίσει σε πρώτη φάση περισσότερο τους συναλλασσομένους. 'Αλλωστε, θα είναι παράλληλα όργανα με το Χρηματιστήριο Αθηνών και με την Ανώνυμη Εταιρεία Αποθετηρίων Τίτλων. Στο ένα γίνεται η διαπραγμάτευση, στο άλλο γίνεται η εκκαθάριση. Την ίδια παράλληλη οργάνωση συστήνει το παρόν νομοσχέδιο με το Χρηματιστήριο Παραγώγων Αθηνών και με την Εταιρεία Εκκαθάρισης Συναλλαγών επί Παραγώγων. 'Εστω, όμως, ότι έτσι θα εξυπηρετηθεί καλύτερα ο σκοπός του νομοσχεδίου.
Κύριε Πρόεδρε, θα ήθελα εδώ να με προσέξετε και θα ήθελα να επιστήσω την προσοχή όλων των συναδέλφων.
Η Θεσσαλονίκη υπήρξε οικονομικό κέντρο, εμπορικό κέντρο, συγκοινωνιακό κέντρο και διαμετακομιστικό κέντρο της Βαλκανικής, της Κεντρικής Ευρώπης και της ανατολικής Ευρώπης, στο πλαίσιο της Βυζαντινής και της Οθωμανικής Αυτοκρατορίας. Αυτό πανθομολογουμένως, είναι γνωστό. Μετά την απελευθέρωσής της το 1912 και τη χάραξη των συνόρων, μετά τους δύο παγκοσμίους πολέμους που μεσολάβησαν, η Θεσσαλονίκη έχασε την ενδοχώρα της και έγινε μια επαρχιακή πόλη. Από το 1990 τα σύνορα αυτά από πλευράς οικονομικής, εμπορικής, συγκοινωνιακής και λοιπής δραστηριότητας, έχουν ξαναπέσει και έτσι, η Θεσσαλονίκη αναπνέει πάλι μέσα στον αέρα που έζησε επί εκατοντάδες χρόνια.
'Ολοι εμείς οι πολιτικοί και όλα τα κόμματα από την άκρα δεξιά, μέχρι την άκρα αριστερά, επισημαίνουν το ρόλο που μπορεί να παίξει η Θεσσαλονίκη στην ενδοχώρα που προηγουμένως ανέφερα και όλοι δείχνουν τη θέληση να βοηθήσουν σε αυτήν την κατεύθυνση. Αλλά μέχρι τώρα είναι λόγια.
Σήμερα, κύριε Υπουργέ, θα λειτουργούν τελείως ανεξάρτητα οι δύο χρηματιστηριακές αγορές η μια με την άλλη. Γι'αυτό έκανα προηγουμένως την αναφορά μου στην παράλληλη οργάνωση των δύο αυτών αγορών. 'Οσον αφορά δε τη λήψη πληροφοριών της αγοράς του Χρηματιστηρίου Παραγώγων Αθηνών, της ΕΤΕΣΕΠ και του Χ.Α.Α, με την Εταιρεία Αποθετηρίων, είναι ανεπτυγμένα τέτοια τεχνολογικά μέσα, φαξ, κομπιούτερ, τα πάντα, που δεν είναι ανάγκη να υπάρχει παράλληλη συγκατοίκηση.
Συνεπώς, ευχερέστατα, μπορεί να γίνει μια αρχή για να ιδρύσουμε εμείς οι 'Ελληνες στη Θεσσαλονίκη τέτοιο κέντρο για να παίξει το ρόλο της.
Τι ρόλο, δηλαδή; Να βοηθήσει στην ανάπτυξη της ενδοχώρας της, να βοηθήσει τους γείτονες λαούς και να ωφεληθεί μία παράλληλη οικονομική δραστηριότητα και συνεργασία. Επομένως, ιδού ένα πεδίο ένδοξο για δράση και για υλοποίηση όσων κατά καιρούς όλες οι παρατάξεις, από το 1990 και μετά -και ο κ. Μητσοτάκης και όλοι οι Αρχηγοί της Νέας Δημοκρατίας και ο κ. Σημίτης- κάθε χρόνο, ιδιαίτερα στα εγκαίνια της Διεθνούς 'Εκθεσης Θεσσαλονίκης, λένε -τις μεγαλοστομίες- δείχνουν πρόθεση, αλλά μένουν λόγια.
Ας γίνει, λοιπόν, στη Θεσσαλονίκη η έδρα του Χρηματιστηρίου Παραγώγων και της Εταιρείας Εκκαθάρισης Συναλλαγών Παραγώγων και θα είναι μια δοκιμαστική, αλλά ίσως και μία ασφαλιστική δικλείδα, διότι εφόσον είναι ένας νέος θεσμός, θα απαλλαγεί ενδεχομένως από όσες δουλείες έχει μέχρι τώρα το Χρηματιστήριο όπως λειτουργεί και θα μπορέσετε σε υγιέστερες βάσεις να θεμελιώσετε το νέο Χρηματιστήριο και να αποτελέσει τον πυρήνα σταδιακής μεταφοράς του Xρηματιστηρίου Αξιών στη Θεσσαλονίκη, για να παίξει τον ευρύτατο οικονομικό ρόλο της Ελλάδας στη Βαλκανική, στην Ανατολική και στην Κεντρική Ευρώπη.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ιντζέ για την πρόταση που έκανε.
ΑΝΑΣΤΑΣΙΟΣ ΙΝΤΖΕΣ: Θα περιμένω απάντηση.
ΠΡΟΕΔΡΕΥΩΝ (Παναγιώτης Σγουρίδης): Θα σας δώσει την απάντηση ο Υπουργός.
Ο κύριος Υπουργός έχει το λόγο.
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Θα μιλήσω πολύ σύντομα, κύριε Πρόεδρε, γιατί νομίζω ότι ουσιαστικά δεν προστέθηκαν νέα στοιχεία στα όσα αναφέρθηκαν στη χθεσινή συζήτηση.
Το μόνο που θέλω να σημειώσω είναι ότι σε όλα τα χρηματιστήρια του κόσμου υπάρχει ξεχωριστός θεσμός ελέγχου των συναλλαγών σε παράγωγα και αυτό διότι υπάρχει μεγάλη ιδιομορφία, μεγάλη ιδιαιτερότητα και ποτέ οι κλασικές εταιρείες χρηματιστηρίου δεν εποπτεύουν αυτές τις συναλλαγές. 'Αρα και εδώ αντιγράψαμε την ορθόδοξη μέθοδο του εξωτερικού.
'Οσον αφορά την πρόταση του κ. Ιντζέ θέλω να πω, ότι είναι μια ενδιαφέρουσα πρόταση, αλλά δεν νομίζω ότι μπορεί να λειτουργήσει, διότι σε καμία χώρα του κόσμου δεν υπάρχει διάσπαση του κέντρου εποπτείας των συναλλαγών, σε ό,τι αφορά είτε τα παράγωγα είτε τα κλασικά χρηματιστηριακά προϊόντα. Εφόσον η Αθήνα έχει το Χρηματιστήριο, εδώ θα πρέπει να εδρεύει και η εταιρεία που αφορά τα παράγωγα.
Συμφωνώ, ότι πρέπει να ενισχυθεί το Χρηματιστηριακό Κέντρο Θεσσαλονίκης, το οποίο εμείς δημιουργήσαμε και ικανοποιήσαμε ένα αίτημα των φορέων της Θεσσαλονίκης που υπήρχε εδώ και δεκαετίες -το γνωρίζουν αυτό οι Θεσσαλονικείς- και εγώ ο ίδιος ως Υπουργός Εθνικής Οικονομίας προχώρησα στις αναγκαίες πρωτοβουλίες. Βεβαίως, χρειάζεται προσοχή για να μη δημιουργηθεί στη Θεσσαλονίκη ένα σχήμα δυσλειτουργικό, το οποίο θα ζημιώσει τη συνολική λειτουργία του Χρηματιστηρίου στη χώρα μας.
Είναι, λοιπόν, μια ενδιαφέρουσα πρόταση, αλλά σκοπεύουμε να ενισχύσουμε τη Θεσσαλονίκη με άλλους τρόπους και όχι με το συγκεκριμένο τρόπο, τον οποίο ανέφερε ο εκλεκτός συνάδελφος. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Υπουργέ.
Ο κ. Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, εμείς είπαμε χθες ότι ενώ συμφωνούμε με την ανάπτυξη της αγοράς των παραγώγων, διαφωνούμε πλήρως με τον τρόπο με τον οποίο η Κυβέρνηση προχωρά σ' αυτήν τη ρύθμιση, δηλαδή με τη δημιουργία δύο νέων εταιρειών για μια αγορά που δεν ξέρουμε ακόμα πώς θα λειτουργήσει, τι ενδιαφέρον θα υπάρξει και πώς θα μπορέσει να αναπτυχθεί. 
Η άποψή μας είναι ότι θα έπρεπε, η ανάπτυξη της αγοράς των παραγώγων να γίνει στα πλαίσια του ήδη υφισταμένου Χρηματιστηρίου Αξιών Αθηνών, με τις κατάλληλες τροποποιήσεις, χωρίς να γίνουν καινούριες ανώνυμες εταιρείες, χωρίς να δοθούν καινούρια προσχήματα για κομματικές προσλήψεις ημετέρων. Γι' αυτό στην παρούσα ενότητα των άρθρων, με την εξαίρεση του άρθρου 1, τα άρθρα από το 2 έως και το 32 τα καταψηφίζουμε.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Αλογοσκούφη.
Κύριε Ρόκο, θέλετε να πάρετε το λόγο;
ΓΕΩΡΓΙΟΣ ΡΟΚΟΣ: 'Οχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει άλλος εγγεγραμμένος να μιλήσει επί της ενότητας των άρθρων 1 έως 32, κηρύσσεται περαιωμένη η συζήτηση και εισερχόμαστε στην ψήφισή τους κεχωρισμένως.
Ερωτάται το Σώμα: Γίνεται δεκτό το άρθρο 1;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 1 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 2;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 3;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 4;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 4 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 5;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 5 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 6;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 6 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 7;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 7 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 8;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 8 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 9;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 9 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 10;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 10 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 11;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 11 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 12;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 12 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 13;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 13 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 14;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 14 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 15;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 15 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 16;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 16 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 17;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 17 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 18;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 18 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 19;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 19 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 20;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 20 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 21;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 21 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 22;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 22 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 23;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 23 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 24;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 24 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 25;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 25 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 26;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 26 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 27;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 27 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 28;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 28 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 29;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 29 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 30;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 30 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 31;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 31 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 32;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 32 έγινε δεκτό κατά πλειοψηφία.
Εισερχόμαστε στη συζήτηση της ενότητας των άρθρων 33 έως 52.
Το λόγο έχει ο κ. Μαγκριώτης, εισηγητής του ΠΑ.ΣΟ.Κ.
ΙΩΑΝΝΗΣ ΜΑΓΚΡΙΩΤΗΣ: Κύριε Πρόερε, κυρίες και κύριοι συνάδελφοι, στο δεύτερο μέρος, στη δεύτερη ενότητα περιέχονται διατάξεις για τη δημιουργία της νέας παράλληλης αγοράς του Χρηματιστηρίου Αξιών Αθηνών, της Ε.ΑΓ.Α.Κ. όπως συνοπτικά αναφέρεται, της ελληνικής αγοράς αναδυόμενων κεφαλαιαγορών. Είναι μία νέα θεσμική επιλογή αναγκαία και ίσως με σχετική καθυστέρηση ερχόμενη προς ψήφιση, αφού η διακηρυγμένη θέση της χώρας μας για την υποστήριξη της οικονομικής συνεργασίας με τις βαλκανικές και τις παρευξείνιες χώρες είναι δεδομένη και βεβαίως, είναι καθοριστική μετά τις μεγάλες πολιτικές και κοινωνικοοικονομικές αλλαγές στις χώρες αυτές. Αυτή η οικονομική συνεργασία δεν μπορεί να αναπτυχθεί αν δεν υπάρχουν οι αντίστοιχοι θεσμοί, οι ανάλογοι φορείς.
Τόνισα και στη συζήτηση επί της αρχής του νομοσχεδίου ότι χάσαμε αρκετό χρόνο και την πρώτη περίοδο 1990-1993, την περίοδο, δηλαδή, των Κυβερνήσεων της Νέας Δημοκρατίας, όπως και την περίοδο 1993 μέχρι και σήμερα, για να αναπτύξουμε ουσιαστικές και σε βάθος οικονομικές δραστηριότητες και σχέσεις στις χώρες αυτές. Την πρώτη ευφορία της πρώτης περιόδου με την ηρωϊκή, θα έλεγα, δραστηριοποίηση των Ελλήνων επιχειρηματιών στις οικονομίες αυτές, τη διαδέχθηκε η απογοήτευση, τη διαδέχθηκε πολλές φορές και η άτακτη φυγή. Και αυτό γιατί βεβαίως δεν υπήρχαν οι σταθερές οικονομικές δομές στις χώρες αυτές. Υπήρχε αστάθεια της οικονομίας τους,αποδιάρθρωση και κατάρρευση των νομισμάτων τους. Δεν υπήρχαν τα απαιτούμενα μεγάλα μεγέθη της ελληνικής επιχειρηματικής κοινότητας για να σταθούν σ' αυτές τις ασταθείς, ευμετάβλητες και με υψηλή επικινδυνότητα αγορές. 'Ομως, δεν υπήρξε και η κάλυψη, δεν υπήρξε η απαιτούμενη πρωτοβουλία της ελληνικής πολιτείας σε όλη αυτήν την περίοδο.
Το τελευταίο διάστημα, πέρα από το ότι αποσαφηνίζεται η στρατηγική της χώρας μας και διατυπώθηκε θα έλεγα, με μεγάλη σαφήνεια από τον Πρωθυπουργό από τα περσινά εγκαίνια της Διεθνούς 'Εκθεσης Θεσσαλονίκης για τη βαλκανική οικονομική συνεργασία, έχουν πυκνώσει και οι δρατηριότητες και οι πρωτοβουλίες για την υλοποίησή της. Διαμορφώνουμε επιτέλους και τους θεσμούς πάνω στους οποίους θα αναπτυχθεί αυτή η οικονομική συνεργασία.
Η Ε.ΑΓ.Α.Κ., λοιπόν, αυτή η νέα παράλληλη αγορά, είναι μία τέτοια επιτυχής, θα έλεγα, επιλογή. Αναφέρεται στο νομοσχέδιο ότι θα λειτουργεί κάτω από την τεχνική υποστήριξη του Χρηματιστηριακού Κέντρου Θεσσαλονίκης. Στόχος της Ε.ΑΓ.Α.Κ. είναι η προσέλκυση ξένων κεφαλαίων για την ασφαλή τους επένδυση, την αποδοτική τους επένδυση στις αναδυόμενες αγορές των χωρών αυτών. 'Οπως επίσης στόχος είναι αφ' ενός μεν η δραστηριοποίηση της ελληνικής επιχειρηματικής κοινότητας, αφ' ετέρου επένδυση κεφαλαίων, που θα προέλθουν από τις συνεργασίες των Ελλήνων επιχειρηματιών με ξένους.
Θα έλεγα πως η ανάπτυξη της χρηματιστηριακής αγοράς στις χώρες αυτές είναι υποτυπώδης.
Παρακολουθούνται από την ελληνική πλευρά, αναπτύσσονται τελευταία πρωτοβουλίες για την ανάπτυξη των πρώτων συνεργασιών, γιατί γνωρίζουμε πως από τη στιγμή που αρχίζει η σταδιακή ανάκαμψη των οικονομιών αυτών, θα αρχίσουν να αναπτύσσονται και οι χρηματιστηριακές δραστηριότητες και η χρηματιστηριακή αγορά. Να είμαστε σίγουροι ότι δεν θα χάσουν την ευκαιρία τα άλλα Χρηματιστήρια και ιδιαίτερα τα γειτονικά Χρηματιστήρια της Βιέννης, της Φραγκφούρτης να παρέμβουν στην υπό ανάπτυξη χρηματιστηριακή αγορά των χωρών της Βαλκανικής και της παρευξείνιας ζώνης.
Γι' αυτό, λοιπόν, θα πρέπει πολύ γρήγορα να αναπτυχθούν αυτοί οι νέοι φορείς, οι νέοι θεσμοί. Πολύ γρήγορα θα πρέπει τα χρηματοπιστωτικά ιδρύματα της χώρας μας να αναπτύξουν πιο ουσιαστικές δραστηριότητες στις χώρες αυτές και βεβαίως οι 'Ελληνες χρηματιστές, οι ελληνικές χρηματιστηριακές εταιρείες ή αυτοτελώς ή μέσα από ευρωπαϊκές και άλλες συνεργασίες, να δημιουργήσουν τις δικές τους υποδομές, τα δικά τους γραφεία, τη δική τους παρουσία στις χώρες των νέων αυτών αγορών. Γιατί αν δεν υπάρξει αυτός ο τριπλός συνδυασμός, τότε δεν μπορούν να λειτουργήσουν και οι θεσμοί αυτοί τους οποίους διαμορφώνει και συγκροτεί και δημιουργεί η Ελληνική Κυβέρνηση με το παρόν νομοσχέδιο.
Θα πρέπει να πω πως η χώρα μας έχει ένα προβάδισμα, έχει ευνοϊκές συνθήκες και προϋποθέσεις για να προηγηθεί και να κερδίσει ένα σημαντικό μερίδιο στη χρηματιστηριακή αγορά των χωρών αυτών και να συμβάλει αποφασιστικά και αποτελεσματικά και με όρους διαφάνειας, φερεγγυότητας και αξιοπιστίας στις ιδιωτικοποιήσεις που ξεκινούν στις χώρες αυτές. Και αυτό, γιατί διαθέτει και τα παραδοσιακά αλλά και τα νέα προϊόντα που δημιουργούμε στη χρηματιστηριακή αγορά της χώρας μας, γιατί έχει ένα ολοκληρωμένο -και το εκσυγχρονίζει συνεχώς και το προσαρμόζει- χρηματιστηριακό θεσμικό πλαίσιο. Διαθέτει πλέον μία επαρκή τεχνογνωσία, αυτή τουλάχιστον που απαιτείται για την ανάπτυξη της χρηματιστηριακής αγοράς στις χώρες αυτές. Πρέπει να πω πως αν όλα αυτά αναπτυχθούν, τότε είναι σίγουρο πως θα αναβαθμισθεί και η οικονομική παρουσία της χώρας μας στις χώρες της Βαλκανικής, θα υποστηριχθεί η οικονομική συνεργασία, θα συμβάλει στην ανάπτυξη των οικονομιών και στην ευημερία των λαών της περιοχής αυτής.
Θα πρέπει, όμως, να πω πως τα ελληνικά πιστοποιητικά που θεσμοθετήθηκαν πριν μερικά χρόνια και πάλι από την Κυβέρνηση του ΠΑΣΟΚ, έμειναν χωρίς αποτέλεσμα, δεν είχαν συνέχεια γιατί δεν υπήρχαν οι υποδομές, δεν υπήρχε η ανάλογη οικονομική δραστηριότητα, δεν υπήρχαν οι φορείς που θα τα ανέπτυσσαν, θα τα διαπραγματεύονταν. 'Ετσι και οι νέοι αυτοί φορείς θα μείνουν αναξιοποίητοι, αν δεν υπάρχει η αναγκαία πρωτοβουλία και της ελληνικής πολιτείας, αλλά όπως είπα και προηγουμένως, και της επιχειρηματικής κοινότητας της χώρας μας και φυσικά των χρηματοπιστωτικών ιδρυμάτων και των ελληνικών χρηματιστηριακών εταιρειών.
Θα πρέπει να πω πως στην Ε.ΑΓ.Α.Κ. διαπραγματεύονται κατ' αρχάς τα ελληνικά πιστοποιητικά που περιέγραψα προηγουμένως και που θεσμοθετήθηκαν με προηγούμενες νομοθετικές πρωτοβουλίες της Κυβέρνησης. Θα διαπραγματεύεται τα μερίδια των Επενδυτικών Κεφαλαίων Αναδυομένων Αγορών, τα Ε.Κ.Α.Α. και βεβαίως οι μετοχές των Εταιρειών Διαχείρισης Χαρτοφυλακίου Αναδυομένων Αγορών.
Στο νομοσχέδιο και στην ενότητα των άρθρων που συζητούμε, περιγράφονται οι διαδικασίες συγκρότησης αυτών των νέων φορέων, αυτών των νέων εταιρειών και οι όροι λειτουργίας τους.
Θα κλείσω την παρέμβασή μου στη δεύτερη ενότητα των άρθρων λέγοντας πως συμφωνώ απολύτως με τη διατύπωση του Υπουργού Εθνικής Οικονομίας όσο αφορά το ρόλο του Χρηματιστηριακού Κέντρου Θεσσαλονίκης. Θεωρώ πως το Χρηματιστήριο Παραγώγων Αθηνών ορθώς ιδρύεται και λειτουργεί δίπλα στο Χρηματιστήριο Αξιών Αθηνών, αφού δεν διαπραγματεύεται τίτλους και δείκτες του Χρηματιστηρίου Αξιών Αθηνών. Δεν μπορεί να γίνει διαφορετικά. Βεβαίως για να μπορέσει το Χρηματιστηριακό Κέντρο Θεσσαλονίκης και να υποστηρίξει την Ε.ΑΓ.Α.Κ. και να συμβάλει στην ανάπτυξη της οικονομικής συνεργασίας της χώρας με τις χώρες της Βαλκανικής και της παρευξείνιας ζώνης, θα πρέπει να ολοκληρώσει την υποδομή του, θα πρέπει να αποκτήσει ένα φάσμα δραστηριοτήτων και την αναγκαία τεχνογνωσία. Αυτά μέχρι σήμερα σε ένα βαθμό έχουν υλοποιηθεί, όμως δεν είναι επαρκή. Γι' αυτό θα έλεγα πως είναι ευκαιρία αυτήν τη στιγμή στο παρόν νομοσχέδιο και στο ιδρυτικό άρθρο της Ε.ΑΓ.Α.Κ. να περιλάβουμε μία διάταξη στην οποία θα αναφέρουμε ότι "el piece" τα μερίδια Επενδυτικών Κεφαλαίων Αναδυομένων Αγορών αλλά και τις μετοχές των Εταιρειών Διαχείρισης Χαρτοφυλακίου Αναδυομένων Αγορών θα διαπραγματεύονται αποκλειστικά στο Χρηματιστηριακό Κέντρο Θεσσαλονίκης.
Εκτιμώ πως αυτή είναι μια πραγματική ενίσχυση, γιατί αν μείνουμε στη διάταξη όπως έχει, δηλαδή, ότι υποστηρίζουμε λειτουργικά το Χρηματιστηριακό Κέντρο Θεσσαλονίκης, τότε βεβαίως προσφέρουμε μία ευχή και εκδηλώνουμε μια επιθυμία αλλά δεν διασφαλίζουμε τη διαπραγμάτευσή τους στο Χρηματιστηριακό Κέντρο Θεσσαλονίκης, γιατί γνωρίζουμε πως όλοι θα προσφεύγουν στο Χρηματιστήριο Αξιών Αθηνών, στην παράλληλη αγορά, στο Χρηματιστήριο Παραγώγων Αθηνών αφού το Χρηματιστηριακό Κέντρο Θεσσαλονίκης το μόνο που θα μπορεί να κάνει θα είναι να προετοιμάζει τις μετοχές και τα μερίδια για τη διαπραγμάτευση στην Αθήνα.
Γιατί, λοιπόν, να χάνουν χρόνο, χρήμα γιατί να κάνουν προσπάθειες οι οποίες θα είναι και άνευ λόγου και άνευ αξίας; Γι αυτό, λοιπόν, πρέπει να θεσμοθετήσουμε αυτήν την αποκλειστικότητα για το Χρηματιστηριακό Κέντρο Θεσσαλονίκης και έτσι πέρα από την ευχή και τη διακήρυξη θα συμβάλλουμε όλοι στην άνδρωση και στην ανάπτυξή του και φυσικά στην υποστήριξη της οικονομικής συνεργασίας της χώρας μας με τις γειτονικές χώρες. 'Ετσι αναδεικνύουμε την Θεσσαλονίκη ως οικονομικό κέντρο της ευρύτερης περιοχής, κάτι που όλοι διακηρύσουμε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος έχει το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Η Νέα Δημοκρατία συμφωνεί με την ίδρυση του Χρηματιστηρίου παράλληλης αγοράς αναδυομένων κεφαλαιαγορών και θα μπορούσε να πει κανείς αναδυομένων βαλκανικών αγορών. Φιλοδοξούμε όλοι μας η Ελλάδα να παίξει έναν ηγετικό ρόλο στις χώρες των Βαλκανίων και στις χώρες της παρευξείνιας περιοχής αλλά κυρίως να συμμετάσχουμε στην οικονομική ανάπτυξη αυτών των χωρών και δι' αυτής στη δική μας οικονομική ανάπτυξη.
Πρέπει να επισημάνω εδώ ότι η Ελλάδα καθυστέρησε να παίξει ουσιαστικό ρόλο στην οικονομική ανάπτυξη αυτών των χωρών και κυρίως στα έργα υποδομής. Την ευθύνη δεν την έχει η Νέα Δημοκρατία διότι όταν κυβέρνησε η Νέα Δημοκρατία αυτές οι χώρες βρισκόντουσαν σε ένα στάδιο μετεξελίξεως και δεν ξέραμε ποια θα ήταν η πορεία τους. Την ευθύνη την έχουν απόλυτα οι Κυβερνήσεις του ΠΑ.ΣΟ.Κ.
Η συμμετοχή της Ελλάδας είτε δια κρατικών επιχειρήσεων είτε δια ιδιωτικών επιχειρήσεων στην εκτέλεση έργων υποδομής και στον εκσυγχρονισμό των πιο πάνω χωρών είναι απαραίτητη. Είναι γνωστό ότι αυτές οι χώρες στερούνται σύγχρονων έργων υποδομής όπως είναι τα οδικά έργα, τα αεροδρόμια, τα λιμάνια, οι επικοινωνίες, η ενέργεια κλπ. Πρέπει, λοιπόν, να σπεύσουν οι κρατικές δημόσιες επιχειρήσεις το συντομότερο δυνατόν να επικοινωνήσουν με τις αντίστοιχες επιχειρήσεις των γειτονικών χωρών για να συμμετάσχουν στην εκτέλεση των έργων της αρμοδιότητας τους αφού και εμπειρία διαθέτουν και κεφάλαια.
'Ομως δεν επαρκούν μόνο οι δημόσιες επιχειρήσεις. Πρέπει και οι ελληνικές τεχνικές εταιρείες είτε μόνες τους είτε με διάφορες κοινοπραξίες εσωτερικού ή εξωτερικού να συμμετάσχουν και αυτές στην εκτέλεση των έργων της αρμοδιότητάς των. Η Ελληνική Κυβέρνηση επειδή συνήθως υπάρχουν προβλήματα μεγέθους των τεχνικών εταιρειών και υποδομής κεφαλαίου, πρέπει να διευκολύνει με χρηματοδοτήσεις και με εγγυήσεις ακόμα. Βεβαίως το βασικό ρόλο πρέπει να παίξει αυτή η παράλληλη αγορά των αναδυομένων κεφαλαιαγορών.
Η μη ύπαρξη των κεφαλαίων ελπίζω να καλύπτεται από αυτό το νομοθέτημα. Αλλά ακόμη και αν δεν καλυφθεί θα πρέπει να ενισχυθούν οι τεχνικές εταιρείες. Η οικονομική μας πολιτική στα Βαλκάνια και στις παρευξείνιες χώρες πρέπει να είναι επιθετική και στον τομέα εξαγωγής υπηρεσιών και εκτέλεσης έργων και στον τομέα εξαγωγής προϊόντων, γιατί πιστεύω ότι ένα τμήμα της οικονομικής μας επιτυχίας θα εξαρτηθεί από την καλώς εννοουμένη εκμετάλλευση των βορείων γειτονικών χωρών.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κανταρτζής έχει το λόγο.
ΑΧΙΛΛΕΥΣ ΚΑΝΤΑΡΤΖΗΣ: 'Οπως αναφέραμε και χθες κατά τη συζήτηση επί της αρχής του νομοσχεδίου ο σκοπός της δημιουργίας της νέας παράλληλης αγοράς, της ελληνικής αγοράς αναδυομένων κεφαλαιαγορών, όπως αναφέρεται και στο συγκεκριμένο νομοσχέδιο, δεν έχει σχέση με την ανάπτυξη ισότιμων και αμοιβαία επωφελών σχέσεων με τις γειτονικές μας χώρες της Βαλκανικής αλλά και με τις άλλες παρευξείνιες χώρες.
'Ερχεται συμπληρωτικά σε άλλα μέτρα τα οποία έχουν παρθεί κατά καιρούς τα τελευταία χρόνια και από τη σημερινή, αλλά και από τις προηγούμενες κυβερνήσεις με στόχο να διευκολύνει και τα κοινοτικά κεφάλαια, αλλά και την ολιγαρχία, να μπορέσει να διεισδύσει σ'αυτές τις αγορές, να πάρει μέρος στο μεγάλο φαγοπότι που ξετυλίγεται σ'αυτές τις χώρες με τις ιδιωτικοποιήσεις που γίνονται αυτό το διάστημα, αλλά και τα έργα που προγραμματίζονται. Αυτή η στρατηγική βέβαια εξυπηρετεί τα συμφέροντα της ολιγαρχίας, δεν εξυπηρετεί όμως τα συμφέροντα της χώρας και του λαού μας. Απεναντίας εμπλέκει τη χώρα μας σε τυχοδιωκτισμούς του ΝΑΤΟ, της Ευρωπαϊκής 'Ενωσης και των Αμερικάνων, όλων εκείνων που επεμβαίνουν ωμά και απροκάλυπτα στις χώρες αυτές όχι μόνο για να ποδηγετήσουν τους λαούς, όχι μόνο για να επιβάλουν τις πολιτικές εξελίξεις που επιθυμούν όπως δείχνουν τα παραδείγματα της Βοσνίας και Αλβανίας αλλά και παραπέρα εμπλέκουν στο παιχνίδι των ανταγωνισμών για το μοίρασμα και ξαναμοίρασμα των νέων αυτών αγορών. 'Ολα αυτά για να εξυπηρετήσει τα συμφέροντα της ολιγαρχίας ιδρύεται η νέα αγορά με στόχο να συγκεντρωθούν τα απαραίτητα κεφάλαια ώστε να μπορέσουν από καλύτερες θέσεις και το ντόπιο κεφάλαιο να δώσει τη μάχη για το πλασάρισμα σ'αυτόν τον ανταγωνισμό που γίνεται στις χώρες της Βαλκανικής.
Στην κατεύθυνση αυτή έρχονται συνεπίκουροι με μια σειρά μέτρα που πάρθηκαν από την Κυβέρνηση και οι δημόσιες επιχειρήσεις με τη δυνατότητα που δίνεται να συστήσουν κοινοπραξίες με ιδιώτες και να δραστηριοποιηθούν σ'αυτές τις χώρες. 'Ομως, στην πραγματικότητα οι δημόσιες επιχειρήσεις και οργανισμοί, ό,τι έχει απομείνει από το δημόσιο χαρακτήρα αυτών των επιχειρήσεων, τίθενται στην υπηρεσία των ιδιωτών με τα κεφάλαιά τους, με την τεχνογνωσία τους, την υποδομή τους ώστε να διευκολυνθούν τα σχέδια της ολιγαρχίας. 'Ετσι έχουμε και τη διάταξη που έρχεται με το άρθρο 99, όπου μπαίνουν στην εξυπηρέτηση αυτών των συμφερόντων και τα αποθεματικά των ασφαλιστικών ταμείων, γεγονός που θα δημιουργήσει προβλήματα άμεσα και για τα ασφαλιστικά ταμεία στο μέλλον, όπως θα αποδειχθεί από τη συζήτηση που θα γίνει στο παραπάνω άρθρο.
Το Κ.Κ.Ε. καταψηφίζει και αυτά τα άρθρα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ιντζές έχει το λόγο.
ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, χαιρετίζουμε την προσπάθεια ενίσχυσης του χρηματιστηριακού κέντρου της Θεσσαλονίκης, αλλά νομίζουμε ότι είναι φειδωλή.
'Ηθελα να κάνω μία επανάληψη των όσων είπα προηγουμένως, αλλά διαπιστώνω ότι έφυγε ο κ.Μητσοτάκης. Πάντως θα πω ότι και επί Νέας Δημοκρατίας είχαν εξαγγελθεί προθέσεις αναβάθμισης του ρόλου του οικονομικού ρόλου της Θεσσαλονίκης, αλλά τίθεται θέμα ελαφρυντικών για τον κ. Μητσοτάκη και τη Νέα Δημοκρατία γιατί τότε, μόλις είχαν πέσει τα σύνορα και δεν ήταν φανερό πού θα φτάσει η υπόθεση. Είχαμε αστάθεια. Το ΠΑΣΟΚ όμως έχει μεγαλύτερη ευθύνη.
Κύριε Υπουργέ, ξέρετε ότι στο Χρηματιστηριακό Κέντρο Θεσσαλονίκης το ύψος των συναλλαγών δεν ξεπερνά το 7% με 8% και δεν είναι συναλλαγές επιχειρηματιών της Θεσσαλονίκης και γενικότερα της Μακεδονίας, της Θράκης ή της Θεσσαλίας, αλλά όπως πληροφορούμαι μέσω Ηρακλείου Κρήτης έρχονται συναλλαγές στη Θεσσαλονίκη για να φανεί ότι το κέντρο αυτό λειτουργεί. Δηλαδή πετάμε στάχτη στα μάτια του κόσμου.
Συμφωνώ με την πρόταση του κ. Μαγκριώτη, τουλάχιστον η παράλληλη αγορά που συνιστάται, η δεύτερη παράλληλη, να είναι μία αγορά, να μην είναι δεύτερη.
Δηλαδή, όλη η παράλληλη αγορά που γίνεται ήδη στο Χρηματιστήριο Αθηνών, να μεταφερθεί στη Θεσσαλονίκη και να μην υπάρχει πρώτη παράλληλη αγορά και δεύτερη, διότι εκ των προτέρων προδιαγράφεται το ισχνόν και το θνησιγενές της λειτουργίας της δεύτερης παράλληλης αγοράς, όταν παραλλήλως θα λειτουργεί και η δευτερογενής παράλληλη αγορά του Χρηματιστηρίου Αξιών Αθηνών.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ιντζέ.
Κύριε Υπουργέ, θέλετε να κάνετε κάποια παρατήρηση επί των άρθρων 33 ως και 52; 
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Δεν έχω παρατήρηση σε ό,τι αφορά τη συζήτηση. Δεν νομίζω, ότι τέθηκαν πολλά νέα θέματα.
'Εχω έναν προβληματισμό σε ό,τι αφορά την τροπολογία του φίλου κ. Μαγκριώτη. Θέλω να σκεφθώ λίγο ακόμα και στη διάρκεια της συζήτησης θα επανέλθω σε μία τροποποίηση του άρθρου 34, παράγραφος 1. Επιφυλάσσομαι μήπως το κρατήσουμε το άρθρο αυτό για να το δούμε στο τέλος.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης, έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Υπουργέ, αναμφισβητήτως η προώθηση όλων των θεσμικών και αναγκαίων μέτρων για την ολοκλήρωση της εικόνας μάχης της πατρίδας μας στον ευρύτερο χώρο της Ευρωπαϊκής 'Ενωσης, αλλά κυρίως για την εκμετάλλευση -με την καλή έννοια της λέξεως πάντοτε- των συγκυριών που διαμορφώνονται στην εγγύς περιοχή της πατρίδας μας και εννοώ τα Βαλκάνια, τη Μαύρη Θάλασσα, τον Εύξεινο Πόντο κ.λπ., αποτελεί βασική προϋπόθεση για την ανταπόκρισή μας στις επιταγές των καιρών.
Οι παράλληλες αγορές που συνιστώνται, με τα πλεονεκτήματα που περιέχουν, η πρόνοια και η θεσμοθέτηση αυτών των λειτουργιών, αποτελεί ελπίδα για προώθηση του ευρύτερου οικονομικού ρόλου της πατρίδας μας.
Ειδικότερα, για τα συγκεκριμένα άρθρα 33 ως και 52 που συζητούμε, ο ρόλος της Θεσσαλονίκης έρχεται για μία ακόμα φορά να επισημανθεί από όλους μας. Η Θεσσαλονίκη πράγματι, πέρα από την ιστορία της, τη στρατηγική της αξία για την εθνική μας άμυνα, την οικονομική της σημασία για την πρόοδο της πατρίδας μας, σήμερα μπροστά στις συγκυρίες που διαμορφώνονται αποτελεί ιδιαίτερης αξίας εθνικό κομβικό σημείο.
Οφείλω να πω και να παραδεχθώ, χωρίς να συντάσσομαι με εκείνους που μιλούν πάντοτε υπερβαίνοντας το μέτρο -είναι μία φιλετική αδυναμία της πατρίδος μας η υπέρβαση του μέτρου, το "μηδέν άγαν" βγήκε από εδώ αλλά δεν εφαρμόζεται από τους 'Ελληνες- καίτοι δεν συντάσσομαι με αυτήν την ακραία θέση Βορράς-Νότος, εγκαταλειμμένου του Βορρά και ευνομούμενου καθημερινώς του Νότου, διαπιστώνω ότι υπάρχει μια αίσθηση πικρίας, ότι η Θεσσαλονίκη δεν έχει ακόμα περιβληθεί την ευαισθησία και τη μέριμνα της πολιτείας στο βαθμό τουλάχιστον που επιβάλλει η ιστορία της, η στρατηγική της λειτουργία και οι συγκυρίες της εποχής.
Να παρακαλέσω, λοιπόν, κύριε Υπουργέ -και γι'αυτό πήρα το λόγο- να δοθεί στην ουσία η δέουσα σημασία στη Θεσσαλονίκη. Ειλικρινά, υπάρχουν πολλά σημεία που δημιουργούν δικαιολογημένη πικρία. Να μην αναφερθώ στα εσωτερικά έργα, στο μετρό, που έχει στην ουσία εγκαταλειφθεί και προκαλεί το αίσθημα των Θεσσαλονικιών και της Μακεδονίας, να μην πάω στα υποθαλάσσια έργα κ.λπ. Υπάρχει μία αίσθηση δικαιολογημένης πικρίας, ότι η Θεσσαλονίκη δεν ανυψώνεται - στηριζόμενη με αντίστοιχη ευαισθησία- στο ρόλο που της επιφυλάσσει δικαιωματικά η ιστορία. Υπάρχουν διακρίσεις που κλιμακώνονται μεθοδικά εις βάρος της. Οι επιλογές σε όλα γίνονται κάτω από τη σκιά του διαιωνιζόμενου αποκεντρισμού. Και αυτό προκαλεί.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Θέλω να επανέλθω στο άρθρο 34 παράγραφος 1 και να δηλώσω ότι αφού το μελέτησα, κάνω δεκτή την τροποποίηση του αγαπητού συναδέλφου κ. Μαγκριώτη.
Η προτεινόμενη νέα διατύπωση του άρθρου 34 παράγραφος 1 θα είναι η εξής: "Η λειτουργία της Ε.Α.Γ.Α.Κ. θα υποστηρίζεται από το Χρηματιστηριακό Κέντρο Θεσσαλονίκης, σύμφωνα με τους όρους και τις διαδικασίες, που θα καθορίζονται εκάστοτε με απόφαση του Υπουργού Εθνικής Οικονομίας, η οποία θα εκδίδεται ύστερα από γνώμη των Διοικητικών Συμβουλίων του Χ.Α.Α. και του Χ.Κ.Θ.". 'Αρα, προστίθεται ουσιαστικά η απόφαση του Υπουργού Εθνικής Οικονομίας στην υπάρχουσα διατύπωση της παραγράφου 1 του άρθρου 34.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): 'Οπως ακριβώς το έχετε τροποποιήσει, κύριε Υπουργέ, να το καταθέσετε στα Πρακτικά.
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Μάλιστα, κύριε Πρόεδρε. Το καταθέτω στα Πρακτικά.
(Στο σημείο αυτό ο κύριος Υπουργός καταθέτει για τα Πρακτικά την προαναφερθείσα διατύπωση, η οποία έχει ως εξής:
"Β. Παράλληλη Αγορά Αναδυομένων Αγορών
'Αρθρο 34 παρ. 1: Η λειτουργία της Ε.Α.Γ.Α.Κ. θα υποστηρίζεται από το Χρηματιστηριακό Κέντρο Θεσσαλονίκης, σύμφωνα με τους όρους και τις διαδικασίες που θα καθορίζονται εκάστοτε με απόφαση του Υπουργού Εθνικής Οικονομίας, η οποία θα εκδίδεται ύστερα από γνώμη των Διοικητικών Συμβουλίων του Χ.Α.Α. και του Χ.Κ.Θ.").
ΠΡΟΕΔΡΕΥΩΝ (Παναγιώτης Σγουρίδης): Ο κ. Μαγκριώτης έχει το λόγο.
ΙΩΑΝΝΗΣ ΜΑΓΚΡΙΩΤΗΣ: Να ευχαριστήσω τον κύριο Υπουργό, για την αποδοχή. Βεβαίως δεν άκουσα την άποψη της Νέας Δημοκρατίας και ανησυχώ, γιατί αν κρατήσει τη θέση της, που διατύπωσε ο κ. Τζωάννος στη Διαρκή Επιτροπή, που ήταν αντίθετος...
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Λάθος κάνετε.
ΙΩΑΝΝΗΣ ΜΑΓΚΡΙΩΤΗΣ: 'Εχει μετατοπιστεί σε αρκετές θέσεις σήμερα, είναι θετική η θέση του κ. Κωστόπουλου σ' αυτό τουλάχιστον το σημείο. Θα ήθελα, λοιπόν, να πω πως ο κύριος Υπουργός κάνοντας αποδεκτή την ουσία, αφήρεσε βεβαίως μια λέξη, που θα ήθελα να την ξανασκεφθεί. Είναι η λέξη, που δίνει τη δυνατότητα της αποκλειστικής διαπραγμάτευσης στο Χρηματιστηριακό Κέντρο Θεσσαλονίκης.
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Δεν χρειάζεται.
ΙΩΑΝΝΗΣ ΜΑΓΚΡΙΩΤΗΣ: Διαφορετικά, το Χρηματιστήριο Αξιών Αθηνών, έχοντας και την υποδομή, όπως είπα προηγουμένως, τη δυνατότητα της αξιοποίησης του χρόνου της τεχνογνωσίας, θα κερδίσει στη μικρή αυτή κούρσα το Χρηματιστηριακό Κέντρο Θεσσαλονίκης. Το Χρηματιστηριακό Κέντρο Θεσσαλονίκης, κύριε Υπουργέ, είναι θυγατρική εταιρία του Χρηματιστηρίου Αξιών Αθηνών. Με αυτήν την έννοια, ο όρος "αποκλειστικά" δεν ενοχλεί. Νομίζω ότι ίσα-ίσα δίνει την ουσία της ενίσχυσης του Χρηματιστηριακού Κέντρου Θεσσαλονίκης.
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Θα ήθελα να παρακαλέσω τον εισηγητή της Πλειοψηφίας, να μη βάζει λόγια στα στόματα των Βουλευτών της Νέας Δημοκρατίας. Είπαμε ότι ως Νέα Δημοκρατία υποστηρίζουμε τη δημιουργία και την ενίσχυση του Χρηματιστηριακού Κέντρου Θεσσαλονίκης και γι' αυτό και ψηφίζουμε αυτά τα άρθρα, σε αντίθεση με τα προηγούμενα άρθρα, τα οποία καταψηφίσαμε. 
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Δεν έχετε το λόγο. Δεν μπορείτε να μιλήσετε.
Ο κ. Κωστόπουλος έχει το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Η Νέα Δημοκρατία δια του εισηγητού της κ. Τζωάννου στην Επιτροπή, ήταν θετική στο θέμα δραστηριοποίησης του τμήματος αυτού στη Θεσσαλονίκη. Και όχι μόνο αυτό είπε ο κ. Τζωάννος, αλλά υποστήριξε ότι και με το επόμενο, το οποίο θα συζητήσουμε, των σταθερών τίτλων, να ενισχυθεί το Χρηματιστηριακό Κέντρο Θεσσαλονίκης.
Συνεπώς κακώς ο κ. Μαγκριώτης μας κατηγορεί. Δεν θα έπρεπε να μας κατηγορεί.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ιντζές έχει το λόγο.
ΑΝΑΣΤΑΣΙΟΣ ΙΝΤΖΕΣ: Δεν μας ικανοποιεί η τροπολογία. Θα πρότεινα μια άλλη διατύπωση, εάν έχει καλή πρόθεση ο κύριος Υπουργός να βοηθήσει σ' αυτό το θέμα που συζητάμε. Να έλεγε, συνιστάται παράλληλη αγορά και στο Χρηματιστηριακό Κέντρο Θεσσαλονίκης και ο τρόπος λειτουργίας των παραλλήλων αγορών Χρηματιστηρίου Αξιών Αθηνών και Χρηματιστηριακού Κέντρου Θεσσαλονίκης, δύνανται να τροποποιηθούν με απόφαση του Υπουργού Εθνικής Οικονομίας και μετά γνώμη της Επιτροπής Κεφαλαιαγοράς. 'Ετσι, όταν ο χρόνος θα ωριμάσει, κατά την άποψη του Υπουργείου, να μπορεί με απόφασή του να μεταφερθεί όλη η αγορά η παράλληλη στο Χρηματιστηριακό Κέντρο Θεσσαλονίκης.
Σας δίνεται αυτή η ευκαιρία αυτή, κύριε Υπουργέ, να το δεχθείτε και δεν είναι ανάγκη να προσφύγετε πάλι στην Εθνική Αντιπροσωπεία για να ψηφίσουμε νέο νόμο. Και τίποτε δεν αφαιρεί από τη διατύπωση που έχει σήμερα το νομοσχέδιο και σας λύνει τα χέρια, όταν ωριμάσει ο χρόνος να κάνετε αυτό που ζητάμε εμείς οι βιαστικοί, που ζητάμε πολλά.
Θα ήθελα να πω ότι δεν βλέπω από τη Νέα Δημοκρατία και ιδίως από τους Bουλευτές της Μακεδονίας να συνηγορούν. Γιατί πράγματι, κύριε Κωστόπουλε, όπως είπε ο κ. Μαγκριώτης, ο κ. Τζωάννος είπε ότι δεν συμφωνεί με την παράλληλη αγορά της Θεσσαλονίκης. 'Εχουμε τα πρακτικά της επιτροπής.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Διαβάστε τα. 
ΑΝΑΣΤΑΣΙΟΣ ΙΝΤΖΕΣ: Να δηλώσει ο εκπρόσωπός σας κ. Αλογοσκούφης, ότι "ναι, συμφωνούμε μ' αυτήν τη ρύθμιση".
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριοι συνάδελφοι, δεν είναι το θέμα ανάμεσα στους Βουλευτές της Βορείου Ελλάδος και της Θεσσαλονίκης. Προς Θεού!
ΑΝΑΣΤΑΣΙΟΣ ΙΝΤΖΕΣ: Να γίνει μια εξουσιοδότηση στον Υπουργό, να μπορεί με απόφασή του να μεταφερθεί όλη η παράλληλη αγορά στη Θεσσαλονίκη και έτσι θα είναι πιο πλήρες το νομοσχέδιο. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Βεβαίως, κύριε Ιντζέ, δηλώσαμε ότι συμφωνούμε με την ενίσχυση του Χρηματιστηριακού Κέντρου Θεσσαλονίκης, όπως προβλέπεται σ' αυτό το νομοσχέδιο. Αλλά και η μικροπολιτική έχει τα όριά της. Και αναφέρομαι στον κ. Μαγκριώτη, ο οποίος προ ολίγων εβδομάδων είχε βγει στις τηλεοράσεις της Θεσσαλονίκης και κατηγορούσε Βουλευτές Θεσσαλονίκης της Νέας Δημοκρατίας ότι δεν θέλουν την ενίσχυση του Χρηματιστηριακού Κέντρου, παραποιώντας ό,τι είπε ο κ. Τζωάννος στην επιτροπή. Η μικροπολιτική, επαναλαμβάνω, έχει τα όριά της. 
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της ενότητας των άρθρων 33 εως και 52 και εισερχόμαστε στην ψήφισή τους κεχωρισμένως.
Ερωτάται το Σώμα: Γίνεται δεκτό το άρθρο 33;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 33 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 34 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 34 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 35;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 35 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 36;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 36 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 37;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 37 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 38;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 38 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 39;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 39 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 40;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 40 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 41;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 41 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 42;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 42 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 43;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 43 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 44;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 44 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 45;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 45 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 46;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 46 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 47;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 47 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 48;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 48 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 49;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 49 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 50;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 50 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 51;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 51 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 52;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 52 έγινε δεκτό κατά πλειοψηφία.
Εισερχόμαστε στην ενότητα των άρθρων 53 έως και 117.
'Εχει διανεμηθεί μια τροπολογία επί του άρθρου 101 σε όλους τους συναδέλφους μέσα στην Αίθουσα. Στο άρθρο 101 γίνεται μια προσθήκη.
Ορίστε, κύριε Υπουργέ, έχετε το λόγο.
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Θα ήθελα, κύριε Πρόεδρε, να αναγνώσω ορισμένες πολύ σύντομες τροποποιήσεις άρθρων και θα δώσω το σχετικό κείμενο για τα Πρακτικά.
Στο άρθρο 65 παρ. 4, ενδέκατος στίχος, μετά τις λέξεις "οριστική αδυναμία" προστίθεται: "Η Επιτροπή Κεφαλαιαγοράς δύναται με απόφασή της να ορίζει τα κριτήρια και τις προϋποθέσεις με βάση τα οποία θα κρίνεται η οριστική αδυναμία". Είναι τεχνικής φύσεως προσθήκη.
Στο άρθρο 66 παρ. 1 στο τέλος το (β) γράφεται ως εξής: "των ECU 20.000 ή ανώτερου ποσού που θα ορισθεί με απόφαση του Υπουργού Εθνικής Οικονομίας, μετά από εισήγηση της Επιτροπής Κεφαλαιαγοράς".
ΑΝΑΣΤΑΣΙΟΣ ΙΝΤΖΕΣ: Τι θα ορισθεί άπαξ; "Θα ορίζεται".
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Θα ορισθεί άπαξ.
Στο άρθρο 81, παράγραφος 1ζ', δέκατος στίχος, φράση που αρχίζει με τη λέξη "έκτος...", μεταφέρεται σε νέο στίχο, ώστε να αναφέρεται στα 1α έως 1ζ, όχι μόνο στο 1ζ. Αυτή είναι καθαρά μια διόρθωση διατάξεως των σχετικών εδαφίων.
Στο άρθρο 71, παράγραφος 2 στίχος 9, μετά τις λέξεις "...αμέσως προηγούμενης δωδεκαμηνίας" προστίθεται η φράση "όπως ειδικότερα θα ορίζεται με απόφαση της Επιτροπής Κεφαλαιαγοράς". Είναι και αυτή μια καθαρά τεχνικού χαρακτήρα προσθήκη.
Τέλος, θα ήθελα να πω ότι θα καταθέσω για τα Πρακτικά τις τέσσερις αυτές τεχνικές προσθήκες, τροποποιήσεις.
Στο άρθρο 107, υπάρχει μια αντικατάσταση άρθρων παλαιοτέρου νόμου, του νόμου 2396. Στο άρθρο 44, στην παράγραφο 1, του νόμου που οι διατάξεις του αντικαθίστανται, προστίθεται στο τέλος της παραγράφου η φράση "μέσω Χρηματιστηρίου". 'Αρα, στο άρθρο 44, το οποίο είναι ενσωματωμένο στο άρθρο 107 του παρόντος νομοσχεδίου, η παράγραφος 1 είναι η εξής: "Οι ενσώματες ανώνυμες μετοχές που δεν κατατέθηκαν στην εκδότρια εταιρεία, εντός έξι μηνών από την ημερομηνία μετατροπής, υπόκεινται σε εκποίηση" και προστίθεται "μέσω Χρηματιστηρίου".
'Αρα, προσθέτω ουσιαστικά δύο λέξεις σε υπάρχουσα παράγραφο στο άρθρο 44 παλαιοτέρου νόμου, ο οποίος τώρα αλλάζει και είναι στο άρθρο 107 του παρόντος νομοσχεδίου. Η προσθήκη αφορά μόνο δύο λέξεις, τις λέξεις "μέσω Χρηματιστηρίου", οι οποίες προσδιορίζουν τη λέξη "εκποίηση".
Θα ήθελα να επιστήσω την προσοχή των αγαπητών συναδέλφων στο ότι στο άρθρο 101 για τη διεύρυνση της μετοχικής βάσης του Χρηματιστηρίου Αθηνών, υπάρχει μια τροποποίηση, την οποία έχω δώσει να διανεμηθεί στους αγαπητούς συναδέλφους. Η τροποποίηση αφορά διάφορα σημεία των παραγράφων. Δεν έχει νόημα να το διαβάσω, είναι καλύτερα να δείτε το ίδιο το κείμενο.
(Στο σημείο αυτό ο κύριος Υπουργός καταθέτει για τα Πρακτικά τα προαναφερθέντα έγγραφα, τα οποία έχουν ως εξής:
"Στο άρθρο 65 παρ.4 ενδέκατος στίχος, μετά τις λέξεις ("οριστική αδυναμία") προστίθεται:
"Η Επιτροπή Κεφαλαιαγοράς δύναται με απόφασής της να ορίζει τα κριτήρια και τις προϋποθέσεις με βάση τα οποία θα κρίνεται η οριστική αδυναμία".
Στο άρθρο 66 παρ.1 στο τέλος το (β) γράφεται ως εξής:
"των ECU 20.000 η ανώτερου ποσού που θα ορίζεται με απόφαση του Υπουργού Εθνικής Οικονομίας μετά από εισήγηση της Επιτροπής Κεφαλαιαγοράς".
Στο άρθρο 81 παρ. 1ζ, δέκατος στίχος, φράση που αρχίζει με τη λέξη "έκτος...". μεταφέρεται σε νέο στίχο, ώστε να αναφέρεται στα 1α ώς 1ζ, όχι μόνον στο 1ζ.
Στο άρθρο 71, παράγραφος 2, στίχος 9, μετά τις λέξεις "... αμέσως προηγούμενης δωδεκαμηνίας" προστίθεται η φράση "όπως ειδικώτερα θα ορίζεται με απόφαση της Επιτροπής Κεφαλαιαγοράς".
Το άρθρο 101 τροποποιείται προστιθεμένων και των παραγράφων 1.3, 1.4, 1.5 και διαμορφούται τελικώς ως ακόλουθα:
'Αρθρο 101
Διεύρυνση μετοχικής βάσης του ΧΑΑ
1. Αντικαθίσταται η παράγραφος 2 του άρθρου 2 του ν.2324/1995 (ΦΕΚ Α' 146) και ακολούθως προστίθενται παράγραφοι 3, 4 και 5 ως εξής:
"2. Μέτοχοι του Χρηματιστηρίου Αξιών (ΧΑΑ) δύνανται να είναι το Ελληνικό Δημόσιο, τα μέλη του ΧΑΑ, πιστωτικά ιδρύματα που λειτουργούν νόμιμα στην Ελλάδα (είτε οι μετοχές τους είναι εισηγμένες στο ΧΑΑ είτε όχι), εταιρίες επενδύσεων χαρτοφυλακίου που λειτουργούν νόμιμα στην Ελλάδα, εταιρίες διαχείρισης αμοιβαίων κεφαλαίων που λειτουργούν νόμιμα στην Ελλάδα, καθώς και τα αμοιβαία κεφάλαια που αυτές διαχειρίζονται, ασφαλιστικές εταιρίες που έχουν την έδρα τους στην Ελλάδα, ασφαλιστικά ταμεία που τελούν υπό την εποπτεία του Κράτους, καθώς και εταιρίες των οποίων οι μετοχές είναι εισηγμένες και τελούν υπό διαπραγμάτευση στο ΧΑΑ.
Δεν επιτρέπεται μέτοχος, εκτός του Ελληνικού Δημοσίου, να έχει ποσοστό ανώτερο του 5% του μετοχικού κεφαλαίου του ΧΑΑ. Στο ποσοστό συμμετοχής της εταιρείας διαχείρισης αμοιβαίων κεφαλαίων στο μετοχικό κεφάλαιο του ΧΑΑ συνυπολογίζονται και τα ποσοστά συμμετοχής των αμοιβαίων κεφαλαίων, τα οποία αυτή διαχειρίζεται.
3. Η εκ μέρους του Ελληνικού Δημοσίου πώληση μετοχών του ΧΑΑ προς τα πρόσωπα της προηγούμενης παραγράφου γίνεται με ιδιωτική τοποθέτηση, μετά από απόφαση της προβλεπόμενης στο άρθρο 2 του ν. 2000/1991 (ΦΕΚ Α' 206) Διϋπουργικής Επιτροπής Αποκρατικοποίησης (Δ.Ε.Α.) και με τη μεσολάβηση χρηματοοικονομικού συμβούλου, που προσλαμβάνεται κατά τα οριζόμενα στην παράγραφο 3 του άρθρου 5 του ν. 2000/1991, η οποία προστέθηκε με το άρθρ. 70 παρ. 1 του ν. 2065/1992 (ΦΕΚ Α' 113) και έχει συμπληρωθεί με το άρθρ. 39 του ν. 2093/1992 (ΦΕΚ Α' 181) και το άρθρ. 8 παρ. 9 του ν. 2166/1993 (ΦΕΚ Α' 137). Ο χρηματοοικονομικός αυτός σύμβουλος προβαίνει και στην αποτίμηση της αξίας του ΧΑΑ.
Η Δ.Ε.Α., αφού λάβει υπόψη την αποτίμηση της αξίας του ΧΑΑ, στην οποία έχει προβεί προηγουμένως ο παραπάνω χρηματοοικονομικός σύμβουλος, καθώς και τις συνθήκες της αγοράς, καθορίζει τη διαδικασία, το εύρος τιμών και κάθε σχετικό όρο πωλήσεως των μετοχών.
Ο Υπουργός των Οικονομικών, ως εκπρόσωπος του Ελληνικού Δημοσίου, ή το εξουσιοδοτημένο από αυτόν δημόσιο όργανο, προσδιορίζει τον αριθμό και την τελική τιμή διάθεσης των μετοχών του ΧΑΑ και υπογράφει κάθε σχετική με την όλη διακικασία της διάθεσης αυτής πράξη ή σύμβαση.
Η μεταβίβαση των μετοχών είναι ελεύθερη από οποιονδήποτε άμεσο ή έμμεσο φόρο ή άλλη εισφορά υπέρ του Δημοσίου ή τρίτων.
4. Με απόφαση της ΔΕΑ μπορεί να διευρύνεται η μετοχική βάση του ΧΑΑ, ώστε να δύνανται να καταστούν μέτοχοι αυτού, πέραν των αναφερομένων στην παράγραφο 2 του παρόντος άρθρου προσώπων, και άλλα φυσικά ή νομικά πρόσωπα.
5. Ο αριθμός των μετοχών που μπορεί να διαθέτει το Δημόσιο, για τον σκοπό της προηγούμενης παραγράφου, καθώς και η διαδικασία, οι όροι και η τιμή διάθεσής τους καθορίζονται με απόφαση της ΔΕΑ. Τα οριζόμενα στην παράγραφο 3 του παρόντος άρθρου ως προς την πρόσληψη συμβούλου, την εκπροσώπηση του Δημοσίου και την απαλλαγή της μεταβίβασης μετοχών από φόρους ή εισφορές ισχύουν και για τη διάθεση αυτή".
2. Αντικαθίσταται η παράγραφος 1 του άρθρου 5 του ν. 2324/1995 (ΦΕΚ Α' 146) ως εξής:
"Το αρχικό κατά τη σύσταση του Χρηματιστηρίου Αξιών Αθηνών καταστατικό του ορίζεται στο άρθρο 8 του παρόντος".
3. Αντικαθίσταται η παράγραφος 3 του άρθρου 5 του ν. 2324/1995 (ΦΕΚ Α' 146) ως εξής:
"Για την τροποποίηση του καταστατικού ισχύουν οι διατάξεις της νομοθεσίας για τις ανώνυμες εταιρίες".)
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έκανε αυτές τις παρατηρήσεις, οι οποίες έχουν διανεμηθεί. Οι άλλες θα σας διανεμηθούν, αφού έχουν αναγνωσθεί και κατατέθηκαν στα Πρακτικά.
Ο κ. Μαγκριώτης έχει το λόγο.
ΙΩΑΝΝΗΣ ΜΑΓΚΡΙΩΤΗΣ: Στο τρίτο, στο τέταρτο και στο πέμπτο μέρος που συγκροτούν την τρίτη ενότητα των άρθρων που συζητούμε, κύριε Πρόεδρε και κυρίες και κύριοι συνάδελφοι, περιγράφεται η διαδικασία συγκρότησης αγοράς αξιών σταθερού εισοδήματος του Χ.Α.Α. , το Α.Α.Σ.Ε. συνοπτικά και βεβαίως διατυπώνεται τι ακριβώς εννοούμε λέγοντας "σταθερές αξίες σταθερού εισοδήματος".
Ως σταθερές αξίες εννοούνται τα έντοκα γραμμάτια του δημοσίου και κάθε είδους ομόλογο και ομολογίες, που έχουν εισαχθεί στην κύρια αγορά του Χρηματιστηρίου Αξιών Αθηνών. Επίσης, καθορίζονται οι διαδικασίες, όπως και τα ιδρύματα, που πραγματοποιούν αυτές τις συναλλαγές.
Τόνισα και χθες στη συζήτηση επί της αρχής πως αυτή είναι μια σημαντική καινοτομία, που έρχεται με σχετική καθυστέρηση. Δείχνει όμως επιτέλους το δυναμισμό της ελληνικής οικονομίας, δείχνει ότι οι κρατικοί τίτλοι πλέον μπορούν στην ελεύθερη αγορά και στην ελεύθερη διαπραγμάτευση του Χρηματιστηρίου να βρουν αγοραστές και φυσικά είναι μια αναγκαία προσαρμογή και προετοιμασία για τη διαπραγμάτευση πλέον και στο κοινό νόμισμα, αλλά και στη νέα αγορά ομολόγων που έχει δημιουργηθεί και που θα λειτουργήσει εδώ τα επόμενα χρόνια.
Στο τέταρτο μέρος περιγράφεται και διατυπώνεται η αναδιάρθρωση και ο εκσυγχρονισμός του κοινού συνεγγυητικού κεφαλαίου ασφάλειας των συναλλαγών, που αλλάζει και η ονομασία του σε "συνεγγυητικό κεφάλαιο εξασφάλισης συναλλαγών μελών του ΧΑΑ". Περιέχει μια σειρά τεχνικές προσαρμογές και λεπτομέρειες, που νομίζω ότι δεν χρήζουν ανάγκης συζήτησης στην Εθνική Αντιπροσωπεία και γι'αυτό τις παρακάμπτω.
Απλώς θέλω να τονίσω ότι ενισχύεται το συνεγγυητικό κεφάλαιο, εκσυγχρονίζεται, γίνεται ακόμα πιο αποτελεσματικό και λειτουργεί φυσικά με μεγαλύτερη διαφάνεια, κάτι που το έχει ανάγκη το Χρηματιστήριο, με τη διεύρυνσή του και την επέκτασή του, για να μπορέσει να αποκτήσει μεγαλύτερη αξιοπιστία, μεγαλύτερη ελκτικότητα και φυσικά την εμπιστοσύνη του ελληνικού και ξένου επενδυτικού κοινού.
Επίσης, στο μέρος αυτό του νομοσχεδίου -όπως διευκρινίστηκε και από την τροπολογία που κατέθεσε ο Υπουργός- δίνεται η δυνατότητα διεύρυνσης της μετοχικής βάσης του Χρηματιστηρίου Αξιών Αθηνών. Βεβαίως, η διεύρυνση θα γίνει μέσα από την αύξηση του μετοχικού κεφαλαίου και θα ακολουθήσει τις διαδικασίες που ακολουθούμε στη μετοχοποίηση των δημοσίων οργανισμών και των ανωνύμων εταιρειών του δημοσίου, όπου δηλαδή τον έλεγχο τον έχει το δημόσιο.
Με αυτήν την έννοια δεν έχω να προσθέσω τίποτε περισσότερο. Είναι μία διαδικασία που έχει δοκιμαστεί. Σ' αυτήν εισάγεται και το Χρηματιστήριο Αξιών Αθηνών και ανταποκρίνεται ουσιαστικά στις ανάγκες της διεύρυνσης της μετοχικής του βάσης. Πέρα, δηλαδή, από τη συμμετοχή του κράτους και της πολιτείας θα συμμετάσχουν και χρηματοπιστωτικά ιδρύματα, ασφαλιστικές εταιρείες, ασφαλιστικά ταμεία και φυσικά και στη συνέχεια θεσμικοί επενδυτές και ιδιώτες.
Εκτός από το ότι διευρύνεται η μετοχική βάση του Χρηματιστηρίου Αξιών Αθηνών, το σημαντικό, κύριε Πρόεδρε, είναι το ότι τα ασφαλιστικά ταμεία θα μπορούν, επιτέλους, τους πόρους τους να τους αξιοποιήσουν με τον καλύτερο δυνατό τρόπο. 'Ισως και αυτή η επιλογή θα έπρεπε να είχε προηγηθεί και ίσως να είχε βοηθήσει τα ασφαλιστικά ταμεία να έχουν ευρωστία κεφαλαιακή, να έχουν ρευστότητα και για να επιτελούν τον κοινωνικό τους ρόλο.
Σήμερα έχει ανοίξει η μεγάλη συζήτηση για το ασφαλιστικό μας σύστημα, μία συζήτηση που εκτιμώ πως θα ολοκληρωθεί στην επόμενη διετία και θα προσφέρει τις εγγυήσεις και τις βάσεις πάνω στις οποίες θα λειτουργήσει το ασφαλιστικό μας σύστημα για τις επόμενες δεκαετίες εγγυώμενο πάντοτε την κοινωνική και προνοιακή κάλυψη, την υγιεινομική κάλυψη των εργαζομένων και όλων των ασφαλισμένων.
Επιπλέον, με τις διατυπώσεις των τελευταίων άρθρων γίνεται ακόμα πιο αυστηρός ο ελεγκτικός μηχανισμός. Κατοχυρώνεται το "πόθεν έσχες" σ' ένα ευρύ φάσμα εμπλεκόμενων στη διαχείριση, στη διοίκηση και στις χρηματιστηριακές συναλλαγές, κάτι που ίσως θα έπρεπε να έχει γίνει και αυτό από καιρό. Είναι κάτι που θα πρέπει να επεκταθεί γενικότερα στη δημόσια ζωή και σε όλους εκείνους που εμπλέκονται στη διαχείριση δημοσίου χρήματος. Βεβαίως, όταν λέμε "πόθεν έσχες" να το εννοούμε, γιατί πολλές φορές το κατοχυρώνουμε μόνο στα χαρτιά και όχι στην ουσία και στην πράξη.
Νομίζω, λοιπόν, πως πλέον εξοπλίζουμε το Χρηματιστήριο με όλες τις ασφαλιστικές δικλείδες και με τον καλύτερο τρόπο τουλάχιστον για το σημερινό όγκο δραστηριοτήτων του, για να λειτουργήσει με τις πιο διαφανείς διαδικασίες και να πολλαπλασιάσει τη φερεγγυότητα και την αξιοπιστία του, την ελκτικότητά του σε τελευταία ανάλυση.
Θα ήθελα, κύριε Πρόεδρε, να πω πως ίσως θα έπρεπε ο κύριος Υπουργός στις διατάξεις, που αναφέρονται στις μετατάξεις του προσωπικού του Χρηματιστηρίου Αξιών Αθηνών, να δει τις προτάσεις του Σωματείου των Εργαζομένων και να δει τη δυνατότητα αξιοποίησης ενός τμήματος αυτών των εργαζομένων, που βεβαίως και εμπειρία έχουν και έχουν προσφέρει στο Χρηματιστήριο Αξιών Αθηνών εμπλουτισμένοι με τους νέους επιστήμονες, που κατέχουν τη νέα τεχνογνωσία, έχουν τις εμπειρίες της διεθνούς χρηματιστηριακής αγοράς και των μεγάλων, σύγχρονων χρηματιστηρίων. Αυτός ο εμπλουτισμός είναι αναγκαίος διαφορετικά, δεν θα μπορέσει να παρακολουθήσει το Χρηματιστήριο Αξιών Αθηνών, το Χρηματιστήριο Παραγώγων τις εξελίξεις, δεν θα μπορέσουν να προσαρμοστούν, δεν θα μπορέσουν να παίξουν τον υψηλό αναπτυξιακό τους ρόλο.
Θα κλείσω αναφερόμενος στους συναδέλφους της Νέας Δημοκρατίας και θα τους έλεγα ότι δεν θα πρέπει να βιάζονται να με καταγγέλουν ως ασκών μικροπολιτική, γιατί τα πρακτικά της 4ης Σεπτεμβρίου 1997, ημέρας Πέμπτης και ώρα ενάτη πρωϊνή στην τρίτη συνεδρίαση της Διαρκούς Επιτροπής, μιλούν με σαφήνεια. Περιέχουν τη διατύπωση του συναδέλφου εισηγητού κ. Τζωάννου στη δική μου παράκληση να τοποθετηθεί για το Χρηματιστηριακό Κέντρο Θεσσαλονίκης, για την τροπολογία που κατέθεσα σήμερα και υιοθέτησε ο κύριος Υπουργός. Και δεν άκουσα τον κ. Αλογοσκούφη να λέει ότι συμφωνούμε και εμείς μ' αυτήν την τροπολογία. Απλώς είπε ότι συμφωνούμε με το νομοσχέδιο, όπως έχει διατυπωθεί. Η τροπολογία ήρθε μετά το νομοσχέδιο. Ούτε στις αγορεύσεις τους περιείχετο ούτε βεβαίως και στη συνέχεια. Τότε θα καταλάβετε ότι δεν ασκώ μικροπολιτική, αλλά είναι μία πραγματικότητα.
Ο Κωνσταντίνος Καραμανλής, Βουλευτής Θεσσαλονίκης, στην επίσκεψη που δέχθηκε από το Σύνδεσμο Βιομηχάνων Βόρειας Ελλάδας, τις παραμονές της Διεθνούς 'Εκθεσης Θεσσαλονίκης, αποδέχτηκε απόλυτα και καθολικά τα αιτήματα των παραγωγικών φορέων της Θεσσαλονίκης, ακόμα και για την μεταφορά της παράλληλης αγοράς στη Θεσσαλονίκη.
Αυτά είπα, αγαπητέ συνάδελφε και στη Διαρκή Επιτροπή, αυτά με προκαλέσατε να επαναλάβω και σήμερα. Τα πρακτικά είναι εδώ, αν θέλετε μπορώ να σας τα δώσω. Να μη χάνουμε χρόνο, δεν σας τα διαβάζω. Είναι οι σελίδες 15 και 18, αν θέλετε, μπορώ να τα καταθέσω. Υπάρχουν όμως και μπορείτε να τα δείτε. Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Πριν δώσω το λόγο στον κ. Κωστόπουλο, θα ήθελα να ρωτήσω τον κύριο Υπουργό, μήπως θα ήθελε να κάνει κάποια τροποποίηση ως προς την παρατήρηση του κ. Ιντζέ;
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): 'Ηθελα να κάνω δεκτή την εύστοχη παρατήρηση του κ. Ιντζέ. 
Κύριε Ιντζέ, ήταν σωστή η παρατήρησή σας στο άρθρο 66. Το σωστό είναι να πούμε "θα ορίζεται" και όχι "θα ορισθεί". Είχατε πολύ δίκιο. Ευχαριστώ.
ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, μου επιτρέπετε; 
ΠΡΟΕΔΡΕΥΩΝ (Παναγιώτης Σγουρίδης): Μισό λεπτό, κύριε Αλογοσκούφη. Να πάρει πρώτα το λόγο ο κ. Κωστόπουλος και μετά θα έρθει η σειρά σας.
Θέλετε, κύριε Κωστόπουλε, να πάρετε το λόγο; 
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Βεβαίως, κύριε Πρόεδρε, είναι περίπου 70 άρθρα. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κωστόπουλε.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κατ' αρχήν, δεν ξέρω τι θα πει ο κ. Αλογοσκούφης, αλλά εγώ θέλω να πω στον κ. Μαγκριώτη να μην παίζουμε με τις λέξεις. 
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).
Η Νέα Δημοκρατία είναι ξεκάθαρη. Τις υπηρεσίες αυτές πολύ σωστά η Κυβέρνηση, αν θέλετε έστω και μεσοβέζικα, τις αναθέτει στο Χρηματιστηριακό Κέντρο της Θεσσαλονίκης και δεχθήκαμε και την τροπολογία και ψηφίσαμε και το άρθρο αυτό. Συνεπώς ας μην παίζουμε με τις λέξεις.
Στο θέμα της θεσμοθέτησης κανόνων για τη λειτουργία δευτερογενούς αγοράς των αξιών σταθερού εισοδήματος, δηλαδή των ομολογιών και των εντόκων γραμματίων του δημοσίου συμφωνούμε, πιστεύω όμως ότι η ρύθμιση αυτή έρχεται καθυστερημένα.
Το τέταρτο μέρος του Ν/Σ αναφέρεται στο συνεγγυητικό κεφάλαιο εξασφάλισης των συναλλαγών μελών των Χρηματιστηρίου Αξιών Αθηνών. Είναι αλήθεια ότι το τμήμα αυτό της νομοθεσίας έπρεπε να τροποποιηθεί, διότι από την πρακτική απεδείχθη ότι το συνεγγυητικό κεφάλαιο ήταν ανεπαρκές και πολύ σωστά πλέον συνδέεται με τον όγκο των συναλλαγών για την κάλυψη κινδύνων από την πτώχευση διαφόρων εταιρειών και δεύτερον, διότι πρέπει να καλύψει, όχι μόνο τις χρηματιστηριακές συναλλαγές, όπως γινόταν μέχρι σήμερα, αλλά και όλες τις άλλες επενδυτικές δραστηριότητες και υπηρεσίες, πέρα από το βασικό αντικείμενο του Χρηματιστηρίου.
Πρέπει, όμως, να προσθέσω εδώ -και το είπα και χθες- ότι το συνεγγυητικό κεφάλαιο πρέπει να καλύπτει, εκτός απ' αυτές τις δραστηριότητες και όλες τις πράξεις των χρηματιστών, κύριε Υπουργέ, ακόμη και τις παράνομες. Επιμένω σ' αυτό, διότι ο συναλλασσόμενος με τον χρηματιστή, ο καλόπιστος τρίτος, εμπιστεύεται το χρηματιστή τον οποίο βλέπει ως όργανο του κράτους, εμπιστεύεται τις χρηματιστηριακές εταιρείες, οι οποίες πράγματι είναι όργανα του κράτους υπό την εποπτεία και τον έλεγχο του κράτους και έχει αυτές τις ασφαλιστικές δικλείδες
Πώς, λοιπόν, αφήνουμε σε καθέναν απατεώνα χρηματιστή να τρώει τα χρήματα του κοσμάκη και να μην έχει υποχρέωση το συνεγγυητικό κεφάλαιο να τους καλύψει; 
Κάνουμε με το παρόν νομοσχέδιο μια διεύρυνση των πράξεων. Να μην πάμε ακόμη πιο πέρα, σε πράξεις ακόμη και παράνομες; Επιμένω σ' αυτό. 
Υπάρχει και άλλο ένα σοβαρό θέμα, κύριε Υπουργέ. Πρέπει να προβλέψουμε στο νομοσχέδιο για τα μέχρι χθες θύματα. Υπάρχουν σήμερα πτωχευμένες εταιρείες, υπάρχουν χρηματιστές και διευθύνοντες σύμβουλοι ανωνύμων εταιρειών, οι οποίοι είναι φυλακή, υπάρχουν όμως άνθρωποι οι οποίοι έχασαν τις περιουσίες τους, πούλησαν τα σπίτια τους, τα χωράφια τους. Δεν θα υπάρξει κάποια πρόβλεψη και γι'αυτούς, έστω να αποκατασταθούν μερικώς;
Και επιμένω, διότι ξέρετε ότι ο Γιαννόπουλος της ΑΧΕ μπήκε φυλακή με τις δικές μου φωνές. Αλλά πίσω από τη φυλακή του Γιαννόπουλου υπάρχουν κάποιες εκατοντάδες 'Ελληνες επενδυτές, φτωχοί κατά κανόνα, μεσαίοι και παρακάτω, οι οποίοι έχασαν τις περιουσίες τους, αρρώστησαν, διέλυσαν τα σπίτια τους. Κάποια πρόβλεψη πρέπει να γίνει και γι' αυτό, κύριε Υπουργέ, και επιμένω.
Πρέπει να προσέξουμε και κάτι άλλο, κύριε Υπουργέ. Αν είναι να κάνουμε συνεγγυητικό, το οποίο θα πληρώνουν οι χρηματιστές και με αυτό θα επιβαρύνουν τους συναλλασσόμενους, αυτό είναι δύο φορές εγκληματικό. Πληρώνουν οι συναλλασσόμενοι για να εισπράττουν μελλοντικά οι συναλλασσόμενοι; Να μη μετακυλήσουν δηλαδή το βάρος οι χρηματιστές και οι χρηματιστηριακές εταιρίες στους συναλλασσόμενους. Να το πληρώνουν οι ίδιοι και αυτοί να έχουν την υποχρέωση. Τις δικές τους πομπές, τα δικά τους λάθη ή τις δικές τους ατυχίες, για να είμαι πιο επιεικής, να τις πληρώνουν οι χρηματιστές.
Είδα ένα έγγραφο, το οποίο σας έχουν στείλει οι χρηματιστές, και που το αίτημά τους το βρίσκω δίκαιο. Πληρώνουν ποσοστό σύμφωνα με τις συναλλαγές τους και εισπράττουν μέρισμα ισομέγεθες. Αυτό είναι παράλογο. Δηλαδή το συνεγγυητικό γίνεται για να καλύψουν τις τυχόν, όπως είπαμε, ατυχίες κλπ, δεν είναι ταμείο κοινωνικής κάλυψης. Είναι ένα ταμείο που πρέπει να πάρουν πίσω, μέρισμα αναλογικά με τις δραστηριότητές τους, οι χρηματιστηριακές εταιρίες.
Κύριε Υπουργέ, έρχομαι στο άρθρο 80. Επικεφαλίδα: Υπεράσπιση μελών εποπτικών αρχών. 
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): 'Οπως το συμφωνήσαμε είναι. 
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Το συμφωνήσατε στην Επιτροπή, εγώ όμως, δεν συμφωνώ εδώ. 
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Σεβαστή η γνώμη σας. 
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Και δεν συμφωνώ και ως δικηγόρος της μαχομένης και ως 'Ελλην πολίτης και ως πολιτικός. 
Νομίζω ότι για πρώτη φορά νομοθετούμε τέτοιο πράγμα και δεν μπορώ να καταλάβω γιατί σας πιέζουν οι αρμόδιοι. Ο κάθε 'Ελληνας οποιαδήποτε θέση και αν αναλαμβάνει, από του Πρωθυπουργού μέχρι και οποιαδήποτε άλλη θέση διορισμένου ή αιρετού, έχει και τις προσωπικές του ευθύνες. 'Αλλως να μην πάει εκεί, κύριε Υπουργέ.
Και για να γίνω πιο σαφής, αναφερόμαστε και λέμε ότι η υπεράσπιση μελών του διοικητικού συμβουλίου συνεργατών και υπαλλήλων της Επιτροπής Κεφαλαιαγοράς που διώκονται ή ενάγονται για πράξεις ή παραλείψεις που έλαβαν χώρα, κατά την εκτέλεση των καθηκόντων τους, για την εξυπηρέτηση των σκοπών αυτής ανατίθεται και μετά την απομάκρυνσή τους από αυτή στη νομική υπηρεσία της Επιτροπής Κεφαλαιαγοράς κλπ.
Κύριε Υπουργέ, εγώ είμαι κάθετα αντίθετος, διότι ανοίγουμε τους ασκούς του Αιόλου. Δεν θα υπάρξει 'Ελληνας που κατέχει θέση δημόσια και να μη ζητάει την κάλυψή του από τις νομικές υπηρεσίες του κράτους και τα λεφτά από οποιοδήποτε δικηγόρο και αν χρησιμοποιήσουν.
Ο καθένας που αναλαμβάνει υπεύθυνες θέσεις είναι υπεύθυνος και για τις πράξεις του. Και προσθέτω, πολύ περισσότερο αν είναι και δόλιος. Δηλαδή κατά την εκτέλεση του καθήκοντος δρω δολίως, πράττω αδικήματα, παράνομες πράξεις. 'Ελα εσύ Νομικό Συμβούλιο του Κράτους, ή δικηγόροι της ελευθέρας αγοράς, που πληρώνεστε, όμως, από το κράτος, να με καλύψετε. Για μένα είναι απαράδεκτη αυτή η διάταξη, είναι απαράδεκτο αυτό το άρθρο και η Νέα Δημοκρατία θα το καταψηφίσει.
Να πάμε τώρα -και θα τελειώσω-, κύριε Υπουργέ, και στο θέμα του προσωπικού. Δεν μπόρεσα να καταλάβω ποτέ γιατί αυτή η επιμονή -είναι η τρίτη ή η τέταρτη, αν δεν απατώμαι, παράταση μετατάξεων του προσωπικού του Χρηματιστηρίου- με το προσωπικό. Από το παλιό προσωπικό νομίζω, ότι υπάρχει σήμερα ένας αριθμός σαράντα τριών ατόμων. Δεν μιλάω για τους δεκαεπτά που έχουν προσληφθεί πρόσφατα. Και όχι μόνο έχουν προσληφθεί δεκαεπτά, αλλά είδα ότι υπάρχουν και διαγωνισμοί και προκηρύξεις για καινούριες θέσεις, για καινούριες προσλήψεις. Τι φταίει αυτό το προσωπικό, το οποίο μέχρι σήμερα κράτησε αυτό το Χρηματιστήριο και το πήγε από τα χαμηλά στα ψηλά. 'Ενα προσωπικό, το οποίο έχει μέχρι σήμερα προσφέρει πολλά, έχει εμπειρία, ξέρει τη δουλειά του. 'Ηδη πολλοί υπάλληλοι, οι οποίοι ήθελαν να φύγουν και να μεταταγούν, ήρθαν στο Υπουργείο Εθνικής Οικονομίας με προηγούμενη νομοθετική ρύθμιση.
Νομίζω ότι είναι εκ προθέσεως. Τι να τους κάνετε αυτούς τους υπαλλήλους στο Υπουργείο Εθνικής Οικονομίας; Πρώτα - πρώτα δεν έχουν γνώση του αντικειμένου. Γιατί δεν τους αφήνετε στο Χρηματιστήριο; Εκτός αν, όπως σας είπα, θέλετε να προσλάβετε, άλλους υπαλλήλους στη θέση τους επειδή το Χρηματιστήριο μπορεί να προσλαμβάνει ελεύθερα. Δεν μπορώ να το καταλάβω αυτό όταν μάλιστα είναι αντίθετο το προσωπικό με τις μετατάξεις. Πιστεύω, λοιπόν, ότι αυτό το άρθρο πρέπει να απαλειφθεί. Η Νέα Δημοκρατία άλλωστε θα το καταψηφίσει.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Κανταρτζής έχει το λόγο.
ΑΧΙΛΛΕΥΣ ΚΑΝΤΑΡΤΖΗΣ: 'Οπως αναφέραμε και στην τοποθέτησή μας επί της αρχής, είμαστε αντίθετοι στην αγορά αξιών σταθερού εισοδήματος, για τους λόγους που ήδη έχουμε αναπτύξει και δεν θα ήθελα να τους επαναλάβω για άλλη μία φορά.
Στις υπόλοιπες διατάξεις που αφορούν το συνεγγυητικό κεφάλαιο, έχω να πω τα εξής: Βεβαίως και χρειάζονται μέτρα προστασίας των μικροεπενδυτών από φαινόμενα τα οποία έχει δει η χώρα μας στο πρόσφατο, αλλά και στο απώτερο παρελθόν. 
Το ουσιαστικό, όμως, ερώτημα είναι άλλο. Μόνο με το συνεγγυητικό πρέπει να παρθούν μέτρα προστασίας των επενδυτών; Κατά τη γνώμη μας, εάν δεν ενισχυθεί ο προληπτικός έλεγχος, τα φαινόμενα αυτά θα παράγονται και θα αναπαράγονται.
'Ερχομαι τώρα στις ρυθμίσεις του άρθρου 99. Με την παράγραφο 3 του άρθρου 99 γίνεται μία εξομοίωση των ελληνικών πιστοποιητικών με τις μετοχές που είναι εισηγμένες στο Χρηματιστήριο Αξιών Αθηνών. Μάλιστα, η διάταξη αυτή έρχεται για να δώσει τη δυνατότητα σ' αυτούς, που μπορούν να αγοράσουν μετοχές από το Χρηματιστήριο Αθηνών, να αγοράσουν επίσης και ελληνικά πιστοποιητικά. 
Ποια είναι τα ελληνικά πιστοποιητικά; Είναι πιστοποιητικά τα οποία στοχεύουν στη συγκέντρωση κεφαλαίου για τη διείσδυση στις χώρες των Βαλκανίων. Και για να το πούμε καθαρά, με τη διάταξη αυτή της παραγράφου 3 του άρθρου 99 ουσιαστικά τα αποθεματικά των ασφαλιστικών ταμείων μπαίνουν στη διάθεση εκείνων που θέλουν να παίξουν με τη διείσδυση και με τις αγορές των βαλκανικών χωρών και των άλλων χαρακτηριζομένων ως αναδυομένων αγορών.
Με τη διάταξη αυτή είναι φανερά τα προβλήματα, τα οποία πρόκειται να δημιουργηθούν στο μέλλον για τα ασφαλιστικά ταμεία, αφού καμία μα καμία εγγύηση δεν είναι δυνατόν να υπάρξει για το μέλλον και τα αποτελέσματα από την επένδυση σε τέτοιους τίτλους.
Κατά τη γνώμη μας πρέπει η Κυβέρνηση να αποσύρει τη διάταξη αυτή. Πρέπει η Κυβέρνηση να αποσύρει την παράγραφο 3 του άρθρου 99, εάν θέλει πραγματικά να προστατεύσει τα ασφαλιστικά ταμεία από νέες απώλειες τις οποίες θα υποστούν στο μέλλον. 
Με τη διάταξη του άρθρου 101 έχουμε τη διεύρυνση της μετοχικής βάσης του Χρηματιστηρίου Αξιών Αθηνών. Ουσιαστικά με τη διεύρυνση αυτή -το αναφέραμε ήδη και στη συζήτηση των προηγουμένων άρθρων- το Χρηματιστήριο Αξιών Αθηνών περνά στον απόλυτο έλεγχο των ιδιωτών. 
Και πάλι εδώ χρησιμοποιούνται τα αποθεματικά των ασφαλιστικών ταμείων. Και πάλι αυτά μπαίνουν στο παιχνίδι του τζόγου. 
'Ερχομαι τώρα στις διατάξεις του άρθρου 102, στο άρθρο που αφορά τα θέματα του προσωπικού. Αναφέραμε και χθες, θα το επαναλάβουμε και σήμερα ότι έρχεται μία τροποποίηση του οργανισμού και του κανονισμού, χωρίς ταυτόχρονα, όπως προβλέπεται από την παράγραφο 3, να εγγυάται τα εργασιακά δικαιώματα των εργαζομένων στο Χρηματιστήριο Αθηνών.
Επιπλέον έχουμε τη διάταξη της παραγράφου 2, με την οποία το προσωπικό πανεπιστημιακής εκπαίδευσης χαρακτηρίζεται σαν ειδικό επιστημονικό προσωπικό.
Δηλαδή, με προσωπικό που θα προσλαμβάνεται μέσα από διαγωνισμούς μαϊμού- αφού είναι γνωστό ότι για τις προσλήψεις του ειδικού επιστημονικού προσωπικού θα χρειάζονται συνεντεύξεις, που όλοι γνωρίζουν τι υποκρύπτεται πίσω απ' αυτές- θα γίνεται η τακτοποίηση πάντων των "ημετέρων".
Η παράγραφος 4 του άρθρου 102, με την οποία δίνεται η δυνατότητα αποσπάσεως προσωπικού, κατά παρέκκλιση των διατάξεων που ισχύουν δηλαδή και του κώδικα και της θέλησης των ίδιων των εργαζομένων, πρέπει να απαλειφθεί.
'Εχουμε μία ακόμη διάταξη που έρχεται να επιφέρει βλαπτικές μεταβολές εις βάρος των εργαζομένων. Και όσες φορές έχει γίνει συζήτηση μέσα στην Αίθουσα αυτή, για αποσπάσεις και για οτιδήποτε άλλο, ή πρόκειται για γενικά ευνοϊκές ρυθμίσεις ή πρόκειται για λόγους εκδικήσεων. Δεν μπορεί να λύνονται και να αντιμετωπίζονται αυτά τα θέματα κατ' αυτόν τον τρόπο. Πρέπει η παράγραφος 4 του άρθρου 102 να απαλειφθεί.
ΠΡΟΕΔΡΕΥΩΝ (Νικόλαος Κατσαρός): Ο κ.Ιντζές έχει το λόγο.
ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, στο άρθρο 71 που αναφέρεται στο κεφάλαιο το συνεγγυητικό έχω να κάνω την εξής παρατήρηση.
Στην παράγραφο 2 αναφέρεται ότι η αξία του κεφαλαίου του συνεγγυητικού δεν μπορεί να είναι χαμηλότερη από το ποσό που καθορίζεται σύμφωνα με τον ακόλουθο τύπο. Και έχει ένα συντελεστή 0,30%, ο οποίος είναι ενιαίος για όλα τα μέλη του Χρηματιστηρίου.
Κύριε Υπουργέ, πιστεύουμε ότι αυτό είναι άδικο, γιατί όλα τα μέλη του Χρηματιστηρίου συμμετέχουν στο συνεγγυητικό κεφάλαιο με τον ίδιο συντελεστή ανεξαρτήτως του ύψους των συναλλαγών. Σε άλλα χρηματιστήρια υπάρχει μία διαφοροποίηση. Οι χρηματιστηριακές εταιρείες, που κάνουν συναλλαγές πολλών δισεκατομμυρίων, έχουν συντελεστή 0,45% και οι μικρότερες 0,25%.
Αυτό το λέω διότι η πιθανότητα επέλευσης της υποχρέωσης καταβολής αποζημίωσης, από το συνεγγυητικό κεφάλαιο, σε εταιρείες που συνάπτουν μεγάλες συμβάσεις, συνεπάγεται καταβολή του μεγίστου του κεφαλαίου.
Επομένως, πρέπει να υπάρχει διαφοροποίηση μικρών και μεγάλων συναλλασσομένων. Θα πρέπει, λοιπόν, να τεθεί ένα όριο ότι πάνω από πεντακόσια δισεκατομμύρια (500.000.000.000) ο συντελεστής ανέρχεται στο 0,45%. Αυτό υφίσταται και σε άλλα μεγάλα χρηματιστήρια. 
Η δεύτερη παρατήρησή μου αναφέρεται στο άρθρο 80. Πληροφορούμαι ότι η διατύπωση του άρθρου ήταν ομόφωνη στη Διαρκή Επιτροπή. Εγώ θα πρότεινα μία προσθήκη. Να μπει "εκτός αν υπάρχει δόλος". Οπότε αν δεν υπάρχει δόλος, δηλαδή στα αδικήματα που είναι εξ αμελείας να υπάρχει δικαστική συνδρομή. Στα αδικήματα εκ δόλου, όχι. 'Ετσι τίθεται ένας φραγμός γιατί -και ιδίως αν είναι κατηγορούμενος μέλος του Διοικητικού Συμβουλίου της Επιτροπής Κεφαλαιοαγοράς- η αλληλεγγύη πάντα θα υπαγορεύει γνώμη συναινετική για να υπάρξει νομική συνδρομή.
Επομένως να τεθεί εξ αμελείας και δόλου. Να γίνεται αυτή η διάκριση.
Η τρίτη παρατήρησή μου αναφέρεται στο άρθρο 102. Επί της αρχής ανέπτυξα τις απόψεις μου λεπτομερώς. Τώρα θα πώ συνοπτικά τα εξής:
'Οπως ξέρετε, κύριε Υπουργέ, η μεταβολή για τον υπάλληλο είναι βλαπτική ακόμη και όταν έχει εσωτερική μετάθεση, εάν δηλαδή η εργασία που του ανατίθεται είναι δυσμενέστερη από αυτή που έκανε μέχρι τώρα και ιδίως εάν υπάρχει η αντίληψη στο τμήμα που εργάζεται, στους συναδέλφους του ότι αυτή η εργασία είναι υποτιμητική σε σχέση με αυτή που έκανε. Πόσο μάλλον όταν έχουμε αποσπάσεις παρά τη θέληση του αποσπασμένου υπαλλήλου παρά την παράκαμψη της γνωμοδότησης του υπηρεσιακού συμβουλίου της υπηρεσίας από την οποία αποσπάται και υπάγεται αλλού. Και όλα αυτά γίνονται για να αποφευχθεί ο Δημοσιοϋπαλληλικός Κώδικας, γίνονται σε βάρος των υπαλλήλων του Χρηματιστηρίου Αξιών Αθηνών που μέχρι πρότινος ήταν Ν.Π.Δ.Δ.. Συνήθως σε αυτές τις περιπτώσεις, όταν υπάρχει καλή θέληση και δεν υποδηλώνεται πρόθεση δίωξης- και στη συγκεκριμένη περίπτωση το όλο θέμα αφορά σαράντα τρία άτομα, μολονότι άλλαξε η μορφή του οργανισμού , από Ν.Π.Δ.Δ. έγινε Α.Ε.- τίθεται μεταβατική διάταξη σύμφωνα με την οποία, έως ότου αποχωρήσουν από την υπηρεσία, όπου εργάζονται, διατηρούν τις θέσεις που είχαν. 'Οσοι, δε, είναι ικανοί και έχουν τα προσόντα - διότι υπάρχουν, κύριε Πρόεδρε, υπάλληλοι που εργάζονται στο Χρηματιστήριο εδώ και είκοσι χρόνια -δεν μπορεί να τους αποσπά στο Υπουργείο Εθνικής Οικονομίας ως μη ικανούς να ανταπεξέλθουν στις απαιτήσεις του Χρηματιστηρίου και να προσλαμβάνει νέους υπαλλήλους , ειδικό επιστημονικό προσωπικό εκτός των πλαισίων που ορίζει ο ν.2190/1994. Και εκεί ίσως δεν θα είχαμε αντίρρηση. Είναι ένα μεγάλο θέμα. Αλλά η δυσμενέστατη μεταχείριση των μέχρι τώρα υπηρετούντων με σχέση δημοσιοϋπαλληλική, δηλαδή να τους αποσπάνε από το Χρηματιστήριο και να τους πάνε στο Υπουργείο Εθνικής Οικονομίας, αποδεικνύει την έκδηλη βλαπτική μεταχείριση αυτών των υπαλλήλων. Και διερωτώμαι: Τι συμβαίνει; Γιατί αυτή η δυσμενέστατη μεταχείριση; 'Η θα αποτελούν εμπόδια σε κάποιες πράξεις των διευθυνόντων το Χρηματιστήριο με τη νέα μορφή -και εκεί, κύριε Πρόεδρε, θα πρέπει να γνωρίζετε ότι διακινούνται δισεκατομμύρια καθημερινώς- ή υπάρχει μία ανεξήγητη έχθρα.
Προτείνω, λοιπόν, κύριε Υπουργέ, να απαλειφθεί η παράγραφος 4 και να προστεθεί ότι, οι ήδη υπηρετούντες καταλαμβάνουν τις αντίστοιχες θέσεις στο νέο εσωτερικό κανονισμό λειτουργίας του Χρηματιστηρίου έως ότου αποχωρήσουν φυσιολογικά. Διότι είναι η τρίτη φορά, κύριε Πρόεδρε, που δίδεται παράταση στο δικαίωμα του Υπουργού να αποσπάει υπαλλήλους από το Χρηματιστήριο και η προτεινόμενη με το υπό συζήτηση νομοσχεδίο είναι αορίστου χρόνου. Είναι απαράδεκτο. Και νομίζω ότι εάν αυτά που είπα δεν ανταποκρίνονται στην πραγματικότητα, ο κύριος Υπουργός μπορεί να κάνει μία χειρονομία που και τις υποψίες μου μπορεί να διασκεδάσει και να ικανοποιήσει το αίτημα σαράντα εργαζομένων. Οι είκοσι είναι διοικητικοί και οι υπόλοιποι είναι βοηθητικό προσωπικό, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ο κ.Χρυσανθακόπουλος, έχει το λόγο.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Κύριε Πρόεδρε, κύριε Υπουργέ, κύριοι συνάδελφοι, πιστεύω ότι είναι δικαίωμα της Κυβέρνησης να νομοθετεί και να εκφράζει την πολιτική της βούληση με συγκεκριμένες διατάξεις. Αναφέρομαι μόνο στο άρθρο 102 και στο ζήτημα του προσωπικού.
Πιστεύω, λοιπόν, ότι η διατύπωση της παραγράφου 4 έχει κάποιες αντιφάσεις που πρέπει να τις δούμε.
Σαφώς και ο στόχος της πολιτικής ηγεσίας είναι η εύρυθμη λειτουργία αυτής της ανώνυμης εταιρείας που το δημόσιο συστήνει. Ο δυνητικός, όμως, χαρακτήρας σημαίνει ότι ο κάθε Υπουργός μπορεί στη συνέχεια να αποσπά χωρίς χρονικό περιορισμό. Οι αποσπάσεις είναι ορισμένου χρόνου, όπως τουλάχιστον είναι γνωστές. Εάν πρόκειται για μόνιμη απόσπαση είναι μετάταξη. Νομίζω ότι υπάρχει Δημοσιοϋπαλληλικός Κώδικας, υπάρχει νόμος περί μετατάξεων, υπάρχουν άλλοι νόμοι, οι οποίοι αντιβαίνουν σ'αυτήν τη ρύθμιση, έτσι όπως διατυπώνεται. Και δεν μπορούμε να νομοθετούμε σε μια αόριστη βάση, διότι δίχως τη γνωμοδότηση των υπηρεσιακών συμβουλίων -καταργώντας δηλαδή και παρακάμπτοντάς τα -και όχι με μια και μοναδική απόφαση του Υπουργού, η οποία εν πάση περιπτώσει δεν θα χρειάζεται, θα μπορούσε να προσδιοριστεί σαν διάταξη του νόμου υπάρχει αυτή η βούληση όλοι να μεταφερθούν, όλοι να μετακινηθούν. Γίνεται εδώ διακριτή η δυνατότητα επιλογής.
'Ετσι, όπως διατυπώνεται το άρθρο, αντλείται από τη Βουλή η ατομική βουλησιαρχία της υπουργοκεντρικής Δημόσιας Διοίκησης. Είναι μία εκχώρηση, στην ουσία, εξουσίας και όχι μία νομοθετική πράξη, της οποίας τη συλλογική ευθύνη αναλαμβάνει το Σώμα. Πρόκειται για ένα ιδιότυπο καθεστώς, το οποίο διατυπώνεται κατά αδόκιμο τρόπο και δεν πιστεύω να συμβάλει.
Θα παρακαλούσα, λοιπόν, τον κύριο Υπουργό να επανεξετάσει τη διατύπωση του συγκεκριμένου άρθρου. Αυτό δεν σημαίνει ότι δεν συμμερίζομαι τις προθέσεις και τους στόχους τους οποίους θέτει, ή ότι αντιβαίνω στην πρόθεση της Κυβέρνησης να δώσει μια λύση στο φορέα, στον οποίο συστήνει, για να πετύχει το έργο του και το σκοπό του. Πιστεύω, όμως, ότι οφείλουμε να σεβόμεθα ένα νομικό πλαίσιο προστασίας των εργατικών, των υπαλληλικών δικαιωμάτων, που ορίζει με σαφήνεια τους όρους αποσπάσεων και μετατάξεων από τη μια πλευρά και από την άλλη, δεν δημιουργεί ιδιότυπες συνθήκες δημόσιας διοίκησης, οι οποίες έχουν βλαπτικό χαρακτήρα για το νομοθετικό μας έργο, ενώ αντίθετα σκοπεύουν στην απόδοση και στην εύρυθμη λειτουργία του Χρηματιστηρίου.
Σας παρακαλώ, λοιπόν, κύριε Υπουργέ, να προσέξετε αυτά τα δύο σημεία της διαρκούς δυνατότητας που έχει ο εκάστοτε Υπουργός να αποσπά -και δεν είναι μια κίνηση η οποία εδώ σε μια καθαρή νομοθετική ρύθμιση αποσαφηνίζει την επιλογή και την πράξη- και την αντίφαση της χωρίς χρονικό περιορισμό απόσπαση, η οποία μετονομάζεται σε μετάταξη και σαφώς πάει να παρακάμψει τα υπηρεσιακά συμβούλια και τον υπαλληλικό Κώδικα. Για να μην έρθουν τα δικαστήρια να απορρίψουν και να γελοιοποιήσουν το νομοθετικό μας έργο.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, δεν υπάρχει άλλος εγγεγραμμένος να ομιλήσει. 'Εχετε το λόγο.
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας): Ευχαριστώ, κύριε Πρόεδρε.
Θα ήθελα να σχολιάσω τρία σημεία από όσα ετέθησαν στη διάρκεια της συζητήσεως αυτής της ομάδας των άρθρων.
Κατ'αρχήν, σε ό,τι αφορά το άρθρο 80, που έχει να κάνει με το θέμα της δικαστικής υπεράσπισης των μελών της Επιτροπής Κεφαλαιαγοράς και των εποπτικών αρχών, θέλω να πώ δύο πράγματα:
Το πρώτο είναι ότι τα μέλη των εποπτικών αρχών υπόκεινται σε πολύ μεγάλους κινδύνους διότι, όταν λαμβάνουν αποφάσεις, οι οποίες θίγουν συμφέροντα, υπόκεινται στον κίνδυνο οι θιγόμενοι να στραφούν εναντίον τους σε προσωπική βάση. Και βεβαίως, δεν μπορεί να εξομοιωθεί το μέλος μιας εποπτικής αρχής με τον Πρωθυπουργό ή με κάποιον μεγάλο αξιωματούχο. Δεν έχει καμία δόξα, ένα μισθό έχει, και ασφαλώς δεν θέλει να ρισκάρει και να υπόκειται σε τεράστια δικαστικά έξοδα, όταν ασκεί εντίμως τα καθήκοντά του και απλώς υπόκειται στο διασυρμό, ή στη σπίλωση, από πρόσωπα τα οποία θίγονται, όταν το μέλος αυτό της εποπτικής αρχής, ασκεί τα καθήκοντά του.
Κατά συνέπεια, πρέπει πάντοτε να υπάρχει η δυνατότητα καλύψεως της νομικής υποστήριξης από τις κρατικές υπηρεσίες. Και το δικαίωμα αυτό παρέχεται με το άρθρο 80. Δεν είναι κάτι το καινοφανές. Παρέχεται, όμως, πάντοτε υπό τον όρο εγκρίσεως του αιτήματος από τον Πρόεδρο του Νομικού Συμβουλίου του Κράτους. Δεν αποφασίζει -όπως σε μία προηγούμενη διατύπωση- το Διοικητικό Συμβούλιο της Επιτροπής Κεφαλαιαγοράς, που ενδεχομένως θα ήθελε να προστατεύσει με μία ευρύτερη έννοια, τα μέλη, τα στελέχη, τις υπηρεσίες, αλλά αποφασίζει ο αδιάβλητος και ανεξάρτητος Πρόεδρος του Νομικού Συμβουλίου του Κράτους. Αυτό είναι το πρώτο θέμα ουσίας.
Το δεύτερο θέμα -και αυτό κυρίως διαδικαστικό, αλλά ουσιαστικό επίσης- είναι ότι αυτή η διατύπωση προτάθηκε από τον κ. Τζωάννο, τον εκπρόσωπο της Νέας Δημοκρατίας κατά τη διάρκεια της συζητήσεως του σχετικού άρθρου στη Διαρκή Επιτροπή Οικονομικών Υποθέσεων και έτυχε ομόφωνης στήριξης από όλα τα μέλη της Επιτροπής.
'Αρα, προτείνω να μην αλλάξουμε τίποτε στη διατύπωση αυτού του άρθρου, το οποίο εξυπηρετεί μια ουσιαστική ανάγκη, αλλά εκτιμώ ότι έχει και τη στήριξη της μεγάλης πλειοψηφίας των μελών του Κοινοβουλίου.
Τώρα, σε ό,τι αφορά το θέμα των μερισμάτων του συνεγγυητικού, στο οποίο αναφέρθηκαν ορισμένοι από τους αγαπητούς συναδέλφους, εγώ δέχομαι ότι δεν είναι απόλυτα λογική αυτή η ρύθμιση. 'Ομως, θέλω να σημειώσω εδώ δύο πράγματα:
Το πρώτο είναι ότι το πρόβλημα της αναντιστοιχίας μεταξύ της αποδόσεως μερισμάτων και της συνεισφοράς κεφαλαίων. Θα αναδειχθεί μετά από τουλάχιστον πέντε με έξι χρόνια. Γιατί στη διάρκεια αυτής της περιόδου, θα οικοδομείται το κεφάλαιο. 'Αρα, πρακτικό πρόβλημα δεν θα ανακύψει.
Το δεύτερο είναι ότι η σχετική διατύπωση προέκυψε μέσα από μια λεπτή διαδικασία ισορροπιών με τον ΣΜΕΧΑ και εκτιμώ ότι δεν είναι ώριμες οι συνθήκες για να αλλάξουμε την παρούσα ρύθμιση. Επιφυλλάσσομαι σε κάποιον χρόνο αργότερα.
Προτείνω, όμως, να αφήσουμε τη διατύπωση ως έχει, γιατί τουλάχιστον για πέντε έως έξι χρόνια το πρόβλημα πρακτικά δεν πρόκειται να ανακύψει, ενώ άλλες ρυθμίσεις θίγουν ουσιαστικά τα συμφέροντα των χρηματιστών. Κατά συνέπεια, προτείνω να παραμείνει ως έχει. 
Τέλος, σε ό,τι αφορά το θέμα των εργαζομένων του Οργανισμού του Χρηματιστηρίου Αξιών Αθηνών, θέλω κατ'αρχήν να σημειώσω ότι στο νέο Οργανισμό υπάρχουν θέσεις με υψηλά προσόντα. Και αυτό, γιατί οικοδομείται ένας νέος θεσμός και είναι φυσικό να υπάρχουν πολύ υψηλές προδιαγραφές. 'Οσοι από τους αξιόλογους, πράγματι, εργαζόμενους του Χρηματιστηρίου Αξιών Αθηνών έχουν τα προσόντα, που αντιστοιχούν στις θέσεις του νέου Οργανισμού, καταλαμβάνουν αυτές τις θέσεις. 'Οσοι δεν τα έχουν, κατέχουν προσωποπαγείς θέσεις.
Η παράταση της δυνατότητας μετατάξεως είναι κάτι που είναι σε όφελος των εργαζόμενων.
Σε ό,τι αφορά τις αποσπάσεις στην παράγραφο 4 θέλω να σημειώσω ότι παρόμοιες διατάξεις έχουν εφαρμοσθεί και σε άλλες περιπτώσεις στον ευρύτερο δημόσιο τομέα. Και είναι σωστό, από πλευράς συμφέροντος του δημοσίου, να αξιοποιείται το προσωπικό του ευρύτερου δημόσιου τομέα με τον καλύτερο δυνατό τρόπο. Επιπλέον, όταν αποσπώνται οι εργαζόμενοι του Χρηματιστηρίου, θα πληρώνονται με αποδοχές Χρηματιστηρίου. 'Αρα, εξυπηρετείται το δημόσιο συμφέρον, χωρίς βλάβη του συμφέροντος των εργαζομένων. 'Αλλωστε το Υπουργείο Εθνικής Οικονομίας δεν νομίζω ότι είναι το κάτεργο. Είναι στο κέντρο της Αθήνας. Υπάρχει ευρύ πεδίο εργασίας και ουσιαστικής προσφοράς.
Δέχομαι, όμως, ότι η διατύπωση του σχετικού άρθρου είναι υπερβολική σε ό,τι αφορά τη χρονική διάρκεια και προτείνω:
Στην παράγραφο 4 στην πέμπτη και έκτη σειρά οι λέξεις "άνευ χρονικού περιορισμού ως προς τη διάρκεια της αποσπάσεως" να αντικατασταθούν με τις λέξεις "για χρονικό διάστημα μέχρι δύο ετών". 
'Αρα, τίθεται ένας χρονικός περιορισμός στη δυνατότητα αποσπάσεως. Πιστεύω ότι με την τροποποίηση αυτή θα είναι δυνατόν να τύχει το άρθρο αυτό της συνολικής στήριξης της Εθνικής Αντιπροσωπείας.
ΠΡΟΕΔΡΕΥΩΝ (Νικόλαος Κατσαρός): Ο κ. Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, οι νόμοι που ψηφίζουμε εδώ θα πρέπει να είναι γενικής εφαρμογής.
Παρ' ό,τι έγινε κάποιος συμβιβασμός και βελτιώθηκε το άρθρο 80 στην επιτροπή, δεν παύει να είναι γεγονός ότι εδώ δημιουργούμε μία προνομιακή μεταχείριση των μελών της Επιτροπής Κεφαλαιαγοράς και του προέδρου της, τη στιγμή που στην ίδια θέση βρίσκονται και πολλοί άλλοι διοικητές δημοσίων επιχειρήσεων, οργανισμών, δημοσίων φορέων. Και αυτοί με τις πράξεις τους και τις παραλείψεις τους μπορεί να θίγουν συμφέροντα και αυτοί μπορεί να τύχουν προσωπικών δικαστικών διώξεων.
Παρακαλούμε τον Υπουργό να φέρει μία ρύθμιση γενικής εφαρμογής. Να μη γίνεται αυτή η προνομιακή μεταχείριση, γιατί αυτό είναι που ενοχλεί στο άρθρο 80.
Στο άρθρο 80 μιλάμε μόνο για τα μέλη του Διοικητικού Συμβουλίου της Επιτροπής Κεφαλαιαγοράς ή υπαλλήλους της. 'Εχουμε και άλλα διοικητικά συμβούλια και άλλους υπαλλήλους, οι οποίοι βρίσκονται στην ίδια θέση και μπορεί να έχουν δίκες, μπορεί να έχουν δικαστικές διώξεις, μπορεί να έχουν δικαστικά προβλήματα. 'Ο,τι ισχύει για όλους, θα πρέπει να ισχύει και για την Επιτροπή Κεφαλαιαγοράς. 'Η θα βελτιώσουμε την κατάσταση για όλους, ή θα αφήσουμε την κατάσταση όπως είναι και για την Επιτροπή Κεφαλαιαγοράς. Δεν μπορούμε εδώ να κάνουμε διακριτική μεταχείριση.
'Οσον αφορά το άρθρο 74 με το συνεγγυητικό, δίνεται η εντύπωση -με τη σύμφωνη έστω γνώμη του ΣΜΕΧΑ- ότι εδώ πάμε να κάνουμε κοινωνική πολιτική υπέρ αναξιοπαθούντων χρηματιστών. Πληρώνουν στο συνεγγυητικό αναλογικά, δηλαδή ανάλογα με τον κύκλο εργασιών τους οι χρηματιστές, οι χρηματιστηριακές εταιρείες, αλλά όταν έρχεται η ώρα να πάρουν πίσω ορισμένα από τα χρήματά τους με τη μορφή του μερίσματος, τα χρήματα τα παίρνουν πίσω ισόποσα. Αυτό δεν είναι λογικό, ας το ζητάει ο ΣΜΕΧΑ. Εδώ είμαστε Κοινοβούλιο.
Λογικό είναι ο ΣΜΕΧΑ- επειδή η πλειοψηφία των μελών του είναι μικρές χρηματιστηριακές εταιρείες- να θέλει να απομυζήσει τις μεγάλες εταιρείες. Δεν είναι όμως λογικό να θεσπιζουμε εδώ στην ουσία φορολογία των μεγάλων χρηματιστηριακών εταιρειών υπέρ των μικρών. Δεν είναι καμία αναξιοπαθούσα τάξη οι μικρές χρηματιστηριακές εταιρείες.
Εάν θέλουμε να κάνουμε κοινωνική πολιτική, να κάνουμε κοινωνική πολιτική γι' αυτούς που πραγματικά έχουν ανάγκη. Εγώ δεν θεωρώ ότι οι χρηματιστηριακές εταιρείες και οι χρηματιστές είναι στην κατηγορία των τάξεων αυτών που χρειάζονται κοινωνική προστασία και βοήθεια.
Παρακαλώ, κύριε Υπουργε, να το δείτε αυτό. Νομίζω ότι υπάρχει καιρός να το συζητήσετε με το ΣΜΕΧΑ και είτε αύριο είτε σε κάποια μελλοντική νομοθετική πρωτοβουλία που θα πάρετε, να διορθωσουμε αυτό το θέμα, διότι νομίζω ότι είναι εξαιρετικά άδικο και δεν πρέπει να νομοθετούμε μ' αυτόν τον τρόπο.
'Οσον αφορά το θέμα του προσωπικού, παρ' ό,τι είναι σημαντική η βελτίωση που φέρνετε, όσον αφορά το χρόνο της απόσπασης, θεωρούμε ότι το υποχρεωτικό της απόσπασης εξακολουθεί να μας κάνει να μη θέλουμε να ψηφίσουμε αυτό το άρθρο. Θεωρούμε ότι πρέπει να ισχύσουν οι γενικές διατάξεις περί αποσπάσεων και μετατάξεων.
Τελειώνοντας, θα ήθελα να αναφερθώ στον αγαπητό μου κ. Μαγκριώτη, ο οποίος βάζει λόγια στο στόμα του κ. Τζωάννου.
Ο κ. Μαγκριώτης προσπάθησε στην επιτροπή να βάλει λόγια στο στόμα του κ. Τζωάννου, να πει ότι ο κ. Τζωάννος ήταν κατά της ενίσχυσης του Χρηματιστηριακού Κέντρου της Θεσσαλονίκης. Ο κ. Τζωάννος του απάντησε -σας διαβάζω από τα Πρακτικά, γιατί αναφέρθηκε αυτό στα Πρακτικά- ότι: "θα ήθελα να πω στον εισηγητή της Πλειοψηφίας ότι δεν ήρθαμε εδώ για να κάνουμε μικροπολιτική, αλλά εποικοδομητική δουλειά".
Δεν είχα διαβάσει τα λόγια του κ. Τζωάννου, αλλά η αίσθηση που μου έδωσε ο κ. Μαγκριώτης, ήταν ακριβώς η αίσθηση μικροπολιτικής. "Το να φροντίζεις τα πραγματικά συμφέροντα του λαού της Βορείου Ελλάδος, επισημαίνοντας ότι κάθε εγχείρημα πρέπει να είναι σε στέρεες βάσεις, δεν είναι αρνητική θέση". Αυτά είναι τα λόγια του κ. Τζωάννου.
Επίσης, στην άλλη παράγραφο, στην οποία αναφέρθηκε είπε ο κ. Τζωάννος "Στη Θεσσαλονίκη εμείς θέλουμε να δημιουργηθεί κέντρο, αλλά υπό ουσιαστικές προϋποθέσεις". Αυτό το βλέπει αρνητικό ο κ. Μαγκριώτης;
Θέλω και πάλι να τον καταγγείλω, κάνει μικροπολιτική ως μη όφειλε.
ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, παρακαλώ το λόγο.
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, παρακαλώ το λόγο επί προσωπικού.
ΠΡΟΕΔΡΕΥΩΝ (Νικόλαος Κατσαρός): Κύριε Μαγκριώτη, έχει ζητήσει το λόγο ο κ. Ιντζές.
ΙΩΑΝΝΗΣ ΜΑΓΚΡΙΩΤΗΣ: Θα είμαι πάρα πολύ σύντομος, κύριε Πρόεδρε.
ΑΝΑΣΤΑΣΙΟΣ ΙΝΤΖΕΣ: Δεν με πειράζει, ας προηγηθεί ο κ. Μαγκριώτης.
ΠΡΟΕΔΡΕΥΩΝ (Νικόλαος Κατσαρός): Κύριε Μαγκριώτη, σύμφωνα με τον Κανονισμό, όταν στα λεγόμενά σας αποδίδεται διαφορετικό νόημα, από αυτό που εσείς στην πραγματικότητα δίδατε και διατυπώσατε, τότε σύμφωνα με τον Κανονισμό ο λόγος δίδεται στο τέλος της συζήτησης.
ΙΩΑΝΝΗΣ ΜΑΓΚΡΙΩΤΗΣ: Δεν θα απαντήσω, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Στο τέλος της συζήτησης να ζητήσετε το λόγο και θα σας τον δώσω.
ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Νικόλαος Κατσαρός): Ο κ. Ιντζές έχει το λόγο.
ΑΝΑΣΤΑΣΙΟΣ ΙΝΤΖΕΣ:Δεν με έπεισε ο κύριος Υπουργός για την αναγκαιότητα ύπαρξης του άρθρου 80, διότι πρέπει να γνωρίζει ότι η δόξα και η τιμή της θέσης συνεπάγεται και το βάρος της ευθύνης. Ας αφήσουμε ότι αυτοί που έχουν αυτές τις θέσεις επιτελούν χρέος. Ναι είναι χρέος, αλλά είναι και τιμή.
Κύριε Υπουργέ, εσείς τι λέτε; Δεν θα βρείτε άλλους για να τους βάλετε σ' αυτές τις θέσεις, να έχουν και την ευθύνη; Εμείς επιμένουμε να απαλειφθεί αυτό το άρθρο ή να υπάρξει άλλη διατύπωση. Αν είναι καταδικαστική η δικαστική αυτή περιπέτεια και αποδειχθεί δόλος, θα ισχύει πάλι η νομική συνδρομή που του παρέχεται δωρεάν από το κράτος; Ας βάλει μια ασφαλιστική δικλείδα ή εκ των προτέρων ή εκ των υστέρων, σε σχέση με τον δόλο.
Δεύτερον, θέλω να επισημάνω πως όταν επαγγέλματα, λόγω της εξέλιξης της κοινωνίας και της τεχνολογίας απαξιώνονται και εξαφανίζονται, η πολιτεία σοφώς λαμβάνει πρόνοια και δεν τους πετάει σαν "στιμμένες λεμονόκουπες". Παραδείγματα: Κάποτε υπήρχαν οι καραγωγείς. 'Οταν βγήκαν τα μεταφορικά αυτοκίνητα, έως ότου εξαλειφθεί αυτή η τάξη, είχε λάβει πρόνοια η Κυβέρνηση ή για συνταξιοδότηση ή τους παραχώρησε δικαιώματα όπως άδειες ταξί, ώστε να μην πεταχθούν στο περιθώριο.
Κύριε Υπουργέ, εγώ θέλω να συνταχθώ μαζί σας ότι πράγματι δεν μπορούν να ανταπεξέλθουν στις ηυξημένες και εξειδικευμένες υποχρεώσεις του Χρηματιστηρίου. Γιατί, όμως, να μη μείνουν εκεί μέχρις ότου συνταξιοδοτηθούν; Τόσο περιττοί είναι; Και αν είναι έτσι, μέχρι τώρα πώς λειτουργούσε το Χρηματιστήριο χωρίς εξειδικευμένους; 
Κύριε Πρόεδρε, οι περισσότεροι από μας έχουμε πάει σε πανεπιστήμια. Φοιτούμε πέντε χρόνια ή έξι με κάποιο διδακτορικό ή το πολύ επτά. Αυτοί έχουν εκεί είκοσι χρόνια. Δεν έμαθαν τίποτα; Ξαφνικά δηλαδή με την αλλαγή της μορφής του Χρηματιστηρίου είναι τόσο άχρηστοι και πρέπει να βρούμε εξειδικευμένους. Δεν μπορούν να συνυπάρξουν;
Και για τους εξειδικευμένους ξέρετε τι λέει η προκήρυξη; "Εάν δεν αποδεικνύεται η παροχή υπηρεσιών σε εξειδικευμένη θέση, αρκεί αυτή η επιβεβαίωση από μια υπεύθυνη δήλωση του ενδιαφερομένου". Τι είναι αυτά; Πού βρισκόμαστε; Δηλαδή εάν δεν έχει κανείς ένσημα του Ι.Κ.Α. ότι παρέσχε υπηρεσίες σε μια εξειδικευμένη εταιρεία ιδιωτικού δικαίου, αρκεί και μία υπεύθυνη δήλωση! Είναι αυτό σκεπτικό για να στελεχώνετε τις νέες υπηρεσίες του Χρηματιστηρίου Αξιών με προσωπικό με σχέση ιδιωτικού δικαίου και ορισμένου χρόνου και να πετάει στην άκρη υπαλλήλους που επί είκοσι χρόνια παρείχαν υπηρεσίες στο Χρηματιστήριο; Είναι πράγματα αδικαιολόγητα αυτά και νομίζω ότι δεν τιμούν, ούτε τον κύριο Υπουργό ούτε την πλειοψηφία, αν ψηφίσει τέτοια διάταξη.
Τέλος, θέλω να πω το εξής: Με το να απαλείψει τον αόριστο χρόνο της απόσπασης και να τον κάνει διετή, είναι η τρίτη διετία αυτή. Δηλαδή, επί έξι χρόνια έχει ο Υπουργός τέτοιο δικαίωμα. Πού το πάτε δηλαδή, κύριε Πρόεδρε;
Πιστεύω ότι πρέπει να απαλειφθεί η παράγραφος 4 του άρθρου 102.
ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Νικόλαος Κατσαρός): Ο κ. Κανταρτζής έχει το λόγο.
ΑΧΙΛΛΕΥΣ ΚΑΝΤΑΡΤΖΗΣ: Θα ήθελα να ξεκινήσω με το άρθρο 80 και τη συζήτηση που έγινε.
Αναφέρθηκε από τον κύριο Υπουργό ότι στην επιτροπή έγινε ομόφωνα δεκτό. Φαίνεται ότι ο κύριος Υπουργός δεν θυμάται καλά τη συζήτηση και τον παραπέμπω στα Πρακτικά όπου φαίνεται ότι όλα τα άρθρα γίνονται δεκτά κατά πλειοψηφία. 
'Οσον αφορά τώρα την ουσία του θέματος είναι γεγονός ότι με το άρθρο 80, έχουμε μία προνομιακή μεταχείριση των μελών της Επιτροπής Κεφαλαιαγοράς. Στους ίδιους κινδύνους που είναι εκτεθειμένα τα μέλη της Επιτροπής Κεφαλαιαγοράς, στους ίδιους κινδύνους και για πολύ μικρότερους μισθούς είναι εκτεθειμένος και ο κάθε δημόσιος υπάλληλος, ο κάθε δημόσιος λειτουργός. 
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): Δεν είναι εποπτεύουσα αρχή το δημόσιο.
ΑΧΙΛΛΕΥΣ ΚΑΝΤΑΡΤΖΗΣ: Γιατί, όμως, αυτή η προνομιακή μεταχείριση προς όφελος των μελών της Επιτροπής Κεφαλαιαγοράς;
Πιστεύουμε και εμείς ότι η διάταξη αυτή πρέπει να αποσυρθεί αφού γίνεται μία προνομιακή μεταχείριση προς όφελος κάποιας μερίδας.
Στο δεύτερο ζήτημα, στο οποίο θα θέλαμε να σταθούμε και κάναμε συγκεκριμένη αναφορά, είναι το άρθρο 99. Με την παράγραφο 3 του άρθρου 99 στην πραγματικότητα και χωρίς να αναφέρεται καθαρά, αίρωνται τα εμπόδια εκείνα, τα οποία υπάρχουν, ώστε να επενδυθούν τα αποθεματικά των ασφαλιστικών ταμείων στο παιχνίδι του τζόγου που παίζεται στα Βαλκάνια. Βάλατε στη διάθεση της ολιγαρχίας σ' αυτούς που θέλουν να παίξουν σε αυτό το παιχνίδι, τις δημόσιες επιχειρήσεις και τους οργανισμούς. Τώρα τους δίνετε και τα αποθεματικά των ασφαλιστικών ταμείων, ενώ γνωρίζετε καλά ότι αυτή η τακτική τα οδηγεί με μαθηματική ακρίβεια στη χρεωκοπία. 
Πρέπει αυτή η διάταξη να αποσυρθεί. Δεν πρέπει τα αποθεματικά των ασφαλιστικών ταμείων να χρησιμοποιηθούν σε αυτό το μεγάλο παιχνίδι που παίζεται σήμερα στις άλλες χώρες με στόχο τη διανομή του πλούτου. Με ξένα λεφτά ουσιαστικά ζητούν να κάνουν επιχειρήσεις, ποιοι βέβαια, είναι γνωστό. 
Και τελειώνω με τη διάταξη του άρθρου 102. Παρ' όλη την τροποποίηση που έγινε από τον κύριο Υπουργό, είναι φανερό ότι δεν λύνεται το ζήτημα. Η παράγραφος 4 πρέπει να αποσυρθεί, όπως επίσης πρέπει να αποσυρθεί και η παράγραφος 2.
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, θέλετε το λόγο;
ΓΙΑΝΝΟΣ ΠΑΠΑΝΤΩΝΙΟΥ (Υπουργός Εθνικής Οικονομίας και Οικονομικών): 'Οχι, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Μαγκριώτη, να μας πείτε σε τι συνίσταται το προσωπικό σας.
ΙΩΑΝΝΗΣ ΜΑΓΚΡΙΩΤΗΣ: Θέλω να δευτερολογήσω. 'Εχω δικαίωμα δευτερολογίας στη συγκεκριμένη ενότητα.
ΠΡΟΕΔΡΕΥΩΝ (Νικόλαος Κατσαρός): Αν θέλετε να δευτερολογήσετε, έχετε πρώτα το λόγο για να δευτερολογήσετε και μετά να μας πείτε σε τι συνίσταται το προσωπικό σας.
ΙΩΑΝΝΗΣ ΜΑΓΚΡΙΩΤΗΣ: Θα δευτερολογήσω κι εκεί θα καλύψω τη συγκεκριμένη διάσταση που έθεσε ο κ. Αλογοσκούφης.
ΠΡΟΕΔΡΕΥΩΝ (Νικόλαος Κατσαρός): Συγνώμη, θα σας διακόψω. Ο κ. Αλογοσκούφης διάβασε μερικές περικοπές από εκείνα τα οποία είπε ο κ. Τζωάννος στη Διαρκή Επιτροπή.
ΙΩΑΝΝΗΣ ΜΑΓΚΡΙΩΤΗΣ: Τίποτα περισσότερο δεν θα κάνω κι εγώ. 
ΠΡΟΕΔΡΕΥΩΝ (Νικόλαος Κατσαρός): Σύμφωνα με τον Κανονισμό της Βουλής, έπρεπε σε εκείνη τη συνεδρίαση, στη Διαρκή Επιτροπή, να ζητήσετε το λόγο επί περοσωπικού. Δεν επιτρέπει ο Κανονισμός να ζητείται ο λόγος επί προσωπικού, το οποίο δημιουργήθηκε σε κάποια άλλη συνεδρίαση.
ΙΩΑΝΝΗΣ ΜΑΓΚΡΙΩΤΗΣ: Αν μπορούσαμε να διαβάσουμε τα Πρακτικά της σημερινής συνεδρίασης, θα βλέπατε ότι ο κ. Αλογοσκούφης είπε "καταγγέλω τον κ. Μαγκριώτη.
ΠΡΟΕΔΡΕΥΩΝ (Νικόλαος Κατσαρός): Ακούστε. Εάν η ερμηνεία την οποία έδωσε ο κ. Αλογοσκούφης δίδει άλλο νόημα σε αυτά που είπατε, τότε, δικαιούστε να ζητήσετε το λόγο επί προσωπικού.
ΙΩΑΝΝΗΣ ΜΑΓΚΡΙΩΤΗΣ: Σέβομαι την άποψή σας και συνεχίζω τη δευτερολογία μου.
ΠΡΟΕΔΡΕΥΩΝ (Νικόλαος Κατσαρός): 'Εχετε το λόγο τώρα για να δευτερολογήσετε.
ΙΩΑΝΝΗΣ ΜΑΓΚΡΙΩΤΗΣ: Θα αναφερθώ μόνο στο άρθρο 80 και στη συγκεκριμένη διάταξη. Θα ήθελα να υπενθυμίσω στους αγαπητούς εισηγητές των άλλων κομμάτων, πλην βεβαίως του Κομμουνιστικού Κόμματος, όπου διατήρησε την επιφύλαξή του, το εξής: Υιοθετήθηκε από τον κ. Παπαντωνίου η τροποποιητική διάταξη που διατύπωσε ο κ. Τζωάννος -η συγκεριμένη αναφορά ήταν στην απόφαση του Προέδρου του Νομικού Συμβουλίου του Κράτους για να παρασχεθεί η νομική κάλυψη και υποστήριξη στα μέλη της διοίκησης των αρχών που εποπτεύουν τις χρηματιστηριακές αγορές και βεβαίως και των υπαλλήλων- και όλες οι πτέρυγες πλην του Κομμουνιστικού Κόμματος που διατήρησε την επιφύλαξή του, συμφώνησαν με αυτή τη διάταξη.
Νομίζω πως κάθε διοικητής οργανισμού ή και κάθε υψηλόβαθμο διοικητικό στέλεχος τυγχάνει της κάλυψης και της νομικής προστασίας της νομικής υπηρεσίας του οργανισμού που προϊσταται. Δεν βγαίνει στην ελεύθερη αγορά να ζητήσει νομική κάλυψη πληρώνοντας βεβαίως ο ίδιος. Αλλά ο ίδιος ο οργανισμός του παράσχει τη νομική του κάλυψη. Νομίζω πως αυτή η διατύπωση θα πρέπει να μας καλύψει όλους και θα πρέπει βεβαίως και η Νέα Δημοκρατία να επαναφέρει τη θέση που διατύπωσε ο κ. Τζωάννος και την οποία υιοθέτησε ο κύριος Υπουργός στη Διαρκή Επιτροπή.
Βεβαίως είναι γεγονός πως πολλές θέσεις επαναδιατύπωσε σήμερα η Νέα Δημοκρατία, είτε προς τη θετική κατεύθυνση είτε προς την αρνητική κατεύθυνση. Είναι ο κυμματισμός στο εσωτερικό της.
Θα ολοκληρώσω, κύριε Πρόεδρε, λέγοντας ότι στη συζήτηση στη Διαρκή Επιτροπή του συγκεκριμένου νομοσχεδίου τρεις φορές κάλεσα τους εκπροσώπους των άλλων κομμάτων και έτυχα της υποστήριξης, της αρωγής του ΔΗ.Κ.Κ.Ι. και του Συνασπισμού.
Ο εκπρόσωπος του Κ.Κ.Ε. δεν τοποθετήθηκε γιατί δεν ήταν τη στιγμή εκείνη στη συνεδρίαση. Βεβαίως τρεις φορές πήρα την άρνηση του εκπροσώπου της Νέας Δημοκρατίας, άρνηση την οποία επανέλαβε σήμερα ο κ. Αλογοσκούφης.
Εγώ απλώς θέλω να του πω πως η καταγγελία του δεν έχει αποδέκτη ως καταγγελία διότι αποδέχομαι αυτά τα οποία διάβασε και αυτά τα οποία επιβεβαίωσε. 'Οντως και στη Διαρκή Επιτροπή, στις τρεις εκκλήσεις να υποστηρίξουν τα αιτήματα των παραγωγικών τάξεων της Βορείου Ελλάδος για την αποκλειστική αξιοποίηση ή διαπραγμάτευση των προϊόντων στην Ε.ΑΓ.Α.Κ. από το Χρηματιστηριακό Κέντρο Θεσσαλονίκης, ο κ. Τζωάννος την αρνήθηκε με το σκεπτικό ακριβώς που διατύπωσε και ο κ. Αλογοσκούφης.
Επιπροσθέτως στη σελίδα 5 της ίδιας συνεδρίασης είπε χαρακτηριστικά: 'Οσον αφορά τη νέα αγορά που έχει δημιουργηθεί στη Θεσσαλονίκη, θεωρούμε ότι είναι θετική η ανάπτυξή της αλλά αμφισβητούμε αν υπάρχουν οι προϋποθέσεις για να είναι το εγχείρημα πετυχημένο. Δημιουργούνται εντυπώσεις και προσδοκίες στην κοινή γνώμη και μετά επέρχεται η απογοήτευση και όλο το πολιτικό σύστημα θίγεται. Καλά θα ήταν να είχαν ουσία παρά διατύπωση γενικών κανόνων επί χάρτου.
Αυτή ακριβώς ήταν η θέση του εκπροσώπου της Νέας Δημοκρατίας και αυτή επαναλαμβάνει και σήμερα ο κ. Αλογοσκούφης. 'Ομως, δεν έχει καμία σχέση με τη θέση που διατύπωσε ο Πρόεδρός τους ο Κώστας Καραμανλής στην επίσκεψη των παραγωγικών τάξεων της Θεσσαλονίκης, παραμονές της 'Εκθεσης στην οποία υιοθέτησε πλήρως τον κατάλογο των αιτημάτων, μέσα στα οποία υπήρχε και συγκεκριμένη πρόταση, που διατύπωσα στη Διαρκή Επιτροπή, διατύπωσα και στην Ολομέλεια και ένα τμήμα της έκανε αποδεκτό η Κυβέρνηση.
Ευχαριστώ τον κ. Αλογοσκούφη που επανέλαβε στην ολομέλεια την ίδια αρνητική θέση της Νέας Δημοκρατίας, λέγοντας ότι η Θεσσαλονίκη δεν έχει τις προϋποθέσεις να αναπτυχθεί ως χρηματιστηριακή αγορά.
ΠΡΟΕΔΡΕΥΩΝ (Νικόλαος Κατσαρός): Ο κ. Κωστόπουλος έχει το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν θα έπαιρνα το λόγο αλλά φοβάμαι ότι ο κ. Μαγκριώτης απόψε πάει για να μείνουμε πολλές ώρες εδώ.
Πρώτα, πρώτα διακυμάνσεις, κύριε Μαγκριώτη, στο Κόμμα της Νέας Δημοκρατίας δεν υπάρχουν ούτε ως προς την ιδεολογία ούτε ως προς το πρόγραμμα ούτε ως προς την τακτική. Αυτά χαρακτηρίζουν το ΠΑ.ΣΟ.Κ.. Είναι γνώρισμα του ΠΑ.ΣΟ.Κ. και σας τα χαρίζουμε.
Το δεύτερο είναι ότι βλέπουμε να επιμένετε να διαβάζετε ένα κείμενο που αναφέρεται στην ομιλία του κ. Τζωάννου στην επιτροπή. Δεν λέει ο κ. Τζωάννος -τόση ώρα σας ακούω- να μη γίνει στη Θεσσαλονίκη, να μην προσφέρονται οι υπηρεσίες στη Θεσσαλονίκη. Αλλά και αν ακόμη δεν ήταν τέλεια η φρασεολογία του κ. Τζωάννου, ήρθαμε απόψε πέντε φορές και αφού το ψηφίσαμε, υποστηρίξαμε ότι οι υπηρεσίες αυτές πρέπει να διενεργούνται και να προσφέρονται στη Θεσσαλονίκη. Γιατί επιμένετε;
Επίσης, μας είπατε και επιμείνατε ότι ο κ. Τζωάννος κατέθεσε πρόταση και ψήφισε το θέμα της κάλυψης των μελών του Διοικητικού Συμβουλίου της Κεφαλαιαγοράς. Δεν διαφωνώ, το είδα και εγώ στα Πρακτικά. Σήμερα είναι όμως Ολομέλεια. Δηλαδή, δεν μπορούμε να αλλάξουμε πορεία; Και ποια είναι η πορεία που αλλάζουμε; 'Ετυχε σήμερα ο εισηγητής να είναι δικηγόρος και μάλιστα της πιάτσας, μαχόμενος. Ξέρει, λοιπόν, πολλά περισσότερα από τον κ. Τζωάννο που είναι καθηγητής οικονομολόγος ότι αυτό είναι και παράνομο. 'Ηδη με τη διάταξη αυτή καταργούμε τις εξουσίες. Και μία προσφυγή στο Συμβούλιο της Επικρατείας θα το καταργήσει. Σκέφτεσθε, κύριε Υπουργέ, το Νομικό Συμβούλιο του Κράτους να υπερασπίζεται τον κύριο τάδε, μέλος του διοικητικού συμβουλίου και το ίδιο το Νομικό Συμβούλιο να υπερασπίζεται και τα συμφέροντα του δημοσίου;
Μα, πρώτη φορά νομοθετείται το Νομικό Συμβούλιο να υπερασπίζεται άτομα. Καλείται να υπερασπισθεί τα συμφέροντα του κράτους και όχι των ατόμων. Οι φορείς έρχονται και παρέρχονται, οι φορείς διαπράττουν αδικήματα και δεν πρέπει να υπερασπίζονται από τους υπηρέτες του ελληνικού δημοσίου, τους Νομικούς Συμβούλους του Κράτους.
Ακόμη θα πρέπει, κύριε Υπουργέ, να λάβετε σοβαρά υπόψη -σας το είπα και στην πρωτολογία μου- ότι ανοίγετε τους ασκούς του Αιόλου. Ποιος σας λέει ότι αύριο το πρωϊ οι διοικητές των τραπεζών, τα διοικητικά συμβούλια των Τραπεζών, και άλλων παρεμφερών υπηρεσιών, που κάνουν κάθε μέρα πράξεις, που δεν έχουν εποπτεία, αλλά ενεργούν, που δίνουν δάνεια, που με τις πράξεις τους κλείνουν επιχειρήσεις δεν θα σας ζητήσουν το ίδιο; Και πέρα από αυτούς δεν θα σας το ζητήσουν και οι διοικητές των άλλων μεγάλων οργανισμών;
Επιμένω ότι είναι λάθος όχι μόνο κυβερνητικό αλλά εθνικό. Θα πρέπει να το προσέξετε. Εμείς βέβαια το καταψηφίζουμε αλλά σας εφιστώ την προσοχή να μην επιμείνετε και να αποσύρετε το άρθρο.
ΠΡΟΕΔΡΕΥΩΝ (Νικόλαος Κατσαρός): Ο κ. Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, αφού προσπάθησε ο κ.Μαγκριώτης να βάλει λόγια στο στόμα του κ. Τζωάννου, μετά προσπάθησε να βάλει λόγια και στο δικό μου στόμα. Είναι αδιόρθωτος. Δεν μπορώ να πω τίποτε άλλο.
ΠΡΟΕΔΡΕΥΩΝ (Νικόλαος Κατσαρός): Ο κ.Κανταρτζής έχει το λόγο.
ΑΧΙΛΛΕΥΣ ΚΑΝΤΑΡΤΖΗΣ: 'Εγινε πολύ συζήτηση στη σημερινή συνεδρίαση για την ανάπτυξη της Θεσσαλονίκης και της Βόρειας Ελλάδος. Θέλω να υπογραμμίσω ότι αυτή η ανάπτυξη δεν πρόκειται να έρθει μέσα από την ανάπτυξη των χρηματιστηριακών θεσμών. 'Οχι ένα αλλά εκατό χρηματιστήρια να κάνετε δεν πρόκειται να αλλάξετε την πορεία η οποία οδηγεί στη συρρίκνωση της παραγωγικής βάσης της χώρας μας.
Για να αναπτυχθεί η Βόρεια Ελλάδα και η Θεσσαλονίκη, όπως και η υπόλοιπη Ελλάδα, χρειάζεται μία άλλη πολιτική που θα έχει στο κέντρο της τα συμφέροντα των εργαζομένων και όχι τα συμφέροντα του μεγάλου κεφαλαίου.
ΠΡΟΕΔΡΕΥΩΝ (Νικόλαος Κατσαρός): Ο κ.Σφυρίου έχει το λόγο.
ΚΟΣΜΑΣ ΣΦΥΡΙΟΥ: Απλώς θέλω να υπογραμμίσω ότι όχι μόνο υπάρχουν κυματισμοί στο χώρο της Νέας Δημοκρατίας, αλλά υπάρχουν και φουρτούνες.
Δεύτερον, σήμερα είδαμε ένα καινοφανές φαινόμενο. Δηλαδή να καθορίζεται η θέση ενός κόμματος σε ένα σημαντικό θέμα όπως είναι αυτό που συζητάμε, ανάλογα με την επαγγελματική προέλευση του εισηγητού. Εγώ νομίζω ότι οι θέσεις που αναπτύσσονται εδώ είναι πολιτικές και δεν πρέπει να εξαρτώνται από το επάγγελμα του εισηγητή.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Νικόλαος Κατσαρός): Επειδή βρισκόμαστε στο τέλος της συνεδριάσεως και επειδή εδόθη άλλο νόημα σ'αυτά που είπατε, θα σας δώσω το λόγο.
ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν ήταν τόσο μεγάλη, κύριε Κοινοβουλευτικέ Εκπρόσωπε του ΠΑ.ΣΟ.Κ., η πολιτική θέση. 'Ηταν ένα άρθρο, όπως φάνηκε κατ'αρχήν και όπως το παρουσίασε η Κυβέρνηση δευτερευούσης σημασίας. Για μένα, όμως, γι'αυτό είπα και τη γνώμη μου, είναι μεγάλης σημασίας διότι γνωρίζω το αντικείμενο καλύτερα. Δεν ήταν θέμα πολιτικής γραμμής.
ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος εγγεγραμμένος.
Κηρύσσεται περαιωμένη η συζήτηση επί της ενότητας των άρθρων 53 έως 117 και θα προχωρήσουμε στην ψήφισή τους κεχωρισμένως.
Ερωτάται το Σώμα: Γίνεται δεκτό το άρθρο 53;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 53 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 54;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 54 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 55;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 55 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 56;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 56 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 57;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 57 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 58;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 58 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 59;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 59 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 60;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 60 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 61;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 61 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 62;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 62 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 63;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 63 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 64;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς, το άρθρο 64 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 65, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 65 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 66, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 66 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 67;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 67 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 68;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 68 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 69;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 69 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 70;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 70 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 71, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 71 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 72;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 72 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 73;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 73 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 74;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 74 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 75;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 75 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 76;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 76 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 77;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 77 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 78;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 78 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 79;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 79 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 80;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 80 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 81, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 81 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 82;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 82 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 83;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 83 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 84;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 84 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 85;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 85 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 86;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 86 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 87;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 87 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 88;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 88 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 89;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 89 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 90;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 90 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 91;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 91 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 92;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 92 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 93;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 93 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 94;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 94 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 95;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 95 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 96;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 96 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 97;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 97 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 98;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 98 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 99;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 99 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 100;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 100 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 101, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 101 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 102, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 102 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 103;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς, το άρθρο 103 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 104;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 104 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 105;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 105 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 106;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 106 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 107, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 107 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 108;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 108 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 109;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 109 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 110;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 110 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 111;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 111 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 112;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 112 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 113;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 113 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 114;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 114 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 115;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 115 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 116;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 116 έγινε δεκτό κατά πλειοψηφία.
Ερωτάται το Σώμα: Γίνεται δεκτό το άρθρο 117;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΕΡΙΚΟΙ ΒΟΥΛΕΥΤΕΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 117 έγινε δεκτό κατά πλειοψηφία.
Kύριοι συνάδελφοι, δέχεστε σ'αυτό το σημείο να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 22.24' λύεται η συνεδρίαση για αύριο ημέρα Πέμπτη 23 Οκτωβρίου 1997 και ώρα 10.00', με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη.
Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ
