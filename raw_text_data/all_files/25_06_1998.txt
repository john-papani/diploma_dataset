
Σελίδα 11781 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΞΑ'
Πέμπτη 25 Ιουνίου 1998
Αθήνα, σήμερα στις 25 Ιουνίου 1998, ημέρα Πέμπτη και ώρα 11.38' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. Δημήτριο Κoυτσόγιωργα, Βουλευτή Αχαΐας, τα ακόλουθα:
"Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η χρηματοδότηση της κατασκευής αποχετευτικών έργων ομβρίων υδάτων στο Νομό Μεσσηνίας.
2) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η άμεση καταβολή μισθών στους εργαζομένους της ΔΕΚΑΠ Καλαμάτας.
3) Οι Βουλευτές κύριοι ΠΕΤΡΟΣ ΚΑΤΣΙΛΙΕΡΗΣ, ΙΩΑΝΝΗΣ ΖΑΦΕΙΡΟΠΟΥΛΟΣ και ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσαν δημοσίευμα, στο οποίο ζητείται η ένταξη στο 3ο κοινοτικό πλαίσιο στήριξης ο εκσυγχρονισμός του σιδηροδρομικού δικτύου Μεσσηνίας.
4) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα το οποίο αναφέρεται στην κατασκευή του δρόμου Ριζόμυλου - Καλαμάτας Μεσσηνίας.
5) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στην παύση των εργασιών στα λατομεία Κατσαρού και Γαρδικίου Μεσσηνίας.
6) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται να παραμείνει αυτόνομο το νοσοκομείο Κυπαρισσίας Μεσσηνίας.
7) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η ολοκλήρωση οδικών μελετών του Νομού Μεσσηνίας.
8) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η άμεση λειτουργία του αξονικού τομογράφου στο νοσοκομείο Καλαμάτας Μεσσηνίας.
9) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στην καθυστέρηση της κατασκευής του Δικαστικού Μεγάρου Καλαμάτας Μεσσηνίας.
10) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο καταγγέλλεται η ηχορύπανση που προκαλλεί η λειτουργία των αεροδρομίων.
11) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ, ΣΤΡΑΤΗΣ ΚΟΡΑΚΑΣ και ΑΝΑΣΤΑΣΙΟΣ ΙΝΤΖΕΣ κατέθεσαν αναφορά με την οποία ο Δήμος Ελευσίνας ζητεί να υποχρεωθούν οι βιομηχανίες να λάβουν αυστηρά μέτρα για τον περιορισμό των υγρών - στερεών και αερίων αποβλήτων.
12) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η 'Ενωση Λειτουργών Μέσης Εκπαίδευσης Βόρειας Ρηνανίας Βεστφαλίας Γερμανίας ζητεί πληροφορίες σχετικά με το φορολογικό καθεστώς που θα εισαγάγουν οι επαναπατριζόμενοι εκπαιδευτικοί το μεταχειρισμένο αυτοκίνητό τους.
13) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο Σύνδεσμος Συνταξιούχων ΙΚΑ Αγρινίου και Περιοχής καταγγέλλει τη συμπεριφορά της κυβέρνησης απέναντι στους αγωνιζόμενους εκπαιδευτικούς.
14) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Επιτροπή Ειρήνης Δήμου Ταύρου Αττικής διαμαρτύρεται για την παράταση της παραμονής των αμερικανικών βάσεων στη χώρα μας.
15) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία οι Κοινότητες Μορφοβουνίου, Καναλίων και Μητρόπολης Καρδίτσας ζητούν να ενταχθεί το αρδευτικό έργο Μορφοβουνίου - Καναλίων - Μητρόπολης στο Γ' Κοινοτικό Πλαίσιο Στήριξης.
16) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο κ. Κ. Αλβίζος, αναπληρωτής εκπαιδευτικός Πρωτοβάθμιας Εκπαίδευσης Νομού Λάρισας ζητεί να προταχθεί ο διορισμός των αναπληρωτών εκπαιδευτικών που πάσχουν από μεσογειακή αναιμία συμπεριλαμβανομένης και της μικροδρεπανοκυτταρικής.
 

  



Σελίδα 11782 
17) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Περιφερειακό Τμήμα Βορειοανατολικού Αιγαίου του ΤΕΕ ζητεί τη συμμετοχή εκπροσώπων της στην εκτίμηση ακινήτων εκτός αντικειμενικού προσδιορισμού από τις ΔΟΥ του Βορειοανατολικού Αιγαίου.
18) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Διοίκηση του Παλλεσβιακού Εργατικού Κέντρου καταγγέλλει τη δολοφονική επίθεση ενάντια στους δύο φοιτητές και στον αδιόριστο καθηγητή από "αγνώστους".
19) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Δήμος Θιναλίων και ο Νομάρχης Κέρκυρας ζητούν να επιτραπεί το σύστημα του μικτού ψεκασμού για την προστασία της ελαιοπαραγωγής στην Κέρκυρα.
20) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση Καταναλωτών για Ποιότητα Ζωής καταγγέλλει την απόφαση του Εφετείου Αθήνας, η οποία κρίνει καταχρηστικούς τους γενικούς όρους που στερούν τη δυνατότητα, στον συνδρομητή, να καταγγείλει τη σύμβαση κινητής τηλεφωνίας όποτε το επιθυμεί.
21) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Εμπορείου του Νομού Κυκλάδων διαμαρτύρεται για τις συχνές διακοπές ηλεκτρικού ρεύματος στην περιοχή της.
22) Οι Βουλευτές κύριοι ΙΩΑΝΝΗΣ ΧΩΜΑΤΑΣ και ΑΝΑΣΤΑΣΙΟΣ ΙΝΤΖΕΣ κατέθεσαν αναφορά με την οποία η Νομαρχιακή Αυτοδιοίκηση Κυκλάδων ζητεί την επαρκή στελέχωση του Κέντρου Υγείας Μήλου για την εύρυθμη λειτουργία του.
23) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία το Κέντρο Μελέτης και 'Ερευνας του Ελληνικού Θεάτρου - Θεατρικό Μουσείο ζητεί οικονομική ενίσχυση για τη συνέχιση της λειτουργίας του.
24) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία το Κέντρο Μελέτης και 'Ερευνας του Ελληνικού Θεάτρου - Θεατρικό Μουσείο ζητεί οικονομική ενίσχυση για τη συνέχιση της λειτουργίας του.
25) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία το Σωματείο Πρατηριούχων 'Αρτου και Αρτοποιών "Η 'Ενωση" ζητεί να ψηφισθεί το νομοσχέδιο για τη συσκευασία του προϊόντος του άρτου.
26) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Χαράλαμπος Κιουπτσίδης, κάτοικος Δράμας, ζητεί τη διευθέτηση της συνταξιοδότησής του από τον ΟΓΑ.
27) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Θεοφύλακτος Υφαντίδης, κάτοικος Θεσ/νίκης, ζητεί στους επαναπατρισθέντες από την πρώην Τσεχοσλοβακία 'Ελληνες πολιτικούς πρόσφυγες να αναγνωρισθεί όλος ο χρόνος εργασίας τους στην πρώην Δημοκρατία της Τσεχοσλοβακίας.
28) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Δήμος Ελευσίνας ζητεί την επίλυση προβλημάτων της περιοχής του.
29) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η 'Ενωση Βενζινοπωλών Νομού Αττικής διαμαρτύρεται για την ίδρυση πρατηρίων υγρών καυσίμων από Εταιρείες Εμπορίας Πετρελαιοειδών μέσω θυγατρικών εταιρειών.
30) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Σύνδεσμος Συνταξιούχων Υπαλλήλων Γεωργικών Συνεταιρισμών Νομού Σερρών ζητεί την επίλυση προβλημάτων του κλάδου.
31) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ, ΣΤΕΛΛΑ ΑΛΦΙΕΡΗ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία η Ομοσπονδία Βιοτεχνών Υδραυλικών Ελλάδος ζητεί την επίλυση αιτημάτων του κλάδου.
32) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία η Πανελλήνια Ομοσπονδία Συνταξιούχων Αυτοκινητιστών (ΤΣΑ) ζητεί την ικανοποίηση αιτημάτων της.
33) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Παρθένα Χαραλαμπίδου, κάτοικος 'Ανω Πυλαρίου Δράμας, ζητεί τη διευθέτηση της συνταξιοδότησής της από τον ΟΓΑ.
34) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Ελένη Καραμιχαήλ, κάτοικος Καλού Αγρού Δράμας, ζητεί τη διευθέτηση της συνταξιοδότησής της από τον ΟΓΑ.
35) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Κατίνα Μερενίδου, κάτοικος Δράμας, ζητεί τη διευθέτηση της συνταξιοδότησης από τον ΟΓΑ.
36) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Αναστασία Χατζηπάντου, κάτοικος Ψηλής Ράχης Δράμας, ζητεί τη διευθέτηση της συνταξιοδότησής της από τον ΟΓΑ.
37) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Πανελλήνια 'Ενωση Υπαλλήλων Πυροσβεστικού Σώματος ζητεί τη χορήγηση του επιδόματος αυξημένης ευθύνης.
38) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία το Κέντρο Μελέτης και 'Ερευνας του Ελληνικού Θεάτρου - Θεατρικό Μουσείο ζητεί οικονομική ενίσχυση για τη συνέχιση της λειτουργίας του.
39) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Πανελλήνιος Σύνδεσμος Νεφροπαθών ζητεί να ληφθούν μέτρα για την οργάνωση των τμημάτων μεταμοσχεύσεων ιστών και οργάνων.
40) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία οι Σύλλογοι Εργαζομένων ΕΛΤΑ Κρήτης ζητούν την αύξηση των οργανικών θέσεων του κλάδου στην Κρήτη.
41) Ο Πανελλήνιος Σύνδεσμος Νεφροπαθών με επιστολή του την οποία κατέθεσε στον κύριο Πρόεδρο της Βουλής των Ελλήνων - εν όψει της αναθεώρησης του Συντάγματος, αλλά και της προσεχούς καταθέσεως σχεδίου νόμου από το Υπουργείο Υγείας και Πρόνοιας, που αφορά τις μεταμοσχεύσεις ιστών και οργάνων στην Ελλάδα - ζητεί την συμβολή όλων των Βουλευτών σ' αυτό το σοβαρό θέμα των μεταμοσχεύσεων.
42) Ο Βουλευτής Αθήνας κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο Δήμος Ιεράπετρας Λασιθίου υποβάλλει προτάσεις για τη λειτουργία των Νοσοκομείων του Νομού Λασιθίου.
43) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ 
 

  



Σελίδα 11783 
κατέθεσε δημοσίευμα εφημερίδας σχετικά με την αξιοποίηση του σπηλαίου Μααρά Δράμας, βάσει του Leader II.
44) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο Δήμος Νεάπολης Λασιθίου ζητεί να επεκταθούν οι εγκαταστάσεις των φυλακών Νεάπολης.
45) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία η Πανελλήνια Ένωση Προσωπικού Λιμενικού Σώματος υποβάλλει προτάσεις για την προμήθεια του Λ.Σ. των ακτοφυλακών της χώρας.
46) Ο Βουλευτής Αχαΐας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία ο Σύλλογος Νεστανιωτών Αθηνών ζητεί να συνεχίσει η πλήρης λειτουργία του ταχυδρομικού γραφείου Νεστάνης Αρκαδίας.
47) Ο Βουλευτής Αθηνών κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία ο κ. Εμμ. Παπαφώτης, Πρόεδρος της ΠΟ ΔΗΚΚΙ Λέρου, ζητεί να γίνει διαχειριστικός έλεγχος στο Κρατικό Θεραπευτήριο Λέρου.
48) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η 'Ενωση Προσωπικού Εργοστασίου Ζαχάρεως Ξάνθης ζητεί την παραμονή της ΕΒ2 στο ίδιο ιδιοκτησιακό καθεστώς.
49) Ο Βουλευτής Αχαΐας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία ο Σύλλογος Φίλων Σιδηροδρόμου Πελοποννήσου και Δυτικής Ελλάδας υποβάλλει προτάσεις για τα δρομολόγια του ΟΣΕ Πελοποννήσου.
50) Ο Βουλευτής Αχαΐας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία το Σωματείο Επαγγελματιών Ιδιοκτητών Φορτοταξί Αυτοκινήτων "Ο Πέλοψ" ζητεί να περάσουν τα προβληματικά αυτοκίνητα από ΚΤΕΟ χωρίς χαρτί του ΤΣΑ.
51) Ο Βουλευτής Αθηνών κ. ΙΩΑΝΝΗΣ ΔΗΜΑΡΑΣ κατέθεσε κατάθεσε αναφορά με την οποία ο Εξωραϊστικός Σύλλογος "Άγιος Ιωάννης" διαμαρτύρεται για τα περιβαλλοντικά προβλήματα της Αθήνας.
52) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την αναπαλαίωση της οικίας του Ολυμπιονίκη Κώστα Τσικλητήρα.
53) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Σύλλογος Δασκάλων και Νηπιαγωγών Νοτιοδυτικών Κυκλάδων ζητεί συγκοινωνιακή διευκόλυνση για μετάβασή τους στην Σύρο και Πάρο για εξομοίωση των πτυχίων τους.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την έλλειψη δασοπυροσβεστών στο Δασαρχείο Αιγίου.
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την επίλυση προβλημάτων υγείας στην περιοχή Αιγίου.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την περικοπή δρομολογίων του ΟΣΕ στην Πελοπόννησο.
57) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με εκτελέσεις κοινοτικών έργων Νομού Αχαίας.
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την ιδιωτικοποίηση των διοδίων των εθνικών οδών.
59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την επάρκεια του λοιμώδους ιματισμού στο Νοσοκομείο του Ρίο.
60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με το ιδιοκτησιακό καθεστώς του Ι.Ν. Αγίου Νικολάου Λεύκας.
61) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την εκμετάλλευση του κτιρίου ΠΙΚΠΑ στην Πάτρα.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος του Ταμείου Προνοίας Δικηγόρων Πατρών και Αιγίου ζητεί την αναβάθμιση του Ταμείου.
63) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Γονέων και Κηδεμόνων Ατόμων Εκπαιδευομένων στο ΚΨΥ ζητεί την άρση της λίστας φαρμάκων για τους ασθενείς στο ΚΨΥ.
64) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Δήμαρχος Πύλου και οι Πρόεδροι των Κοινοτήτων της περιοχής ζητούν την λήψη μέτρων για τους σεισμοπαθείς της περιοχής.
65) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία η 'Ενωση Αστυνομικών Υπαλλήλων Νομού Μεσσηνίας ζητεί τη βελτίωση συνθηκών διαβίωσης των απεσπασμένων αστυνομικών στο ΣΕΦΦ Τριπόλεως.
66) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία η 'Ενωση Τελωνειακών Κρήτης ζητεί την επίλυση των προβλημάτων τους.
67) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Αβραάμ Ιωαννίδης ζητεί την επίλυση του συνταξιοδοτικού του προβλήματος.
68) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε δημοσίευμα εφημερίδας σχετικά με την συνέχιση των αντιπλημμυρικών έργων στο Ρέθυμνο.
69) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο Δήμος Νεάπολης Λασιθίου ζητεί την ίδρυση ΙΕΚ.
70) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μιχάλης Καρχιμάκης ζητεί την οικονομική ενίσχυση των Κοινοτήτων Νομού Λασιθίου.
71) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την λειτουργία του ΕΟΤ.
72) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την λειτουργία του Βιομηχανικού Σφαγείου Δράμας.
73) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τον διαγωνισμό για την πρόσληψη των εκπαιδευτικών.
74) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την λειτουργία των Γενικών Αποθηκών Καλαμάτας.
 

  



Σελίδα 11784 
75) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία το Επιμελητήριο Εύβοιας ζητεί την αναστολή πλειστηριασμών ακινήτων στο Νομό Εύβοιας που διενεργούνται για οφειλές από δάνεια χρεωμένα με πανωτόκια.
76) Ο Βουλευτής Αθηνών κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία οι κάτοικοι Λεπτοκαρυάς Τρικάλων ζητούν τη λειτουργία Παιδικού Σταθμού στο συνοικισμό τους.
77) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Κων/νος Καράς ζητεί την αύξηση του επιδόματος αυξημένης ευθύνης.
78) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η 'Ενωση Αστυνομικών Καρδίτσας αναφέρεται στις αποσπάσεις αστυνομικών στη Α.Δ. Μαγνησίας.
79) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ομοσπονδία Επαγγελματιών Εμπόρων Νομού Θεσ/νίκης σχετικά με την αύξηση των πλανόδιων εμπόρων στη Θεσ/νίκη.
80) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία το Κέντρο Μελέτης και 'Ερευνας του Ελληνικού Θεάτρου ζητει την επίλυση των προβλημάτων του.
81) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το αίτημα αποζημίωσης των βαμβακοπαραγωγών Δράμας, που έχουν υποστεί ζημιές από το χαλάζι.
82) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα αιτήματα των καθαριστριών του Γενικού Νοσοκομείου Δράμας.
83) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα αιτήματα των συνταξιούχων του Νομού Δράμας.
84) Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία η 'Ενωση Ξενοδοχείων Χαλκιδικής ζητεί την παραχώρηση έκτασης του ΕΟΤ στην Κοινότητα Κρυοπηγής του Νομού Χαλκιδικής.
85) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύλλογος Υπαλλήλων ΕΛΚΕΠΑ ζητεί να μην καταργηθεί το ΕΛΚΕΠΑ.
86) Ο Βουλευτής Αχαΐας κ. ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ κατέθεσε αναφορά με την οποία ο Ιερός Ναός Αγίου Ανδρέου Πολιούχου Πατρών ζητεί χρηματοδότηση για την εκτέλεση έργων συντήρησής του.
87) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Ιερός Ναός Αγίου Νικολάου Πορταριάς ζητεί χρηματοδότηση για τη συντήρησή του.
88) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία το Τεχνικό Επιμελητήριο Ελλάδας Περιφερειακό Τμήμα Βορειοανατολικού Αιγαίου ζητεί να σταματήσει η ετήσια προσαύξηση του 20% της αξίας των ακινήτων.
89) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος της 13ης Εδαφικής Περιφέρειας του Νομού Αχαίας ζητεί την πλήρωση των κενών οργανικών θέσεων του ταχυδρομικού γραφείου Κλειτορίας Αχαίας.
90) Ο Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος για την προστασία της Θαλάσσιας Χελώνας του Νομού Μαγνησίας διαμαρτύρεται για την καθυστέρηση στην ίδρυση του Εθνικού Θαλάσσιου Πάρκου Ζακύνθου.
91) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Πανελλήνια 'Ενωση Υπαλλήλων Πυροσβεστικού Σώματος ζητεί την χορήγηση του επιδόματος αυξημένης ευθύνης.
92) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την ίδρυση μονίμου Εφετείου στην Καλαμάτα.
93) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο Σύλλογος 5ης Εδαφικής Περιφέρειας Νομού Λασιθίου ζητεί την χρηματοδότηση του έργου "Βιολογικός Σκοπής - Χαμεζίου".
94) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η 13η Εδαφικής Περιφέρεια ζητεί την στελέχωση του υποπρακτορείου ΔΕΗ Κλειτορίας.
95) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ομοσπονδία Συλλόγων Υπηρεσίας Πολιτικής Αεροπορίας υποβάλλει προτάσεις για τη νομική μορφή της ΥΠΑ.
96) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Σύλλογος Περιβολιών Μισσιρίων υποβάλλει προτάσεις σχετικά με την εφαρμογή σχεδίου του οικισμού Περιβολίων Ρεθύμνου.
97) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία ο Δήμος Ελευσίνας Αττικής ζητεί να ληφθούν μέτρα κατά της ρύπανσης στην περιοχή του.
98) Ο Βουλευτής Θεσσαλονίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ομοσπονδία Βενζινοπωλών Ελλάδος υποβάλλει πρόταση σχετικά με την παράδοση και παραλαβή δειγμάτων.
99) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία το Εργατοϋπαλληλικό Κέντρο Σαλαμίνας και Περιχώρων ζητεί την ίδρυση Τ.Υ. του ΟΕΔ στη Σαλαμίνα.
100) Ο Βουλευτής Αθήνας κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία ο Δήμος Θιναλίων του Ν. Κέρκυρας ζητεί να ληφθούν τα αναγκαία μέτρα δακοκτονίας στο Ν. Κέρκυρας.
101) Ο Βουλευτής Αθήνας κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία η Πανελλαδική 'Ενωση Λιθογράφων Μισθωτών Γραφικών Τεχνών-Τύπου και Συναφών Επαγγελμάτων ζητεί την επίλυση του ασφαλιστικού προβλήματος των μελών της.
102) Ο Βουλευτής Αθήνας κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία ο Σύνδεσμος Εικονοληπτών Επίκαιρων Τηλεοράσεως NEWS-TV ASSOCIATION OF GREECE ζητεί την ικανοποίηση εργασιακών αιτημάτων των μελών του.
103) Ο Βουλευτής Θεσσαλονίκης κ. ΓΕΩΡΓΙΟΣ ΡΟΚΟΣ κατέθεσε ανφορά με την οποία η Κίνηση Πολιτών Γαλατσίου Αττική ζητεί να ληφθούν μέτρα κατά των ατυχημάτων στην περιοχή Ομοφροκκλησιάς Βεϊκου Αττικής.
104) Ο Βουλευτής Αχαΐας κ. ΔΗΜΗΤΡΙΟΣ ΚΟΥΤΣΟΓΙΩΡΓΑΣ με αναφορά του ζητεί οικονομική ενίσχυση για την κάλυψη 
 

  



Σελίδα 11785 
των λειτουργικών δαπανών του Πανεπιστημίου Αθηνών.
105) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία η Κοινότητα Λεπτοκαρυάς του Νομού Πιερίας ζητεί τη διευθέτηση της υδροδότησής της.
106) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κα Ευθαλία Πάνου κάτοικος Ξηροποτάμου Δράμας ζητεί τη ρύθμιση της συνταξιοδότησής της.
107) O Βουλευτής Θεσσαλονίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία το Σωματείο Εργατοϋπαλλήλων Χαλυβουργικής ζητεί τη συνέχιση της λειτουργίας της Χαλυβουργικής.
108) Ο Βουλευτής Θεσσαλονίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Εθνική 'Ενωση Αναπήρων και Θυμάτων Πολέμου Ν. Θεσσαλονίκης ζητεί τη νομοθετική ρύθμιση του δικαιώματος των μελών της τη χορήγηση περίπτερου.
109) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία το Νοσοκομείο της Κώ ζητεί να λυθούν τα προβλήματα λειτουργίας του.
110) Ο Βουλευτής Αχαΐας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία η Νομαρχιακή Αυτοδιοίκηση Κεφαλληνίας και Ιθάκης διαμαρτύρεται για μη πιστοποίηση του Κ.Ε.Κ. Κ.Ι.Α.Ε.
111) Ο Βουλευτής Αχαΐας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία το Ελληνικό Τμήμα της Διεθνούς Ομοσπονδίας "SOS RACISME" ζητεί τη νομιμοποίηση των οικονομικών μεταναστών.
112) Ο Βουλευτής Θεσσαλονίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ομοσπονδία Συλλόγων Υπηρεσίας Πολιτικής Αεροπορίας υποβάλλει προτάσεις για τη λειτουργία του νέου συστήματος εναέριας κυκλοφορίας.
113) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Πανελλήνιος Σύλλογος Μεταμοσχευμάτων από νεφρό "Οι Άγιοι Ανάργυροι" ζητεί να ληφθούν μέτρα για τη βελτίωση της λειτουργίας των νοσοκομειακών τμημάτων μεταμόσχευσης.
114) Ο Βουλευτής Πειραιά κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία ο Εξωραϊστικός και Εκπολιτιστικός Σύλλογος "ΜΕΛΙΣΣΑ" ζητεί να μην εφαρμοσθεί το νομοσχέδιο "Κατσιγιάννη" σχετικά με την καταβολή προστίμου για τα αυθαίρετα.
115) Ο Βουλευτής Πειραιά κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία ο Πανελλήνιος Σύλλογος Συνταξιούχων ΟΤΕ ζητεί τη διευθέτηση της συνταξιοδότησης των μελών του.
116) Ο Βουλευτής Πειραιά κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία ο Σύνδεσμος Ελληνικών Γυμναστικών και Αθλητικών Σωματείων ζητεί να λειτουργεί το στάδιο Πόρου καθημερινά από 16.30 έως 20.30 για την προπόνηση των μελών του.
117) Ο Βουλευτής Πειραιά κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία ο Σύνδεσμος Ελλήνων Επαγγελματιών Οργανωτών Συνεδρίων ζητεί τη χωροθέτηση περιοχής για τη δημιουργία διεθνούς συνεδριακού κέντρου.
118) Ο Βουλευτής Πειραιά κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία ο Δήμος Περάματος Πειραιά ζητεί την εγκατάσταση φωτεινής σηματοδότησης στη Λ. Δημοκρατίας για την εξυπηρέτηση των μαθητών του ΤΕΛ-ΤΕΣ Ικονίου.
119) Ο Βουλευτής Πειραιά κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία ο Εξωραϊστικός Σύλλογος "'Αγιος Νικήτας" της Νίκαιας ζητεί τη χρηματοδότηση για την εκτέλεση έργων υποδομής στη Μάνη.
120) Ο Βουλευτής Κοζάνης κ. ΝΙΚΟΛΑΟΣ ΠΑΠΑΦΙΛΙΠΠΟΥ κατέθεσε αναφορά με την οποία ο Σύνδεσμος Πτυχιούχων Εργοληπτών Δημοσίων 'Εργων Δυτικής Μακεδονίας ζητεί τη ρύθμιση των φορολογικών υποθέσεων των εργοληπτικών επιχειρήσεων Βορείου Ελλάδος.
121) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμος Μήλου του Ν.Κυκλάδων ζητεί τη στελέχωση του Κέντρου Υγείας Μήλου με επαρκές ιατρικό δυναμικό.
122) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Πανελλήνιος Σύνδεσμος Νεφροπαθών ζητεί για τον τομέα υγείας των μεταμοσχεύσεων ιστών και οργάνων να ληφθούν τα απαραίτητα μέτρα ανάπτυξης.
123) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΒΑΓΓΕΛΗΣ ΜΠΟΥΤΑΣ κατέθεσαν αναφορά με την οποία η Κοινότητα Αγίου Ευστρατίου Λήμνου διαμαρτύρεται για την απόφαση των Ιερών Μονών του Αγίου 'Ορους "Μεγίστης Λαύρας" και "Αγίου Διονυσίου" να εντάξουν εκτάσεις των μετοχίων τους στο νησί σε πρόγραμμα παύσης βόσκησης.
124) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν ανφορά με την οποία ο Σύλλογος Δασκάλων και Νηπιαγωγών Λήμνου ζητεί την αύξηση των οργανικών θέσεων Μουσικής και Φυσικής Αγωγής στη Λήμνο.
125) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Σύλλογος Εργαζομένων Νοσοκομείου "ΑΛΕΞΑΝΔΡΑ" διαμαρτύρεται για τη μείωση του προσωπικού κατά τις Κυριακές και Αργίες.
126) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο αντιπρόσωπος στη Θεσσαλονίκη της Ένωσης Γεωργικών Συνεταιρισμών Πρέβεζας αναφέρεται στο μειοδοτικό διαγωνισμό της 25ης/5/98 για την ανάδειξη προμηθευτών τροφίμων των Ιδρυμάτων, Νοσοκομείων και Φυλακών του Ν. Θεσσαλονίκης, έτους 1998-99.
127) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Σύλλογος Δασκάλων και Νηπιαγωγών Λήμνου ζητεί τη δημιουργία τμήματος ενισχυτικής διδασκαλίας στο ολιγοθέσιο σχολείο του Θάνους Λήμνου.
128) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Κέντρο Μελέτης και 'Ερευνας του Ελληνικού Θεάτρου - Θεατρικού Μουσείου, ζητεί οικονομική ενίσχυση για τη συνέχιση της λειτουργίας του.
129) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Ιατρικός Σύλλογος Τρικάλων ζητεί την επίλυση προβλημάτων εφημεριών του Νοσοκομείου Τρικάλων και του Κέντρου Υγείας.
130) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο Σύλλογος των απανταχού Φαρακλάδων Κεφαλλονιάς "Η 
 

  



Σελίδα 11786 
ΕΥΓΕΡΟΣ", καταδικάζει την κυβερνητική πολιτική απέναντι στους εκπαιδευτικούς.
131) Οι Βουλευτές κύριοι ΜΑΡΙΑ ΜΠΟΣΚΟΥ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο κ. Η. Γκογκομήτρος, κάτοικος Βέροιας Ημαθίας, ζητεί την πρόσληψή του στον Ο.Τ.Ε., ως άτομο με ειδικές ανάγκες.
132) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Σωματείο Ξενοδοχ/λων και Εργατών Επισιτισμού Νομού Ζακύνθου καταγγέλει αυθαιρεσίες από τους ξενοδόχους στο Νομό Ζακύνθου.
133) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Τοπική Επιτροπή Λέσβου της ΕΣΑΚ καταγγέλει την κακοποίηση των δύο φοιτητών και του αδιόριστου καθηγητή από "αγνώστους".
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5450/12.3.98 ερώτηση δόθηκε με το υπ' αριθμ. 14525/22.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην 5450/12.3.98 ερώτηση που κατατέθηκε από τους Βουλευτές κυρίους Ιωάννη Κουράκη, Θεοδ. Γεωργιάδη, Παν. Κουρουμπλή, Ιωαν. Θωμόπουλο, Αν. Σαατσόγλου και Δημ. Τσετινέ, σχετικά με την εργασιακή σχέση και τη μισθολογική κατάσταση των καθαριστριών των σχολείων και μετά το 1040903/10048/27.3.98 έγγραφο του Υπουργείου Οικονομικών σας γνωρίζουμε κατά λόγο αρμοδιότητας τα εξής:
Οι συμβάσεις εργασίας των καθαριστριών των σχολείων υπογράφονται από τους προϊσταμένους των αντίστοιχων γραφείων εκπαίδευσης και όπου δεν υπάρχουν γραφεία εκπ/σης από τους προϊσταμένους των αντίστοιχων διευθύνσεων εκπ/σης.
Η Κεντρική Ένωση Δήμων και Κοινοτήτων με πρόσφατη απόφαση του Διοικητικού Συμβουλίου πρότεινε την αύξηση των αμοιβών των ανωτέρω εργαζομένων κατά 10% για το έτος 1998.
Για την αλλαγή του εργασιακού καθεστώτος αυτών αρμόδιο είναι το Υπουργείο Εθνικής Παιδείας και Θρησκευμάτων.
Ο Υφυπουργός
Λ. ΠΑΠΑΔΗΜΑΣ"
2. Στην με αριθμό 5626/17.3.98 ερώτηση δόθηκε με το υπ'αριθμ. 5840/9.4.98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5626/17.3.98 που κατέθεσε στη Βουλή των Ελλήνων ο Βουλευτής κ. Νίκος Τσιαρτσιώνης, σας πληροφορούμε τα εξής:
Τον Ιούνιο 1997 η ΔΕΠΑ ξεκίνησε την διαδικασία Διεθνούς Ανοικτού Διαγωνισμού προμήθειας επενδυμένων χαλυβδοσωλήνων υψηλής πίεσης για τον Κλάδο Κομοτηνής, ο οποίος ανέδειξε δύο μειοδότες με βάση τα εναλλακτικά τεχνικά χαρακτηριστικά των σωλήνων:
α) Για σωλήνες ελικοειδούς ραφής την " Siderοurgica de tubο sοldatο".
β) Για σωλήνες ευθείας ραφής την " Saw ρiρes L.T D".
Ενώ όμως ο Διαγωνισμός βρισκόταν σε εξέλιξη και πριν την κατακύρωση του, η ΔΕΗ μας ενημέρωσε ότι η Μονάδα Συνδυασμένου Κύκλου της Κομοτηνής για την τροφοδότηση της οποίας βασικά είχε αποφασισθεί η κατασκευή του Κλάδου Κομοτηνής, σύμφωνα με το σχεδιασμό της, προγραμματίζεται να τεθεί σε λειτουργία το 2001. Αυτό προκάλεσε στη ΔΕΠΑ προβληματισμό σχετικά με την σκοπιμότητα ταχείας έναρξης των εργασιών του Κλάδου Κομοτηνής και εν πάση περιπτώσει αφαίρεσε το χαρακτήρα του επείγοντος από την προμήθεια των σωλήνων του Κλάδου Κομοτηνής.
Τα ανωτέρω είχαν σαν αποτέλεσμα η ΔΕΠΑ να προχωρήσει στην ακύρωση του Διαγωνισμού με απόφαση του Διοικητικού της Συμβουλίου την 15.12.1997, κάνοντας χρήση συγκεκριμένου 'Αρθρου ('Αρθρο 17 7 των Ι nstructiοns tο Βidders) της διακηρύξεως του Διαγωνισμού, με το οποίο διατηρούσε το νόμιμο δικαίωμα να ακυρώσει το Διαγωνισμό ή να προχωρήσει κατ' άλλο τρόπο, χωρίς καμία υποχρώση προς τους συμμετέχοντες.
Η ΔΕΠΑ, κάνοντας χρήση του δικαιώματος σύναψης Προγραμματικών Συμφωνιών, σύμφωνα με το Νόμο 2446196 και με δεδομένο όη, βάσει των τεχνικών απαιτήσεων της, υπάρχουν τρεις κατασκευαστικοί οίκοι στην Ελλάδα που έχουν την δυνατότητα παραγωγής σωλήνων μέσης και υψηλής πίεσης, προχώρησε σε ανοικτές διαδικασίες με διαπραγμάτευση μαζί τους και όχι με απ' ευθείας ανάθεση, με σκοπό την σύναψη Προγραμματικής Συμφωνίας προμήθειας σωλήνων, για την κάλυψη των αναγκών σε σωλήνες των έργων της. Συγκεκριμένα με τους:
- Σωληνουργεία Κορίνθου
- Ελληνικά Σωληνουργεία
- Σωληνουργεία Θηβών
Τελικά μετά από ης σχετικές αξιολογήσεις και με δεδομένο ότι τα Σωληνουργεία Θηβών δεν εξεδήλωσαν ενδιαφέρον, στις 17.12.97 και 18.12.97 η ΔΕΠΑ σύναψε Προγραμματικές Συμφωνίες τόσο με τα Σωληνουργεία Κορίνθου (προϋπολογισμού 4,6 δις δρχ.) όσο και με τα Ελληνικά Σωληνουργεία (προϋπολογισμού 1,2 δις δρχ.) αντίστοιχα.
Στην Προγραμματική Συμφωνία της ΔΕΠΑ με τα Σωληνουργεία Κορίνθου, οι επιμέρους ποσότητες των σωλήνων ήταν ίδιες με αυτές του διαγωνισμού 99/97, στην υλοποιηθείσα σχετική ετήσια σύμβαση σωλήνων υψηλής πίεσης τροποποιήθηκαν οι ποσότητες αυτές, σύμφωνα με τις ανάγκες του έργου. Λαμβάνοντας υπ' όψιν τα παραπάνω γεγονότα, τροποποιήθηκε το χρονοδιάγραμμα παράδοσης των σωλήνων, επιφέροντας λόγω μη πρόωρης εκταμίευσης σημαντικό χρηματοοικονομικό όφελος στην ΔΕΠΑ κατά 21 0.000.000 δρχ. περίπου.
Εφαρμόζοντας την σχετική ισοτιμία δολαρίου Η ΠΑ και μάρκου Γερμανίας κατά την ημερομηνία υπογραφής της Προγραμματικής Συμφωνίας, οι τιμές που επιτεύχθηκαν για την προμήθεια των σωλήνων υψηλής πίεσης του Κλάδου Κομοτηνής ήταν φθηνότερες από τις τιμές του μειοδότη ελικοειδούς ραφής του διαγωνισμού 99/97 (Siderουrgica de Τυbο Sοldatο), τόσο αναφορικά με τις προσωρινές τιμές εκκίνησης που αναφέρονται στην Προγραμματική Συμφωνία (κατά 0,50/0), όσο και αναφορικά με τις επιτευχθείσες οριστικές τιμές που αναφέρονται στην σχετική ετήσια σύμβαση προμήθειας των σωλήνων αυτών (κατά 1,5% συνολικά).
Η παραπάνω διαφορά τιμών κατά 1,5% είναι πρόσθετο οικονομικό όφελος πλέον των ανωτέρω 21 0.000.000 δρχ περίπου.
Οι παραπάνω Προγραμματικές Συμφωνίες έγιναν σύμφωνα με το νόμο 2446196, την υπ' αριθμόν 35/97/22.12.97 γνωμοδότηση της Επιτροπής Πολιτικής και Προγραμματισμού Προμηθειών και εγκρίθηκαν τελικά με την Α.Π.Δ1/Γ/Φ18/26916/30.12.97 Υπουργική Απόφαση.
Τα Σωληνουργεία Κορίνθου Α.Ε. δεν συμμετείχαν στον ακυρωθέντα διαγωνισμό αυτοτελώς, αλλά με την μορφή Κοινοπραξίας με την αλλοδαπή εταιρεία ΡRΕUSSΑGSΤΑΗL Α.G όπου είχαν προσφερθεί σωλήνες Γερμανικής προέλευσης και για το λόγο αυτό δε θεωρείται ότι έγινε ανάθεση σε συμμετέχοντα στον ως άνω ακυρωθέντα διαγωνισμό και επομένως δεν τίθεται θέμα υποβολής οικονομικής αντιπροσφοράς από τα " Σωληνουργεία Κορίνθου ".
Η συναφθείσα προγραμματική συμφωνία εντάσσεται στο πλαίσιο του προγράμματος ανάπτυξης της ΔΕΠΑ, του οποίου η χρηματοδότηση έχει εξασφαλισθεί από κοινοτικούς πόρους και το Πρόγραμμα Δημοσίων Επενδύσεων. Η Ευρωπαϊκή Επιτροπή, εφόσον γίνεται σε αυτή κάποια αναφορά, είναι υποχρεωμένη να ζητήσει από το φορέα την άποψη του για την ευστάθεια ή μη των προαναφερομένων καθώς και την αποστολή των σχετικών στοιχείων, γεγονός το οποίο έγινε 
 

  



Σελίδα 11787 
με την αναφερομένη επιστολή της Ευρωπαϊκής Επιτροπής.
Η Υπουργός
ΒΑΣΩ ΠΑΠΑΝΔΡΕΟΥ"
3. Στην με αριθμό 5777/98 ερώτηση δόθηκε με το υπ'αριθμ. 23123/4/98 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
"Σχετικώς με την ερώτηση 5777/98, του Βουλευτή κ. Γ. Καρατζαφέρη επιτρέψτε μου να επισυνάψω το υπ' αριθμ. πρωτ. 109/15.4.1998 έγγραφο της ΕΡΤ-ΑΕ (απευθύνεται στο Υπουργείου Τύπου και ΜΜΕ), στο οποίο αναλύονται - απαντώνται τ' αναφερόμενα στην ερώτηση ζητήματα.
Το Υπουργείο Τύπου και ΜΜΕ, όπως είναι αυτονόητο, δεν παρεμβαίνει στο Πρόγραμμα και την παρουσίαση των εκπομπών της ΕΡΤ-ΑΕ, η οποία όπως και όλοι οι ιδιωτικοί ραδιοτηλεοπτικοί σταθμοί οφείλει να λειτουργεί στο πλαίσιο του Συντάγματος και των ισχυόντων νόμων. Και αυτό ελέγχεται σε κάθε περίπτωση από το Ε.Σ.Ρ. που, ως γνωστό, είναι ανεξάρτητη διοικητική αρχή η οποία ασκεί τον "άμεσο έλεγχο του Κράτους επί της ραδιοφωνίας και της τηλεοράσεως...".
Ο Υπουργός
ΔΗΜΗΤΡΙΟΣ ΡΕΠΠΑΣ"
4. Στην με αριθμό 5867/30.3.98 ερώτηση δόθηκε με το υπ'αριθμ. 13731/15.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της 5867/30.3.98 ερώτησης, που κατέθεσε ο Βουλευτής κ. Γ. Καρατζαφέρης, σχετικά με τον έλεγχο που ασκείται στους Δήμους, για τον τρόπο διάθεσης των εσόδων τους καθώς και το σύστημα καθορισμού του καταλόγου προτεραιότητας των έργων που κατασκευάζονται σας πληροφορούμε ότι, σύμφωνα με τις διατάξεις του άρθρου 223 του ΔΚΚ (Π.Δ. 410/95), οι Δήμοι έχουν την υποχρέωση να καταρτίζουν ετήσιο απολογισμό τον οποίο στη συνέχεια, υποβάλλουν στο Ελεγκτικό Συνέδριο, το οποίο ασκεί κατασταλτικό έλεγχο επί των δαπανών τους.
Τέλος, σε ότι αφορά το θέμα του τρόοπυ καθορισμού της σειράς προτεραιότητας των έργων που κατασκευάζονται στους Δήμους, σας γνωστοποιούμε ότι, όπως ορίζεται στο άρθρο 265, παρ.1 του ΔΚΚ, τα δημοτικά συμβούλια οφείλουν να καταρτίζουν γενικό πρόγραμμα που περιλαμβάνει τα έργα που πρέπει να εκτελεστούν, με σειρά προτεραιότητας, ο καθορισμός της οποίας ανήκει στη διακριτική ευχέρεια του Δημοτικού Συμβουλίου.
Ο Υφυπουργός
Λ. ΠΑΠΑΔΗΜΑΣ"
5. Στην με αριθμό 5880/30.3.98 ερώτηση δόθηκε με το υπ'αριθμ. 22/22.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5880/30.3.98 που κατέθεσε ο Βουλευτής κ. Π. Μελάς, σε ό,τι μας αφορά σας γνωρίζουμε τα εξής:
Για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα, σε διάφορες περιοχές της χώρας, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες, πρόσφατα αποφασίσθηκε από το Υπουργείο μας η λήψη πρόσθετων μέτρων που βρίσκονται ήδη στο στάδιο της υλοποίησης.
Όλες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
Στα πλαίσια αυτά, για την καλύτερη αστυνόμευση της περιοχής, πρόστατα (21.3.1998), η Διεύθυνση Αστυνομίας Πειραιά ενισχύθηκε με 120 νέους αστυφύλακες, οι 23 από τους οποίους τοποθετήθηκαν στο Αστυνομικό Τμήμα Πειραιά, στην αρμοδιότητα του οποίου υπάγεται και η περιοχή της Καστέλλας.
Στην ανωτέρω Διεύθυνση δόθηκαν εντολές και οδηγίες για εξέταση των καταγγελλόμενων, δραστηριοποίηση στο έπακρο του προσωπικού της και λήψη των ενδεικνυόμενων μέτρων, για την αποτελεσματικότερη αστυνόμευση της περιοχής ευθύνης της.
Ο Υπουργός
ΓΕΩΡΓΙΟΣ ΡΩΜΑΙΟΣ"
6. Στην με αριθμό 5883/30.3.98 ερώτηση δόθηκε με το υπ'αριθμ. 1042/21.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5883/30-3-98 που κατέθεσε ο Βουλευτής κ. Ε Μπασιάκος για τα θέματα της αρμοδιότητάς μας, σας πληροφορούμε τα εξής:
Τα δυσμενή καιρικά φαινόμενα που επικράτησαν στη χώρα μας από το πρώτο δεκαήμερο του Μαρτίου, με αποκορύφωμα τη θεομηνία των τελευταίων ημερών, προξένησαν και φέτος σοβαρές ζημιές στη γεωργική παραγωγή.
Οι σοβαρότερες ζημιές αφορούν κυρίως στις δενδρώσεις καλλιέργειες, οι οποίες βρίσκονταν στο στάδιο της άνθησης και του δεσίματος των καρπών.
Η εικόνα των ζημιών σύμφωνα με τις πρώτες επισημάνσεις έχει ως εξής:
α. Ζημιές στο Ν. 'Εβρου σε σιτηρά από παγετό που μαζί με τις προηγηθείσες πλημμύρες φθάνουν τα 250 000 στρέμματα.
β. Στη Μακεδονία έχουν ζημιωθεί δενδροκαλλιέργειες ( ροδάκινα, βερίκοκα, αμύγδαλα, κεράσια κ λ π ) στο στάδιο της άνθησης και του δεσίματος των καρπών. Στο Νομό Κοζάνης η παραγωγή των ροδακίνων έχει καταστραφεί ολοσχερώς.
γ. Στη Θεσσαλία έχει καταστραφεί ολόκληρη η παραγωγή των αμυγδάλων. Σοβαρές είναι επίσης οι ζημιές στα λοιπά οπωροφόρα δένδρα.
δ. Στη Στερεά Ελλάδα ζημιές σε δενδροκαλλιέργειες και κηπευτικά.
ε. Στην Πελοπόννησο έχει καταστραφεί ολοσχερώς η παραγωγή βερικόκων των Νομών Κορινθίας και Αργολίδας Επίσης υπάρχουν σημαντικές ζημιές σε οπωροφόρφα, αμπελοειδή και στα κηπευτικά των Νομών Μεσσηνίας, Ηλείας και Αχαίας.
ζ. Στην Κρήτη σημειώθηκαν ζημιές από παγετό, χαλάζι και ανεμοθύελλα σε υπαίθρια και υπό κάλυψη κηπευτικά και αμπέλια σε περιορισμένη έκταση.
Για την αντιμετώπιση των παραπάνω ζημιών ο ΕΛΓΑ κινητοποιήθηκε αμέσως.
Συγκεκριμένα:
α. Από την επομένη των ζημιών διενεργούνται συνεχώς λεπτομερείς επισημάνσεις από τους γεωπόνους, οι οποίοι επισκέπτονται τις πληγείσες περιοχές, προκειμένου να παρακολουθήσουν την εξέλιξη των ζημιών.
β. Οι περιπτώσεις ζημιών στο Ζωϊκό Κεφάλαιο που έχουν αναφερθεί έχουν εκτιμηθεί άμεσα.
γ. 'Εχει αρχίσει η εκτίμηση των ζημιών, από κλιμάκια γεωπόνων εκτιμητών, των υπαίθριων και υπό κάλυψη κηπευτικών με προτεραιότητα στους Νομούς Αχαίας, Ηλείας, Μεσσηνίας και στην Κρήτη.
δ. Οι εκτιμήσεις των ζημιών στις υπόλοιπες καλλιέργειες θα γίνουν αργότερα όταν οι ζημιές θα έχουν οριστικοποιηθεί Επισημαίνεται ότι πρωταρχικός στόχος του ΕΛΓΑ είναι η διενέργεια αντικειμενικών και ακριβοδίκαιων εκτιμήσεων, στον επίκαιρο για κάθε καλλιέργεια χρόνο, έτσι ώστε τα πορίσματα να εκφράζουν την πραγματική απώλεια του εισοδήματος των παραγωγών.
Μετά την ολοκλήρωση των εξατομικευμένων εκτιμήσεων από τον ΕΛΓΑ θα καταβληθεί κάθε δυνατή προσπάθεια ώστε 
 

  



Σελίδα 11788 
οι αποζημιώσεις να καταβληθούν στους δικαιούχους το συντομότερο δυνατό. Σε καμιά περίπτωση πάντως οι αποζημιώσεις δεν μπορεί να καταβάλλονται στους παραγωγούς πριν από την εποχή όπου θα πωλούσαν τη παραγωγή τους υπό κανονικές συνθήκες και όταν οριστικοποιηθεί η τιμή χονδρικής πώλησης των προϊόντων.
Επίσης παρά τις πρωτοφανείς ζημιές που έπληξαν τις καλλιέργειες όλης της χώρας το έτος 1997, ο ΕΛΓΑ κατόρθωσε ενωρίτερα εφέτος από κάθε άλλη χρονιά, να καταβάλλει μέχρι σήμερα αποζημιώσεις συνολικού ύψους 55 δις Δραχμών.
Έχει επίσης προβεί σε χορήγηση προκαταβολών για τις ζημιές στα βαμβάκια της Ανατολικής Μακεδονίας και Θράκης Επειδή δεν έχει ακόμη οριστικοποιηθεί η τιμή του βαμβακιού και τέλος υπολογίζουμε ότι μέχρι τον Ιούνιο θα έχει ολοκληρωθεί η καταβολή όλων των λοιπών αποζημιώσεων των ζημιών του 1997 (συνολικό ύψος 65 δις).
Το Υπουργείο Γεωργίας συγκεντρώνει λεπτομερή στοιχεία για τις πρόσφατες ζημιές που προκλήθηκαν στη γεωργία από δυσμενείς καιρικές συνθήκες οι οποίες δεν καλύπτονται ασφαλιστικά από τον ΕΛΓΑ , προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια να εξετάσει τη δυνατότητα και αναγκαιότητα λήψης μέτρων υπέρ των πληγέντων παραγωγών.
Θέμα αναστολής εισπράξεων των οφειλών των αγροτών που υπέστησαν εκτεταμένες καταστροφές στη φυτική και ζωική παραγωγή από τα τελευταία δυσμενή καιρικά φαινόμενα δεν είναι δυνατό να αντιμετωπισθεί από την ΑΤΕ.
Η ΑΤΕ, σύμφωνα με πάγια τακτική της , παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν' ανταποκριθούν στις υποχρεώσεις τους στην Τράπεζα λόγω έκτακτων γεγονότων (όπως δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών κλπ) τα οποία επηρέασαν αρνητικά τις εκμεταλλεύσεις τους. Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος και προβλέπουν ρύθμιση των ληξ/σμων χρεών χωρίς τόκους ποινής , σ' ένα νέο δάνειο. Η ένταξη των πληγέντων παραγωγών στο μέτρο αυτό γίνεται ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί.
Στα πλαίσια αυτά θα αντιμετωπισθούν και οι αγρότες που υπέστησαν εκτεταμένες καταστροφές στη φυτική και ζωική παραγωγή σε πολλές περιοχές της χώρας από τα τελευταία δυσμενή καιρικά φαινόμενα.
Ο Υπουργός
ΣΤ. ΤΖΟΥΜΑΚΑΣ"
7. Στην με αριθμό 5886/30.3.98 ερώτηση δόθηκε με το υπ'αριθμ. 698/22.4.98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5886/30.3.98 ερώτησης του Βουλευτή κ. Φ. Κουβέλη σας πληροφορούμε ότι με την απόφαση μας 7706/7.4.98 επιχορηγήθηκαν όλες οι Ενώσεις Ποδοσφαιρικών Σωματείων (51) με το ποσό των 600.000.000 δρχ. προκειμένου να καταβάλλουν στα Σωματεία της αρμοδιότητάς τους, που είχαν υποβάλλει έγκαιρα οικονομικό απολογισμό, τις τακτικές επιχορηγήσεις έτους 1997.
Σύμφωνα με τα παραπάνω η Ένωση Ποδοσφαιρικών Σωματείων Τρικάλων επιχορηγήθηκε με το ποσό των 26.550.000 δρχ.
Θα πρέπει να σημειωθεί ότι τον επόμενο μήνα πρόκειται να εκδοθεί νέα απόφαση επιχορήγησης όλων των Ε.Π.Σ. για τα υπόλοιπα Σωματεία που θα έχουν υποβάλλει απολογισμό, μετά βέβαια και τη σχετική έγκριση αυτού, όπως προβλέπει ο νόμος.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
8. Στην με αριθμό 5887/30.3.98 ερώτηση δόθηκε με το υπ'αριθμ. 14568/23.4.98 έγγραφο από τον Υφυπουργό Εσωτερικών Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5887/30.3.98 της Βουλευτού κ. Σ. Αλφιέρη αναφορικά με το πρώτο θέμα που ανήκει στην αρμοδιότητά μας, σας διαβιβάζουμε το με αριθμό 13517/22.4.98 έγγραφο του Δήμου Πειραιά που αφορά το θέμα αυτό για ενημέρωση σας.
Επιπλέον σας γνωρίζουμε ότι, σύμφωνα με τις διατάξεις των παρ.5 και 6 του άρθρου 32 του ν.1080/80 μείωση προστίμου όχι μεγαλύτερη του 50% μπορεί να γίνει με πρόταση της Επιτροπής Επίλυσης Φορολογικών Διαφορών και Αμφισβητήσεων για τις περιπτώσεις των φορολογικών διαφορών που κατά τη διαδικασία του άρθρου αυτού καλείται να επιλύσει και απόφαση του οικείου δημοτικού ή κοινοτικού συμβουλίου περί αποδοχής ή μη της προτάσεως αυτής.
Επίσης διαγραφή προστίμου και προσαυξήσεων γίνεται δια νόμου ή κατ' εξουσιοδότηση αυτού, με απόφαση του οικείου δμοτικού ή κοινοτικού συμβουλίου, όπως τελευταία με τις διατάξεις των νόμων 2503/97, και 2539/97 σύμφωνα με τις οποίες προβλέπετο σχετική διαδικασία για ρύθμιση χρεών προς τους Δήμους και Κοινότητες της Χώρας.
Ο Υφυπουργός
Λ. ΠΑΠΑΔΗΜΑΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
9. Στην με αριθμό 5893/30.3.98 ερώτηση δόθηκε με το υπ'αριθμ. 13135/23.4.98 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 5893/30.3.98 που κατέθεσε ο Βουλευτής κ. Γ. Κουράκης, σας γνωρίζουμε τα ακόλουθα:
Ο ΕΟΜΜΕΧ στα πλαίσια της δράσης 4.2.6. του ΕΠΒ υλοποιεί ένα ολοκληρωμένο σχέδιο για τη στήριξη των νέων επιχειρηματιών.
Μία από τις ενέργειες που περιλαμβάνονται στις υποδομές είναι η δημιουργία Μητρώου Συμβούλων νέων επιχειρηματιών από τα συνταξιοδοτημένα στελέχη του δημοσίου και ιδιωτικού τομέα.
Η επιλογή της χρησιμοποίησης τέτοιων στελεχών δεν έγινε μέχρι σήμερα στη χώρα μας, ενώ σε όλες σχεδόν τις Ευρωπαϊκές Χώρες έχουν δημιουργηθεί και λειτουργούν αντίστοιχα δίκτυα συμβούλων με προσφορά εξελοντιής εργασίας.
Ο θεσμός της συνοδείας των νέων επιχειρηματιών μέσω της προσφοράς συμβουλών από συνταξιούχους συμβούλους αλλά και από στελέχη μεγάλων επιχειρήσεων χωρίς την επιβάρυνση των μικρών επιχειρήσεων, είναι μέσα στις κατευθύνσεις της Κοινοτικής πολιτικής όπως αποτυπώνεται στα συμπεράσματα των Forum γαι τις νέες επιχειρήσεις (Παρίσι 5ος 1995, Μαδρίτη 11ος 1995) και αποτελεί την κύρια πρακτική πολλών Ευρωπαϊκών χωρών (Γαλλία, Αγγλία κλπ.)
με τη συγκεκριμένη πρόσκληση εκδήλωσης ενδιαφέροντος από τον ΕΟΜΜΕΧ, γίνεται μια κατ' αρχήν διερεύνηση της δυνατότητα δημιουργίας και στη χώρα μας ενός τέτοιου δικτύου, με σκοπό την ενίσχυση των μικρών και νέων επιχειρήσεων που εκ των πραγμάτων δεν είναι σε θέση να χρησιμοποιήσουν υπηρεσίες συμβούλων με αμοιβή.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
10. Στην με αριθμό 5899/31.3.98 ερώτηση δόθηκε με το υπ'αριθμ. 1048/21.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5899/31.3.98 που κατέθεσε ο Βουλευτής κ. Δ. Κωστόπουλος σας πληροφορούμε τα εξής:
Η επιχωμάτωση των παλαιών χαντακιών και η εξάλειψη των παλαιών δρόμων θα εκτελεσθούν στα πλαίσια κατασκευής του 
 

  



Σελίδα 11789 
έργου "Αρδευτικά δίκτυα Έλους Κανδήλας".
Η κατασκευή του ανωτέρω έργου έχει ενταχθεί στο ΙΙ Κ.Π.Σ.
Είναι ενταγμένο στην ΣΑΕ 081/2 και έχει πρ/σμό 2,12 δισ. δρχ.
Έχει εκπονηθεί και υποβληθεί η Β φάση της περιβαλλοντικής Μελέτης η οποία διορθώθηκε και θα διαβιβασθεί στο ΥΠΕΧΩΔΕ για την έκδοση των Περιβαλλοντικών όρων.
Σε ότι αφορά τις εργασίες αναδασμού αποτελούν αντικείμενο της Νομαρχιακής Αυτοδιοίκησης Αρκαδίας.
Μετά την ολοκλήρωση των ανωτέρω μελετών θα ακολουθήσει η δημοπράτηση του έργου.
Ο Υπουργός
ΣΤ. ΤΖΟΥΜΑΚΑΣ"
11. Στις με αριθμό 5906/31.3.98, 5907/31.3.98, 5912/31.3.98 ερωτήσεις δόθηκε με το υπ'αριθμ. 1049/21.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στις ερωτήσεις 5906/31.3.98, 5907/31.3.98, 5912/31.3.98 που κατέθεσαν οι Βουλευτές κύριοι Γ. Θωμόπουλος και Ε. Παπαδημητρίου, σας πληροφορούμε τα εξής:
Για τις ζημιές που προξενήθηκαν σε καλλιέργειες του Νομού Αργολίδος από τους πρόσφατους παγετούς, έχει ήδη επιληφθεί.
Τις πληγείσες περιοχές επισκέφθηκαν γεωπόνοι, προκειμένου να προσδιορίσουν την έκταση των ζημιών, τις καλλιέργειες που ζημιώθηκαν καθώς και τα βλαστικά στάδια αυτών. Διαπιστώθηκε ότι οι ζημιές στις καλλιέργειες βερίκοκων και αγκινάρας είναι πολύ μεγάλες.
Οι παγετοί έπληξαν την καλλιέργεια των βερίκοκων στο στάδιο της ανθοφορίας και του δεσίματος του καρπού, πλην των ποικιλιών Πόρου και Τίρυνθας που επλήγησαν στο εργοστάσιο του καρπού.
Οι εκτιμήσεις των ζημιών στις καλλιέργειες κηπευτικών θα διενεργηθούν σύντομα.
Στις άλλες καλλιέργειες (βερίκοκα, αμύγδαλα, αμπελοειδή κλπ.) οι εκτιμήσεις θα γίνουν αργότερα, σε χρόνο που θα είναι δυαντός ο ακριβής προσδιορισμός της απώλειας του εισοδήματος των πληγέντων παραγωγών.
Μετά το πέρας των εκτιμήσεων και την κοινοποίηση των σχετικών προσμάτων εκτίμησης στους ενδιαφερόμενους παραγωγούς, από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν το συντομότερο δυνατό.
Για τις ζημιές στο Ζωϊκό Κεφάλαιο όσες περιπτώσεις αναγγέλθηκαν στον ΕΛΓΑ από το Νομό Αργολίδας έχουν ήδη εξετασθεί. Διευκρινίζεται ότι οι ζημιές σε κτηνοτροφικές εγκαταστάσεις δεν καλύπτονται ασφαλιστικά από τον ΕΛ.Γ.Α. γι' αυτό το Υπουργείο Γεωργίας συγκεντρώνει στοιχεία για τις πρόσφατες ζημιές που προκλήθηκαν στη γεωργία από δυσμενείς καιρικές συνθήκες, προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια να εξετάσει τη δυνατότητα και αναγκαιότητα λήψης μέτρων υπέρ των πληγέντων παραγωγών.
Ο Υπουργός
ΣΤ. ΤΖΟΥΜΑΚΑΣ"
12. Στην με αριθμό 5913/31.3.98 ερώτηση δόθηκε με το υπ'αριθμ. 14304/22.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5913/31.3.98 που κατέθεσε στη Βουλή ο Βολευτής κ. Κων/νος Ευμοιρίδης σχετικά με αίτημα του Δήμου Δοξάτου να αποτελέσει χωριστό Δήμο θα θέλαμε να σας γνωρίζουμε τα εξής:
Oι συνενώσεις των μικρών κοινοτήτων σε νέους βιώσιμους δήμους αποτελούν θέση της ίδιας της Τοπικής Αυτοδιοίκησης όπως αυτή έχει εκφρασθεί σε όλα τα συνέδρια τςη ΚΕΔΚΕ και των ΤΕΔΚ.
Το Υπουργείο ΕΣ.Δ.Δ.Α. επεξεργάσθηκε όλες τις προτάσεις που περιήλθαν, σ' αυτό για τη δημιουργία των νέων δήμων και τις αξιολόγησε ανάλογα με τις ιδιαιτερότητες της κάθε περιοχής.
Η επιλογή της έδρας έχει γίνει σε κάθε νέο δήμο με κριτήρια
α) την καλύτερη εξυπηρέτηση όλων των κατοίκων.
β) την πιθανή πληθυσμιακή υπεροχή της τοποθεσίας που επιλέγεται ως έδρα, της συγκέντρωσης σ'αυτήν των περισσοτέρων διοικητικών υπηρεσιών κ.α.
Με τα ίδια ως άνω κριτηρια επιλέχθηκε και η έδρα του νέου Δήμου Δοξάτου.
Σχετικά με το θέμα της παραίτησης του Δημοτικού Συμβουλίου και του Δημάρχου σας γνωρίζουμε ότι έως την εγκατάσταση των νέων Δημοτικών αρχών που θα προκύψουν από τις προσεχείς Δημοτικες εκλογές εφαρμογή έχουν οι διατάξεις περί αναπλήρωσης του δημάρχου του άρθρου 117 του Δ.Κ.Κ.
Ο Υφυπουργός
Λ. ΠΑΠΑΔΗΜΑΣ"
13. Στην με αριθμό 5917/31.3.98 ερώτηση δόθηκε με το υπ'αριθμ. 1054/21.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5917/31-3-98 που κατέθεσαν οι Βουλευτές κύριοι Η. Βεζδρεβάνης, Α, Δαβάκης, Γ. Καρασμάνης, Α Σταύρου και Ε. Μπασιάκος, σας πληροφορούμε τα εξής:
Στον ψηφισθέντα νόμο 2538/97 (ΦΕΚ 242/1-12-1997) θεσπίσθηκε Εθνικό Συνταγολόγιο Φυτοπροστατευτικών Προϊόντων (γεωργικών φαρμάκων). Με την εφαρμογή του εθνικού συνταγολογίου θα υπάρξει περιορισμός της αλόγιστης χρήσης των φυροπροστατευτικών προϊόντων, ορθή χρήση αυτών και προστασία του χρήστη, του καταναλωτή και του περιβάλλοντος.
Επειδή το θέμα είναι πολύ σοβαρό το Υπουργείο το προσεγγίζει με μεγάλη προσοχή. 'Εχει ζητήσει με έγγραφό του την αντίστοιχη ισχύουσα νομοθεσία στα άλλα Κράτη - Μέλη της Ευρωπαϊκής 'Ενωσης (Ε.Ε.) και ήδη έχουν απαντήσει τα περισσότερα.
Μελετάται η εφαρμογή του μέτρου στα άλλα Κράτη - Μέλη και η εμπειρία τους, η υφισταμένη κατάσταση στη χώρα μας και σύντομα θα προχωρήσει και η σύνταξη του προβλεπόμενου Π.Δ.
'Ηδη η αρμόδια Υπηρεσία του Υπουργείου έχει προχωρήσει αρκετά στήν επεξεργασία του Συνταγολογίου και ελπίζει, παρά τον μεγάλο όγκο εργασίας (2500 εγκρίσεις φυτοπροστατευτικών προϊόντων και τις δυσκολίες λόγω πρώτης εφαρμογής, να είναι σε θέση τους προσεχείς μήνες να ολοκληρώσει τη σύνταξη σχετικού σχεδίου Συνταγολογίου.
Ο Υπουργός
ΣΤ. ΤΖΟΥΜΑΚΑΣ"
14. Στην με αριθμό 5939/31.3.98 ερώτηση δόθηκε με το υπ'αριθμ. 1/22.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5939/31-3-98 που κατέθεσαν οι Βουλευτές κύριοι Μ. ΜΠΟΣΚΟΥ και Σ ΚΟΡΑΚΑΣ σας γνωρίζουμε τα εξής:
Το Υπουργείο μας εκτιμά απεριόριστα το έργο και την προσφορά των αστυνομικών, συμπαρίσταται στην επίλυση κάθε προβλήματος, που τους απασχολεί και λαμβάνει κάθε μέτρο για τη διασφάλιση της ζωής και σωματικής τους ακεραιότητας.
Κατευθυντήρια γραμμή και πρωταρχική επιδίωξή μας αποτελεί ο εφοδιασμός της Αστυνομίας με σύγχρονα υλικοτεχνικά μέσα και εφόδια που πραγματοποιείται μέσα από τα προγράμματα προμηθειών.
Όλες οι ανάγκες των Υπηρεσιών μας ιεραρχούνται και ικανοποιούνται μετά από μελέτη και ορθολογική κατανομή των υφισταμένων αποθεμάτων.
Στα πλαίσια αυτά έχουν εφοδιασθεί με τα απαραίτητα μέσα και εφόδια και οι Υπηρεσίες μας που βρίσκονται στην μεθόριο με την Αλβανία.
 

  



Σελίδα 11790 
Συγκεκριμένα έχει χορηγηθεί σ' αυτές ικανός αριθμός αλεξίσφαιρων γιλέκων, για την προστασία των αστυνομικών, ενώ καταβάλλονται προσπάθειες για το σχεδιασμό πρακτικότερων τύπων γιλέκων, με μειωμένο βάρος, χωρίς να υστερούν στο επίπεδο προστασίας.
Επίσης, από την αρμόδια Υπηρεσία μας, εξετάζεται η δυνατότητα τοποθέτησης αλεξίσφαιρων τζαμιών στα αυτοκίνητα Jeep των παραμεθόριων Υπηρεσιών.
Ειδικότερα, για τον υλικοτεχνικό εξοπλισμό της Αστυνομικής Διεύθυνσης Καστοριάς, έχουν διατεθεί 61 οχήματα διαφόρων τύπων, από τα οποία τα 9 είναι προμήθειας έτους 1997, ενώ 1 λεωφορείο κοινό διατέθηκε σ'αυτή το μήνα Μάρτιο τρέχοντος έτους. Επίσης, η ανωτέρω Διεύθυνση κατέχει 82 αλεξίσφαιρα γιλέκα.
Ο επιπλέον εφοδιασμός των Υπηρεσιών αυτών με αλεξίσφαιρα γιλέκα, σύγχρονο οπλισμό, ασύρματο υλικό, οχήματα και λοιπά μέσα και εφόδια θα συνεχισθεί, τα πλαίσια των δημοσιονομικών δυνατοτήτων και μέσα από την εξέλιξη των προγραμμάτων προμηθειών.
Ο Υπουργός
ΓΕΩΡΓΙΟΣ ΡΩΜΑΙΟΣ"
15. Στην με αριθμό 5943/1.4.98 ερώτηση δόθηκε με το υπ'αριθμ. 6/22.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5943/1.4.98 που κατέθεσαν οι Βουλευτές κύριοι Θ. ΚΑΤΣΑΝΕΒΑΣ, Π. ΚΟΥΡΟΥΜΠΛΗΣ και Θ. ΓΕΩΡΓΙΑΔΗΣ σε ό,τι μας αφορά, σας γνωρίζουμε ότι, μετά την δημιουργία των Προτύπων Αστυνομικών Τμημάτων, το μόνο από τα κτίρια που έχουν κενωθεί και ανήκει στην κυριότητα της Ελληνικής Αστυνομίας είναι αυτό του πρώην ΙΓ' Αστυνομικού Τμήματος Αθηνών, επί της Λ. Συγγρού 83.
Μέσα στα πλαίσια των προσπαθειών μας για την αναβάθμιση της εκπαίδευσης, μετεκπαίδευσης και επιμόρφωσης του αστυνομικού και πολιτικού προσωπικού, προκειμένου αυτό να ανταποκριθεί με επιτυχία στις σημερινές ανάγκες της κοινωνίας, επιδιώκεται η εξασφάλιση κατάλληλων κτιριακών εγκαταστάσεων για τη στέγαση των μετεκπαιδευομένων στις Σχολές της Αστυνομικής Ακαδημίας και για το λόγο αυτό αποφασίσθηκε η κατάλληλη διαμόρφωση του αναφερόμενου κτιρίου, η οποία βρίσκεται ήδη στο στάδιο της δημοπράτησης.
Επισημαίνεται ότι η Ελληνική Αστυνομία αντιμετωπίζει μεγάλα στεγαστικά προβλήματα, των οποίων η σταδιακή επίλυση επιδιώκεται στα πλαίσια των δημοσιονομικών δυνατοτήτων και μέσα από το Πρόγραμμα Δημοσίων Επενδύσεων.
Εξάλλου και το θέμα της αναδιάρθρωσης των Υπηρεσιών της Γενικής Αστυνομικής διεύθυνσης Αττικής και ειδικότερα η διατήρηση και επέκταση ή μη του θεσμού του Προτύπου Αστυνομικού Τμήματος βρίσκεται σε εκκρεμότητα και θα αποτελέσει αντικείμενο ενδελεχούς μελέτης, ώστε να προωθηθούν λύσεις ορθολογικές και αποτελεσματικές, για την αντιμετώπιση των προβλημάτων αστυνόμευσης της περιοχής και την εδραίωση του αισθήματος ασφαλείας των κατοίκων αυτής.
Για τα λοιπά θέματα της ερώτησης αρμόδια να σας πληροφορήσουν είναι το συνερωτώμενο Υπουργείο Δικαιοσύνης και το Υπουργείο Υγείας και Πρόνοιας, προς το οποίο και διαβιβάζουμε Φ/Α αυτής.
Ο Υπουργός
ΓΕΩΡΓΙΟΣ ΡΩΜΑΙΟΣ"
16. Στην με αριθμό 5948/1-4-98 ερώτηση δόθηκε με το υπ'αριθμ. 14569/23-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5948/1-4-98 του Βουλευτή Γ. Καρατζαφέρη σας γνωρίζουμε τα εξής:
Σύμφωνα με τις διατάξεις της παρ. 14 του άρθρου 25 του ν. 1828/89 με απόφαση του δημοτικού ή κοινοτικού συμβουλίου μπορεί να επιβάλλονται τέλη ή εισφορές για υπηρεσίες ή τοπικά έργα της περιοχής τους που συμβάλλουν στην βελτίωση της ποιότητας ζωής, στην ανάπτυξη της περιοχής και στην καλύτερη εξυπηρέτηση των πολιτών. Τα τέλη αυτά και οι εισφορές έχουν ανταποδοτικό χαρακτήρα. Το ύψος των τελών και εισφορών, οι υπόχρεοι στην καταβολή και το τρόπος καταβολής τους ορίζονται με την ίδια απόφαση του δημοτικού ή κοινοτικού συμβουλίου.
'Oπως μας ενημέρωσε η Περιφέρεια Αττικής ο δήμος Αμαρουσίου κάνοντας χρήση των ανωτέρω διατάξεων με την 104/98 πράξη του δημοτικού του συμβουλίου, αποφάσισε την επιβολή δικαιώματος - τέλους χρήσης της υπηρεσίας του ληξιαρχείου του δήμου για την αντιμετώπιση των αυξημένων δαπανών που δημιουργούνται από την απασχόληση των υπαλλήλων του δήμου για την καταχώρηση των ληξιαρχικών γεγονότων (γεννήσεις, βαπτίσεις κλπ.), που προκαλούνται από μη κατοίκους του δήμου Αμαρουσίου και λαμβάνουν χώρα μόνο μέσα στα μαιευτήρια "Μητέρα" και "Ιασώ", όπου έχουν εγκατασταθεί οι υπηρεσίες ληξιαρχείου του δήμου, με αποτέλεσμα την υπέρμετρη οικονομική επιβάρυνσή του με επιπλέον μισθούς και διοικητικά έξοδα ώστε να μπορούν αυτές οι υπηρεσίες να εξυπηρετούν καλύτερα το μεγάλο όγκο ληξιαρχικών πράξεων.
Σύμφωνα με τις διατάξεις του άρθρου 176 του Δ.Κ.Κ. οι πράξεις των δημοτικών και κοινοτικών συμβουλίων είναι εκτελεστές εφότου εκδοθούν, ελέγχονται δε από τον γενικό γραμματέα της περιφέρειας και από την επιτροπή του άρθρου 177 του Δ.Κ.Κ., ύστερα από παραπομπή του γενικού γραμματέα ή προσφυγή οποιουδήποτε ενδιαφερόμενου δημότη.
Η νομιμότητα της συγκεκριμένης απόφασης του δημοτικού συμβουλίου Αμαρουσίου κρίθηκε από τον γενικό γραμματέα της Περιφέρειας Αττικής, δεν έχει δε υποβληθεί σχετική προσφυγή στο Υπουργείο μας για εξέταση κατά τη διαδικασία του άρθρου 8 του ν. 3200/55.
Ο Υφυπουργός
Λ. ΠΑΠΑΔΗΜΑΣ"
17. Στην με αριθμό 5951/1-4-98 ερώτηση δόθηκε με το υπ'αριθμ. 706/23-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5951/1-4-98 που κατατέθηκε στη Βουλή των Ελλήνων από το Βουλευτή κ. Ν. Τσιαρτσιώνη σας γνωρίζουμε τα εξής:
Σύμφωνα με το νόμο 2206/94 (άρθρο 1) προβλέπεται η χορήγηση δώδεκα αδειών λειτουργίας επιχειρήσεων Καζίνων στη χώρα.
Επίσης, στα άρθρα 2, 7, 8 και 9 του ίδιου Νόμου προβλέπονται ρητά οι οικονομικές υποχρεώσεις των κατόχων αδειών λειτουργίας Καζίνο και ειδικά το ποσοστό συμμετοχής του Ελληνικού Δημοσίου στα μικτά κέρδη των παιχνιδιών.
Ενώ σύμφωνα με το ν. 2160/93 (άρθρο 22 παρ. 5) ορίζεται ποσοστό συμμετοχής του Δημοσίου στα μικτά κέρδη παιγνίων σε 20% για όλες τις θέσεις εγκατάστασης επιχειρήσεων Καζίνο, στο ν. 2206 /94 το ποσοστό αυτό διαχωρίζεται ανάλογα με την τοποθεσία εγκατάστασης της επιχείρησης.
Για τις επιχειρήσεις καζίνο με εγκατάσταση στην Αθήνα, τη Θεσσαλονίκη την Αχαϊα, τη Ρόδο, την Κρήτη και την Κέρκυρα το ποσοστό συμμετοχής του Δημοσίου αυξάνεται κατά 50%, δηλαδή ορίζεται στο 30% αντί του 20% που όριζε ο ν. 2160 /93. Για τις υπόλοιπες περιοχές ορίζεται στο 20% (α. 2 παρ. 7 του ν. 2206/94).
Επίσης, το άρθρο 2 παρ.7 του ν.2206 /94 τροποποιεί το α. 22 παρ. 6 του ν. 2160 /93 και επιβάλλει ειδικό ετήσιο τέλος που θα αποδίδεται στον ΕΟΤ ανερχόμενο σε 1,5 δισεκατομμύριο δρχ. για την Αθήνα, τη Θεσσαλονίκη και την Κρήτη, σε 200.000.000 δρχ. για τις περιοχές Ρόδου, Κέρκυρας και Αχαϊας και σε 50.000.000 δρχ. για τα υπόλοιπα Καζίνο, αντί των 20.000.000 δρχ (Αθήνα, Θεσσαλονίκη, Κρήτη) και 10.000.000 δρχ. (υπόλοιπες περιοχές) που προέβλεπε ο ν. 2160 /93.
Επιπροσθέτως, με το ν. 2206 /1994 (άρθρο 2 παρ.7) αυξάνεται επίσης το ύψος των κατώτατων χρηματικών 
 

  



Σελίδα 11791 
προσφορών που ορίζονταν στην υπ. αριθ.4034 /1993 (ΦΕΚ 582/Β Υπουργού Οικονομικών η οποία εκδόθηκε κατ' εξουσιοδότηση του άρθρου 28 παρ. 3 του ν. 2160/1993. Ενδεικτικά αναφέρουμε ότι η κατώτατη χρηματική προσφορά που ορίζει η υπ' αριθ.4034/1993 απόφαση του Υπουργού Οικονομικών για την περιοχή της Θεσσαλονίκης είναι 4,5 δισεκατομμύρια δρχ. ενώ στο άρθρο 2 παρ. 7 του ν.2206/1994 για την ίδια περιοχή ορίζεται ως κατώτατη χρηματική προσφορά το ποσό των 7,5 δισεκατομμυρίων δρχ.
Στις άδειες που έχουν ήδη παραχωρηθεί και στις συμβάσεις που έχουν ήδη υπογράφει δεσμεύεται το Ελληνικό Δημόσιο για την τήρηση των ποσοστών συμμετοχής του και των άλλων εσόδων που είτε αναφέρονται ρητά στο Νόμο είτε, εάν είναι υψηλότερα, έχουν γίνει αποδεκτά από τους κατόχους των αδειών.
Οποιαδήποτε λοιπόν τροποποίηση των ποσοστών αυτών μπορεί να γίνει μόνο με νομοθετική ρύθμιση και με την σύμφωνη γνώμη των κατόχων των αδειών (τροποποίηση συμβάσεων). Σε αντίθετη περίπτωση δηλαδή με μονομερή μεταβολή αυτών των όρων εκ μέρους του Δημοσίου, το Ελληνικό Δημόσιο θα κληθεί να καταβάλει τεράστιες αποζημιώσεις στους κατόχους των αδειών τόσο από τα εθνικά όσο και από τα διεθνή Δικαστήρια.
Η Υπουργός
ΒΑΣΩ ΠΑΠΑΝΔΡΕΟΥ"
18. Στην με αριθμό 5952/1-4-98 ερώτηση δόθηκε με το υπ'αριθμ. 628/23-4-98 έγγραφο από τον Υφυπουργό Εθνικής Οικονομίας η ακόλουθη απάντηση:
"Σχετικά με την ερώτηση με Α.Π. 5952/1-4-1998 του Βουλευτή κ. Ν. Τσιαρτσιώνη που αφορά τις ενέργειες της Τράπεζας της Ελλάδος κατά την υποτίμηση του Εθνικού μας νομίσματος παρατηρούμε τα εξής:
1. Η απόφαση ένταζης της Δραχμής στον Μηχανισμό Συναλλαγματικών Ισοτιμιών (ΜΣΙ) του ΕΝΣ, προϋπόθετε επίσημες διαβουλεύσεις στα πλαίσια των οργάνων της Ευρωπαϊκής 'Ενωσης, τόσο σε επίπεδο Κυβερνήσεων όσο και Κεντρικών Τραπεζών, οι οποίες ευρίσκοντο εν εξελίξει την 13-3-1998 και ολοκληρώθηκαν την επόμενη ημέρα, 14-3-1998, με την σύγκληση της Νομισματικής Επιτροπής, αρμοδίου οργάνου της Ευρωπαϊκής 'Ενωσης.
Εκ των παραπάνω συνάγεται ότι τυχόν απόφαση αναστολής λειτουργίας της εγχώριας αγοράς εκ μέρους της Τράπεζας της Ελλάδος το μεσημέρι της 13-3-1998, θα δημιουργούσε ανεξέλεγκτες καταστάσεις σχετικά με τη διαμόρφωση της της δραχμής μέχρι το τέλος της ημέρας, δυσχεραίνοντας τις διαδικασίες διαβουλεύσεων σχετικά με την ένταξη της δραχμής στο ΜΣΙ, και οδηγώντας ενδεχομένως και σε αποτυχία το όλο εγχείρημα. Επιπλέον, εξαιτίας της αναστολής λειτουργίας της εγχώριας αγοράς θα ασκούντο πιέσεις και επί άλλων Ευρωπαϊκών νομισμάτων, ιδιαίτερα δε επί της λίρας Ιρλανδίας, της οποίας η κεντρική ισοτιμία εντός του ΜΣΙ προγραμματίζετο να αναπροσαρμοστεί την ίδια ημέρα με την ένταξη ης δραχμής, ενόψει του ανέκκλητου καθορισμού των διμερών ισοτιμιών τον προσεχή Μάιο. Θεωρείται, δηλαδή, βέβαιο ότι σε περίπτωση αναστολής λειτουργίας ης εγχώριας αγοράς, δεν θα αναπτύσσοντο μόνο κερδοσκοπικές συναλλαγματικές θέσεις σε βάρος της Δραχμής και της Λίρας Ιρλανδίας, αλλά επιπρόσθετα, η ενέργεια της Τράπεζας της Ελλάδος θα ευρίσκετο σε ευθεία αντίθεση προς τις διεθνείς πρακτικές και την συμπεριφορά των κεντρικών τραπεζών και θα έπληττε το κύρος του ιδρύματος.
2. Κατά τις απογευματινές συναλλαγές των εγχώριων τραπεζών με την Τράπεζα της Ελλάδος η τελευταία ικανοποίησε μεγάλο αριθμό πράξεων των τραπεζών, καλύπτοντας τη ζήτηση συναλλάγματος έναντι Δραχμής στα προκαθορισμένα χρονικά πλαίσια, που όπως ήταν φυσικό στη συγκεκριμένη περίπτωση απαιτούσαν, λόγω του μεγάλου αριθμού συναλλαγών, συμπίεση του χρόνου εκάστης συναλλαγής.
3. Τέλος όσον αφορά τη ταυτότητα συγκεκριμένων τραπεζών εξωτερικού για λογαριασμό των οποίων έγιναν ενδεχομένως οι συναλλαγές τη συγκεκριμένη ημέρα, σας πληροφορούμε ότι η Τράπεζα της Ελλάδος επώλησε στις 13-3-1998 συνάλλαγμα σε 19 συνολικά τράπεζες που λειτουργούν στην Ελλάδα για λογαρισμό πελατών τους ή για ίδιο λογαριασμό. Δεν υπάρχει όμως επίσημη πληροφόρηση όσον αφορά το υπόβαθρο των πράξεων αυτών και τους εντολείς του εξωτερικού.
Ο Υφυπουργός
Χ. ΠΑΧΤΑΣ"
19. Στις με αριθμό 5954/1-4-98, 5955/1-4-98 ερωτήσεις δόθηκε με το υπ'αριθμ. 1273/23-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση των ερωτήσεων με αριθμό 5954 και 5955/1-4-98 που κατέθεσε στη Βουλη ο Βουλευτής κ. Ν. Τσιαρτσιώνης, σχετικά με τη κατάργηση του Ταχ/κού Γραφείου Αυγερινού Κοζάνης, σας διαβιβάζουμε το σχετικο έγγραφο με αρ. πρωτ. 1141/13834/025/9-4-98 του Δ/ντος Συμβούλου των Ελληνικών Ταχυδρομείων.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
20. Στην με αριθμό 5957/1-4-98 ερώτηση δόθηκε με το υπ'αριθμ. 1067/21-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5957/1-4-98 που κατέθεσε ο Βουλευτής κ. Ε. Μπασιάκος, για τα θέματα της αρμοδιότητάς μας σας πληροφορούμε ότι τα θέματα φορολογίας του εισοδήματος των αγροτών, εφαρμογής ή κατάρτησης των αντικειμενικών κριτηρίων είναι αρμοδιότητας του συνερωτώμενου Υπουργείου Οικονομικών.
Το Υπουργείο Γεωργίας συγκεντρώνει λεπτομερή στοιχεία για τις ζημιές που προκλήθηκαν στη γεωργία από τις πρόσφατες δυσμενείς καιρικές συνθήκες (ανεμοθύελλα, χιονόπτωση, παγετό κτλ.) οι οποίες δεν καλύπτονται ασφαλιστικά από τον ΕΛ.Γ.Α., προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια να εξετάσει τη δυνατότητα και αναγκαιότητα λήψης μέτρων υπέρ των ζημιωθέντων παραγωγών.
Ο Υπουργός
ΣΤ. ΤΖΟΥΜΑΚΑΣ"
21. Στην με αριθμό 5958/1-4-98 ερώτηση δόθηκε με το υπ'αριθμ. 94/22-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5958/1-4-98 που κατέθεσε ο Βουλευτής κ. Χ. ΠΑΠΑΘΑΝΑΣΙΟΥ, σας γνωρίζουμε τα εξής:
Η πάταξη της μάστιγας των ναρκωτικών, για την προστασία των πολιτών και τον περιορισμό των δυσμενών επιπτώσεων από την απειλή αυτή στο κοινωνικό σύνολο, αποτελεί για το Υπουργείο μας στόχο πρώτης προτεραιότητας.
Για το σκοπό αυτό έχουμε ευαισθητοποιήσει και δραστηριοποιήσει στο έπακρο τις Υπηρεσίες μας σ' όλη τη χώρα και αναπτύσσουμε τη συνεργασία μας με τα άλλα συναρμόδια Υπουργεία. Παράλληλα, παρέχουμε συνεχή και εξειδικευμένη επιμόρφωση στο αστυνομικό προσωπικό, στο οποίο ανατίθενται τέτοιες δραστηριότητες.
Ιδιαίτερη βαρύτητα για την πρόληψη και καταστολή της εισαγωγής τέτοιων ουσιών στη χώρα έχει δοθεί στην αστυνόμευση των παραμεθορίων περιοχών μας. Η αστυνόμευση σε αυτές έχει ενταθεί από τις αρμόδιες Υπηρεσίες και τα αστυνομικά μεταβατικά αποσπάσματα και έχουν ιδρυθεί ειδικά Τμήματα δίωξης των ναρκωτικών στις ευαίσθητες αυτές περιοχές.
 

  



Σελίδα 11792 
Επίσης, η ίδρυση των Ειδικών Υπηρεσιών Συνοριακής Φύλαξης, η οποία προωθείται, αξιολογείται εκ μέρους μας ως θετικός παράγοντας, ο οποίος θα συμβάλει στην αντιμετώπιση του φαινομένου αυτού.
Πέραν αυτού, για την αντιμετώπιση του φαινομένου της εγκληματικότητας και της μάστιγας των ναρκωτικών έχει υπογραφεί Διμερής Συμφωνία Αστυνομικής Συνεργασίας με την Αλβανία. Επίσης, για το θέμα αυτό παρακολουθούμε με ιδιαίτερη προσοχή τις εξελίξεις στις λοιπές βαλκανικές χώρες και στην ευρύτερη περιοχή.
Μέσα στα πλαίσια αυτά αστυνομεύεται και ο νομός Φλώρινας, από τις Υπηρεσίες της ομώνυμης Αστυνομικής διεύθυνσης, οι οποίες λαμβάνουν όλα τα αναγκαία, για το σκοπό αυτό, μέτρα, με ικανοποιητικά αποτελέσματα.
Ενδεικτικά σημειώνεται ότι κατά το παρελθόν έτος η Υπηρεσία αυτή επελήφθη σε 32 υποθέσεις, παραπέμφθηκαν στη Δικαιοσύνη 50 άτομα για παράβαση του νόμου περί ναρκωτικών και κατασχέθηκαν 125,523 κιλά ινδικής κάνναβης.
Σε ό,τι αφορά το αίτημα για ίδρυση Τμήματος Δίωξης Ναρκωτικών στη Φλώρινα, σας πληροφορούμε ότι αυτό θα εξετασθεί στα πλαίσια της επικείμενης αναδιάρθρωσης των αστυνομικών Υπηρεσιών της χώρας, η οποία μελετάται με γνώμονα το ευρύτερο κοινωνικό και υπηρεσιακό συμφέρον και με σκοπό την αποτελεσματικότερη αντιμετώπιση της εγκληματικότητας και την καλύτερη παροχή υπηρεσιών στους πολίτες.
Στην Αστυνομική διεύθυνση Φλώρινας δόθηκε εντολή να λάβει κατά την κρίση της εντονότερα μέτρα αστυνόμευσης για την εξασφάλιση και παγίωση του αισθήματος ασφαλείας στην ευαίσθητη ακριτική αυτή περιοχή. 
Ο Υπουργός
ΓΕΩΡΓΙΟΣ ΡΩΜΑΙΟΣ"
22. Στην με αριθμό 5967/98 ερώτηση δόθηκε με το υπ'αριθμ. 2754/22.4.98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 5967/98, που κατατέθηκε στη Βουλή από τους Βουλευτές κυρίους Μ. Κωστόπουλο και Μ. Αγγουράκη, για το θιγόμενο σ' αυτή θέμα σας πληροφορούμε, ότι όπως μας εγνώρισε η Επιθεώρηση Εργασίας Άνοιξης της Νομαρχιακής Αυτοδιοίκησης Ανατολικής Αττικής, οι εργαζόμενοι στην ανωτέρω βιομηχανία, ύστερα από συνάντηση που είχαν στο Υπουργείο μας, με εκπρόσωπο της επιχείρησης, αποδέχθηκαν την πρόταση του εργοδότη τους, να τίθενται δηλαδή τμηματικά σε άδεια άνευ αποδοχών μέχρι 15.6.98, λόγω έλλειψης παραγγελιών του παραγομένου προϊόντος. Εκπρόσωπος της επιχείρησης δήλωσε, ότι το ήμισυ των εργαζομένων θα αρχίσει να εργάζεται κανονικά από 1.6.98 και οι υπόλοιποι από 15.6.98.
O Yπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
23. Στην με αριθμό 5971/1.4.98 ερώτηση δόθηκε με το υπ'αριθμ. 14487/22.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 5971/1.4.98 που κατέθεσε ο Βουλευτής κ. Κ. Ευμοιρίδης που αφορά την εφαρμογή των διατάξεων του ν. 1644/86 για τον καθορισμό τιμής οικοπέδου που παραχωρήθηκε σε δημότη του Δήμου Κιλκίς σας πληροφορούμε ότι όπως μας ενημέρωσε η Περιφέρεια Κεντρικής Μακεδονίας, το υπ 'αριθμ. 1754 οικόπεδο Ο.Τ. 121Β που παραχωρήθηκε με την 351/97 απόφαση του Δ.Σ. Κιλκίς στον κ. Σάββα Σαββίδη είναι Δημοτικό οικόπεδο που δόθηκε στο Δήμο Κιλκίς με την 135862/12.12.1935 απόφαση του Υπουργού Γεωργίας, μαζί με άλλα οικόπεδα γι'αυτό και εφαρμόστηκαν οι διατάξεις του αρθρ.249 του Π.Δ. 410/95 και όχι του ν.1644/86 που αφορούν οικόπεδα του δημοσίου. 'Οσον αφορά την τιμή καθορίσθηκε με βάση το φύλλο υπολογισμού αντικειμενικής αξίας που ισχύει στην πόλη του Κιλκίς και τα στοιχεία είχαν ληφθεί από την ΔΟΥ- Κιλκίς.
Ο Υφυπουργός
Λ. ΠΑΠΑΔΗΜΑΣ"
24. Στην με αριθμό 5973/1.4.98 ερώτηση δόθηκε με το υπ'αριθμ. 1070/21.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5973/1.4.98 που κατέθεσε ο Βουλευτής κ. Κ. Ευμοιρίδης για τα θέματα της αρμοδιότητάς μας, σας πληροφορούμε τα εξής:
Σύμφωνα με τις διατάξεις του ν.2503/97 "Διοίκηση, οργάνωση στελέχωση της περιφέρειας, ρύθμιση θεμάτων για την Τοπική Αυτοδιοίκηση και άλλες διατάξεις" οι Δ/νσεις Δασών και τα Δασαρχεία της χώρας υπήχθησαν στην Διοικητική αρμοδιότητα των περιφερειών.
Σύμφωνα με τις διατάξεις του ν. 2539/97, για την έγκριση του ανωτάτου ορίου αριθμού ημερών εκτός έδρας των υπαλλήλων των περιφερειών της χώρας, είναι το Υπουργείο Εσωτερικών Δημόσιας Διοίκησης και αποκέντρωσης μαζί με το Υπουργείο Οικονομικών ν.2346/95 περί δαπανών κίνησης των μετακινουμένων με εντολή του Δημοσίου εντός και εκτός της επικρατείας για εκτέλεση υπηρεσίας και άλλες διατάξεις.
Επίσης μετά την εφαρμογή των διατάξεων του ν.2503/97 για τη διοίκηση, οργάνωση και στελέχωση της Περιφέρειας, όλες οι Δασικές υπηρεσίες (Δασαρχείο, Δ/νσεις Δασών, Επιθεωρήσεις Δασών κλπ) με το αντίστοιχο προσωπικό τους υπήχθησαν στην αρμοδιότητα των Περιφερειών της χώρας.
Κατόπιν τούτου για τη στελέχωση των υπηρεσιών των Δασαρχείων Νομού Δράμας (Δασαρχεία Δράμας και Νευροκοπίου) αρμόδια είναι η Περιφέρεια Ανατολικής Μακεδονίας και Θράκης.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
25. Στην με αριθμό 5974/1.4.98 ερώτηση δόθηκε με το υπ'αριθμ. 696/23.4.98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5974/1.4.98 ερώτησή του Βουλευτή κ. Ι. Λαμπρόπουλου σας γνωρίζουμε τα εξής:
Η επιχορήγηση της Γ.Γ.Α. προς το Εθνικό Κολυμβητήριο Καλαμάτας για το 1998 ανέρχεται στο ποσό των 95.000.000 δρχ. Για την μισθοδοσία των υπαλλήλων του Κολυμβητηρίου έχει εγκριθεί ποσό 50.000.000.000 δρχ. όσο ακριβώς ζητήθηκε από τον προϋπολογισμό ο οποίος υπεβλήθη από την Διοίκηση.
Ήδη για την υλοποίηση των πιο πάνω αποφάσεων εκταμιεύθηκαν από τον Ο.Π.Α.Π. την 10/3 13.500.000 δρχ. και την 6/4 10.250.000 δρχ.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
26. Στην με αριθμό 5976/1.4.98 ερώτηση δόθηκε με το υπ'αριθμ. 1071/21.4.98 έγγραφο από τον Υπουργό Γεωργίας η ακόλουθη απάντηση:
" Απαντώντας στην ερώτηση 5976/1.4.98 που κατέθεσαν οι Βουλευτές κύριοι Α. Σταύρου, Ν. Κατσαρός , Α. Κονταξής, Σ. Τσιτουρίδης, Θ. Λεονταρίδης, Στ. Παπαδόπουλος, Ε. Μπασιάκος, Γ. Καρασμάνης και Ε. Παπανικολάου , σας πληροφορούμε τα εξής:
Σύμφωνα με την ισχύουσα Εθνική και Κοινοτική Νομοθεσία στις χώρες της Ευρωπαϊκής 'Ενωσης εμπορεύονται οι ποικιλίες των διαφόρων γεωργικών όπως και του βαμβακιού ελεύθερα χωρίς κανένα περιορισμό. Εφ' όσον είναι γραμμένες στον Εθνικό ή στον Κοινό Κατάλογο.
Η ποιότητα του Ελληνικού βαμβακοσπόρου δεν υστερεί σε σχέση με την ποιότητα του εισαγόμενου, μπορούμε να πούμε ότι υπερτερεί διότι είναι προσαρμοσμένος στις Ελληνικές συνθήκες. Αυτό επιβεβαιώνεται και από τα αποτελέσματα των συγκριτικών δοκιμών της Ευρωπαϊκής Ένωσης στις οποίες περιλαμβάνονται δείγματα σπόρων βαμβακιού ποικιλιών Ελληνικής 
 

  



Σελίδα 11793 
παραγωγής ή από εισαγωγές από άλλες χώρες (Η.Π.Α. - Ισπανία- Ισραήλ).
Μετά την ψήφιση και ισχύ του ν. 1564/1985 η σποροπαραγωγή και η εμπορία του πολ/κού υλικού διενεργείται όπως στην περίπτωση του βαμβακιού από Συνεταιριστικούς ή Ιδιωτικούς Φορείς , οι δε τιμές διαμορφώνονται ελεύθερα από τις επιχειρήσεις, χωρίς την ανάμειξη του Υπουργείου , οι επιχειρήσεις δε έχουν την ευθύνη για το Marketing του υλικού που παράγουν και εμπορεύονται.
Σ' ότι αφορά την βελτίωση τροποποίηση των όρων διενέργειας σπορ/γής, ήδη η αρμόδια Υπηρεσία του Υπουργείου Γεωργίας με βάση τα αποτελέσματα συσκέψεων συνέταξε και εισηγήθηκε την έκδοση απόφασης που τροποποιεί την αρχική απόφαση, μειώνοντας τις ελάχιστες εκτάσεις διενέργειας σπορ/γής. Το Υπουργείο στον Προγραμματισμό προσλήψεων έτους 1998, που έστειλε στο αρμόδιο Υπουργείο (Υπουργείο Εσωτερικών, Δημόσιας Διοίκησης και Αποκέντρωσης) έχει συμπεριλάβει μεταξύ των άλλων κλάδων και γεωπονικό προσωπικό το οποίο θα στελεχώσει Κεντρικές και Περιφ/κές Υπηρεσίες του.
Μετά την παρασχεθείσα από τη Γενική Γραμματεία του Υπουργικού Συμβουλίου έγκριση πρόσληψης εποχικού προσωπικού από τις υπηρεσίες και τους εποπτευομένους φορείς του Υπουργείου Γεωργίας, η αρμόδια υπηρεσία του Υπουργείου Γεωργίας με την αριθμ. 304790/13-3-98 Υπουργική απόφαση κατένειμε στα Κέντρα ελέγχου και πιστοποίησης Πολ/κού Υλικού και Ελέγχου Λιπασμάτων (Κ.Ε.Π.Π.Υ.Ε.Λ.) προσωπικό με σχέση εργασίας Ιδιωτικού δικαίου ορισμένου χρόνου για την αντιμετώπιση των εποχιακών τους αναγκών.
Ο Υπουργός
ΣΤ. ΤΖΟΥΜΑΚΑΣ
27. Στην με αριθμό 5977/1.4.98 ερώτηση δόθηκε με το υπ'αριθμ. 34/22.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησηs 5977/1.4.1998 που κατέθεσε ο Βουλευτής κ. Α. ΝΕΡΑΝΤΖΗΣ, σας γνωρίζουμε τα εξής:
Για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα σε ορισμένες περιοχές της χώρας, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες, πρόσφατα αποφασίσθηκε από το Υπουργείο μας η λήψη πρόσθετων μέτρων, που βρίσκονται ήδη στο στάδιο της υλοποίησης.
Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημένης επιχειρησιακής δράσης.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
Μέσα στα πλαίσια αυτά αστυνομεύεται και ο Πειραιάς, από τις αρμόδιες Υπηρεσίες μας, οι οποίες πρόσφατα (21-3-1998) ενισχύθηκαν με 120 νέους Αστυφύλακες.
Για τις πυρκαγιές, που προκλήθηκαν από έκρηξη αυτοσχέδιων μηχανισμών και τις φθορές των γραφείων της Νέας Δημοκρατίας στον Πειραιά, οι αρμόδιες Υπηρεσίες μας επελήφθησαν αμέσως προανακρίσεως και διεξάγουν επισταμένες έρευνες για την ανακάλυψη των αγνώστων δραστών.
Στη Διεύθυνση Αστυνομίας Πειραιά, για την πρόληψη και καταστολή παρόμοιων εκνόμων ενεργειών, σε βάρος γραφείων πολιτικών κομμάτων, δόθηκαν εντολες και οδηγίες για αυστηρότερη επιτήρηση, καθ' όλο το 24ωρο και ιδιαίτερα κατά τις νυκτερινές ώρες.
Τέλος, σε ό,τι αφορά την αναδιάρθρωση των Υπηρεσιών της Γενικής Αστυνομικής Διεύθυνσης Αττικής και ειδικότερα τη διατήρηση και επέκταση ή μη του θεσμού του Προτύπου Αστυνομικού Τμήματος, που βρίσκεται σε εκκρεμότητα, δόθηκε εντολή για υποβολή σχετικών προτάσεων και θα αποτελέσει αντικείμενο ενδελεχούς μελέτης, ευθύς ως περιέλθουν στην αρμόδια Διεύθυνση του Υπουργείου μας αυτές, ώστε να προωθηθούν λύσεις ορθολογικές και αποτελεσματικές, για την αντιμετώπιση των προβλημάτων αστυνόμευσης των περιοχών και την εδραίωση του αισθήματος ασφαλείας των κατοίκων αυτών.
Ο Υπουργός
ΓΕΩΡΓΙΟΣ ΡΩΜΑΙΟΣ"
28. Στην με αριθμό 5978/1.4.98 ερώτηση δόθηκε με το υπ'αριθμ. 2/22.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5978/1-4-1998, που κατέθεσε ο Βουλευτής κ. Α. ΝΕΡΑΝTΖΗΣ, σας γνωρίζουμε ότι, για το αναφερόμενο συμβάν, με διαταγή του κ. Αρχηγού της Eλληνικής Αστυνομίας κινήθηκε η προβλεπόμενη διαδικασία για να διαπιστωθεί, αν για την συγκεκριμένη συμπεριφορά των δύο αστυνομικών συντρέχουν οι νόμιμες προϋποθέσεις απονομής 0. αυτούς του αστυνομικού αριστείου ανδραγαθίας, που συνεπάγεται την επ. ανδραγαθία προαγωγή τους στον επόμενο βαθμό, σύμφωνα με την ισχύουσα νομοθεσία.
Ειδικότερα, για τον Αρχιφύλακα ΠΕΤΡΟΠΟΥΛΟ Χρήστο, ο οποίος ήδη τέθηκε στην κατάσταση της απόλυσης, ύστερα από αίτησή του, εφόσον το κατά νόμο αρμόδιο Συμβούλιο αποφανθεί ότι συντρέχουν οι προϋποθέσεις απονομής του αστυνομικού αριστείου ανδραγαθίας, η Υπηρεσία θα προβεί στην ανάκληση της απόφασης απόλυσής του, θα του απονεμηθεί το αριστείο ανδραγαθίας με Προεδρικό Διάταγμα, θα προάγει αυτόν στον επόμενο βαθμό και στην συνέχεια θα τον θέσει στην κατάσταση απόλυσης με το βαθμό του Ανθυπαστυνόμου.
Ο Υπουργός
ΓΕΩΡΓΙΟΣ ΡΩΜΑΙΟΣ"
29. Στην με αριθμό 5993/2.4.98 ερώτηση δόθηκε με το υπ'αριθμ. 8729/22.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 5993/2-4-1998 που κατέθεσε στη Βουλή ο Βουλευτής κ. Κυριάκος Σπυριούνης, σας πληροφορούμε τα εξής:
1. Σύμφωνα με τις διατάξεις του άρθρου 2 του ν. 2477 11997 (ΦΕΚ 59Ιτ.ΑΙ18-4-1997), ο Συνήγορος του Πολίτη επιλέγεται από το Υπουργικό Συμβούλιο μετά από προηγούμενη γνώμη της Επιτροπής Θεσμών και Διαφάνειας, σύμφωνα με τα οριζόμενα στον Κανονισμό της Βουλής και διορίζεται με Προεδρικό Διάταγμα.
2. Με βάση τα ανωτέρω, η Ειδική Μόνιμη Επιτροπή Θεσμών και Διαφάνειας της Βουλής κατά τη συνεδρίαση της 9-2-1998 γνωμοδότησε θετικά για την καταλληλότητα του Νικηφόρου Διαμαντούρου, Καθηγητή της Νομικής Σχολής του Εθνικού Καποδιστριακού Πανεπιστημίου Αθηνών και πρότεινε το διορισμό του στη θέση του Συνηγόρου του Πολίτη.
3. Με την αρ. 416-3-1998 Πράξη του Υπουργικού Συμβουλίου, με πρόταση του Υπουργικού Συμβουλίου, επελέγη ο Νικηφόρος Διαμαντούρος, στη θέση του Συνηγόρου του Πολίτη.
4. Με Προεδρικό Διάταγμα που εκδόθηκε στις 9 Μαρτίου ( ΦΕΚ/ 57Ιτ.ΓΙ24-3-1998), διορίστηκε ο Νικηφόρος Διαμαντούρος, Καθηγητής του Εθνικού Καποδιστριακού Πανεπιστημίου, στη θέση του Συνηγόρου του Πολίτη, με θητεία πέντε (5) ετών. Αναμένεται η ορκωμοσία του.
5. Το κτίριο που μισθώθηκε και πρόκειται να στεγασθεί η Υπηρεσία του Συνήγορου του Πολίτη, έχει παραληφθεί από 
 

  



Σελίδα 11794 
13-3-1998. Επίσης, έχουν παραληφθεί και βρίσκονται εντός κτιρίου που μισθώθηκε όλα τα έπιπλα, που καλύπτουν τις ανάγκες της Υπηρεσίας του συνηγόρου του Πολίτη.
Τέλος, επίκειται και η κατακύρωση του αποτελέσματος του διαγωνισμού που έγινε για την προμήθεια του εξοπλισμού Ηλεκτρονικών Υπολογιστών.
Ο Υφυπουργός
ΣΤ. ΜΠΕΝΟΣ"
30. Στην με αριθμό 6002/2.4.98 ερώτηση δόθηκε με το υπ'αριθμ. 1077/22.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 6002/2.4.98 που κατέθεσε ο Βουλευτής κ. Σ. Δήμας, σας πληροφορούμε ότι πρόκειται, σύντομα να εκδοθεί από το Υπουργείο Γεωργίας η σχετική διυπουργική απόφαση των Υπουργών Οικονομικών και Γεωργίας - για την καταβολή οικονομικής ενίσχυσης στους ρητινοπαραγωγούς που ασχολήθηκαν με την προστασία των ρητινευόμενων πευκοδασών από τις πυρκαγιές κατά το έτος 1997 (καθαρισμοί κλπ.) - η οποία θα ανέλθει μέχρι του ποσού των 863.2ΟΟ.ΟΟΟ δρχ.
Ο Υπουργός
ΣΤ. ΤΖΟΥΜΑΚΑΣ"
31. Στην με αριθμό 6005/2.4.98 ερώτηση δόθηκε με το υπ'αριθμ. 1189/23.4.98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης 6ΟΟ5/2.4.98 που κατέθεσε στη Βουλή ο Βουλευτής κ. Γ Καρατζαφέρης σχετικά με την εξυγίανση της Ολυμπιακής Αεροπορίας σας πληροφορούμε τα παρακάτω:
Η Κυβέρνηση με τον νόμο "Για την ολοκλήρωση της εξυγίανσης και ανάπτυξης της Ολυμπιακής Αεροπορίας" που ψηφίστηκε στη Βουλή των Ελλήνων στοχεύει στην εξυγίανση του Εθνικού Αερομεταφορέα ώστε να καταστεί βιώσιμος και ανταγωνιστικός μέσα στον Ευρωπαϊκό και Διεθνή χώρο.
Εκείνοι που πρώτα θα επωφεληθούν από την επιβίωση της Ολυμπιακής Αεροπορίας είναι οι εργαζόμενοι σε αυτή οι οποίοι έχουν συμφωνήσει με τον Κανονισμό εργασίας του προσωπικού. Επισυνάπτεται το σχετικό πρακτικό συμφωνίας με τους εργαζόμενους.
Οι χαρακτηρισμοί για έλλειψη ηθικής και ευθιξίας δεν αγγίζουν την Κυβέρνηση του ΠΑΣΟΚ.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
32. Στην με αριθμό 6009/2.4.98 ερώτηση δόθηκε με το υπ'αριθμ. 1301/23.4.98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης 6009/2-4-98 που κατέθεσε στη Βουλή ο Βουλευτής κ. Αθ. Δαβάκης, σχετικά με την ομαλή διακίνηση των χρηματαποστολών των ΕΛΤΑ, σας διαβιβάζουμε το σχετικό έγγραφο με αρ. πρωτ. 1111/13934/496/ 15-4-98 του Δ/ντος Συμβούλου του εν λόγω Οργανισμού.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
33. Στην με αριθμό 6017/2.4.98 ερώτηση δόθηκε με το υπ'αριθμ. 14572/23.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 6017/2-4-98 που κατέθεσε ο Βουλευτής κ. Θεόδ. Στάθης, σχετικά με την κατάταξη εργαζομένων στο Δήμο Λάρισας σε θέσεις ιδ. δικαίου αορίστου χρόνου, σας γνωρίζουμε τα εξής:
Με τις διατάξεις του άρθρου 32 ν.25Ο8/97 παρέχεται η δυνατότητα κατάταξης σε θέσεις ιδ. δικαίου αορίστου χρόνου προσωπικού των ΟΤΑ, το οποίο πληροί τις προϋποθέσεις του νόμου. Το οικείο δημοτικό ή κοινοτικό συμβούλιο με απόφασή του βεβαιώνει τη συνδρομή των προϋποθέσεων.
Ειδικότερα οι αποφάσεις του Δημοτικού Συμβουλίου Λάρισας για το ανωτέρω θέμα διαβιβάσθηκαν στην επιτροπή του άρθρου 18 του ν.2218/94 Νομού Λάρισας σύμφωνα με τις διατάξεις του άρθρου 177 του Δ.Κ.Κ. (Π.Δ./μα 410/95).
Κατά των αποφάσεων της επιτροπής αυτής ασκήθηκαν προσφυγές ενώπιον του Υπουργού Εσωτερικών Δημόσιας Διοίκησης και Αποκέντρωσης, οι οποίες θα εκδικασθούν σύμφωνα με τις διατάξεις του άρθρου 8 του ν. 32ΟΟ/55 σε συνδυασμό με τις όμοιες του άρθρου 32 του ν.25Ο8/97.
Ο Υφυπουργός
Λ. ΠΑΠΑΔΗΜΑΣ"
34. Στην με αριθμό 6018/2.4.98 ερώτηση δόθηκε με το υπ'αριθμ. 6018/2.4.98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 6018/2-4-98 που κατατέθηκε στη Βουλή των Ελλήνων από το Βουλευτή κ Λ. Παπαγεωργόπουλο και αναφέρεται στο πιο πάνω θέμα, σας πληροφορούμε ότι αμέσως μετά την πρόσφατη κακοκαιρία που έπληξε την Εύβοια έγιναν τα εξής:
α) 'Αμεση καταγραφή των ζημιών και χορήγηση ειδικού επιδόματος 200.000 δρχ. από την Ν.Α. σε όσους από τους πληγέντες το δικαιούντο.
β) Ζητήθηκε από το ΥΠΕΘΟ η χρηματοδότηση μέσω της αύξησης της ΣΑΝΑ Εύβοιας για την αποκατάσταση των ζημιών στο κοινοτικό, επαρχιακό δίκτυο, δίκτυο υδρεύσεων, ομβρίων υδάτων κλπ. του Νομού και ειδικότερα της Κοινότητας Βιτάλων που υπέστη και τις μεγαλύτερες καταστροφές.
Ο Υφυπουργός
Λ. ΠΑΠΑΔΗΜΑΣ"
35. Στην με αριθμό 6019/2.4.98 ερώτηση δόθηκε με το υπ'αριθμ. 14535/23.4.98 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην 6019/2.4.1998 ερώτηση που κατατέθηκε στη Βουλή από τους Βουλευτές κυρίους Μπηρόλ Ακήφογλου και Κων/νο Ευμοιρίδη, σχετικά με την υποβολή εκπρόθεσμων αιτήσεων για την έκδοση εκλογικών βιβλιαρίων και την εγγραφή τους στους εκλογικούς καταλόγους από άτομα προερχόμενα από την πρώην Σοβιετική 'Ενωση, σας πληροφορούμε ότι έχουν τηρηθεί όλες οι νόμιμες διαδικασίες για την εγγραφή στους εκλογικούς καταλόγους μέχρι την 31-3-98 και καμία αίτηση εκπρόθεσμη δεν έγινε δεκτή από το αρμόδιο γραφείο της Νομαρχίας Ξάνθης.
'Eγιναν εννέα μόνο εγγραφές Παλιννοστούντων στην Κοινότητα Ολβίου εμπρόθεσμα και τηρήθηκαν οι νόμιμες διαδικασίες.
Ο Υπουργός
ΑΛΕΞ. ΠΑΠΑΔΟΠΟΥΛΟΣ"
36. Στην με αριθμό 6020/2.4.98 ερώτηση δόθηκε με το υπ'αριθμ. 1079/2.4.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 6020/2-4-98 που κατέθεσε η Βουλευτής κ. Π. Φουντουκίδου σας πληροφορούμε τα εξής:
Όλες οι επιδοτήσεις και οι ετήσιες πριμοδοτήσεις καταβάλλονται εντός τακτού χρονικού διαστήματος . Οι ενισχύσεις καταβάλλονται μετά το πέρας των εργασιών της παραλαβής του έργου και της προσκόμισης των σχετικών αποδείξεων από τους επενδυτές.
 

  



Σελίδα 11795 
Ως προς το Δασαρχείο Αριδαίας, η καθυστέρηση οφείλεται στο φόρτο εργασίας και όχι σε εσκεμμένη παράλειψη δεδομένου ότι στην περιοχή αυτή εκτός των άλλων έργων και εργασιών που διενεργούνται από την Δασική Υπηρεσία έχει δασωθεί και μεγάλος αριθμός γεωργικών εκτάσεων (έχουν ενταχθεί 3.500 περίπου επενδυτές και έχουν διασωθεί πάνω από 40.000 στρέμματα).
Ο Υπουργός
ΣΤ. ΤΖΟΥΜΑΚΑΣ"
37. Στην με αριθμό 6024/98 ερώτηση δόθηκε με το υπ'αριθμ. 14571/23.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 6024/98 που κατέθεσε ο Βουλευτής κ. Ηλίας Βεζδρεβάνης, σχετικά με αιτήματα εργαζομένων στην καθαριότητα των σχολείων, σας γνωρίζουμε τα εξής:
Όσον αφορά τους εργαζόμενους στην καθαριότητα των ΤΕΛ-ΤΕΣ και ΙΕΚ Ηγουμενίτσας αρμόδιο είναι το Υπουργείο Εθνικής Παιδείας και Θρησκευμάτων προς το οποίο έχετε απευθυνθεί.
Για τις εργαζόμενες στην καθαριότητα των σχολείων υπογράφονται συμβάσεις εργασίας από τους προϊσταμένους των γραφείων εκπαίδευσης και όπου δεν υπάρχουν γραφεία εκπ/σης από τους προϊσταμένους διευθύνσεων εκπ/σης.
Η Κεντρική Ένωση Δήμων και Κοινοτήτων με πρόσφατη απόφαση του Διοικητικού Συμβουλίου της πρότεινε την αύξηση των αμοιβών των ανωτέρω εργαζομένων κατά 10% για το έτος 1998.
Για την αλλαγή του εργασιακού καθεστώτος αυτών αρμόδιο είναι το Υπουργείο Εθν. Παιδείας και Θρησκευμάτων.
Ο Υφυπουργός
Λ. ΠΑΠΑΔΗΜΑΣ"
38. Στην με αριθμό 6025/98 ερώτηση δόθηκε με το υπ'αριθμ. 1080/22.4.98 έγγραφο από τον Υπουργό Γεωργίας ακόλουθη απάντηση:
"Απαντώντας στην ερώτηση 6025/2-4-98 που κατέθεσε ο Βουλευτής κ. Ν. Κατσαρός, σας πληροφορούμε: ότι σύμφωνα με τον Καν. (ΕΟΚ)3477/93, σχετικά με τις γεωργικές ισοτιμίες που εφαρμόζονται στον τομέα του καπνού, ο οποίος ισχύει, και, σήμερα η γεωργική ισοτιμία που εφαρμόζεται, για την μετατροπή σε εθνικό νόμισμα της πριμοδότησης, είναι εκείνη που ισχύει την 1η Αυγούστου του έτους συγκομιδής , όσον αφορά τις παραδόσεις που έγιναν μέχρι 31/12/ του έτους αυτού και εκείνη που ισχύει την 1η Ιανουαρίου του επομένου έτους όσον αφορά τις μεταγενέστερες παραδόσεις.
Σύμφωνα με αυτά η ισοτιμία που ισχύει για τις παραδόσεις από 1/1/98 έως 15/5/98 είναι 1 ECU = 312,01Ι δρχ.
Ο Υπουργός
ΣΤΕΦ. ΤΖΟΥΜΑΚΑΣ"
39. Στην με αριθμό 6040/3.4.98 ερώτηση δόθηκε με το υπ'αριθμ. 1760/23.4.98 έγγραφο από την Υπουργό Ανάπτυξης η ακόλουθη απάντηση.
"Σε απάντηση της ερώτησης 6040/3.4.98 που κατατέθηκε στη Βουλή των Ελλήνων από το Βουλευτή κ. θ Δαβάκη, σας γνωρίζουμε τα εξής:
Ο ΕΟΤ έχει πάρει απόφαση και ήδη έχει προχωρήσει η διαδικασία εκμίσθωσης ή παραχώρησης αρκετών ξενοδοχειακών μονάδων του.
Στις σχετικές συμβάσεις που υπογράφονται, περιλαμβάνονται και ειδικοί όροι σύμφωνα με τους οποίους διασφαλίζεται η αρχιτεκτονική φυσιογνωμία των μονάδων (απαγορεύεται οποιαδήποτε επέμβαση στα κτίρια χωρίς την έγκριση του ΕΟΤ κτλ.) και αποκαθίστανται οι όποιες ζημιές και αλλοιώσεις παρουσιάζονται.
Η Υπουργός
ΒΑΣΩ ΠΑΠΑΝΔΡΕΟΥ"
40. Στην με αριθμό 6053/98 ερώτηση δόθηκε με το υπ'αριθμ. 237/23.4.98 έγγραφο από τον Υπουργό Tύπου και Μέσων Μαζικής Ενημέρωσης ακόλουθη απάντηση:
"Σε απάντηση της ερώτησης 6053/98 του Βουλευτή κ. Γ. Καρατζαφέρη επιτρέψτε μου να επισυνάψω το υπ' αριθμ. πρωτ. 197/7.4.98 έγγραφο της ΕΡΤ-3 (απευθύνεται στο Υπουργείο Τύπου και ΜΜΕ), στο οποίο αναλύεται η προσπάθειά της ώστε το συνολικό πρόγραμμα ν' ανταποκρίνεται, στο μέτρο των δυνατοτήτων της, στην αποστολή της όπως αυτή προσδιορίζεται από το Σύνταγμα και τους ισχύοντες νόμους.
Η συγκεκριμένη εκπομπή, που αναφέρεται στην ερώτηση, αποτελεί μεμονωμένο περιστατικό αρνητικής απήχησης και αντιμετωπίστηκε ανάλογα. Παράλληλα θα ληφθούν μέτρα για τη μη επανάληψη στο μέλλον παρόμοιων φαινομένων.
Ο Υπουργός
ΔΗΜΗΤΡΙΟΣ ΡΕΠΠΑΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
41. Στην με αριθμό 6055/3.4.98 ερώτηση δόθηκε με το υπ'αριθμ. 14815/27.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην με αριθμό 6Ο55/3-4-98 ερώτηση, που κατέθεσε ο Βουλευτής κ. Λευτέρης Ι. Παπανικολάου, σχετικά με την απασχόληση νέων επιστημόνων στους πρωτοβάθμιους οργανισμούς Τοπικής Αυτ/σης σας γνωρίζουμε τα εξής:
Έχει ανακοινωθεί εδώ και αρκετό καιρό η συνεργασία του ΟΑΕΔ του Υπουργείου Εργασίας και του Υπουργείου Εσωτερικών, Δημόσιας Διοίκησης και Αποκέντρωσης με την υποστήριξη της Κεντρικής , Ενωσης Δήμων και Κοινοτήτων Ελλάδας και της Ελληνικής Εταιρίας Τοπικής Ανάπτυξης και Αυτοδιοίκησης για την υλοποίηση ενός προγράμματος κατάρτισης και απόκτησης επαγγελματικής εμπειρίας 2.500 ανέργων επιστημόνων, πτυχιούχων ΑΕΙ και ΤΕΙ σε θέματα Τοπικής Αυτοδιοίκησης και τοπικής ανάπτυξης.
Στόχος του προγράμματος είναι αφ' ενός η αξιοποίηση αυτού του ανθρώπινου δυναμικού, το οποίο -αν και διαθέτει υψηλά προσόντα-μένει αναξιοποίητο και αδυνατεί να προσφέρει τις υπηρεσίες του στην ελληνική περιφέρεια και αφετέρου η ενδυνάμωση των νεοσύστατων δήμων με εξειδικευμένο επιστημονικό προσωπικό, προκειμένου να αναλάβουν ένα ευρύτερο αναπτυξιακό και ενεργό ρόλο στην στήριξη της τοπικής ανάπτυξης.
Οι νέοι αυτοί επιστήμονες, επομένως, θα αποκτήσουν, μέσω του προγράμματος, τα απαραίτητα εφόδια για να προσφέρουν τις υπηρεσίες τους στους πρωτοβάθμιους Οργανισμούς Τοπικής Αυτοδιοίκησης, εάν και όποτε οι Οργανισμοί Τοπικής Αυτοδιοίκησης χρειαστούν να στελεχώσουν τις υπηρεσίες τους με επιστημονικό προσωπικό, προκειμένου να ανταποκριθούν στις αυξημένες ανάγκες τους.
Το πρόγραμμα κατάρτισης δεν συνεπάγεται σε καμμιά "ερίπτωση τον διορισμό των επιμορφωνόμενων στους Οργανισμούς Τοπικής Αυτοδιοίκησης. Οι Οργανισμοί Τοπικής Αυτοδιοίκησης, όπως ειναι γνωστό, προσλαμβάνουν προσωπικό με διαγωνισμό ή επιλογή σύμφωνα με τις διατάξεις του ν.219 0/1994.
Συνεπώς, δεν είναι δυνατόν να νοηθεί ότι οι 2.500 επιμορφωνόμενοι θα διοριστούν στους Ο.Τ.Α., παρά μόνο με τις προβλεπόμενες από τον νόμο διαδικασίες.
Οι επιμορφωνόμενοι θα συναγωνιστούν, εφόσον το επιθυμούν, επί ίσοις όροις και προϋποθέσεις, με τους λοιπούς επιστήμονες, σε κοινό διαγωνισμό ή επιλογή, και με κριτήρια, τα οποία είναι εκ των προτέρων γνωστά και κοινά για κάθε υποψήφιο.
Με αυτήν την έννοια τα ποσά για το κόστος του προγράμματος δεν σπαταλώνται, αλλά επενδύονται για ένα δυναμικό το οποίο θα προετοιμαστεί προκειμένου να διεκδικησει απασχόληση στους πρωτοβάθμιους νεοσύστατους 
 

  



Σελίδα 11796 
Οργανισμούς Τοπικής Αυτοδιοίκησης και να στηρίξει την τοπική ανάπτυξη.
Παρά το γεγονός ότι δεν υπάρχει νομική δέσμευση, οι επιμορφωνόμενοι θα επιλεγούν με αξιοκρατικά κριτήρια και η επιλογή, η οποία θα πραγματοποιηθεί μέσω μηχανογραφικού συστήματος με βάση εκ των προτέρων γνωστά και σαφή κριτήρια, θα διασφαλίζει διαφάνεια και η αξιοκρατία.
Οι επιμορφωτές θα προσδιορισθούν βάσει της ειδικότητας τους (ανάλογης με τα θεματικά αντικείμενα του προγράμματος), της αρμοδιότητας τους και της εκπαιδευτικής τους εμπειρίας.
Θα αξιοποιηθούν εκπαιδευτικοί ανωτέρων και ανώτατων εκπαιδευτικών ιδρυμάτων και στελέχη της Δημόσιας Διοίκησης και της Τοπικής Αυτοδιοίκησης οι οποίοι θα μεταδώσουν την γνώση τους και την εμπειρία στους καταρτιζόμενους σε θέματα Τοπικής Αυτοδιοίκησης και Τοπικής Ανάπτυξης.
Τα λεφτά του Έλληνα φορολογούμενου δεν χρησιμοποιούνται για τη στήριξη του κομματικού κράτους του ΠΑΣΟΚ.
Χρησιμοποιούνται για τη στήριξη της Τοπικής Αυτοδιοίκησης, ώστε να έχει την ευχέρεια ν' απασχολήσει καταρτισμένο προσωπικό για την αποτελεσματική εκπλήρωση του ρόλου της στον κοινωνικό, πολιτιστικό και αναπτυξιακό τομέα.
Η δυνατότητα της απασχόλησης των επιμορφωνόμενων, με τις προϋποθέσεις του νόμου, δεν θίγει σε καμία περίπτωση το καθεστώς των ήδη απασχολούμενων στους Ο.Τ.Α. οι οποίοι συνεχίζουν και πρέπει να συνεχίσουν να προσφέρουν τις υπηρεσίες τους στους πολίτες των Δήμων και Κοινοτήτων που είναι ενταγμένοι.
Οι πρωτοβάθμιοι όμως Οργανισμοί μετά την συνένωση έχουν αυξημένες ανάγκες σε εξειδικευμένο προσωπικό που θα ενισχύσει το ρόλο τους στην περιφέρεια και για το λόγο αυτό αποτελεί πρωταρχικό χρέος της Κυβέρνησης να υποστηρίξει το ρόλο της Τοπικής Αυτοδιοίκησης.
Ο Υφυπουργός
Λ. ΠΑΠΑΔΗΜΑΣ"
42. Στην με αριθμό 6061/3.4.98 ερώτηση δόθηκε με το υπ'αριθμ. 14490/23.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 6061/3-4-98 που κατατέθηκε στη Βουλή των Ελλήνων από το Βουλευτή κ. Σπ. Δανέλλη και αναφέρεται στο πιο πάνω θέμα, σας πληροφορούμε τα εξής:
1. Σύμφωνα με το 12/3518/98/9-4-98 έγγραφο της Δ/νσης Πολεοδομίας και Περιβάλλοντος της Νομαρχίας Καβάλας, στο οικοδομικό τετράγωνο μεταξύ των οδών Φιλίππου-Ηρώων-Εθνάρχου Μακαρίου - Κασσάνδρου προβλέπεται μετά από πρόσφατη αναθεώρηση του Γ Π.Σ. Καβάλας, η δημιουργία Συνεδριακού Κέντρου με υπόγειο χώρο στάθμευσης αυτοκινήτων.
2. Το έργο της κατασκευής του Συνεδριακού Κέντρου δεν έχει ακόμη οριστικά ενταχθεί στο Περιφερειακό Επιχειρησιακό Πρόγραμμα Ανατ.Μακεδονίας-Θράκης. Η ένταξη θα οριστικοποιηθεί μετά την υποβολή των απαιτούμενων από το Νόμο μελετών και εγκρίσεων.
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
Ο Υφυπουργός
Λ. ΠΑΠΑΔΗΜΑΣ"
43. Στην με αριθμό 6063/3-4-98 ερώτηση δόθηκε με το υπ'αριθμ. 7364/23-4-98 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση 6063/3-4-98 των Βουλευτών κυρίων Κ. Καραμηνά και Α. Καραμάριου, όσον αφορά θέματα αρμοδιότητας του Υπουργείου Ανάπτυξης, σας γνωστοποιούμε τα ακόλουθα:
Ι. Σε σχέση με το θέμα των εξώσεων στις μισθώσεις κατοικιών, που θίγεται στην ερώτηση, σας αναφέρουμε τα εξής:
Ο νόμος 2235/94 περί μισθώσεων κατοικιών εφαρμόζεται έως τώρα ικανοποιητικά σε ολόκληρη τη χώρα. Με τη σταδιακή απελευθέρωση, επήλθε ομαλότητα στην αγορά, η οποία, κατά την άποψή μας, λειτουργεί ευνοϊκά στο γενικότερο πλαίσιο επίλυσης του στεγαστικού προβλήματος που αντιμετωπίζουν οι περιοχές.
ΙΙ. Ο τουρισμός αποτελεί βασικό παράγοντα της οικονομίας του Καστελόριζου και αναδεικνύεται σε κύρια δραστηριότητα μεταξύ άλλων καθιερωμένων δραστηριοτήτων όπως η αλιεία και η κτηνοτροφία.
Η μέχρι σήμερα ήπια και ενταγμένη στα ιδιαίτερα χαρακτηριστικά του νησιού τουριστική ανάπτυξη μπορεί να συμβάλει στην θετική εξέλιξη των κοινωνικοοικονομικών δομών του νησιού και να δημιουργήσει το πλαίσιο για μια βιώσιμη σταθερή ανάπτυξη που είναι το επιθυμητό για ένα νησί με τα συγκριτικά πλεονεκτήματα του Καστελόριζου. Για την επιτυχία του παραπάνω στόχου, είναι απαραίτητη η προστασία και ανάδειξη των υπαρχόντων πόρων, (φυσικών, πολιτιστικών, αρχαιολογικών, κοινωνικών), με ήπιες δράσεις και ελάχιστη υποδομή, μια και το ζητούμενο είναι η προσέλκυση τουριστών ειδικών ενδιαφερόντων (περιπατητικός, θαλάσσιος, πολιτιστικός τουρισμός). Για την πρόσβαση, επομένως, στα αρχαιολογικού - πολιτιστικού ενδιαφέροντος αξιοθέατα του νησιού αρκεί η ανάδειξη και κατάλληλη σήμανση μονοπατιών.
Παράλληλα θεωρούμε ότι οι κάθε είδους καινούριες εγκαταστάσεις (αθλητικές κλπ.) χρειάζεται να εντάσσονται σε ένα γενικότερο σχέδιο και να είναι της κλίμακας που υπαγορεύουν οι μέχρι σήμερα ανθρώπινες επεμβάσεις στο συγκεκριμένο τόπο.
Η Υπουργός
ΒΑΣΩ ΠΑΠΑΝΔΡΕΟΥ"
44. Στην με αριθμό 6063/3-4-98 ερώτηση δόθηκε με το υπ'αριθμ. 2783/22-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 6063/98, που κατατέθηκε στη Βουλή από τους Βουλευτές κυρίους κ. Καραμηνά και Α. Καραμάριο για το θιγόμενο σ' αυτή θέμα αρμοδιότητάς μας, σας πληροφορούμε τα εξής:
Το πρόβλημα της ανεργίας αποτελεί για την Κυβέρνηση ζήτημα ύψιστης πολιτικής προτεραιότητας.
Για το λόγο αυτό και στα πλαίσια του προγράμματος σύγκλισης (1994-1999), της Ελληνικής οικονομίας, έχει εκπονηθεί πολυετές πρόγραμμα απασχόλησης, στο οποίο παρουσιάζεται η στρατηγική για την καταπολέμηση της ανεργίας, καθώς και οι βασικές κατευθυντήριες γραμμές.
Όσον αφορά τους νέους έχουν ληφθεί τα παρακάτω μέτρα.
Α. Βελτίωση της κατάρτισης των νέων:
Στα πλαίσια της κοινοτικής πρωτοβουλίας YOUTHSTART, και για την πρώτη φάση εφαρμογής 1994-97 εγκρίθηκαν για την Ελλάδα συνολικά 34 προτάσεις, των οποίων η υλοποίηση περιλαμβάνει διακρατική συνεργασία με ανταλλαγές εκπαιδευτών και εκπαιδευομένων, μεταφορά και ανταλλαγή τεχνογνωσίας και μοντέλων επαγγελματικού προσανατολισμού μεταξύ των διακρατικών εταίρων καθώς και τη δημιουργία δικτύων.
Η φάση αυτή χρηματοδοτήθηκε συνολικά με το ποσό ίων 2,532 δισ. δρχ. (συμμετοχή ΕΚΤ 75%).
Κίνητρα για την πρόσληψη νέων:
Από 20-8-96 έως 31-12-97 οι ιδιωτικές επιχειρήσεις μπορούν να επιχορηγηθούν για τη μείωση του έμμεσου μη μισθολογικού τους κόστους εργασίας όταν προσλαμβάνουν νέους ηλικίας 20-29 ετών. το μέτρο αφορά την πρόσληψη 8.000 ατόμων, εφαρμόζεται από 1-3-97.
Εφαρμόζεται σειρά προγραμμάτων επιχορήγησης εργοδοτών για τη δημιουργία νέων θέσεων εργασίας ορισμένα εκ των οποίων αφορούν ειδικά τους νέους.
Συγκεκριμένα:
Πρόγραμμα "Α" για ανέργους 15-25 ετών
Πρόγραμμα "Ε" το οποίο αφορά επιπλέον επιχορήγηση 
 

  



Σελίδα 11797 
επιχειρήσεων που λειτουργούν σε θύλακες ανεργίας. Οι νέοι μπορούν να ενταχθούν στο πρόγραμμα αυτό.
Προγράμματα επιχορήγησης νέων ελεύθερων επαγγελματιών. Οι νέοι μπορούν να ενταχθούν στα προγράμματα αυτά. Η επιχορήγηση είναι υψηλότερη για τη δημιουργία επιχειρήσεων σε θύλακες ανεργίας.
- Λήψη μέτρων υπέρ των ανέργων γυναικών και της προώθησης ίσων ευκαιριών.
Εφαρμόζεται σειρά προγραμμάτων επιχορήγησης εργοδοτών νέων θέσεων εργασίας, ορισμένα εκ των οποίων αφορούν ειδικά τις άνεργες γυναίκες.
Συγκεκριμένα:
"Πρόγραμμα Α" για ανέργους 15-25 ετών, οι νέες άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Β" για άνεργες γυναίκες 15-64 ετών οι άνεργες γυναίκες μπορούν να ενταχθούν σε αυτό το πρόγραμμα με την προϋπόθεση ότι είναι νεοεισερχόμενες ή επανεντασσόμενες μετά από 12μηνη τουλάχιστον απουσία τους από την αγορά εργασίας.
"Πρόγραμμα Γ" για τη δημιουργία θέσεων εργασίας για άτομα ηλικίας 26-64 ετών. Οι άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Δ" για ανέργους που προέρχονται από ομαδικές απολύσεις ή από επιχειρήσεις που απασχολούσαν περισσότερους των 50 μισθωτών και έπαψαν να λειτουργούν. Οι άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Ε" το οποίο αφορά επί πλέον επιχορήγηση επιχειρήσεων που λειτουργούν σε θύλακες ανεργίας. Οι μακροχρόνια άνεργες γυναίκες μπορούν να ενταχθούν στο πρόγραμμα αυτό.
Προγράμματα επιχορήγησης νέων ελεύθερων επαγγελματιών. Οι άνεργες γυναίκες μπορούν να ενταχθούν στα προγράμματα αυτά. Η επιχορήγηση υψηλότερη για τη δημιουργία επιχειρήσεων σε θύλακες ανεργίας.
Στα πλαίσια της Κοινοτικής πρωτοβουλίας NOW, και για την πρώτη φάση εφαρμογής 1994-1997 εγκρίθηκαν για την Ελλάδα συνολικά 29 προτάσεις των οποίων η υλοποίηση περιλαμβάνει διακρατική συνεργασία με ανταλλαγές εκπαιδευτών και εκπαιδευομένων, μεταφορά και ανταλλαγή τεχνογνωσίας και μοντέλων επαγγελματικού προσανατολισμού μεταξύ των διακρατικών εταίρων καθώς και τη δημιουργία δικτύων. Η φάση αυτή χρηματοδοτήθηκε συνολικά με το ποσό των 3,612 δισ. δραχμές. Στην πρώτη φάση συμμετέχουν 880 γυναίκες.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
45. Στην με αριθμό 6063/3-4-98 ερώτηση δόθηκε με το υπ'αριθμ. 14800/27-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 6063/3-4-98 των Βουλευτών κυρίων Κ. Καραμηνά και Αν. Καραμάριου και ειδικότερα στα όσα αναφέρονται στο λιμάνι του Καστελόριζου σας πληροφορούμε ότι όπως μας ενημέρωσε η Νομαρχιακή Αυτοδιοίκηση Δωδεκανήσου η οριστική μελέτη του έργου είναι υπό έγκριση από τους αρμόδιους φορείς, το δε Λιμενικό Ταμείο Δωδεκανήσου σκοπεύει να επιδιώξει τη χρηματοδότηση του έργου μέσω του 3ου Κ.Π.Σ.
Ο Υφυπουργός
Λ. ΠΑΠΑΔΗΜΑΣ"
46. Στην με αριθμό 6063/3-4-98 ερώτηση δόθηκε με το υπ'αριθμ. 1269/27-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης 6Ο63/3-4-98 που κατέθεσαν στη Βουλή οι Βουλευτές κύριοι Κων/νος Καραμηνάς και Αναστ. Καραμάριος, σχετικά με την ανάγκη ταξινόμησης βυτιοφόρου εκκενώσεως βόθρων αυτ/του δημοσίας χρήσης στον Δήμο Μεγίστης στο Καστελλόριζο και τη μείωση του κόστους ίων Αεροπορικών εισιτηρίων σας πληροφορούμε τα παρακάτω:
1. Σύμφωνα με την με αριθμό Β2/38763/2223/1983 (Β'663/21-11-83) Υ.Α., "Καθορισμός όρων, προϋποθέσεων και διαδικασίας χορηγήσεως αδειών κυκλοφορίας βυτιοφόρων εκκενώσεως βόθρων αυτ/των δημοσίας χρήσης" όπως τροποποιήθηκε με την με αρ. Β2/242Ο9/3581/96(Β. 828/1Ο-9-96) Υ.Α., επιτρέπεται η ταξινόμηση ΦΔΧ αυτ/των της συγκεκριμένης κατηγορίας, με τους όρους, τις προϋποθέσεις και τη διαδικασία που καθορίζονται από τις παραπάνω διατάξεις, οι οποίες, μεταξύ των άλλων, προβλέπουν τα εξής:
"Η ανάγκη να τεθούν σε κυκλοφορία νέα βυτιοφόρα εκκενώσεως βόθρων αυτ/των δημοσίας χρήσης καθώς και το ύψος του μικτού βάρους κάθε αυτ/του, που προορίζεται για την εξυπηρέτηση των αναγκών ολοκλήρου του Νομού ή τμήματός του ή Δήμου ή Κοινότητάς του διαπιστώνεται μετά από έρευνα των πραγματικών αναγκών σε σχέση με τα κυκλοφορούντα οχήματα της κατηγορίας αυτής, δικτύου αποχέτευσης κλπ. από Επιτροπή η οποία συγκροτείται με απόφαση του οικείου Νομάρχη....".
Σύμφωνα με την με αρ. Β2/73Ο9/1751/92 (Β'217/1-4-92) Υ.Α. "Μετατροπή βυτιοφόρων μεταφοράς, λυμάτων σε άλλες κατηγορίες ΦΔΧ αυτ/των", σε νομούς που θα εφαρμοστεί η απόφαση αυτή, απαγορεύεται η χορήγηση νέων αδειών κυκλοφορίας ΦΔΧ αυτοκινήτων βυτιοφόρων μεταφοράς λυμάτων σύμφωνα με τις παραπάνω διατάξεις.
2. Όσον αφορά το κόστος αεροπορικών εισιτηρίων σας διαβιβάζουμε το σχετικό έγγραφο με αρ. πρωτ. ΠΔΣ και ΔΣ/1297/13.4.97 του Προέδρου ΔΣ και Δ/ντος Συμβούλου της Ολυμπιακής Αεροπορίας.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
47. Στην με αριθμό 6064/3-4-98 ερώτηση δόθηκε με το υπ'αριθμ. 7485/27-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 6064/3.4.98 η οποία κατατέθηκε στη Βουλή των Ελλήνων από το Βουλευτή κ. Ευάγ. Μπασιάκο, σας γνωστοποιούμε τα εξής:
1. Σύμφωνα με πάγια αρχή της ΔΕΗ που εφαρμόζεται σε ολόκληρη τη χώρα για να γίνει οποιαδήποτε ηλεκτροδότηση, είναι απαραίτητη αφ' ενός η συμμετοχή των ενδιαφερομένων ή του αρμόδιου φορέα στις δαπάνες που χρειάζονται για την πραγματοποίησή της και αφετέρου η τακτοποίηση των λοιπών προϋποθέσεων με την κατάθεση των απαραίτητων παραστατικών (ηλεκτρολογικών κτλ.).
2. Σύμφωνα με αυτά, η 2η ΔΕΚΕ είχε ζητήσει με αίτησή της την ηλεκτροδότηση του 4ου κόμβου της Εθν. Οδού Αθήνας - Θεσ/νίκης στο Κάστρο Βοιωτίας. Το απαιτούμενο έργο έχει κατασκευαστεί από 31.3.97 αφού κατεβλήθη η συμμετοχή στις σχετικές δαπάνες. Η 2η ΔΕΚΕ έχει ενημερωθεί εγγράφως, ήδη από την πιο πάνω ημερομηνία, για τα απαιτούμενα παραστατικά και τις απαραίτητες ενέργειές της προκειμένου να υπογραφεί το σχετικό συμβόλαιο. Η αρμόδια υπηρεσία της ΔΕΗ στη Θήβα είναι σε θέση αμέσως μετά την τακτοποίηση των παραπάνω εκκρεμοτήτων να πραγματοποιήσει την ηλεκτροδότηση.
Η Υπουργός
ΒΑΣΩ ΠΑΠΑΝΔΡΕΟΥ"
48. Στην με αριθμό 6086/6-4-98 ερώτηση δόθηκε με το υπ'αριθμ. 6543/22-4-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της με αριθμό 6086/6.4.98 ερώτησης του Βουλευτή Έβρου κ. Θεοφάνη Δημοσχάκη σχετικά με την επιβολή των διοικητικών κυρώσεων που προβλέπονται από τις διατάξεις της παρ.1 του αρθρ.13 του ν.2523/97 σε 18 επιτηδευματίες, λόγω:
 

  



Σελίδα 11798 
α) παρεμπόδισης διενέργειας φορολογικού ελέγχου με τη χρήση βίας και απειλών κατά των ελεγκτικών οργάνων και
β) κατ' επανάληψη μη έκδοσης μέσα στην ίδια χρήση, των προβλεπόμενων από τον Κ.Β.Σ. φορολογικών στοιχείων για την πώληση αγαθών ή την παροχή υπηρεσιών, σας γνωρίζουμε τα εξής:
Το μέτρο της αναστολής λειτουργίας καταστημάτων επιτηδευματιών για διάπραξη παραβάσεων φοροδιαφυγής, δεν είναι καινούριο αλλά θεσπίσθηκε αρχικά με τις διατάξεις του αρθρ.48 του ν.2065/92, οι οποίες στη συνέχεια συμπληρώθηκαν με τις διατάξεις της παρ.13 του αρθρ.21 του ν.2166/93 για τις περιπτώσεις παρεμπόδισης διενέργειας προληπτικού ελέγχου.
Θα πρέπει να τονισθεί ότι οι ανωτέρω αναφερόμενες διατάξεις του αρθρ.13 του ν. 2523/97 οι οποίες ισχύουν σήμερα και σύμφωνα με τις οποίες λήφθηκαν τα αναφερόμενα διοικητικά μέτρα, είναι ευνοϊκότερες, συγκρινόμενες με τις προγενέστερες σύμφωνα με τις οποίες η διαπίστωση της παράβασης της μη έκδοσης του προβλεπομένου φορολογικού στοιχείου ακόμα και για μια φορά, επέσυρε την αναστολή της λειτουργίας του καταστήματος του επιτηδευματία.
Είναι ευνοϊκότερες επίσης, γιατί με τις γέες διατάξεις (παρ. 9 του αρθρ.13 του ν. 2523/97) παρέχεται η δυνατότητα άσκησης προσφυγής, κατά των αποφάσεων του Υπουργού Οικονομικών, η άσκηση της οποίας καθώς και η προθεσμία για την άσκησή της, αναστέλλουν την εκτέλεση των αποφάσεων, σε αντίθεση με τις προγενέστερες, σύμφωνα με τις οποίες η άσκηση ενδίκων μέσων, δεν ανέστειλε την εκτέλεση των αποφάσεων αυτών.
Ειδικότερα, η αναστολή λειτουργίας της επαγγελματικής εγκατάστασης της Επιχ/σης "ΠΑΛΛΙΔΗΣ ΙΑΚΩΒΟΣ & ΣΙΑ Ο.Ε" στην οποία αναφέρεται ιδιαίτερα η ερώτηση, επιβλήθηκε σύμφωνα με όσα ορίζονται στην παρ.1 του αρθ. 13 του ν. 2523/97, για την διαπιστωθείσα παράβαση της παρεμπόδισης εκ μέρους του επιτηδευματία της διενέργειας του φορολογικού ελέγχου, με τη χρήση βίας και απειλών κατά των ελεγκτικών οργάνων της Περιφερειακής Δ/νσης του ΣΔΟΕ Ανατ. Μακεδονίας και Θράκης.
Πρόσθετα σημειώνεται ότι οι προαναφερόμενες διατάξεις, αποβλέπουν στην αποτελεσματικότερη αντιμετώπιση της φοροδιαφυγής και από τα παραπάνω διοικητικά μέτρα, δεν εξαιρείται κανένας παραβάτης.
Σε κάθε περίπτωση, σταθμίζεται τόσο το ιδιωτικό. Όσο και το δημόσιο συμφέρον και συνεκτιμώνται το είδος, η έκταση και συχνότητα των παραβάσεων.
Ο Υφυπουργός
ΓΕΩΡΓΙΟΣ ΔΡΥΣ"
49. Στην με αριθμό 6268/9-4-98 ερώτηση δόθηκε με το υπ'αριθμ. 151/22-4-98 έγγραφο από τον Υπουργό Eμπορικής Ναυτιλίας η ακόλουθη απάντηση:
Επί της ερώτησης 6268/9-4-98 του Βουλευτή κ. Μιχαλολιάκου Βας., σας γνωρίζουμε τα ακόλουθα:
1. Το πλοίο που προξένησε τη βλάβη στο υποθαλάσσιο καλώδιο της ΔΕΗ, είναι το Μ/V "ALBENA" σημαίας Βουλγαρίας, το οποίο τελεί υπό απαγόρευση απόπλου με προσωρινή διαταγή του Μονομελούς Πρωτοδικείου Γυθείου ύστερα από αίτηση της Δ.Ε.Η.
2. Η Λιμενική Αρχή Νεάπολης Βοιών συνέλαβε αμέσως τον πλοίαρχο υπαιτίου πλοίου και ο αρμόδιος Εισαγγελέας του απήγγειλε κατηγορία για διάπραξη κακουργήματος.
3. Η ίδια Λιμενική Αρχή λαμβάνει κάθε πρόσφορο μέτρο για την αποτροπή λάθρα απόπλου του πλοίου και για τον σκοπό αυτό ενισχύθηκε από το ΥΕΝ με ομάδα τεσσάρων ανδρών της ΜΕΑ/ΛΣ οι οποίοι έκαναν αυτοψία για το μέγεθος της ζημίας και επί 24ωρης βάσης επιτηρούν το πλοίο.
4. Τα θέματα που σχετίζονται με αγωγές αποζημιώσεων δεν είναι αρμοδιότητας του ΥΕΝ.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
50. Στην με αριθμό 6272/98 ερώτηση δόθηκε με το υπ'αριθμ. 319/24-4-98 έγγραφο από τον Υπουργό Εξωτερικών η ακόλουθη απάντηση:
"Απαντώντας στην 6272/98 ερώτηση του Βουλευτή κ. Ιωάν. Βαρβιτσιώτη, σας γνωρίζουμε:
Το Υπουργείο Εξωτερικών ενημερώθηκε μέσω της Πρεσβείας μας στη Σόφια για ενδεχόμενη ρύπανση στη περιοχή Ζλάτογκραντ και ενημέρωσε εγκαίρως το ΥΠΕΧΩΔΕ, αποστέλλοντας όλες τις σχετικές πληροφορίες.
Το ΥΠΕΧΩΔΕ ενημέρωσε σχετικά την Ελληνική Επιτροπή Ατομικής Ενέργειας, η οποία με τη σειρά της ζήτησε από τον Πρόεδρο της Επιτροπής Ατομικής Ενέργειας της Βουλγαρίας ενημέρωση για τα γεγονότα στην περιοχή.
Απαντώντας, ο Πρόεδρος της Επιτροπής Ατομικής Ενέργειας της Βουλγαρίας, ενημέρωσε την Ελληνική πλευρά ότι δεν υπάρχει ραδιενεργή ρύπανση, που να οφείλεται σε πυρηνικές δραστηριότητες στη νότια περιοχή της Βουλγαρίας. Επεσήμανε όμως ότι στην πόλη Κρούμοβγκραντ, η οποία βρίσκεται κοντά στην πόλη Ζλάτογκραντ, εμφανίζεται ελαφρά αυξημένη ποσότητα ραδιενεργών στοιχείων εξ αιτίας κάποιων διακυμάνσεων του φυσικού υπεδάφους και υπεσχέθη να τηρήσει ενήμερες τις Ελληνικές Αρχές για τυχόν περαιτέρω εξελίξεις. Τα ανωτέρω στοιχεία έχουν καταλλήλως επισημανθεί στις αρμόδιες ελληνικές Αρχές.
Τέλος, αναφορικά με τα σημεία 1 και 2, ως προς τυχόν μετρήσεις στα νερά του Νέστου στην ελληνική πλευρά, αρμόδιο να απαντήσει είναι το ΥΠΕΧΩΔΕ, προς το οποίο κοινοποιείται η ανωτέρω ερώτηση.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
51. Στην με αριθμό 6273/98 ερώτηση δόθηκε με το υπ'αριθμ. 320/24-4-98 έγγραφο από τον Υπουργό Εξωτερικών η ακόλουθη απάντηση:
"Απαντώντας στην ερώτηση 6273/98 του Βουλευτή κ. Γ. Καρατζαφέρη, σας γνωρίζουμε:
Η θέση της Κυβέρνησης σχετικά με τις απόψεις που εξέθεσε ο Πρέσβυς των ΗΠΑ στη Θεσσαλονίκη στις 30.3.98, αλλά και άλλοτε, έχει διατυπωθεί από τον Κυβερνητικό εκπρόσωπο με σαφήνεια. Η Ελλάδα έχει τους Νόμους της οι οποίοι θεσπίζόνται από τα αρμόδια προς τούτο πολιτειακά όργανα. Ο κ. Burns μπορεί να έχει ορισμένες απόψεις, αυτό δεν σημαίνει ότι θα μας επιβληθούν. Oσον αφορά τη δημοσιοποίηση θέσεων και την καλοπροαίρετη ανταλλαγή απόψεων δια του διαλόγου, αυτό είναι χαρακτηριστικό των δημοκρατικών κοινωνιών. Η Ελλάδα δεν έχει να φοβηθεί καμία κριτική, ούτε όσον αφορά την εργατική της πολιτική, ούτε όσον αφορά τις προσπάθειες καταπολέμησης της τρομοκρατίας, ούτε, τέλος, όσον αφορά τα μέτρα κατά των παραβιάσεων των δικαιωμάτων πνευματικής ιδιοκτησίας. Εάν βέβαια οι όποιες αναφορές, ή παραινέσεις εκφεύγουν της ανωτέρω εννοίας του ανοικτού, καλοπροαιρέτου, δημοκρατικού διαλόγου και λαμβάνουν τη μορφή, έστω και ακουσίως, ex-cathedra διδαχών, ο προστρέχων σ' αυτές θα έχει και την ευθύνη των επιπτώσεών τους. Είναι βέβαιο ότι ο κ. Burns επιθυμεί να επιτύχει στην αποστολή του και να προαγάγει τις διμερείς σχέσεις.
Αναφορικά, τέλος, με τις περιοδείες και τις επαφές του Πρέσβεως των ΗΠΑ με κρατικούς και στρατιωτικούς αξιωματούχους, αυτές εμπίπτουν στα διεθνή κρατούντα σε δημοκρατικές και φιλελεύθερες χώρες, εφόσον τηρούνται οι κανόνες της διπλωματικής εθιμοτυπίας.
Ο Υπουργός
ΘΕΟΔΩΡΟΣ ΠΑΓΚΑΛΟΣ")
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, θα σας διαβάσω το δελτίο επικαίρων ερωτήσεων της Παρασκευής 26 Ιουνίου 1998, το οποίο έχει ως εξής:
ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παρ.2&3 Καν.Βουλής)
1. Η με αριθμό 1723/22.6.98 επίκαιρη ερώτηση του Βουλευτή 
 

  



Σελίδα 11799 
του Πανελληνίου Σοσιαλιστικού Κινήματος κ. Ευάγγελου Βλασσόπουλου προς τον Υπουργό Υγείας και Πρόνοιας, σχετικά με την επανεμφάνιση ασθενειών που είχαν εξαλειφθεί τα τελευταία χρόνια από τη χώρα μας, τον εμβολιασμό των αλλοδαπών και των τσιγγάνων κλπ.
2. Η με αριθμό 1725/22.6.98 επίκαιρη ερώτηση του Βουλευτή της Νέας Δημοκρατίας κ. Λεωνίδα Λυμπερακίδη προς τον Υπουργό Γεωργίας, σχετικά με την καταβολή των αποζημιώσεων στους αγρότες του Νομού 'Εβρου για τις καταστροφές που υπέστησαν από τις πλημμύρες κλπ.
3. Η με αριθμό 1733/24.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τους Υπουργούς Ανάπτυξης και Εμπορικής Ναυτιλίας, σχετικά με το διαγωνισμό προμήθειας ελικοπτέρων έρευνας και διάσωσης παντός καιρού κλπ.
4. Η με αριθμό 1735/24.6.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Υγείας και Πρόνοιας, σχετικά με τον εμβολιασμό κατά της ηπατίτιδας Β' των ομάδων υψηλού κινδύνου (μεταναστών, τσιγγάνων κλπ.).
5. Η με αριθμό 1728/23.6.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Γεωργίου Καρατάσου προς τον Υφυπουργό Πολιτισμού (αρμόδιο για θέματα Αθλητισμού), σχετικά με τη χρηματοδότηση αποκατάστασης των ζημιών στο Εθνικό Στάδιο Μεγάρων κλπ.
Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου (Άρθρο 130 παρ. 2 και 3 Καν. Βουλής).
1. Η με αριθμό 1721/22.6.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Νικόλαου Κοκκίνη προς τον Υφυπουργό Πολιτισμού (αρμόδιο για θέματα Αθλητισμού), σχετικά με τη χρηματοδότηση κατασκευής των κλειστών γυμναστηρίων Αγίου Νικολάου και Σητείας Νομού Λασηθίου Κρήτης.
2. Η με αριθμό 1736/24.6.98 επίκαιρη ερώτηση του Βουλευτή της Νέας Δημοκρατίας κ. Γεωργίου Παναγιωτόπουλου προς την Υπουργό Ανάπτυξης, σχετικά με τις προγραμματικές συμφωνίες της Δημόσιας Επιχείρησης Ηλεκτρισμού (ΔΕΗ) για την προμήθεια υλικών κλπ.
3. Η με αριθμό 1732/24.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς την Υπουργό Ανάπτυξης, σχετικά με τις απεργιακές κινητοποιήσεις των εργαζομένων στη ΛΑΡΚΟ, τη διασφάλιση του δημοσίου χαρακτήρα της επιχείρησης κλπ.
4. Η με αριθμό 1734/24.6.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τον Υπουργό Εξωτερικών, σχετικά με την τοποθέτηση του Πρέσβη κ. Ιβράκη στη θέση του Αναπληρωτή Γενικού Γραμματέα του Υπουργείου.
5. Η με αριθμό 1730/23.6.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς την Υπουργό Ανάπτυξης, σχετικά με τη μετατροπή του Oργανισμού Κεντρικής Αγοράς Αθηνών σε Ανώνυμη Εταιρεία, τη διασφάλιση των θέσεων εργασίας κλπ.
 

  



Σελίδα 11800 
ΠΡΟΕΔΡΟΣ (Απόστολος Κακλαμάνης): Kυρίες και κύριοι συνάδελφοι, εισερχόμαστε στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ
Συζήτηση προ Ημερησίας Διατάξεως, σύμφωνα με το άρθρο 143 του Κανονισμού της Βουλής, με πρωτοβουλία του Προέδρου της Κοινοβουλευτικής Ομάδας της Νέας Δημοκρατίας, κ. Κώστα Καραμανλή, σε επίπεδο Αρχηγών Κομμάτων, με θέμα "Η πολιτική της Κυβέρνησης στο χώρο της Παιδείας".
Κατά την παράγραφο 5 του άρθρου 143 του Κανονισμού με απόφαση της Βουλής, ύστερα από πρόταση του Προέδρου, μπορεί κατ' εξαίρεση να διευρυνθεί ο κύκλος των ομιλητών. Με την ίδια απόφαση καθορίζεται και η διάρκεια της αγόρευσής τους. 
Για την εφαρμογή της διατάξεως αυτής προβληματιστήκαμε αρκετά στην προχθεσινή διάσκεψη των Προέδρων, διότι κατά το δεύτερο κύκλο της συζητήσεως -αν και πρέπει να πω και σε ομιλίες των Αρχηγών των μικρότερων ιδία κομμάτων στον πρώτο κύκλο- η Βουλή δεν έχει εκείνον τον αριθμό των Βουλευτών, ώστε να γίνεται πράγματι ουσιαστική συζήτηση και όχι απλώς εκφώνηση μονολόγων.
Παρά ταύτα θα προτείνω και γι' αυτήν τη συνεδρίαση να υπάρξει διεύρυνση. Δράττομαι όμως της ευκαιρίας αυτής -και το τονίζω για άλλη μια φορά κύριοι συνάδελφοι- να πω ότι δεν έχει νόημα να απευθυνόμεθα στο Προεδρείο, όταν θα ευδοκήσουμε να είμαστε εντός της Αιθούσης για να στηλιτεύσουμε την απουσία των άλλων και να επισημάνουμε τη δική μας παρουσία.
Η γνώμη μου είναι ότι επειδή όντως υπάρχει έργο βαρύ στις επιτροπές, στην πρωτεύουσα, στην επαρχία, στα κόμματα, στους διεθνείς οργανισμούς, στις αποστολές για τους Βουλευτές, το οποίο ο ελληνικός λαός δεν το γνωρίζει και κρίνει από την εικόνα που δίνουν τα Μέσα Μαζικής Ενημέρωσης και μάλιστα από την εικόνα συγκεκριμένων στιγμών, είτε στην αρχή είτε στο τέλος της συνεδρίασης, αυτό το πρόβλημα μόνο με τη συναντίληψη και την προσπάθεια όλων μας μπορεί να επιλυθεί.
Δεν κάνω διάκριση παλαιών και νέων συναδέλφων, αλλά πρέπει να πω ότι στην Αίθουσα βρίσκονται ανελλιπώς συνάδελφοι οι οποίοι θητεύουν πολλές δεκαετίες σ' αυτό το Σώμα. Τους παρακαλώ ιδιαιτέρως και με αυτό το παράδειγμά τους, αλλά και με τη φιλική τους σύσταση προς τους άλλους συναδέλφους, να συμβάλουν ώστε να Σώμα να δίνει μια καλύτερη εικόνα.
Προτείνω, λοιπόν, για τη σημερινή συνεδρίαση να υπάρξει διεύρυνση του κύκλου των ομιλητών και να ορισθεί ένας εκπρόσωπος από κάθε κόμμα για να μιλήσει μετά τον Υπουργό Εθνικής Παιδείας και Θρησκευμάτων ο οποίος και θα κλείσει τη συζήτηση που θα αρχίσει με την ομιλία του κυρίου Πρωθυπουργού.
Συμφωνεί το Σώμα;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς το Σώμα συνεφώνησε.
Κύριοι συνάδελφοι, από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", παρακολουθούν τη συνεδρίασή μας σαράντα τρεις σπουδαστές του Σχολείου Γενικής Επιμόρφωσης Ανθυπασπιστών Πολεμικού Ναυτικού.
(Χειροκροτήματα απ' όλες τις πτέρυγες)
Ο Πρωθυπουργός κ. Κωνσταντίνος Σημίτης έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, η σημερινή συζήτηση αφορά ένα πολύ σημαντικό θέμα για την εξέλιξη της κοινωνίας μας. Ελπίζω ότι θα εξελιχθεί με τέτοιο τρόπο ώστε να βοηθήσει τον προβληματισμό μας και να δώσει ώθηση σε μια καλύτερη διερεύνηση όλων των θεμάτων που αφορούν την παιδεία.
Η Κυβέρνηση έρχεται σε αυτήν τη συζήτηση με αυτήν την πεποίθηση ότι πραγματοποιεί τομές σ' αυτόν το χώρο. Εκείνο που θέλουμε να παρουσιάσουμε σε σας είναι ένα πρόγραμμα. Θα ανακεφαλαιώσουμε το πρόγραμμα που ήδη εφαρμόζεται, ένα πρόγραμμα που έχει ως περιεχόμενο μια σειρά από ρεαλιστικά μέτρα για την αναμόρφωση της παιδείας. Ρεαλιστικά μέτρα που ανταποκρίνονται στις ανάγκες της εποχής.
Κατά τη διάρκεια του αιώνα που σε λίγο θα φύγει, υπήρξαν δύο αντιλήψεις οι οποίες χαρακτήριζαν τη στάση απέναντι στην παιδεία. Η μία ήταν η προοδευτική αντίληψη και η άλλη η συντηρητική. Σύμφωνα με την πρώτη την προοδευτική αντίληψη η παιδεία είναι ένα πεδίο δυναμικών εξελίξεων. Οι κοινωνικές διαφοροποιήσεις και ανακατατάξεις αντικατοπτρίζονται στα θέματα της παιδείας και πραγματοποιούνται μέσα από τις εξελίξεις στην παιδεία. Γι' αυτό χρειάζεται μια συνεχής αναζήτηση στην παιδεία η οποία συμβαδίζει με τις κοινωνικές ανάγκες.
Η παιδεία δεν αφορά απλώς τη μετάδοση γνώσεων. Αφορά κάτι πολύ ευρύτερο, τον τρόπο οργάνωσης της κοινωνίας. Αφορά ιδίως τους κοινωνικά αδύνατους, το μέσο, τις δυνατότητες εξέλιξης σε αυτήν την κοινωνία. Είναι συνδεδεμένη με την κοινωνική κινητικότητα. Αυτή είναι η προοδευτική αντίληψη.
Από την άλλη μεριά είναι η συντηρητική αντίληψη. Η παιδεία βασίζεται σε ορισμένες δογματικές αλήθειες, αλήθειες και παραδοσιακές αξίες οι οποίες λίγο ως πολύ είναι αναλλοίωτες. Αντιστοιχούν σε μια ορισμένη κοινωνική τάξη πραγμάτων, η οποία και θεωρείται λίγο ως πολύ αμετάλλακτη.
Οι όποιες μεταβολές εδώ στην αντίληψη αυτή δεν αφορούν την προσαρμογή στις κοινωνικές εξελίξεις, δεν αποτελούν μοχλό για κοινωνικές εξελίξεις. Είναι μεταβολές οι οποίες αφορούν τεχνικά ζητήματα προσαρμογής στις εκάστοτε νέες οικονομικές απαιτήσεις.
Αυτή η δεύτερη αντίληψη είναι αντίθετη με την ανανέωση στην ουσία. Δεν συμβαδίζει με την ανανέωση και είναι σταθερά διαστάσεις που ευνοούν τους λίγους, ευνοούν έναν περιορισμένο κύκλο ανθρώπων και αδιαφορούν για τους πολλούς.
Είναι γνωστό ότι με τη νεοφιλελεύθερη ιδεολογία διαμορφώθηκε τα τελευταία χρόνια μία πρόσθετη εκδοχή αυτής της συντηρητικής αντίληψης, μία συμπλήρωση της αντίληψης αυτής. Η νεοφιλελεύθερη αυτή ιδεολογία θέλει τον περιορισμό του επιτελικού ρόλου του κράτους που όχι μόνο στην Ελλάδα αλλά και σε πολλές άλλες χώρες -παραπέμπω για παράδειγμα στη Γαλλία-υπήρξε καθοριστικός για την εξέλιξη της παιδείας.
Κεντρική σκέψη που επικράτησε τα τελευταία χρόνια είναι ο περιορισμός της κρατικής χρηματοδότησης, η ενίσχυση της ταξικότητας της επιλεκτικότητας του εκπαιδευτικού συστήματος, η σκέψη ότι στο εκπαιδευτικό σύστημα πρέπει να μεταφέρουμε στοιχεία της αγοράς. Tα σχολεία να είναι σχολεία-επιχειρήσεις τα οποία προσελκύουν πελατεία και αν δεν έχουν πελατεία πρέπει να κλείνουν.
Το προοδευτικό ρεύμα, το οποίο κυριάρχησε στις περισσότερες κοινωνίες τα τελευταία χρόνια είναι και αυτό που καθορίζει τη δικιά μας πολιτική, είναι ένα ρεύμα που συνδέει κοινωνικές εξελίξεις και κοινωνικές στοχεύσεις με την παιδεία και θέλει να δημιουργήσει μία κινητική κοινωνία, μία κοινωνία της γνώσης, των δυνατοτήτων, των ευκαιριών.
Για το προοδευτικό ρεύμα και για τη δική μας αντίληψη η παιδεία δεν είναι εμπόρευμα. Η μόρφωση δεν μπορεί και δεν πρέπει να είναι προνόμιο του πλούτου. Είναι ο κατ' εξοχήν χώρος ισότητας ευκαιριών και χωρίς αυτήν την παιδεία σ' αυτήν τη μορφή που ανοίγει δρόμους δεν υπάρχει δημοκρατία, δεν υπάρχει ελευθερία και σε ορισμένη έκταση δεν έχουν και νόημα τα ανθρώπινα δικαιώματα που κατοχυρώνουν τις ίσες ευκαιρίες για τους πολίτες.
Εμείς υποστηρίζουμε και θα υποστηρίζουμε την αρχή της δημόσιας παιδείας στη χώρα. Η δημόσια εκπαίδευση καθορίζει το επίπεδο γνώσης, το επίπεδο του λαού μας. Όποιος θέλει να την αποδυναμώσει, αποδυναμώνει και υποβαθμίζει τη στάθμη γνώσης του ελληνικού λαού, υποβαθμίζει τον ελληνικό λαό. Την αρχή των ίσων ευκαιριών την οποία προώθησε το πολιτικό κίνημα στη χώρα μας, έχουμε υποχρέωση να την τηρήσουμε.
 

  



Σελίδα 11801 
Μετά από αυτήν τη θεωρητική εισαγωγή, που όμως είναι χρήσιμη για να δούμε σε ποιο πλαίσιο κινούμαστε εμείς, είναι καλό να δούμε πού βρισκόμαστε σήμερα και πώς φθάσαμε εδώ. Κανένα άλλο ζήτημα διαχρονικά στην πρόσφατη ελληνική ιστορία αν εξαιρέσουμε τα θέματα τα εθνικά δεν έχει σταθεί αφορμή για τόσες έντονες διαμάχες στην ελληνική κοινωνία.
Παρά το γεγονός ότι τα ζητούμενα άλλαζαν, πάντα υπήρχε μία σύγκρουση ανάμεσα στις δυνάμεις της προόδου και τις δυνάμεις της συντήρησης και αυτό εκδηλωνόταν στα θέματα παιδείας.
Θέλω να θυμίσω το γλωσσικό ζήτημα, που ήταν το κυρίαρχο ζήτημα στην εποχή του Ελευθερίου Βενιζέλου, όπως και το θέμα της δημόσιας δωρεάν παιδείας, που ήταν ένα κυρίαρχο θέμα στην εποχή του Γεωργίου Παπανδρέου. Μεταρρυθμίσεις στον τόπο μας, όπως και αντιμεταρρυθμίσεις διαδέχονταν η μία την άλλη, γιατί ακριβώς μέσα από αυτές τις προσπάθειες εκφραζόταν μία πολιτική στόχευση.
Το θέμα της παιδείας ήταν κατ' εξοχήν πολιτικό, γιατί αφορούσε την κοινωνική κινητικότητα, την ισότητα ευκαιριών, την κατάργηση παγιωμένων κοινωνικών ιεραρχιών, τη συμμετοχή των πολιτών στις εξελίξεις.
Οι αντιπαραθέσεις αυτές έχουν οδηγήσει κατά καιρούς σε μεγάλες καθυστερήσεις την πρόοδο του εκπαιδευτικού συστήματος.
Ανάλογα χαρακτηριστικά με εκείνα των υπολοίπων ευρωπαϊκών χωρών απέκτησε το εκπαιδευτικό μας σύστημα το 1980 και μετά. Είχε προηγηθεί -και ήταν σημαντική- η μεταρρύθμιση επί της υπουργίας Γεωργίου Ράλλη από το 1976 στο 1977, αλλά αυτή επανέφερε μία μεταρρύθμιση την οποία είχαν ξεκινήσει οι κυβερνήσεις της τότε 'Ενωσης Κέντρου της περιόδου 1964-1965, με Γενικό Γραμματέα του Υπουργείου Παιδείας τον Ευάγγελο Παπανούτσο.
Το ΠΑ.ΣΟ.Κ. στις αρχές της δεκαετίας του 1980 πραγματοποίησε τη μεταρρύθμιση στην τριτοβάθμια εκπαίδευση, που έπρεπε να έχει γίνει πολύ νωρίτερα -στις ευρωπαϊκές κοινωνίες το 1968 ήταν η αφορμή για τις μεγάλες αλλαγές- και πέρα από τη μεταρρύθμιση στην τριτοβάθμια εκπαίδευση, προχώρησε σε μία μεταρρύθμιση στην παιδαγωγική διαδικασία, αναβάθμισε το λειτούργημα του εκπαιδευτικού, ίδρυσε νέα πανεπιστήμια και δημιούργησε δεκάδες νέα τμήματα σε χρήσιμες και κρίσιμες επιστημονικές περιοχές.
Αλλά αυτά τα οποία κάναμε εμείς με αρκετή καθυστέρηση και φάνταζαν τότε ως μεγάλες πρωτοβουλίες, ήταν ακόμα πίσω από αυτά που γίνονταν στις ευρωπαϊκές κοινωνίες την ίδια εποχή.
Το 1990-1993 η Νέα Δημοκρατία προσπάθησε να προχωρήσει κάποιες αλλαγές, αλλά δεν μπόρεσε να προωθήσει ουσιαστικές νέες πολιτικές, που να προωθούν τη χώρα στον πυρήνα των ευρωπαϊκών εξελίξεων.
Κυρίες και κύριοι συνάδελφοι, η Κυβέρνηση έχει πάρει μία σειρά από αποφάσεις και πιο σημαντικές αλλαγές που εισάγονται στο ελληνικό εκπαιδευτικό σύστημα με τη μεταρρύθμιση είναι οι εξής:
Το ολοήμερο νηπιαγωγείο και δημοτικό σχολείο, για να μπορούμε να απασχολούμε για περισσότερο χρόνο τα παιδιά στο σχολείο. Αυτό βοηθά κυρίως τους εργαζόμενους γονείς και έτσι θα προσφέρουμε στα παιδιά, τα οποία δεν έχουν από το σπίτι τους τη βοήθεια εκείνη λόγω κοινωνικής καταγωγής, εργασιακού περιβάλλοντος των γονέων, τη βοήθεια την οποία χρειάζονται για να μπορέσουν να συνεχίσουν να προκόβουν στο σχολείο.
'Ενα δεύτερο σημείο είναι τα σχολεία δεύτερης ευκαιρίας. Και εδώ με τα σχολεία δεύτερης ευκαιρίας γενικά θέλω να πω, ότι είναι ιδιαίτερα σημαντικό για μία κοινωνία η οποία επιδιώκει κινητικότητα να έχει ανοικτούς όλους τους δρόμους στην παιδεία. Να μπορεί όταν φεύγει κάποιος, αργότερα να ξανάρθει. Να μην αποκλείεται, όταν σταματήσει μία φορά.
Αυτή είναι η βασική αρχή κινητικότητας και η βασική αρχή μιας δημοκρατικής κοινωνίας.
Επίσης, κέντρο βάρους το Ενιαίο Λύκειο, η Τεχνική Επαγγελματική Εκπαίδευση για αναμόρφωση της ενισχυτικής διδασκαλίας, ο επαγγελματικός προσανατολισμός των μαθητών, το εθνικό πλαίσιο προγράμματος σπουδών, η ανοικτή ευέλικτη παρέμβαση στα τριτοβάθμια ιδρύματα, που θέλει να δώσει τέλος σε μία κατάσταση η οποία κυριάρχησε για πολλά χρόνια στον τόπο μας.
Τελευταία θα αναφέρω τις ρυθμίσεις που αφορούν τους δασκάλους και τους καθηγητές, το έμψυχο υλικό της παιδείας μας.
Η ελληνική εκπαίδευση, παρ'ότι διαθέτει αξιόλογο ανθρώπινο δυναμικό παρουσιάζει σοβαρές αδυναμίες τόσο στην αρχική κατάρτιση του διδακτικού προσωπικού, όσο και στην επιμόρφωσή του. Η επετηρίδα έχει κλείσει προ πολλού τον κύκλο ζωής της. Η αξιολόγηση του εκπαιδευτικού έργου και των εκπαιδευτικών, η οποία θα μπορούσε να συμβάλει στην έγκαιρη και αξιόπιστη διάγνωση των αδυναμιών της ελληνικής εκπαιδευτικής διαδικασίας ήταν μία αρχή, μία διαδικασία, η οποία υπήρξε πάντα ανεπαρκής στην Ελλάδα και ακόμα εξετάζεται με κάποια δυσπιστία.
Επειδή υπήρχαν αυτές οι αδυναμίες, η Κυβέρνηση προχώρησε σε γενναίες αποφάσεις. Ανέτρεψε κατεστημένες συνήθειες πάρα πολλών ετών και αγνόησε το πολιτικό κόστος. Κατάργησε την επετηρίδα η οποία επετηρίδα λειτουργούσε με βάση τη λίστα αναμονής για διορισμό που στηρίζεται στο μοναδικό κριτήριο της χρονολογίας κατάθεσης της σχετικής αίτησης. Καταθέτεις αίτηση και παίρνεις σειρά. Δεν μπορούσε αυτό να συνεχιστεί. Ορίσαμε μια πενταετή μεταβατική περίοδο μέχρι το 2002 κατά τη διάρκεια της οποίας το ποσοστό των εκπαιδευτικών που προέρχεται από την επετηρίδα θα βαίνει μειούμενο και παράλληλα θα αυξάνεται το ποσοστό των εκπαιδευτικών, το οποίο θα διορίζεται με βάση ένα διαγωνισμό, διαγωνισμό ο οποίος ενεργείται από το ΑΣΕΠ και το 2002 θα διορίζονται όλοι οι εκπαιδευτικοί, με βάση τους πίνακες επιτυχόντων στους διαγωνισμούς.
Αναγνωρίζουμε ότι όλες αυτές οι αλλαγές αντιμετωπίζουν σε ορισμένες περιπτώσεις δυσκολίες εφαρμογής. Δεν μπορεί όμως αυτό να αποτελεί τροχοπέδη στην αλλαγή μιας κατάστασης όπως είναι η επετηρίδα που αποτελεί παγκόσμιο παράδειγμα αναχρονισμού στον τρόπο διορισμού των εκπαιδευτικών.
Αν κοιτάξετε, κυρίες και κύριοι συνάδελφοι,σε άλλες χώρες αν ισχύει αυτό το σύστημα -και μιλάω βεβαίως για άλλες προηγμένες χώρες, για τις άλλες δεν εξέτασα- θα διαπιστώσετε ότι πουθενά πια δεν ισχύει αυτό το σύστημα και ότι ο διαγωνισμός είναι μέσο πρόσληψης των εκπαιδευτικών εδώ και πάρα πολλές δεκαετίες σε ορισμένες χώρες εδώ και εκατό χρόνια και κανείς δεν σκέφθηκε ότι επειδή ενδιαφέρει τα παιδιά θα πρέπει να υπάρχει ένα τέτοιο σύστημα που υπήρχε στην Ελλάδα, σύστημα που είχε την αιτία του στην αναξιοκρατία των διαδικασιών πρόσληψης.
Σήμερα, κυρίες και κύριοι συνάδελφοι, με τη διεύρυνση στην τριτοβάθμια εκπαίδευση οι επιστήμονες σε πολλούς κλάδους -και αυτό είναι μία διαπίστωση την οποία πρέπει να έχουμε υπόψη μας- είναι πολλαπλάσιοι απ'όσους χρειάζεται το εκπαιδευτικό σύστημα για τη διδασκαλία των μαθημάτων. Υπάρχει η αντίληψη, η σκέψη ότι θα πρέπει να μπαίνουν στο πανεπιστήμιο μόνο τόσοι οι οποίοι θα μπορούν να βρουν αμέσως μετά δουλειά, ως δάσκαλοι ή καθηγητές. Αυτή είναι η αντίληψη του ακαδημαϊκού μονόδρομου: Η πρόσβαση στο πανεπιστήμιο είναι και εξασφάλιση της επαγγελματικής ενασχόλησης μετά. Αλλά έχουμε περάσει πια απ'αυτήν την εποχή και άνθρωποι οι οποίοι έχουν σπουδάσει μαθηματικά, φυσική, κοινωνιολογία, οικονομικά ή οτιδήποτε άλλο δεν είναι υποχρεωτικό να είναι καθηγητές ή δάσκαλοι και δεν είναι υποχρεωτικό να ασκούν ένα επάγγελμα στο οποίο κατά κύριο λόγο προσανατολίζονται αυτοί οι οποίοι σπουδάζουν το συγκεκριμένο επιστημονικό αντικείμενο. Η επίστημη ανοίγει πολύ περισσότερους δρόμους από τη διαδικασία ένταξης στην εκπαίδευση. Η πανεπιστημιακή μόρφωση παντού αλλού στις ανεπτυγμένες κοινωνίες δεν είναι διασυνδεδεμένη με την επαγγελματική θέση.
Η μόρφωση στις αναπτυγμένες κοινωνίες είναι αναγκαία, 
 

  



Σελίδα 11802 
αλλά όχι ικανή συνθήκη για την επαγγελματική σταδιοδρομία ως καθηγητής. Γιατί η μόρφωση γενικά έχει αυτόνομη αξία και μπορεί να βοηθήσει και πρέπει να βοηθά οποιονδήποτε επαγγελματικό προσανατολισμό. Η διασύνδεση, η στενή, του πανεπιστημίου με την επαγγελματική ενασχόληση σε ορισμένες κατευθύνσεις είναι μία διασύνδεση που στην κοινωνία της γνώσης, στην κοινωνία που απαιτεί από όλο και περισσότερους πολίτες περισσότερες γνώσεις δεν μπορεί να υπάρξει πια. Και αυτό πρέπει να το συνειδητοποιήσουμε.
Όπως πρέπει να συνειδητοποιήσουμε ότι για καλό των παιδιών οι δάσκαλοι και οι καθηγητές πρέπει να είναι νέοι, πρέπει να είναι κοντά στα προβλήματα των παιδιών και διορισμοί οι οποίοι πραγματοποιούνται μετά δέκα, δεκαπέντε, είκοσι χρόνια, είναι διορισμοί οι οποίοι οδηγούν ανθρώπους κουρασμένους να κάνουν μία δουλειά όπου το κυρίαρχο στοιχείο, η καλλιέργεια της ψυχής του παιδιού δεν μπορεί να είναι πια για αυτούς κυρίαρχο στοιχείο.
Ο διαγωνισμός για την πρόσληψη των εκπαιδευτικών έγινε με όλους τους κανόνες που προβλέπονται από τη σχετική νομοθεσία. Επαναλαμβάνω -γιατί το συζητήσαμε και άλλη φορά- ότι το ποσοστό συμμετοχής ανήλθε στο 60%. Συμμετείχαν είκοσι επτά χιλιάδες υποψήφιοι και ελήφθησαν όλα τα αναγκαία μέτρα για να εξασφαλισθούν οι καλύτερες δυνατές συνθήκες.
Και θα κλείσω αυτό το σημείο λέγοντας ότι η κατάργηση της επετηρίδας επιδοκιμάζεται από τη συντριπτική πλειοψηφία του ελληνικού λαού. Αυτά όσον αφορά την πρόσληψη των εκπαιδευτικών.
'Ενα άλλο σημαντικό σημείο είναι η επιμόρφωση, γιατί δεν μπορεί ο εκπαιδευτικος να μπαίνει στη διαδικασία της εκπαίδευσης και από τη στιγμή που αναλαμβάνει υπηρεσία μέχρι τη στιγμή που αποχωρεί να μην αποκτά νέες γνώσεις, να μην πληροφορείται τα νέα παιδαγωγικά συστήματα, να μην μαθαίνει τις εξελίξεις τις οποίες πρέπει να μεταφέρει στα παιδιά. Δεν γίνεται καλό σχολείο χωρίς επιμόρφωση. Και γι'αυτό ένα κεντρικό στοιχείο της πολιτικής μας, μία τομή σε σχέση με το παρελθόν, είναι και η βελτίωση και η αύξηση της επιμόρφωσης. Πενήντα δισεκατομμύρια (50.000.000.000) πρόκειται να δαπανηθούν για αυτόν το σκοπό.
Και ένα τρίτο βήμα είναι η συστηματική αξιολόγηση του εκπαιδευτικού έργου ως διαδικασία αποτίμησης του περιεχομένου της εκπαίδευσης και της παρεχομένης εκπαίδευσης. Πρέπει να ξέρουμε αυτά τα οποία διδάσκουν οι δάσκαλοι και οι καθηγητές στο σχολείο τι αποτέλεσμα έχουν, πού οδηγούν. Βοηθούν τα παιδιά; Βοηθούν τα παιδιά να ενταχθούν μετά στην κοινωνία; Γίνεται καλά η δουλειά; Εδώ στην Ελλάδα υπήρχε πάντα μία διστακτικότητα και αμφιβολία για την αξιολόγηση, επειδή η αξιολόγηση ήταν δεμένη με μία πολιτική παρακολούθηση των εργαζομένων. Αλλά έχουμε πια φθάσει επίπεδα δημοκρατίας και ελευθερίας πιστεύω ώστε η αξιολόγηση να γίνεται με επίκεντρο αυτό το οποίο χρειάζεται πραγματικά, την εκτίμηση της προσφοράς της διδασκαλίας και του διδάσκοντος και του αποτελέσματος που έχει για το μαθητή.
'Αλλα θέματα με τα οποία έχουμε ασχοληθεί και προχωρούμε είναι η αποκέντρωση, η ενίσχυση της αυτονομίας των τριτοβάθμιων εκπαιδευτικών ιδρυμάτων, η ελληνική παιδεία στο εξωτερικό και η τεχνολογική και επαγγελματική εκπαίδευση. Πρόκειται μέσα στον επόμενο χρόνο να καταθέσουμε ένα σχέδιο νόμου για την τεχνική και επαγγελματική εκπαίδευση και για την αναμόρφωσή της. Το σχέδιο νόμου αυτό έχει συζητηθεί ήδη με πολλούς φορείς και θέλουμε να παρουσιάσουμε μία ρύθμιση η οποία έχει την ευρύτερη κοινωνική αποδοχή.
Προχωρεί επίσης ταχύτατα το πρόγραμμα της σχολικής στέγης, το οποίο συμβάλλει σημαντικά στη βελτίωση της κτιριακής υποδομής της εκπαίδευσης.
Η χρηματοδότηση όλων αυτών των πρωτοβουλιών γίνεται από τον προϋπολογισμό, γίνεται από το δεύτερο Κοινοτικό Πλαίσιο Στήριξης. Και θέλω να τονίσω σε σχέση με αυτό το θέμα ότι οι δαπάνες του προϋπολογισμού για την παιδεία έχουν αυξηθεί τα τελευταία χρόνια με ρυθμό μεγαλύτερο από τις δαπάνες για οποιαδήποτε άλλη δραστηριότητα του κράτους.
'Ολες οι χώρες αντιμετωπίζουν, όπως ξέρουμε, σημαντικά προβλήματα για να περιορίσουν τα ελλείμματα και ο τρόπος με τον οποίο ακολουθούν -δεν θέλω να το κρίνω-είναι ο περιορισμός των δαπανών για την παιδεία.
Εμείς δεν έχουμε ακολουθήσει αυτόν το δρόμο, αλλά αντίθετα κάθε χρόνο αυξάνουμε τις δαπάνες και η χρηματοδότηση ξεπερνά το ένα τρισεκατομμύριο (1.000.000.000.000) δραχμές κάθε χρόνο για την πενταετία από το 1996 μέχρι το 2000. Και σας διαβεβαιώ αυτό δεν είναι εύκολο εγχείρημα κάτω από τις σημερινές συνθήκες.
Επίσης, θέλω να τονίσω ότι και οι διορισμοί των εκπαιδευτικών αυξάνονται. Αναφέρω ενδεικτικά ότι το 1997 είχαμε έξι χιλιάδες διακόσιους νέους διορισμούς, από αυτούς πέντε χιλιάδες οκτακόσιοι περίπου ήταν αναπληρωτές. Φέτος προβλέπονται οκτώ χιλιάδες νέοι διορισμοί, από τους οποίους πέντε χιλιάδες περίπου θα είναι αναπληρωτές και γι' αυτό στην Ελλάδα έχουμε μια από τις καλύτερες αναλογίες στις χώρες του ΟΟΣΑ στη σχέση διδασκομένων και διδασκόντων. Δηλαδή, υπάρχουν περισσότεροι δάσκαλοι για τα παιδιά και ο κάθε δάσκαλος έχει έναν περιορισμένο κύκλο μαθητών. Δεν υπάρχουν πια τάξεις, όπως τις είχαμε γνωρίσει εμείς στην ηλικία που πηγαίναμε σχολείο, με σαράντα, πενήντα, εξήντα μαθητές.
θα πρέπει, επίσης, να συνειδητοποιήσουμε ότι ο ρόλος των εκπαιδευτικών έχει αλλάξει ριζικά στη διαδικασία της εκπαίδευσης. Ο εκπαιδευτικός παλιά ήταν ο μεταφορέας γνώσεων και πληροφοριών. Ο εκπαιδευτικός δεν είναι πια εκείνος που πρέπει απλά να μεταφέρει τη γνώση, γιατί η γνώση αλλάζει συνεχώς. Εκείνο το οποίο πρέπει να μεταφέρει είναι η υποστήριξη στη διαμόρφωση ικανοτήτων του μαθητή, ώστε ο τελευταίος να αξιοποιεί τη διαθέσιμη γνώση, να μπορεί να ψάχνει να βρει τη γνώση, να μπορεί να έχει την ικανότητα να αποκτά νέες γνώσεις και να αξιοποιεί τις γνώσεις αυτές.
Αυτό είναι ένα άλλο επίπεδο εκμάθησης, διδασκαλίας, διαμόρφωσης του μαθητή απ' αυτό που παραδοσιακά γινόταν στο σχολείο εδώ και αιώνα και αυτό βέβαια χρειάζεται προσπάθεια, χρειάζεται επιμόρφωση, χρειάζεται νέα νοοτροπία.
Μίλησα κυρίες και κύριοι συνάδελφοι, κυρίως για τη δευτεροβάθμια εκπαίδευση.
θέλω να πω και μερικές λέξεις για τις σπουδές της τριτοβάθμιας εκπαίδευσης.
Οι πρόσφατες νομοθετικές πρωτοβουλίες της Κυβέρνησης, που αφορούν τα πανεπιστήμια και τα ΤΕΙ, τους δίνουν τη δυνατότητα να κινηθούν με μεγαλύτερη ευελιξία στη βελτίωση της παρεχομένης γνώσης.
θα αναφέρω ένα παράδειγμα απ' αυτά που έχουν γίνει. Εδώ στην Ελλάδα, όπως ξέρουμε, δεν υπήρχαν ανεπτυγμένες μεταπτυχιακές σπουδές, ήταν εμβρυακές οι μεταπτυχιακές σπουδές και όσοι ήθελαν να κάνουν μεταπτυχιακές σπουδές πήγαιναν στο εξωτερικό. Αυτήν την εποχή η εικόνα έχει αλλάξει πάρα πολύ, ριζικά θα έλεγα. Λειτουργούν εκατόν ογδόντα περίπου προγράμματα μεταπτυχιακών σπουδών, ενώ άλλα ενενήντα βρίσκονται στη διαδικασία έγκρισης.
Οι αριθμοί, πιστεύω ότι δείχνουν τη σημαντική προσπάθεια που γίνεται για να μπορέσει το πανεπιστήμιο να αποκτήσει μία νέα προοπτική και μία νέα δυναμική. 
Απέναντι σε αυτές τις εξελίξεις, όπως ξέρετε, η συμβολή των κομμάτων της Αντιπολίτευσης υπήρξε μικρή έως ανύπαρκτη. Ιδίως η Αξιωματική Αντιπολίτευση, ενώ παραδείγματος χάρη για την επετηρίδα είχε πει ότι συμφωνεί, διαφώνησε ως προς τις διαδικασίες, ακολουθώντας μία γνωστή τακτική. Συμφωνούμε μεν, αλλά δεν συμφωνούμε στις διαδικασίες, στην ουσία για να μη συμφωνήσουμε καθόλου και να ματαιώσουμε την οποιαδήποτε προσπάθεια. 
Εγώ απλά θα παρατηρήσω ότι αυτή η στάση επιβεβαιώνει αυτό που είπα, ότι το θέμα της παιδείας είναι πολιτικό, είναι κοινωνικό και οι κύριοι της Νέας Δημοκρατίας έχουν άλλη 
 

  



Σελίδα 11803 
πολιτική κατεύθυνση, άλλη κοινωνική κατεύθυνση, τελείως διαφορετική από τη δική μας. Εμείς θα συνεχίσουμε αυτή την πορεία γιατί θέλουμε να εξασφαλίσουμε μία κοινωνία πιο ισχυρή με περισσότερες δυνατότητες και ευκαιρίες για τους πολίτες.
Κυρίες και κύριοι συνάδελφοι, στις ευρωπαϊκές χώρες η υποχρεωτική εκπαίδευση καλύπτει σχεδόν το σύνολο του πληθυσμού. Το μεγάλο, λοιπόν, ερώτημα είναι: Τι γίνεται μετά την υποχρεωτική εκπαίδευση; Πώς αξιοποιούνται τα παιδιά τα οποία τελειώνουν την υποχρεωτική εκπαίδευση;
Από αυτήν την άποψη αποκτούν ιδιαίτερη σημασία δύο χώροι. Ο πρώτος είναι το λύκειο, ο χώρος που ακολουθεί την υποχρεωτική εκπαίδευση και ο δεύτερος είναι η τριτοβάθμια εκπαίδευση. 
Δύο είναι οι αρχές μας: Ουσιαστικοποιούμε το λύκειο και ανοίγουμε τα πανεπιστήμια. Πώς ουσιαστικοποιούμε το λύκειο; Η απάντηση είναι το Ενιαίο Λύκειο. Το Ενιαίο Λύκειο είναι το κεντρικό σημείο για να δημιουργήσουμε μία βαθμίδα εκπαίδευσης, μετά την υποχρεωτική εκπαίδευση, η οποία έχει αυτόνομη σημασία. Γιατί μέχρι σήμερα το λύκειο, λόγω του ακαδημαϊκού μονόδρομου, ήταν ένας διάδρομος.'Εμπαινες στο διάδρομο για να βγεις οπωσδήποτε στο πανεπιστήμιο. Και το λύκειο δεν προσέφερε, παρά την προετοιμασία για το πανεπιστήμιο.
Εμείς θέλουμε να ανοίξουμε το διάδρομο αυτό, να υπάρχουν πολλές πόρτες στο διάδρομο αυτό, το λύκειο να είναι ένα κέντρο μάθησης, το οποίο θα δίνει πολλές ευκαιρίες, πέρα από την ευκαιρία συνέχισης στο Ανώτατο Εκπαιδευτικό 'Ιδρυμα και γι'αυτό η προσπάθεια είναι να συνδεθεί και με την αγορά εργασίας, μετά από μία σύντομη επαγγελματική κατάρτιση. Ουσιαστικοποίηση του λυκείου, λοιπόν.
Το δεύτερο σημείο είναι η τριτοβάθμια εκπαίδευση και όπως ξέρετε, το κυρίαρχο στοιχείο είναι το στοιχείο της διευρυμένης πρόσβασης. Να μπορούν να μπαίνουν περισσότερα παιδιά, να φθάσουμε σε ένα σημείο να μην υπάρχουν φραγμοί, αλλά ταυτόχρονα να υπάρχουν νέα γνωστικά αντικείμενα και συνδυασμοί των διαφόρων γνωστικών αντικειμένων.
Για το στόχο αυτό, βελτιώνουμε τις υποδομές της τριτοβάθμιας εκπαίδευσης, όπως είπα αναπτύσσουμε μεταπτυχιακά προγράμματα, την έρευνα και αυξάνουμε σταδιακά τις θέσεις για την υποδοχή περισσότερων φοιτητών.
Ο αριθμός των εισακτέων, για να φέρω ένα μικρό παράδειγμα, έχει αυξηθεί τα τελευταία χρόνια. Φέτος, είναι αυξημένος κατά 13,7%, σε σχέση με τα προηγούμενα χρόνια. Το Σεπτέμβριο ξεκινά το Ανοικτό Πανεπιστήμιο, έχουν ξεκινήσει και προχωρούν και θα διευρυνθούν τα προγράμματα σπουδών επιλογής και θέλω να επαναλάβω ότι όλα αυτά γίνονται, μέσα στο πλαίσιο μίας γενικής αντίληψης παροχής περισσοτέρων δυνατοτήτων.
Μίλησα πριν, κυρίες και κύριοι συνάδελφοι, για το σύστημα της αξιολόγησης. Και το θέμα της αξιολόγησης ισχύει, όχι μονάχα για το δημοτικό, το γυμνάσιο, το λύκειο, αλλά ισχύει και για τα τριτοβάθμια εκπαιδευτικά ιδρύματα και τέθηκε ιδιαίτερα σε σχέση με το ενιαίο λύκειο και σε σχέση με την είσοδο στα πανεπιστήμια.
Υπάρχει, βέβαια, σε κάθε σύστημα αξιολόγησης ορισμένη δυσκολία και υπάρχει και αντίδραση στην αποδοχή του. Αυτό δε σημαίνει όμως -και θέλω να το τονίσω- ότι η αξιολόγηση δεν είναι ένας πολύ σωστός θεσμός και η διεθνής εμπειρία είναι πολύ διδακτική γύρω απ' αυτό το θέμα. 
Δεν έχω βρει μία εκπαιδευτική οργάνωση, η οποία να απορρίπτει την αξιολόγηση ή να μην τη θεωρεί αναγκαία. Και βέβαια, η αξιολόγηση πρέπει να γίνεται με τέτοιους τρόπους και όσον αφορά το μαθητή, ώστε να βοηθά το μαθητή να αναπτύσσεται. Υπάρχουν αξιολογήσεις που καταπιέζουν, που περιορίζουν, αλλά υπάρχουν και αξιολογήσεις, που αναπτύσσουν και δημιουργούν δυνατότητες.
Πρέπει να πω ότι μένω έκπληκτος, όταν ακούω την κατηγορία που εκτοξεύεται από μερικούς εναντίον μας και εναντίον των όσων μέτρων πήραμε, ότι ενώ λέμε ότι καταργούμε τις εξετάσεις για τις ανώτατες σχολές, στην πραγματικότητα δεν τις καταργούμε -μας λένε- αλλά τις ενισχύουμε.
Ουδέποτε διανοηθήκαμε, ούτε υποσχεθήκαμε να εισάγουμε σύστημα προώθησης στην εκπαίδευση δίχως κρίση των επιδόσεων του μαθητή. Αυτό που κάνουμε, είναι να καταργήσουμε ένα σύστημα ανευαίσθητο για τις ανάγκες του μαθητή, γιατί οδηγεί στην αποστήθιση, στην παπαγαλία, στη μη κριτική εκμάθηση.
Είναι ένα σύστημα, το οποίο είναι πολυδάπανο για το μαθητή και την οικογένειά του, οδηγεί στα φροντιστήρια και στα ιδιαίτερα μαθήματα και είναι εχθρικό προς την αληθινή μόρφωση, γιατί δεν αναπτύσσει την κριτική ικανότητα του μαθητή.
Καταργούμε ένα σύστημα, που είναι άδικο για όλους -θέλω να το τονίσω αυτό- και το αντικαθιστούμε με ένα σύστημα, που είναι προσιτό στο μαθητή, αδάπανο για τους δικούς του, ουσιαστικό για τις γνώσεις του, ουσιαστικό και αποτελεσματικό για τις ορθές αξιολογήσεις, που επιβάλλονται. Είναι ένα σύστημα δίκαιο και πιστεύω ότι η κοινωνία έχει δικαίωμα να απαιτήσει από εμάς να προσφέρουμε ένα σύστημα δίκαιο.
'Ετσι πρέπει να κριθεί το σύστημα, για τη δικαιοσύνη και την αποτελεσματικότητά του. Είναι εσχάτη δημαγωγία να επικρίνεται αυτό το σύστημα σαν πρωτοφανές σε ένταση και σκληρότητα. Πρωτοφανές σε ένταση και σκληρότητα είναι ένα σύστημα, το οποίο περιορίζει τους μαθητές και τους κάνει να κρίνονται μία και μόνη φορά σε μία διαδικασία, η οποία βέβαια γίνεται υπό ισχυρή πίεση.
Κυρίες και κύριοι συνάδελφοι, ο κίνδυνος ενός εκπαιδευτικού συστήματος βρίσκεται στην ισοπέδωση των κριτηρίων, στην έλλειψη άμιλλας, στην έλλειψη κινήτρων για το μαθητή και τον εκπαιδευτικό. Γνωρίζετε ότι το σύστημα των εξετάσεων που καταργούμε, ακύρωσε το λύκειο. Το ακύρωσε ως αυτοτελή εκπαιδευτική βαθμίδα και μετέβαλε τα τρία χρόνια, τα οποία ήταν τα πιο πολύτιμα για τη διαμόρφωση του εφήβου νέου πολίτη, σε απομνημόνευση τυποποιημένων γνώσεων για τις εισαγωγικές εξετάσεις στα Ανώτατα Εκπαιδευτικά Ιδρύματα.
Πριν από λίγες ημέρες τα παιδιά διαγωνίστηκαν στην έκθεση ιδεών. Θέμα ήταν "Το γέλιο και η σημασία του στη ζωή". Το θέμα αυτό χαιρετίστηκε γενικά ως πρωτότυπο και θα μπορούσα να πω ότι ήταν ένα πολύ χρήσιμο θέμα, γιατί πρέπει να μας θυμίζει ότι το γέλιο χρειάζεται στη ζωή, ότι χρειάζεται αισιοδοξία στη ζωή.
Βεβαίως, το θέμα αυτό συνάντησε τις αντιδράσεις εκείνων οι οποίοι έχουν συνηθίσει να μαθαίνουν τα παιδιά τα τυποποιημένα θέματα, αυτά τα οποία απαντώνται με κάποιο κλειδί που μαθαίνουν. Απ' αυτό θέλουμε να ξεφύγουμε, από την τυποποίηση αυτή θέλουμε να ξεφύγουμε.
Αν έρχομαι σ' αυτό το θέμα, κυρίες και κύριοι συνάδελφοι, είναι γιατί θέλω να αναφέρω -επειδή υπάρχει μία σύμπτωση- ότι και στη Γαλλία για το απολυτήριο του λυκείου -Baccalaureat λέγεται εκεί το απολυτήριο-υπάρχουν εξετάσεις στο μάθημα της φιλοσοφίας. Κεντρικό θέμα των εξετάσεων ήταν επίσης το γέλιο.
Αλλά πώς δόθηκε το γέλιο εκεί και τι ζητήθηκε; Δόθηκε στους υποψήφιους μία σελίδα από μία θεατρική κωμωδία, που κάποιος γνωστός κωμικός χρησιμοποίησε σε ένα κινηματογραφικό έργο, στο οποίο έδειχνε τη διπλή λειτουργία του σατιριστή και συνάμα του αυτοσαρκαζόμενου σατιριστή. Και ακολουθούσαν ερωτήματα, για τη θεωρία του Μπερκσόν -που είναι ένας γνωστός Γάλλος φιλόσοφος- για το γέλιο, την άποψη του Αριστοτέλη και του Αριστοφάνη για τη σωκρατική ειρωνεία, τη σάτιρα στα έργα του Μολιέρου, για τα καρναβάλια, τα σατουρνάλια και τέλος, έπρεπε ο καθένας να πει τη γνώμη του.
(Θόρυβος στην Αίθουσα)
ΠΡΟΕΔΡΟΣ (Απόστολος Κακλαμάνης): Μεσσήνιοι, είστε και μπάσοι στη φωνή. Γι' αυτό παρακαλώ λιγότερο θόρυβο. 
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Δεν καταλαβαίνω, γιατί οι κύριοι της Νέας Δημοκρατίας ανησυχούν.
ΑΛΕΞΑΝΔΡΟΣ ΚΑΦΑΝΤΑΡΗΣ: Γιατί έχουν χάσει το γέλιο τους!
 

  


Σελίδα 11804 
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Εγώ θέλω να δείξω -και πιστεύω ότι αυτό πρέπει να είναι ενδιαφέρον για σας- ότι έκαναν ένα βήμα, το οποίο βρήκε κάποια κριτική από εκείνους οι οποίοι προάγουν την τυποποιημένη γνώση, ενώ μια άλλη προηγμένη κοινωνία είναι πολύ πιο μπροστά από μας.
Αν θέλουμε να συναγωνιστούμε στην Ευρωπαϊκή 'Ενωση και στον κόσμο με τους άλλους, πρέπει να φτάσουμε αυτά τα επίπεδα. Αν το αναφέρω αυτό ως παράδειγμα είναι, για να συνειδητοποιήσουμε τι δουλειά έχουμε να κάνουμε.
Αν εσείς απέναντι σ' αυτήν τη στάση για περισσότερη προσπάθεια και περισσότερη γνώση είστε αρνητικοί, απλώς επιβεβαιώνετε αυτό που είπα στην αρχή, ότι δεν θέλετε να αλλάξει τίποτα, διότι ενδιαφέρεστε μονάχα για μία παιδεία, η οποία είναι ελιτίστικη και καθορίζεται από το χρήμα.
(Χειροκροτήματα από την πτέρυγα του ΠΑ.ΣΟ.Κ.)
(Θόρυβος από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Παρακαλώ ησυχία. Θα απαντήσει ο Πρόεδρος του Κόμματός σας, ο οποίος χαμογελά.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, από το παράδειγμα αυτό φαίνεται -και πιστεύω οι κύριοι της Νέας Δημοκρατίας, οι οποίοι σχολιάζουν, να συμφωνούν- ότι εκείνο το οποίο είναι σημαντικό σήμερα είναι η ποιότητα στην παιδεία. Ζητάμε ένα σχολείο της γνώσης και της ικανότητος, ένα σχολείο που προσφέρει, αλλά και που απαιτεί, τόσο από το μαθητή, όσο και από τον εκπαιδευτικό. Αλλάζουμε ριζικά και αποφασιστικά τη νοοτροπία στα πανεπιστήμια, που είχε ονομαστεί "το δημοκρατικό πέντε".
Η έλλειψη προσπάθειας, οι αιώνιοι φοιτητές και οι ιπτάμενοι καθηγητές είναι σελίδα του παρελθόντος που θα κλείσουμε οριστικά. Το νέο σχολείο είναι μπροστά μας, για να προπαρασκευάσει ένα νέο μέλλον στις απαιτήσεις, οι οποίες υπάρχουν σήμερα στην κοινωνία.
Χωρίς αυτήν την αλλαγή, αν αδρανήσουμε, στερούμε τα παιδιά μας, στερούμε την Ελλάδα, το μέλλον.
Για να βελτιώσουμε την ποιότητα, πέρα απ' αυτά τα οποία είπα στην αρχή, χρειάζεται και προχωρούμε στην παροχή σύνθετων μορφωτικών προσόντων με ένα συνδυασμό γενικής παιδείας και επαγγελματικής ευέλικτης εξειδίκευσης. Και τα δυο πρέπει να γίνουν. Πρέπει να υπάρχει η δυνατότητα κοντά στη γενική παιδεία να παρέχεται και η επαγγελματική ευέλικτη εξειδίκευση. Πρέπει να υπάρχουν συνδυασμοί, για να υπάρχουν αυτό που είπα, οι πολλοί δρόμοι που οδηγούν στο αποτέλεσμα που θέλει ο μαθητής. Και γι' αυτό επίσης χρειάζεται η ανάπτυξη μορφών δια βίου εκπαίδευσης, δια βίου κατάρτισης και ανοικτή πρόσβαση στην τριτοβάθμια εκπαίδευση. Μίλησα για την αξιολόγηση, μίλησα για την επιμόρφωση -όλα αυτά είναι θέματα ποιότητος- μίλησα για την αποκέντρωση του εκπαιδευτικού συστήματος. Χρειάζεται διασύνδεση ε την ευρωπαϊκή στρατηγική και τη διαπολιτισμική αντίληψη.
Τέλος πρέπει να προσέξουμε την επικέντρωση κοινωνικών μέτρων στο χώρο της εκπαίδευσης σε όσους έχουν πραγματικές ανάγκες.
Κυρίες και κύριοι συνάδελφοι, θέλω εδώ να τονίσω κάτι που πιστεύω ότι είναι ιδιαίτερα σημαντικό. Πολλές φορές στα θέματα της παιδείας η αντιπαράθεση η οποία γίνεται, επικεντρώνει την προσοχή στο τι κάνει η Κυβέρνηση, τι δεν κάνει η Κυβέρνηση -η όποια κυβέρνηση- σαν να εξαρτάται η παιδεία μονάχα από πρωτοβουλίες κυβερνητικές. Η επίτευξη της ποιότητας δεν εξαρτάται μόνο από κυβερνητικά μέτρα. Χρειάζεται την ένταση της προσπάθειας του εκπαιδευτικού προσωπικού. Χρειάζεται τη σύμπραξη των διδασκομένων και των οικογενειών τους. Χρειάζεται τη γενική επιδοκιμασία και αναγνώριση, χρειάζεται μια άλλη νοοτροπία η οποία αναγνωρίζει την απόδοση, την άμιλλα, την αναγνώριση των θεσμών που διαπιστώνουν την ποιότητα και χρειάζεται η κοινωνική καταξίωση της ιεραρχίας των προσώπων που προκύπτει από τη διαπίστωση της επίδοσης, της απόδοσης και της δημιουργίας. Χρειάζεται οι άνθρωποι αυτοί οι οποίοι προκύπτουν απ' αυτές τις διαδικασίες γιατί δημιούργησαν, γιατί προσέφεραν, να έχουν κοινωνική καταξίωση.
Σε μια κοινωνία που συχνά βιάζεται να δώσει βραβεία σε εκείνους που έχουν οικονομική επιτυχία, να αναγνωρίσει ότι όλα γίνονται με το χρήμα, χρειάζεται μια άλλη αντίληψη, ότι πλάι στην ιεραρχία των οικονομικών επιτευγμάτων είναι εξ ίσου αναγκαία και ζωτική, η ιεραρχία των πνευματικών επιτευγμάτων. Αν θέσουμε μέσα στην κοινωνία τέτοιες ιεραρχήσεις, θα προωθήσουμε την παιδεία και θα στηρίξουμε την εκπαιδευτική διαδικασία. Είναι αναγκαία μια αλλαγή νοοτροπιών. Και μέσα στην αλλαγή αυτή των νοοτροπιών για να μην ισοπεδώνουμε τις πνευματικές αξίες, για να μην καλλιεργούμε, ως γνώση την άκοπη αποστήθιση, για να εμπνέουμε την ανάγκη για αληθινή και σοβαρή επίδοση, πρέπει να έχουμε και ως επίκεντρο την ανάπτυξη της προσωπικότητας, την ανάπτυξη της κριτικής ικανότητας, την ανάπτυξη όλων εκείνων των στοιχείων, τα οποία συνθέτουν έναν άνθρωπο με πολύπλευρες δυνατότητες και στο βάθος του ανθρωπιά και κατανόηση του άλλου ανθρώπου μέσα στην κοινωνία.
Εάν έχουμε αυτήν τη γραμμή πλεύσης για την παιδεία, αν έχουμε αυτήν τη γραμμή πλεύσης για τη στάση μας στην κοινωνία, τότε θα μπορέσουμε να δημιουργήσουμε, όλο και περισσότερο, τους ανθρώπους εκείνους που θα στηρίξουν την οικονομική και την κοινωνική προσπάθειά μας και θα διαμορφώσουν μια διαφορετική κοινωνία με μια διαφορετική ποιότητα.
Βεβαίως, ιδιαίτερα σημαντικός είναι ο ρόλος των εκπαιδευτικών και γι'αυτό προσπαθούμε και βελτιώνουμε διαρκώς τη θέση τους και τα προσόντα τους. Επιμέρους διαφωνίες μπορούν να διευθετηθούν με συνεχή διάλογο, αφού πιστεύουμε ότι και οι εκπαιδευτικοί κινούνται στην ίδια κατεύθυνση με την Κυβέρνηση. 'Εχουμε τον ίδιο στόχο με αυτούς, την αναβάθμιση της ελληνικής παιδείας.
Κυρίες και κύριοι συνάδελφοι, μια μεταρρύθμιση στην παιδεία δεν τελειώνει με μια σειρά από αποφάσεις, αρχίζει με αυτές τις αποφάσεις και πρέπει να συνεχίζεται. Θέλουμε να διαμορφώσουμε μια παιδαγωγική κουλτούρα, που θα δώσει μια νέα ταυτότητα στο ελληνικό σχολείο και δεν πρέπει να ξεχνάμε ότι τα αποτελέσματα της μεταρρύθμισης και στην παιδεία, όπως και αλλού δεν φαίνονται αμέσως. Χρειάζονται χρόνο να φανούν. Χρειάζεται να παρακολουθήσουμε και να αξιολογήσουμε τα αποτελέσματα, να κάνουμε διορθώσεις για να πετύχουμε το στόχο που θέλουμε. Προετοιμάζουμε όμως το ελληνικό σχολείο του μέλλοντος, το ελληνικό σχολείο που θέλει να προετοιμάσει τον πολίτη του μέλλοντος, τον πολίτη σε μια κοινωνία με όλο και περισσότερες δυνατότητες, τον 'Ελληνα πολίτη που έχει την ικανότητα να αναλάβει όλο και περισσότερο ευθύνες και να χειριστεί τα προβλήματα τα οποία αντιμετωπίζει αυτός και η κοινωνία. Τον πολίτη που σέβεται και αποδέχεται τον άλλο. Τον 'Ελληνα πολίτη που συμμετέχει με σεβασμό στις κοινές αξίες του ανθρωπισμού και προάγει αυτές τις αξίες. Τον πολίτη ο οποίος θα καταστήσει ισχυρή την κοινωνία μας, ισχυρή την Ελλάδα. Αυτόν τον πολίτη θα τον διαμορφώσουμε με την εκπαιδευτική μας πολιτική, με τη συμπαράσταση των εκπαιδευτικών, με τη συμπαράσταση ολόκληρης της κοινωνίας.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΟΣ (Απόστολος Κακλαμάνης): Ο Αρχηγός της Αξιωματικής Αντιπολιτεύσεως και Πρόεδρος της Νέας Δημοκρατίας, κ. Κώστας Καραμανλής έχει το λόγο.
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Κυρίες και κύριοι συνάδελφοι, αφού ακούσαμε τη διατριβή του κ. Σημίτη περί γέλιου, χωρίς όμως να ακούσουμε τίποτε επί της ουσίας, οφείλω να κάνω μια παρατήρηση.
Δέκα λεπτά μιλήσατε για το γέλιο. Προξενήσατε κάποιους γέλωτες και τότε θυμώσατε και καταφύγατε ως συνηθίζετε, όταν θυμώνετε, σε απρεπείς αφορισμούς. Αφορισμούς όμως που θα σας καταδείξω ότι τελικά αποδεικνύουν τη δική σας ένοχη στάση στα επίμαχα θέματα της παιδείας.
Κυρίες και κύριοι συνάδελφοι, προκαλέσαμε αυτήν τη 




Σελίδα 11805 
συζήτηση, όχι μόνο διότι είναι μεγάλο το ζήτημα, όχι μόνο διότι υπάρχει διάχυτη ανησυχία σε όλους τους 'Ελληνες, όχι μόνο διότι υπάρχει κοινωνική αναστάτωση, όχι μόνο γιατί η Κυβέρνηση έχει καταφύγει στον αυταρχισμό, αλλά κυρίως για ένα λόγο, γιατί πιστεύουμε -και το πιστεύουμε πολύ βαθιά- ότι η παιδεία σε συνδυασμό με τον πολιτισμό, είναι η κορυφαία προτεραιότητα αυτού του έθνους. Είναι το σημείο, είναι ο χώρος, όπου δυνάμει έχει και μπορεί να αποκτήσει το συγκριτικό και στρατηγικό πλεονέκτημα στη διεθνή κοινότητα και στο διεθνή ανταγωνισμό. 'Οχι μόνο λόγω κληρονομιάς, που είναι σημαντικός παράγων, όχι μόνο λόγω σύγχρονης παραγωγής παρά τις αντιξοότητες, παρά την εχθρική στάση της πολιτείας, όχι μόνο για όλους εκείνους τους λόγους, που μας κάνουν υπερήφανους για την ιστορική μας διαδρομή και την παράδοση, αλλά και διότι αυτός ο χώρος, παιδεία και πολιτισμός, στη δική μας περίπτωση μπορεί να καταστεί καίριος μοχλός ανάπτυξης.
Και συνάμα να προσφέρει μία μεγάλη ευκαιρία για προσφορά υπηρεσιών παιδείας και έρευνας σε έναν ευρύτερο χώρο, στον ευρύτερο χώρο της Νοτιοανατολικής Ευρώπης, της ανατολικής λεκάνης της Μεσογείου, της Μέσης Ανατολής, με εξαιρετικά σημαντικές προοπτικές, όχι μόνο υψηλού οικονομικού οφέλους, αλλά και σημαντικής αύξησης της εθνικής μας επιρροής.
Εάν αυτή η περιγραφή ανταποκρίνεται στην πραγματικότητα -και ανταποκρίνεται στην πραγματικότητα, κυρίες και κύριοι συνάδελφοι, παρά το φιλόδοξο περιεχόμενό της- αξίζει να τονισθεί και να σημειωθεί ότι αποκτά μεγαλύτερη επικαιρότητα από ό,τι ποτέ. Είναι πιο αναγκαία και πιο επείγουσα από οποτεδήποτε άλλοτε, για κάποιους πολύ συγκεκριμένους λόγους. Πρώτον, διότι ζούμε στην εποχή της έκρηξης της γνώσης. Και όσο και αν έχει ακουστεί επανειλημμένα, αξίζει να θυμόμαστε ότι σήμερα το συγκριτικό πλεονέκτημα, το προβάδισμα, το έχουν εκείνες οι κοινωνίες που πρωτοστατούν στη γνώση, στην πληροφόρηση και βέβαια μπορούν να τα αξιοποιήσουν αποτελεσματικά.
Λέγεται ότι στην επόμενη πενταετία θα έχουμε περίπου το διπλασιασμό των γνώσεων, όλων των γνώσεων που σωρεύτηκαν από την εποχή των σπηλαίων μέχρι σήμερα. Αυτό δίνει, από τη μία πλευρά, τη διάσταση της ευκαιρίας και της δυνατότητας, από την άλλη όμως -και οφείλω να το επισημάνω- καθιστά τη γνώση, αυτήν την έκρηξη της γνώσης, κριτήριο της μελλοντικής ανισότητας και στο διεθνές περιβάλλον, δηλαδή μεταξύ κρατών, μεταξύ κοινωνιών, αλλά και μέσα στις ίδιες τις κοινωνίες. Ποιοι θα είναι εκείνοι που έχουν πρόσβαση, που έχουν τις δ ξιότητες αξιοποίησης, και ποιοι θα είναι εκείνοι που δεν θα το έχουν αυτό.
'Ενας δεύτερος πολύ σημαντικός παράγων είναι η κατάργηση των πάσης φύσεως συνόρων.
Αναφερόμαστε, κυρίες και κύριοι συνάδελφοι, σε μια περίοδο, στην οποία είναι πλέον απρόσκοπτη, ή σχεδόν παντελώς απρόσκοπτη, η διακίνηση ανθρώπων, εργαζομένων, κεφαλαίων, αγαθών. Σε μία εποχή, όπου διαμορφώνονται καινούρια υπερεθνικά σχήματα, οντότητες. Η Ευρωπαϊκή 'Ενωση είναι χαρακτηριστικό παράδειγμα, δεν είναι το μόνο, είναι η ΝΑFΤΑ, είναι οι προσπάθειες που γίνονται στη Νοτιανατολική Ασία, παρά την κρίση των τελευταίων μηνών. Είναι ακόμα η παράμετρος της πιεστικής πια ανάγκης προς αποκέντρωση μέσα στα ίδια τα κράτη. Διότι αποτελεί πια προτεραιότητα η ευλυγισία, η προσαρμοστικότητα, η ταχύτητα στις αποφάσεις και στην υλοποίησή τους. Και ακόμα, η ανάγκη για αυξημένη ανταγωνιστικότητα. Τα προστατευτικά τείχη κατέρρευσαν ή καταρρέουν. Είμαστε πια όλοι -και θα είμαστε στο μέλλον ακόμη περισσότερο- εκτεθειμένοι σε ένα διεθνή, παγκοσμιοποιημένο, θα έλεγα, ανταγωνισμό.
Η τρίτη παράμετρος είναι το ανθρώπινο δυναμικό. Βεβαίως πάντα είναι κυρίαρχη προτεραιότητα, είναι όμως σήμερα συγκριτικά πολύ περισσότερο απ' ό,τι σε άλλες περιόδους. Είναι ο καίριος παράγων από πλευράς γνώσης, αποτελεσματικότητας, ανταγωνιστικότητας. Ποιες δεξιότητες αναδεικνύονται στη σύγχρονη εποχή; Η ικανότητα προσαρμογής, η δυνατότητα πρωτοβουλίας, κριτικής σκέψης, τα γρήγορα αντανακλαστικά, η μεθοδολογία της σκέψης, η επινοητικότητα και ταυτόχρονα η ανάγκη για ισχυρές πολιτισμικές ρίζες, αφ'ενός μεν για να αποτραπεί η όποια απειλή αλλοτρίωσης και από την άλλη για τη θετική συμβολή σε μία πολυπολιτισμική πια παγκοσμιότητα. Στόχος, με άλλα λόγια, είναι αυτό που θα ονομάζαμε ο ποιοτικός άνθρωπος, περισσότερο από ποτέ άλλοτε.
Τέταρτος παράγων, που πρέπει να λαμβάνεται υπόψη: τι προσιδιάζει στη φύση μας; Και εδώ θα κάνω τρεις πολύ σύντομες παρατηρήσεις.
Τι προσιδιάζει στη φύση του 'Ελληνα; Το ποιοτικό στοιχείο, η πρωτοβουλία, η ταχύτητα, η προσαρμοστικότητα ή τα μαζικά πειθαρχημένα σύνολα; Η οικουμενική δράση, οι ανοιχτοί ορίζοντες ή ο απομονωτισμός; Η ανοιχτή κοινωνία, που μπορεί όχι απλώς να προσαρμόζεται, αλλά συχνά να προβλέπει και τα μελλούμενα, να τρέχει πριν την εποχή της ή η αδράνεια, η κλειστή κοινωνία, η αμυντική προδιάθεση;
Κυρίες και κύριοι συνάδελφοι, ο αυριανός ποιοτικός πολίτης διαμορφώνεται καταλυτικά από το εκπαιδευτικό σύστημα. Το μεγάλο, το αμείλικτο ερώτημα, που υπάρχει, είναι το εξής: συμβαδίζει το εκπαιδευτικό μας σύστημα με αυτές τις ανάγκες, με αυτές τις προοπτικές, με αυτές τις φιλοδοξίες, αν θέλετε, που αναφέρθηκαν; Απελευθερώνει τις ικανότητες και τις δεξιότητες των νέων Ελλήνων; Και η απάντηση είναι απερίφραστη: δυστυχώς, όχι!
Το εκπαιδευτικό σύστημα σήμερα αφήνει τους νέους ανέτοιμους, απροετοίμαστους, έκθετους στο δύσκολο κόσμο που ανατέλλει ή έχει ήδη αρχίσει να ανατέλλει. 'Εναν κόσμο, στον οποίο -και θα ήθελα να κάνετε αυτήν τη διάκριση- για όλους τους προηγούμενους λόγους και θα μπορούσε και θα έπρεπε ο νέος 'Ελληνας να πρωταγωνιστεί. Και σήμερα λόγω των ανεπαρκειών του εκπαιδευτικού συστήματος είναι περίπου καταδικασμένος να είναι λαχανιασμένος ουραγός, φτωχός συγγενής.
Θέλω εδώ να κάνω άλλη, μία παρατήρηση. Καταναλώνουμε πολύ χρόνο στο να συζητούμε περί σύγκλισης και απόκλισης. Συνήθως, βέβαια, για ένα πολύ συγκεκριμένο θέμα, πολύ σημαντικό, πολύ υψηλή εθνική προτεραιότητα. Θα ήθελα, όμως, εδώ να διευρύνω λίγο τον προβληματισμό γύρω από αυτές τις έννοιες.
Η σύγκλιση ή απόκλιση, κυρίες και κύριοι συνάδελφοι, είναι -πριν από όλα- απόρροια ιδεολογικής προσαρμογής ή υστέρησης. Κατά πόσο δηλαδή μπορεί μία κοινωνία -και κυρίως η συγκροτημένη έκφρασή της- να διαβάζει τις εξελίξεις, να συλλαμβάνει τα μηνύματα των καιρών, να κατανοεί τις προκλήσεις που έρχονται, να τις αντιμετωπίζει με θάρρος και να επιχειρεί να τις συνδιαμορφώνει, αντί να περιχαρακώνεται, να αντιμετωπίζει με φόβο το καινούριο, να υιοθετεί αμυντικές συμπεριφορές, να εθελοτυφλεί και να ομφαλοσκοπεί.
Η νοσηρότητα του εκπαιδευτικού μας συστήματος μπορεί να περιγραφεί επί μακρόν και από πολλές οπτικές γωνίες. Αισθάνομαι την ανάγκη, όμως, να συνοψίσω σε τρεις βασικές δέσμες τις κύριες αιτίες του κακού.
Η πρώτη είναι ο άκρατος κομματισμός, τον οποίο εισαγάγατε στα εκπαιδευτικά μας πράγματα. Βεβαίως, σπεύδω να πω ότι η στοιχειώδης αυτοκριτική επιβάλλει -και εμείς την κάνουμε με θάρρος- πως κανένας δεν είναι αμέτοχος και αλάνθαστος. Είναι, όμως, βέβαιο ότι το γεγονός πως για μια μακρά περίοδο έφθασαν όχι οι πολιτικοί προβληματισμοί, αλλά οι κομματικές σκοπιμότητες μέχρι τα δημοτικά σχολεία, το γεγονός ότι οι εκλογές όχι μόνο των πρυτανικών αρχών, αλλά ακόμα και των διδασκόντων, δηλαδή των καθηγητών, στα Ανώτατα Εκπαιδευτικά Ιδρύματα έγιναν αντικείμενο μικροκομματικής παρείσφρησης σε αυτά τα πράγματα, το γεγονός ότι, ακόμη και σήμερα, μπορεί να δει κανείς φορτισμένες και απαράδεκτες, ανιστόρητες ερμηνείες και αναφορές στην ιστορία του τόπου, στο μάθημα της Ιστορίας, αποδεικνύει του λόγου το αληθές.
Επαναλαμβάνω -και σας το λέω ευθέως- πως σε ό,τι μας αφορά την κάνουμε την αυτοκριτική μας. Και απευθύνουμε την πρόκληση, σε ό,τι αφορά τουλάχιστον από εδώ και μπρος, 
 

  



Σελίδα 11806 
χωρίς να στερούμε την ευρύτερη κοινότητα του σχολείου από τον εύλογο και αναγκαίο πολιτικό προβληματισμό γύρω από τα μεγάλα θέματα της δημοκρατίας, των εθνικών θεμάτων, να αναζητήσουμε εκείνους τους τρόπους, για να αποφευχθεί πια κάτι, που οφείλουμε εν παρρησία να πούμε ότι έβλαψε και το σχολείο και τους νέους και τελικά και την Ελλάδα.
Το δεύτερο είναι η νοοτροπία της ισοπέδωσης.
Κυρίες και κύριοι συνάδελφοι, δεν λέει κανείς ότι τα προϋπάρξαντα συστήματα δεν είχαν τις ατέλειές τους. Είναι βέβαιο, όμως, ότι καταργήσατε την αξιολόγηση. Δεν αναφέρομαι στα γεγονότα των τελευταίων δύο, τριών μηνών. Σε αυτά θα έρθω μετά. Μιλώ διαχρονικά.
Είναι επίσης βέβαιο ότι, για μια μεγάλη περίοδο, καταργήσατε τη βαθμολογία. Και χαίρομαι, κύριε Σημίτη, που κάνατε την αναφορά στο δημοκρατικό πέντε. Ποιος το εισήγαγε; Τη νοοτροπία του δημοκρατικού πέντε ποιος την εισήγαγε; Γιατί επί μακρόν μπολιάσατε την ελληνική κοινωνία με τη λογική και τη νοοτροπία της ισοπέδωσης. Το θεωρήσατε ως δημοκρατική κατάκτηση. Να βάλουμε στην προκρούστεια κλίνη τον ικανό, τον ανίκανο, τον έντιμο, τον μη έντιμο, αυτόν που προσπαθεί, αυτόν που δεν προσπαθεί.
Εδώ αναγνωρίζω -και θέλω να το τονίσω- ότι, έστω δειλά, έστω με μισόλογα ξυπνάτε απ' αυτήν την πλάνη. Οφείλω, όμως, να σας πω απερίφραστα ότι αυτή η νοοτροπία, εκτός από βλαβερή, είναι η χειρότερη μορφή φασισμού. Γιατί, σε μια ελεύθερη κοινωνία, τα κύρια χαρακτηριστικά της πρέπει να είναι τα κίνητρα για διάκριση, για καλύτερη επίδοση, για άμιλλα, για επιτυχία. Και αυτό έχει καίρια σημασία σε όλες τις κοινωνικές δραστηριότητες, πρωταρχική όμως στο χώρο της παιδείας, όχι μόνο γιατί σχετίζεται με την απόδοση των συστημάτων, των μονάδων παροχής υπηρεσιών εκπαίδευσης και των διδασκόντων κάθε βαθμίδας, αλλά γιατί είναι το καλύτερο μάθημα για τους νέους ανθρώπους.
Και το τρίτο είναι η παραδοσιακή προχειρότητα και ασυνέχεια. Ας ξεχάσουμε για μια στιγμή ότι ανήκουμε σε διαφορετικούς πολιτικούς χώρους και ότι πρεσβεύουμε διαφορετικές αξίες, αρχές, ιδέες. Ο μέσος πολίτης ξέρετε τι προσλαμβάνει, κυρίες και κύριοι συνάδελφοι; 'Οτι, όχι απλώς από κυβέρνηση σε κυβέρνηση, αλλά από Υπουργό σε Υπουργό των ιδίων κυβερνήσεων δεν υπάρχει καμία στοιχειώδης συνέπεια και συνέχεια λόγων, έργων και προγραμμάτων, με αποτέλεσμα ενίοτε, ξεκινώντας από αυτήν τη φυσιολογική βάση, να υιοθετεί και υπεραπλουστευτικές, ισοπεδωτικές νοοτροπίες, πως "'Ολοι το ίδιο είναι", "Τίποτε δεν μπορεί να γίνει", κ.ο.κ. Και πάντως, να μεγιστοποιείται η καχυποψία και η δυσπιστία έναντι της δημόσιας ζωής.
Δεν καταλογίζω κατ' ανάγκην κακές προθέσεις. 'Ομως, η πρόσφατη ιστορία του εκπαιδευτικού μας συστήματος γέμει πειραματισμών, ερασιτεχνισμών, ιδεοληψίας, όπου διάφοροι μαθητευόμενοι μάγοι, για όσο καιρό έχουν την εύνοια της πολιτικής ηγεσίας, "στου κασίδη το κεφάλι", δηλαδή στην πλάτη των μαθητών και των γονιών, επιχειρούν να δοκιμάσουν δήθεν μεταρρυθμιστικά σχέδια, που συνήθως είναι πρόχειρα και ελλιπή. Αλλά είναι ακόμη χειρότερο το γεγονός ότι, ένα ή δύο χρόνια μετά, η όποια αλλαγή της πολιτικής ηγεσίας στο Υπουργείο επιφέρει πλήρη ανατροπή όλων των προηγουμένων, που έχουν σε ένα βαθμό ίσως δρομολογηθεί, και εξαγγέλλονται νέα φιλόδοξα προγράμματα μεταρρύθμισης με θύματα -γιατί σε τελική ανάλυση αυτό μας ενδιαφέρει, ποιοι είναι τα θύματα αυτής της ιστορίας- τα παιδιά, τους νέους ανθρώπους δηλαδή, τις οικογένειές τους, δηλ. τους γονείς, τους εκπαιδευτικούς σε μεγάλο βαθμό, τους 'Ελληνες φορολογούμενους και την προοπτική την εθνική, τον τόπο δηλαδή.
Ενώ τι θα έπρεπε να συμβαίνει; Τέσσερα στοιχεία έπρεπε να εξασφαλίσουμε: σταθερότητα, συνέχεια, διάλογο και συναίνεση.
Θα σας έλεγα μάλιστα, κυρίες και κύριοι συνάδελφοι, ότι ειδικά σε αυτό το θέμα, η συναίνεση είναι πιο μεγάλη προτεραιότητα, πιο επιτακτική ανάγκη, πιο επιβεβλημένη από οποιοδήποτε άλλο ζήτημα, χωρίς με αυτό να υποτιμώ τα εθνικά ή οικονομικά κ.ο.κ. Εδώ, είμαστε εθνικά υποχρεωμένοι να την αναζητήσουμε.
Κανένα όμως από αυτά τα στοιχεία δεν έχει η πολιτική της Κυβέρνησής σας. Αλλαγές επί αλλαγών. Το πρόγραμμα, που επιχειρεί να εισαγάγει ο σημερινός Υπουργός Παιδείας, σε πάρα πολλά σημεία είναι σε πλήρη αντιδιαστολή και αναντιστοιχία με τον προηγούμενο Υπουργό Παιδείας της ίδιας Κυβέρνησης.
Ο διάλογος δεν έγινε, συναίνεση δεν αναζητήθηκε και τελικά, εκείνο που βλέπουμε είναι συγκρούσεις, που όπως ξέρουμε όλοι, τελικά δεν οδηγούν πουθενά.
Κυρίες και κύριοι συνάδελφοι, έρχομαι τώρα στη συγκεκριμένη, τάχα εκπαιδευτική μεταρρύθμιση.
'Ολα αυτά που ανέφερα μέχρι τώρα ως κριτικές παρατηρήσεις, δεν είναι στον αέρα, κάποιος φταίει γι'αυτά. Και βέβαια, η πολιτεία δεν είναι απρόσωπη, το κράτος δεν είναι απρόσωπο. Κυριαρχείται και καθοδηγείται στη συντριπτική πλειοψηφία του χρόνου των δύο τελευταίων δεκαετιών από ένα κόμμα, από εσάς. Και είναι αναμφισβήτητα συνδεδεμένες οι όποιες συνέπειες, οι όποιες νοσηρές καταστάσεις, με πολιτικές επιλογές που κάνατε και κάνετε και με ευθύνες που έχετε.
Πρέπει, μάλιστα, να πω ότι συχνά με ακούτε να λέω ότι χάσατε τρία χρόνια στην οικονομία. Μου δίνεται σήμερα η ευκαιρία να πω ότι δεν χάθηκαν μόνο για την οικονομία, αλλά, δυστυχώς, χάθηκαν και για την παιδεία, επαναλαμβάνω, με θύματα τις συγκεκριμένες κατηγορίες των προαναφερθέντων.
Ποια είναι λοιπόν, αυτή η εκπαιδευτική μεταρρύθμιση; Εσείς τη λέτε εκπαιδευτική μεταρρύθμιση, εμένα θα μου επιτρέψετε να μεταχειριστώ τον τίτλο ενός γνωστού θεατρικού έργου του Πιραντέλλο: "Απόψε αυτοσχεδιάζουμε".
Εξηγούμαι: Ο προηγούμενος Υπουργός Παιδείας διατηρούσε στη "μεταρρύθμισή" του όλους τους τότε υφιστάμενους τύπους λυκείου. Ο σημερινός Υπουργός τούς καταργεί, δημιουργώντας στα χαρτιά το Ενιαίο Λύκειο.
Για τον όποιο σχεδιασμό δεν υπήρξε μηχανισμός αξιολόγησης του υπάρχοντος συστήματος, ούτε βέβαια, εξάχθηκαν συμπεράσματα από τη λειτουργία του. Με άλλα λόγια, έγινε στο πόδι.
Η Α' λυκείου μπήκε στο νέο σύστημα με προκλητική προχειρότητα, χωρίς καμία υποδομή, με παλιά προγράμματα και βιβλία. 
Έρχομαι στο επίμαχο θέμα. 'Οχι μόνο δεν καταργούνται οι εξετάσεις για τα Α.Ε.Ι. και τα Τ.Ε.Ι., όχι μόνο δεν είναι ελεύθερη η πρόσβαση σε αυτά, όπως, το τονίζω, δημαγωγικά ισχυρίζεσθε, αλλά πολλαπλασιάζονται μεταφερόμενες στη Β' και στη Γ' τάξη του λυκείου.
Το σύστημα επιλογής προβλέπει διαδικασίες και κριτήρια, που δεν εγγυώνται το αδιάβλητο ούτε την ίση αντιμετώπιση των μαθητών-υποψηφίων. Και ήδη προαναγγέλθηκε από τον Υπουργό, δεύτερη κρίση των εισαχθέντων, μετά το δεύτερο έτος σπουδών τους στην τριτοβάθμια εκπαίδευση.
Αποτελεί ταυτόχρονα ανακρίβεια ο ισχυρισμός ότι μειώνονται οι εξετάσεις στο λύκειο με την αλλαγή από τρίμηνα σε τετράμηνα. Συνεχίζω: εκτός από μια εξαίρεση, η Πληροφορική είναι μη υποχρεωτικό μάθημα επιλογής, στο συντριπτικό μέρος του προγράμματος του λυκείου.
Η διάχυση της Πληροφορικής ως μέσου διδασκαλίας των άλλων μαθημάτων εξακολουθεί να συνιστά ευσεβή πόθο, με βάση την ανύπαρκτη υποδομή και τους ρυθμούς προόδου.
Η τεχνική εκπαίδευση συρρικνώθηκε σε ένα αμήχανο πρόγραμμα τεχνολογικής κατεύθυνσης.
Για να καλυφθεί το πλεόνασμα του εκπαιδευτικού δυναμικού της τεχνικής εκπαίδευσης, εκ των υστέρων εξαγγέλθηκαν τα Τεχνικά Επαγγελματικά Εκπαιδευτήρια.
Τα αναλυτικά προγράμματα καταρτίζονται και τα νέα βιβλία συγγράφονται εν των ενόντων, σε μια επίδειξη προχειρότητας.
Οι ευκαιρίες και οι επιλογές των μαθητών περιορίζονται και κανένα σοβαρό, υπεύθυνο πρόγραμμα ενημέρωσης και επιμόρφωσης του προσωπικού δεν υπάρχει.
Έρχομαι σε ένα θέμα, το οποίο έχει συζητηθεί αρκετά, αλλά οφείλω να κάνω κάποιες παρατηρήσεις.
 

  



Σελίδα 11807 
Τα Προγράμματα Σπουδών Επιλογής, κυρίες και κύριοι συνάδελφοι, κανέναν δεν πείθουν για τη σοβαρότητά τους και, αν προσελκύουν κάποιους, είναι μόνο νέους που βρίσκονται σε προφανές αδιέξοδο. Από τα εγκεκριμένα τριάντα δύο, ένα μόνο ξεκίνησε στο Πολυτεχνείο της Κρήτης, εν μέσω ποικίλων αντιδράσεων, αφού και αυτό δεν λειτουργούσε επί τέσσερις μήνες.
Εάν σε αυτά προσθέσουμε το γεγονός ότι η Ελλάδα κατέχει την τελευταία θέση, από πλευράς κατά κεφαλήν αναλογίας ηλεκτρονικών υπολογιστών, αλλά και επένδυσης στις νέες τεχνολογίες, είναι σαφής η ζοφερή εικόνα στα εκπαιδευτικά μας πράγματα.
Έρχομαι στα ΤΕΙ. Στο χώρο αυτό η πολιτική σας επωάζει νέες κρίσεις που θα τις βρούμε όλοι μπροστά μας, αφού αρκείστε σε διαχειριστικές και άχρωμες αλλαγές. Θέλω εδώ να πω ότι ο ισχυρισμός του κυρίου Υπουργού το Μάρτιο του τρέχοντος έτους ότι η εκπαιδευτική μεταρρύθμιση έγινε μετά από πολλή μελέτη και πολύ προσεκτικά, επιβεβαιώνει απλώς ότι έχετε χάσει την επαφή με τη ζώσα πραγματικότητα.
Τεχνική επαγγελματική εκπαίδευση: η κατάργηση των διαφόρων τύπων λυκείου και η καθιέρωση ως μόνου τύπου του Ενιαίου, πέρα από τη γενικότερη αναστάτωση που έχει προκαλέσει χωρίς κανένα λόγο, είχε και ως σημαντικότερη συνέπεια την κατάργηση στην ουσία της Τεχνικής Επαγγελματικής Εκπαίδευσης.
Η δημιουργία των Τ.Ε.Ε., Τεχνικών Επαγγελματικών Εκπαιδευτηρίων, γίνεται ως "μπάλωμα", για να καλυφθεί το κενό και δεν πρόκειται να έχει κανένα ουσιαστικό αποτέλεσμα. Δεν δίνει κίνητρα, δεν δίνει ουσιαστικές διεξόδους, τουλάχιστον σύμφωνα με το σχέδιο που κυκλοφορεί.
Ο Πρωθυπουργός στις προγραμματικές του δηλώσεις αναφερόμενος στην ανάγκη να ασχοληθεί η Κυβέρνηση με τα προβλήματα της καθημερινότητας, είχε μιλήσει για την αγωνία των γονιών για το μέλλον των παιδιών τους, το άγχος της επιλογής, όταν δεν υπάρχουν οι απαραίτητες πληροφορίες.
Ο Υπουργός ισχυρίζεται ότι θα φέρει το σχετικό νομοσχέδιο για τα ΤΕΕ σε λίγες ημέρες, είναι όμως σαφές ότι δεν είναι δυνατόν να υπάρχουν προγράμματα και βιβλία το Σεπτέμβρη. Ενδιαφερόμενοι μαθητές, γονείς και εκπαιδευτικοί αγνοούν την προοπτική, αγνοούν τι θα συμβεί. Αυτό δεν απαντά στο αγωνιώδες ερώτημα, στο οποίο επιχείρησε ο κ.Σημίτης να απαντήσει στις προγραμματικές του δηλώσεις.
Κυρίες και κύριοι συνάδελφοι, η μεταρρύθμιση που επιχειρείται σήμερα είναι μία ακόμη αποτυχημένη προσπάθεια, είναι ένας ακόμα κρίκος στην αλυσίδα των επιτυχημένων δήθεν μεταρρυθμίσεων. Ο κίνδυνος απώλειας των λιμναζόντων ευρωπαϊκών κονδυλίων που προορίζονταν για το εκπαιδευτικό σύστημα της χώρας, η πίεση που αισθάνεστε να επιδείξετε κάποιο έργο στον τομέα αυτό, συνθέτουν το ψηφιδωτό αυτής της πρόχειρης επέμβασης, που δημιουργεί πολύ περισσότερα προβλήματα από αυτά που επιδιώκει να λύσει.
Έρχομαι σε δύο επίμαχα θέματα. Αξιολόγηση. Αφού την καταργήσατε, αφού επιβάλλατε την ισοπέδωση, κάποια στιγμή ξυπνάτε και αντιλαμβάνεστε αυτό που σας λέμε εδώ και χρόνια, ότι είναι αναγκαία η ύπαρξη μηχανισμού αξιολόγησης για όλους και για όλα στην εκπαιδευτική κοινότητα. Και τι κάνετε; Ένα κακέκτυπο αξιολόγησης. Και εξηγώ γιατί. Τη ναρκοθετείτε στην ουσία, αφ'ενός μεν με τις έως τώρα κομματικές επιλογές στελεχών και αφ' ετέρου με την παρείσφρηση στον κρίσιμο αυτό μηχανισμό παραγόντων ξένων προς την εκπαιδευτική διαδικασία. 'Αρα η διαδικασία είναι διαβλητή εξ- αρχής.
Έρχομαι τώρα στο θέμα της επετηρίδας. Σας άκουσα ακόμα μία φορά με υποκριτικό τρόπο να προσπαθείτε να ρίξετε τα βάρη αλλού. Να εξηγηθούμε, κυρίες και κύριοι συνάδελφοι. Πρώτοι εμείς είπαμε ότι πρέπει να καταργηθεί η επετηρίδα. Είναι αλήθεια αυτό ή δεν είναι; Αυταπόδεικτο γεγονός. Δεν έχει περάσει ούτε ένας χρόνος. Χαρήκαμε, όταν μετά από λίγους μήνες, συρθήκατε και εσείς, διολισθήσατε σε αυτήν την επιλογή.
Υπάρχουν όμως τρεις σοβαρές ενστάσεις. Πρώτον, με ποια κριτήρια θα γίνει η αξιολόγηση στο σύστημα αντικατάστασης της πράγματι ξεπερασμένης επετηρίδας; Το σύστημα που εισαγάγατε, ο μοναδικός διαγωνισμός, είναι ελλιπέστατο -είμαι επιεικής- γιατί δεν λαμβάνει υπόψη του άλλα καίρια κριτήρια αξιοκρατικά: Βαθμό σπουδών, μεταπτυχιακές σπουδές, διδακτική εμπειρία κ.ο.κ.
Για μας μάλιστα ευχής έργο θα ήταν, όπως σας το προτείναμε, να έμπαιναν και άλλα κριτήρια, όπως για παράδειγμα μία ενίσχυση για τις πολύτεκνες οικογένειες.
Δεύτερον, κυρίες και κύριοι συνάδελφοι, δεν μπορεί να κρύβεστε πίσω από την πραγματικότητα. 'Ενα το κρατούμενο: να αλλάξει το σύστημα της επετηρίδας, το αναποτελεσματικό πια, το αναξιοκρατικό. 'Ομως, με δική σας ευθύνη, δεκάδες χιλιάδες άνθρωποι έχουν εκτεθεί σε ένα κακό σύστημα. Τι σας προτείναμε;
Σας προτείναμε έναν τρόπο μετάβασης, σταδιακής δηλαδή υιοθέτησης ενός νέου συστήματος επιλογής των εκπαιδευτικών, που πάντως δεν αφήνει εκτεθειμένους, δεν πετά στο περιθώριο ανθρώπους που καμιά φορά δεκαετία και πλέον υπηρετούν την εκπαίδευση, με τα όποια κριτήρια η πολιτεία είχε την εποχή εκείνη. Και θέλω να σας πω εδώ ξεκάθαρα ότι η πολιτεία, πριν απ' όλα, πρέπει να έχει στοιχειώδη συνέπεια και αξιοπιστία στις επιλογές της. Μπορεί και πρέπει να εκσυγχρονίζεται, να μεταβάλλει τους μηχανισμούς επιλογής -σ' αυτό επιμένουμε και είμαστε αμετακίνητοι- αλλά ταυτόχρονα είναι υποχρέωσή της -και ηθική και πολιτική- να επιχειρεί να καλύπτει εκείνους, που η ίδια άφησε ή αφήνει ακάλυπτους και εκτεθειμένους. Και σας καταθέσαμε δυο διαδοχικές τροπολογίες για το ζήτημα αυτό, τις οποίες μετ' επαίνων απορρίψατε. Δική σας επιλογή, δική σας η πλειοψηφία, δική σας η ευθύνη. Εμείς οφείλουμε πάντως να τονίσουμε ότι θεωρούμε υποχρέωσή μας στην προοπτική μιας κυβέρνησης της Νέας Δημοκρατίας, να αποκαταστήσουμε αυτήν τη βαρύτατη όχι απλώς αδικία, αλλά έλλειψη εντιμότητας από πλευράς κράτους σε ανθρώπους, που το ίδιο έσπρωξε σε ένα σύστημα κακό, διαβλητό ίσως, αναξιοκρατικό, αλλά που τους το επέβαλε.
Κυρίες και κύριοι συνάδελφοι, έρχομαι στο ζήτημα των δαπανών για την εκπαίδευση, γιατί και εδώ έχουν λεχθεί πολλά και ακούσαμε και σήμερα διάφορα. Πρέπει να σας πω ότι το ποσοστό επί των συνολικών δαπανών του προϋπολογισμού που διατίθεται για την παιδεία βαίνει φθίνον διαχρονικά μέσα στην τελευταία εικοσαετία. Το 1980 για παράδειγμα ήταν 11,1%, το 1985 ήταν 10,6% και τώρα είναι 7,8%. Για να μην κουράσω την Εθνική Αντιπροσωπεία με αντιπαράθεση αριθμών, θα σας πω ότι ο ίδιος ο σημερινός Υπουργός Εθνικής Παιδείας, πρόσφατα σε συνέντευξή του είπε ότι πράγματι το δημόσιο δαπανά σχετικά λίγα για την παιδεία, 3,7% του ΑΕΠ. Και θέλω εδώ να κάνω μια αυστηρή παρατήρηση.
Όταν προτείναμε σταδιακά να αυξηθεί το ποσοστό των δαπανών για την παιδεία μέχρι και το 5% του ΑΕΠ, μας αντιμετωπίσατε με ειρωνικά σχόλια περί λαϊκισμού. Αλλά θέλω να σας θυμίσω ότι λαϊκισμός δεν είναι να έχεις ως προτεραιότητα τη παιδεία, γνωρίζοντας ότι αυτό θέλει διαχρονική κλιμάκωση σε ό,τι αφορά τις δαπάνες. Λαϊκισμός είναι το να πετάς από το παράθυρο χρήματα του 'Ελληνα φορολογούμενου και να μην απολογείσαι γι' αυτό που έκανες. Σας θυμίζω την Ολυμπιακή και την καταψήφιση της πρότασης για την εξεταστική επιτροπή. Αυτό, για να αποκαθίσταται η πραγματικότητα.
Ευρωπαϊκά κονδύλια: εδώ είναι το άγος. Πρωτοφανής ανικανότητα να απορροφηθούν οι πόροι για την παιδεία από το δεύτερο Κοινοτικό Πλαίσιο Στήριξης. Κατά τις προγραμματικές δηλώσεις ο σημερινός Υπουργός Παιδείας ομολόγησε ότι στο σύνολο του εξαετούς προγράμματος οι ρυθμοί απορρόφησης μέχρι το τέλος του 1996 κυμαίνονταν περίπου στο 20%. Δύο χρόνια μετά, στο τέλος του 1997, για την εκπαίδευση και την αρχική κατάρτιση έχουν απορροφηθεί μόλις εκατόν ογδόντα τέσσερα δισεκατομμύρια (184.000.000.000) δραχμές επί συνόλου εξακοσίων τριάντα εννέα δισεκατομμυρίων (639.000.000.000) δραχμών. Ο κοινοτικός επίτροπος, ο 
 

  



Σελίδα 11808 
κ. Φλιν, απαντώντας σε ερώτημα Ευρωβουλευτού, του κ. Αλαβάνου, επισήμανε ως αιτία της χαμηλής απορρόφησης:
Πρώτον, τις δυσχέρειες σαφούς προσδιορισμού του περιεχόμενου του εγχειρήματος. Δεύτερον, την έλλειψη δομών προγραμματισμού και τις σημαντικές αδυναμίες των δομών εφαρμογής διαχείρισης και παρακολούθησης του μέτρου. Τρίτον, τις συχνές αλλαγές των αρμοδίων για τη μελέτη και την εφαρμογή του εγχειρήματος. Τέταρτον, την αλληλοκάλυψη αρμοδιοτήτων πολλών υπηρεσιών και προσώπων. Και πέμπτον, την ανάληψη ασαφών εργασιών πολύ μεγάλης εμβέλειας και -ίσως- υπερβολικά φιλόδοξων.
Η Ευρωπαϊκή Επιτροπή Παρακολούθησης του επιχειρησιακού προγράμματος για την εκπαίδευση και την αρχική επαγγελματική κατάρτιση πιέζει για περικοπή περίπου εβδομήντα δισεκατομμυρίων (70.000.000.000) δραχμών από το πρόγραμμα για την ίδρυση περίπου εβδομήντα νέων τμημάτων στα ΑΕΙ και ΤΕΙ, με δεκαοκτώμισι χιλιάδες θέσεις και από το πρόγραμμα του Ενιαίου Λυκείου.
Το μέγα θέμα είναι ότι δεν απορροφώνται οι πόροι από την Ευρωπαϊκή 'Ενωση, αλλά οφείλω επίσης να τονίσω ότι μέγα θέμα είναι και το γεγονός ότι τα χρησιμοποιούμενα εθνικά και ευρωπαϊκά κονδύλια δεν αξιοποιούνται αποδοτικά.
Και εδώ θέλω να επισημάνω ότι λόγω της ανεπάρκειας του εκπαιδευτικού συστήματος, έχει υπολογιστεί ότι η ελληνική κοινωνία δηλαδή οι οικογένειες μαθητών, φοιτητών, σπουδαστών κ.ο.κ. δαπανούν σωρευτικά το χρόνο ποσά που κινούνται μεταξύ πεντακοσίων και οκτακοσίων δισεκατομμυρίων (500-600.000.000.000) δραχμών. Αυτό και μόνο είναι η πιο κραυγαλέα απόδειξη της αποτυχίας του εκπαιδευτικού συστήματος και της χρεοκοπίας του. Το γεγονός ότι, πέρα από τα διατιθέμενα από το κράτος χρήματα, πέρα από όσα απορροφώνται με την πολύ χαμηλή απορροφητικότητα από τους κοινοτικούς πόρους κονδύλια, αναγκάζεται η ελληνική οικογένεια να δαπανά ένα τέτοιο ποσό, αποτελεί στην ουσία γελοιοποίηση του εκπαιδευτικού συστήματος. Και μόνο αυτό θα έπρεπε να βάζει σε βαθύτατους προβληματισμούς και σε αναζήτηση σχεδίου επείγουσας ανάγκης και όχι να ακούμε εδώ εξωραϊσμούς για μία κατάσταση, την οποία μόνο στο δικό σας μυαλό βλέπετε έτσι, ενώ όλες οι 'Ελληνίδες και 'Ελληνες ξέρουν ότι η πραγματικότητα, η δυσάρεστη και νοσηρή πραγματικότητα, είναι τελείως διαφορετική.
Κυρίες και κύριοι συνάδελφοι, θέλω να κάνω μία παρατήρηση ακόμη, για τους εκπαιδευτικούς και τις αποδοχές τους. Οι 'Ελληνες εκπαιδευτικοί της πρωτοβάθμιας και δευτεροβάθμιας εκπαίδευσης, βάσει στοιχείων και του ΟΟΣΑ και της Ευρωπαϊκής 'Ενωσης, είναι τελευταίοι σε αποδοχές έναντι των συναδέλφων τους των άλλων ευρωπαϊκών χωρών. Με δεκαπέντε χρόνια υπηρεσίας ο 'Ελληνας δάσκαλος παίρνει περίπου τέσσερα εκατομμύρια διακόσιες χιλιάδες (4.200.000) δραχμές το χρόνο, έναντι οκτώμισι (8,5) -σχεδόν εννέα εκατομμυρίων (9.000.000) δραχμών- του Γερμανού, επτάμισι εκατομμυρίων (7.500.000) δραχμών του Δανού -και εδώ είναι το σημαντικό συγκριτικό στοιχείο- οκτώ εκατομμυρίων επτακοσίων χιλιάδων (8.700.000) δραχμών του Ιρλανδού.
Τα λέω αυτά, όχι για να υπαινιχθώ τη δυνατότητα άμεσης και εντυπωσιακής αύξησης των αποδοχών, αλλά έχει σημασία να θυμόμαστε τι ζητάμε και από ποιους και να έχουμε επίσης μία κλιμάκωση και μία ιεράρχηση των αναγκών και της προοπτικής των δημοσιονομικών δαπανών.
'Ερχομαι σε ένα άλλο θέμα, που μας έχει απασχολήσει και άλλες φορές, αλλά σήμερα νομίζω ότι είναι η πιο επίκαιρη στιγμή να το επαναφέρουμε: Μη κρατικά πανεπιστήμια. Τα επιχειρήματα είναι γνωστά. Παρέλκει να κάνω ξανά μακροσκελή αναφορά.
Να σας θυμίσω μόνο το ζήτημα της τρομακτικής αιμορραγίας συναλλάγματος, της σοβαρής αιμορραγίας υψηλού επιπέδου ανθρώπινου δυναμικού. Να σας θυμίσω ότι άμιλλα και ανταγωνισμός ποτέ δεν έβλαψε κανένα, παρά μόνο εκείνους που θέλουν να απολαμβάνουν τη ραστώνη των μονοπωλιακών καταστάσεων, πάντως όχι τους χρήστες. Να σας θυμίσω ίσως ακόμη και το χειρότερο, ότι ανεξέλεγκτα, χωρίς αυστηρές προδιαγραφές, χωρίς εποπτεία, χωρίς επιτήρηση της πολιτείας, τα μη κρατικά πανεπιστήμια είναι ήδη εδώ. Και σε πολλές περιπτώσεις λειτουργούν σε βάρος του πολίτη, σε βάρος των προσδοκιών και των ονείρων των νέων ανθρώπων.
Σας το είπα και άλλη φορά, κύριε Σημίτη, και σήμερα θα σας το πω αυστηρότερα. Αυτή η κατάσταση, επειδή αρέσκεστε σε αναφορές περί εμπορευματοποίησης, περί ελιτίστικων προσεγγίσεων, είπατε και κάτι για παιδεία με χρήματα, είναι η χειρότερη μορφή των όσων ιδεοληπτικά μάς λέτε εδώ, για να προκαλείτε αίσθηση και ν' αποκομίζετε εντυπώσεις για το κόμμα σας. Αυτή η κατάσταση συνεχίζεται, διευρύνεται, διογκώνεται και είναι αποκλειστικά δική σας ευθύνη το γεγονός της ύπαρξής της.
(Χειροκροτήματα από την πτέρυγα της Νέας Δημοκρατίας)
Γι'αυτό σάς επαναλαμβάνω: το γεγονός της απόρριψης εκ μέρους σας χθες, στη δεύτερη ψηφοφορία για την πρόταση αναθεώρησης του Συντάγματος, της μεγάλης ευκαιρίας που δόθηκε επιτέλους να κινηθούμε προς μια κατεύθυνση σύγχρονη και ευεργετική. Την απορρίψατε, όχι γιατί δεν ξέρετε την αλήθεια, αλλά γιατί υποκριτικά αποφεύγετε να τη δείτε, επειδή φοβάστε τις αντιδράσεις, δεν ξέρω ποιες και από πού. Αυτό όμως δεν είναι πολιτική. Είναι μικροπολιτική.
Και θα σας πω πάλι κάτι. Σας πήρε δεκαπέντε χρόνια, για να υιοθετήσετε επιτέλους την προοπτική του ευρωπαϊκού προσανατολισμού. Καλώς, αλλά με μεγάλη καθυστέρηση. Σας πήρε μια δεκαετία να αρχίσετε να ψελλίζετε, να ψιθυρίζετε κάτι για αποκρατικοποιήσεις. Καλώς, αλλά αργά, τραγικά αργά. Και τώρα πάλι, άτολμα και δειλά θα σας πάρει καμιά δεκαριά χρόνια, για να δεχθείτε το μη κρατικό πανεπιστήμιο. Καταλαβαίνετε, λοιπόν, με τι βηματισμό πηγαίνει η Ελλάδα.
(Χειροκροτήματα από την πτέρυγα της Νέας Δημοκρατίας)
Ειδικά η θέση σας σ'αυτό το ζήτημα αποτελεί τρανταχτή απόδειξη αναχρονιστικής νοοτροπίας, αλλά και παντελούς έλλειψης τόλμης και αποφασιστικότητας.
'Ερχομαι δι' ολίγω να σας πω τη δική μας πρόταση.
ΦΟΙΒΟΣ ΙΩΑΝΝΙΔΗΣ: Στην Ευρώπη υπάρχει ιδιωτικό πανεπιστήμιο;
ΠΡΟΕΔΡΟΣ (Απόστολος Κακλαμάνης): Σας παρακαλώ, μη διακόπτετε.
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Εγώ δεν σας διέκοψα. Αντιλαμβάνομαι ότι σας λέω ενοχλητικά πράγματα, αλλά τι να κάνουμε; Πρέπει να ακούτε και λίγη κριτική χωρίς βέβαια ελπίδα να διορθώσετε τίποτα απ'αυτά που κάνετε.
Πέντε είναι οι βασικοί άξονες για μια ουσιαστική και αποτελεσματική πολιτική στο χώρο της παιδείας. Ο πρώτος είναι να συμφωνήσουμε στο ότι ο κύριος άξονας για την εκπαιδευτική πολιτική είναι ο άνθρωπος. Ο άνθρωπος μαθητής, ο άνθρωπος δάσκαλος, ο άνθρωπος γονιός, να γίνει το επίκεντρο και της διαδικασίας αλλά και της όποιας μεταρρυθμιστικής προσπάθειας. Θα σας έλεγα μάλιστα ότι πρέπει να δώσουμε ιδιαίτερη έμφαση και βαρύτητα στην ενεργητική συμμετοχή μαθητών και γονέων και στην αναβάθμιση του διδακτικού προσωπικού.
Δεύτερος βασικός άξονας: δια βίου εκπαίδευση και κατάρτιση. Πρέπει το σύστημα να είναι απαλλαγμένο από φραγμούς και αγκυλώσεις, να διευρύνει τις δυνατότητες επιλογής του ατόμου, να διέπεται από άμιλλα, από αξιοκρατία και από δημιουργικό ανταγωνισμό.
Τρίτος άξονας. 'Ενα σύστημα δυναμικό, που να στηρίζεται στην αξιολόγηση των πάντων, όλων όσοι συμμετέχουν στην εκπαιδευτική κοινότητα αλλά και των μονάδων -σχολικών, πανεπιστημιακών και άλλων- παροχής υπηρεσιών παιδείας.
Τέταρτον: η ανάγκη αποκέντρωσης του εκπαιδευτικού συστήματος. Αυτό είναι ιδιαίτερα καίριο. Πρέπει να γίνει εκχώρηση εκπαιδευτικών και οικονομικών αρμοδιοτήτων σε κατάλληλα όργανα των περιφερειών, των νομών και των σχολικών μονάδων. Σε αυτό το νέο αποκεντρωμένο σύστημα σημαίνοντα ρόλο καλούνται να παίξουν οι σχολικοί εταίροι και οι τοπικές κοινωνίες.
Πέμπτος άξονας είναι αναμφισβήτητα η επαρκής 
 

  



Σελίδα 11809 
χρηματοδότηση της παιδείας. 
Προσβλέπουμε σε ένα σχολείο που θα παρέχει πράγματι και όχι στα λόγια ίσες ευκαιρίες στο μαθητή του αστικού κέντρου και της κωμόπολης, στο κορίτσι και στο αγόρι, επιδιώκοντας την ανάδειξη και αξιοποίηση όλων των δεξιοτήτων των νέων Ελλήνων. Σε ένα εκπαιδευτικό σύστημα περισσότερων επιλογών σχολείου, μαθημάτων, βιβλίου που να επικοινωνεί από βαθμίδα σε βαθμίδα και να δίνει και δεύτερη και τρίτη ευκαιρία.
Τρίτον, στην εξισορρόπηση του συστήματος με τη θεσμική αποκατάσταση των γονέων ως ισότιμων κοινωνικών εταίρων, σε ένα αποκεντρωμένο και ευέλικτο σχολείο, σε ένα σχολείο κύτταρο πολιτισμού, που θα ενισχύει την αυτογνωσία και τα στοιχεία της κοινής ταυτότητας των αυριανών συμπολιτών μας, που θα τους εξοικειώνει ταυτόχρονα με την αυριανή κοινή ευρωπαϊκή πραγματικότητα, παρέχοντάς τους τα εφόδια, για να μπορούν να τη διαμορφώνουν. Σε ένα σχολείο που θα εμφυσά σταθερές αξίες και αρχές, σε ένα σχολείο που θα φυλάσσεται επιτέλους αποτελεσματικά από την αυξανόμενη εγκληματικότητα, αλλά και τη μάστιγα των ναρκωτικών. Σε ένα σχολείο πρωινής λειτουργίας. Και θέλω εδώ να θυμίσω ότι, εάν συνεχιζόταν το πρόγραμμα κατασκευής των σχολικών κτιρίων που διεκόπη το 1993, σήμερα θα είχαμε φθάσει στην ολοκλήρωσή του. Και δεν θα ήταν αναγκασμένος ο κύριος Υπουργός της Παιδείας να λέει ότι είναι φιλοδοξία να γίνει στα επόμενα χρόνια, όταν είναι γνωστό ότι υπάρχει ανάγκη για περίπου δεκαπέντε χιλιάδες νέες σχολικές αίθουσες.
Κυρίες και κύριοι συνάδελφοι, προσβλέπουμε σε ένα σύστημα που όλα και όλοι θα αξιολογούνται, που θα μορφώνει και θα επιμορφώνει με πληρότητα τους μέλλοντες εκπαιδευτικούς. Και που με αδιάβλητο τρόπο θα προσλαμβάνει τους καλύτερους και ικανότερους απ' αυτούς. Που θα αναβαθμίσει επιτέλους τον 'Ελληνα δάσκαλο, ηθικά πριν απ' όλα, και υλικά. Σε ένα σύστημα, το οποίο θα αποσκοπεί στην οικονομική και διοικητική αυτοτέλεια των πανεπιστημίων. Και το λέω αυτό, όχι μόνο γιατί είναι αίτημά τους, αλλά γιατί είμαι απόλυτα πεπεισμένος ότι με αυτόν τον τρόπο η μεταφορά ευθύνης στα ίδια, αλλά και η προοπτική σχετικά αυξημένου ανταγωνισμού μεταξύ τους, μόνο ευεργετικά αποτελέσματα μπορεί να έχει για την εκπαιδευτική κοινότητα.
Κυρίες και κύριοι συνάδελφοι, η δραματική υστέρηση και οι ελλείψεις στο μεγάλο αυτό θέμα, πέρα από τις διαφορές απόψεων και τους πολιτικούς διαξιφισμούς, δεν είναι θέμα που προσιδιάζει σε έντονες αντιδικίες. Γιατί την υστέρηση αυτή, τις ελλείψεις, το χάος, το βιώνουν και το πληρώνουν καθημερινά όλοι οι 'Ελληνες, κυρίως οι γονείς, και πάνω απ' όλα οι νέοι άνθρωποι και οι προοπτικές.
Και θέλω να πω εδώ ότι είναι ανάγκη να σκύψουμε και με σοβαρότητα και με αίσθημα ευθύνης και μάλιστα σε μια αγωνιώδη προσπάθεια να βρούμε εκείνα τα κοινά στοιχεία, εκείνο το κοινό έδαφος που θα διασφαλίσει τις αρχές της σταθερότητας και της συνέπειας. Θα έφθανα στο σημείο να πω ότι είναι προτιμότερο το σύστημα που έχει ίσως κάποιες ατέλειες και αδυναμίες, παρά το φαινόμενο που παρατηρούμε των διαρκών αλλαγών, μεταβολών και πειραματισμών.
Οφείλω να σας πω ότι αισθάνθηκα απογοήτευση από την ομιλία του κ. Σημίτη, γιατί αισθάνθηκε την πιεστική ανάγκη να προσπαθήσει να εξωραϊσει μια κατάσταση, που όλοι και όλες σ' αυτόν τον τόπο ξέρουμε ότι έχει προφανείς και πρωτοφανείς αδυναμίες. Αυτό σημαίνει είτε ότι βρίσκεστε υπό πολύ έντονη πολιτική πίεση να πείτε τα πράγματα όπως δεν είναι, είτε ότι δεν έχετε πράγματι την εικόνα της πραγματικότητας.
Σας έχω επανειλημμένα τονίσει ότι έχετε μια υπερβολική ατολμία και αδυναμία να προχωρήσετε σε αυτό που έχει πλέον γίνει εθισμός να λέγεται διαρθρωτικές αλλαγές. Με άλλα λόγια δηλαδή τις ουσιαστικές τομές σε ένα άρρωστο κράτος. Το πρόβλημα που υπάρχει είναι ότι στην οικονομία αυτή η διαπίστωση είναι αληθής. Στην παιδεία όμως βλέπουμε ότι ξυπνάτε ξαφνικά από το λήθαργο και επιχειρείτε άρον-άρον, απρογραμμάτιστα και πρόχειρα, να εισαγάγετε δήθεν μεταρρυθμίσεις. Αποτέλεσμα είναι να δημιουργείται εύλογος προβληματισμός ως προς το τι είναι καλύτερο: να είστε σε πλήρη απραξία, δηλαδή σε λήθαργο, ή να ξυπνάτε και να κάνετε αυτές τις κακοτεχνίες που κάνετε;
(Χειροκροτήματα από την πτέρυγα της Νέας Δημοκρατίας)
Κυρίες και κύριοι συνάδελφοι, κλείνω λέγοντας ότι απ' αυτό που ονομάζουν υπεραπλουστευμένα "διαρθρωτικές αλλαγές" αυτό, χωρίς να απορρίπτω αυτήν την ορολογία, προτιμώ να το αποκαλώ "ανάγκη βαθιών τομών" σε ένα άρρωστο κράτος. Απ' όλες αυτές που συζητούμε κατά καιρούς η σπουδαιότερη είναι αυτή που αφορά το εκπαιδευτικό σύστημα και αυτή που θα έχει τα πιο μακροχρόνια αποτελέσματα.
Είναι πολύ σημαντικές οι αποκρατικοποιήσεις για παράδειγμα. Είναι πολύ σημαντικές οι τομές που πρέπει να γίνουν, για να προλάβουμε το τραίνο της ΟΝΕ, που μας έφυγε στον πρώτο σταθμό. Αλλά είναι πολύ μεγαλύτερης και βαρύνουσας σημασίας οι τομές που πρέπει να γίνουν στο εκπαιδευτικό μας σύστημα, γιατί απ' αυτό πάνω απ' όλα εξαρτάται αν οι 'Ελληνες του αύριο όχι απλώς θα μπορούν να σταθούν ανταγωνιστικά, αλλά αν θα είναι πραγματικά ισότιμοι εταίροι-μέλη της ευρωπαϊκής οικογένειας ή αν θα είναι οι παρίες και οι φτωχοί συγγενείς.
Εδώ οι ευθύνες όλων μας είναι πάρα πολύ μεγάλες, κυρίως οι δικές σας, για όσο τουλάχιστον διαχειρίζεσθε ακόμα την κυβερνητική εξουσία. Και θέλω πέρα από τις κριτικές επισημάνσεις και πέρα από τις πολιτικές αντιπαραθέσεις, για μία ακόμα φορά να σας προτείνω και να σας προκαλέσω, σ' αυτό το θέμα ειδικά, να σκύψουμε με βαθιά προσοχή και να αναζητήσουμε επιτέλους τα σημεία εκείνα που μπορούν να αποτελέσουν μία στρατηγική για την παιδεία, που θα έχει τα στοιχεία της συνέπειας, της συνέχειας και της διαχρονικότητας.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, ήξερα ότι ο κ. Καραμανλής έχει άλλες απόψεις και ότι θα διαφωνήσει. Θα είχα μεγάλη περιέργεια να ακούσω τι θα προτείνει.
(Θόρυβος από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Παρακαλώ! Γιατί αυτές οι διακοπές;
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): 'Οταν αναφέρεται σε συγκεκριμένες ενέργειες, σε συγκεκριμένα μέτρα, σε θεσμούς, ποια είναι η άποψή του; Πώς αλλιώς θα έπρεπε να οργανωθεί ο θεσμός, ή ποιο άλλο μέτρο θα έπρεπε να παρθεί; Απλώς διαπίστωσα ότι διαφωνεί εκ συστήματος και διαφωνεί χωρίς να προτείνει.
ΑΝΑΣΤΑΣΙΟΣ ΝΕΡΑΝΤΖΗΣ: Διαφωνεί για το σύστημα, όχι εκ συστήματος!
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Για την επετηρίδα μας είπε ότι έχει κάνει δύο προτάσεις, οι οποίες απορρίφθηκαν από την Κυβέρνηση. Οι προτάσεις αυτές αφορούσαν τη δημιουργία μίας νέας επετηρίδας, δηλαδή κατάργηση της επετηρίδας τύποις, ουσία διατήρηση της επετηρίδας, να μην ενοχλήσουμε κανέναν και να λέμε στις λέξεις ότι αλλάζουμε τα πράγματα, στην ουσία όμως να μην αλλάζουμε.
Αξιολόγηση, μας είπε. Ακούσατε, όμως, αν πρότεινε κάποιο σύστημα αξιολόγησης, τι συγκεκριμένα θεωρεί ότι θα πρέπει να γίνει για την αξιολόγηση, για να αντικαταστήσει αυτήν την αξιολόγηση την οποία καταδικάζει; Εγώ δεν το άκουσα!
Ήταν αρνητικός, ολότελα αρνητικός στο Ενιαίο Λύκειο. Και θα έπρεπε να αναρωτηθούμε ότι έχει βρει κάποιο άλλο σύστημα, ότι καταργεί τον ακαδημαϊκό μονόδρομο με άλλους τύπους λυκείων. Εάν δεν θέλει το Ενιαίο Λύκειο, ποιο λύκειο θέλει; Εγώ δεν το κατάλαβα και πιστεύω ότι κανείς σ' αυτήν την Αίθουσα, εάν καθίσει τώρα να πει ποια είναι η άποψη της Νέας Δημοκρατίας για το λύκειο, δεν θα μπορεί να συγκεκριμενοποιήσει την άποψη αυτή.
Μίλησε για την τεχνική και επαγγελματική εκπαίδευση ότι 
 

  



Σελίδα 11810 
δεν πρέπει να γίνει έτσι. Αλλά ποια είναι η πρότασή του για την τεχνική και επαγγελματική εκπαίδευση; Ούτε αυτήν την ακούσαμε.
Για την αποκέντρωση ότι πρέπει να προωθηθεί η αποκέντρωση, αυτό το ακούσατε. Ξέρετε ότι έχουμε πάρει κάποια μέτρα; Πού είναι η διαφορά η δική του από αυτό το οποίο κάνουμε εμείς; Θα ήθελα να το μάθω. Δεν το άκουσα, δεν το κατάλαβα!
Είπε για τη διοικητική αυτοτέλεια των Ανωτάτων Εκπαιδευτικών Ιδρυμάτων. Αυτή η Κυβέρνηση έχει κάνει πολλά.
Εάν δείτε την ισχύουσα νομοθεσία και τη συγκρίνετε με νομοθεσίες άλλων χωρών, θα διαπιστώσετε ότι εδώ στην Ελλάδα η αυτοτέλεια είναι πολύ προχωρημένη. Πού πάσχει; Να δούμε τι άλλα πρέπει να διορθώσουμε. Απλώς ακούσαμε την αρχή. Αρχές λέει ο καθένας έτσι εύκολα. 
Για το ρόλο των γονέων. Για το ρόλο των γονέων ψηφίστηκε πρόσφατα ένα νομοσχέδιο εδώ στη Βουλή, ο οποίος προβλέπει το ρόλο των γονέων στην εκπαιδευτική διαδικασία και θα ήθελα να μάθω εάν διαφωνείτε σε αυτό το οποίο ψηφίστηκε.
(Θόρυβος στην Αίθουσα)
ΠΡΟΕΔΡΟΣ (Απόστολος Κακλαμάνης): Απαράδεκτο πάντως αυτό που γίνεται. Κάθε ομιλητής έχει δικαίωμα σε στοιχειώδη άνεση να μιλήσει.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Από όλο αυτό τον κατάλογο που σας διάβασα προκύπτει απλά και μόνο... ότι υπάρχει διαφωνία χάριν της διαφωνίας και εδώ, όπως και αλλού, δεν υπάρχει άποψη. Επειδή δεν υπάρχει άποψη, γι' αυτό λέγονται και μερικά έτσι στομφώδη και καταγγελτικά, τα οποία πιστεύω τουλάχιστον σε αυτή την Αίθουσα, από αυτή την παράταξη, δεν θα έπρεπε να λέγονται.
Υπάρχει είπε ο κ. Καραμανλής άκρατος κομματισμός στην παιδεία.
Κύριε Καραμανλή, όταν εγώ ήμουν υποψήφιος σε ελληνικό πανεπιστήμιο, έπρεπε να φέρω πιστοποιητικό κοινωνικών φρονημάτων. Αυτό δεν πρέπει να το ξεχνάμε.
(Θόρυβος από την πτέρυγα της Νέας Δημοκρατίας - Κωδωνοκρουσίες)
ΠΡΟΕΔΡΟΣ (Απόστολος Κακλαμάνης): Σας παρακαλώ, κύριοι συνάδελφοι!
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Εγώ δέχομαι ότι φωνάζετε και καταδικάζετε εκείνες τις πρακτικές. Τότε δεν σας άκουσα να φωνάζετε. Τότε τις ακολουθούσατε αυτές τις πρακτικές.
(Χειροκροτήματα από την πτέρυγα του ΠΑ.ΣΟ.Κ.)
Και άκουσα και πρόσφατα εδώ σε αυτήν την Αίθουσα νοοτροπίες περί στρατοπέδων και Μακρονησίων.
(Θόρυβος - Διαμαρτυρίες από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Παρακαλώ πολύ! Ησυχία!
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Οι επιθεωρητές ήταν γνωστό ότι ήταν μέσο χειραγώγησης της σκέψης.
Τα κίνητρα για τη διάκριση, για την άμιλλα, για την επιτυχία. Μάλιστα! Αλλά εγώ εδώ πρέπει να τονίσω κάτι άλλο, το οποίο είναι σημαντικό και αυτό δεν αναφέρθηκε από σας και παίζει πολύ δευτερεύοντα ρόλο στα όσα αναφέρθηκαν ως επιχειρήματα. Είναι το θέμα ότι πρέπει να υπάρχουν και ταυτόχρονα διαδικασίες -και αυτό προωθούμε, το είπα στην αρχή της ομιλίας μου- οι οποίες ξεπερνούν την ανισότητα, η οποία υπάρχει από την οικογενειακή και κοινωνική κατάσταση. 'Οτι πρέπει να υπάρχει ενισχυτική διδασκαλία, ότι πρέπει να υπάρχει ολοήμερο σχολείο, ότι πρέπει να υπάρχουν πολλαπλοί δρόμοι εκπαίδευσης για να μπαίνουν τα παιδιά στο σχολείο και να έχουν ίδιες δυνατότητες. Γιατί τα κίνητρα είναι η μία πλευρά. Η άλλη πλευρά είναι να δημιουργήσει τις προϋποθέσεις για να ανταποκριθούν στα αιτήματα τα οποία βάζεις. Γι' αυτό τόνισα και τονίζω και πάλι ότι και η εκπαιδευτική πολιτική έχει μία σημαντική κοινωνική στόχευση, μια σημαντική κοινωνική διάσταση. Θέλει να ξεπεράσει ανισότητες και πρέπει να βρίσκει διαδικασίες για να ξεπερνά αυτές τις ανισότητες.
Από εκεί και πέρα πολλά λέχθηκαν, τα οποία θα μπορούσε κανείς εύκολα να σχολιάσει. Διάλογος δεν έγινε! Βεβαίως έγινε διάλογος και έγινε μακρύς διάλογος με τους εκπαιδευτικούς φορείς. Οι αυξήσεις των εκπαιδευτικών θεωρήθηκαν εδώ ως άνευ σημασίας, ενώ ήταν από 8% έως 18%.
Οι αυξήσεις των μισθών των καθηγητών των πανεπιστημίων είναι σημαντικές. Οι δαπάνες αυξήθηκαν στην παιδεία. Και εδώ χρησιμοποιείται ένα τέχνασμα, διότι προστίθενται και οι δαπάνες για τα τοκοχρεολύσια, οι οποίες βεβαίως αυξάνονται. Εμείς μιλάμε για τις πρωτογενείς δαπάνες του προϋπολογισμού. Και εκεί, όπως είπα -και φαίνεται αυτό από τους αριθμούς καθαρά- οι δαπάνες για την παιδεία αυξάνονται.
Θα ήθελα, κυρίες και κύριοι, ένα θέμα να θίξω ακόμα. Είναι αυτό το προσφιλές θέμα στη Νέα Δημοκρατία των ιδιωτικών πανεπιστημίων.
Πρώτα απ'όλα, να ξεκαθαρίσουμε κάποιους όρους. 'Οταν λέμε ιδιωτικό πανεπιστήμιο -και εγώ έτσι το καταλαβαίνω- μιλάμε για κερδοσκοπικό πανεπιστήμιο. Πανεπιστήμιο, το οποίο δίνει κέρδος να συντηρείται.
(Θόρυβος - διαμαρτυρίες από την πτέρυγα της Νέας Δημοκρατίας - κωδωνοκρουσίες)
Μη κερδοσκοπικά πανεπιστήμια υπάρχουν στο εξωτερικό πολλά, αλλά είναι πανεπιστήμια ιδρυμάτων, είναι πανεπιστήμια της Εκκλησίας, τα οποία λειτουργούν με τον ίδιο τρόπο που λειτουργούν εδώ τα δημόσια πανεπιστήμια.
(Θόρυβος - διαμαρτυρίες από την πτέρυγα της Νέας Δημοκρατίας - κωδωνοκρουσίες)
Δεν κοιτάζουν το τι κέρδος θα αποφέρουν στον επιχειρηματία. Και εσείς μιλάτε για ιδιωτικά πανεπιστήμια, τα οποία θα αποφέρουν κέρδος στους επιχειρηματίες.
(Θόρυβος - διαμαρτυρίες από την πτέρυγα της Νέας Δημοκρατίας - κωδωνοκρουσίες)
ΠΡΟΕΔΡΟΣ (Απόστολος Κακλαμάνης): Σας παρακαλώ, επιτέλους! Μα, είναι τελικώς θέμα αγωγής του καθενός! Δεν είναι πολιτικό θέμα οι συνεχείς διακοπές.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Πρέπει να διευκρινίσουμε κάτι εδώ. 'Ακουσα και αυτό ότι οι δήμοι θα κάνουν πανεπιστήμια. Εδώ οι δήμοι έχουν την αρμοδιότητα των σχολείων και δεν μπορούν να ανταποκριθούν στην αρμοδιότητα των σχολείων που έχουν. Πώς θα κάνουν πανεπιστήμια; Υπάρχει τρόπος να κάνουν πανεπιστήμια. Και περί αυτού πρόκειται για την όλη συζήτηση. Ο κ. Παπαδόπουλος, ο κ. Πετρόπουλος, ο οποίος έχει μια τεχνική σχολή, έχει ένα ΙΕΚ, έχει επαγγελματικές σχολές εδώ και πολλά χρόνια, θέλει να αναβαθμίσει αυτήν την τεχνική επαγγελματική σχολή. Αν της φορέσει το καπέλο του πανεπιστημίου, θα έχει και περισσότερους μαθητές και θα βγάζει και περισσότερα λεφτά. Διότι βεβαίως, είναι επιχειρηματίας, εργάζεται με κερδοσκοπικούς σκοπούς -καλά κάνει- και δεν έχει υπόψη του να παράσχει γνώση, όπως την παρέχει ένα πανεπιστήμιο.
Τι θέλουν, λοιπόν, οι κύριοι της Νέας Δημοκρατίας; Θέλουν όλες αυτές τις τεχνικές σχολές, τις οποίες έχουν επιχειρηματίες, να τις αναβαθμίσουμε και να πάρουν τον τίτλο του πανεπιστημίου, για να μπορούν αυτές οι τεχνικές σχολές να έχουν περισσότερα κέρδη.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Κάνετε λάθος.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Δεν κάνω λάθος καθόλου, διότι θα πρέπει να βλέπουμε την πραγματικότητα.
Τι είναι ένα πανεπιστήμιο; Δεν είναι η διδασκαλία ενός μαθήματος. 'Ενα πανεπιστήμιο δεν είναι μια τεχνική σχολή για λογιστές, για προγραμματιστές ηλεκτρονικών υπολογιστών. 'Ενα πανεπιστήμιο για να δουλεύει σωστά ως πανεπιστήμιο, πρέπει να προσφέρει πολλά γνωστικά αντικείμενα, τα οποία να συνδέονται. Πρέπει να έχει πέραν από τη διδασκαλία και την έρευνα και βιβλιοθήκες και εργαστήρια και πέρα απ'όλα αυτά να έχει κοινές διαδικασίες λειτουργίας, οι οποίες διαμορφώνουν συλλογικότητα, αναπτύσσουν την πρωτοβουλία του φοιτητή και τον κάνουν να είναι περισσότερο άνθρωπος, περισσότερο πολίτης, περισσότερο αναπτυγμένος πάνω στα προβλήματα. Δεν υπάρχουν πανεπιστήμια τα οποία περιορίζονται 
 

  



Σελίδα 11811 
απλώς και μόνο στο να είναι τεχνικές σχολές λογιστών.
Εγώ ερωτώ: Πιστεύει κανείς στην Ελλάδα ότι ιδιώτης επιχειρηματίας μπορεί να ιδρύσει ένα ιδιωτικό πανεπιστήμιο αυτού του τύπου που πρέπει να είναι το πανεπιστήμιο; Κοροϊδία θα είναι. Θα είναι ένας τρόπος εξαπάτησης γονέων, οι οποίοι δεν καταλαβαίνουν. Θα τους δίνει ένα δίπλωμα και θα λένε ότι "έχουμε πανεπιστημιακό δίπλωμα", ενώ στην ουσία θα είναι ένα δίπλωμα που αφορά μια τεχνική εκπαίδευση.
Πιστεύω ότι κανείς και πάντως η Κυβέρνηση ούτε αυτήν την κοροϊδία θέλει ούτε θέλει να υποβαθμίσει τα ελληνικά πανεπιστήμια σ' αυτό το επίπεδο.
Και, κυρίες και κύριοι συνάδελφοι, όλη αυτή η πολιτική άποψη εντάσσεται σ' αυτήν τη νοοτροπία του ακαδημαϊκού μονόδρομου, να προσφέρουμε περισσότερες θέσεις για να ικανοποιήσουμε αιτήματα...
(Θόρυβος στην Αίθουσα)
ΠΡΟΕΔΡΟΣ (Απόστολος Κακλαμάνης): 'Οχι κινητά τηλέφωνα επιτέλους! Διακοπές και κινητά τηλέφωνα συνεχώς. Σας παρακαλώ! 
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): ...και δεν εντάσσεται σε αυτό το οποίο πρέπει να είναι η πολιτική παιδείας, πώς αναβαθμίζουμε το επίπεδο γνώσης, πώς αναβαθμίζουμε το επίπεδο κριτικής ικανότητας, πώς αναβαθμίζουμε τη διεπιστημονική σύνδεση των διαφόρων δραστηριοτήτων και επιστημονικών προσανατολισμών, πώς δημιουργούμε ένα σύστημα το οποίο είναι πιο πλατύ, πιο ανοιχτό, προσφέρει περισσότερα.
Εμείς δεν έχουμε δογματισμούς, αλλά ένα πρέπει να έχουμε ως κριτήριο -είπα και πριν- την ποιότητα. Πρέπει να προσφέρουμε στον 'Ελληνα πολίτη μία εκπαίδευση και μία πανεπιστημιακή εκπαίδευση, η οποία ανταποκρίνεται σ' αυτό το όνομα και δεν είναι απλώς μία ταμπέλα για να μπορούμε να κερδίσουμε ψήφους. Ψήφους με την παιδεία δεν θέλουμε να κερδίσουμε!
(Χειροκροτήματα από την πτέρυγα του ΠΑ.ΣΟ.Κ.)
Και για να κλείσω, η Νέα Δημοκρατία, παρά τις κορόνες, παρά τη συναίνεση, παρά τις εξαγγελίες των όποιων αρχών, όπως είδαμε σε σχέση με τις κινητοποιήσεις για την επετηρίδα, αλλά όπως είδαμε στη στάση την οποία ακολουθεί στα περισσότερα ζητήματα στην πράξη, απλώς θέλει να δηλώνει ότι συμφωνεί και έχει κατευθύνσεις κοινά αποδεκτές, στην ουσία όμως διαφωνεί, παρεμποδίζει, δεν θέλει να υπάρξει μία παιδεία, η οποία εξασφαλίζει το μέλλον αυτού του τόπου!
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΟΣ (Απόστολος Κακλαμάνης) Ο Πρόεδρος της Νέας Δημοκρατίας, κ. Κωνσταντίνος Καραμανλής, έχει το λόγο.
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Δεν διέκρινα ουσία στη δεύτερη απεραντολογία σας σήμερα, κύριε Σημίτη, αλλά επειδή επικεντρωθήκατε σε δύο-τρία ζητήματα, που είναι προφανές ότι σας ενοχλούν και βγάζετε ενοχές, να γυρίσουμε πάλι σ' αυτά.
Επετηρίδα: Φταίει ή δεν φταίει το κράτος; Φταίνε ή δεν φταίνε οι κυβερνήσεις επί σειρά ετών; Φταίει ή δεν φταίει και η δική σας Κυβέρνηση, που δεκάδες χιλιάδες άνθρωποι ήταν εκτεθειμένοι σε ένα πράγματι ξεπερασμένο σύστημα; Φταίει, δεν υπάρχει άλλη απάντηση. 
Από κει και πέρα η αναζήτηση ποια είναι; Αντικατάσταση με ένα αξιοκρατικό σύστημα. Ορθά και χαίρομαι ότι ακολουθήσατε τη σύστασή μας. Υπάρχει όμως ένα θέμα. Ένα θέμα όχι κοινωνικής μόνο ευαισθησίας, φροντίδας ή μέριμνας, ένα θέμα στοιχειώδους συνέπειας και αξιοπιστίας του κράτους. Δεν μπορεί το κράτος να αλλάζει όποτε θέλει τους κανόνες του παιχνιδιού, έστω και αν το κάνει προς την καλύτερη κατεύθυνση και ταυτόχρονα να μη λαμβάνει υπόψη τους χιλιάδες ανθρώπους, που έχουν εκτεθεί στο προηγούμενο.
Αυτή είναι η ένστασή μας και αυτήν την ένστασή μας επιμένουμε να τη λέμε. Εσείς ή δεν θέλετε να την καταλάβετε ή, τώρα που το κάνατε, δεν μπορείτε να το πάρετε πίσω. Όμως αυτός δεν είναι επαρκής λόγος, για να αποκρούετε ή να θέλετε να αποφύγετε τις κριτικές επισημάνσεις.
Αξιολόγηση: σας είπα πρώτος ότι χαρήκαμε πάρα πολύ που αρχίσατε να υιοθετείτε, έστω στα λόγια, κάποιες τέτοιες απόψεις. 'Ομως, επειδή με ρωτήσατε τι γνώμη έχω για την αξιολόγηση, σας την είπα και σας την επαναλαμβάνω: Αξιολόγηση δεν γίνεται με κομματικούς εγκάθετους, που φέρνετε έξω από την εκπαιδευτική διαδικασία. Αυτό πρέπει να το καταλάβετε εσείς!
(Χειροκροτήματα από την πτέρυγα της Νέας Δημοκρατίας)
'Ερχομαι τώρα στο επίμαχο θέμα, που βλέπω ότι το κουράζετε κάθε φορά...
(Θόρυβος στην Αίθουσα)
ΠΡΟΕΔΡΟΣ (Απόστολος Κακλαμάνης): Σας παρακαλώ, μην αρχίζουμε τα ίδια από την άλλη πλευρά!
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): ...γιατί αναζητείτε εναγωνίως να βρείτε κάποια διέξοδο για τα μη κρατικά πανεπιστήμια. Και ακούσαμε τα γνώριμα που μας λέτε κάθε φορά, τα χιλιοειπωμένα.
Εγώ θέλω να σας πω κάποια πράγματα, σ' αυτά να μου απαντήσετε. Πρώτον, το ζήτημα της διαρροής, της αιμορραγίας συναλλάγματος. Δεύτερον, της αιμοραγίας ανθρώπινου δυναμικού. Και τρίτον, αυτό που αποφύγατε επιμελώς να αγγίξετε ότι κακιάς μορφής ιδιωτικές τριτοβάθμιες μονάδες παροχής υπηρεσιών παιδείας είναι ήδη εδώ και εκμεταλλεύονται τους 'Ελληνες, εκμεταλλεύονται τους νέους, εκμεταλλεύονται τους γονείς, εκμεταλλεύονται την αγωνία, την ημιμάθεια, την άγνοια χιλιάδων ανθρώπων και γι' αυτό δεν κάνετε τίποτα!
'Αρα, με τη στάση σας το ενθαρρύνετε, το επιβεβαιώνετε, το επιδιώκετε. Μόνο έτσι μπορεί να ερμηνευτεί αυτή η άκαμπτη λογική.
(Χειροκροτήματα από την πτέρυγα της Νέας Δημοκρατίας)
Πρέπει να σας πω ότι πράγματι σάς χαίρομαι, όταν κάνετε εκείνες τις επιδείξεις κομματικής νομιμοφροσύνης και ιδεολογικής συνέπειας, πρώτα από όλα γιατί πρέπει να σας πω ότι μοιάζει πολύ υποκριτικό - και σας το λέω ευθέως. Μοιάζει υποκριτικό, γιατί κάποια στιγμή θα πρέπει να διαλέξετε ότι ή είστε, έστω στα λόγια, εκσυγχρονιστής που θέλει να προωθήσει κάποιες απόψεις -πιθανώς όχι με την αποτελεσματικότητα που πρέπει, πιθανώς με μεγάλες καθυστερήσεις, με ατολμίες και δειλία, αλλά πάντως, ευθυγραμμισμένος στη σημερινή εποχή- ή είστε ευθυγραμμισμένος σε μια λογική που έχει ξεπεραστεί τελείως.
Κύριε Σημίτη, σας θυμίζω ότι τα χαρακώματα και οι διαχωριστικές γραμμές, τις οποίες επιμένετε να επικαλείστε, για προφανείς λόγους κομματικής άμυνας, για τη συντριπτική πλειοψηφία των Ελληνίδων και των Ελλήνων, έχουν από πολλά χρόνια ξεπεραστεί.
(Χειροκροτήματα από την πτέρυγα της Νέας Δημοκρατίας)
Και το μόνο που κάνετε, όταν αισθάνεστε την ανάγκη -που είναι φανερό ότι δεν την πολυπιστεύετε κιόλας- να κάνετε αυτές τις αναφορές, είναι να δείχνετε ότι τουλάχιστον κατά 50% είστε στραμμένος προς τα πίσω. Αυτό όμως δεν ενδείκνυται για τον Πρωθυπουργό της χώρας στο τέλος του 20ου και στην ανατολή του 21ου αιώνα.
(Χειροκροτήματα από την πτέρυγα της Νέας Δημοκρατίας)
Οφείλω ακόμα να σας επισημάνω ότι, όταν κάνετε αυτές τις αναφορές, τις λαϊκίστικες, για να διεγείρετε δεν ξέρω ποιους -δεν ξέρω πια ποιοι έχουν απομείνει να διεγείρονται με τέτοια- βγάζετε και ένα διάχυτο εκνευρισμό. Επειδή έχω την τύχη συχνά-πυκνά να έχουμε αυτές τις αντιπαραθέσεις, αυτόν το διάλογο μέσα στη Βουλή, πρέπει να σας πω ότι βλέπω τον εκνευρισμό σας να αυξάνει με γεωμετρική πρόοδο. Ο μόνος λόγος, τον οποίο βρίσκω εγώ ότι έχει μία βασιμότητα, είναι ότι αυξάνει με γεωμετρική πρόοδο και η διάχυτη αίσθηση αποτυχίας της πολιτικής σας.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, στην προηγούμενη προ ημερησίας διάταξη συζήτηση στη Βουλή, είχα παρακαλέσει τον κ. 
 

  



Σελίδα 11812 
Καραμανλή να σταματήσει αυτήν την τακτική των προσωπικών σχολίων, διότι πιστεύω ότι τα προσωπικά σχόλια δεν ωφελούν, υποβαθμίζουν το Κοινοβούλιο, δημιουργούν εντάσεις, οι οποίες δεν αφορούν την ουσία και δείχνουν ότι ο πολιτικός λόγος είναι πολύ καθυστερημένος. 
Τον ακούσατε. Είπε τα παλιά, τα γνωστά περί ατολμίας, περί δειλίας, περί ψευτοεκσυγχρονισμού, περί έλλειψης θάρρους, όλα όσα είπε. Εγώ βγάζω το συμπέρασμα ότι δεν είστε επειδεκτικός μάθησης σε κάτι καλύτερο.
Θέλω, επειδή συζητάμε για την παιδεία, κύριε Καραμανλή, να θυμίσω -και θα το πω αυτό έτσι, επειδή έχει λεχθεί- αυτά που είπαν ο Δελμούζος και ο Ψυχάρης, όταν τους κατηγόρησαν για τη δημοτική γλώσσα που χρησιμοπιούσαν. Είπαν: "Δεν υπάρχει χυδαία γλώσσα, υπάρχουν χυδαίοι άνθρωποι".
(Χειροκροτήματα από την πτέρυγα του ΠΑ.ΣΟ.Κ.)
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Κύριε Πρόεδρε, παρακαλώ το λόγο.
ΠΡΟΕΔΡΟΣ (Απόστολος Κακλαμάνης): Oρίστε, κύριε Καραμανλή, έχετε το λόγο.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Τι θα γίνει, κύριε Πρόεδρε, θα πάει πολύ αυτό το βιολί; Να μας πείτε μία ώρα να γυρίσουμε. Κατά τις τέσσερις το απόγευμα να γυρίσουμε.
ΠΡΟΕΔΡΟΣ (Απόστολος Κακλαμάνης): Θα ήθελα και εγώ να τελειώσει, αλλά δεν μπορώ να μη δώσω το λόγο.
Κύριε Πρόεδρε, να κλείσουμε αυτή τη συζήτηση, η οποία δεν βοηθάει σε τίποτε. Να ακολουθήσουν και οι άλλοι Αρχηγοί.
Ορίστε, έχετε το λόγο.
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Τώρα, κύριε Σημίτη, να πω την αλήθεια, ξεφύγατε από τα όρια και το λέω με απόλυτη ευθύτητα αυτό.
Δεν σας έχω υβρίσει ποτέ. Σας κάνω κριτικές επισημάνσεις, σας κάνω παρατηρήσεις, όπως ατολμία, αβουλία, αναποφασιστικότητα, ανεπάρκεια πολιτικής. Αυτές είναι πολιτικές επισημάνσεις, κυρίες και κύριοι. Μπορεί να διαφωνείτε, αλλά είναι πολιτικές επισημάνσεις.
Οι υπαινιγμοί περί χυδαιότητας, δεν είναι ούτε του δικού μου επιπέδου, αλλά επιτρέψτε μου να πω ότι δεν είναι ούτε του δικού σας επιπέδου, γιατί αυτό το στοιχειώδες επίπεδο σάς το αναγνωρίζω.
(Χειροκροτήματα από την πτέρυγα της Νέας Δημοκρατίας)
Μπορεί να έχετε πολλές πολιτικές ελλείψεις, αλλά η εικόνα που έχω διαχρονικά για σας, είναι, εν πάση περιπτώσει, ενός ευπρεπούς ανθρώπου, που δεν ταιριάζει να βγαίνουν από το στόμα του τέτοιες βαριές κουβέντες.
Όμως, θέλω να καταλήξω στο εξής: Αν μεν αρέσκεσθε να έχουμε αυτού του είδους τους διαλόγους ...
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Εσείς τους προκαλείτε.
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): ... πρέπει να σας πω ότι ταυτόχρονα δεν μπορεί να υπεκφεύγετε από την ουσία. Και η ουσία είναι η εξής: ασχέτως προθέσεων, έχουμε ένα σοβαρότατο πρόβλημα, έλλειμμα και υστέρηση στην εκπαιδευτική μας πολιτική. 
Εγώ δεν σας είπα ποτέ ότι όλα τα κάνετε λάθος. 'Ομως, είναι προφανές ότι πολλά είναι λάθος, περισσότερα είναι πρόχειρα και πάντως είναι λίγα μπρος στις ανάγκες, που υπάρχουν. Και υπάρχουν κραυγαλέα παραδείγματα, που το εμφανίζουν αυτό. Και γνωρίζετε, ίσως και καλύτερα από μένα, ότι η μεγάλη πλειοψηφία των Ελλήνων και το αισθάνεται και το πληρώνει αυτό.
Παρακαλώ λοιπόν και εσάς και την Κυβέρνησή σας, αντί να κάνετε τόσο βαρείς υπαινιγμούς σαν αυτούς, στους οποίους παρασυρθήκατε πριν από λίγο, να σκύψετε με μεγαλύτερη προσοχή στα εκπαιδευτικά προβλήματα και στα προβλήματα των νέων ανθρώπων.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Η Γενική Γραμματέας του ...
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, το λόγο επί προσωπικού.
ΠΡΟΕΔΡΟΣ (Απόστολος Κακλαμάνης): Σας παρακαλώ, μη θορυβείτε. Δεν υπάρχει προσωπικό θέμα.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Να το εκθέσω, κατά τον Κανονισμό. 
ΠΡΟΕΔΡΟΣ (Απόστολος Κακλαμάνης): 'Οχι, ο Κανονισμός λέει ότι ο Πρόεδρος δίδει το λόγο, αν νομίζει ότι υπάρχει θέμα. 
Η κ. Παπαρήγα, η Γενική Γραμματέας του ΚΚΕ, έχει το λόγο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, δεν έχουμε δικτάτορες στην Αίθουσα, ούτε παιδοτρίβης είσθε. Παραβιάζετε κατάφωρα τον Κανονισμό.
ΠΡΟΕΔΡΟΣ (Απόστολος Κακλαμάνης): Σας παρακαλώ, έδωσα το λόγο ήδη στην κ. Παπαρήγα.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Παραβιάζετε κατάφωρα τον Κανονισμό.
ΠΡΟΕΔΡΟΣ (Απόστολος Κακλαμάνης): Καθίστε, κύριε Ανδρεουλάκο, σας παρακαλώ.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Σας παρακαλώ, κύριε Πρόεδρε. 
ΠΡΟΕΔΡΟΣ (Απόστολος Κακλαμάνης): Ορίστε, κυρία Παπαρήγα.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Δεν μπορώ να μιλάω με υπόκρουση.
(Θόρυβος)
ΠΡΟΕΔΡΟΣ (Απόστολος Κακλαμάνης): Σας παρακαλώ, κύριοι συνάδελφοι, δεν τελείωσε η συνεδρίαση.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Σας παρακαλώ, κύριε Πρόεδρε, δεν σέβεστε τον Κανονισμό;
ΠΡΟΕΔΡΟΣ (Απόστολος Κακλαμάνης): Κύριε συνάδελφε, σας παρακαλώ καθίστε.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Δεν θέλετε να ακούσετε ποιο είναι το θέμα;
ΠΡΟΕΔΡΟΣ (Απόστολος Κακλαμάνης): Μα, δεν είναι σωστό αυτό που κάνετε, σας παρακαλώ. 
ΑΠΟΣΤΟΛΟΣ ΑΝΔΡΕΟΥΛΑΚΟΣ: Λυπάμαι, γιατί παραβιάζετε τον Κανονισμό, καίτοι είσθε θεματοφύλακας του Κανονισμού.
ΠΡΟΕΔΡΟΣ (Απόστολος Κακλαμάνης): Κύριε συνάδελφε, τον Κανονισμό τον παραβιάζετε εσείς, διακόπτοντας συνεχώς. Μη συνεχίζετε.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Ζητώ το λόγο επί προσωπικού.
ΠΡΟΕΔΡΟΣ (Απόστολος Κακλαμάνης): Δείτε τον Κανονισμό για να δείτε γιατί δεν σας δίνω το λόγο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Λυπάμαι, γιατί παραβιάζετε τον Κανονισμό.
ΠΡΟΕΔΡΟΣ (Απόστολος Κακλαμάνης): Ορίστε, κυρία Παπαρήγα.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Κύριε Πρόεδρε, δεν μπορώ να μιλάω με υπόκρουση από κάτω. Πώς θα γίνει;
ΑΠΟΣΤΟΛΟΣ ΑΝΔΡΕΟΥΛΑΚΟΣ: Λυπάμαι ... 
ΠΡΟΕΔΡΟΣ (Απόστολος Κακλαμάνης): Σας παρακαλώ. 
Ορίστε, κυρία Παπαρήγα.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Κύριε Πρόεδρε, δεν μπορώ να μιλήσω, όταν από κάτω μιλάει άλλος συνάδελφος. Πώς θα γίνει;
ΠΡΟΕΔΡΟΣ (Απόστολος Κακλαμάνης): Τι άλλο να κάνω εγώ, κυρία Παπαρήγα; Αστυνομικά μέτρα να λάβω εδώ μέσα;
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Εν πάση περιπτώσει, με συγχωρείτε που θα το πω, αλλά σ' αυτήν την Αίθουσα δεν θεωρώ απαραίτητο να υπάρχει απάντηση και ανταπάντηση συνέχεια. Ας πέσει και κάτι κάτω, εν πάση περιπτώσει. 'Ολη μέρα συζητήσεις γίνονται στη Βουλή. Δεν το καταλαβαίνω αυτό το πράγμα. Ταλαιπωρούμαστε χωρίς λόγο.
ΦΟΙΒΟΣ ΙΩΑΝΝΙΔΗΣ: Αυτό κάνει ο Πρωθυπουργός. Ο Πρωθυπουργός έχει τον τελευταίο λόγο και επειδή είναι 
 

  



Σελίδα 11813 
ευπρεπής δεν το ασκεί. Ο κ. Καραμανλής δημιουργεί το πρόβλημα.
ΠΡΟΕΔΡΟΣ (Απόστολος Κακλαμάνης): Να μη γίνονται άλλες διακοπές, σας παρακαλώ.
Ορίστε, κυρία Παπαρήγα.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Παρακολούθησα τον τόνο, αλλά και το περιεχόμενο της ομιλίας του Πρωθυπουργού. Θα έλεγε κανείς ότι ήταν μία ομιλία πολύ χαμηλών τόνων.
Είδαμε τουλάχιστον έναν εντελώς διαφορετικό Πρωθυπουργό από τον Πρωθυπουργό, που απάντησε στην ερώτηση του Κοινοβουλευτικού Εκπροσώπου του κόμματος, του κ. Ορέστη Κολοζώφ. Είδαμε ένα διαφορετικό Πρωθυπουργό από τις προηγούμενες μέρες, όταν είχαμε τους γνωστούς μεγάλους αγώνες των εκπαιδευτικών, αλλά και τα τραγικά επεισόδια. 
Ο Πρωθυπουργός μίλησε σαν να μην υπάρχει κανένα πρόβλημα σήμερα, σαν να μην είχαν μετατραπεί είκοσι πόλεις της χώρας μας, πόλεις-εξεταστικά κέντρα, αλλά περικυκλωμένα από τα ΜΑΤ, σε πόλεις της βίας, εναντίον κυρίως των εκπαιδευτικών και των ανύποπτων πολιτών, σαν να μην είχαμε πρόβλημα συνειδητής και μεθοδευμένης δολοφονικής απόπειρας, σαν να μην είχαμε πρόβλημα δακρυγόνων.
ΠΡΟΕΔΡΟΣ (Απόστολος Κακλαμάνης): Κυρία Παπαρήγα, σας ζητώ συγγνώμη, αλλά είναι αναγκαίο να παρέμβω, διότι δημιουργήθηκαν κάποιες εντυπώσεις και η συνεδρίαση αυτή μεταδίδεται και από την τηλεόραση.
Υπάρχει ρητή διάταξη στον Κανονισμό που λέγει "Ο Πρόεδρος μπορεί να μη δώσει το λόγο, αν κρίνει ότι δεν υπάρχει προσωπικό ζήτημα".
Αυτά σε ό,τι αφορά το πρόβλημα που προηγήθηκε.
Ζητώ συγγνώμη για τη διακοπή. Παρακαλώ συνεχίστε.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Δυστυχώς αυτές οι συζητήσεις, οι οποίες είναι συνδεδεμένες και με την τηλεόραση, έχουν αυτό το αδύνατο σημείο. Σκεφτόμαστε τις εντυπώσεις μέσα από την τηλεόραση και δε σκεφτόμαστε την ουσία και το μέγεθος των προβλημάτων που συζητάμε.
ΠΡΟΕΔΡΟΣ (Απόστολος Κακλαμάνης): 'Εχετε δίκιο.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Εγώ τουλάχιστον μιλάω, σαν να μην υπάρχει η τηλεόραση αυτή τη στιγμή.
Θέλω, λοιπόν, να επισημάνω το εξής. Ο κύριος Πρωθυπουργός δεν στάθηκε σ'αυτά τα ζητήματα. Αρκείται στο να επαναλάβει θέματα τα οποία είχε θέσει και αφορούν το ζήτημα της παιδείας.
Παραδείγματος χάριν, είχε θέσει το ζήτημα της βίας τάχα, κατά τη γνώμη μας, που γεννιέται στο χώρο της εκπαίδευσης, μίλησε για πλειοψηφίες, μειοψηφίες, μίλησε για υποκινήσεις, για μια σειρά προβλήματα, τα οποία μπορεί να μην είναι στενά δεμένα με την παιδεία, αλλά αν θέλετε, ιδιαίτερα τα δύο τελευταία χρόνια, αφορούν κατ'εξοχήν την παιδεία, με την έννοια ότι η εκπαιδευτική μεταρρύθμιση, έτσι όπως τη λέει η Κυβέρνηση, συναντά σοβαρές αντιστάσεις.
Αυτά όλα τα ξεπέρασε ο Πρωθυπουργός. Αναρωτήθηκα μήπως ενδιαφέρεται να μη συνεχίσει να πέφτει λάδι στη φωτιά, να μειωθούν οι εντάσεις, να διαμορφωθεί, εν πάση περιπτώσει, ένα κλίμα που θα επιτρέψει το διάλογο και τον αντίλογο.
Δεν θα ήμουν αντίθετη, κύριε Πρωθυπουργέ, αν είχατε αυτόν το στόχο, χωρίς βεβαίως να παρακάμπτουμε σοβαρότατα προβλήματα δημοκρατίας, τρομοκρατίας και προβοκάτσιας. Δεν θα ήμουν αντίθετη, αν αυτό όμως συνοδεύονταν και από μία τοποθέτηση της Κυβέρνησης απέναντι σ'αυτά τα γεγονότα.
Πρώτα-πρώτα θέλω κάποιες απαντήσεις, πώς γίνεται να γίνεται απόπειρα δολοφονίας εναντίον ανθρώπων, μπροστά στα μάτια της αστυνομίας. Και δεν μας ικανοποιεί το γεγονός ότι κάποιος αστυνομικός κλήθηκε σε απολογία ή τέθηκε σε διαθεσιμότητα, γιατί αν δεν υπήρχαν τρίτοι και ιδιαίτερα αν τα θύματα δεν έλεγαν ποιος ήταν αυτός, θα ήταν ελεύθερος και θα συνέχιζε ανενόχλητα το έργο του. Εν πάση περιπτώσει, θα έπρεπε να απαντήσετε σ'αυτά.
Κυρίως όμως, μας ανησυχεί το εξής γεγονός. Ο Πρωθυπουργός δίνει την εικόνα του ευγενούς και ευπρεπούς Πρωθυπουργού, της ευγενούς και ευπρεπούς Κυβέρνησης -δεν είναι προσωπικό το ζήτημα- αλλά την ίδια ώρα πλαγίως οι μηχανισμοί της συκοφαντίας δουλεύουν πολύ καλά.
Να αναφέρω συγκεκριμένα παραδείγματα. Ξέρετε ότι το Κομμουνιστικό Κόμμα Ελλάδας, όταν λέει κάτι στο Βήμα, δεν το λέει χωρίς να έχει στοιχεία, γιατί ξέρουμε ότι εμείς οι κομμουνιστές, αν χρησιμοποιήσουμε το ψέμα θα το βρούμε μπροστά μας και θα ζημιωθούμε πριν απ'όλα εμείς και όχι εκείνοι εναντίον των οποίων χρησιμοποιούμε το ψέμα.
Από το πρωθυπουργικό σας περιβάλλον, ας το πω, δεν ξέρω πώς ακριβώς θα πρέπει να το πω - και δεν με ενδιαφέρει το περιβάλλον, γιατί κάθε Πρωθυπουργός θα έχει βοηθούς, επιτελεία κλπ., δεν είναι αυτό κακό-πηγαίνουν χαρτάκια σε δημοσιογράφους και μάλιστα νέους στην ηλικία, οι οποίοι γράφουν λαϊκά αναγνώσματα, σαν αυτά που διαβάζουμε περί του πώς οργανώθηκε από την πλευρά του Κομμουνιστικού Κόμματος Ελλάδος η υποκίνηση του αγώνα των εκπαιδευτικών και κυρίως πώς οργανώθηκε η τρομοκρατία εναντίον των ΜΑΤ.
Σ'αυτά, κύριε Πρωθυπουργέ, καλό είναι να πάρετε τα μέτρα σας. Το ξέρετε εσείς ο ίδιος; Δεν το ξέρετε; Νομίζουν ότι έτσι σας προσφέρουν υπηρεσίες; Αυτό είναι ένα άλλο θέμα. Πάντως το μηχανισμό της διακίνησης αυτών των κειμένων τον ξέρουμε και μάλιστα αγκαλιάζει δυο-τρεις εφημερίδες και όχι μόνο μία και σε ορισμένες περιπτώσεις δεν περνάει αυτός ο μηχανισμός σε κείνες τις εφημερίδες που κραυγαλέα και συνειδητά είναι πιο κοντά σας.
Είναι επικίνδυνα αυτά τα πράγματα και γι'αυτό ανησυχούμε. Το μειλίχιο ύφος του Πρωθυπουργού δεν συνδυάζεται με μια, αν θέλετε, προσπάθεια να πέσουν οι τόνοι, για να μπορούμε να συζητήσουμε καλύτερα αυτά τα ζητήματα.
Αλλά υπάρχουν και άλλα γεγονότα και κυρίως έχουν να κάνουν με την κατάσταση στα Σώματα Ασφαλείας, στην Αστυνομία, που αντικειμενικά πια έχει πολύ προνομιακή δράση στο χώρο της εκπαίδευσης και συνδέεται και με θέματα σπουδών.
Είχε καθιερωθεί -και αυτό ήταν ένα καλό μέτρο- ο θεσμός των πανελληνίων εξετάσεων για τα Σώματα Ασφαλείας. Οπωσδήποτε είναι ένα μέτρο, ανεξάρτητα, αν θέλετε, το περιεχόμενο - πως οργανώνεται αυτός ο διαγωνισμός- που διευκολύνει εν πάση περιπτώσει, να μπει και απλός κόσμος σε αυτά τα σώματα και είναι καλό αυτό για τον τόπο.
Ο Υπουργός Δημόσιας Τάξης προχωρά σε άλλες επιλογές. 'Αλλοι θα μπαίνουν μέσω του διαγωνισμού, άλλοι από τα Σώματα Καταδρομών. 
(Στο σημείο αυτό, την Προεδρική 'Εδρα καταλαμβάνει ο Α' Αντιπρόεδρος της Βουλής, ΠΑΝΑΓΙΩΤΗΣ Ν. ΚΡΗΤΙΚΟΣ)
Είδαμε αυτές τις ημέρες στο χώρο της παιδείας τα ΜΑΤ να πέφτουν με ιδιαίτερη αγριότητα σε σύγκριση με τους υπόλοιπους αστυνομικούς, οι οποίοι ήταν πιο διστακτικοί και πιο προσεκτικοί. 'Ολα αυτά δείχνουν ότι πάμε πια σε μία επιλεκτική σύνθεση των Σωμάτων Ασφαλείας. 'Οχι ότι δεν υπήρχαν επιλογές πριν, υπήρχαν, αλλά μιλάμε για μία ακόμη μεγαλύτερη "κρησάρα", να μπουν εκείνοι οι άνθρωποι -εγώ δεν θα πω οι δικοί σας, δεν θα πω κάτι τέτοιο- οι οποίοι ζουν με τη βία. Αισθάνονται ωραία, όταν κτυπάνε, όταν δέρνουν, όταν δολοφονούν. Τέτοιοι άνθρωποι, αλλά εγώ δεν λέω, ότι ανήκουν σε κάποιο κόμμα ή σε κάποιο χώρο. Συνήθως τέτοιοι άνθρωποι δεν ανήκουν πουθενά. Είναι, όμως, πρόχειροι και εύκολοι να στρατολογηθούν από οποιαδήποτε κυβέρνηση. Υποχρεώνεται να χρησιμοποιήσει τη βία, την τρομοκρατία και τον αυταρχισμό από τη στιγμή που έχει μία πολιτική που είναι βαθύτατα αντιλαϊκή.
Δεν θέλω να σταθώ σε άλλες πλευρές. Είναι πάρα πολύ ανησυχητικά φαινόμενα και κυρίως ακόμη πιο ανησυχητική είναι η προσπάθεια σπίλωσης -κυριολεκτικά- και συκοφαντίας εναντίον των εκπαιδευτικών. Αυτό, όμως, δεν σημαίνει ότι όλοι οι εκπαιδευτικοί, όλοι οι μαθητές, όλοι οι γονείς είμαστε αθώοι.
Μιλάμε για τη σπίλωση ενός κλάδου όταν βρίσκεται σε αγώνα. Η γνώμη μας είναι ότι ο χώρος της παιδείας 
 

  



Σελίδα 11814 
χρησιμοποιείται σήμερα, όπως ακριβώς ο χώρος της Ολυμπιακής Αεροπορίας, ο χώρος της Υπηρεσίας Πολιτικής Αεροπορίας και οι άλλες ΔΕΚΟ. Μία προσπάθεια μεθοδευμένης φθοράς, απαξίωσης, συκοφαντίας και σπίλωσης για να περάσουν εκείνα τα μέτρα και οι μεταρρυθμίσεις που θα σταθούν στην πορεία και που έχουν σχέση αναμφισβήτητα με την ιδιωτικοποίηση ή να το πω καλύτερα με διάφορες μορφές ιδιωτικοποίησης που ταιριάζουν στο χώρο της παιδείας και έχουν να κάνουν με τη χειραγώγηση του χώρου και την προσπάθειά του να μεταρρυθμιστεί, ώστε να υποταχθεί πλήρως στους νόμους της αγοράς και αναπόφευκτα και στην αναρχία των νόμων της αγοράς.
Εμείς, κύριε Πρωθυπουργέ, δεν θέλουμε να ανεβάσουμε τους τόνους. Τα είπαμε για την Κυβέρνηση και συνεχίζουμε να έχουμε τη γνώμη για τον κατήφορο, τον αντιδημοκρατικό της Κυβέρνησης. Θέλουμε, όμως, να επισημάνουμε ότι πρέπει να προβληματιστείτε πάρα πολύ σοβαρά. Δεν ξέρω τι ξεκινάει από εσάς και τι ξεκινάει χωρίς ενδεχόμενα να το ξέρετε, αλλά θέλω να προσθέσω το εξής στοιχείο: 'Εχουμε επιλεκτικές προσαγωγές ή κλήσεις στην Ασφάλεια στελεχών του Κομμουνιστικού Κόμματος της Ελλάδος, για να καταθέσουν για τα εξεταστικά κέντρα και για τις συγκρούσεις ή τα προβλήματα που δημιουργήθηκαν με τα ΜΑΤ.
Πολύ φοβόμαστε ότι θα γίνει αυτό που έγινε με τους αγρότες: Από τη μια μεριά έχουμε μία Αστυνομία, η οποία δεν μπορεί να πιάσει τους μεγαλέμπορους ναρκωτικών ή πιάνει ελάχιστους. Τίποτα δεκαπεντάχρονα και δεκαεξάχρονα χρήστες ή διακινητές μικρής ποσότητας, τους βρίσκει πάρα πολύ εύκολα, τους μεγάλους δεν μπορεί. 'Εχουμε να κάνουμε με μία Αστυνομία που δεν μπορεί να βρει τους μασκοφόρους που κάνουν αυτά τα επεισόδια. Τις καταστροφές βεβαίως κανείς δεν τις εγκρίνει και αυτά δεν έχουν καμία σχέση ούτε με κίνημα ούτε με δράση ούτε καν, αν θέλετε, με αυτό που μπορεί να πει κανείς αριστερισμός. Αυτές είναι ομάδες οργανωμένες και με διετεταγμένη υπηρεσία. Η Αστυνομία αυτά δεν τα βρίσκει, αλλά την ίδια ώρα ξέρει πολύ καλά ποιος κομμουνιστής πήγε σε μία συγκέντρωση και ποιος δεν πήγε και επιλεκτικά τον καλούμε σε απολογία, για να δημιουργήσουμε ακριβώς τις εντυπώσεις ότι οι αγώνες δεν έγιναν από τους εκπαιδευτικούς, έγιναν από κάποιους, εκτός παιδείας -και μάλιστα κομμουνιστές- οι οποίοι έχουν άλλα πράγματα στο νου τους.
Ξέρετε πολύ καλά ότι εμείς οι κομμουνιστές δεν φοράμε μάσκες. Πηγαίνουμε κανονικά στις συγκεντρώσεις στην πρώτη γραμμή, είμαστε υπέρ της αλληλεγγύης όλων των τμημάτων των εργαζομένων, με τις ιδιότητές μας είτε του εκπαιδευτικού είτε του κομμουνιστή, ο οποίος δρα σε μία κοινωνία ελεύθερα και παίρνει θέση στους αγώνες αλληλέγγυος. Εμφανιζόμαστε και δεν χρειάζεται να κρυφτούμε. Ούτε φοβόμαστε τίποτα ούτε υπάρχει κανένας λόγος να φοβόμαστε ακομα και όταν η βία και η τρομοκρατία κυριολεκτικά ανδρώνονται.
'Ενα άλλο σχόλιο που ήθελα να κάνω, είναι ότι τεκμηριώνετε τις λεγόμενες μεταρρυθμίσεις στον τομέα της παιδείας στα χάλια που υπάρχουν, στους αναγχρονισμούς που υπάρχουν στην παιδεία κλπ. Δεν ξέρω, από παρθενογένεση έχει προκύψει αυτή η Κυβέρνηση; 'Οταν σας συμφέρει, είστε η ιστορική συνέχεια του ΠΑΣΟΚ και είστε η ιστορική συνέχεια του ΠΑΣΟΚ, όταν δεν σας συμφέρει, σαν ουδέτεροι κριτές μιλάτε για την επετηρίδα, για την αξιολόγηση, μιλάτε για το κόστος της παιδείας από την παραπαιδεία σαν να είστε ουρανοκατέβατοι. Σαν να ήρθατε τώρα στην Ελλάδα σαν επιθεωρητές και κρίνετε τα πράγματα. Και αυτό αν θέλετε προκαλεί. Προκαλεί τους απλούς ανθρώπους. 'Οταν παραδείγματος χάρη δεν δέχεσθε να σας κρίνουν οι εκπαιδευτικοί γιατί είναι, λέει, μειοψηφία -εσείς με το 41% είσαστε πλειοψηφία, δεν δέχεσθε να σας κρίνουν οι εκπαιδευτικοί και οι μειοψηφίες αν θέλετε μπορούν να κρίνουν και έχουν κάθε δικαίωμα να κρίνουν- εσείς οι ίδιοι δεν κάνετε τον κόπο να κάνετε μία στοιχειώδη αυτοκριτική τοποθέτηση στα προηγούμενα; Δεν καταλαβαίνετε ότι προκαλείτε εντάσεις και εξεγέρσεις; Και εμείς οι ίδιοι στην Αίθουσα της Βουλής, παρ' ότι καταλαβαίνουμε ότι πρέπει να είμαστε νηφάλιοι μέσα στη Βουλή, ώρες-ώρες μας έρχεται να κραυγάσουμε. Το ίδιο ισχύει και για τη Νέα Δημοκρατία.
Ο Πρόεδρος της Νέας Δημοκρατίας μίλησε για το εκπαιδευτικό σύστημα σαν να μην έχει καμία ευθύνη η Νέα Δημοκρατία. Ξέρουμε πολύ καλά ότι το εκπαιδευτικό σύστημα οικοδομείται, αν θέλετε, μέσα από μία μακρόχρονη πολιτική. Δεν είναι μία καλή ή κακή μεταρρύθμιση που το σώζει. Εδώ πραγματικά έχουμε συσσώρευση προβλημάτων.
Είπατε ακόμη, κύριε Πρωθυπουργέ, ότι το εκπαιδευτικό σύστημα αντανακλά δύο ειδών αντιλήψεις. Τις συντηρητικές και τις προοδευτικές. Δεν είναι έτσι τα πράγματα. 'Οχι ότι δεν περικλείει βεβαίως συντηρητικές, προοδευτικές αντιλήψεις, αλλά το εκπαιδευτικό σύστημα διαμορφώνεται πριν απ' όλα ανάλογα με το τι κοινωνία, το τι οικονομία έχουμε, κατ' εξοχήν αν θέλετε το εκπαιδευτικό σύστημα. 'Αλλοι τομείς του εποικοδομήματος, ακόμα και ο πολιτισμός, μπορεί να είναι και λίγο αποσπασμένος από αυτούς τους τομείς, αν μπορεί στη σημερινή εποχή. Αλλά το σύστημα της παιδείας οικοδομήθηκε ακριβώς ανάλογα με το τι οικονομία έχουμε και η εκπαιδευτική μεταρρύθμιση που λέτε εσείς ότι κάνετε, πραγματικά έχει ορισμένες τομές. Διότι είχαμε ένα εκπαιδευτικό σύστημα, το οποίο άφηνε κάποια παράθυρα, κάποιες χαραμάδες που θέλουν να αξιοποιείται από τα παιδιά των λαϊκών στρωμάτων, όπως μπορούσε να αξιοποιηθεί, έστω και αν η ελληνική οικογένεια κατέβαλε τετρακόσια δισεκατομμύρια (400.000.000.000) δραχμές για να τα βγάζει πέρα με την παραπαιδεία.
Ο Πρόεδρος της Νέας Δημοκρατίας μίλησε για οκτακόσια δισεκατομμύρια (800.000.000.000) δραχμές. 'Ισως υπολογίζει τα λεφτά που πληρώνουν οι πλούσιοι στο εξωτερικό και αλλού, δεν μας απασχολούν αυτοί, μιλάμε για τα λεφτά που πληρώνει ο απλός άνθρωπος, ο εργαζόμενος, ο εργάτης, ο μικρομεσαίος που τα τετρακόσια δισεκατομμύρια (400.000.000.000) δραχμές είναι τεράστιο ποσό. Δεν με απασχολεί τι πληρώνει ο "Χ", "Ψ", πλουτοκράτης για τα παιδιά του και που θέλει να τα στείλει. Αυτό ας έχει την ελευθερία να το κάνει ή μάλλον να του την στερήσουμε να το κάνει αφαιρώντας του προνόμια. Μας ενδιαφέρει τι πληρώνει η ελληνική οικογένεια.
'Οποιες πόρτες, παράθυρα υπήρχαν που έδιναν τη δυνατότητα στον εκπαιδευτικό να διδάσκει και μία άλλη απόχρωση σε ένα μάθημα, ή αν θέλετε να δοκιμάσει μία άλλη μέθοδο διδασκαλίας, όποιος εκπαιδευτικός ήθελε να κάνει τη δουλειά του με κέφι και να μην είναι ένας απλός υπάλληλος που κοιτάζει την ώρα να φύγει, αυτές τις χαραμάδες και τα παράθυρα τα κλείνετε με αυτό το εκπαιδευτικό σύστημα και διαμορφώνετε μία παιδεία πλήρως συντεταγμένη στην οικονομία της αγοράς, όπως διαμορφώνεται σήμερα. Πάμε να κάνουμε μία παιδεία που θα παράγει έναν άνθρωπο ικανό να ζει ανάμεσα στη μερική απασχόληση, μετακινούμενο, το είπατε, κινητική παιδεία. Η ουσία είναι αυτή. 'Εναν άνθρωπο που θα μπορεί να αλλάζει επαγγέλματα ή να προσπαθεί να αλλάξει επαγγέλματα, καμιά δεκαπενταριά επαγγέλματα, όχι σαν προϊόν προόδου, αλλά σαν προϊόν μεγάλης ανεργίας.
Θα είναι ένα ρομπότ μέσα στις σύγχρονες εργασιακές σχέσεις, ένας άνθρωπος, ο οποίος όταν θα μπαίνει στη δουλειά θα ξεχάσει ότι έχει οικογένεια, ότι έχει περιβάλλον, ότι είναι οντότητα και ότι έχει κι άλλες αναζητήσεις και αγωνίες, ένα ρομπότ το οποίο θα προγραμματίζεται να πειθαρχεί, να υπακούει και να δέχεται ό,τι δέχεται σήμερα και αύριο ίσως να αναγκαστεί να δέχεται και πολύ χειρότερα. Βεβαίως η εκπαιδευτική μεταρρύθμιση ξεκινά από τον εκπαιδευτικό, γιατί αυτός θα πρέπει να κάνει την παραγωγή αυτού του ρομπότ.
Η γνώμη μας, λοιπόν, ότι οι τομές που κάνατε είναι τομές, είναι ακριβώς οι τομές εκείνες για να διαμορφώνεται ο νέος τύπος του περιπλανόμενου ανθρώπου, του μοιρολάτρη που δεν διανοείται ότι κάτι πρέπει να κάνει για να αλλάξουν τα πράγματα.
Θα σταθώ τώρα σε ορισμένα ζητήματα, τα οποία και εσείς θίξατε και ο Αρχηγός της Αξιωματικής Αντιπολίτευσης. 
 

  



Σελίδα 11815 
Βεβαίως δεν λέω ότι είναι τα πιο σημαντικά στο τομέα της παιδείας, οπωσδήποτε είναι σημαντικά, αλλά είναι αυτά με τα οποία ξεκινάτε για να οικοδομήσετε ένα σύγχρονο αντιδραστικό δημόσιο σύστημα, το οποίο έχει υποσκαφθεί από την ιδιωτική παιδεία και το οποίο βέβαια δημόσιο σύστημα θα δώσει ένα τεράστιο χώρο στην ιδιωτική παιδεία και στην παραπαιδεία.
θα ξεκινήσω με το ζήτημα της επετηρίδας και του διορισμού των εκπαιδευτικών. Η επετηρίδα αναμφισβήτητα ήταν η λίστα ανεργίας των εκπαιδευτικών. θα μου πείτε ότι όλοι όσοι ήταν στην επετηρίδα ήταν πραγματικά άνεργοι εκπαιδευτικοί; Σημαίνει ότι όποιος παίρνει ένα πτυχίο, που με βάση αυτό δύναται να πάει να διδάξει, μπορεί να μπαίνει στην επετηρίδα; Κατ' αρχήν έτσι τα είχατε τα πράγματα και έτσι είχατε οργανώσει και εσείς και η Νέα Δημοκρατία τα Ανώτατα Εκπαιδευτικά Ιδρύματα. Σαφώς, όμως, ήταν λίστα ανεργίας και θα σας πω γιατί. Ποιος μπορεί να βγάλει συμπέρασμα αν έχουμε πλεόνασμα εκπαιδευτικών ή αν έχουμε έλλειμμα ή αν είμαστε στα ίσα; Για να βγει ένα τέτοιο συμπέρασμα προϋποθέτει ότι γνωρίζουμε τι οικονομία θέλουμε, ποια θα είναι η παραγωγική βάση της χώρας, τι και πώς πρέπει να το αναπτύξουμε, λαμβάνοντας υπόψη και τις διεθνείς βεβαίως συνθήκες και από κει να δούμε ότι έχουμε περίσσευμα ή έλλειμμα. Διότι αν δούμε μια διαφορετική παραγωγική ανάπτυξη της χώρας, η οποία αξιοποιεί τις εγχώριες πηγές και δεν τις καταστρέφει ή συρρικνώνει, τότε έχουμε ένα ανάλογο εκπαιδευτικό σύστημα που δεν μπορούμε να μιλήσουμε αν κάπου υπάρχει πληθωρισμός ή όχι. Και θα διακινδυνεύσουμε μια γνώμη, παρ? όλο που δεν στηρίζεται σε πλήρη στοιχεία, διότι πρέπει να είσαι στην εξουσία για να έχεις αυτά τα στοιχεία, ότι ένας άλλος δρόμος ανάπτυξης της ελληνικής κοινωνίας, πιθανόν με βασικούς κλάδους ή βασικές ειδικότητες εκπαιδευτικών να έδειχνε ότι μας λείπουν ή κάπου μπορεί να είχαμε και περίσσευμα. Αλλά κυρίως θα μας έδειχνε την έλλειψη.
Επομένως ήταν η λίστα της ανεργίας. Η επετηρίδα δεν κατοχύρωνε τον εκπαιδευτικό. Εμείς όταν καυτηριάσαμε την κατάργηση επετηρίδας, το συνοδεύσαμε με πιο συγκεκριμένα και ουσιαστικά επιχειρήματα και συμπεράσματα.
Πρώτον, με την κατάργηση επετηρίδας επιχειρείται να μειωθεί τεχνητά ο αριθμός των ανέργων, δεύτερον, να καταργηθεί η μονιμότητα, είναι το πρώτο βήμα για την κατάργηση των εργασιακών σχέσεων -άλλωστε και χθες στο κείμενο που πρότεινε η Κυβέρνηση και το θέτει προς συζήτηση είναι η επέκταση της μερικής απασχόλησης στο δημόσιο τομέα- και τρίτον, είναι η δημιουργία ενός μηχανισμού αξιολόγησης του εκπαιδευτικού που δεν στοχεύει μόνο στη συρρίκνωση του αριθμού, αλλά και στη διαμόρφωση ενός επίλεκτου σώματος εκπαιδευτικών, που θα κάνει ή θα παράγει, να μη πω στενά τη δουλειά της Κυβέρνησης, γιατί οι κυβερνήσεις αλλάζουν αυτό που λέμε, τον άνθρωπο ρομπότ, τον υποταγμένο πλήρως στις ανάγκες του συστήματος και στην οικονομία της αγοράς.
Και δεν είναι δε τυχαίο γιατί απευθύνεσθε κυρίως στους νέους ανθρώπους. Το κάνετε από τη μια μεριά για να μειώσετε το πρόβλημα της ανεργίας, και από την άλλη, διότι αυτοί είναι χωρίς συνδικαλιστική πείρα, είναι ακόμα πιο πιεσμένοι στη σημερινή κατάσταση και θέλετε να τους χειραγωγήσετε από τα πρώτα τους βήματα.
Eπομένως το θέμα της επετηρίδας δεν μπορεί να είναι το άλφα και το ωμέγα. Η κατάργησή της, όμως, δείχνει πριν απ' όλα προθέσεις.
Πάρτε το θέμα των αναπληρωτών. Οι αναπληρωτές οι οποίοι είναι άνθρωποι γύρω στα σαράντα -οι περισσότεροι- δουλεύουν από ένα έως δεκατρία χρόνια και καλύπτουν πραγματικές ανάγκες της εκπαίδευσης και όχι ευκαιριακές.
Επομένως ο θεσμός του αναπληρωτή τι δείχνει; Δείχνει ότι η παιδεία δεν απορροφά αυτούς που πρέπει να απορροφήσει. Και τώρα αυτούς τους ανθρώπους τους βάζετε σε κρίση -ενώ η διαφορά τους με τους μόνιμους είναι κυρίως στις εργασιακές σχέσεις και όχι στην αποστολή και στο ρόλο που παίζουν- τους βάζετε σε ένα διαγωνισμό με τον κίνδυνο να χάσουν πια και τη δυνατότητα να δουλέψουν και να διεκδικούν το δικαίωμά τους στη δουλειά. Εξ ου βεβαίως και η αγανάκτηση, εκεί ήταν ακόμα περισσότερο συσσωρευμένη.
Θα αναφέρω ορισμένες σκέψεις που έχουμε, που βεβαίως δεν κολλάνε στη σημερινή σας πολιτική. Αυτός, όμως, δεν είναι λόγος να μην τις πούμε.
Κατ' αρχήν πρέπει να ξεκαθαριστεί από την τριτοβάθμια εκπαίδευση και να διαχωρισθούν οι άνθρωποι εκείνοι οι οποίοι θέλουν να σπουδάσουν για να πάνε στην εκπαίδευση από αυτούς που γενικά θέλουν να σπουδάσουν. Με ποια έννοια: 'Αλλο πράγμα είναι ο χημικός που θα πάει να βρει δουλειά στη βιομηχανία ή σε ένα άλλο εργαστήρι και άλλο ο χημικός που θα πάει να διδάξει. Πρέπει να έχουμε πραγματικά παιδαγωγικές σχολές στα αντίστοιχα επαγγέλματα και όχι να τελειώνεις χημικός και να μπορείς να πας είτε στο σχολείο είτε στο τάδε εργαστήριο, λες και το πράγμα είναι το ίδιο. 'Αλλες παιδαγωγικές ικανότητες πρέπει να έχει. Αυτό διαμορφώνει μια πραγματική λίστα ανθρώπων για να δουλέψουν. Είναι ένα μέτρο. Το κυριότερο, βεβαίως, μέτρο είναι η ριζική αναδιοργάνωση της παιδείας στα πλαίσια της ριζικής αναδιοργάνωσης της κοινωνίας. Εν πάση περιπτώσει, όμως, είναι και αυτό ένα ζήτημα.
Δεύτερον, βεβαίως η επιμόρφωση είναι το ουσιαστικό πρόβλημα. Και η επιμόρφωση εξέπεσε εντελώς επί των ημερών σας. Ούτε καν αυτόν το θεσμό της επιμόρφωσης που είχατε, δεν τον χρησιμοποιήσατε. Βεβαίως χρειάζεται η επιμόρφωση. Και αν θέλετε, η επιμόρφωση έχει πολλούς τρόπους και πάρα πολλές μορφές. Και πρέπει να φεύγουν κάποιοι για ένα μικρό διάστημα από την εκπαιδευτική διαδικασία, να ανανεώνουν τις γνώσεις τους και τις μεθόδους διδασκαλίας. Αυτό δεν μπορεί να το αποφύγει καμία κυβέρνηση. 'Εχει κόστος βεβαίως, αλλά δεν γίνεται διαφορετικά. Ο εκπαιδευτικός πρέπει να εξελίσσεται ταχύτατα.
Το πιο επικίνδυνο, όμως, σημείο είναι αυτό το οποίο βλέπουμε όχι μόνο στο χώρο της παιδείας, αλλά είναι μια γενικότερη ιδέα στη συγκεκριμένη κοινωνία και στο σύστημα διαχείρισης. Η ιδέα που έχει να κάνει με αυτό που είπατε εσείς. Η κοινωνία μας προσπαθεί να δώσει ίσες ευκαιρίες και στους εκπαιδευτικούς και στους υπόλοιπους εργαζομένους. Μπορεί να ακούγεται πολύ ωραία ο όρος "ίσες ευκαιρίες". Ο όρος "ίσες ευκαιρίες" όπως χρησιμοποιείται σε ντοκουμέντα της Ευρωπαϊκής 'Ενωσης, άλλων διεθνών οργανισμών, σε ανθρώπους οι οποίοι επεξεργάζονται ιδεολογικά αυτές τις ιδέες, είναι ακριβώς αυτός ο όρος που χρησιμοποιείται σε αντικατάσταση, έστω της τυπικής διακήρυξης για κοινωνική ισότητα.
Εδώ δηλαδή λέτε το εξής: Ακούστε να δείτε κύριοι, εμείς διαμορφώνουμε μια κατάσταση, σας δίνουμε ευκαιρίες. 'Οποιος δεν έχει την ικανότητα να τις αξιοποιεί θα μένει στο περιθώριο.
Κοιτάξτε να δείτε. Οι ταξικοί, οι κοινωνικοί φραγμοί και οι ανισότητες που υπάρχουν στην κοινωνία μας, είναι αυτοί που εμποδίζουν και, αν θέλετε, ανατρέπουν αυτήν τη φραστική διακήρυξη περί ίσων ευκαιριών. Δεν υπάρχουν ίσες ευκαιρίες.
Πρώτα πρώτα σε μια κοινωνία, σε ένα σύστημα διαχείρισης, που υπάρχει σήμερα, όπου η ανεργία είναι πια ένα μόνιμο φαινόμενο και θα μεγαλώνει -δεν είναι δικές μας εκτιμήσεις, είναι των πιο αρμοδίων κέντρων, του ΟΟΣΑ, του Διενθούς Νομισματικού Ταμείου- όπου οι θέσεις εργασίας θα είναι πολύ λιγότερες από το ανθρώπινο δυναμικό σε παραγωγική ηλικία, δεν υπάρχει η λογική των ίσων ευκαιριών. Ο σώζων εαυτόν σωθείτω. Εκεί πια θα έχουμε τον κοινωνικό δαρβινισμό -υπάρχει και υπήρχε και πριν- στην πλήρη αποθέωση και θα υπάρχει και η αξιοκρατία του χρήματος και της υπακοής.
Λέτε παραδείγματος χάρη -και σήμερα το είπατε, αλλά περισσότερο λέγετε σε διεθνή ντοκουμέντα- ότι πρέπει να αξιολογείται ο κάθε ένας ανάλογα με την απόδοσή του. Σαν ιδέα αυτή, βεβαίως είναι φυσιολογική. Πρέπει να αξιολογείται. Εδώ, όμως, η αξιολόγηση και η έννοια της αποδοτικότητας χρησιμοποιείται για να δικαιολογηθεί η ανεργία.
Kαι στη συνέχεια δεν θα έχουμε άνεργους, θα έχουμε ανθρώπους που θα τους θεωρούμε ή θα έχουν γίνει επαγγελματικά ανίκανοι. Και αυτοί οι άνθρωποι βεβαίως θα 
 

  



Σελίδα 11816 
είναι περιθωριοποιημένοι ή θα μπορούν να δουλέψουν σε οποιαδήποτε δουλειά δυο-τρεις μήνες στις γνωστές δουλειές του ποδαριού, για να μην πω ότι πια θα κινδυνεύουν να ακολουθήσουν ορισμένοι και απ'αυτούς και άλλες ατραπούς ιδιαίτερα αυτοί που ζουν στο περιθώριο, δεν ζουν συλλογικά συσπειρωμένοι, δεν αγωνίζονται κλπ. Αυτό είναι το μεγάλο πρόβλημα, η έννοια της αξιολόγησης της αποδοτικότητας. Mέσα σε μια κοινωνία που αυξάνει φτώχεια, ανεργία και κοινωνικές ανισότητες, η έννοια της αποδοτικότητας αντικειμενικά θα εκφράζει ένα βαθύτατο ταξικό περιεχόμενο. Είπατε και κάτι άλλο που είναι στην ίδια λογική. Όποιος έχει πτυχίο δεν σημαίνει ότι έχει επαγγελματική ικανότητα. Και εδώ μπαίνει ένα ζήτημα: Δηλαδή, γιατί σπουδάζω; Σπουδάζω βεβαίως για να αποκτήσω γνώσεις. Θα έλεγα ότι έχουν και μια σχετική αυτοτέλεια αξίας οι γνώσεις. Αλλά ταυτόχρονα, για να ενταχθώ οργανικά στην κοινωνία και να χρησιμοποιήσω τις γνώσεις μου με το επάγγελμα για να έχω χρόνο εργασίας ορισμένο, επίπεδο ζωής, για να έχω ελεύθερο χρόνο. Δηλαδή, τι θα πει άλλο το πτυχίο, άλλο το επάγγελμα; Και ακριβώς πάνω σ'αυτήν την αποδέσμευση του πτυχίου από το επάγγελμα, πάμε σε μια κατάσταση όπου απαξιώνεται και η παιδεία, απαξιώνονται και τα ΑΕΙ και από κει και πέρα, το επάγγελμα θα το έχει όποιος είναι βολικός στον εργοδότη, σ'εκείνο το είδος της επαγγελματικής απασχόλησης που είναι βολικό σε μια οικονομία, όπου τα πάντα καθορίζονται με βάση τα συμφέροντα των λίγων και όχι των πολλών. Παραδείγματος χάρη, θα πουν αύριο, βγείτε όσοι θέλετε γεωπόνοι. Αλλά η αγροτική παραγωγή συρρικνώνεται. 'Εχουμε πληθωρισμό γεωπόνων, θα ανακαλύψουμε. 'Εχουμε πληθωρισμό ή έλλειμμα; Και μ'αυτήν την έννοια, για να μη θεμελιώνεται η υποχρέωση να βρω δουλειά, γι'αυτό αποδεσμεύεται το πτυχίο από την επαγγελματική ικανότητα και τελειώνει το ζήτημα. Γι'αυτό δεν θα έχουμε καν λίστα ανέργων.
Διάβαζα ότι τώρα σε ορισμένες χώρες της Ευρωπαϊκής 'Ενωσης, με βάση τις καινούριες στατιστικές, θεωρείται εργαζόμενος αυτός που εξασφαλίζει δύο μεροκάματα το μήνα. 'Ετσι θα πάμε. Και θα έχουμε τους πτυχιούχους, για να χειροκροτούμε το υψηλό επίπεδο της μόρφωσης και από κει και πέρα, οι επιστήμονες θα απαξιώνονται.
Εμείς υποστηρίζουμε ότι πρέπει να γίνεται η αξιολόγηση του εκπαιδευτικού μέσα στο κύτταρο του σχολείου, απ'όλους τους συντελεστές της εκπαίδευσης και με πολύ πιο σύνθετα κριτήρια απ'αυτές τις εξετάσεις που κάνετε, γυμνασιακού τύπου. Γυμνασιακού τύπου εξετάσεις κάνετε. Δηλαδή με τις τρίωρες εξετάσεις δοκιμάζεται η απόδοση του εκπαιδευτικού; Τα κριτήρια είναι πάρα πολλά. Είναι τι παιδιά βγαίνουν. Δεν χρειάζεται να εξεταστούν εκπαιδευτικοί. Να δούμε τις εκθέσεις των παιδιών. Και πριν απ'όλα πρέπει να αξιολογηθεί η Κυβέρνηση και τα εκπαιδευτικά προγράμματα και μετά να αξιολογηθουν οι εκπαιδευτικοί. Σύστημα αξιολόγησης πρέπει να υπάρχει στο κύτταρο του σχολείου, αλλά με πολύ πιο σύνθετα κριτήρια, με πάρα πολλές μορφές και κυρίως από το αποτέλεσμα. Και το ζήτημα δεν είναι να πούμε, αυτοί οι δέκα καθηγητές δεν είναι καλοί ή οι δάσκαλοι. Το θέμα είναι να ελέγχεται και να επιμορφώνεται και να βοηθιέται ο καθηγητής και ο δάσκαλος να αποδίδει. Για την ενισχυτική διδασκαλία που λέτε, ξέρετε τι λέτε; Επειδή ξέρουμε ότι θα είναι ένα σχολείο όπου τα παιδιά της εργατικής τάξης και των άλλων λαϊκών στρωμάτων θα μένουν πίσω, θα καθιερώσουμε μια ενισχυτική διδασκαλία μια-δυο-τρεις ώρες τη βδομάδα, για να καλύψουμε τα κενά. Δεν είναι έτσι. 'Αλλο πράγμα είναι να έχω ένα εκπαιδευτικό σύστημα χωρίς φραγμούς που να λειτουργεί για όλους και η ενισχυτική διδασκαλία να είναι για εκείνα τα παιδιά που για διάφορους λόγους καθαρά προσωπικούς μένουν πίσω και άλλο πράγμα να πούμε ότι θα ανατρέψω και θα σβήσω τους ταξικούς φραγμούς που είναι πολύ βαθύτεροι μέσα στην κοινωνία, με την ενισχυτική διδασκαλία. Χώρια που ούτε υποδομή υπάρχει ούτε τίποτα. Σωστή η ενισχυτική, αλλά δυστυχώς θα καταντήσει το δεύτερο κύκλωμα μέσα στην εκπαίδευση και το οποίο, αν θέλετε, θα πολλαπλασιάσει τις ώρες διδασκαλίας, θα μειώσει τον ελεύθερο χρόνο του παιδιού. Διότι το μεγαλύτερο μέρος θα πηγαίνει για την ενισχυτική διδασκαλία.
Ας πάμε, όμως, στην περίπτωση του λυκείου. Εδώ ακριβώς φαίνονται και οι νέοι ταξικοί φραγμοί που καθιερώνονται και η ιδιωτικοποίηση της παιδείας, αν θέλετε και ο υποβιβασμός του ρόλου της παιδείας.
Χρόνια τώρα φώναζε το Κ.Κ.Ε. και επί Νέας Δημοκρατίας και επί ΠΑ.ΣΟ.Κ., παρά το γεγονός ότι έγιναν επιμέρους θετικά και αποσπασματικά βήματα, ότι έχουμε ένα εκπαιδευτικό σύστημα στην ουσία διχασμένο ανάμεσα στη γενική μόρφωση και στην τεχνική επαγγελματική. Και αν θέλετε, αντανακλούσε και τον παλαιότερο διαχωρισμό της χειρονακτικής από την πνευματική δουλειά, αλλά κυρίως εξέφραζε ταξικές επιλογές και ταξικούς φραγμούς. Γιατί όλοι ξέρουμε ότι για την τεχνική επαγγελματική μόρφωση πήγαιναν τα παιδιά από τα λαϊκά στρώματα. Και μόνον αν έβλεπε κανείς την κοινωνική σύνθεση του γενικού λυκείου, σε σχέση με τα άλλα, θα μπορούσε να βγάλει το συμπέρασμα κυρίως για το ποια παιδιά πήγαιναν.'Ηταν ένα διαφορετικό κύκλωμα. Μπορεί, αν θέλετε, να μην ήταν στην πρόθεση να γίνει έτσι, αλλά έτσι κατέληξε.'Ηταν ένας υποδεέστερος τομέας εκπαίδευσης.
'Ερχεται τώρα η Κυβέρνηση, με τον καινούριο νόμο και κάνει το εξής: Λέει, Ενιαίο Γενικό Λύκειο, μέσα στο οποίο βάζει τρεις κατευθύνσεις: γενική, θετική και επαγγελματική. Κάπως έτσι. Για μας, αυτή η διαίρεση είναι λίγο περίεργη και λίγο αυθαίρετη. Και στη συνέχεια, λέει ότι "θα φέρω ένα άλλο νομοσχέδιο, για να μιλήσω για την επαγγελματική κατάρτιση".
Κατά τη γνώμη μας, το Ενιαίο Γενικό Λύκειο -όπως το λέει η Κυβέρνηση- αν θέλει να τα δώσει όλα, δηλαδή και την ενιαία μόρφωση και τη διαφοροποιημένη, αυτό σημαίνει ότι πρέπει να αυξηθεί ο χρόνος, όχι ο χρόνος του λυκείου. Να γίνει δώδεκα χρόνια υποχρεωτική εκπαίδευση και όχι επικαθήμενες βαθμίδες, όπως είναι τώρα, εννιάχρονη με επικαθήμενες. Γιατί δεν μπορείς να εξασφαλίσεις, στις σημερινές συνθήκες, με τον όγκο και την έκρηξη και τη συνδετότητα των γνώσεων και ενιαίο γενικό υπόβαθρο σε όλους, αλλά και διαφοροποίηση σε διάφορες κατευθύνσεις. Γιατί διαφοροποίηση πρέπει να υπάρχει και μέσα στα πλαίσια της υποχρεωτικής βασικής εκπαίδευσης, που κατά τη γνώμη μας πρέπει να φτάσει και να γίνει δώδεκα χρόνια. Λίγο από όλα θα διδάσκονται τα παιδιά.
Επιπλέον, υποτίθεται ότι θέλουμε στο γενικό λύκειο να δώσουμε βάρος στην ποιότητα των γνώσεων, στην κριτική σκέψη, στη σωστή αξιοποίηση των γνώσεων και όχι στο να είναι ένας διάδρομος προς τα πανεπιστήμια. Και όχι διάδρομος. Τώρα πια, γίνεται ένα εξεταστικό κέντρο το λύκειο, ιδιαίτερα οι δύο τελευταίες τάξεις. Δεκαεπτά φορές θα δώσουν εξετάσεις τα παιδιά. Και θα δώσουν εξετάσεις, για να πάρουν βαθμό, για να μπορέσουν να πάνε στο πανεπιστήμιο. Επαναλαμβάνω, δεκαεπτά φορές!
Και αν θέλετε, ποια είναι η διαφορά στην αντίληψη της εξέτασης με αυτό που υπήρχε ως τώρα; Τα παιδιά έκαναν φροντιστήρια για τις δέσμες. Τώρα, θα κάνουν για όλα.
(Στο σημείο αυτό, την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
Και έχουμε παραδείγματα. Παιδιά τα οποία θα κριθούν με το καινούριο σύστημα, σκοτώνονται γιατί στη γυμναστική ας πούμε, έχουν βαθμολογία δέκα που τους ρίχνει το μέσο όρο. Στο τέλος, θα κάνουν και φροντιστήριο στη γυμναστική!
Δεν είναι τόσο απλά τα πράγματα. Θα μου πείτε, αφού θέλω γενική μόρφωση και ενιαίο υπόβαθρο σε όλους, αυξάνω τα κριτήρια στο ενιαίο υπόβαθρο. Ναι, αλλά αυτό που βγαίνει είναι εντελώς διαφορετικό από αυτό που λέτε ότι θέλετε. Κατά τη γνώμη μας, τα πράγματα θα οδηγηθούν.
Το λύκειο είναι ένα τεράστιο εξεταστικό κέντρο. Θα αυξηθεί η παραπαιδεία. Και θα είναι και το κλαδευτήρι. Τα παιδιά θα κόβονται. Θα σταματούν τις σπουδές -και τώρα γίνεται αυτό- πριν ολοκληρώσουν το λύκειο. Και αυτό βεβαίως θα γίνεται, όχι μόνο γιατί είναι αυτή η εκπαιδευτική μεταρρύθμιση, αλλά γιατί υπάρχουν και άλλοι παράγοντες και παράμετροι κοινωνικοί και οικονομικοί, με την πορεία που παίρνει η κοινωνία 
 

  



Σελίδα 11817 
μας και η οικονομία μας με την ΟΝΕ, το EURO κλπ. Δεν θέλω να υπεισέλθω σε τέτοιες γενικότερες αναφορές. Οπωσδήποτε όμως, αυτές οι αναφορές έχουν σχέση με την κατάσταση που δημιουργείται και στην παιδεία.
Και μετά, πάμε στα πανεπιστήμια. Εδώ, υπάρχει, κατ'αρχήν, ένα θέμα.'Ολοι όσοι θα περνάνε, θα πηγαίνουν στη σχολή που θέλουν, στη σχολή που δηλώνουν; Αυτό δεν το ξεκαθαρίζετε.
'Εχετε βρει έναν τρόπο, πιθανόν να ανοίξετε τις πόρτες σε όλους. Εμείς προβλέπουμε ότι τελικά, θα φθάνουν στα πανεπιστήμια πολύ λιγότεροι.
'Εχετε προβλέψει τους δύο κύκλους σπουδών στα Ανώτατα Εκπαιδευτικά Ιδρύματα, με σκληρές εξετάσεις και εκεί. Τώρα τα φροντιστήρια θα επεκταθούν και στα Ανώτατα Εκπαιδευτικά Ιδρύματα, διότι για να περάσει ένας από τον έναν κύκλο σπουδών στο δεύτερο, τα πράγματα θα είναι πάρα πολύ δύσκολα.
Προσέξτε, δεν είμαστε εναντίον των δύσκολων σπουδών, μιλάμε όμως και καυτηριάζουμε εκείνα τα μέτρα που παίρνετε για να βάλετε κρησάρα. 
'Εχετε δύο ειδών μέτρα: Το ένα είναι να μειώσετε τον αριθμό των πτυχιούχων. Αν δεν είναι στην πρόθεσή σας αυτό, θα έρθει σαν αποτέλεσμα της όλης κατάστασης. Το άλλο μέτρο είναι ότι βάζετε την ασφαλιστική δικλείδα, το επαναλαμβάνω, η οποία λέει "έχεις πτυχίο, από κει και πέρα δεν έχεις κανένα δικαίωμα να ζητάς αντίστοιχο επάγγελμα, ή να επιδιώξεις να αξιοποιήσεις αυτό το πτυχίο". Θα το κορνιζάρουμε και τελειώνει από κει και πέρα.
Εδώ μπαίνει ένα ζήτημα. Τι λέει το Κ.Κ.Ε.; Εμείς λέμε, ενιαίο λύκειο, δωδεκάχρονο, με διαφοροποιημένα μαθήματα σε κύκλους. Αλλά εδώ θέλει πολύ δουλειά και πολύ μελέτη για να μην είναι σε βάρος της γενικής μόρφωσης. Η επέκταση στο δωδεκάχρονο θα βοηθήσει. Και βεβαίως, μέσα στο σχολείο πρέπει να γίνεται μία δουλειά που να διευκολύνει, εάν θέλετε, τον επαγγελματικό προσανατολισμό. Γιατί εδώ που τα λέμε, τώρα το παιδί των δεκαοκτώ χρόνων μπορεί να αποκτήσει έννοια επαγγελματικού προσανατολισμού.
Όσον αφορά τον επαγγελματικό προσανατολισμό και την επαγγελματική κατάρτιση, η δική μας πρόταση, ιδιαίτερα στα θέματα της επαγγελματικής κατάρτισης, συγκρούεται με τη γενικότερη πολιτική σας. 
Εν πάση περιπτώσει, ας δώσουμε τη μορφή και την ιδέα που έχουμε. Σαν προέκταση του λυκείου μπορεί να υπάρχουν σχολές επαγγελματικής κατάρτισης που μπορούν να είναι σύντομες, ανάλογα με το είδος του επαγγέλματος και μιλάμε γι' αυτούς που δεν θα πάνε στα ΑΕΙ και δεν θέλουν να πάρουν το επαγγελματικό πτυχίο, ας το πω έτσι, από τα Ανώτατα Εκπαιδευτικά Ιδρύματα, από την τριτοβάθμια εκπαίδευση. Μπορεί να υπάρχουν δημόσιες σχολές επαγγελματικής κατάρτισης, δημόσιες, το επαναλαμβάνουμε, να είναι δωρεάν η εκπαίδευση και εκεί, οι οποίες βεβαίως μπορούν να εξοπλίσουν με τα κατάλληλα εφόδια τους σπουδαστές. Εδώ, όμως απαιτείται συνεργασία με δημόσιες επιχειρήσεις -βεβαίως τώρα οι δημόσιες επιχειρήσεις παύουν να υπάρχουν- με συνεταιριστικές επιχειρήσεις, με ιδιωτικές επιχειρήσεις, αλλά συμφωνίες κρατικές που διασφαλίζουν, όχι να είναι τα παιδιά αυτά που καταρτίζονται το φτηνό εργατικό δυναμικό για τους βιομηχάνους, αλλά εκεί να κάνουν τη μαθητεία τους μέσα στον τόπο δουλειάς. Καταλαβαίνετε ότι αυτό πια συνεπάγεται μία άλλη σχέση κράτους και ιδιωτών. 
Η σχέση κράτους και ιδιωτών σήμερα υπάρχει, αλλά είναι ένα συμβόλαιο, μία συνεργασία εναντίον των εργαζομένων. Μιλάμε πια για ένα άλλο συμβόλαιο κράτους και ιδιωτών, όπου θα παρέχεται πραγματικά επαγγελματική ειδίκευση και μόρφωση, γιατί η επαγγελματική ειδίκευση συνδέεται οπωσδήποτε και με τη μαθητεία στους χώρους δουλειάς. Αυτό είναι ένα μεγάλο ζήτημα και δεν μπορώ να το εξαντλήσω από αυτό το Βήμα.
Πρέπει να σας πω ότι εμείς ετοιμάζουμε μία ολοκληρωμένη πρόταση γι' αυτά τα ζητήματα και δημόσια συζήτηση που θα τη δώσουμε στην Κυβέρνηση. Αλλά πρέπει να σας πω από τώρα ότι αυτή η πρόταση δεν "πατάει" σε ένα πρόγραμμα εκπαιδευτικής μεταρρύθμισης, αλλά είναι μία πρόταση που "πατάει" γενικότερα μέσα σε ένα διαφορετικό οικονομικό και κοινωνικό πρόγραμμα. 'Αμα θέλετε να αξιοποιήσετε κάποιες επί μέρους ιδέες, καλό θα είναι να τις αξιοποιήσετε.
Τώρα, να αναφερθώ στην ιδιωτικοποίηση. Στα προγράμματά σας, στην εκπαιδευτική μεταρρύθμιση, όπως τη λέτε εσείς -και ο Πρωθυπουργός έδωσε κάποιες ιδέες γι' αυτό- δίνεται προτεραιότητα σ' αυτό που λέμε νέες δράσεις, νέα προγράμματα. Με συγχωρείτε αν δεν χρησιμοποιώ ακριβώς τον όρο, αλλά δεν τον θυμάμαι στις λεπτομέρειές του. Ακριβώς αυτό το πεδίο είναι το πεδίο που κατά τη γνώμη μας θα προσφερθεί στους ιδιώτες και θα ανοίξει το δρόμο της ιδιωτικοποίησης. Δηλαδή, εμείς τι προβλέπουμε;
Προς το παρόν θα διατηρήσετε την υποδομή της παιδείας δημόσια, αν και με την ιδιωτικοποίηση του Οργανισμού Σχολικών Κτιρίων ανοίγετε το δρόμο να ιδιωτικοποιηθεί και το σχολείο και το κτίριο.
(Θόρυβος στην Αίθουσα)
Μην κάνετε έτσι, κύριε Ιωαννίδη. Ρωτήστε και τους δικούς σας μέσα στο χώρο αυτό. Καθαρά πράγματα. Ανώνυμη εταιρεία θα είναι.
ΠΡΟΕΔΡΟΣ (Απόστολος Κακλαμάνης): Μην προκαλείτε διακοπές.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): 'Ενα ζήτημα είναι αυτό, η μετατροπή του Οργανισμού Σχολικών Κτιρίων σε ανώνυμη εταιρεία που σημαίνει ιδιωτικοποίηση. Το αγαθό σχολείο θα γίνει εμπόρευμα και η τηλεκπαίδευση επίσης. Είναι τομείς οι οποίοι θα παραδοθούν στους ιδιώτες. Η παραπαιδεία εξάλλου θα διατηρηθεί.
Αν θέλετε να μη μιλάμε για ιδιωτική παιδεία, να μιλάμε μόνο για δημόσια, πρέπει να κλείσει η ιδιωτική παιδεία.
'Ερχομαι στο θέμα των πανεπιστημίων.
Είπατε, κύριε Πρωθυπουργέ, ότι η διαφορά σας με τη Νέα Δημοκρατία -εγώ αυτό κατάλαβα- είναι ότι εσείς είστε υπέρ ιδιωτικών πανεπιστημίων ή μη δημόσιων, που θα είναι όμως μη κερδοσκοπικά, ενώ η Νέα Δημοκρατία θέλει ιδιωτικά πανεπιστήμια κερδοσκοπικά.
ΗΛΙΑΣ ΒΕΖΔΡΕΒΑΝΗΣ: Λέμε, μη κερδοσκοπικού χαρακτήρα.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Kαλά αυτό είναι δικό σας θέμα, της Νέας Δημοκρατίας.
ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε!
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Εγώ θα θέσω άλλο ζήτημα: Δεν υπάρχουν μη κερδοσκοπικά ιδιωτικά πανεπιστήμια. 'Εχουμε στο εξωτερικό "κοινωφελή ιδρύματα", πίσω από τα οποία είναι βιομήχανοι, τραπεζίτες, εφοπλιστές και τα χρησιμοποιούν για να ξεπλένουν χρήμα, για να γίνονται μελέτες που θα τις χρησιμοποιούν για δικούς τους σκοπούς.
Δεν υπάρχουν μη κερδοσκοπικά πανεπιστήμια, διότι το πανεπιστήμιο κοστίζει, αφού πρέπει να πληρωθεί ο πανεπιστημιακός, αφού έχει έρευνα, έχει υποδομή. Κοστίζει. Δεν υπάρχουν κοινωφελή ιδρύματα. Αυτά είναι ψέματα.
Και στην Αγγλία και στις Ηνωμένες Πολιτείες απλώς οι κυβερνήσεις τους παρέχουν τη δυνατότητα να τα εμφανίζουν μη κερδοσκοπικά. Είναι κερδοσκοπικά και συνδέονται και με κερδοσκοπικές δραστηριότητες. Να μην ανοίξουμε τώρα τέτοια συζήτηση εδώ. Είναι μια σειρά εκπαιδευτικά προγράμματα, τα οποία μπορεί αυτός που τα δημιουργεί να μην παίρνει λεφτά, αλλά έχει πάρει πράσινο φως και παίρνει λεφτά απ' αλλού. Δεν είναι μη κερδοσκοπικά. 'Ισα ίσα, εκεί είναι ακόμη χειρότερη η κερδοσκοπία.
Βεβαίως, δεν είναι τυχαίο που ο Υπουργός Παιδείας, ο κ. Αρσένης, στην αναθεώρηση του Συντάγματος, ψήφισε την τροποποίηση του άρθρου 16. Προφανώς ο κ. Αρσένης, ζώντας πάρα πολλά χρόνια έξω από την Ελλάδα, ξέρει ότι δεν υπάρχουν μη κερδοσκοπικά ιδιωτικά πανεπιστήμια και σου λέει
 

  



Σελίδα 11818 
Η σελίδα σε PDF 

  



Σελίδα 11819 
Η σελίδα σε PDF 

  



Σελίδα 11820 
η πολιτική που παράγει διχαστικές καταστάσεις, είναι μια πολιτική επιζήμια και πρέπει κάποια στιγμή να προβληματιστεί η Κυβέρνηση, κυρίως όταν αυτά συμβαίνουν σε εύθραστους, ευπαθείς, κακοποιημένους και ταλαιπωρημένους τομείς, όπως ο τομέας της παιδείας. 
Μια χώρα όπως η Ελλάδα που αντιμετωπίζει τόσο μεγάλες ιστορικές επιβαρύνσεις και προκλήσεις για το μέλλον, που έχει να ξεπεράσει αποκλίσεις, που έχει να αντιμετωπίσει καθυστερήσεις και αδυναμίες προσανατολισμού της και σχεδιασμού της για το μέλλον, έπρεπε να έχει βάλει προ πολλού ως κεντρικό στόχο, ως εθνικής σημασίας στόχο τις προϋποθέσεις ενός αναγεννητικού κινήματος για την παιδεία και να εμπνεύσει την κινητοποίηση και τη συμμετοχή, την αξιοποίηση και τη δράση όλων των δυνάμεων του τόπου, πνευματικών, επιστημονικών, κοινωνικών, πολιτικών. 'Επρεπε να εμπνεύσει έρευνα, αμφισβήτηση, να εμπνεύσει δημιουργία. Δεν υπάρχουν συνταγές που καμία κυβέρνηση με δογματικό τρόπο μπορεί να θεωρεί ως συνταγές επιτυχίας στον τομέα της παιδείας, όταν συντελούνται όλα αυτά που μας έχουν βάλει προ πολλού σε έναν κόσμο ασύλληπτης τεχνολογικής εξέλιξης, σε έναν κόσμο επιστημονικής φαντασίας, αλλά και σε έναν κόσμο φοβερών αλλοτριωτικών επιδράσεων, σε έναν κόσμο φοβερής αποξένωσης και αποθέωσης του ατομικισμού.
Έπρεπε και πρέπει -εμείς θα φωνάζουμε- στα θέματα της παιδείας να υπάρξουν εθνικοί σχεδιασμοί και όχι κυβερνητικές ντιρεκτίβες.
Θέλω ακόμη να σας πω, κύριε Πρωθυπουργέ, με παράπονο και πικρία, εκφράζοντας τα συναισθήματα του απλού πολίτη, ότι έγιναν τραγικές συγκρούσεις στο χώρο της παιδείας, στο χώρο της μέσης εκπαίδευσης. Αυτή είναι μια όψη μιας απογοητευτικής κατάστασης. Κανείς δεν μπορεί να επιχαίρει γι' αυτά που συμβαίνουν. Δεν αναφέρομαι όμως στην απαράδεκτη παρέμβαση των ΜΑΤ και στη σύγκρουση της Κυβέρνησης με έναν ολόκληρο κόσμο εκπαιδευτικών. Αναφέρομαι και στη λυπηρή εικόνα της εσωτερικής σύγκρουσης, που προκλήθηκε στο χώρο των εκπαιδευτικών, για την οποία επιτρέψτε μου να πιστεύω ότι μονάχα στενόμυαλες κυβερνητικές εκτιμήσεις μπορούν να επιχαίρουν. 
Για να αναλογιστούμε ως πολίτες αυτής της χώρας, ποια εικόνα βγήκε από αυτά τα γεγονότα, στην κοινωνία, στους εκπαιδευτικούς, στους γονιούς, στα παιδιά, στο διεθνή περίγυρο και να αποκομίσουμε τα συμπεράσματά μας. Κύριε Πρωθυπουργέ, αυτή η απαράδεκτη εικόνα είναι η εφαρμογή στην πράξη του δόγματος του κοινωνικού αυτοματισμού. 'Οταν διακηρύχθηκε ο κοινωνικός αυτοματισμός, θα έπρεπε να ξέρουν τα κυβερνητικά στελέχη που τον διεκήρυξαν ως δόγμα της πολιτικής σας στάσης έναντι των προβληματων, ότι αυτές θα είναι οι συνέπειες της εφαρμογής του στην πράξη. Το "ξέσκισμα" των κοινωνικών χώρων. Ο κοινωνικός εμφύλιος, ο πολιτικός αυταρχισμός και η κοινωνική σκληρότητα.
'Ακουσα προχθές κάποιο στέλεχος της κυβερνητικής παράταξης -όχι της Κυβέρνησης- να λέει, με μία τάση ευφυολογήματος που λύνει δήθεν το κοινωνικό αίνιγμα, ότι "δεν γίνεται ομελέτα χωρίς να σπάσουν αυγά". Αυτά είναι ωραία ως ευφυολογήματα και ως ατάκες, αλλά όταν αρχίζει κανένας να τα ψάχνει από μέσα είναι υποχρεωμένος να ρωτήσει, ποιοι καλούνται να παίξουν το ρόλο του αυγού που θα σπάσει; Ποιος καλείται να παίξει το ρόλο του μάγειρα που θα σπάσει τα αυγά κραδαίνοντας στο χέρι το ρόπαλο για να σπάει τα αυγά και να φτιάχνει ομελέτες; Ποιος είναι εκείνος που έχει τη γευστική συνταγή της θρεπτικής ομελέτας; Τι πράγματα είναι αυτά; Εδώ φθάσαμε; 'Οτι δεν γίνεται ομελέτα χωρίς να σπάσουμε αυγά; Αυτό αποτελεί πολιτική αρχή;
'Η φθάσαμε στο ότι "όποιος σπέρνει ανέμους θερίζει θύελλες"; Η Κυβέρνηση υπάρχει όμως και για να μη σπέρνονται άνεμοι και για να μη θερίζονται θύελλες. Εκτός αν θέλει να δημιουργούνται τέτοιες καταστάσεις οι οποίες τελικά τι δίνουν; Το αίσθημα του επιτελάρχη της καταστροφής που θερίζει θύελλες; Γιατί αυτός που θερίζει θύελλες, απ' όπου και αν προέρχονται, δεν μπορεί να δικαιώνεται κοινωνικά και πολιτικά, παριστάνοντας τον επιτελάρχη της καταστροφής.
Είμαστε υποχρεωμένοι, λοιπόν, να επισημάνουμε αυτά τα ανορθόδοξα και για έναν επιπρόσθετο λόγο. Γιατί υπάρχουν και άλλα φαινόμενα κύριε Πρωθυπουργέ. Περίμενα να κάνετε κάποια μνεία στην ομιλία σας. Είναι συγκλονιστικό το φαινόμενο που συνέβη με την περίπτωση του καθηγητή Νανόπουλου, που δεν εξελέγη διότι δεν εκρίθη κατάλληλος από το Πανεπιστήμιο. Αυτό δείχνει ότι εξακολουθεί να υπάρχει κυριαρχία εκπαιδευτικών συντεχνιακών συμφερόντων, που εκμαυλίζουν και αποπροσανατολίζουν τους εκπαιδευτικούς, προς άλλες από το επιστημονικό και εκπαιδευτικό έργο τους κατευθύνσεις.
Να σας πω και κάτι ακόμη, για να δείτε ότι δεν μπορούμε να μιλάμε για γενικές εκθέσεις ιδεών. Υπάρχει το καθιερωμένο βιβλίο ιστορίας "Θέματα νεότερης και σύγχρονης ιστορίας από τις πηγές" της Γ' λυκείου. Αυτό το βιβλίο, κύριοι της Κυβέρνησης, γνωρίζετε ότι απετέλεσε βιβλίο βασανισμού γενεών, με την αποστήθιση, με την παπαγαλία. Αυτό, όμως, το βιβλίο στη δεύτερη σελίδα έχει το εξής καταπληκτικό.
"Τα έξι πρώτα κεφάλαια αυτού του βιβλίου γράφτηκαν από ομάδα εργασίας που την αποτελούσαν το 1979 οι παρακάτω πέντε συγγραφείς. Τα μέλη της ομάδας προσπάθησαν, όσο τους επέτρεπαν οι περιστάσεις, να ανταποκριθούν σε μία επείγουσα σχολική ανάγκη. Γνωρίζουν τις ατέλειες της εργασίας τους και ελπίζουν ότι γρήγορα θα προκηρυχθεί διαγωνισμός για τη συγγραφή ενός νέου αρτιότερου βιβλίου που θα εξυπηρετήσει καλύτερα τις σχολικές ανάγκες στο μέλλον. Το έβδομο βιβλίο γράφτηκε αργότερα το 1983".
'Ενα βιβλίο γράφτηκε το 1979, υπό καθεστώς ανάγκης, για την αναπλήρωση κενού, εν γνώσει των ατελειών, που με επιστημονική ευθύνη προτάσσουν οι συντάκτες. Aυτό, λοιπόν, το πρόχειρο και εξ ανάγκης βιβλίο, είναι το επίσημο βιβλίο με το οποίο διαγωνίζονται τα παιδιά μας επί μία εικοσαετία.
Το αλλάζετε τώρα και καλά κάνετε. Δεν σας ελέγχω, γιατί το αλλάζετε. Σας ελέγχω, γιατί δεν το άλλαξαν όλες οι κυβερνήσεις μέχρι σήμερα. Και δεν σας μέμφομαι, διότι διαπιστώσατε πως πρέπει πράγματι να γίνει ενασχόληση συστηματική και με το περιεχόμενο των σπουδών. Σας ελέγχω γιατί δεν δώσατε έμφαση σ' αυτά, γιατί δώσατε έμφαση στα άλλα και έτσι προκαλέσατε αυτήν την ένταση και τον αποπροσανατολισμό.
Θα ήθελα να συνεχίσω επισημαίνοντας και κάτι που γνωρίζετε. Τούτη την ώρα δεν ξέρετε ότι στον Οργανισμό Σχολικών Κτιρίων υπάρχει απεργία, γιατί δεν έχουν δημοπρατηθεί περίπου τριάντα δισεκατομμύρια (30.000.000.000) δραχμές; Δεν ξέρετε ότι υπάρχει πρόβλημα προώθησης του προγράμματος;
Θα μπορούσα να αναφέρω σειρά τέτοιων πραγμάτων εκεί που η παιδεία ζει και υπάρχει, αν ζει και υπάρχει. Στα χαρτιά; Στα χαρτιά όλοι ευτυχούμε.
Πρέπει να πω, όμως, κύριε Πρωθυπουργέ και κύριοι της Κυβέρνησης, ότι αυτό που έχει προκύψει και στο χώρο της παιδείας είναι ότι καταφέρατε, με τους χειρισμούς σας και με αυτές τις ανορθόδοξες προτεραιότητες που επιλέξατε, να φέρετε όλους σε κατάσταση ανασφάλειας. Επίσης έχετε δημιουργήσει μια αντίθεση της μεγάλης πλειοψηφίας, εκείνων που ασχολούνται με την παραγωγή και εφαρμογή εκπαιδευτικού έργου, τους έχετε φέρει, λέω, σε αντίθεση με την πολιτική σας.
Τα επισημαίνω αυτά, γιατί η δική σας εμμονή, κύριε Πρωθυπουργέ, που απορρίπτει η πλειοψηφία και εκείνων που ασχολούνται με το εκπαιδευτικό έργο, αλλά και του ελληνικού λαού, δημιουργεί συνθήκες γενικευμένης κοινωνικής σύγκρουσης, οδηγεί στο "όλοι εναντίον όλων" και τελικά φοβάμαι ότι αυτή η κοινωνική δυναμική θα οδηγήσει στην ακύρωση και στην υπονόμευση κάθε προσπάθειας ανόρθωσης της χώρας.
Τελικά και στο χώρο της παιδείας εμφανίζεται ένα ιδιότυπο φαινόμενο. Οι μισοί Υπουργοί συναγωνίζονται, στο ποιος θα προκαλέσει με τις πρωτοβουλίες του τις μεγαλύτερες κοινωνικές εντάσεις. Και οι άλλοι μισοί, συναγωνίζονται στο ποιος θα εκφράσει, πιο έντονα και παραστατικά, την ανησυχία του και διαφωνία του. Έτσι δεν παράγεται πολιτική, δεν εξασφαλίζεται 
 

  



Σελίδα 11821 
στήριγμα για την κοινωνία, ούτε όροι και προϋποθέσεις για την ανόρθωση της χώρας και την ανασύνταξη του δημόσιου βίου.
Κύριε Πρωθυπουργέ, σας άκουσα στην ομιλίας σας και για μία ακόμη φορά κάνατε γενική περιγραφή θεωρητικών και διακηρυχτικών όρων, μια δεοντολογία για το πώς πρέπει να γίνει. Επιτρέψτε μου να πιστεύω ότι τέτοιου είδους συζητήσεις και γενικές απόψεις πράγματι είναι πάνω από το κεφάλι της κοινωνίας. Πίσω και έξω από το πεδίο των προβλημάτων. Απλή διακήρυξη προθέσεων και επανάληψη γενικών αρχών για την παιδεία, δεν βρίσκεται σε αντιστοιχία με την πραγματικότητα που υπάρχει σήμερα στο χώρο της παιδείας και με την πραγματικότητα της κυβερνητικής πολιτικής.
Αυτά τα μέτρα που έχει εξαγγείλει η Κυβέρνησή σας, κύριε Πρωθυπουργέ, για την παιδεία δεν οδηγούν στην επίτευξη των στόχων που θέσατε με την ομιλία σας.
Φραστικά ισχυρίζεσθε, παραδείγματος χάρη, ότι αυξάνεται ο αυτόνομος ρόλος του Ενιαίου Λυκείου. Στην πράξη ενισχύεται ο χαρακτήρας του, ως προθαλάμου των Ανωτάτων Εκπαιδευτικών Ιδρυμάτων και των ΤΕΙ, ακριβώς επειδή αυξάνετε κατά πολύ τα εξεταζόμενα μαθήματα για την εισαγωγή στην τριτοβάθμια εκπαίδευση.
Εμείς έχουμε πρόταση ολοκληρωμένη για το λύκειο και τη γνωρίζετε, αλλά ουδέποτε την υπολογίσατε, όπως δεν υπολογίσατε γνώμες και απόψεις από άλλα κόμματα και από άλλους φορείς.
Ισχυρίζεσθε, παραδείγματος χάρη, ότι ανοίγουν οι πόρτες των Ανωτάτων Εκπαιδευτικών Ιδρυμάτων και των ΤΕΙ, δεν αυξάνετε όμως δραστικά τον αριθμό των εισακτέων, αλλά περιορίζεστε σε ημίμετρα που εκτονώνουν προσωρινά τη ζήτηση.
Παραδείγματος χάρη, το Πρόγραμμα Σπουδών Επιλογής ξέρετε ότι είναι ημίμετρο, ξέρετε ότι γίνεται για λόγους απορρόφησης των κοινοτικών κονδυλίων. Δεν μπορεί, λοιπόν, να ταυτίζετε το Πρόγραμμα Σπουδών Επιλογής με το θεσμό του Ανοιχτού Πανεπιστημίου και δεν ανταποκρίνεται σε αυτό που βάζετε στόχο.
Ιχυρίζεσθε, λόγου χάρη, ότι όλα τα κυβερνητικά μέτρα έχουν ευρωπαϊκό προσανατολισμό και ότι αυτά ισχύουν στις ανεπτυγμένες χώρες. Λοιπόν, σε δέκα από τις δεκαπέντε χώρες της Ευρωπαϊκής 'Ενωσης ισχύει και εφαρμόζεται η πρόταση που κατατέθηκε και από το Συνασπισμό και από άλλους για πρόσληψη των εκπαιδευτικών με βάση τα ουσιαστικά προσόντα. Θα τα ακούσετε, κύριοι συνάδελφοι. Μόνο σε δύο χώρες της Ευρώπης ισχύει το καθεστώς προσόντων και διαγωνισμού και μόνο σε τρεις χώρες υπάρχει μόνο διαγωνισμός. Αυτή είναι η πραγματικότητα. Θα έλθω παρακάτω να σας πω, με ποιο σύγχρονο τρόπο μπορεί πράγματι να αντιμετωπισθεί το πρόβλημα που έχει δημιουργήσει η επετηρίδα.
Ισχυρίζεσθε ότι γίνεται στην Κυβέρνηση στείρα κριτική χωρίς προτάσεις και το επαναλαμβάνετε αυτό σε κάθε ευκαιρία.
Πότε πήρατε υπόψη σας ως Κυβέρνηση προτάσεις που υποβλήθηκαν από άλλους ειδήμονες, προτάσεις από άλλα κόμματα και πότε πραγματικά υιοθετήσατε απόψεις για το λύκειο, για την επετηρίδα, για την πρόσβαση στα Ανώτατα Εκπαιδευτικά Ιδρύματα; Πότε συνεδρίασε το Εθνικό Συμβούλιο Παιδείας; Πότε συνεδρίασε η θεσμοθετημένη Διακομματική Επιτροπή, για τη χάραξη και την επεξεργασία πολιτικής, για την ανταλλαγή απόψεων, για το μίνιμουμ της απλής συνεννόησης;
Πολύ δε περισσότερο, δεν υιοθετήσατε προβληματισμό, ο οποίος έχει εξαντλήσει τα θέματα της παιδείας, διότι υιοθετήσατε κάποια άλλη αρχή, την οποία κατ'επανάληψη διακηρύξατε, κύριε Πρωθυπουργέ.
Δηλώνετε κατ'επανάληψη, "δεν θα κάνω βήμα πίσω", καμιά αλλαγή, καμιά τροποποίηση, καμιά παράταση ή διόρθωση στα αποφασισμένα μέτρα. "Αυτό είναι και όποιος αντέξει"!
Η κοινωνία δεν μπαίνει μέσα σε τέτοια καλούπια. Και όταν η κοινωνία αντιστέκεται, αγωνιά και αγωνίζεται, είναι θέμα κοινωνικής ευαισθησίας και πολιτικής διορατικότητας, να σκύψει η όποια κυβέρνηση και να αφουγκραστεί τον παλμό της κοινωνίας.
Το λέω αυτό, γιατί μόλις προχθές στο μνημόσυνο του Ανδρέα Παπανδρέου σωστά επισημάνθηκε, ότι η συμβολή της παρουσίας του και της πολιτικής του ήταν η διαμόρφωση προϋποθέσεων για κοινωνικό κράτος και η διαμόρφωση προϋποθέσεων για δημοκρατική νομιμότητα, που θα προστάτευε τον πολίτη από τους κυβερνητικούς, νομοθετικούς και πολιτικούς αυταρχισμούς.
Αυτά τα θετικά στοιχεία της κοινωνικής στήριξης και της κοινωνικής ευαισθησίας, της πολιτικής ευαισθησίας και της δημοκρατικότητας στην επιλογή των μέτρων, εδώ έχουν εξαφανιστεί και υιοθετείται μια φρασεολογία, η οποία πηγαίνει κάπου αλλού, είναι επικίνδυνη και επιζήμια. Πολύ γρήγορα θα βρεθείτε, πρόσωπο με πρόσωπο, απέναντι σε αυτήν την αντιφατική επιχειρηματολογία, την οποία αναπτύσσετε.
Κύριε Πρωθυπουργέ, και στη σημερινή σας ομιλία κυριάρχησαν οι λέξεις, ποιότητα, αποτελεσματικότητα. Είσαστε δύο χρόνια στην Κυβέρνηση και στην πρωθυπουργία και όσες φορές και αν επαναλαμβάνετε αυτές τις λέξεις, το μόνο που καταφέρνετε είναι να δίνετε έμφαση στην έλλειψη της ποιότητας και στην έλλειψη της αποτελεσματικότητας. Είναι άλλο πράγμα η διακήρυξη περί ποιότητας και αποτελεσματικότητας και άλλο πράγμα να υπάρχει αυτή πραγματικά και να παράγεται από τα αντίστοιχα μέτρα τα οποία επιλέγει η Κυβέρνηση.
Eίπατε και σήμερα, απευθυνόμενος στην Εθνική Αντιπροσωπεία και στον ελληνικό λαό, ότι όλα αυτά τα αποφασισμένα θα εφαρμοστούν με τη σύμπραξη όλων των φορέων της εκπαίδευσης, εκπαιδευτικοί, γονείς, μαθητές, ακαδημαϊκοί, φοιτητές και όλοι. Αυτό που λέτε πράγματι είναι μεγάλη αλήθεια. Καμία αλλαγή στον τομέα της εκπαίδευσης δεν μπορεί να προχωρήσει προς θετική κατεύθυνση, αν δεν συνεγείρει έμπνευση και ενθουσιασμό, αλλά και συμμετοχή και συναίνεση. Δεν μπορεί να είναι καμία νομοθετική ρύθμιση εφαρμόσιμη, αν δεν εξασφαλίσει τις δυνάμεις τις κοινωνικές, τις πνευματικές και τις πολιτικές, που θα την εφαρμόσουν. Και σήμερα είσαστε υποχρεωμένοι να δείτε ότι οι διακηρύξεις σας αυτές, για την ανάγκη συμμετοχής όλων στην εφαρμογή μίας εκπαιδευτικής μεταρρύθμισης, με την καθημερινή πρακτική της Κυβέρνησης δεν συμβαδίζουν. Απεναντίας και στον τομέα αυτόν προκαλούνται διασπάσεις.
Κύριε Πρωθυπουργέ, δεν χρειάζεται να πει κανένας απόψεις προσωπικές ή να προβάλει τις κομματικές του θέσεις. Εσείς οι ίδιοι, η Κυβέρνησή σας, το 1996, φωνάξατε εμπειρογνώμονες από τον Οργανισμό Οικονομικής Συνεργασίας και Ανάπτυξης. Ανέλαβαν την ευθύνη μίας μελέτης και σας έδωσαν τα συμπεράσματά τους, τα οποία τα κράτησαν στο συρτάρι οι κυβερνήσεις σας. Γιατί το λέω; Και για την επετηρίδα, κύριε Πρωθυπουργέ, έχουν προτάσεις οι εμπειρογνώμονες του ΟΟΣΑ, διαφορετικές από αυτές που πρότεινε ο Συνασπισμός ή που έχουν προτείνει άλλοι. 'Εχουν όμως προτάσεις, διαφορετικές από αυτές που εφαρμόσατε, επισημαίνοντας από το 1996 ότι, αν επιχειρήσετε με διαφορετικό τρόπο να λύσετε το πρόβλημα της επετηρίδας, θα προκαλέσετε με το νόμο "της ετερογονίας των σκοπών", αντίθετα αποτελέσματα.
Να σας το διαβάσω: "Κάθε παρατηρητής του ελληνικού εκπαιδευτικού σκηνικού εντυπωσιάζεται και προς στιγμήν ξαφνιάζεται από μία αρχική αντίφαση. Υπάρχει μία μεγάλη εκτίμηση για την εκπαίδευση σε όλους τους τομείς της κοινωνίας ως καθοριστικού παράγοντα για τη διαμόρφωση της ελληνικής ταυτότητας σε όλες τις ιστορικές εκφάνσεις και για τη δημιουργία περισσότερων ευκαιριών κατά τη διάρκεια της ζωής των ατόμων. Η παραπάνω αντίληψη αντανακλάται περίτρανα στις θυσίες, που είναι έτοιμες να κάνουν οι οικογένειες για τη μόρφωση των παιδιών τους. Ταυτόχρονα όμως επικρατεί και μία σχεδόν καθολική αρνητική άποψη για το υπάρχον εκπαιδευτικό σύστημα ότι είναι ανίκανο να ανταποκριθεί σε αυτό το κοινό αίτημα ή να ικανοποιήσει τις φιλοδοξίες μίας προικισμένης πελατείας με ισχυρά κίνητρα. Δεν υπερβάλλουμε όταν λέμε ότι δεν συναντήσαμε σχεδόν 
 

  



Σελίδα 11822 
κανέναν άνθρωπο που να μην έχει σοβαρές επιφυλάξεις για το εκπαιδευτικό σύστημα. Η εκπαίδευση είναι συνδεδεμένη με ένα υπερβολικά νομικίστικο συγκεντρωτικό και πολιτικοποιημένο σύστημα. Τα υψηλά επίπεδα ποιότητας της εκπαίδευσης επιτυγχάνονται πολλές φορές παρά το σύστημα και όχι λόγω του συστήματος." Αυτά λέει ο ΟΟΣΑ.
Όπως επίσης λέει ο ΟΟΣΑ και για τις εκπαιδευτικές μεταρρυθμίσεις: "Λίγες ωστόσο είναι οι χώρες που έχουν γνωρίσει τις εκπαιδευτικές ασυνέχειες τις οποίες έχει υποστεί η Ελλάδα ως αποτέλεσμα των πολιτικών αλλαγών, ανάμεσα στις οποίες συμπεριλαμβάνονται και αλλαγές Υπουργών Παιδείας μέσα στην ίδια κυβέρνηση. Υπολογίζεται ότι τα τελευταία δεκαπέντε χρόνια η παιδεία άλλαζε κατά μέσο όρο δύο Υπουργούς το χρόνο. Η ιστορία της εκπαίδευσης στην Ελλάδα κατά τη διάρκεια των τελευταίων είκοσι χρόνων βρίθει εκπαιδευτικών μεταρρυθμίσεων, που νομοθέτησαν διαδοχικές κυβερνήσεις. Η ελληνική παιδεία χαρακτηρίστηκε από ένα συνονθύλευμα εκπαιδευτικών μεταρρυθμίσεων, οι οποίες καταργήθηκαν αργότερα από μεταγενέστερες κυβερνήσεις ή παρέμειναν σε ισχύ αλλά δεν εφαρμόστηκαν".
Αυτή είναι η μοίρα όλων των πρόχειρων αποσπασματικών νομοθετικού χαρακτήρα επιλογών και απ'αυτήν την αδυσώπητη πραγματικότητα, απ'αυτήν την αμείλικτη πολιτική και κοινωνική κρίση κανένας δεν έχει ξεφύγει μέχρι σήμερα, ακριβώς γιατί δεν δόθηκε έμφαση σε αυτό που αποτελεί και την αιτία του προβλήματος.
Θα ήθελα να προχωρήσω όμως και να πω ότι τα τελευταία είκοσι δύο χρόνια η ελληνική Βουλή ψήφισε πάνω από εκατόν είκοσι πέντε νομοσχέδια, που αφορούν αλλαγές στην παιδεία και αντίστοιχες τροπολογίες. Μόνο την τελευταία περίοδο διακυβέρνησης της χώρας από το 1993 έως το 1998, σε τεσσερισήμισι χρόνια, το Υπουργείο Παιδείας προώθησε και ψήφισε στη Βουλή δέκα αυτοτελή νομοσχέδια.
Αν συμπεριλάβουμε και τα προεδρικά διατάγματα που εξειδικεύουν τους νόμους, τότε ο αριθμός αυτός τουλάχιστον πενταπλασιάζεται. Σε αυτήν την εικόνα πρέπει να προστεθεί και το γεγονός ότι τα τελευταία δεκαπέντε χρόνια η παιδεία αλλάζει κατά μέσο όρο ανά έτος επιλογές και κριτήρια.
Κυρίες και κύριοι συνάδελφοι, νομίζω ότι σήμερα ο 'Ελληνας πολίτης ο οικογενειάρχης, ο μαθητής, ο φοιτητής, περιμένουν απαντήσεις σε συγκεκριμένα ερωτήματα. Θα ξοδεύει περισσότερα ή λιγότερα για τις ανάγκες της μάθησης και της κατάρτισης, της γνώσης και της παιδείας; Θα έχει καλύτερο ή όχι δάσκαλο; Θα περιοριστεί η ανάγκη να τρέχουν τα παιδιά από την ηλικία των επτά, οκτώ χρόνων όλη τη μέρα για να καλύπτουν ανάγκες, που πρέπει να παρέχει το σχολείο και να εκμηδενίζουν τον ελεύθερο χρόνο τους; Θα αλλάξει ή όχι προς το καλύτερο το σχολικό περιβάλλον; Θα βγει ο μαθητής από το σχολείο, για να ασχοληθεί με οργανωμένο τρόπο μέσα από το εκπαιδευτικό σύστημα, προκειμένου να αξιοποιήσει τα ενδιαφέροντά του από τις υπάρχουσες έστω και ελλιπείς δομές και υποδομές; Θα υποχρεωθεί ή όχι η οικογένεια ή ο φοιτητής να επωμισθούν πρόσθετο κόστος, για να εξασφαλίσουν κατάρτιση στο εξωτερικό;
Και εκεί είναι που περιμένει κάποτε ο 'Ελληνας πολίτης και έναν απολογισμό, τι έγινε τέλος πάντων; Τι είδαν οι πολίτες από όλες αυτές τις μεταρρυθμίσεις που εξαγγέλθηκαν με όλους τους κανόνες της πολιτικής τέχνης και επιστήμης, αλλά χωρίς κοινωνικό αντίκρισμα; Τι κέρδισε το εκπαιδευτικό σύστημα; Κέρδισε σε συνοχή και σε ενότητα; Τι κέρδισαν τα Ανώτατα Εκπαιδευτικά Ιδρύματα, τι κέρδισε η νεολαία; Γι' αυτό εμείς λέμε, ότι στα ζητήματα της παιδείας επιβάλλεται η μεγαλύτερη δυνατή σωφροσύνη και η μεγαλύτερη δυνατή υπευθυνότητα. Δεν την έδειξε η Κυβέρνηση και γι' αυτό ασκούμε έλεγχο και λέμε ότι πρέπει να εγκαταλειφθεί ο τρόπος με τον οποίον προωθούνται μέτρα και να εγκαταλειφθούν και μέτρα τα οποία δεν είναι σωστά. 
Δεν επιδείξατε ικανότητα να συλλάβετε και να προβάλετε τη φιλοσοφία και το όραμα μιας αληθινής μεταρρύθμισης, που θα μπορούσε να συγκινήσει και να ενθουσιάσει. Δεν θελήσατε -και γι' αυτό δεν προσπαθήσατε με το σωστό τρόπο- να συναντηθείτε με τις αγωνίες και τις ευαισθησίες της εκπαιδευτικής κοινότητας, της πανεπιστημιακής κοινότητας, των φοιτητών, της κοινωνίας, για να αναδειχθεί το όραμα και η φιλοσοφία της μεταρρύθμισης. 
Σωστό είναι αυτό που λέτε, ότι στο χώρο της παιδείας γίνονται οι ιδεολογικές, οι κοινωνικές και οι πολιτικές συγκρούσεις, αλλά γίνονται με βάση προγράμματα, αρχές και ολοκληρωμένα σχέδια. Δεν γίνονται σκιαμαχώντας με νομοσχέδια. Το όραμα λοιπόν και η φιλοσοφία της μεταρρύθμισης να αναδειχθούν. Να προκύψει κλίμα και άνεμος μεταρρύθμισης στα σχολεία, στα πανεπιστήμια, στην κοινωνία ως αναγκαία προϋπόθεση. Είναι παγκόσμια πρωτοτυπία να επιδιώκεται η προώθηση μέτρων στην παιδεία ερήμην της εκπαιδευτικής κοινότητας, ερήμην της πανεπιστημικής κοινότητας, ερήμην της νεολαίας και των φοιτητών, ερήμην της ίδιας της κοινωνίας, με το επιχείρημα ότι όλοι όσοι έχουν άποψη είναι συντεχνίες. Βλέπω εδώ αρκετούς συναδέλφους και δεν θέλω να θυμηθώ ότι με το ίδιο επιχείρημα αντιμετωπιστήκαμε και εμείς το 1960-1961, όταν ξεκινάγαμε τον αγώνα για το 15%.
ΚΥΡΙΑΚΟΣ ΣΠΥΡΙΟΥΝΗΣ: 'Εχουν αλλάξει οι συνθήκες.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Πολύ, βεβαίως. 
Για να πούμε, λοιπόν, την πικρή αλήθεια, υπάρχει αντίθεση που εκδηλώνεται από τους κοινωνικούς φορείς και πρέπει αυτήν, πραγματικά, να την υπολογίσετε. Δεν μπορεί να πάτε με αντίθετη την εκπαιδευτική κοινότητα, με αντίθετη την πανεπιστημιακή κοινότητα, το φοιτητόκοσμο της χώρας, τη νεολαία, με αμήχανη την ελληνική κοινωνία, η οποία βλέπει μια εικόνα διάλυσης και δεν ξέρει από πού να πιαστεί και σε ποιον να πιστέψει.
Θα ήθελα λοιπόν να πω ότι δεν εμπνεύσατε και δεν πείσατε, ακριβώς γιατί κάνατε λάθος επιλογές, τις ιεραρχήσατε με ανορθολογικό τρόπο και επιδιώξατε να τις επιβάλετε με ένα μείγμα πολιτικής που έχει έκδηλα συστατικά: πολιτικός αυταρχισμός, κοινωνική σκληρότητα.
Θα ήθελα να σας πω ότι επιβάλλεται κάποτε να μιλήσουμε επί της ουσίας. Υποκαταστήσατε την εκπαιδευτική μεταρρύθμιση, την αναγκαία, με την αλλαγή για μια ακόμα φορά του εξεταστικού συστήματος, που το βαφτίσατε κατά παλιές αμαρτωλές συνταγές κατάργηση των εισαγωγικών εξετάσεων.
Επίσης, η κατάργηση της επετηρίδας διορισμού των εκπαιδευτικών έγινε με έναν τρόπο που δεν λύνει το πρόβλημα, απεναντίας το κάνει πιο σύνθετο. Γι' αυτό εμείς λέμε πως η άποψη της Κυβέρνησης ότι προωθεί μεταρρύθμιση είναι ψευδεπίγραφη, ότι είναι μια ψευδώνυμη μεταρρύθμιση αυτή, έτσι όπως προωθείται, είναι ένα ακόμη ομοίωμα.
Και να κάνω αυτήν την ευρύτερη αναφορά. Είμαστε σε μια κοινωνία ομοιωμάτων και όχι πραγματικών καταστάσεων. Λοιπόν, ένα ακόμη ομοίωμα προστίθεται, με την άποψη ότι αυτό αποτελεί εκπαιδευτική μεταρρύθμιση. 
Θα ήθελα να μιλήσω για συγκεκριμένα ζητήματα.
Υιοθετήστε, κύριοι της Κυβέρνησης, μια πρόταση. Αποτολμήστε μια έρευνα στην εκπαιδευτική και πανεπιστημιακή κοινότητα, για να διαπιστώσετε, αν γίνεται ή όχι αποδεκτή η φιλοσοφία της μεταρρύθμισης και οι επιλογές που κάνατε. Αποτολμήστε την, για να δείτε την πραγματικότητα και ρωτήστε να σας θεμελιώσουν τις απόψεις.
Να πω όμως κάτι πιο συγκεκριμένο; Για την αξιολόγηση.
Κατ' επανάληψη η Κυβέρνηση αρέσκεται σ'ένα επιχείρημα, ότι δεν ακούει προτάσεις από πουθενά, ότι μόνο αυτή έχει προτάσεις και ότι όλοι οι άλλοι μηδενίζουν ή κατακρίνουν, καταγγέλλουν ή δημαγωγούν και διαμορφώνει πλαστά διλήμματα, που λένε "είστε εναντίον της αξιολόγησης των καθηγητών". Ποιος σας είπε ότι ο Συνασπισμός ή και άλλα κόμματα είναι εναντίον της αξιολόγησης των καθηγητών; Ναι στην αξιολόγηση, με ορθολογικό, αξιόπιστο και δημοκρατικό τρόπο, με εσωτερικές διαδικασίες και θεσμούς. Ακούσατε πουθενά, κύριοι της Κυβέρνησης, να γίνεται αξιολόγηση του δικαστή, του στρατιωτικού, του τραπεζικού, από εξωτικούς -για να χρησιμοποιήσω θρησκευτική ορολογία- μηχανισμούς; Τον εκπαιδευτικό θα αξιολογήσετε με ειδικό σώμα και με ποιες 
 

  



Σελίδα 11823 
εγγυήσεις κατοχύρωσης της προσωπικής ανεξαρτησίας, της διοικητικής αυτονομίας και της υπηρεσιακής εξέλιξής του; Μπας και ζούμε σε κανέναν παράδεισο και δεν ξερουμε ότι στο χώρο της εκπαίδευσης και η μετάθεση και η απόσπαση και άλλα διοικητικά μέτρα είναι πεδίο πελατειακών σχέσεων, πιέσεων και, επιτρέψτε μου να πω, ανορθόδοξων καταστάσεων; Ναι στην αξιολόγηση, αλλά όχι με τον τρόπο που την επιχειρείτε, γιατί πράγματι δεν θα κάνετε αξιολόγηση, Θα διχάσετε ακόμη περισσότερο.
Η επετηρίδα. Να δούμε λοιπόν και την επετηρίδα. Αφήστε τα ψεύτικα διλήμματα. Κανείς δεν είπε ότι η επετηρίδα αυτή πρέπει να διατηρηθεί. Το λένε ορισμένοι από τους εκπαιδευτικούς, έχουν την άποψή τους με τις λειτουργίες του αυτόνομου συνδικαλιστικού τους κινήματος.
Στην προηγούμενη συζήτηση που έγινε εδώ στη Βουλή, ο Συνασπισμός σας κατέθεσε συγκεκριμένη πρόταση και σας την επαναλαμβάνω. Για πέντε χρόνια θα προσληφθούν τόσοι εκπαιδευτικοί, όσοι προσλήφθηκαν τα τελευταία πέντε χρόνια με το σύστημα της επετηρίδας. Οι επιπλέον ανάγκες που προκύπτουν από την επιδιωκόμενη μείωση αναπληρωτών και ωρομίσθιων από τη λειτουργία του ολοήμερου σχολείου, της ενισχυτικής διδασκαλίας και της αναγκαίας και διακηρυγμένης μείωσης του αριθμού των μαθητών ανά τμήμα, καλύπτονται με νέο σύστημα ποιοτικών μετρήσιμων κριτηρίων, όπως η προϋπηρεσία και η εμπειρία στην εκπαίδευση, η επίδοση στις σπουδές, οι μεταπτυχιακές σπουδές, τα μεταπτυχιακά πτυχία και διπλώματα, η παρακολούθηση επιμορφωτικών προγραμμάτων, η κατοχή άλλου πτυχίου, η γνώση ξένων γλωσσών, το συγγραφικό έργο και ο χρόνος απόκτησης του πτυχίου, κατοχή πιστοποιητικού παιδαγωγικής κατάρτισης ως προϋπόθεση και επίδοση με προϋποθέσεις και παράλληλα το ξεκαθάρισμα της επετηρίδας, την εκκαθάριση της επετηρίδας, την εφαρμογή στην πράξη των τάξεων των είκοσι πέντε μαθητών στο γυμνάσιο και στο λύκειο και αντίστοιχα έως δεκαοκτώ μαθητές στην υποχρεωτική εκπαίδευση, την αύξηση της υποχρεωτικής εκπαίδευσης από εννιά στα δέκα χρόνια, από το αμέσως επόμενο σχολικό έτος. 
Να, η συγκεκριμένη πρόταση, με την οποία δεν αδικείτε κανέναν, που εξασφαλίζει τα ουσιαστικά, ποιοτικά κριτήρια και που ταυτόχρονα αυτή η πρόταση είναι εκείνη που μπορεί πραγματικά να διαμορφώσει και ένα κλίμα εμπιστοσύνης στους εκπαιδευτικούς. Πράγματι, η επετηρίδα έγινε για άλλες ανάγκες, εξεπλήρωσε την αποστολή της, εμφανίζει αγκυλώσεις και δυσλειτουργίες, οι οποίες είναι ανεπιθύμητες. Εμείς αυτήν την άποψη έχουμε. Σεβόμαστε την άποψη των εκπαιδευτικών και θέλουμε να τη συζητήσουμε με ειλικρινή τρόπο, προκειμένου να βρεθεί το διάδοχο σχήμα. Αναζητιέται, πράγματι, τρόπος, ώστε μαζί με το αδιάβλητο της πρόσληψης, να υπάρχει και η αξιοκρατία στην επιλογή;
Εμείς σας κάναμε συγκεκριμένη πρόταση και είπαμε ότι δεν είναι αυτό το πρώτο πρόβλημα της παιδείας και της εκπαίδευσης, άλλα είναι τα βασικά προβλήματα, η ποιότητα της παρεχομένης εκπαίδευσης σε όλες τις βαθμίδες. Το πρόγραμμα σπουδών, τα βιβλία.
Το βιβλίο αυτό είναι που πρέπει να το κραδαίνουν στα χέρια τους τα παιδιά μας και να μας ταρακουνάνε για λόγους παιδαγωγικούς, μπας και σωφρονιστούμε ως κοινωνία και ως ηγεσία αυτής της χώρας. Εδώ είναι που έπρεπε να δοθεί η έμφαση και σε άλλα -ξέρετε τι υπάρχει με τα βιβλία- όπως ποιότητα των εκπαιδευτικών, αναλυτικά προγράμματα, μέθοδος διδασκαλίας, σχέσεις μαθητών ανά δάσκαλο, βιβλία και περιεχόμενο, εισαγωγή νέων τεχνολογιών, παροχή από τη δημόσια εκπαίδευση όλων των υπηρεσιών που αναζητούν γονείς και παιδιά έξω από το σχολείο, πρόγραμμα αξιοποίησης του ελεύθερου χρόνου των παιδιών. 
Η ποιότητα του εκπαιδευτικού καθορίζεται από την κατάρτιση που παίρνει στο πανεπιστήμιο, από την επιμόρφωση που του παρέχεται και από τον προσωπικό του ζήλο για το λειτούργημα.
Δεν ξέρετε τι συμβαίνει με τα πανεπιστημιακά συγγράμματα; Θα αναγκαστούμε από το Συνασπισμό, για μία ακόμη φορά, να φέρουμε το θέμα στη Βουλή, γιατί δεν προχωράνε οι διαδικασίες ακόμα και σε περιπτώσεις που διαπιστώθηκε τέλεση αξιόποινων πράξεων, πλαστογραφίας και υπεξαίρεσης, για την εμπορία των πανεπιστημιακών συγγραμμάτων.
Ισχυρίζεστε ότι μέσα από την κατάργηση της επετηρίδας εξασφαλίζετε την ποιότητα των εκπαιδευτικών. Μα, στην πραγματικότητα έχετε καταργήσει το σύστημα επιμόρφωσης. Δεν είναι μόνο το πτυχίο και η επετηρίδα. Η επιμόρφωση; Την έχετε καταργήσει. Τα δύο, τρία τελευταία χρόνια, με την επίκληση της δημιουργίας νέου συστήματος, έχει καταργηθεί το οποιοδήποτε σύστημα, εκτός από τα ταχύρρυθμα σεμινάρια, που φυσικά δεν υποκαθιστούν την περιοδική επιμόρφωση.
Στη σελίδα 45 των συμπερασμάτων των εμπειρογνωμώνων του ΟΟΣΑ σας επισημαίνεται η κρισιμότητα του προβλήματος της επετηρίδας. Δεν την κοιτάξατε, διότι κάθε φορά -εγώ θα το πω ευθέως- ορισμένοι εκπαιδευτικοί επινοούν και επιλέγουν τη δική τους μεταρρύθμιση και οι μόνοι που την υποστηρίζουν είναι αυτοί, σε πείσμα όλων των άλλων. Ο ΟΟΣΑ σας το λέει από το 1996, δεν υπάρχουν εύκολες λύσεις:
"Μία φανερή λύση που εμείς την προτιμούμε, θα ήταν η θέσπιση νέων κριτηρίων για το διορισμό των εκπαιδευτικών, τα οποία θα βασίζονται στην αντικειμενική αξιολόγηση των προσόντων και των ικανοτήτων και όχι αποκλειστικά στο χρόνο υπηρεσίας. 
Αναγνωρίζουμε πάντως ότι μία τέτοια πρακτική θα συναντήσει αντίσταση. Η κατάργηση της επετηρίδας θα ισοδυναμούσε με στέρηση για πολλές χιλιάδες αδιόριστων δασκάλων και καθηγητών μίας σίγουρης, έστω και καθυστερημένης, προοπτικής για μία θέση εργασίας.
Τα προγράμματα πρόωρης συνταξιοδότησης θα ήταν πολύ δαπανηρά.'Ετσι ένα καλά σχεδιασμένο και ένα καλά χρηματοδοτούμενο πρόγραμμα προ και ενδοϋπηρεσιακής κατάρτισης, συνοδευόμενο από μέτρα που αφορούν τις ευκαιρίες για προαγωγή και μισθολογική πρόοδο, ανάλογα με την εκπλήρωση των υποχρεώσεων κατάρτισης, φαίνεται να αποτελεί τη μόνη ρεαλιστική εναλλακτική λύση. Ωστόσο, μία ανοικτή συζήτηση πολλών εναλλακτικών λύσεων με τους εκπαιδευτικούς και τους αντιπροσώπους τους θα μπορούσε να οδηγήσει σε ραγδαία πρόοδο, υπό την προϋπόθεση ότι θα αποδειχθεί εμπεριστατωμένα ότι το σημερινό σύστημα δεν μπορεί παρά να οδηγήσει σε περαιτέρω υποβάθμιση της εκπαίδευσης στα ελληνικά σχολεία".
Τι σας λένε εκείνοι που και αμείφθηκαν και πήραν και την εντολή να σας συμβουλεύσουν; Εμπεριστατωμένη συζήτηση, αναζήτηση πολλαπλών λύσεων, όχι ευκολίες μέσω ενδιάμεσων διαδικασιών, έτσι ώστε να εκτονωθεί η εκρηκτικότητα του προβλήματος. Και δεν σας τα λένε άνθρωποι οι οποίοι διακατέχονται από μηδενιστικές τάσεις. Σας τα λένε άνθρωποι οι οποίοι είναι τεχνοκράτες και καλούνται να εξασφαλίσουν προϋποθέσεις ανάπτυξης. Δεν σας τα λέει κανείς ο οποίος είναι υπονομευτής του κοινωνικού καθεστώτος. Σας το λέει ο κ. Δημαράς: "Προσβλητικές οι εξετάσεις". Στην "ΚΑΘΗΜΕΡΙΝΗ" προχθές: "Αναξιόπιστες οι εξετάσεις".
Ξέρει ο κύριος Πρωθυπουργός και ο κύριος Υπουργός Παιδείας ποιο τεκμήριο γνώσης και αγωνίας έχει ο κ. Δημαράς για τα θέματα της παιδείας, αλλά και άλλοι, οι οποίοι επιβάλλεται και πρέπει πραγματικά να αξιοποιηθούν στα πλαίσια αυτών των συγκεκριμένων θεμάτων.
Το ίδιο υπάρχει και για το λύκειο. Να μην έχετε την αίσθηση ότι σε μία συζήτηση που γίνεται προ ημερησίας διατάξεως θα πρέπει να έρθουν εδώ τα κόμματα και να αντιπαραθέσουν το πλήρες πρόγραμμά τους. Υπάρχουν απόψεις και τις ξέρετε. Οργανώστε τη Διακομματική Επιτροπή Παιδείας και την Εθνική Επιτροπή Παιδείας, να γίνει εκεί η συζήτηση.
Αλλά και εδώ ποιο είναι το πρόβλημα; 'Ολοι οι τομείς που χρειάζεται το λύκειο πρέπει να πληρούν τρεις προϋποθέσεις. Να αναφέρονται στην ουσία και το περιεχόμενο της εκπαιδευτικής λειτουργίας του λυκείου, να αποτελεί το λύκειο την οργανική συνέχεια τομών που χρειάζονται στις χαμηλόβαθμες βαθμίδες, να λυθεί το πρόβλημα της πρόσβασης στην τριτοβάθμια εκπαίδευση. Το λύκειο χρειάζεται βαθιά τομή. Έχει 
 

  



Σελίδα 11824 
χάσει τον αυτόνομο παιδαγωγικό και εκπαιδευτικό του ρόλο και έχει μετατραπεί σε ένα εκδοτήριο απολυτηρίων ως προϋπόθεση για τη συμμετοχή στις εξετάσεις των Ανώτατων Εκπαιδευτικών Ιδρυμάτων.
Το λύκειο πρέπει να δίνει στέρεη και γενική μόρφωση σε όλους τους μαθητές, να μην ενθαρρύνει την πρόωρη εξειδίκευση και να επιτρέπει στους μαθητές να αναπτύξουν τα προσωπικά τους ενδιαφέροντα.
Θα ήθελα να πω ότι εμείς δεν συμφωνούμε με τις επιλογές σας. 'Εχουμε αυτές τις γενικές απόψεις. Συμμεριζόμαστε τον προβληματισμό των ειδικών και των μελετητών και δεν συμφωνούμε με το χωρισμό του λυκείου σε τρεις κατευθύνσεις. Πιστεύουμε ότι ο χωρισμός αυτός θα οδηγήσει σε απλή συστέγαση των σημερινών τριών τύπων λυκείου. Γι' αυτό και δίνουμε έμφαση στις υπόλοιπες προϋποθέσεις.
Υπάρχει και η περίπτωση της ενισχυτικής διδασκαλίας στο Ενιαίο Λύκειο. Και υπάρχουν πολλά τα οποία μπορεί κανείς να παρατηρήσει, για τον τρόπο με τον οποίο το εφαρμόσατε αυτό. Το ξέρετε πολύ καλά ότι έφθασε και πέρασε ο Μάρτιος, μέχρις ότου συμπληρωθούν οι αιτήσεις των μαθητών, μέχρις ότου οριστεί το απαιτούμενο εκπαιδευτικό προσωπικό. Πλησίαζε ήδη το τέλος του τρίτου τριμήνου και του σχολικού έτους, όταν άρχισαν αυτά τα ενισχυτικά μαθήματα.
Οι σχεδιασμοί σας προέβλεπαν ειδική επιμόρφωση και κατάρτιση των εκπαιδευτικών, που θα αναλάμβαναν την ενισχυτική διδασκαλία. Προέβλεπαν εκπόνηση ειδικού διδακτικού υλικού κατά μάθημα. Ε, δεν υπήρξαν αυτά. Ούτε η κατάρτιση ούτε το εκπαιδευτικό υλικό. Πως θα κάνετε την ενισχυτική διδασκαλία;
Θα μπορούσα να αναφερθώ και στις προϋποθέσεις για την πρόσβαση στην τριτοβάθμια εκπαίδευση και για την κατάσταση η οποία επικρατεί στα Ανώτατα Εκπαιδευτικά Ιδρύματα και στα Τεχνολογικά Ιδρύματα. Ξέρετε ότι υπάρχει στασιμότητα, ότι δεν υπάρχει ανανέωση του προσωπικού, ότι δεν υπάρχει ανανέωση στα τμήματα, ότι δεν υπάρχει ανανέωση στα προγράμματα σπουδών. Εξαγγέλλει η Κυβέρνηση άνοιγμα στα Ανώτατα Εκπαιδευτικά Ιδρύματα, αλλά μένουν στάσιμες και καθηλωμένες όλες οι άλλες προϋποθέσεις που θα μπορούσαν πραγματικά να δώσουν αποτελεσματικότητα σ' αυτήν την επιδίωξη.
Αν δεν αλλάξει δραστικά στα επόμενα δύο χρόνια η κατάσταση που υπάρχει στα Ανώτατα Εκπαιδευτικά Ιδρύματα, θα υποστούν λόγω της πίεσης από την απελευθέρωση, την κατάρρευση του επιπέδου και της ποιότητας σπουδών που παρέχουν, πλήρη κατάρρευση και το γνωρίζετε. Γι' αυτό και χρειάζεται, πραγματικά, να εξασφαλιστούν αυτά.
Θα ήθελα να πω ότι σε καμία άλλη χώρα ένα τόσο σοβαρό θέμα, όπως το θέμα της έρευνας, δεν αντιμετωπίστηκε σε τόσο λίγο χρόνο, με τόση προχειρότητα. Πριν πέντε χρόνια λειτουργούσαν ελάχιστα μεταπτυχιακά προγράμματα. Κύριο αίτημα ήταν η έλλειψη θεσμικού πλαισίου και πόρων. Μέσα σε μία πενταετία και κάτω από τη δραματική πίεση που ασκεί η ύπαρξη πόρων, που πρέπει να απορροφηθούν από το κοινοτικό πρόγραμμα, αλλά και η ζήτηση από τους φοιτητές, λόγω της ανεργίας, έχουν θεσμοθετηθεί πάνω από διακόσια είκοσι μεταπτυχιακά προγράμματα και από αυτά λειτουργούν μόνο τα μισά. Αυτή είναι η πραγματικότητα της παιδείας.
Τελειώνω, κύριε Πρωθυπουργέ, κυρίες και κύριοι συνάδελφοι, με το εξής: Ξέρετε πολύ καλά ότι η κοινοπραξία, την οποία προσέλαβε η Κυβέρνηση ως αξιολογητή του Κοινοτικού Πλαισίου Στήριξης, στην πρώτη έκθεσή της αμφισβητεί ότι η χώρα είναι σε θέση να απορροφήσει εγκαίρως και με τρόπο που να εγγυάται ικανοποιητικό αναπτυξιακό αποτέλεσμα, το σύνολο των πόρων από το ταμείο για το ανθρώπινο δυναμικό. Αυτή η διαπίστωση είναι προχθεσινή, του ειδικού εκτιμητή της κοινοπραξίας που προσέλαβε η Κυβέρνηση.
Κινδυνεύουμε έτσι να δούμε για μία ακόμα φορά να χάνονται πολύτιμοι πόροι, που προορίζονται για την αναμόρφωση της παιδείας και το εκπαιδευτικό σύστημα. Δυσκολεύουν οι προϋποθέσεις διεκδίκησης για το τρίτο Κοινοτικό Πλαίσιο Στήριξης αυξημένων πόρων για την παιδεία, το εκπαιδευτικό σύστημα και το ανθρώπινο δυναμικό.
Η αναξιοπιστία και η αναποτελεσματικότητα ακυρώνει κάθε εγχείρημα και υποθηκεύει τις αντίστοιχες επιλογές, αλλά και η συνολική κατάσταση απορρόφησης του προγράμματος, το οποίο ισχύει για την εκπαιδευτική και αρχική επαγγελματική κατάρτιση. Είναι 21,9%, όπως προκύπτει από την ενημέρωση στις 24.4.98. Είναι αποκαρδιωτικό ποσοστό.
Η προτεινόμενη αναμόρφωση που έγινε από την Κυβέρνησή σας, δεν έγινε αποδεκτή. Ο χαρακτήρας του προγράμματος, είπε η Ευρωπαϊκή 'Ενωση, θα μεταβληθεί ριζικά. 'Εργα που είχαν σχεδιαστεί, δεν θα υλοποιηθούν, ενώ οι πόροι για τις νέες προτεραιότητες δεν επαρκούν.
Είναι ιδιαίτερα εύγλωττη η απάντηση που έδωσε ο επίτροπος ο κ. Φλιν στο Βουλευτή του Συνασπισμού, τον κ. Αλαβάνο, για την κατάσταση που υπάρχει και που σας επιβάλλει, κύριε Πρωθυπουργέ και κύριε Υπουργέ της Παιδείας, να αλλάξετε τρόπο θεώρησης των πραγμάτων. Να μην επιμείνετε σε αδιέξοδες και επιζήμιες πολιτικές και πολύ περισσότερο να μη μιλάτε για την παιδεία με το στερεότυπο φορμαλιστικό τρόπο πάνω από τα κεφάλια της κοινωνίας και έξω από το πεδίο των προβλημάτων.
Από την πλευρά του Συνασπισμού της Αριστεράς και της Προόδου σας καταθέσαμε προτάσεις. Θα εξακολουθήσουμε να επιμένουμε και να πιέζουμε και θα σας καλούμε επιτέλους σε έμπρακτη εφαρμογή των όσων διακηρύσσετε. Οργανώστε τα θεσμοθετημένα όργανα, για να υπάρξει συλλογικός προβληματισμός και από κει και πέρα πάρτε τις αποφάσεις σας. Εσείς έχετε την ευθύνη των αποφάσεων. Θα κριθείτε από τις αποφάσεις σας έτσι κι αλλιώς, αλλά μην περιπαίζετε τις πολιτικές δυνάμεις και την κοινωνία λέγοντας ότι "συζητήσαμε, ακούσαμε, υιοθετήσαμε, ασπαστήκαμε απόψεις και αυτά που φέρνουμε είναι εκείνα τα οποία χρειάζεται ο τόπος".
Αυτά, που προωθείτε, είναι εκείνα τα οποία θα διαιωνίσουν τη σημερινή ανορθολογική, παραμορφωμένη και προβληματική κατάσταση στην παιδεία. Αυτή η παραμορφωμένη κατάσταση στην παιδεία είναι προβληματική κατάσταση και για την κοινωνία και για τον άνθρωπο και για τους θεσμούς και για το παρόν και για το μέλλον του τόπου. 
ΠΡΟΕΔΡΟΣ (Απόστολος Κακλαμάνης): Ο Υπουργός Εθνικής Παιδείας και Θρησκευμάτων κ. Αρσένης έχει το λόγο.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, ως μέλος της Κυβέρνησης και ως αρμόδιος Υπουργός για θέματα παιδείας είχα την ευκαιρία να εκθέσω τις απόψεις μου για τα θέματα της αναθεώρησης του άρθρου 16, πριν από την πρώτη ψηφοφορία για την αναθεώρηση του Συντάγματος στη Βουλή και σε τηλεοπτικές συνεντεύξεις και σε συνέντευξη στην εφημερίδα "ΤΑ ΝΕΑ", αλλά και να αναπτύξω και να τεκμηριώσω την άποψή μου και την αντίθεσή μου στην ίδρυση ιδιωτικών πανεπιστημίων στην Ελλάδα, σε επερώτηση που έγινε στη Βουλή τον Απρίλιο.
Η θέση μου, λοιπόν, ήταν και παραμένει σαφής. Πράγματι, μ' αυτό το πνεύμα ψήφισα και στην πρώτη ψηφοφορία, όπου για το άρθρο 16, παράγραφοι 5 και 6, του Συντάγματος, εκ παραδρομής το "Χ" στο τρίτο θέμα του άρθρου 16, παράγραφος 8, αντί να μπει στο "ΟΧΙ", μπήκε στο "ΝΑΙ". 'Ηταν κάτι που έγινε σαφώς εκ παραδρομής, διότι έχω ψηφίσει "ΟΧΙ" στο άρθρο 16, παράγραφος 5, ότι η ανώτατη εκπαίδευση παρέχεται αποκλειστικά από ιδρύματα που αποτελούν νομικά πρόσωπα δημοσίου δικαίου. 
Δράττομαι της ευκαιρίας να το διευκρινίσω, κύριε Πρόεδρε, και ευχαριστώ την κ. Παπαρήγα για την παρατήρησή της και παρακαλώ να καταχωρισθεί η διευκρίνισή μου αυτή στα Πρακτικά.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε...
ΠΡΟΕΔΡΟΣ (Απόστολος Κακλαμάνης): Παρακαλώ, κύριε Σιούφα, δεν σας έδωσα το λόγο. Ακολουθεί ο κ. Τσοβόλας και ζήτησε η κ. Παπαρήγα...
ΔΗΜΗΤΡΙΟΣ ΣΙΟΥΦΑΣ: Ναι, αλλά έχει δημιουργηθεί τεράστιο πρόβλημα. Η Βουλή είναι ζώσα και το πρόβλημα είναι τεράστιο.
ΠΡΟΕΔΡΟΣ (Απόστολος Κακλαμάνης): Παρακαλώ, έχω τον 
 

  



Σελίδα 11825 
Κανονισμό, που θα μου δώσει τις οδηγίες που πρέπει να ακολουθήσω και όχι εσείς. Σας παρακαλώ!
Η κ. Παπαρήγα, που έθεσε το θέμα, έχει το λόγο και αμέσως μετά, θα δώσω το λόγο στον κ. Τσοβόλα, ο οποίος αναμένει και εν συνεχεία θα δώσω το λόγο και σε σας. 
Ορίστε, κυρία Παπαρήγα, έχετε το λόγο.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Βεβαίως, είμαι υποχρεωμένη να δεχθώ αυτό που λέτε σήμερα. Επιτρέψτε μου να έχω μία επιφύλαξη. Πιθανόν να είναι μία επανατοποθέτηση. Καλό είναι αυτό, έστω κι αν επανατοποθετείστε. Ελπίζω να μην προκύψουν και άλλες παραδρομές, διότι και ο κ. Γεώργιος Παπανδρέου, ο προηγούμενος Υπουργός Παιδείας, έχει ψηφίσει με τον ίδιο τρόπο, όπως ο κ. Πάγκαλος κλπ. Ελπίζω να μην υπάρχουν πολλές παραδρομές. Καλό είναι, αν η πίεση οδηγεί στο να αλλάζετε, έστω εκ των υστέρων, την ψήφο. Για όσους ισχύει αυτό, καλό είναι.
ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Kυρίες και κύριοι συνάδελφοι, είπε ο κύριος Πρωθυπουργός, απαντώντας στον Αρχηγό της Αξιωματικής Αντιπολίτευσης, επί λέξει: "Πού είναι η διαφορά του κ. Καραμανλή, απ' αυτά που κάνουμε εμείς;"
Είναι ένα από τα λίγα σημεία που θα πω, ότι πράγματι συμφωνούμε με τον κύριο Πρωθυπουργό και την Κυβέρνησή του, δηλαδή ότι δεν υπάρχει καμία διαφορά στην πολιτική που εφαρμόζει η Κυβέρνηση του κ. Σημίτη, με την πολιτική που προωθεί και υποστηρίζει η Νέα Δημοκρατία.
Χρειάστηκαν δύο ολόκληρα χρόνια για να επιβεβαιωθεί κομβικά μέσα σ' αυτήν την Αίθουσα η ταυτότητα της κυβερνητικής πολιτικής με την πολιτική της Νέας Δημοκρατίας.
'Ολοι, κυρίες και κύριοι συνάδελφοι, γίναμε και σήμερα μάρτυρες μιας προσπάθειας που έκανε ο κύριος Πρωθυπουργός, να περάσει με αριστερή φρασεολογία, με προοδευτική φρασεολογία και κορόνες τη συντηρητική αντιλαϊκή πολιτική και στον τομέα της παιδείας, γιατί μίλησε για παιδεία ανθρωπιστική, μίλησε για παιδεία με κοινωνική ευαισθησία, αλλά είναι νωπές οι μνήμες του ελληνικού λαού, πολύ περισσότερο των εκπαιδευτικών της πρωτοβάθμιας και δευτεροβάθμιας εκπαίδευσης, οι οποίοι έζησαν τραγικά γεγονότα τις τελευταίες ημέρες με αφορμή τις κινητοποιήσεις τους ενάντια στο νόμο, ο οποίος ψηφίστηκε πέρυσι στη Βουλή και ο οποίος χαρακτηρίστηκε από την Κυβέρνηση και από τον Υπουργό Παιδείας ως νόμος εκπαιδευτικής μεταρρύθμισης.
Ειπώθηκε, επίσης, από τον κύριο Πρωθυπουργό ότι δήθεν διατέθηκαν πολλά χρήματα για την παιδεία και ότι διατέθηκαν κατά συνέπεια πολλά χρήματα και το έτος 1998. Αυτό είναι τελείως μα τελείως ανακριβές και αυτό προκύπτει σαφώς από τη σελίδα 130 της έκθεσης του προϋπολογισμού του 1998, που κατέθεσε η Κυβέρνηση διά του Υπουργού Εθνικής Οικονομίας και Οικονομικών στη Βουλή και ψηφίστηκε απο την κυβερνητική Πλειοψηφία.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
Από τον πίνακα των δαπανών για την παιδεία του 1997 και 1998 προκύπτει ότι η τυπική αύξηση των πιστώσεων για την παιδεία φέτος ανέρχεται στο 7,2% σε σχέση με την προηγούμενη χρονιά. Αυτή όμως η αύξηση, πέρα απο το ότι είναι πλασματική, γιατί κάνει σύγκριση με προσωρινά στοιχεία της προηγούμενης χρονιάς και όχι με τα οριστικά, με τις πραγματικές πιστώσεις που διατέθηκαν το 1997, είναι πλασματική και δεν κατευθύνεται και αυτή η μικρή αύξηση και αν ακόμη υπάρχει σε νέα προγράμματα για την παιδεία, για να βελτιώσουν την ποιότητά της, για να βελτιώσουν τη θέση των εκπαιδευτικών, για να αυξήσουν τους αριθμούς των διοριζομένων εκπαιδευτικών της πρωτοβάθμιας, δευτεροβάθμιας και τριτοβάθμιας εκπαίδευσης, ώστε να βελτιωθεί και η παρεχόμενη εκπαιδευτική υπηρεσία και όλα αυτά γιατί; Διότι όποιος ξέρει από προϋπολογισμό και όποιος ξέρει από πιστώσεις, που κατευθύνονται, θα δει σ' αυτήν την έκθεση, στη σελίδα 130, ότι και αυτή η μικρή αύξηση του 7,2% είναι αύξηση των πιστώσεων που προκαλείται τη χρονιά αυτή λόγω των νέων μισθολογίων στην τριτοβάθμια εκπαίδευση, αλλά και λόγω γενικά της ωρίμανσης, όπως λέγεται, που καταβάλλεται στο προσωπικό που προάγεται από βαθμό σε βαθμό μετά τη συμπλήρωση του χρόνου υπηρεσίας που προβλέπεται σε κάθε μισθολογικό κλιμάκιο.
Για τα νέα όμως προγράμματα στην παιδεία, αλλά και για τους νέους διορισμούς -επειδή συνηθίζω πάντα να μιλάω υπεύθυνα, με βάση στοιχεία- παίρνω τη σελίδα 135 του προϋπολογισμού του 1998, από την οποία προκύπτει -θα το καταθέσω στα Πρακτικά- ότι ενώ την προηγούμενη χρονιά, το 1997, διατέθηκαν πιστώσεις για νέα προγράμματα στην παιδεία και για νέους διορισμούς ύψους εννέα δισεκατομμυρίων οκτακοσίων εκατομμυρίων (9.800.000.000) δραχμών, φέτος το 1998 μειώθηκαν πάνω από 50% αυτές οι πιστώσεις, γιατί ανέρχονται μόνο στο ποσό των τεσσάρων δισεκατομμυρίων (4.000.000.000) δραχμών, επαναλαμβάνω, από δέκα δισεκατομμύρια (10.000.000.000) δραχμές που ήταν πέρυσι. 
Παρακαλώ, καταχωρίστε το στα Πρακτικά.
(Στο σημείο αυτό ο Πρόεδρος του ΔΗ.Κ.ΚΙ. κ. Δημήτρης Τσοβόλας καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αντιλαμβάνεσθε λοιπόν ότι στον προϋπολογισμό η Κυβέρνηση και φέτος σε πραγματικούς όρους μειώνει σημαντικά τις πιστώσεις για την παιδεία, δείχνοντας έτσι την υποβάθμισή της στην ιεράρχηση των στόχων, των αξιών, των αναγκών, άρα δίνει και το στίγμα της κυβερνητικής πολιτικής, που κάθε άλλο παρά μπορεί να χαρακτηρισθεί ως στίγμα κοινωνικής ευαισθησίας.
Είπε επίσης ο κύριος Πρωθυπουργός ότι η επετηρίδα έπρεπε να καταργηθεί, γιατί ήταν αναξιοκρατική. Από αυτό μπορούμε να συνάγουμε ως συλλογισμό ότι οι εξετάσεις για την Κυβέρνηση είναι το σύστημα που αναδεικνύει την αναξιοκρατία, είναι το σύστημα που προωθεί με άλλα λόγια τη βελτίωση της ποιότητας των παρεχομένων εκπαιδευτικών υπηρεσιών μέσα στο εκπαιδευτικό μας σύστημα.
Αν είναι αυτό έτσι, τότε μπορεί να μας πει η Κυβέρνηση γιατί στον ίδιο νόμο, με τον οποίο κατάργησε την παιδεία η ίδια όπως υποστήριξε και σήμερα ο κύριος Πρωθυπουργός ισχυρίζεται ότι κατάργησε τις πανελλήνιες εξετάσεις που υπήρχαν, υπάρχουν και θα υπάρχουν μέχρι το 1999, γιατί θεωρεί ότι οι πανελλήνιες εξετάσεις δεν αναδεικνύουν τις δεξιότητες και την ικανότητα του μαθητή, προκειμένου να μπει στο πανεπιστήμιο και ότι τις κατάργησε αυτές τις πανελλήνιες εξετάσεις προκειμένου τελικά να αναβαθμισθεί το υλικό που μπαίνει στην τριτοβάθμια εκπαίδευση, Ανώτατα Εκπαιδευτικά Ιδρύματα και Τεχνολογικά Ιδρύματα.
Δεν είναι όμως καθόλου έτσι κατά την άποψη του Δημοκρατικού Κοινωνικού Κινήματος, την οποία άποψη διατυπώσαμε σαφώς και όταν ψηφιζόταν ο σχετικός νόμος, ο 2525/1997, πέρυσι.
Εμείς τότε είπαμε ότι είμαστε αντίθετοι -και επιμένουμε σ' αυτήν τη θέση- προς την κατάργηση της επετηρίδας, γιατί πολύ περισσότερο όταν η επετηρίδα καταργείται, παρ' ότι ήταν ένα σύστημα που ίσχυσε επί δεκαετίες και καταλαμβάνει αναδρομικά και όλους εκείνους, οι οποίοι μπήκαν στις σχολές, ακόμη γράφτηκαν στις επετηρίδες, δημιούργησε η πολιτεία σε όλους αυτούς, εύλογα γι' αυτούς, για τους φοιτητές αλλά και για τους πτυχιούχους το δικαίωμα προσδοκίας, όπως λέμε, στη νομική επιστήμη, με βάση το οποίο, δικαίωμα που εκινείτο μέσα στα πλαίσια της νομοθεσίας, της βούλησης της πολιτείας, προγραμμάτισαν τη ζωή τους, προγραμμάτισαν την ατομική και οικογενειακή τους ζωή. Με βάση αυτήν την επετηρίδα έπλασαν όνειρα, δημιούργησαν ελπίδες.
Πώς είναι δυνατόν να μιλάει για εκσυγχρονισμό η Κυβέρνηση και οποιοδήποτε άλλο κόμμα; Πώς μπορεί να μιλάει για αξιοπιστία της πολιτείας με την οποιαδήποτε κυβερνητική 
 

  



Σελίδα 11826 
έκφραση, όταν έρχεται αιφνιδιαστικά και αλλάζει αναδρομικά σταθερούς κανόνες, με βάση τους οποίους οι νεαροί, οι φοιτητές, οι μαθητές πριν, εν όψει της επαγγελματικής τους αποκατάστασης, είχαν δημιουργήσει εύλογα ελπίδες, οράματα, έφτιαξαν και οικογένειες;
Είναι δυνατόν μια τέτοια πολιτεία, όταν έτσι συμπεριφέρεται, να είναι σεβαστή από τον πολίτη; Είναι δυνατόν μια τέτοια πολιτεία, όταν αλλάζει αναδρομικά ουσιαστικά το πλαίσιο, πάνω στο οποίο στηρίχθηκε για να κάνει τους προσωπικούς, αλλά και τους κοινωνικούς υπολογισμούς ο μαθητής, ο φοιτητής, ο πτυχιούχος, αλλάζει έτσι χωρίς μάλιστα να αντιμετωπίσει, αφού επιμένει σ'αυτό το σύστημα, το ζήτημα μόνο για το μέλλον, γι' αυτούς οι οποίοι θα μπαίνουν από εδώ και πέρα σε αυτές τις σχολές, ώστε να ξέρουν να υπολογίζουν ότι βγαίνοντας δεν θα γίνουν οπωσδήποτε εκπαιδευτικοί.
Κύριε Πρωθυπουργέ, αυτές είναι οι καθαρές λύσεις, έτσι αναβαθμίζεται ουσιαστικά και η πολιτική, αλλά και η πολιτεία και μόνο έτσι γίνεται σεβαστή από τους πολίτες. 
Κύριοι συνάδελφοι, εγώ προσωπικά ως Πρόεδρος του ΔΗ.Κ.ΚΙ., πέρα από τους Βουλευτές μας, που κατέβηκα και έλαβα μέρος στη συζήτηση του νομοσχεδίου όλες τις μέρες ανελλιπώς επί της αρχής και επί των άρθρων, όταν είδα ότι η Κυβέρνηση με την πλειοψηφία επέμενε στο να καταργήσει την επετηρίδα, τους κάναμε, χωρίς αυτό να είναι σύμφωνο με τη δική μας βασική θέση, μια εναλλακτική πρόταση. 
Πάρτε και διαβάστε τα Πρακτικά, για να μην υπάρχουν συγχύσεις, που καλλιεργούν κάποιοι σκόπιμα στους εκπαιδευτικούς και στους μαθητές.
Θυμάμαι επί λέξει ότι είχα πει πως "εμείς αναλαμβάνουμε, κύριε Υπουργέ της Παιδείας, και το πολιτικό κόστος. Εδώ και τώρα φέρτε διάταξη σ' αυτό το νομοσχέδιο -που ψηφιζόταν στο Θερινό Τμήμα της Βουλής πέρυσι- με την οποία θα κάνουμε εκκαθάριση της επετηρίδας που υπάρχει και θα βγάλουμε από την επετηρίδα όλους εκείνους που παρ'όλο που γράφτηκαν στην επετηρίδα, δουλεύουν με σχέση μόνιμης εξαρτημένης εργασίας στο δημόσιο τομέα".
'Ετσι θα δείτε πώς θα γίνει σημαντική μείωση του αριθμού των προς διορισμό εκπαιδευτικών που ήταν γραμμένοι στην επετηρίδα, οπότε θα μπορούσαν να πάνε με το σύστημα αυτό.
Για το νέο σύστημα, που επιμένετε εσείς, χωρίς εμείς να συμφωνούμε, είχα προσθέσει να ισχύσει τουλάχιστον γι' αυτούς που μπαίνουν από δω και πέρα στις σχολές, για να ξέρουν τι πρόκειται να αντιμετωπίσουν.
Αυτό σημαίνει, κύριοι συνάδελφοι, καθαρές λύσεις.
Κύριε Πρωθυπουργέ, γιατί να φυγομαχείτε και σήμερα σε ένα κορυφαίο για την κοινωνία, για την οικονομία ζήτημα; Θα έπρεπε εδώ να έλθετε να κουβεντιάσουμε υπεύθυνα και συγκεκριμένα όπως εμείς, το Δημοκρατικό Κοινωνικό Κίνημα και αυτήν τη στιγμή και όταν συζητήθηκε το νομοσχέδιο το κάναμε προτείνοντας συγκεκριμένες προτάσεις. 
Επίσης, θυμάμαι ότι και εγώ και η αγορήτρια του ΔΗ.Κ.ΚΙ. αλλά και άλλοι Βουλευτές κάναμε την επισήμανση, την ιδιαίτερη επισήμανση, για το άδικο και παράλογο της ρύθμισης κατά κραυγαλέο τρόπο για τους αναπληρωτές δασκάλους και καθηγητές.
Και συγκεκριμένα εγώ είπα "μα είναι λογικό, είναι δίκαιο, είναι έντιμο πολιτικά, εκπαιδευτικό προσωπικό, το οποίο θεώρησες κατάλληλο, ικανό να διδάξει τα παιδιά μας, να διδάξει τα παιδιά του ελληνικού λαού και το έχεις πάρει και διδάσκει επί πέντε, δέκα, δεκατρία χρόνια, να του λες τώρα που έχει φτιάξει και οικογένειες και υποχρεώσεις, που έχει προγραμματίσει τη ζωή του, ότι εσένα θα σε βάλω σε δοκιμασία εξεταστική;"
Είναι πολιτεία αυτή; Αυτή που θέλει να τη σέβεται ο πολίτης, που θέλει να κάνει εκπαιδευτική μεταρρύθμιση; Κύριε Πρωθυπουργέ της χώρας, οι όποιες μεταρρυθμίσεις, οι όποιες αλλαγές στην κοινωνία, στους θεσμούς στις διαδικασίες και στην κοινωνία, στο γόνιμο έδαφος της κοινοβουλευτικής δημοκρατίας, μπορούν να προχωρήσουν και να έχουν διάρκεια, μπορούν να επιβιώσουν όταν συναντούν και τη συναίνεση του λαού, αλλά και την αξιοπιστία ως βασικό άξονα σε μια τέτοια διεργασία και μια τέτοια πολιτική. Προπαντός στον τομέα της εκπαίδευσης και της παιδείας, κυρίες και κύριοι συνάδελφοι, δεν μπορείς σοβαρά και υπεύθυνα, όταν θέλεις να δεις κατάματα τα προβλήματα στην πράξη και όχι στα λόγια, όχι στα χαρτιά μέσα στα Υπουργεία, αλλά με πρακτικό πνεύμα υλοποίησης, δεν μπορείς να προχωρήσεις την οποιαδήποτε εκπαιδευτική μεταρρύθμιση, ακόμη και αν είναι άριστα σχεδιασμένη, αν δεν έχεις πετύχει να διασφαλίσεις τη συναίνεση της συντριπτικής τουλάχιστον πλειοψηφίας του εκπαιδευτικού προσωπικού, που είναι εκείνο το οποίο θα αναλάβει να περπατήσει τις όποιες -και άριστα ακόμη σχεδιασμένες- εκπαιδευτικές αλλαγές. 'Οπως το ίδιο συμβαίνει με όποιες αλλαγές και άριστα σχεδιασμένες θέλεις να κάνεις, είτε στον οικονομικό είτε στον κοινωνικό ή στο θεσμικό τομέα.
Η πολιτική του να θεωρείς ότι πέτυχες εκπαιδευτική ή οικονομική ή κοινωνική μεταρρύθμιση, βάζοντας απέναντί σου το λαό, τους εργαζόμενους, τους εκπαιδευτικούς σήμερα, είναι πολιτική αποτυχημένη, δοκιμασμένη πολλές φορές στο παρελθόν και αποτυχημένη. Είναι πολιτική, η οποία ιστορικά επιβεβαιώθηκε ότι οδηγεί σε οπισθοδρόμηση, οδηγεί σε αυταρχισμό μέσα από τη χρήση βίας με την ανάσυρση στο προσκήνιο μηχανισμών καταστολής, όπως έγινε και στη συγκεκριμένη περίπτωση. Και έμεινε η Κυβέρνηση και ο Πρωθυπουργός να μιλάει αυτάρεσκα περί εκπαιδευτικής μεταρρύθμισης και όλοι οι εκπαιδευτικοί, οι μαθητές, ο κόσμος, στο δρόμο με τα ΜΑΤ, χωρίς να φταίνε οι άνδρες και οι γυναίκες που υπηρετούν στα Σώματα Ασφάλειας, με ευθύνη της Κυβέρνησης, να προσπαθεί να επιβάλει δια της βίας με αυταρχικό τρόπο τη δήθεν εκπαιδευτική μεταρρύθμιση.
Παλαιοί δάσκαλοι, σοφοί δάσκαλοι, πανεπιστημιακοί, αλλά και πολιτικοί, μεταξύ των οποίων και ο αείμνηστος Γεώργιος Παπανδρέου, έλεγαν ότι οι αλλαγές στην παιδεία δεν μπορούν να γίνουν με εκπαιδευτικούς, δασκάλους ή καθηγητές, που θα έχουν κατεβασμένο το κεφάλι και χαμηλό το ηθικό.
'Οσοι, λοιπόν, επιμένουν σε τέτοιες λογικές, χωρίς να έχουν μαζί τους μέσα από έναν ουσιαστικό και ειλικρινή έγκαιρο διάλογο δασκάλους, καθηγητές και όλους εκείνους που συμμετέχουν στην εκπαιδευτική κοινότητα, είναι αποτυχημένοι και απλά πειραματίζονται, προχειρολογούν, βάζουν το κράτος να δαπανά τζάμπα λεφτά για προσωρινές λύσεις, οι οποίες θα ανατραπούν.
'Ετσι, λοιπόν, κυρίες και κύριοι συνάδελφοι, είναι ξεκάθαρες οι θέσεις μας. 'Ημασταν και είμαστε αντίθετοι προς την κατάργηση της επετηρίδας, πολύ περισσότερο με αναδρομική ισχύ, με την έννοια που έδωσα πριν.
Αξιολόγηση καθηγητών. Ασφαλώς τονίστηκε και από άλλους Aρχηγούς κομμάτων ότι είναι ανακρίβεια. Είναι δόλια ανακρίβεια από την πλευρά του κυρίου Πρωθυπουργού, όταν λέει ότι δήθεν τα κόμματα, αλλά και εμείς, το Δημοκρατικό Κοινωνικό Κίνημα, διατύπωσαν, όταν συνεζητείτο το νομοσχέδιο, θέση για να μην αξιολογούνται οι δάσκαλοι και οι καθηγητές. Αυτά τα εφευρίσκει ο κύριος Πρωθυπουργός και η Κυβέρνηση. Είναι προσφιλή της τέχνη, όταν δεν μπορεί να δώσει πολιτικές εξηγήσεις, όταν δεν μπορεί να τεκμηριώσει αυτήν την αδιέξοδη πολιτική της.
Και τότε είπαμε -και το επαναλαμβάνουμε και σήμερα- ότι είμαστε υπέρ της αξιολόγησης των εκπαιδευτικών, αλλά από αξιολογητές του εκπαιδευτικού χώρου, όπως γίνεται και με όλους τους υπόλοιπους χώρους και όχι από ανθρώπους που θα επιλέγονται κατά κύριο λόγο με κομματικά κριτήρια, βάζοντας από το παράθυρο στην εκπαίδευση τον κομματισμό, για να ελέγχουν πρόσωπα. 'Αλλωστε αυτή είναι η προσφιλής μέθοδος και η προσφιλής πολιτική της Κυβέρνησης του νέου συντηρητικού, αντιλαϊκού ΠΑΣΟΚ. Να χρησιμοποιεί, δηλαδή, την εξουσία, για να κρατιέται στις καρέκλες μέσα από άσκηση ψυχολογικής βίας ή υπόσχεση θέσεων, προκειμένου -έτσι νομίζει, ματαίως βέβαια- να παραμείνει, επαναλαμβάνω, στην εξουσία.
Ναι, λοιπόν, στην αξιολόγηση, αλλά μέσα από το εκπαιδευτικό προσωπικό, μέσα από το χώρο τον εκπαιδευτικό. Διότι 
 

  



Σελίδα 11827 
μόνο έτσι προφυλάσσεται η αξιολόγηση από αναξιολόγηση. 'Ετσι προφυλάσσεται και προστατεύεται η αξιοκρατία από την αναξιοκρατία που φέρνει η εκλογική πελατεία, η κομματική πελατεία.
Μας είπε, επίσης, ο κύριος Πρωθυπουργός ότι προωθείται η αποκέντρωση. Σοβαρά συζητάτε, κύριε Πρωθυπουργέ; Εκτός αν δεν ξέρετε τι σας γίνεται. Απλά προϊστασθε, παρίστασθε στο Υπουργικό Συμβούλιο, χωρίς να ξέρετε τι σας φέρνουν και τι νομοθετούν.
ΚΥΡΙΑΚΟΣ ΣΠΥΡΙΟΥΝΗΣ: Ο Σημίτης τα ξέρει καλά.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Πάρτε, κύριε Πρωθυπουργέ, το μισθολόγιο για το εκπαιδευτικό προσωπικό ΔΕΠ των Ανωτάτων Εκπαιδευτικών Ιδρυμάτων και των Τ.Ε.Ι.. Και αναγκάστηκα και πήγα προσωπικά -που δεν συνηθίζεται σε Αρχηγό κόμματος- επειδή θεωρούμε κορυφαίο θέμα και στίγμα για την πολιτική, αν είναι προοδευτική ή συντηρητική, το θέμα της παιδείας και του εκπαιδευτικού συστήματος, στη Διαρκή Επιτροπή που επεξεργαζόταν το μισθολόγιο και είπα "είναι μεγάλος λάθος το να καταργείτε τα κίνητρα, που είχαν δοθεί με τον προηγούμενο νόμο της κυβέρνησης του ΠΑ.ΣΟ.Κ. του 1983-1984 στο διδακτικό και επιστημονικό προσωπικό που υπηρετούσε στα περιφερειακά πανεπιστήμια".
Σας είπα, επίσης, τότε -και υπάρχουν τα Πρακτικά της Βουλής, για να αντιληφθείτε και εσείς και ο ελληνικός λαός ότι εμείς έχουμε συγκεκριμένες προτάσεις και αυτά είναι φούσκες, είναι λόγια στον αέρα, χωρίς κανένα αντίκρισμα, είναι διαφυγή- "κάντε το άλμα". Και παίρναμε κόστος εκείνην τη στιγμή εμείς, γιατί ξέραμε ότι αυτό δεν είναι αρεστό στο καθηγητικό κατεστημένο. Και παρ'όλα αυτά πήραμε το κόστος. Και πήρα τη θέση εγώ ως Πρόεδρος του ΔΗ.Κ.ΚΙ., αλλά και η εισηγήτριά μας η κ. Αράπη, και σας είπαμε πως είναι τώρα ευκαιρία, που δίνετε πολλά λεφτά -γιατί δώσατε πράγματι λεφτά και το τονίζουμε, διότι εμείς σαφώς και ευθέως τονίζουμε τα θετικά και ας είναι αυτά υπέρ της Κυβέρνησης- στο προσωπικό, καθηγητές κλπ., των Ανωτάτων Εκπαιδευτικών Ιδρυμάτων, να καθιερώσετε όχι μόνο την πλήρη, αλλά και την αποκλειστική απασχόληση στα εκπαιδευτικά ιδρύματα.
ΚΥΡΙΑΚΟΣ ΣΠΥΡΙΟΥΝΗΣ: Αυτό το είπατε.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Το αρνηθήκατε. Και ξέρετε τις συνέπειες, που σας τις είχα προφητεύσει. Και υπάρχουν τα Πρακτικά της Βουλής. Σας είχα πει ότι πρέπει να είναι πλήρης και αποκλειστική η απασχόληση, ώστε ο καθηγητής του πανεπιστημίου, στον οποίο δίνουμε -και πρέπει να του δώσουμε- χρήματα να ασχολείται αποκλειστικά και πλήρως με τη διδασκαλία και την άλλη εργασία στο πανεπιστήμιο, χωρίς να επιτρέπεται να κάνει και άλλη δουλειά. Και είχα πει τότε, ότι εάν επιμείνετε -και επαναλαμβάνω αυτό που είπα και στην επιτροπή- θα ήθελα να ρωτήσω: Είναι δυνατόν, για ανθρώπους που έχουν πρακτικό μυαλό και δεν κάνουν ασκήσεις επί χάρτου, έξω από κοινωνίες, έξω από λαούς, να παραμείνει ο γιατρός ή ο δικηγόρος ή ο μηχανικός, καθηγητής του Δημοκρίτειου Πανεπιστημίου ή του Πανεπιστημίου των Ιωαννίνων ή του Πανεπιστημίου των Πατρών ή του Πανεπιστημίου της Κρήτης, εκεί, όταν μάλιστα με το νόμο εκείνον καταργήσατε τα κίνητρα τα οικονομικά και ισοπεδώσατε τους πάντες; Θα μείνει στα Γιάννενα, στη Θράκη, στην 'Ηπειρο, στο Αιγαίο, στα νησιά και δεν θα έρθει στο κέντρο, που προσφέρει πολλές και μεγάλες -και οικονομικά ισχυρές- ευκαιρίες; Και με τον τίτλο του καθηγητού και παράλληλα του γιατρού, του δικηγόρου, του πολιτικού μηχανικού και τη λογική που υπάρχει στην κοινωνία των τίτλων θα έρθει εδώ, για να βγάλει του κόσμου τα λεφτά και έτσι να υποβαθμίσει και τις ώρες και την ποιότητα των παρεχομένων υπηρεσιών.
Για ποια ποιότητα μιλάτε, κύριε Πρωθυπουργέ; Ποιον παραπλανάτε; Ποιον εμπαίζετε; Αν νομίζετε ότι εμπαίζετε κάποιους από το χώρο το δικό σας -εννοώ στην Αίθουσα αυτήν- σίγουρα δεν εμπαίζετε τη νεολαία, δεν εμπαίζετε τους γονείς, δεν εμπαίζετε τους υπόλοιπους, δεν εμπαίζετε την πλειοψηφία του ελληνικού λαού.
Και τελικά τι έγινε; Θα ήθελα πράγματι πάρα πολύ να ακούσω από τον κύριο Υπουργό, μετά την εφαρμογή αυτού του νόμου -δεν πρόλαβε ακόμη να εφαρμοστεί- πόσες αιτήσεις έχουμε, πόσες διαρροές έχουμε από τα περιφερειακά πανεπιστήμια.
Κυρίες και κύριοι συνάδελφοι, νομίζω ότι πρέπει, πριν μπω σε άλλο κεφάλαιο, να επισημάνω και κάτι άλλο απαράδεκτο που έγινε ή είναι έτοιμο να γίνει και που μου το είπαν προχθές, που παρέστην στο συνέδριο της Διδασκαλικής Ομοσπονδίας Ελλάδος. Το έβαλαν ως κυρίαρχο θέμα και η φίλα προσκείμενη προς το ΠΑ.ΣΟ.Κ. παράταξη και οι άλλες παρατάξεις. Και αυτό είναι η κατάργηση του δικαιώματος του εκπαιδευτικού, δασκάλου ή καθηγητή, να συμμετέχει στο ψηφοδέλτιο στις εκλογές για την αυτοδιοίκηση.
ΚΥΡΙΑΚΟΣ ΣΠΥΡΙΟΥΝΗΣ: Εάν κατέχει διοικητική θέση.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Αυτό εμείς το θεωρούμε απαράδεκτο. Είμαστε τελείως αντίθετοι. Γιατί δεν μπορεί οι πολίτες να είναι πολίτες δύο κατηγοριών.
Κυρίες και κύριοι συνάδελφοι, κατά την άποψή μας η παιδεία προϋποθέτει, αλλά και εμπεριέχει, διαγωγή ζωής. Γι'αυτό και συνδέεται με κάποιο ιδεώδες πάντα στη διαδρομή της ιστορίας -και μιλάμε για περιόδους πραγματικά δημοκρατικές και προοδευτικές- είτε ανθρωπιστικό ιδεώδες είτε το ιδεώδες του ήρωα, της σοφίας, είτε πολιτειακό ιδεώδες είτε οποιοδήποτε άλλο ιδεώδες, που ανταποκρίνεται σε κάποια ανθρώπινη αξία. Συνεπώς η παιδεία, πάντα κατά την άποψη του ΔΗ.Κ.ΚΙ., προτού ασχοληθεί με τις όποιες νομοθετικές ρυθμίσεις για αυτήν και κυρίως πριν ασχοληθεί με τα εκπαιδευτικά συστήματα και τις διαδικασίες -όπως κάνει τώρα η Κυβέρνηση- πρέπει να έχει διαμορφώσει τον αληθινά πεπαιδευμένο άνθρωπο. Γιατί η παιδεία έναν και μόνο στόχο πρέπει να υπηρετεί, όταν έχει κυβέρνηση ή πολιτεία με όποια κυβερνητική έκφραση, που πραγματικά και όχι στα λόγια είναι προοδευτική με κοινωνικές ευαισθησίες.
Πρέπει να υπηρετεί τον άνθρωπο. Πρέπει δηλαδή, πριν απ'όλα αυτά, πριν από τις νομοθετικές ρυθμίσεις, να έχει καθορίσει τον πολίτη εκείνον, που μαζί με το οπλοστάσιο των γνώσεων θα διαθέτει και οπλοστάσιο ήθους και ηθικών αξιών.
Με άλλα λόγια, κατά την άποψη τη ΔΗ.Κ.ΚΙ., η παιδεία στη σύγχρονη εποχή της λαγνείας των αριθμών, της υποβάθμισης του πολιτισμού και των ανθρώπινων αξιών, θα πρέπει να έχει ως περιεχόμενο και στόχο την ανάπτυξη του ανθρώπου ως όλου, ως συνόλου, ως ύπαρξης και όχι απλώς των επί μέρους ιδιοτήτων ή ρόλων του.
Ασφαλώς, η παιδεία πρέπει πάντοτε να συνδέεται με την αρετή, την τόλμη, τη δημοκρατία και την ελευθερία. Επίσης, η παιδεία θα πρέπει να αποτελεί το πρωταρχικό, αλλά και αναφαίρετο δικαίωμα του ανθρώπου, καθώς και επιδιωκόμενο σκοπό της ίδιας της κοινωνίας, αφού οι εκπαιδευτικές επιλογές είναι στην ουσία επιλογή της κοινωνίας και όχι του μοναδικού και ξεκομμένου, απομονωμένου ανθρώπου.
Η παιδεία ενδυναμώνει και ανανεώνει, κατά την άποψή μας, τις ανθρώπινες αξίες, καλλιεργεί την κοινωνική συνείδηση, συμβάλλει στην αποκατάσταση της κοινωνικής συνοχής και προωθεί την ανθρωπιστική ανάπτυξη της οικονομίας και της κοινωνίας.
Απ' όλα τα παραπάνω προκύπτει ότι για το ΔΗ.Κ.ΚΙ. η παιδεία και η εκπαίδευση -που θεωρεί ότι η ανάπτυξη δεν είναι μια ουδέτερη τεχνοκρατική διαδικασία, όπως θέλει να την παρουσιάσει, τόσο η Νέα Δημοκρατία όσο και το νέο ΠΑΣΟΚ, αλλά είναι μια διαδικασία προσέγγισης στόχων και ανθρώπινων αξιών- είναι αναπόσπαστο τμήμα της πολύπλευρης ανάπτυξης μιας χώρας, της οικονομίας, της κοινωνίας και των θεσμών.
Επίσης για το ΔΗ.Κ.ΚΙ. το δικαίωμα του κάθε 'Ελληνα πολίτη για ίσες ευκαιρίες στη μόρφωση και τη γνώση, ανεξαρτήτως από ηλικία, από εισοδηματική κατάσταση και από φύλο, πρέπει να είναι αναφαίρετη.
Επίσης, πρέπει η πολιτεία να διασφαλίζει την ουσιαστική δωρεάν δημόσια παιδεία και εκπαίδευση σε όλες τις Ελληνίδες και τους 'Ελληνες, γιατί η παιδεία και η εκπαίδευση, κυρίες και κύριοι συναδελφοι, αποτελούν κορυφαίο κοινωνικό αγαθό, 
 

  



Σελίδα 11828 
που δεν επιτρέπει κοινωνικούς αποκλεισμούς, όπως κάνει σήμερα το ισχύον, αλλά και το αναθεωρημένο εκπαιδευτικό σύστημα.
Πρέπει όμως να επισημάνουμε ότι η παιδεία συνδέεται με την ανάπτυξη μέσω της κοινωνίας. Δεν προσαρμόζεται, δηλαδή, η παιδεία στην οικονομία, αλλά μέσω της εκπαίδευσης προωθεί δυναμικές αναπτυξιακές διαδικασίες. Κατά συνέπεια, η εκπαιδευτική πολιτική ως εφαρμογή των αρχών της παιδείας -που δεν πρέπει να την ταυτίζουμε με την παιδεία, που είναι ευρύτερη έννοια- σε συγκεκριμένη κοινωνία δεν πρέπει να περιορίζεται στην προσαρμογή της εκπαίδευσης στο υπάρχον πλαίσιο, αλλά να προσβλέπει στην άνοδο του γενικού μορφωτικού επιπέδου και στην ενίσχυση των δεσμών του πολίτη με την κοινωνία. Η εκπαίδευση αποτελεί άλλωστε ενέργεια της κοινωνίας και οι σκοποί της δεν είναι άλλοι, από τους σκοπούς της κοινωνίας.
Γι' αυτό η εκπαιδευτική πολιτική θα πρέπει να επιδιώκει και να καλλιεργεί ταυτόχρονα και τις τρεις κουλτούρες: Πρώτον, της ανάπτυξης, δεύτερον, της τεχνολογίας και, τρίτον, του ανθρωπισμού. Γιατί η παιδεία είναι πολιτική και ιδεολογική έννοια, είναι κατ' εξοχήν πολιτική, που δίνει την έννοια και το ρόλο σε μια πολιτική, ως κοινωνική πολιτική.
Ανθρωποκεντρική λοιπόν και όχι συστηματοκεντρική πρέπει να γίνει η θεώρηση της κοινωνίας, ακόμα και αν η τεχνολογία αρχίζει να καταλύει τις σταθερές ανθρώπινες αξίες στα πλαίσια της παγκοσμιοποίησης και των σκληρών νόμων της αγοράς, των νόμων της ζούγκλας, που βάζει στο περιθώριο πολιτισμούς και ανθρώπινες αξίες.
Κυρίες και κύριοι συνάδελφοι, στη σύγχρονη εποχή του νεοφιλελευθερισμού, τα νέα κέντρα εξουσίας διαμορφώνουν κοινωνικά μοντέλα χωρίς αίσθηση δημοκρατίας, δικαίου ή κοινωνικού συμβολαίου, αλλά με έντονα στοιχεία ανταγωνισμού, που αναγορεύουν ως ιδεολογία το κέρδος και παραμερίζουν τον άνθρωπο, κοινωνικά μοντέλα που προέρχονται από επενδύσεις και όχι από επαναστάσεις και προβάλλουν ως πρότυπα τον ευκόλως προσαρμοζόμενο άνθρωπο, για να τον εκμεταλλεύεται το σύστημα και η οικονομική ελίτ.
Σ'αυτήν την κοινωνία των οργανώσεων, στα εξαρτημένα αυτά από τα κατευθυντήρια όργανα-άτομα, αλλά και στα εξαρτημένα από την αόριστη εξουσία, καλείται η εκπαίδευση να παίξει το ρόλο του συνενόχου κατά το ισχύον σύστημα και στο χώρο της Ευρώπης και στην Ελλάδα, ή αλλιώς να διατρανώσει το δικαίωμα στην ανυπακοή, στο δημοκρατικό διάλογο και στην κοινωνική αυτορύθμιση. Είναι οι δύο διαφορετικές επιλογές, που από το ποιά τελικά θα επιλέξεις, θα πάρει και το στίγμα η πολιτική σου, αν είναι συντηρητική ή αν είναι προοδευτική.
Ασφαλώς, στην προκειμένη περίπτωση της κυβερνητικής πολιτικής, συμβαίνει το πρώτο , όπου τελικά η παιδεία και το εκπαιδευτικό σύστημα χρησιμοποιείται για να παίξει το ρόλο του συνενόχου μέσα στη λογική του ίδιου του απάνθρωπου συστήματος.
Η εκπαίδευση καλείται να προστατεύσει επίσης κατά την προοδευτική άποψη, τις ελευθερίες όλων, ακόμα και αυτών που αγνοούν, αδιαφορούν ή εφησυχάζουν. Καλείται η εκπαίδευση να θεμελιώσει το δικαίωμα στην εξέταση αλλά και στον έλεγχο. Καλείται να ξαναγεννήσει το δικαίωμα στην ευτυχία. Καλείται να δώσει και πάλι όραμα και προοπτική στη νεολαία, αλλά και στον άνθρωπο και ειδικότερα στον ελληνικό λαό, να τον βγάλει από τη μιζέρια, από τη φτώχεια, από την απογοήτευση.
Καλείται επίσης η εκπαίδευση να αποτρέψει το διαχωρισμό του πλανήτη σε τάξεις, από τη μια μεριά των "καθώς πρέπει" κυρίων, εκμεταλλευτών των λαών, και από την άλλη μεριά, των σκλάβων. Καλείται να διατηρήσει ακέραιη, αυτόνομη και ανεξάρτητη την κριτική επεξεργασία της γνώσης, την ανάδειξη ελεύθερων και δημοκρατικών κοινωνιών, αλλά και τον έλεγχο της εξουσίας, όπως προανέφερα.
Συζητάμε, κυρίες και κύριοι συνάδελφοι, ακατάπαυστα για την κοινωνία των γνώσεων και της πληροφορικής. Το άκουσα και πάλι σήμερα από τον κύριο Πρωθυπουργό, αλλά και από τον Αρχηγό της Αξιωματικής Αντιπολίτευσης και αρνούμαστε να υποψιαστούμε καν ότι κάθε κοινωνική ολοκλήρωση προϋποθέτει και ηθικά συστήματα αξιών, που προϋποθέτουν τελικά μια ανθρώπινη κοινωνία.
Κυρίες και κύριοι συνάδελφοι, οι κοινωνικοί μας θεσμοί και οι εκπαιδευτικές μας διαδικασίες δεν μοιάζει να ενδιαφέρονται στο να διαμορφώσουν ιδανικά μέσα από την παιδεία, δεν μοιάζει να ενδιαφέρονται για να διαμορφώσουν ενεργούς πολίτες που να αμφισβητούν, αλλά παράλληλα και να παλεύουν για δημοκρατία, ελευθερία και πρόοδο.
Το να βλέπει κανείς καθαρά και να κρίνει ανεπηρέαστα, δεν συνιστά, κατά το δικό μας εκπαιδευτικό σύστημα, μέρος της παιδείας μας. 'Ομως, κάθε φαινόμενο παρακμής, σκόπιμα και από τη σημερινή Κυβέρνηση και από τη Νέα Δημοκρατία αποδίδεται και χρεώνεται στη δήθεν αναποτελεσματικότητα της επάρατης, αναποτελεσματικής και άχρηστης δημόσιας εκπαίδευσης, πρωτοβάθμιας, δευτεροβάθμιας και τριτοβάθμιας.
Χρεώνεται επίσης από τους κυβερνώντες και από το σύστημα υποκριτικά στο δάσκαλο, στον καθηγητή ή στο μαθητή και όχι στους μηχανισμούς κατασκευής υπηρετών του απάνθρωπου οικονομικού και κοινωνικού συστήματος που ζούμε και εμείς στην Ελλάδα, αλλά και στην Ευρώπη και διεθνώς.
Η εκπαίδευση, κατά την άποψή μας, ως τμήμα της κοινωνίας, αντανακλά τις αντιθέσεις της και διαιωνίζει τους σκοπούς της. Αλλά ως κριτική συνείδησης στην πορεία του μετασχηματισμού της οφείλει με φαντασία και τόλμη να προετοιμάσει το νέο κόσμο, να διαπλάσει τη νέα ελπίδα, να ξαναζωντανέψει το λησμονημένο άνθρωπο, που είναι δέσμιος της λογικής των λογιστών, της λογικής της εξαθλίωσης και της απομόνωσης και περιθωριοποίησης των πολιτισμών των λαών.
Ας αφήσουμε τα πλούσια επιχειρήματα για εκπαίδευση των επιχειρηματιών ή των ιδιωτών, με τα ιδιωτικά πανεπιστήμια, τονίστηκε κατ' επανάληψη και από εμάς αλλά και σήμερα σ' αυτήν την Αίθουσα.
Γεμίσαμε, κυρίες και κύριοι συνάδελφοι, από δυστυχισμένους τεχνοκράτες, από επιτυχημένους μεν σοφούς, οι οποίοι όμως αυτοκτονούν από τη μοναξιά τους και από αξιόλογους μάνατζερς που διαφθείρονται και ασφαλώς απομυζούν τον ιδρώτα και το αίμα της πλειοψηφίας των πολιτών, της πλειοψηφίας των λαών.
Ο δάσκαλος και ο καθηγητής πρέπει να ενδιαφέρονται πάντα κατά τη δική μας πολιτική αντίληψη για τον τρόπο που συλλογάται ο μαθητής και ο σπουδαστής και όχι μόνο για τους ισολογισμούς των εταιρειών και τους αριθμούς. Να μπορούν να μυήσουν στην αξία της ποιότητας της γνώσης και όχι να αποκαλύπτουν τα μυστικά δίκτυα των διαφόρων νέων συνδικτυομένων πακέτων.
Το κίνημα της παιδείας επίσης με τη σειρά του, με την ιστορία την τεράστια που έχει και με τους αγώνες που έχει, θα πρέπει να γίνει εργαστήρι προετοιμασίας επιστημόνων και παραγωγής νέας γνώσης και νεών αξιών.
Αρνούμαστε, λοιπόν, εμείς ως ΔΗ.Κ.ΚΙ, την αφυδάτωση του παιδαγωγικού μέρους της εκπαίδευσης και την υποκατάστασή του από τις εισροές δεδομένων ή τα πακέτα πληροφοριών. Αρνούμαστε, επίσης τη βαρβαρότητα της ανταγωνιστικότητας, αλλά και τη λογική της παγκοσμιοποίησης, που καθιστούν τα εκπαιδευτήρια πολυεθνικές επιχειρήσεις ή κυνηγούς εύκολων καινοτομιών.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Κύριε Πρωθυπουργέ, πρέπει να αντιληφθείτε ότι η ευρωπαϊκή διάσταση δεν σημαίνει ιστορική λήθη, δεν σημαίνει επίσης ισοπέδωση πολιτισμών και ανθρώπινων αξιών, δεν σημαίνει υποκατάσταση της παιδείας από την αγορά.
Η προτεραιότητα της εκπαιδευτικής πολιτικής και της γλώσσας διασφαλίζει καλύτερα την κοινωνική συνοχή και την ιερότητα της πατρίδας. Δεν υπάρχει μία και μοναδική λύση, όπως κατ' επανάληψη τονίζεται μέσα και έξω από τη Βουλή.
Αυτή η άποψη περί μονοδρόμου είναι αντιδημοκρατική και αδιέξοδη, γιατί στις δημοκρατίες δεν υπάρχουν μονόδρομοι, υπάρχουν μόνο ανιστόρητες πολιτικές ηγεσίες, που δημιουργούν 
 

  



Σελίδα 11829 
τεράστια οικονομικά, κοινωνικά και θεσμικά προβλήματα, τέτοιες ηγεσίες, που ξεχνούν ότι η θεωρία του μονοδρόμου οδηγεί στο τέλος δήθεν των ιδεολογιών.
Για να τελειώσω, όμως, κύριε Πρωθυπουργέ και κύριοι της ηγεσίας της Νέας Δημοκρατίας, πρέπει να πάψουν να υπάρχουν κοινωνικές ανισότητες. Το σύστημα όμως αυτό, που προωθείτε και εσείς στην Ελλάδα, αλλά και που προωθείτε στην Ευρώπη και παγκοσμίως, οξύνει, αντί να μειώνει τις κοινωνικές ανισότητες. 'Ετσι, όση προσπάθεια και αν κάνετε να περάσετε στον ανυποψίαστο, στον εφησυχασμένο 'Ελληνα πολίτη και τη νεολαία την αντίληψη την ανιστόρητη για το τέλος της ιστορίας, το τέλος του ανθρώπου και των ιδεολογιών, θα πέσουν αυτές οι αντιλήψεις και οι σκόπιμες αναφορές στο κενό.
Γι' αυτόν ακριβώς το λόγο η πλειοψηφία της νεολαίας, η πλειοψηφία του ελληνικού λαού, σας εγκαταλείπουν, μπαίνουν μπροστά στους αγώνες. Και ασφαλώς όση προσπάθεια και αν κάνετε μέσα από τη χρήση της βίας, μέσα απο την παραπομπή των πάντων στα δικαστήρια, για να καταργήσετε από τη δικαστική οδό τα αναφαίρετα δικαιώματα των Ελλήνων πολιτών στην απεργία, στις κινητοποιήσεις, δεν θα πετύχετε τίποτα προς την κατεύθυνση της προώθησης αυτής της αναχρονιστικής, ταξικής, συντηρητικής, αντιλαϊκής πολιτικής.
Γι' αυτόν ακριβώς το λόγο, τελειώνοντας, κυρίες και κύριοι συνάδελφοι, το Δημοκρατικό Κοινωνικό Κίνημα με σαφείς ιδεολογικές και πολιτικές θέσεις, χωρίς να μπαίνει σε λογικές προσωπικών αντιπαραθέσεων, θα προχωρήσει αταλάντευτα και ανυποχώρητα τον αγώνα.
Και αυτό, κλείνοντας τα αυτιά προς τις σειρήνες εκείνες οι οποίες προσπαθούν να περάσουν στο λαό ανιστόρητες, αφελείς απόψεις και πολιτικές αντιλήψεις. Το ΔΗ.Κ.ΚΙ. μέσα και έξω από τη Βουλή, με την παραγωγή σχεδόν καθημερινά νέας, σύγχρονης, ρεαλιστικής αλλά γνήσιας πατριωτικής και προοδευτικής και ανθρώπινης ιδεολογίας, θα δίνει συγκεκριμένες θέσεις και απαντήσεις στα μεγάλα και καυτά προβλήματα που αντιμετωπίζει, τόσο η ελληνική νεολαία όσο και η Ελλάδα και ο Ελληνισμός.
Το ΔΗ.Κ.ΚΙ. ως δύναμη νηφάλια, ως δύναμη ήρεμη, δεν θα ακολουθήσει την τακτική εκείνων οι οποίοι δεν μπόρεσαν να πείσουν το λαό και πολύ περισσότερο να πείσουν εκείνα τα εκατομμύρια των Ελλήνων που πάλεψαν μέσα από τις τάξεις του ΠΑ.ΣΟ.Κ., όταν ήταν προοδευτικό, για κοινωνική δικαιοσύνη, για ισοπολιτεία, δημοκρατία, εθνική αξιοπρέπεια. Εγκαταλείποντας το ΠΑ.ΣΟ.Κ. απευθύνεται και σε αυτούς το ΔΗ.Κ.ΚΙ. όπως και σε όλον τον ελληνικό λαό ανεξάρτητα από κομματική τοποθέτηση.
Εμείς, λοιπόν, με σαφείς και σταθερούς ιδεολογικοπολιτικούς προσανατολισμούς, έχοντας πάντα ως γνώμονα και άξονα της πολιτικής μας τις ανθρώπινες αξίες -φιλοπατρία, δημοκρατία, ισοπολιτεία, ειρήνη, πρόοδο, εθνική αξιοπρέπεια- θα προχωρήσουμε ήρεμα, κάνοντας πολιτική αντιπαράθεση, σε αυτόν τον αγώνα.
Θα ήθελα πριν κατέβω από το Βήμα να πω στον κύριο Πρωθυπουργό, αλλά και στον Αρχηγό της Αξιωματικής Αντιπολίτευσης, τα εξής: Αν θέλουν, να εισηγηθούν στον Πρόεδρο της Βουλής να καταργήσουμε τις προ ημερησίας διατάξεις συζητήσεις σε επίπεδο Αρχηγών. Η Βουλή δεν θα πρέπει να είναι μονόλογος, δεν θα πρέπει να καταλήγει, ιδίως όταν είναι σε επίπεδο Αρχηγών, για τόσο κορυφαία θέματα, σε μονόλογο και να φεύγουν. Διότι τότε επιβεβαιώνουν στην πράξη και ο κύριος Πρωθυπουργός και ο Αρχηγός της Αντιπολίτευσης ότι υποκρίνονται πολιτικά στον ελληνικό λαό και προσφέρουν κακές υπηρεσίες και στη δημοκρατία και στο Κοινοβούλιο και πολύ περισσότερο σε σχέση με την αξιοπιστία του πολιτικού συστήματος, απέναντι στη νεολαία και τον ελληνικό λαό. Διότι σε μία κοινοβουλευτική δημοκρατία τέτοιες συζητήσεις πρέπει να γίνονται ζωντανές, με αντιπαραθέσεις του Πρωθυπουργού και του Αρχηγού της Αξιωματικής Αντιπολίτευσης με τα άλλα κόμματα ...
ΓΙΑΝΝΗΣ ΚΑΨΗΣ: Και των Βουλευτών.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Και των Βουλευτών, με τους Αρχηγούς των άλλων κομμάτων. Διότι κάθονται μόνο να κάνουν προσωπικούς διαξιφισμούς. Και μετά γι' αυτούς τελείωσε. Η όποια αντιπαράθεση αποδεικνύει ότι είναι εμπαικτικά τα λόγια στο λαό, ότι θέλουν την αναβάθμιση της δημοκρατίας, των θεσμών και του Κοινοβουλίου. Αποδεικνύουν καθημερινά ότι τα λόγια περί εκσυγχρονισμού της πολιτικής της κοινωνίας των θεσμών είναι λόγια χωρίς ουσιαστικό αντίκρισμα. Και έτσι συμβάλλουν ουσιαστικά, παρά τις όποιες προσπάθειες, με διοικητικά μέτρα, με παρουσίες, να αντιμετωπιστεί αυτό το θλιβερό φαινόμενο που βλέπουμε αυτήν τη στιγμή, στην υποβάθμιση του κύρους του Κοινοβουλίου, αλλά και των κοινοβουλευτικών δημοκρατικών θεσμών.
Ο κύριος Πρωθυπουργός μονολογώντας, χωρίς να έχουμε εμείς οι Αρχηγοί των άλλων κομμάτων δικαίωμα να παρέμβουμε, υποστηρίζει ότι δήθεν δεν υπάρχουν ειδικές θέσεις. Ενώ εμείς για την παιδεία έχουμε συγκεκριμένες θέσεις, που τις έχουμε θέσει υπόψη της Βουλής κατά συγκεκριμένο τρόπο, που είναι πάνω από εκατό σελίδες. Όταν λέει ότι δεν έχουν συγκεκριμένες θέσεις τα κόμματα ελάσσονος Αντιπολίτευσης, θα πρέπει να κάθεται εδώ, αν είναι πραγματικά εκσυγχρονιστής, αν είναι πραγματικά δημοκράτης, για να ακούσει τους Αρχηγούς όλων των κομμάτων, που εκφράζουν τις επεξεργασμένες συλλογικές θέσεις τους και για να δώσει απάντηση.
'Ετσι μόνο αναβαθμίζεται η Βουλή και έτσι αναδεικνύεται ουσιαστικά ο πολιτικός διάλογος στη Βουλή. 'Ετσι πραγματικά συμβάλλουμε στην ανεύρεση κοινών λύσεων. Πράγματι, η παιδεία είναι ένας τομέας έντονα εθνικός, για τον οποίο θα έπρεπε να γίνεται διαφορετική συζήτηση με μεγαλύτερη σοβαρότητα και ειλικρίνεια και υπευθυνότητα, γιατί μόνο τότε θα μπορούσαμε πραγματικά να χαράξουμε μια ενιαία τουλάχιστον σε μίνιμουμ πρόγραμμα εθνική πολιτική για την παιδεία.
Αυτά θέλω να τονίσω, για να μην κρυβόμαστε πίσω από το δάκτυλό μας. Γιατί όσοι κρύβονται πίσω από το δάκτυλό τους, δεν έχουν καταλάβει ότι τους έχει πάρει μυρωδιά ο ελληνικός λαός. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).
Γι' αυτόν ακριβώς το λόγο, οι όποιες άλλου είδους επιθέσεις, που δεν έχουν πολιτικά χαρακτηριστικά και που τις ζούμε αυτές τις ημέρες, είναι επιθέσεις χωρίς πολιτικό, χωρίς ουσιαστικό αντίκρισμα και δημιουργούν ψευδαισθήσεις σε εκείνα τα στελέχη της κυβερνητικής πλευράς που έχουν αποκοπεί τελείως από τη σημερινή ελληνική πολιτική και κοινωνική πραγματικότητα. Έχουν αποκοπεί τελείως από τον ίδιο το λαό και λένε πράγματα τα οποία διεστρεβλώνουν την αλήθεια. Δεν είναι αυτή σωστή πολιτική στη σύγχρονη εποχή. Ευχαριστώ.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, μου επιτρέπετε; 
ΠΡΟΕΔΡΟΣ (Απόστολος Κακλαμάνης): Κύριε Ιωαννίδη, σε αυτό το σημείο δεν δικαιούσθε το λόγο. Γι' αυτό δεν έδωσα το λόγο και στον κ. Σιούφα, ο οποίος ζήτησε το λόγο.
ΦΟΙΒΟΣ ΙΩΑΝΝΙΔΗΣ: Πάντως, κύριε Πρόεδρε, λέγονται πράγματα...
ΠΡΟΕΔΡΟΣ (Απόστολος Κακλαμάνης): Εγώ δεν άκουσα κάτι που να αφορά εμένα. 
ΦΟΙΒΟΣ ΙΩΑΝΝΙΔΗΣ: Δεν μιλάω για σας, μιλάω για τη διαδικασία. 
ΠΡΟΕΔΡΟΣ (Απόστολος Κακλαμάνης): Δεν καταλαβαίνω. 
Ο κύριος Υπουργός Εθνικής Παιδείας και Θρησκευμάτων έχει το λόγο.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κυρίες και κύριοι συνάδελφοι, με την ομιλία του ο κύριος Πρωθυπουργός έβαλε ένα γενικό πλαίσιο για τη συζήτηση για την παιδεία. Εξήγησε σαφέστατα ποια είναι η πολιτική της Κυβέρνησης, με ποιους ρυθμούς και με ποιο χρονοδιάγραμμα υλοποιείται το πρόγραμμα της εκπαιδευτικής μεταρρύθμισης.
Σήμερα ήταν μια μεγάλη ευκαιρία για τη Βουλή, να γίνει ένας διάλογος υψηλού επιπέδου, ώστε να ενημερώσουμε τον ελληνικό λαό ποια είναι τα γενικά σημεία, πάνω στα οποία τα κόμματα συμφωνούν, σε ποιους βασικούς στόχους υπάρχουν 
 

  



Σελίδα 11830 
διαφωνίες και γιατί. Και αν υπάρχουν διαφορές, αν αυτές οι διαφορές οφείλονται σε διαφορετικές εκτιμήσεις, για το χρονοδιάγραμμα και για το χρόνο υλοποίησης του προγράμματος.
Επιτρέψτε μου να πω ότι ο ελληνικός λαός, που παρακολουθεί τη συζήτησή μας από την τηλεόραση, δεν ενημερώθηκε και δεν θα βγει σοφότερος από τη συζήτηση που γίνεται στη Βουλή. Πολύ μεγάλη ευθύνη γι' αυτό έχει ο ίδιος ο Αρχηγός της Αξιωματικής Αντιπολίτευσης, που προκάλεσε την προ ημερησίας διατάξεως συζήτηση.
Πράγματι, ο κ. Καραμανλής απεδείχθη πολύ καλός μαθητής. Έχει μελετήσει εμβριθέστατα το εγχειρίδιο "Εκπαίδευση 2000" που έχει κυκλοφορήσει η Κυβέρνηση. Μας είπε σχεδόν κατά λέξη τους βασικούς στόχους που εμπεριέχονται σε αυτό το εγχειρίδιο. Μας είπε ότι οι βασικοί στόχοι της εκπαιδευτικής του κατεύθυνσης είναι οι εξής πέντε: Πρώτον, ότι το σύστημα πρέπει να είναι ανθρωποκεντρικό. Δεύτερον, ότι πρέπει να προωθηθεί η δια βίου εκπαίδευση και κατάρτιση. Τρίτον, ότι πρέπει να γίνει αξιολόγηση των πάντων και, τέταρτον, ότι πρέπει να γίνει αποκέντρωση του εκπαιδευτικού συστήματος. Πέμπτον, να υπάρχει επαρκής χρηματοδότηση. Αυτές είναι οι αρχές του εγχειριδίου "Παιδεία 2000". Περίμενα λοιπόν από τον κ. Καραμανλή να μας πει, που συμφωνεί με τις γενικές προδιαγραφές της εκπαιδευτικής μεταρρύθμισης και που διαφωνεί.
Φαντάζομαι ότι διαφωνεί στους ρυθμούς υλοποίησης σε συγκεκριμένα θέματα. Αλλά δεν άκουσα τίποτα για συγκεκριμένες προτάσεις. Απλούστατα ήταν καταγγελτικός και αφοριστικά μας είπε ότι αυτό δεν θα εφαρμοστεί, ότι το Σεπτέμβριο δεν θα είναι έτοιμα τα βιβλία, νομίζει ότι αυτό έχει γίνει πρόχειρα, αλλά δεν μας εξήγησε γιατί. Έφυγε μετά την ομιλία του και άφησε σε εμάς και σε εσάς το βάρος της συνέχισης του διαλόγου.
Κυρίες και κύριοι συνάδελφοι, από τους άλλους Αρχηγούς κομμάτων μπήκαν ορισμένα θέματα και θέλω να απαντήσω σ'αυτά. Πριν το κάνω, θέλω να βάλω και εγώ δύο γενικότερα ζητήματα, για τα οποία, νομίζω, υπάρχει ευρύτατη αποδοχή, αλλά θα πρέπει να τα τονίσουμε ιδιαίτερα.
Το πρώτο που θέλω να τονίσω είναι ότι η παιδεία δεν αφορά μόνο τους εκπαιδευτικούς, δεν αφορά μόνο μερικούς αδιόριστους ή αναπληρωτές. Αφορά και αυτούς. Η παιδεία αφορά ολόκληρη την ελληνική κοινωνία. Αφορά τα παιδιά, αφορά το μέλλον τους, αφορά την ελληνική οικογένεια, τη δομή της παραγωγής, αφορά την οικονομική και κοινωνική ανάπτυξη της χώρας. Δεν άκουσα εκτιμήσεις για το πόσο η εκπαιδευτική μεταρρύθμιση της Κυβέρνησης βρίσκεται κοντά σε αυτούς τους φορείς της κοινωνίας. Σαν παράδειγμα φέρνω το ολοήμερο νηπιαγωγείο και το ολοήμερο σχολείο που εφαρμόζεται, δεν αφορά μόνο την εκπαίδευση, δεν έχει μόνο εκπαιδευτικό χαρακτήρα. Είναι μια μεγάλη κοινωνική παρέμβαση για τις οικογένειες, που και οι δύο γονείς εργάζονται. Είναι μεγάλη παρέμβαση για να βοηθήσει αυτά τα παιδιά και να δώσουμε ίσες ευκαιρίες σε όλα αυτά τα παιδιά. Αυτό δεν πρέπει να σχολιαστεί θετικά; Το πρόγραμμα της ενισχυτικής διδασκαλίας, δηλαδή τα μαθήματα σε μικρές ομάδες μέσα στα σχολεία, για να βοηθήσουμε συγκεκριμένα παιδιά που έχουν συγκεκριμένα προβλήματα, δεν είναι ένα στοιχείο, που πέρα από την εκπαιδευτική του διάσταση έχει μια σημαντική κοινωνική συμβολή στην οικογένεια και την απαλλάσσει από το άγχος των φροντιστηρίων; Αυτό που άρχισε ήδη να εφαρμόζεται στα λύκεια και σιγά-σιγά θα γενικευθεί και στα γυμνάσια, δεν είναι μια μεγάλη μεταρρύθμιση, μια μεγάλη τομή στην παιδεία, που έχει και μια σαφέστατη κοινωνική διάσταση;
Η αλλαγή του προγράμματος σπουδών στο γυμνάσιο και στο λύκειο εκσυγχρονίζει τα βιβλία. Βέβαια ο κ. Κωνσταντόπουλος μίλησε για τα παλιά βιβλία. Ναι, είναι παλιά, που όμως αλλάζουν από το Σεπτέμβριο και μετά. 
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Τώρα αλλάζουν.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Αφού τώρα αρχίζει η εκπαιδευτική μεταρρύθμιση, κύριε Κωνσταντόπουλε. Μιλήσατε για το παρελθόν, αλλά για το σήμερα και το αύριο δεν μιλήσατε. Το ενιαίο πλαίσιο προγράμματος σπουδών, που εκμοντερνίζει τις σπουδές στο γυμνάσιο και στο λύκειο και φέρνει πιο κοντά την παιδεία μας στη σύγχρονη εποχή, δεν είναι κάτι που πρέπει να σχολιαστεί θετικά; Γι' αυτό δεν άκουσα τίποτα.
Τα σχολεία δεύτερης ευκαιρίας, τα οποία δίνουν τη δυνατότητα στα παιδιά, που δεν τελείωσαν την υποχρεωτική εκπαίδευση, να μπουν μεγάλα πάλι στα σχολεία, για να ξανασυνδεθούν με τη μάθηση, την εκπαίδευση και να μπορέσουν να βγουν στην αγορά εργασίας, δεν είναι κάτι θετικό στην εκπαίδευση;
Το άνοιγμα της τριτοβάθμιας εκπαίδευσης με το Ανοικτό Πανεπιστήμιο, που άρχισε να λειτουργεί, με τα προγράμματα σπουδών επιλογής που έντεκα απ' αυτά ήδη λειτουργούν στα πανεπιστήμια, δεν είναι ένα άνοιγμα που δίνει τη δυνατότητα σε φοιτητές πιο ώριμης ηλικίας, στους εργαζόμενους, να παρακολουθήσουν μαθήματα πανεπιστημιακού επιπέδου; Αυτό δεν πρέπει να σχολιαστεί θετικά; 
Νομίζω ότι ο κομματικός πατριωτισμός πρέπει να έχει και αυτός τα όριά του.
Υπάρχουν κάποια στοιχεία στην εκπαιδευτική μεταρρύθμιση, που για μένα είναι αδιανόητο για έναν πολίτη με κοινό νου να έχει αρνητική θέση. 
Αυτά δεν πρέπει να τα τονίσουμε; Δεν πρέπει να πούμε, είτε συμφωνούμε είτε διαφωνούμε με την Κυβέρνηση σε άλλα ζητήματα, ότι υπάρχουν σημαντικά στοιχεία εκπαιδευτικής μορφής και κοινωνικής πολιτικής σε αυτήν την εκπαιδευτική μεταρρύθμιση; Δεν άκουσα τίποτε γι'αυτά.
Το δεύτερο στοιχείο, που θέλω να τονίσω, είναι το γεγονός ότι η εκπαιδευτική μεταρρύθμιση είναι εθνική υπόθεση. Η εκπαιδευτική μεταρρύθμιση δεν έγινε έτσι, γιατί κάποιος Υπουργός ήθελε να κάνει κάτι, ή έτσι, επειδή η Κυβέρνηση ήθελε να κάνει κάτι και σε αυτόν τον τομέα. Η εκπαιδευτική μεταρρύθμιση είναι το κλειδί για το μέλλον του έθνους. 
Εάν θέλουμε να αλλάξουμε τις κοινωνικές δομές, εάν θέλουμε να ριζώσει βαθιά η δημοκρατία στον τόπο μας, εάν θέλουμε να είμαστε ανταγωνιστικοί ως χώρα, θα πρέπει να κάνουμε ριζικές αλλαγές στην παιδεία τώρα.
Άρα, η εκπαιδευτική μεταρρύθμιση δεν είναι κάτι που συζητείται σαν ένα τεχνικό θέμα ενός τομέα. Είναι ένα θέμα που αφορά όλους μας και αφορά το μέλλον του τόπου.
Η εκπαιδευτική μεταρρύθμιση δεν είναι έτσι όπως οι άλλες. Είναι μία εκπαιδευτική μεταρρύθμιση που προετοιμάζει την Ελλάδα στον 21ο αιώνα. Η τεχνολογία και η πρόοδος σε αυτόν τον τομέα έχει αλλάξει άρδην τις παραμέτρους τις παλιές. 
Παλιά είχαμε το πρόβλημα των αγραμμάτων και η εκπαίδευση αποσκοπούσε στο να μάθει γράμματα στον εργάτη, για να διαβάζει οδηγίες, για να μπει μέσα στο εργοστάσιο, πρώτα στο δημοτικό, μετά στην υποχρεωτική εκπαίδευση. Και το πρόβλημα της ανεργίας στο παρελθόν, στις αρχές της βιομηχανικής περιόδου, στις χώρες ήταν οι αγράμματοι εργάτες.
Το πρόβλημα τώρα δεν είναι οι αγράμματοι, αλλά είναι οι τεχνολογικά αναλφάβητοι του αύριο. Και η σημερινή μας παιδεία παράγει τεχνολογικά αναλφάβητα παιδιά. Και αν έχουμε υψηλή ανεργία ανάμεσα στους νέους, είναι γιατί δεν έχουμε ακόμα προσαρμόσει την παιδεία μας στις νέες απαιτήσεις και στις νέες προκλήσεις της ζωής.
Η εκπαιδευτική, λοιπόν, μεταρρύθμιση γίνεται εν όψει αυτών των βασικών αλλαγών. Και οι βασικές αυτές αλλαγές έχουν το εξής χαρακτηριστικό, ότι η τεχνολογία αλλάζει ταχύτατα. Μία παιδεία η οποία δίνει ένα δίπλωμα μηχανικού, ένα δίπλωμα φυσικού, ένα δίπλωμα γιατρού, σε κάποιον και τελειώνει η επαφή του ατόμου αυτού με την επιστήμη, είναι λανθασμένη.
Έχουμε υπολογίσει ότι ο απόφοιτος του Πολυτεχνείου, παραδείγματος χάρη, φέτος, σε δέκα χρόνια θα έχει απαξιωθεί το 80% των γνώσεών του. Θα χρειαστεί να ξαναπάει στο σχολείο, θα χρειαστεί να ξαναπάει στο πανεπιστήμιο, για να επικαιροποιήσει τις γνώσεις του, για να είναι σχετικός με τη 
 

  



Σελίδα 11831 
δική του την επιστήμη.
Άρα, αυτό το οποίο χρειάζεται είναι ένα ευέλικτο σύστημα. Χρειάζεται η ανάπτυξη της προσωπικότητας του ατόμου να προσαρμόζεται ταχύτατα στις αλλαγές της τεχνολογίας. Γι'αυτό χρειάζεται μία παιδεία υψηλού επιπέδου, δεν χρειάζονται δεξιότητες και εξειδικεύσεις στην πρωτοβάθμια, δευτεροβάθμια εκπαίδευση.
Γι' αυτό προχωρήσαμε στο Ενιαίο Λύκειο, το οποίο δίδει μία παιδεία υψηλής ποιότητας, αναπτύσσει την κριτική σκέψη του παιδιού και του δίνει την ικανότητα μετά να κινηθεί ανάλογα με τις δικές του προθέσεις, αλλά έχει την υποδομή να προσαρμόσει τις δικές του προθέσεις στις ευκαιρίες και τις προκλήσεις που του δίνονται στη ζωή.
Αυτά είναι δύο βασικά θέματα. Νομίζω ότι την παιδεία θα πρέπει να τη δούμε σε αυτό το ευρύτερο πλαίσιο και σήμερα τέτοιου είδους συζήτηση δεν έγινε. Ούτε έχω και τον καιρό να επεκταθώ σε αυτό το θέμα, γιατί θέλω σύντομα να σχολιάσω μερικά θέματα.
Αρχίζω από ένα θέμα, που μπήκε, ότι προχωράμε έτσι χωρίς πρόγραμμα πρόχειρα και χωρίς να έχουμε μια σαφή στρατηγική. Πέρυσι το Σεπτέμβριο εκδώσαμε αυτό το φυλλάδιο και πέρασε ο βασικός νόμος 2525. Σας είπαμε σαφέστατα το χρονοδιάγραμμά μας, τι θα γίνει το 1997, τι θα γίνει το Σεπτέμβριο του 1998 και πού θα καταλήξουμε το 2000. Το χρονοδιάγραμμά μας υλοποιείται και δεν έχουμε πέσει έξω ούτε ένα μήνα.
Τα βιβλία για την Α' και Β' λυκείου θα είναι έτοιμα το Σεπτέμβριο. Η εκπαίδευση των εκπαιδευτικών για την προσέγγιση σε αυτά τα μαθήματα γίνεται και θα γίνει και μέσα στο καλοκαίρι. Τα προγράμματα σπουδών επιλογής θα προχωρήσουν και θα πολλαπλασιαστούν από το Σεπτέμβρη και μετά. Το Ανοιχτό Πανεπιστήμιο προχωράει και σε νέα μαθήματα και προχωράμε στην ανάπτυξη της τριτοβάθμιας εκπαίδευσης με ίδρυση εβδομήντα νέων τμημάτων. Προχωράμε λοιπόν έτσι, όπως το έχουμε προγραμματίσει.
Τώρα πολλοί λένε ότι η ταχύτητα με την οποία προχωράμε είναι υπερβολική, ότι προσπαθούμε να αλλάξουμε το σύστημα ταχύτατα, ενώ το σύστημα το ίδιο έχει προβλήματα. Πράγματι, γνωρίζουμε ότι η υποδομή είναι σαθρή. Θα πρέπει όμως να προχωρήσουμε μ' αυτήν την ταχύτητα και προχωρώντας να βελτιώνουμε και την ίδια την υποδομή. 
Αν κάναμε το άλλο, που πολλοί μας λένε, ότι πρώτα πρέπει να φτιάξουμε τον ιδανικό κόσμο στο χώρο της παιδείας, με τους εκπαιδευτικούς, με τα σχολεία, με τους εξοπλισμούς και τα άλλα και μετά να αρχίσουμε να συζητάμε πώς θα προχωρήσουμε στο εκπαιδευτικό μας σύστημα, νομίζω ότι ο παράδεισος θα είναι μερικούς αιώνες μακριά. Προχωράμε τώρα και λαμβάνουμε βέβαια υπόψη τις αδυναμίες που υπάρχουν. Και αυτή είναι η εκτίμηση της Κυβέρνησης, ότι αυτοί είναι οι ρυθμοί που μπορεί να απορροφήσει το σύστημα, όσο πιο γρήγορα γίνεται, αλλά πιστεύουμε ότι το σύστημα μπορεί να απορροφήσει αυτούς τους ρυθμούς. Θα θέλαμε όμως σ' αυτήν την προσπάθεια να είχαμε και την κατανόηση των κομμάτων, που ενώ νομίζω βασικά συμφωνούν σε πολλές αρχές από κομματικό πατριωτισμό δεν είναι μαζί μας σ' αυτή την πορεία. Ο ελληνικός λαός όμως είναι μαζί μας, η μεγάλη πλειοψηφία του ελληνικού λαού στηρίζει την εκπαιδευτική μεταρρύθμιση, γιατί αφορά τα παιδιά του, γιατί αφορά την ίδια την οικογένεια, γιατί αφορά το μέλλον της χώρας.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Υπουργέ, επιτρέπετε μία διακοπή;
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): 'Οχι, κύριε Τσοβόλα. 
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Για μισό λεπτό, κύριε Υπουργέ.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Θέλετε να διακόψετε, κύριε Τσοβόλα; Εντάξει, αρκεί να έχω και μια άνεση χρόνου. 
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ούτε ένα λεπτό, κύριε Υπουργέ.
'Οπως ξέρετε, όταν ψηφίστηκε το νομοσχέδιο, που έγινε ο ν. 2525 -γιατί μας αδικείτε εδώ και εμάς και τα άλλα κόμματα- εμείς, παραδείγματος χάρη, ψηφίσαμε υπέρ της διάταξης για τα ολοήμερα σχολεία, γυμνάσια.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Το ενθυμούμαι. Και το Κομμουνιστικό Κόμμα Ελλάδος ψήφισε υπέρ. 
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Εμείς ψηφίσαμε. 
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Δεν αναφέρθηκε αυτό σήμερα. 
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Υπουργέ...
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Δεν θα δεχθώ άλλες διακοπές. 
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, σας παρακαλώ. Αν θέλετε να τελειώσετε στο χρόνο σας και να έχετε την άνεση να πείτε αυτά που θέλετε να πείτε, μη δέχεσθε τις διακοπές. 
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Ευχαριστώ, κύριε Πρόεδρε.
Θέμα διαλόγου και συναίνεσης. Νομίζω ότι γίνεται μία κατάχρηση του όρου "διάλογος". 
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Μια διευκρίνιση, κύριε Υπουργέ. 
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Γιατί με διακόπτετε; Δεν δέχομαι. 
Εγώ δεν έχω αντίρρηση να γίνονται διακοπές, αρκεί να έχω άνεση χρόνου, να σας εξηγήσω ορισμένα πράγματα, αλλά θα προτιμούσα να συνεχίσω.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Δεν θα πάρω από το χρόνο σας, κύριε Υπουργέ. Μισό λεπτό και αντικρούστε το. 
ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύριε Υπουργέ. 
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κυρίες και κύριοι συνάδελφοι, θέμα διαλόγου και συναίνεσης. Τι θα πει "διάλογος"; Και ποιος τελικά αποφασίζει; "Διάλογος" θα πει ότι η Κυβέρνηση έρχεται σε επαφή με τους σχετικούς κοινωνικούς φορείς, συζητάει το θέμα, εξηγεί τη θέση της, ακούει τις προτάσεις από τους κοινωνικούς φορείς.
Γίνεται μέσα από αυτό το διάλογο μία νέα σύνθεση θέσεων και κάποια στιγμή η Κυβέρνηση αποφασίζει ότι ο διάλογος έχει εξαντληθεί και η Κυβέρνηση η οποία έχει εκλεγεί για να εφαρμόσει ένα πρόγραμμα, εφαρμόζει το πρόγραμμά της. Ο διάλογος διαρκείας είναι ένα άλλοθι για να μην γίνει τίποτε. Διάλογος, λοιπόν, για την εκπαιδευτική μεταρρύθμιση έχει γίνει. Σ' αυτήν την Αίθουσα εδώ και ένα χρόνο καλέσαμε τους εκπαιδευτικούς φορείς. 'Ηλθε η ΟΛΜΕ, ήλθε η ΔΟΕ, ήλθαν οι εκπρόσωποι των αδιορίστων, οι εκπρόσωποι των αναπληρωτών, η Βουλή άκουσε προτάσεις, έγινε αλλαγή στην πρόταση της Κυβέρνησης για το διαγωνισμό και την επετηρίδα στο φως αυτών των συζητήσεων και πέρασε ένας νόμος.
Ο διάλογος όμως, συνεχίστηκε. Εμείς σε όλες τις προτάσεις για υπουργικές αποφάσεις και για προεδρικά διατάγματα ζητάμε τη γνώμη των εκπαιδευτικών φορέων. 'Αλλο αν μερικοί δεν θέλουν να συζητήσουν μαζί μας. Εμείς, όμως, έχουμε στείλει τα έγγραφά μας για σχόλια. Το Παιδαγωγικό Ινστιτούτο έχει καλέσει την ΟΛΜΕ και τη ΔΟΕ σε μόνιμο διάλογο για θέματα που αφορούν το πρόγραμμα σπουδών και την εκπαιδευτική μεταρρύθμιση.
Εμείς, το έχω πει και το ξαναλέω, έχουμε καλέσει τα κόμματα από τον Αύγουστο του 1997 να έρθουν σε επαφή μαζί μας, να συζητήσουν και εκτός Βουλής και να έχουν πλήρη ενημέρωση για το τι κάνουμε στο πλαίσιο της εκπαιδευτικής μεταρρύθμισης. Αλλά συζήτηση είχαμε και προ εβδομάδων, πριν από το διαγωνισμό με την επιτροπή των αναπληρωτών. 
 

  



Σελίδα 11832 
Και χθες η επιτροπή των αναπληρωτών ήταν στο γραφείο μας. Ο διάλογος δεν έχει διακοπεί ποτέ αλλά ο διάλογος δεν σημαίνει ότι θα πρέπει να συμφωνήσουν όλοι πριν προχωρήσει η Κυβέρνηση.
Και ένα άλλο παράδειγμα που πρέπει να σας φέρω είναι για την τεχνική επαγγελματική εκπαίδευση. Για να προχωρήσουμε σ'αυτό το νομοσχέδιο εμείς συζητήσαμε, συγκροτήσαμε μία επιτροπή στην οποία πήρε μέρος και η ΟΛΜΕ και η ΓΣΕΕ, εκπρόσωποι των παραγωγικών τάξεων και έτσι, πέρα από τις απόψεις του εκπαιδευτικού κόσμου, είχαμε και τις απόψεις των παραγωγικών δυνάμεων και της ΓΣΕΕ για να καταλήξουμε σε κάποια συμπεράσματα και δώσαμε αυτό το σχέδιο για σχόλια. Είναι τώρα δύο μήνες για σχόλια και γι' αυτό μετά την ολοκλήρωση και τη συμπλήρωση του νομοσχεδίου στο φως αυτών των σχολίων το καταθέτουμε στη Βουλή.
Το διάλογο τον επιδιώκουμε αλλά δεν θέλουμε να χρησιμοποιηθεί ο διάλογος ως άλλοθι αδρανείας. Η Κυβέρνηση έχει υποχρέωση να προχωρήσει ταχύτατα στην υλοποίηση της εκπαιδευτικής μεταρρύθμισης.
Επετηρίδα και διαγωνισμός: Αυτό το θέμα έχει συζητηθεί πολλές φορές. Λίγα πράγματα θέλω να πω. Η επετηρίδα, νομίζω, κατά γενική ομολογία έχει πάψει να υπάρχει εδώ και πολλά χρόνια. Καλλιεργούσαμε απλούστατα μία ψευδαίσθηση στο νέο που τέλειωνε το πανεπιστήμιο, ότι εγγραφόμενος στην επετηρίδα, κάποτε πιθανόν, στα σαράντα πέντε του χρόνια θα μπορούσε να διορισθεί στο δημόσιο και μάλιστα στο δημόσιο σχολείο. 'Ηταν όμως και ένα άλλοθι και για τον ίδιο να μην κάνει κάτι περιμένοντας δέκα πέντε χρόνια για να διορισθεί -μήπως- στο δημόσιο τομέα. Είναι πιο τίμιο να πούμε στους απόφοιτους του πανεπιστημίου ότι οι θέσεις είναι πιο περιορισμένες από τους απόφοιτους του πανεπιστημίου και το δημόσιο έχει υποχρέωση απέναντι στον εαυτόν του να επιλέξει από τους υποψήφιους τους καλύτερους. Και η επιλογή γίνεται με διαγωνισμό όπως γίνεται στις περισσότερες χώρες.
Ο διαγωνισμός δεν είναι το τελικό στάδιο της επιλογής. Ο νόμος, όπως ξέρετε, λέει ότι, πέρα από την επιτυχία στο διαγωνισμό χρειάζεται και το πιστοποιητικό διδακτικής επάρκειας. Επειδή λίγοι μπορούν να έχουν πιστοποιητικό διδακτικής επάρκειας τώρα και επειδή τώρα αρχίζουν αυτά τα προγράμματα στα πανεπιστήμια, είπαμε ότι αυτό δεν θα ισχύσει κατά επιείκεια για μία πενταετία.
Τα διπλώματα και άλλα προσόντα λαμβάνονται υπόψη στις εξετάσεις του ΑΣΕΠ. Αν διαβάσετε προσεκτικά την προκήρυξη για το διαγωνισμό, στην περίπτωση που δύο υποψήφιοι πάρουν τον ίδιο βαθμό -φαντάζομαι αυτός που έχει πολλά διπλώματα και πολλά διδακτορικά θα γράψει καλύτερα απ' αυτόν που έχει ένα δίπλωμα- θα προτιμήσουμε αυτόν που είναι αρχαιότερος στην επετηρίδα, αυτόν που έχει τα περισσότερα διπλώματα.
Εμείς θέλουμε με την εμπειρία αυτού του διαγωνισμού να δούμε εμπειρικά τα αποτελέσματα και είμαστε ανοικτοί σε ένα διάλογο, αν αυτό τον διαγωνισμό πρέπει να τον εμπλουτίσουμε και με άλλα στοιχεία. Είναι με αυτό το πνεύμα που είχα πει και πριν από το διαγωνισμό και το επαναλαμβάνω και σήμερα, ότι τον Οκτώβριο θα φέρω στη Βουλή τα συμπεράσματα από τους διορισμούς, από την επετηρίδα και από το διαγωνισμό, για να δούμε με ποιους ρυθμούς απορροφούμε τους εκπαιδευτικούς, ποια προβλήματα πιθανόν υπάρχουν, τα οποία εγώ δεν βλέπω τώρα και η Βουλή να έχει μία συζήτηση πάνω σ' αυτό το θέμα. Τι πιο δημοκρατικό, τι πιο ανοικτό στο διάλογο από το να προχωρήσουμε και να κάνουμε αυτό που επιβάλλει ο νόμος, για να πούμε "ας το δούμε αυτό από τα αποτελέσματα".
Όσον αφορά την επετηρίδα, δεν την καταργήσαμε, κύριε Τσοβόλα αναδρομικά. Την επετηρίδα την καταργούμε από δω και πέρα σταδιακά στα επόμενα πέντε χρόνια. Να σας πω και κάτι; Αν δεν γινόταν η εκπαιδευτική μεταρρύθμιση, αν συνέχιζε ο ρυθμός προσλήψεων με το παλαιό σύστημα που παίρναμε δυόμισι χιλιάδες, τρεις χιλιάδες εκπαιδευτικούς το χρόνο, τότε οι περισσότεροι αναπληρωτές δεν θα διορίζουντουσαν ποτέ με την επετηρίδα στο εκπαιδευτικό σύστημα. Άλλαξε ο ρυθμός πρόσληψης στο δημόσιο τομέα. Από δυόμισι, τρεις χιλιάδες το χρόνο, φθάνουμε φέτος σε οκτώ χιλιάδες το χρόνο και θα απορροφήσουμε πολλαπλάσιο αριθμό από την επετηρίδα στα επόμενα πέντε χρόνια απ' ό,τι θα απορροφούσαμε αν το σύστημα είχε μείνει στο παλιό μοντέλο.
Για τους αναπληρωτές.
Για τους αναπληρωτές πρέπει να σας πω ότι το 1997, όταν προσλάβαμε έξι χιλιάδες διακόσιους εκπαιδευτικούς, οι πέντε χιλιάδες εννιακόσιοι, δηλαδή, η μεγάλη πλειοψηφία σχεδόν το 90%, ήταν φυσικά αναπληρωτές. Θα πάρουμε οκτώ χιλιάδες φέτος. Υπολογίζουμε ότι απ'αυτούς οι πέντε χιλιάδες θα είναι αναπληρωτές. Ξέρετε πόσοι από τους δεκαέξι χιλιάδες αναπληρωτές έχουν προϋπηρεσία στο δημόσιο πάνω από δύο σχολικά έτη; Δεν υπερβαίνουν τις πέντε χιλιάδες. Είναι, λοιπόν, πιθανόν αυτοί οι αναπληρωτές, για τους οποίους γίνεται τόσο μεγάλος θόρυβος, να απορροφηθούν όχι μόνο μέσα στην πενταετία, αλλά πριν καν και από τη λήξη της πενταετίας. Αλλά λέμε και κάτι άλλο. Αυτοί που δεν θέλουν να περιμένουν την επετηρίδα, δηλαδή, να πάρουν το ρίσκο πρόσληψης από την επετηρίδα, έχουν μία πρόσθετη δίαυλο στο δημόσιο τομέα, να πάνε να πάρουν εξετάσεις. Πώς; 'Οχι ίσοις όροις. Πριμοδοτούμενοι με μόρια για τη διδακτική τους εμπειρία στο δημόσιο τομέα. Σας υπενθυμίζω ότι άλλοι ανταγωνιστές τους έχουν προσφύγει εναντίον μας στο Σ.τ.Ε., ότι πριμοδοτούμε σκανδαλωδώς τους αναπληρωτές.
Εγώ πιστεύω ότι μ' αυτές τις ρυθμίσεις θα επιτύχουμε την αξιοκρατία που θέλουμε, θα κόψουμε το γόρδιο δεσμό της επετηρίδας που έχει τυραννίσει και προχωρούμε με κοινωνική ευαισθησία και κοινωνική δικαιοσύνη. Και είναι γι' αυτό το λόγο που είπα ότι τον Οκτώβριο είμαι διατεθειμένος να φέρω τα στοιχεία στη Βουλή και με βάση των στοιχείων να ξαναμιλήσουμε γι' αυτό το θέμα και να δούμε πώς μέσα στο πλαίσιο, το οποίο δεν θα αλλάξει, του διαγωνισμού και της μεταβατικής περιόδου, μπορούν να αντιμετωπισθούν, αν υπάρχουν, συγκεκριμένα ατομικά κοινωνικά προβλήματα.
Εκπαιδευτική ποιότητα.
Με το διαγωνισμό θα μπει νέο αίμα στο εκπαιδευτικό σύστημα. Αλλά για πολλά χρόνια ο όγκος των εκπαιδευτικών θα αποτελείται απ'αυτούς που είχαν προσληφθεί με την επετηρίδα. Χρειάζεται μία γενναία επιμόρφωση αυτών των εκπαιδευτικών. Τα προγράμματα που είχαν εφαρμοστεί στο παρελθόν δεν απέδωσαν. Γι'αυτό αλλάζουμε άρδην το σύστημα. Διαθέτουμε, όπως είπε ο Πρωθυπουργός, πενήντα δισεκατομμύρια (50.000.000.000) δραχμές για την επιμόρφωση των εκπαιδευτικών και αυτό είναι ένα τεράστιο ποσό.
Προχωρούμε επίσης σε συζήτηση, εντός του Ιουλίου, με ανοικτή ημερίδα, στην οποία θα κληθούν και τα κόμματα να πάρουν μέρος, για την ίδρυση σχολής διαρκούς επιμόρφωσης των εκπαιδευτικών, που θα συντονίζει τα προγράμματα αναβάθμισης του ρόλου του εκπαιδευτικού.
Αξιολόγηση. Κύριοι συνάδελφοι, θα μου επιτρέψετε να πω ότι από μερικά που άκουσα, μερικοί δεν έχουν διαβάσει ούτε το προεδρικό διάταγμα ούτε το νόμο. Η αξιολόγηση του εκπαιδευτικού και του εκπαιδευτικού έργου γίνεται από εκπαιδευτικούς. Ποιος αξιολογεί τον εκπαιδευτικό; Τον αξιολογεί ο προϊστάμενος του, ο διευθυντής και τον αξιολογεί ο σχολικός σύμβουλος, ο οποίος είναι σχετικός με το γνωστικό αντικείμενο του καθηγητή ή του δασκάλου. Αυτοί οι δύο είναι οι προϊστάμενοι που τον αξιολογούν.
Επιπρόσθετα, σε συγκεκριμένες περιπτώσεις είτε καταγγελίας είτε προσφυγής του ίδιου του εκπαιδευτικού, μπορεί και το ανεξάρτητο σώμα των αξιολογητών να ορίσει επιτροπή, να κοιτάξει τη συγκεκριμένη περίπτωση, για την οποία υπάρχει προσφυγή από τη μία μεριά ή από την άλλη.
Ποιος αποφασίζει τελικά για την αξιολόγηση του εκπαιδευτικού; Μα αποφασίζει η επιτροπή η οποία υπάρχει και η οποία αποτελείται από εκπαιδευτικούς στο Υπουργείο Παιδείας, μεταξύ των οποίων πολλοί είναι και αιρετοί από το συνδικαλιστικό κίνημα.
Εγώ δεν καταλαβαίνω όλον αυτόν το θόρυβο που γίνεται για την αξιολόγηση. Οι αξιολογητές είναι εκπαιδευτικοί οι οποίοι επιλέγονται. Από ποιους επιλέγονται; Επιλέγονται από 
 

  



Σελίδα 11833 
προσωπικότητες, οι οποίες θα προταθούν από πού; Από τη Διαρκή Επιτροπή Μορφωτικών Υποθέσεων της Βουλής. Αυτά περί κομματισμού.
Το θέμα είναι ότι την αξιολόγηση δεν την θέλουν, γιατί η αξιολόγηση δεν έχει γίνει για πολλά χρόνια στο εκπαιδευτικό σύστημα. Και πρέπει για μία ακόμα φορά να τονίσω, ότι στη δική μας προσέγγιση η αξιολόγηση δεν είναι επιθεωρητισμός.
ΚΥΡΙΑΚΟΣ ΣΠΥΡΙΟΥΝΗΣ: Οι τεμπέληδες και οι μέτριοι δεν τη θέλουν.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Η αξιολόγηση θέλει να δώσει κίνητρα σε αυτούς που είναι καλοί να προχωρήσουν μπροστά και να βοηθήσει αυτούς που έχουν μείνει πίσω να καλύψουν τα κενά τους με επιμορφωτικά προγράμματα.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε θα παρακαλέσω να μου δώσετε δύο λεπτά.
ΠΡΟΕΔΡΕΥΩΝ (Παναγιώτης Σγουρίδης): Θα υπάρξει ανοχή, κύριε Υπουργέ.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Το Κοινοτικό Πλαίσιο Στήριξης, για το οποίο έγινε πολύ συζήτηση, θα πρέπει να το βάλουμε σε ένα πλαίσιο μεγεθών.
Το κράτος δαπανά ένα τρισεκατομμύριο τριακόσια δισεκατομμύρια (1.300.000.000.000) δραχμές το χρόνο για την παιδεία. Το Κοινοτικό Πλαίσιο Στήριξης είναι πεντακόσια ογδόντα δισεκατομμύρια (580.000.000.000) δραχμές για πέντε χρόνια. Είναι ένα σημαντικό ποσό, αλλά η εκπαιδευτική μεταρρύθμιση δεν γίνεται μέσο του Κοινοτικού Πλαισίου Στήριξης. Το Κοινοτικό Πλαίσιο Στήριξης βοηθάει και αυτό, αλλά ο βασικός μοχλός χρηματοδότησης της εκπαιδευτικής μεταρρύθμισης είναι ο κρατικός προϋπολογισμός. Εδώ τα στοιχεία είναι αναμφισβήτητα. Οι δαπάνες για την παιδεία αυξάνονται με ταχύτερους ρυθμούς από όλα τα άλλα Υπουργεία, εάν πάρουμε βέβαια υπόψη μας τις πρωτογενείς δαπάνες και όχι την πληρωμή του τοκοχρεολυσίου.
Για το Κοινοτικό Πλαίσιο Στήριξης, πράγματι τα δύο πρώτα χρόνια υπήρχαν προβλήματα απορρόφησης, διότι και το πρόγραμμα της μεταρρύθμισης του 1996 δεν ήταν σαφές, αλλά κυρίως γιατί δεν είχε εμπειρία το Υπουργείο Παιδείας. 'Ήταν η πρώτη φορά στον τόπο μας το Υπουργείο Παιδείας εμπλέκεται σε χρηματοδότηση από κοινοτικά κονδύλια.
Παρά ταύτα όμως, τώρα το 1998, δυόμισι χρόνια μετά, έχουμε φθάσει σε ένα ρυθμό απορροφητικότητας 39,4% και εκτιμούμε ότι στο τέλος του 1998 η απορρόφηση θα έχει περάσει το 50%.
Εάν στα τρία πρώτα χρόνια, στα οποία αρχίσαμε να δουλεύουμε, έχουμε ξεπεράσει το μισό και μας μένουν δύο ακόμα χρόνια, εγώ σας διαβεβαιώ ότι τα ποσά αυτά θα απορροφηθούν και η δική μου η εκτίμηση είναι ότι το Υπουργείο Παιδείας θα χρειαστεί και πρόσθετους πόρους, πέρα από αυτούς, όχι τόσο από το κοινοτικό ταμείο όσο από το περιφερειακό ταμείο, για προγράμματα υποδομής.
Θέλω να πω μερικά λόγια για τη δευτεροβάθμια εκπαίδευση. Η δευτεροβάθμια εκπαίδευση έχει δυο βασικούς κλάδους. Έχει το Ενιαίο Λύκειο και τα Τεχνικά και Επαγγελματικά Εκπαιδευτήρια. Μετά την υποχρεωτική εκπαίδευση, το παιδί θα διαλέξει αν θα ακολουθήσει το δρόμο του ενιαίου λυκείου ή αν θα ακολουθήσει ένα δρόμο τεχνικής επαγγελματικής εκπαίδευσης. 
Τι του δίνει το Ενιαίο Λύκειο; Το Ενιαίο Λύκειο του δίνει μια παιδεία γενική υψηλού επιπέδου. Και απαιτούμε από όλους όχι εξειδίκευση, αλλά γενική παιδεία, να μάθουν σωστά τα ελληνικά, να μάθουν τα μαθηματικά τους και την τεχνολογία τους. 
Φυσικά μέσα στο ενιαίο λύκειο δεχόμαστε επιλογές, όχι εξειδικεύσεις, αλλά κατευθύνσεις. Μερικοί θα θέλουν να προχωρήσουν λίγο περισσότερο στα μαθηματικά, άλλοι λίγο περισσότερο στα αρχαία ελληνικά, άλλοι λίγο περισσότερο σε θέματα, που αφορούν περιβάλλον και τεχνολογία. Δεν είναι όμως δέσμες, δεν είναι δεξιότητες.
Ο απόφοιτος του Ενιαίου Λυκείου είναι ακριβώς ο πολίτης, ο οποίος έχει αναπτύξει την κριτική του σκέψη και έχει τη δυνατότητα ή να πάει χωρίς εξετάσεις στην τριτοβάθμια εκπαίδευση ή να ακολουθήσει προγράμματα μεταλυκειακής κατάρτισης ή να πάει κατευθείαν στην αγορά εργασίας ή να πάει να δουλέψει αμέσως και μετά από χρόνια ως ώριμος πολίτης να πάει στην τριτοβάθμια εκπαίδευση, αν θέλει.
Ποιοι θα πάνε στην τεχνική επαγγελματική εκπαίδευση; Θα πάνε τα παιδιά, τα οποία έχουν μια σαφή τάση προς την τέχνη και δεν θέλουν να υποστούν το φόρτο μιας μεγάλης δόσης γενικής εκπαίδευσης. Θα υπάρχει και γενική παιδεία κατά ένα μεγάλο ποσοστό και στα τεχνικά επαγγελματικά εκπαιδευτήρια, αλλά τα μαθήματα, τα μαθηματικά, τα νέα ελληνικά, θα είναι προσαρμοσμένα περισσότερο στις ανάγκες των παιδιών αυτών. 
Δεν θα είναι οι υποβαθμισμένες ΤΕΣ, δεν θα είναι τα αποτυχημένα ΤΕΛ, τα οποία δεν παράγουν ούτε αποφοίτους λυκείου ούτε αποφοίτους με δεξιότητες για τεχνική και επαγγελματική εκπαίδευση. Θα είναι τα τεχνικά επαγγελματικά εκπαιδευτήρια, τα οποία θα δώσουν την τεχνική παιδεία, όπου τα παιδιά με το σύστημα της μαθητείας και άλλων προγραμμάτων που αναπτύσσονται, θα έχουν ένα πτυχίο με αντίκρισμα στην αγορά εργασίας.
Μα, θα μου πείτε ότι το παιδί μπορεί να μη διαλέξει σωστά μετά το γυμνάσιο και μπορεί να αλλάξει γνώμη. Στο εκπαιδευτικό σύστημα που προβλέπουμε, υπάρχουν οριζόντιες διασυνδέσεις, υπάρχει πάντοτε η δυνατότητα διόρθωσης μιας κίνησης.
'Οσον αφορά τώρα το εξεταστικό σύστημα στα λύκεια, για όνομα του Θεού, εξετάσεις υπάρχουν στα λύκεια τώρα. Υπάρχουν τα τετράμηνα, υπάρχουν οι προαγωγικές εξετάσεις και οι απολυτήριες εξετάσεις. Και τι κάνουμε; Αυτές τις εξετάσεις τις παίρνουμε σοβαρά υπόψη μας και λέμε ότι αυτές οι εξετάσεις θα γίνονται με αντικειμενικό τρόπο σε πανελλαδικό επίπεδο, για να υπάρχει διαφάνεια, έτσι που το σύστημα αυτό να είναι αξιοκρατικό.
Καταργούμε τις γενικές εξετάσεις, καταργούμε την ανάγκη του παιδιού να πάει σε φροντιστήριο μετά το λύκειο και κρίνεται για την απόδοσή του μέσα στο λύκειο, μέσα στο σχολείο. Και αν έχει προβλήματα, τα προβλήματα αυτά τα αντιμετωπίζουμε με την ενισχυτική διδασκαλία μέσα στο λύκειο με έξοδα του ίδιου του κράτους.
Αυτό όμως που έχει σημασία, δεν είναι πόσες εξετάσεις δίνονται, αλλά ποιο είναι το κλίμα των εξετάσεων. Η πίεση των σημερινών γενικών εξετάσεων υπήρχε, γιατί ένας στους τέσσερις που έδινε εξετάσεις, πέρναγε στην τριτοβάθμια εκπαίδευση. Με το άνοιγμα της τριτοβάθμιας εκπαίδευσης τώρα, η αναλογία είναι ένα προς ένα.
Το παιδί, λοιπόν, ξέρει ότι αν παρακολουθήσει το λύκειο και προαχθεί, αν θέλει, μπορεί να μπει στη τριτοβάθμια εκπαίδευση. Βέβαια, δεν θα μπει εκεί που πάντα θέλει. Θα μπει εκεί που και η απόδοσή του στο λύκειο του δίνει το δικαίωμα να διεκδικήσει μια θέση. 
Το άνοιγμα στην τριτοβάθμια εκπαίδευση δεν είναι μόνο για τους απόφοιτους του λυκείου ή και των ΤΕΕ. Το άνοιγμα είναι για όλους τους πολίτες, που έχουν τα τυπικά προσόντα. Γι' αυτό έχουμε το Ανοιχτό Πανεπιστήμιο, γι' αυτό έχουμε τα προγράμματα σπουδών επιλογής, γιατί -και το επαναλαμβάνω για μια ακόμα φορά- η δια βίου κατάρτιση θα είναι το βασικό χαρακτηριστικό στοιχείο της νέας εποχής.
Δυο λόγια για τα κρατικά πανεπιστήμια.
Κυρίες και κύριοι συνάδελφοι, δεν χρειάζεται να δείτε πώς ψήφισε ή αν έκανε κανείς λάθος, για να δείτε την τοποθέτηση ενός συναδέλφου.
Πάνω στο θέμα των κρατικών πανεπιστημίων έχω τοποθετηθεί πολύ παλιά και πρόσφατα είχα πει, γιατί η εκπαιδευτική μεταρρύθμιση ακυρώνει την ανάγκη ιδιωτικών πανεπιστημίων. Διότι τα κρατικά πανεπιστήμια, με τη διεύρυνση, με την αναβάθμισή τους, απορροφούν τις ανάγκες της ελληνικής κοινωνίας.
Ήμουν, είμαι και παραμένω αντίθετος στα ιδιωτικά πανεπιστήμια. 
 

  



Σελίδα 11834 
Το έχω πει επανειλημμένα και μου κάνει εντύπωση που προσπαθούν μερικοί να ερμηνεύσουν τη θέση μου μέσα από το ψηφοδέλτιο, από το Χ.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, μετά τις εξηγήσεις που δώσατε, ήσασταν και κατατοπιστικότατος...
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, υπάρχουν δυο-τρία θέματα, στα οποία δεν έχω απαντήσει ακόμα.
Θα ήθελα να πω ότι δεν υπάρχει πρόθεση δύο κύκλων σπουδών στα πανεπιστήμια. Είναι μια συζήτηση που έχει γίνει με τους πρυτάνεις, όχι για δύο κύκλους σπουδών, αλλά για εξειδίκευση μέσα στα πανεπιστήμια. Η συζήτηση αυτή δεν έχει προχωρήσει. Εγώ τουλάχιστον δεν είμαι σε θέση, ούτε καν να σας προτείνω κάτι σαν γενικές ιδέες.
'Οσον αφορά τα περιφερειακά πανεπιστήμια, γιατί το θέμα που έθιξε ο κ. Τσοβόλας είναι πολύ σημαντικό, εμείς αυξήσαμε τόσο τους μισθούς στα κεντρικά πανεπιστήμια, που φθάσαμε στο ανώτατο όριο που μπορεί να έχει ένας δημόσιος λειτουργός.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Συμφωνήσαμε και εμείς σ' αυτό.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Είπαμε, κύριε Τσοβόλα, ότι μελετούμε με το Υπουργείο Οικονομικών ειδικά κίνητρα για τα περιφερειακά πανεπιστήμια.
Ομολογώ και εγώ ότι κάπως έχουμε αργήσει, αλλά δεσμεύομαι, τουλάχιστον μέσα στο καλοκαίρι να πιέσω και τους συναδέλφους μου στο Υπουργείο Οικονομικών για να καταλήξουμε σ' αυτό το θέμα, γιατί συμφωνώ απολύτως μαζί σας ότι θα πρέπει να δοθούν τα αναγκαία κίνητρα στα περιφερειακά πανεπιστήμια να αναπτυχθούν. Σας ευχαριστώ.
( Χειροκροτήματα από την πτέρυγα του ΠΑΣΟΚ )
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, μου επιτρέπετε;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κωνσταντόπουλε.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Για μισό λεπτό μόνο ζήτησα το λόγο, προκειμένου να αναφερθώ σ' ένα θέμα, το οποίο το έθιξα κατά την ομιλία μου, προσδιόρισα τον αρνητικό τρόπο με τον οποίο εξελίσσεται και άκουσα τον κύριο Υπουργό να το προσπερνάει λέγοντας "δεν άκουσα απόψεις για επιμέρους ζητήματα, τα προγράμματα σπουδών επιλογής εφαρμόζονται, είναι τόσα μέχρι στιγμής, θα γίνουν τόσα από τον Οκτώβρη και μετά". 
Κύριε Υπουργέ, σας επισημαίνω ότι έτσι όπως εφαρμόζονται τα προγράμματα σπουδών επιλογής, δεν εκφράζουν και δεν προωθούν το περιεχόμενο και τη φιλοσοφία, την οποία λέτε στις διακηρύξεις σας.
Θα σας αναφέρω συγκεκριμένα το πρόβλημα που έχει δημιουργηθεί στο Πολυτεχνείο Κρήτης, στα Χανιά, όπου ξέρετε ότι προωθούνται με διαδικασίες προγράμματα σπουδών επιλογής, χωρίς οι αποφάσεις να έχουν ληφθεί μέσα από τα συντεταγμένα και νόμιμα όργανα της Συγκλήτου, με αποφάσεις τριών -του πρυτάνεως και δύο αντιπρυτάνεων. Έχει δημιουργηθεί σοβαρό θέμα. Το θέμα αυτό έχει αναστατώσει και την κοινωνία και τους φοιτητές, με τον τρόπο με τον οποίο προχωρούν ορισμένα προγράμματα σπουδών επιλογής. Το μόνο το οποίο γίνεται, είναι να αυξηθεί η απορρόφηση ορισμένων κονδυλίων και τίποτε άλλο.
Επειδή, λοιπόν, λέτε ότι καλώς προχωράτε και ότι θα διευρυνθεί η λειτουργία των προγραμμάτων σπουδών επιλογής, σας το επισημαίνουμε σαν ένα πρόβλημα, το οποίο είναι πολύ μακριά από τις εξαγγελίες και τις απόψεις που λέτε και το οποίο διαιωνίζεται, παρατείνεται, προκαλώντας εκπαιδευτική, αλλά και κοινωνική αναστάτωση. Και αυτό, διότι το πρόγραμμα σπουδών επιλογής εκεί στο Πολυτεχνείο Χανίων, αποτελεί απόφαση τριών καθηγητών που συμβαίνει να είναι ο πρύτανης και δύο αντιπρυτάνεις, δεν έχει ληφθεί απόφαση από τη Σύγκλητο και δεν έχει εξασφαλιστεί το πραγματικό περιεχόμενο της λειτουργίας αυτού του προγράμματος σπουδών επιλογής.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, μου επιτρέπετε;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, μόνο που έχουμε και δεύτερο κύκλο ομιλιών. Σας δίνω ένα λεπτό το λόγο για να απαντήσετε.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Το πρόβλημα του Πολυτεχνείου Κρήτης, το ξέρω πολύ καλά. Γνωρίζω ότι είχατε πάει εκεί και γνωρίζω και τη θέση σας.
Πρέπει να σας πω ότι το θέμα της διαμάχης, δεν είναι τόσο το πρόγραμμα σπουδών επιλογής. Είναι άλλα εσωτερικά ζητήματα που αφορούν το Πολυτεχνείο Κρήτης.
Εμείς έχουμε ζητήσει -και νομίζω ότι όλοι πρέπει να βοηθήσουμε- να συζητήσει τα θέματα αυτά η Σύγκλητος και το ίδιο το Πολυτεχνείο να λύσει αυτά τα θέματα.
Όσον αφορά τα προγράμματα σπουδών επιλογής, δύο ζητήματα θέλω να θέσω. Στο βαθμό που υπάρχουν ορισμένα ερωτήματα ή απόψεις από τα πανεπιστήμια, εμείς τα αντιμετωπίζουμε με την ελαστικότητα που επιβάλλεται και νομίζω, ότι δεν θα υπάρχει κανένα πρόβλημα στην εφαρμογή τους.
Επίσης, θέλω να διαλύσω μια παρεξήγηση που υπάρχει. Τα προγράμματα σπουδών επιλογής χρηματοδοτούνται και από το Κοινοτικό Πλαίσιο Στήριξης. Αλλά και τα μεταπτυχιακά προγράμματα χρηματοδοτούνται και απ' αυτά. Όμως, δεν έχει σημασία από που χρηματοδοτούνται. Σημασία έχει, ότι έχουν νομοθετηθεί και είναι δέσμευση της Κυβέρνησης και της πολιτείας να τα στηρίξει και να συνεχιστούν.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, με επιστολή του προς το Προεδρείο ο κ. Σούρλας, ζητεί ολιγοήμερη άδεια απουσίας στο εξωτερικό. 
Η Βουλή εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η Βουλή ενέκρινε τη ζητηθείσα άδεια.
Ο Κοινοβουλευτικός Εκπρόσωπος της Νέας Δημοκρατίας κ. Σιούφας έχει το λόγο.
ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, ήταν πράγματι χρήσιμη η σημερινή συζήτηση που έγινε με πρωτοβουλία του Προέδρου της Νέας Δημοκρατίας.
Πιστεύω, ότι τα πολιτικά συμπεράσματα και τα θέματα που αναδείχθηκαν άξιζαν τον κόπο, περισσότερο δε για τον ελληνικό λαό, αλλά και για όλους εμάς στην Εθνική Αντιπροσωπεία που θα μας απασχολήσουν και για το επόμενο χρονικό διάστημα, γιατί είναι θέματα τα οποία δεν κλείνουν με μια συζήτηση που γίνεται στην Εθνική Αντιπροσωπεία. Όχι γιατί η παιδεία και ο πολιτισμός είναι μια πρώτη προτεραιότητα και για μας, αλλά γιατί πιστεύω ότι έτσι πρέπει να είναι για ολόκληρο τον ελληνικό λαό και για τις πολιτικές δυνάμεις.
Η συζήτηση αυτή είχε και ενδιαφέροντα θέματα, μεταξύ των οποίων το μείζον πολιτικό θέμα που δημιουργήθηκε από την παρέμβαση της Γενικής Γραμματέως του Κομμουνιστικού Κόμματος Ελλάδος και αφορά την ψήφο για τα ιδιωτικά πανεπιστήμια του Υπουργού Παιδείας του κ. Αρσένη. Λέω ότι είναι μείζον πολιτικό θέμα, παρά το γεγονός ότι δυο φορές, μια πριν από λίγο και τώρα, πριν κατέλθει από το Βήμα, θέλησε ο κύριος Υπουργός να επανέλθει σ' αυτό το θέμα και να μιλήσει για λάθος.
Να προσχωρήσουμε στην άποψη του κυρίου Υπουργού, δεν παύει όμως, κυρίες και κύριοι συνάδελφοι, ύστερα από τον "φιλιππικό" τον οποίο ανέπτυξε ο Πρόεδρος της Κυβέρνησης, εναντίον των μη κρατικών πανεπιστημίων, να δημιουργείται ένα πάρα πολύ μεγάλο θέμα. 'Οχι γιατί αυτή η αποκάλυψη άδειασε όλο το περιεχόμενο της ομιλίας του Πρωθυπουργού, αλλά γιατί η ψήφος του Υπουργού Παιδείας στο άρθρο 16 του Συντάγματος, ήταν το μόνο θέμα, το οποίο θα έπρεπε να προσέξει με ιδιαίτερη προσοχή.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Μου επιτρέπετε μια διακοπή;
 

  

Σελίδα 11835 
ΔΗΜΗΤΡΙΟΣ ΣΙΟΥΦΑΣ: Βεβαίως, πολύ ευχαρίστως.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Θα πρέπει να είναι κανείς σχιζοφρενής, να ψηφίζει το άρθρο 16, παράγραφος 5 που απαγορεύει ίδρυση πανεπιστημίων που δεν είναι νομικά πρόσωπα δημοσίου δικαίου που εποπτεύονται, και να ψηφίσει ναι στο άρθρο 16, παράγραφος 8.
Εν' όψει, λοιπόν, των όσων έχω πει από καιρό, γιατί δεν δέχεστε το θέμα της παραδρομής; Λάθη μπορούν να κάνουν όλοι. Αν ήθελα να διαφοροποιηθώ, κύριε Σιούφα, ξέρετε ότι εγώ διαφοροποιούμαι δημόσια και δυνατά. Τη θέση μου, όμως, για τα ιδιωτικά πανεπιστήμια την έχω εκθέσει πολύ και νομίζω, ότι το να μιλάτε για μείζον πολιτικό θέμα, όταν ...
ΔΗΜΗΤΡΙΟΣ ΣΙΟΥΦΑΣ: Θα σας εξηγήσω γιατί, κύριε Υπουργέ. Αν είχατε λίγο υπομονή θα αντιλαμβανόσασταν, γιατί λέω, ότι είναι μείζον πολιτικό θέμα.
Το πρώτο και το βασικό είναι ότι η διαδικασία αναθεώρησης του Συντάγματος και η ψήφος όλων μας, είναι η κορυφαία στιγμή άσκησης του καθήκοντός μας στην Εθνική Αντιπροσωπεία. Δεν συμπληρώνουμε ΠΡΟΠΟ, όταν ψηφίζουμε τις διατάξεις του Συντάγματος. Και αν μεν το έκανε ένας Υπουργός, ο οποίος δεν έχει σχέση με το συγκεκριμένο άρθρο, θα μπορούσε να είναι πολύ μεγαλύτερη η κατανόηση απ' αυτήν την οποία δείχνουμε τώρα στο άρθρο 16 του Συντάγματος, για τον κ. Αρσένη.
Είστε ο αρμόδιος επί της Παιδείας Υπουργός. Το μόνο άρθρο που ακουμπούσε την αρμοδιότητα την οποία έχετε, είναι αυτό και κάνετε λάθος.
Να προσχωρήσω στην άποψη της ψήφου γομολάστιχας; Να το κάνω πολύ ευχαρίστως και από διαδικαστική ή από πολιτική συμπεριφορά και ευγένεια. Αλλά όμως δεν μας επιτρέπει να το κάνουμε αυτό το γεγονός ότι ο Πρωθυπουργός πριν από λίγο ανέπτυξε ένα "φιλιππικό" εναντίον των μη κρατικών πανεπιστημίων, αλλά την ίδια ώρα δεν αντιλαμβανόταν ότι αυτήν την επίθεση που έκανε εναντίον της Νέας Δημοκρατίας, την κατηύθυνε και σε δεκαέξι Βουλευτές του, εκ των οποίων οι περισσότεροι ψήφισαν "ναι" και ορισμένοι από αυτούς "παρών", για τα μη κρατικά πανεπιστήμια. Δηλαδή ο "φιλιππικός" αυτός του Πρωθυπουργού, κ. Γ. Παπανδρέου, αφορούσε και τον προηγούμενο Υπουργό Εθνικής Παιδείας και Θρησκευμάτων, αφορούσε τον Υπουργό Εξωτερικών τον κ. Πάγκαλο, αλλά στην προσπάθεια απλά και μόνον να βρει ένα πεδίο αντιπαράθεσης με τη Νέα Δημοκρατία, την ίδια ώρα ίσχυαν αυτά τα οποία έλεγε και για ένα μεγάλο μέρος της Κοινοβουλευτικής του Ομάδας, αλλά και μελών του Υπουργικού Συμβουλιου.
Βεβαίως, εγώ δεν θέλω να πω ότι ο Αντώνης Σαμαράκης θα βρει ευκαιρία να γράψει ένα νέο βιβλίο από αυτήν τη λάθος ψήφο του επί της Παιδείας Υπουργού, η ουσία του πράγματος όμως είναι ότι "εξ όνυχος τον λέοντα" και αυτή είναι μία πραγματικότητα, που όσο κα να θέλει κανείς προσεκτικά να την προσεγγίσει, δεν παύει να είναι για μας ένα μείζον πολιτικό θέμα".
Το δεύτερο που θέλω να αναδείξω κυρίες και κύριοι συνάδελφοι, είναι παρακολουθώντας τα μέλη του Υπουργικού Συμβουλίου που ήταν σήμερα δίπλα στον Πρωθυπουργό, διέκρινα δύο Υπουργούς, τον Υπουργό Εθνικής Παιδείας και τον Υφυπουργό του και σταθερά επί πολλές ώρες τον Υπουργό Δημοσίας Τάξεως, να κάθεται δίπλα στον Πρωθυπουργό και στα υπουργικά εδώλια.
Αυτό το λέω, όχι για να κάνω άλλους συνειρμούς για το ΠΑ.ΣΟ.Κ. της καταστολής και για να έχει έτσι μια γενικότερη εικόνα πώς θα εξελιχθεί η συζήτηση μια και είχε αρκετή εμπειρία στις μέρες που πέρασαν ο Υπουργός Δημοσίας Τάξεως, αλλά είναι χαρακτηριστικό ότι μόνο αυτός βρέθηκε δίπλα στον Πρωθυπουργό και στον Υπουργό Εθνικής Παιδείας σήμερα στην Εθνική Αντιπροσωπεία.
Και θα έρθω, κυρίες και κύριοι συνάδελφοι, σε τρία άλλα θέματα, τα οποία για μας στη Νέα Δημοκρατία είναι ιδιαίτερης σημασίας.
Κονδύλια για την παιδεία είπε πριν από λίγο ο αξιότιμος κύριος Υπουργός. Στα τριάμισι χρόνια, κύριε Υπουργέ, του Κοινοτικού Προγράμματος Στήριξης έχετε μέχρι το τέλος του 1997 εκταμιεύσει το 29% περίπου. Μας είπατε σήμερα για μεγαλύτερες επιδόσεις. Δεν παύει όμως να είναι πρόβλημα τεράστιο. Και από εδώ και πέρα χρειάζεστε να ξοδεύετε ένα δισεκατομμύριο (1.000.000.000) δραχμές την ημέρα, για να εξαντλήσετε το υπόλοιπο ποσό, το οποίο χρειάζεται. Αυτό κατά την εκτίμηση τη δικιά μας είναι μάλλον αδύνατο και με τους ρυθμούς που κινήθηκε μέχρι σήμερα το Υπουργείο, αλλά και με τις δυνατότητες να αντλείτε μόνο από ένα Υπουργείο ένα δισεκατομμύριο (1.000.000.000) ημερησίως.
Δεύτερον, τον αριθμό που αναφέρατε ότι αφορά τα ποσά για την εθνική παιδεία πεντακόσια πενήντα δισεκατομμύρια (550.000.000.000) δραχμές σε ένα ποσό επτά τρισεκατομμυρίων (7.000.000.000.000) δραχμών που έγινε και μετά την υποτίμηση περίπου σε εννέα τρισεκατομμύρια (9.000.000.000.000), δείχνει ότι οι επιλογές σας και τα ποσά τα οποία κατευθύνετε προς την παιδεία είναι ελάχιστα μπροστά στις ανάγκες που έχει για την παιδεία του 2000 για τον 21ο αιώνα, η ελληνική παιδεία. Και εδώ δείχνει από αυτήν την απόφαση και επιλογή του Υπουργικού Συμβουλίου να διαθέσει τόσα λίγα χρήματα για την παιδεία, γιατί τα πράγματα πηγαίνουν με ρυθμό χελώνας.
Γι'αυτό εμείς σταθερά υποστηρίζουμε, πιστώσεις όχι μόνο από το Κοινοτικό Πλαίσιο Στήριξης, αλλά το 5% του Ακαθαρίστου Εγχωρίου Προϊόντος, πρέπει να κατευθύνεται προς την παιδεία. Και ταυτόχρονα η αυτοτέλεια διοικητική και οικονομική των πανεπιστημίων να γίνει πράξη και όχι απλά και για αγορά χαρτιού να χρειάζεται απόφαση από το Υπουργείο Παιδείας. Αλλιώς, θα τρέξουμε, θα λαχανιάσουμε, θα είμαστε τρίτοι και τελευταίοι και δεν πρόκειται να πετύχουμε αυτά που μπορούμε να πετύχουμε με την παιδεία και τον πολιτισμό, που και λόγω ιστορικών καταβολών μπορούσαμε και έπρεπε να έχουμε την πρωτοπορία.
Και δεν είναι τυχαίο αυτό το οποίο σας λέγεται για τα μη κρατικά πανεπιστήμια. Δεν σας απασχολεί ότι εξήντα χιλιάδες Ελληνόπουλα βρίσκονται στο εξωτερικό; Και αν μεν είναι στις ευρωπαϊκές χώρες χαλάλι, αλλά στις χώρες των Βαλκανίων μέχρι και το Ιράν, να σπουδάζουν;
Και αυτό το πράγμα να το αγνοείτε; 'Οχι μόνο για το θέμα του συναλλάγματος, όχι μόνο για το θέμα της κουλτούρας την οποία θέλουν ή την απαλλοτρίωση την πολιτιστική και την πνευματική, την οποία μπορούν να υποστούν, σπουδάζοντας σε ξένες χώρες. Δεν σας απασχολεί σ' αυτό, ότι κάτι πρέπει να γίνει; Δεν σας απασχολούν οι επισημάνσεις του Προέδρου της Νέας Δημοκρατίας ότι είναι από το παράθυρο η ανωτάτη παιδεία από το εξωτερικό, στην πατρίδα μας; Γιατί κάνετε ότι δεν βλέπετε, ποια είναι η πραγματικότητα; Και το ότι αρκετοί από τους συναδέλφους σας -δεκαέξι περίπου τον αριθμό μ' αυτούς που ψήφισαν ΠΑΡΩΝ -που δεν είχαν πειστεί για το ΟΧΙ το δικό σας στα μη κρατικά πανεπιστήμια, σηματοδοτεί κάτι. 'Ηταν μια ιστορική ευκαιρία, την οποία δυστυχώς εξαιτίας σας και εξαιτίας της στάσης την οποία κρατήσατε, η πατρίδα μας την έχει χάσει.
Θέλω επίσης, κυρίες και κύριοι συνάδελφοι, τελειώνοντας, να κάνω άλλες δύο καίριες επισημάνσεις. Η πρώτη είναι εκείνη η οποία αφορά ότι τον σχεδιασμό τον οποίο έχετε για την παιδεία, αλλά και όχι μόνο για την παιδεία, τον επιβάλετε στο τέλος με τις δυνάμεις καταστολής. Αυτό δεν σας προβληματίζει; Δεν υπάρχει κοινωνική ομάδα που να μη μετέρχεστε την καταστολή για να επιβάλλετε το πρόγραμμά σας και την πολιτική σας.
(Στο σημείο αυτό την Προεδρική Έδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
Αγρότες, Ολυμπιακή, Ιονική. Και εδώ έρχεσθε να δρέψετε τους καρπούς εκείνους που σπείρατε. Γιατί, εσείς οι ίδιοι ήσασταν στα ξεγυμνώματα της ιδιωτικοποίησης των αστικών συγκοινωνιών της Αθήνας, που αμέσως μετά την εκλογή σας ήρθατε και δώσατε εδώ άφεση αμαρτιών, μαζί με την επανακρατικοποίηση και το πλήρωσαν σήμερα στελέχη σας, από δικούς σας συνδικαλιστές, γεγονότα και βίαιες πράξεις 



Σελίδα 11836 
και καταστάσεις που εμείς και τότε τις καταδικάζαμε και σήμερα τις καταδικάζουμε. Αλλά δεν προβληματίζεσθε, ούτε σας απασχολεί γιατί φθάνετε, με τη δύναμη των ΜΑΤ, να επιβάλετε την πολιτική σας.
Δεύτερη παρατήρηση την οποία θέλω να κάνω, είναι εκείνο το οποίο σχετίζεται με το μεγάλο θέμα για μας, το τεράστιο θέμα της γλώσσας. Και παίρνω αφορμή από αυτό το οποίο είπατε, κλείνοντας την παρέμβασή σας. Ο εθνικός ποιητής ζητάει γλώσσα και ελευθερία. Αλλά σ' αυτήν, οι επιδόσεις μας είναι οι χειρότερες δυνατές. Άκριτα εισάγονται όλες οι ξένες λέξεις στο λεξιλόγιό μας. Κανείς φαίνεται να μην συγκινείται και ταυτόχρονα οι ξένες επωνυμίες να κατακλύζουν, πλέον, ολόκληρη τη χώρα και να νομίζει κανείς ότι δεν βρίσκεται στην Ελλάδα. Έχουμε χάσει την εθνική μας ταυτότητα. Γι' αυτό θα ήθελα και εσάς, κύριε Υπουργέ, αλλά και την πνευματική ηγεσία της χώρας, να την καλέσω σε μία εθνική εγρήγορση, γιατί κινδυνεύουμε και πρέπει όλοι να πάρουμε τις αποφάσεις μας για το πως θα αναστρέψουμε αυτήν την κατάσταση που σχετίζεται με τη γλώσσα μας. Και το Υπουργείο Εθνικής Παιδείας και Θρησκευμάτων και το Παιδαγωγικό Ινστιτούτο και τα Ανώτερα πνευματικά ιδρύματα και η Ακαδημία Αθηνών είναι πλέον καιρός να κάνουμε αυτό που κάνουν στη Γαλλία, είτε με τη σύσταση εθνικού συμβουλίου γλώσσας, αλλά εν πάση περιπτώσει δεν είναι δυνατόν να εφησυχάζουμε μπροστά σ' αυτούς τους τρομακτικούς κινδύνους που διατρέχει πλέον και η γλώσσα μας και ο πολιτισμός. Ευχαριστώ.
(Χειροκροτήματα απο την πτέρυγα της Νέας Δημοκρατίας)
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, μία δήλωση, δύο λόγια μόνο να πω.
ΠΡΟΕΔΡΕΥΩΝ (Νικόλαος Κατσαρός): Ορίστε.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Το ΔΗ.Κ.ΚΙ. θεωρεί επαρκείς τις εξηγήσεις που έδωσε ο κύριος Υπουργός σχετικά με την αναθεώρηση του άρθρου 16, άρα ότι λήγει το θέμα για μας. Γι' αυτό άλλωστε και δεν αναφέρθηκα καν σ' αυτό το θέμα, γιατί θέλουμε, εμείς τουλάχιστον ως ΔΗ.Κ.ΚΙ. να κάνουμε σοβαρή και υπεύθυνη πολιτική και να μην κρατάμε, για λόγους μικροπολιτικής, κάποια πράγματα ανοικτά. 
ΠΡΟΕΔΡΕΥΩΝ (Νικόλαος Κατσαρός): Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριοι συνάδελφοι, είχα σκεφθεί να μην πάρω το λόγο τέτοια ώρα πια -έχουμε μείνει και λίγοι- αλλά κάποια πράγματα που άκουσα, μου δημιούργησαν την ανάγκη να δώσω κάποιες απαντήσεις.
Κατ' αρχήν σε ό,τι αφορά τις παρατηρήσεις και την κριτική που έγινε στον Πρωθυπουργό στα πλαίσια της διαδικασίας, ότι δήθεν δεν έμεινε μέχρι το τέλος της συζητήσεως.
ΔΗΜΗΤΡΙΟΣ ΣΙΟΥΦΑΣ: Όχι σε μένα. 
ΦΟΙΒΟΣ ΙΩΑΝΝΙΔΗΣ: 'Οχι σε εσάς. 
Ο Πρωθυπουργός άκουσε τέσσερις ομιλητές. Είναι Πρωθυπουργός. Έχει ένα φοβερό όγκο δουλειάς. Και νομίζω ότι κανείς Πρωθυπουργός δεν έμενε στη Βουλή περισσότερο από όσο μένει ο σημερινός Πρωθυπουργός κατά τις συζητήσεις προ ημερησίας διατάξεως.
Πλέον τούτου, όπως έχει η διαδικασία -διότι ο κ. Τσοβόλας την αμφισβήτησε και ίσως θα πρέπει πράγματι να το δούμε το θέμα στα πλαίσια της Διάσκεψης των Προέδρων, αλλά και στα πλαίσια της αναθεώρησης του Κανονισμού- ο Πρωθυπουργός, δηλαδή η πλειοψηφία, έχει μια ομιλία σαράντα πέντε λεπτών και ακολουθούν τέσσερις ομιλίες, τόσα είναι τα κόμματα, των Αρχηγών των κομμάτων της Αντιπολιτεύσεως διαρκείας η κάθε μια επίσης σαράντα πέντε λεπτών. Και μάλιστα συνήθως διαρκούν παραπάνω.
Κατηγορήθηκε επίσης ο Πρωθυπουργός για το διάλογο με τον Αρχηγό της Αξιωματικής Αντιπολίτευσης. Είναι, όμως, δυνατόν να μην απαντά ο Πρωθυπουργός στον Αρχηγό της Αξιωματικής Αντιπολίτευσης, στον Πρόεδρο της Αξιωματικής Αντιπολίτευσης; Και όχι μόνο αυτό αλλά έχει και την ευγένεια, και την ανωτερότητα ο κύριος Πρωθυπουργός -ενώ θα έπρεπε ο κ. Καραμανλής να αφήνει τον τελευταίο λόγο στον Πρωθυπουργό- προκειμένου να μην ταλαιπωρούνται οι υπόλοιποι Αρχηγοί που περιμένουν να αφήνει τον κ. Καραμανλή να έχει τον τελευταίο λόγο, πράγμα που δεν γινόταν ποτέ στο παρελθόν. Όχι, λοιπόν, να τον κατηγορούμε ενώ είναι και ο ευπρεπέστερος και ο ευγενέστερος στη συμπεριφορά του εδώ μέσα. Πάει πολύ.
Εάν πρέπει να αλλάξει η διαδικασία, να το δούμε πως πρέπει να γίνει. Γιατί κάποια στιγμή θα πρέπει, όπως γίνεται στο Ευρωκοινοβούλιο ή και αλλού, να δούμε και τι δικαιώματα έχει η Πλειοψηφία εδώ μέσα. Διότι καταντά η Πλειοψηφία να έχει πολύ λιγότερα δικαιώματα από όσα έχει η Μειοψηφία.
Εν πάση περιπτώσει, δεν θέλω να πω ότι θα πρέπει να υπάρχει ακριβής αντιστοιχία πλειοψηφίας και μειοψηφίας στο χρόνο ομιλιών μέσα στη Βουλή. Δεν εννοώ αυτό. Δεν πρέπει, όμως και να παραπονούνται εκείνοι οι οποίοι έχουν ίσα δικαιώματα με την Πλειοψηφία που έχει εκατόν εξήντα Βουλευτές.
Τώρα, σε ό,τι αφορά το θέμα στο οποίο έδωσε έμφαση ο κ.Σιούφας, χαίρομαι εγώ και για την αντίδραση της κ. Παπαρήγα που απεδέχθη την εξήγηση του Υπουργού, αλλά και βεβαίως και για τη μόλις προηγουμένως διατυπωθείσα θέση του κ. Τσοβόλα επ' αυτού.
Θα ήθελα, όμως, να σημειώσω κ.Σιούφα, επειδή δώσατε πολλή έμφαση στο θέμα και αναφερθήκατε στους δεκαπέντε ή δεκέξι Βουλευτές του ΠΑ.ΣΟ.Κ. ανάμεσα στους οποίους και δύο Υπουργοί, όπως παρατηρήσατε, που ψήφισαν διαφορετικά από ό,τι είναι η επίσημη θέση του ΠΑ.ΣΟ.Κ. στο θέμα των κρατικών πανεπιστημίων ή των ιδιωτικών πανεπιστημίων. Γιατί σας κάνει εντύπωση, κύριε Σιούφα; Δεν ετέθη θέμα κομματικής πειθαρχίας. Κατά τη διαδικασία ψηφίσεως των άρθρων του Συντάγματος στη Βουλή που πρόκειται ή όχι να τροποποιηθούν, όχι μόνο δεν ετέθη από πλευράς ΠΑ.ΣΟ.Κ. θέμα κομματικής πειθαρχίας, αλλά είναι και αδιανόητο, διότι στη διαδικασία αυτή δεν συμμετέχει καθόλου η Κυβέρνηση. Είναι αποκλειστικά θέμα των Βουλευτών.
ΔΗΜΗΤΡΙΟΣ ΣΙΟΥΦΑΣ: Δεν προσέξατε τι είπα. Δεν μίλησα για κομματική πειθαρχία. Είπα ότι αυτά που λέει ο κύριος Πρωθυπουργός για τη Νέα Δημοκρατία ισχύουν και για τους δεκαέξι Βουλευτές του ΠΑ.ΣΟ.Κ.
ΦΟΙΒΟΣ ΙΩΑΝΝΙΔΗΣ: Θα σας πω. Ο Πρωθυπουργός δεν είπε ούτε για τη Νέα Δημοκρατία ούτε για συγκεκριμένα πρόσωπα. Είπε την άποψή του, που είναι και άποψη του ΠΑ.ΣΟ.Κ., για τα ιδιωτικά πανεπιστήμια. Ούτε "φιλιππικούς" ξεφώνισε όπως είπατε εσείς εναντίον ουδενός. Είπε την άποψή του για τα ιδιωτικά πανεπιστήμια τα οποία απέρριψε με ένα σκεπτικό που είναι το σκεπτικό που έχει ως επίσημη θέση το κόμμα μας.
ΚΥΡΙΑΚΟΣ ΣΠΥΡΙΟΥΝΗΣ: Είναι έτσι όπως το λέτε. Να το ομολογήσω εγώ που ψήφισα υπέρ των ιδιωτικών πανεπιστημίων.
ΦΟΙΒΟΣ ΙΩΑΝΝΙΔΗΣ: Βεβαίως. Δεν ετέθη ποτέ τέτοιο θέμα.
ΚΥΡΙΑΚΟΣ ΣΠΥΡΙΟΥΝΗΣ: ... (δεν ακούστηκε)
ΠΡΟΕΔΡΕΥΩΝ (Νικόλαος Κατσαρός): Δεν έχετε το λόγο, κύριε Σπυριούνη.
ΦΟΙΒΟΣ ΙΩΑΝΝΙΔΗΣ: Επομένως, τα πολιτικά θέματα με τα οποία ασχολήθηκε ο κ.Σιούφας ή θέλησε να ασχοληθεί προφανώς βλέποντας πόσο αδύνατη υπήρξε η Νέα Δημοκρατία σήμερα στη συζήτηση την οποία προκάλεσε η ίδια για την παιδεία, είναι πολιτικά θέματα ανύπαρκτα.
Σε ό,τι αφορά την παιδεία, κύριε Σιούφα, εγώ όταν τελείωσα το πανεπιστήμιο ήθελα και δυόμισι χιλιάδες (2.500) δραχμές της εποχής εκείνης, δηλαδή, ένα ολόκληρο ένα μισθό για να πάρω το πτυχίο, αφού πέρασα τα μαθήματα. Και δεν μπορούσα να πάρω το πτυχίο, γιατί δεν είχα τις δυόμισι χιλιάδες (2.500). Τότε όμως ο Γεώργιος Παπανδρέου το '64 καθιέρωσε τη δωρεάν παιδεία. Και πρέπει να σας πω ότι δυόμισι χιλιάδες (2.500) την εποχή εκείνη ήταν ένας καλός μισθός, σημερινά διακόσιες πενήντα χιλιάδες τουλάχιστον (250.000), αν τα υπολογίσει κανείς.
Σας το φέρνω αυτό ως ένα μικρό δείγμα, του ποια ήταν η πολιτεία της δικιάς μας της παράταξης στον τομέα της 
 

  



Σελίδα 11837 
παιδείας, στον οποίο μάλιστα έχουμε και παράδοση μεγάλη, από το Γεώργιο Παπανδρέου που ως Υπουργός Παιδείας έλαμψε κυριολεκτικά. Κατά τη διάρκεια της υπουργίας του έγιναν τόσα σχολεία, όσα δεν είχαν γίνει καθ'όλα τα χρόνια, από την απελευθέρωση της Ελλάδος μέχρι το '28 που ανέλαβε Υπουργός Παιδείας.
ΔΗΜΗΤΡΙΟΣ ΣΙΟΥΦΑΣ: Μόνο που τον θυμάστε όταν σας συμφέρει το Γεώργιο Παπανδρέου, αλλιώς τον κατατάσσετε στη συντηρητική παράταξη. 
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Σιούφα. 
ΦΟΙΒΟΣ ΙΩΑΝΝΙΔΗΣ: Εγώ τον θυμάμαι πάντοτε και μάλιστα, με ιδιαίτερο σεβασμό, αγαπητέ κύριε Σιούφα. Δεν ξέρω τι κάνουν κάποιοι άλλοι, αλλά έχω την εντύπωση ότι ...
ΔΗΜΗΤΡΙΟΣ ΣΙΟΥΦΑΣ: Το κόμμα σας λέω. 
ΦΟΙΒΟΣ ΙΩΑΝΝΙΔΗΣ: ... όσο περνάει ο χρόνος, τόσο περισσότερο δικαιώνεται ο Γεώργιος Παπανδρέου. Αλλά δεν είναι το θέμα μας αυτό αυτήν τη στιγμή. Ήθελα απλώς να σημειώσω ότι η φιλοσοφία του ΠΑΣΟΚ ...
ΚΥΡΙΑΚΟΣ ΣΠΥΡΙΟΥΝΗΣ: Το ίδιο θα γίνει και με τον Ανδρέα Παπανδρέου. 
(Θόρυβος στην Αίθουσα)
ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριοι συνάδελφοι! Πρέπει να μιλάτε όλοι; Δεν το καταλαβαίνω αυτό.
ΦΟΙΒΟΣ ΙΩΑΝΝΙΔΗΣ: Η φιλοσοφία της δημοκρατικής παράταξης για την παιδεία είναι γνωστή. 
Η εκπαιδευτική μεταρρύθμιση που βρίσκεται σε εξέλιξη τώρα, είναι ένα πολύ μεγάλο βήμα, το οποίο είμαι βέβαιος ότι θα αναγνωρίσετε και εσείς εκ των υστέρων, όπως αναγνωρίσατε το μεγάλο βήμα που έγινε επί Γεωργίου Παπανδρέου, πάλι ως Πρωθυπουργού και Υπουργού Παιδείας ταυτόχρονα, με Υφυπουργό το Λουκή Ακρίτα και Γενικό Γραμματέα τον Παπανούτσο. 
Θα έλθετε πάλι μετά από λίγο καιρό και θα αναγνωρίσετε πόσο μεγάλης σημασίας είναι αυτή η μεταρρύθμιση, η οποία βρίσκεται σε εξέλιξη αυτήν τη στιγμή.
Εγώ θα ήθελα να συγχαρώ ειλικρινά τον Υπουργό και τους συνεργάτες του, γιατί προχώρησαν με την ταχύτητα που επιβάλλεται, σ' αυτήν τη μεγάλη μεταρρύθμιση.
Δεν άκουσα από κανέναν και κυρίως από την πλευρά της Νέας Δημοκρατίας -που αναφέρθηκε στα θέματα της επετηρίδας και στους καθηγητές- ούτε μία λέξη για τα όσα φοβερά έκαναν μερικοί εκπαιδευτικοί, που εγώ θα έλεγα εκπαιδευτικοί εντός εισαγωγικών. 
Κατά σύμπτωση σήμερα νομίζω ή χθες, είδα στην τηλεόραση μία σκηνή όπου εκπαιδευτικός γύμνωσε συνάδελφό του εκπαιδευτικό, της έσχισε το φουστάνι, στη Θεσσαλονίκη...
ΔΗΜΗΤΡΙΟΣ ΣΙΟΥΦΑΣ: Μα πριν από λίγο τα καταδίκασα εγώ από το Βήμα, κύριε Ιωαννίδη. 
ΦΟΙΒΟΣ ΙΩΑΝΝΙΔΗΣ: Τα καταδικάσατε; Δεν σας άκουσα. Ίσως καμία φορά από κεκτημένη συνήθεια δεν ακούω τα όσα καλά λέτε. Αλλά εν πάση περιπτώσει, αφού το είπατε το καλό, το αναγνωρίζω. 
Κυρίες και κύριοι συνάδελφοι, η ώρα είναι προχωρημένη και το θέμα της παιδείας είναι τεράστιο. Δεν ανέβηκα στο Βήμα για να αναπτύξω το θέμα της παιδείας, αφού το έκανε ήδη ο Υπουργός και προηγουμένως ο Πρωθυπουργός. Θεώρησα όμως, ως Κοινοβουλευτικός Εκπρόσωπος του ΠΑΣΟΚ, ότι ήταν ανάγκη να δώσω κάποιες απαντήσεις στα πολιτικά θέματα που ετέθησαν.
Θα ήθελα τελειώνοντας να πω το εξής: Αντί υποκριτικά να λέμε "η παιδεία είναι εθνική υπόθεση, να τη δούμε μετά από διάλογο και συναίνεση για να αντιμετωπίσουμε από κοινού το πρόβλημα", και αυτό να είναι μόνο μία διακήρυξη, όπως συμβαίνει να είναι εδώ μέσα, θα ήταν ευχής έργο να γίνει και πραγματικότητα. Αλλά για να γίνει πραγματικότητα, θα πρέπει και τα κόμματα της Αντιπολιτεύσεως να εννοήσουν ότι πρέπει να ανταποκριθούν στην πρόσκληση που τους έχει κάνει ο Υπουργός κατ' επανάληψη για να δουν από κοινού το θέμα και βεβαίως, να μην έχουν την αξίωση να αποφασίσει ο καθένας κατά την άποψή του.
Να γίνει η συζήτηση, να γίνει η ανταλλαγή απόψεων, να γίνει η κοινή προσπάθεια. Και βεβαίως, η Κυβέρνηση έχει την ευθύνη έναντι του ελληνικού λαού να παίρνει τις τελικές αποφάσεις και αυτό πρέπει να γίνεται. Ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Νικόλαος Κατσαρός): Ο Βουλευτής του Κ.Κ.Ε. κ. Τασούλας έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, κύριοι Βουλευτές, η Γενική Γραμματέας της Κεντρικής Επιτροπής του Κόμματός μας στην τοποθέτησή της πριν από λίγο αναφέρθηκε σε πάρα πολλά ζητήματα που αφορούν την εκπαίδευση και την παιδεία στη χώρα μας. 
Και οι ιδέες που τέθηκαν εδώ, αλλά όχι μόνον, επανειλημμένα σε δημόσιες συζητήσεις, ξέρετε ότι είναι και πάρα πολύ πλούσιες και συγκεκριμένες και βαθιές ιδέες, οι οποίες όμως δεν χωράνε στην πολιτική τη δική σας.
Εμείς θέλουμε την εκπαίδευση, για να δώσει και γνώση και μόρφωση. Και θέλουμε και τη γνώση και τη μόρφωση, γιατί η ίδια η γνώση και η μόρφωση είναι αυθύπαρκτες αξίες. 'Ομως, δεν είναι μόνον αυτό. Τη θέλουμε, γιατί με τη γνώση, τη μόρφωση, την εκπαίδευση μπορεί να αναπτυχθεί η χώρα μας σε μια κατεύθυνση προς όφελος του λαού της, των εργαζομένων. Τη θέλουμε ακόμη για να δώσει δουλειά, ψωμί, επάγγελμα σε αυτούς που θα αποκτήσουν τα αντίστοιχα πτυχία, την αντίστοιχη εκπαίδευση, την αντίστοιχη γνώση και μόρφωση.
Και εσείς τη θέλετε την εκπαίδευση, με τη διαφορά ότι εσείς τη θέλετε για να υπηρετήσετε τη δική σας πολιτική. Εμείς αυτό το κατανοούμε απόλυτα, μόνο που δεν συμφωνούμε με αυτό που θέλετε εσείς. Παραδείγματος χάρη, τη θέλετε -και δεν το κρύβετε- για να την προσαρμόσετε στα τεκταινόμενα σήμερα, που εσείς τα λέτε "μονόδρομο", που εσείς τα λέτε "οικονομία της αγοράς", που εσείς τα λέτε "παγκοσμιοποίηση" και ότι έτσι θα προχωρήσουμε κ.λπ.
Εμείς τα αμφισβητούμε όλα αυτά σαν επιζήμια και για τους εκπαιδευόμενους και για την παραγωγή και γενικά, για την πορεία του τόπου και του λαού μας.
Για να επιβάλετε εσείς τη δική σας πολιτική, προχωρείτε με βιαιότητα μέσω του νομοθετικού πλαισίου, μέσω του ιδεολογικού σας μηχανισμού και αλλιώς -θα πούμε παρακάτω- σε επίθεση κατά της σημερινής εκπαιδευτικής κατάστασης στη χώρα, που εμείς αν θέλετε, δεν θεωρούμε ότι είναι η καλύτερη ούτε είμαστε εκείνοι που θα την υποστηρίξουμε ή θα ορκιστούμε και θα πιούμε νερό στο όνομα της σημερινής εκπαίδευσης. Επιτίθεστε στο δημόσιο χαρακτήρα της. Επιτίθεστε στην καθολικότητα. Επιτίθεστε στη δωρεάν εκπαίδευση.
Και πρέπει να πούμε εδώ ότι τα ιδιωτικά πανεπιστήμια, με τα προγράμματα σπουδών επιλογής κ.λπ., αυτόν το σκοπό υπηρετούν, αν κανένας θέλει να τα αποτιμήσει αντικειμενικά.
Και δεν ενδιαφέρεστε, αν λειτουργεί ή αν δεν λειτουργεί έστω και η σημερινή εκπαίδευση. Παραδείγματος χάρη, τώρα με ειδοποίησαν από την Κρήτη ότι, για εκατόν είκοσι ημέρες με τα προγράμματα σπουδών επιλογής τα οποία προωθήσατε και με τον τρόπο που τα προωθήσατε, έχει διαλυθεί το Πολυτεχνείο της Κρήτης. Επομένως, μη μας λέτε ότι ενδιαφέρεστε.
Πού είναι η αχίλλειος πτέρνα της πολιτικής σας, την οποία εμείς με πολλή συνέπεια και αποκαλύπτουμε και καταπολεμούμε; Αν γυρίσετε παντού εσείς οι ίδιοι, όσοι ασπάζονται τη δική σας πολιτική, τη δική σας ιδεολογία, τη δική σας προοπτική αν θέλετε, λένε: "Οι δικηγόροι; Είναι πολλοί." Σας το έχω ξαναπεί αυτό. "Οι γιατροί; Είναι πολλοί. Οι μηχανικοί; Πάνω από διπλάσιοι. Οι καθηγητές; Η επετηρίδα θα φθάσει το 2500." 'Ολοι όσοι παίρνουν πτυχία, είναι πολλοί λέτε. Και γι' αυτό υποτίθεται ότι κάνετε αυτά που κάνετε, για να δώσετε μια άλλη διέξοδο μέσα από τις εξετάσεις. Θα πούμε και γι' αυτό λίγο παρακάτω. Όταν όμως σας πει κάποιος "καλά, να μην τα πάρουν αυτά τα πτυχία, όμως αυτοί που τελειώνουν το λύκειο ή άλλες σχολές, τεχνολογικά ιδρύματα κ.λ.π., θα έπρεπε να βρίσκουν την επαγγελματική τους σταδιοδρομία" και πάλι θα πείτε "όχι, και αυτοί είναι πολλοί". Αυτή είναι η 
 

  



Σελίδα 11838 
αχίλλειος πτέρνα σας! Η ανεργία που μαστίζει τη χώρα μας, την Ευρώπη, γενικά την ανθρωπότητα και η οποία ανεργία σάς αναγκάζει να προσαρμοστείτε σε μία τέτοιου είδους εκπαίδευση. Δεν σας ενδιαφέρει ούτε η αναβάθμιση της ποιότητας ούτε η αξιολόγηση.
Λέτε -και αυτά φαίνονται μέσα από τα ντοκουμέντα της Ευρωπαϊκής 'Ενωσης- ότι δεν έχουμε άλλο δρόμο, παρά να πάμε στην κοινωνία των 2/3. Το 1/3 τι θα γίνει; Χωρίς καμιά προοπτική, χωρίς αξίες, χωρίς να ξέρει αν πρέπει να ζήσει, χωρίς να μπορεί να συνδεσθεί με την παραγωγή -που και αυτή είναι αξία στη ζωή- το πετάτε στο δρόμο.
Εμείς δεχθήκαμε τη διευκρίνισή σας, κύριε Υπουργέ, για το ότι ψηφίσατε για τα ιδιωτικά πανεπιστήμια, όμως, δεν μπορούμε να παραβλέψουμε το γεγονός ότι το 10% των Βουλευτών και των Υπουργών σας, της Κυβέρνησής σας, ψήφισαν υπέρ των κρατικών πανεπιστημίων. Είναι δικαίωμά τους αλλά οφείλουμε να το κρίνουμε. Είναι δημόσιες αυτές οι τοποθετήσεις και δεν είναι κάτι που εμείς σας το κλέψαμε.
Δεν είναι τυχαίο ότι η πλειοψηφία αυτών που ψηφίζουν "ΝΑΙ" -όχι όλοι, να μην αδικούμε τους συναδέλφους μας- για τα ιδιωτικά πανεπιστήμια -και σε υπουργικό επίπεδο- τοποθετούνται υπέρ της απελευθέρωσης των ναρκωτικών, υπέρ της αποποινικοποίησης των ναρκωτικών, υπέρ του διαχωρισμού τους κλπ. Επομένως, πρόκειται για ένα ολόκληρο σύστημα και όχι για μία μεμονωμένη αντίληψη.
ΚΥΡΙΑΚΟΣ ΣΠΥΡΙΟΥΝΗΣ: Με κάνετε και γελώ, κύριε συνάδελφε.
ΑΠΟΣΤΟΛΟΣ ΤΑΣΟΥΛΑΣ: Σας διαχωρίσαμε και δεν είσαστε σ' αυτούς. Να μην χαθεί, όμως, αυτό που λέμε. Εμείς θεωρούμε ότι είναι δικαίωμα όσων ξοδεύουν ένα μεγάλο κομμάτι της ζωής τους στην εκπαίδευση να βρίσκουν δουλειά.
Η πολιτική σας αυτή προσκρούει σε μια σειρά αντιφάσεις και αλληλοαναιρέσεις. Λέτε ότι θέλετε την άνοδο της ποιότητας της παιδείας, αλλά το λύκειο που προτείνετε δεν έχει κανένα τέτοιο χαρακτηριστικό. Απλά φτιάχνετε ένα λύκειο από το οποίο ενώ δεν θα μπορεί κάποιος να έχει πρόσβαση στο επάγγελμα, στη δουλειά, στη ζωή, το κάνετε σαν φράγμα που όποιος περάσει από εκεί θα μπορεί να μπει κλιμακωτά στα πανεπιστήμια. Αυτό δεν έχει καμία σχέση με την ποιότητα της εκπαίδευσης.
Το ίδιο κάνετε στα πανεπιστήμια και με τα προγράμματα σπουδών και με τους κύκλους σπουδών, που προσπαθείτε να τους περάσετε μέσα από τα πανεπιστήμια και να μην είσαστε εσείς που θα το προτείνετε, αλλά να είναι αυτοί. Θα δούμε πως θα κυλίσει αυτό, θα το βρούμε μπροστά μας. 'Ολα αυτά τα ζητήματα, κύριε Υπουργέ, υποτάσσονται στη γενικότερη πολιτική σας.
'Οσον αφορά τώρα την αξιολόγηση, εμείς επανειλημμένα έχουμε τοποθετηθεί υπέρ της αξιολόγησης και αν δεν υπήρχε το πρόβλημα της ανεργίας, αν δεν υπήρχαν αυτά τα φαινόμενα, θα σας δίναμε εμείς κριτήρια να δείτε ποια αξιολόγηση χρειάζεται στην εκπαίδευση. Αυτό, όμως, που ζητάτε εσείς, που δεν θέλετε να αξιολογήσετε τη σχολική μονάδα, που δεν θέλετε μαζί με τη σχολική μονάδα να αξιολογήσετε την πολιτική που ασκείτε για να πετύχει η σχολική μονάδα, καταλαβαίνετε ότι καταντάει μία μονομερής "δίωξη" -να το πω έτσι- των καθηγητών. Επομένως, δεν πρόκειται εδώ για αξιολόγηση και φυσικά, δεν πρόκειται σε καμιά περίπτωση ούτε για μέτρο, με το οποίο μπορεί κανείς να βρει τον καλύτερο.
Εξετάσεις των καθηγητών. Δεν καταλαβαίνουμε τι εννοείτε όταν λέτε ότι με την επετηρίδα θα παίρναμε τόσους, ενώ σήμερα θα πάρουμε έξι χιλιάδες. Γιατί δεν τους παίρνετε με την επετηρίδα; Θα μου πείτε "τι προσέφερε η επετηρίδα"; Δεν είχε κανένας το δικαίωμα να πει "αυτό μου αρέσει" και "αυτό δεν μου αρέσει". Είδατε τα κριτήρια των εξετάσεων των δύο ωρών και των τριών, είδατε τι θέματα μπήκαν τώρα. Είσαστε ικανοποιημένοι εσείς από αυτά τα θέματα; Θα έχετε καλούς καθηγητές με αυτά τα θέματα που βάλατε εσείς; Δεν μπορείτε να κοροϊδέψετε ούτε τον εαυτόν σας ούτε εμάς ούτε τους εκπαιδευόμενους ούτε τους μαθητές ούτε κανέναν. Επομένως, αυτά δεν είναι στοιχεία που να συνηγορούν υπέρ του καλύτερου επιπέδου των καθηγητών και των λειτουργών της εκπαίδευσης.
Επειδή ακριβώς είναι τέτοια τα μέτρα σας προκαλούν σοβαρότατες αντιδράσεις.
Οι αντιδράσεις αυτές ήταν πάρα πολύ έντονες και δεν αφορούσαν μόνο τους εκπαιδευτικούς, αφορούσαν και τους μαθητές, αφορούσαν και τους γονείς τους. Και φθάσαμε στο σημείο να έχουμε σε είκοσι πόλεις τα γεγονότα που είχαμε.
Εδώ δώσατε εξετάσεις όταν βγάλατε τα ΜΑΤ. Είναι και αυτό ζήτημα παιδείας. Δηλαδή, τι θέλατε να πείτε στον ελληνικό λαό; Να εφαρμόσουν τους νόμους; Α, έτσι είναι τα πράγματα, κύριε Υπουργέ; Να εφαρμόσουν τους νόμους; Ξέρετε πόσοι νόμοι έχουν περάσει από δω που σκυλομετάνοιωσε ο ελληνικός λαός, αλλά και αυτοί που τους ψήφισαν; Θα θυμάστε το ιδιώνυμο.
ΚΥΡΙΑΚΟΣ ΣΠΥΡΙΟΥΝΗΣ: Πέστε μας μία απεργία στη Σοβιετική 'Ενωση.
ΠΡΟΕΔΡΕΥΩΝ (Νικόλαος Κατσαρός): Κύριε Σπυριούνη, θα σας παρακαλέσω πάρα πολύ. Αν ξαναμιλήσετε χωρίς να σας δώσω το λόγο, θα εφαρμόσω τον Κανονισμό. Σας το λέω καθαρά.
ΑΠΟΣΤΟΛΟΣ ΤΑΣΟΥΛΑΣ: Τα σύνδρομα και τα παραληρήματά σας κρατείστε τα. Αφήστε με να μιλήσω.
Έχουν το δικαίωμα οι λαοί να ανατρέπουν τους νόμους. Παρόλο τον αντικομμουνισμό με τον οποίο ξεσπαθώσατε- και βγήκατε έτσι, όπως βγήκατε εδώ, - μου φαίνεται ότι δεν έχουν έτσι τα πράγματα.
Όσον αφορά τον χαρακτηρισμό των εργαζομένων, ότι ενεργούν με φασιστικές μεθόδους κλπ., να σας πω ότι δεν είναι αυτές οι μέθοδοι. Κακώς έγινε και αυτό το πράγμα με τη φούστα. Μην πάτε όμως να πείτε "δέστε, τι έγινε, σκίστηκε η φούστα της κοπελιάς". Οι ψυχές των παιδιών αυτών σχίστηκαν όταν πήγαιναν να μπουν μέσα και οι συνάδελφοι τους τους έλεγαν "μην μπαίνετε". Υπέφεραν, είμαι βέβαιος. Και εμείς θα βρεθούμε και μ'αυτούς αλλά και με άλλους μαζί και θα παλέψουμε. Δεν μπορούν να περάσουν αυτά τα μέτρα, όχι γιατί δεν τα θέλουμε εμείς, αλλά γιατί δεν είναι εφαρμόσιμα.
ΠΡΟΕΔΡΕΥΩΝ (Νικόλαος Κατσαρός): Η Βουλευτής Λαρίσης του Συνασπισμού της Αριστεράς και της Προόδου κ. Λουλέ έχει το λόγο.
ΑΝΔΡΙΑΝΗ ΛΟΥΛΕ: Κύριε Πρόεδρε, κυρίες και κύριοι συνάδελφοι, για μένα κλείνει σήμερα μία δεύτερη περίοδος κοινοβουλευτικής ζωής και ομολογώ ότι τα έχω χαμένα. Χαμένα, διότι μιλάμε για ένα τόσο σοβαρό θέμα, κύριε Σιούφα, και σεις που φέρατε την παιδεία για συζήτηση στη Βουλή, έχει φθάσει η ώρα 18.00' -μας κρατήσατε τόσες ώρες- και είσθε μόνο δύο συνάδελφοι της Νέας Δημοκρατίας.
Τα έχω χαμένα, διότι ο κύριος Υπουργός είπε ότι περίμενε να ενημερωθεί από τη σημερινή συζήτηση ο ελληνικός λαός και εγώ τον ρωτάω: Εάν θεωρείτε ότι ενημερώθηκε από σας, το ίδιο πιστεύω ότι ενημερώθηκε και από μας, αφού οι πρόεδροι των άλλων κομμάτων μίλησαν τον ίδιο χρόνο που μίλησε και ο δικός σας πρόεδρος.
Μας είπατε επίσης, κύριε Αρσένη, ότι παράγουμε τεχνολογικά αναλφάβητους. Είσθε δεκαπέντε χρόνια στην Κυβέρνηση και δεν ξέρω ποιος φταίει γι'αυτό. Φταίνε οι δάσκαλοι, οι δολιοφθορείς όπως τους λέτε ή φταίμε εμείς, η Αντιπολίτευση που έχουμε κομματικούς πατριωτισμούς κλπ.;
Τα έχω χαμένα, διότι ο καλός μου συνάδελφος και Κοινοβουλευτικός Εκπρόσωπος της συμπολίτευσης αντί να μιλήσει για το θέμα όταν ανέβηκε, μας μίλησε για το πόσο σοβαρός και πόσο τακτ έχει ο Πρωθυπουργός και μας είπε επίσης και πως περνούσε εκείνος όταν ήταν φοιτητής. Τίποτα πάντως δεν μας είπε για τα προβλήματα της παιδείας.
Τα έχω χαμένα, διότι ο Πρωθυπουργός και ο κ. Αρσένης μας μίλησαν για άλλη μια φορά για μεταρρυθμίσεις, για αλλαγές, για τέλμα σε αναχρονιστικές μεθόδους, για νηπιαγωγεία και βρεφονηπιακούς σταθμούς που θα γίνουν. Δεν ξέρω αν γνωρίζει ο κ. Σημίτης...
 

  



Σελίδα 11839 
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): 'Εχουν γίνει.
ΑΝΔΡΙΑΝΗ ΛΟΥΛΕ: 'Εχουν γίνει, κύριε Υπουργέ; Εγώ, λοιπόν, σας προκαλώ και εσάς και τον κ. Σημίτη να πάμε μία βόλτα στις γειτονιές της Αθήνας να δούμε πόσοι βρεφονηπιακοί σταθμοί υπάρχουν σε σχέση με τη ζήτηση και σε τι επίπεδο είναι, τόσο περιβαλλοντολογικά όσο και σε σχέση με τη σίτηση των παιδιών που πηγαίνουν σ'αυτούς.
Εγώ ρωτάω σαν απλή πολίτης: Τι γίνονται αυτά τα κονδύλια που έχει δώσει η Κοινότητα; Γιατί δεν τα απορροφούμε; Αφού έχουμε τόσες ελλείψεις γιατί τα κρατάμε; Πιστεύετε ότι μέχρι το τέλος της θητείας σας θα έχουν απορροφηθεί. Γιατί δεν έχουν απορροφηθεί μέχρι σήμερα;
Θα μου επιτρέψετε, κύριε Πρόεδρε, να χρησιμοποιήσω μία παράφραση μιας γνωστής παροιμίας, που πιστεύω ότι το τελευταίο χρονικό διάστημα κυρίως περικλείει με εντυπωσιακή πληρότητα για όλα αυτά που συμβαίνουν στο χώρο της παιδείας: "Και στραβός είναι ο γιαλός και στραβά αρμενίζουμε". Και εξηγούμαι: Στην Ελλάδα δεκαετίες τώρα ο γιαλός της παιδείας όχι μόνο στραβός και προβληματικός είναι, αλλά φροντίζουν οι κυβερνήσεις -και κύριε Σιούφα όχι μόνο η Κυβέρνηση του ΠΑΣΟΚ, αλλά και η δική σας κυβέρνηση που δεν άκουσα καμία κριτική να κάνει ο κ. Καραμανλής για το τι κάνατε εσείς όταν ήσασταν κυβέρνηση- με αλαζονικές και αυταρχικές μεθόδους να συντηρήσουν αυτήν τη δυσοίωνη πραγματικότητα.
Από τον κανόνα αυτό δεν ξέφυγε δυστυχώς ούτε και ο κ. Αρσένης. Προχειρότητα αποφάσεων, έλλειψη σοβαρών μελετών προγραμματισμού για την αντιμετώπιση ουσιαστικών προβλημάτων της παιδείας, συνεχείς παλινδρομήσεις, αυταρχικά προεδρικά διατάγματα και βέβαια απουσία κάθε έννοιας δημοκρατικού, ουσιαστικού διαλόγου και συμμετοχής των εκπαιδευτικών, των κομμάτων και της κοινωνίας στις αποφάσεις του Υπουργείου.
Αρμενίζετε στραβά, κύριε Υπουργέ, όταν προσπαθείτε να επιβάλλετε στην εκπαιδευτική κοινότητα και στην κοινωνία γενικότερα μια εκπαιδευτική μεταρρύθμιση που σαν ιδεολογικό της επίκεντρο έχει την κατάργηση της επετηρίδας των καθηγητών και την αλλαγή του τρόπου εισαγωγής των μαθητών στα ΑΕΙ και ΤΕΙ.
Δεν φροντίζετε να ακούσετε εκείνες τις φωνές που μιλούν για ουσιαστική και πραγματική μεταρρύθμιση, στο περιεχόμενο του σχολείου για τις ποιοτικές αλλαγές που πρέπει να γίνουν ώστε η δημόσια παιδεία να έχει οράματα και προοπτικές.
Αρμενίζετε στραβά, κύριε Υπουργέ, όταν πιστεύετε ότι η πραγματική μεταρρύθμιση γεννιέται στα ανήλια και στείρα γραφεία κάποιων τεχνοκρατών του Υπουργείου που δεν έχουν ουσιαστική επαφή με τα πραγματικά προβλήματα της δημόσιας παιδείας.
Αρμενίζετε στραβά όταν πιστεύετε ότι η μεταρρύθμιση επιβάλλεται με τα ΜΑΤ μέσα και έξω από τα σχολεία, χωρίς να πιστέψουν και να εμπνευστούν από αυτήν οι εκπαιδευτικοί και οι μαθητές τους.
Αρμενίζετε στραβά και συγχρόνως ψεύδεστε κατ'επανάληψη μάλιστα όταν διακηρύσσετε ότι όλα τα κόμματα ψήφισαν την κατάργηση της επετηρίδας και την αντικατάστασή της με σύστημα εξετάσεων.
Θα σας θυμίσω, κύριε Υπουργέ, ότι ο Συνασπισμός είχε καταθέσει συγκεκριμένη τροπολογία με το ν.2525 που έλυνε με τρόπο δίκαιο το πρόβλημα του διορισμού των εκπαιδευτικών. Είχαμε τονίσει τότε χωρίς δισταγμό να γίνουμε αποδεκτοί, ότι ο διαγωνισμός δεν μπορεί να εγγυηθεί τη διαφάνεια και την ανταγωνιστικότητα, δεν εισάγει κανένα αξιοκρατικό, ποιοτικό κριτήριο στις προσλήψεις και αδικεί κατάφωρα όσους περιμέναν επί μακρόν τη σειρά τους για διορισμό ή δούλευαν σαν αναπληρωτές και ωρομίσθιοι.
Δυστυχώς, είχατε από πολύ νωρίς και κατ'επανάληψη σημάδια ικανά από το χώρο της εκπαιδευτικής κοινότητας αλλά και από το χώρο κομμάτων και του Κοινοβουλίου που δυστυχώς δεν τα αξιολογήσατε σωστά, αδιαφορήσατε γι'αυτά και με έναν προκλητικά και αλαζονικό θα έλεγα τρόπο, οδηγήσατε τη δημόσια παιδεία και τους εκπαιδευτικούς ειδικότερα σ' ένα επικίνδυνο διασυρμό στα μάτια της ελληνικής κοινωνίας.
Προτάξατε, κύριε Υπουργέ, την εξυπηρέτηση σκοπιμοτήτων τακτικής και αγνοήσατε ότι ο μεγάλος ηττημένος αυτής της αναμέτρησης που εσείς προκαλέσατε με τη στάση σας και ο ελληνικός λαός με θλίψη είδε από την τηλεόραση, είναι η έννοια του εκπαιδευτικού λειτουργήματος.
Οι πολιτικές σας ευθύνες είναι μεγάλες. Με επιμέλεια και περισσή φροντίδα είχατε καταφέρει σε δύο σχολικές χρονιές να πλήξετε τη συνείδηση των γονέων και των μαθητών αλλά και της κοινωνίας γενικότερα, το πρόσωπο του 'Ελληνα εκπαιδευτικού. 'Ενα πρόσωπο ήδη καταρρακωμένο από τη συνεχή εγκατάλειψη της πολιτείας που απαξίωσε συστηματικά το λειτούργημα του εκπαιδευτικού.
ΦΟΙΒΟΣ ΙΩΑΝΝΙΔΗΣ: Για την συμπεριφορά τους φταίει ο κύριος Υπουργός;
ΑΝΔΡΙΑΝΗ ΛΟΥΛΕ: 'Οταν λέγατε πόσο καλός είναι ο Πρωθυπουργός, εγώ δεν σας διέκοψα.
Πέρυσι η στρατηγική σας περιελάμβανε το διασυρμό του κλάδου των εκπαιδευτικών μεσα από μία πολυήμερη απεργία και την αποκοπή τους από τη συνδικαλιστική τους ηγεσία. Τους οδηγήσατε με την προγραμματισμένη αδιαλλαξία σας στην απογοήτευση και στην εξουθένωση, με σκοπό να βρείτε ανοιχτό πεδίο χωρίς αντιστάσεις, για να εφαρμόσετε ανεμπόδιστα τις προαποφασισμένες αλλαγές.
Δεν υπολογίσατε τότε μπροστά στην επίτευξη του σκοπού σας ούτε την πικρία που εισέπραξαν οι εκπαιδευτικοί ούτε την ταλαιπωρία των μαθητών και των γονιών ούτε τελικά την περιπέτεια και το διασυρμό της δημόσιας εκπαίδευσης.
Τα ίδια κάνατε και φέτος, υποθηκεύσατε από τον Αύγουστο ένα ήρεμο κλίμα που είναι απαραίτητο για να αρχίσει η σχολική χρονιά, δημιουργήσατε ανασφάλεια και σύγχυση σε μαθητές, γονείς και εκπαιδευτικούς, κατά τη διάρκεια της σχολικής χρονιάς και τέλος, τι κάνατε; Βάλατε τα ΜΑΤ να ξυλοκοπούν τους δασκάλους των παιδιών μας. Βέβαια, όχι των "δικών μας" παιδιών, γιατί τα περισσότερα από τα "δικά μας" παιδιά πηγαίνουν σε σχολεία που τα ΜΑΤ δεν φθάνουν. Φροντίσατε τα ΜΑΤ να πάνε στα παιδιά του κόσμου, που δεν μπορούν να πάνε στα σχολεία που πηγαίνουν τα "δικά μας" -δεν λέω "τα δικά σας"- παιδιά. Φροντίσατε μάλιστα να πείτε στην κοινή γνώμη ότι αυτοί οι εκπαιδευτικοί είναι κακοί και ακατάλληλοι για τα παιδιά μας.
Αυτοί οι εκπαιδευτικοί που επί δεκαετίες τώρα, με νόμιμες διαδικασίες που το κράτος για το συμφέρον του επεδίωκε, στελέχωναν τα δημόσια σχολεία κυρίως της επαρχίας και προσέφεραν την ίδια δουλειά με εκείνη των μονίμων εκπαιδευτικών. Επιτέλους σταματήστε αυτήν την υποκρισία, ότι οι αναπληρωτές δεν αξιολογούνται κατά τη διάρκεια της θητείας τους. Αξιολογούνται, κύριε Υπουργέ, όσο και οι άλλοι. Εκτός αν σκοπεύετε να βάλετε και τους άλλους σε διαγωνισμό.
Πέστε μου κυρίες και κύριοι συνάδελφοι, τι θα πούμε στα παιδιά μας αύριο. Ποιος από μας θα πει, "άκουσε το δάσκαλό σου, πρόσεξε και σεβάσου τον" όταν εμείς οι ίδιοι τον έχουμε καταχεριάσει και τον έχουμε κάνει πολίτη δεύτερης κατηγορίας; 
Ο Συνασπισμός κύριε Υπουργέ, σας είχε προειδοποιήσει επανειλημμένα γι' αυτές τις εξελίξεις. Ταυτόχρονα σας ενημέρωσε για τις θέσεις του. 'Ηρθαμε στο γραφείο σας με επικεφαλής τον Πρόεδρό μας και αναφερθήκαμε διεξοδικά στα προβλήματα της παιδείας, στις κυβερνητικές επιλογές, στην αναγκαιότητα διαλόγου και κάναμε συγκεκριμένες προτάσεις για την αντιμετώπιση των προβλημάτων που δεν τις χρησιμοποιήσατε για άλλη μια φορά.
Είναι γεγονός που δεν αμφισβητείται πια από κανέναν σκεπτόμενο πολίτη αυτής της χώρας, ότι η παιδεία περνά βαθιά κρίση, ποιο μεγάλη απ' αυτήν που περνούσε πριν από την εξαγγελία της περιβόητης εκπαιδευτικής μεταρρύθμισης από την κυβέρνηση. Αυτές οι εξαγγελίες δεν υλοποιήθηκαν. Οι δεσμεύσεις του Υπουργού έμειναν στα χαρτιά.
Πείτε ξεκάθαρα στον ελληνικό λαό, κύριε Υπουργέ, ότι 
 

  



Σελίδα 11840 
ελεύθερη πρόσβαση στα ΑΕΙ και στα ΤΕΙ δεν θα υπάρξει. Οι εξετάσεις θα γίνουν περισσότερες. Οι μαθητές που θα εγκαταλείπουν το λύκειο θα πληθαίνουν και τα φροντιστήρια θα πολλαπλασιάζονται. Στη διαχείριση του ΕΠΑΕ που ήταν η μοναδική ευκαιρία για να βοηθηθεί η εκπαίδευση τα κάνατε θάλασσα. Τα προγράμματα σπουδών επιλογής με τις προχειρότητές σας κατάφεραν να κλείσουν για τέσσερις μήνες το Πανεπιστήμιο Κρήτης. Τώρα προχωράτε και στην ιδιωτικοποίηση του ΟΣΚ. Αυτή η ενέργεια βάζει σε σοβαρό κίνδυνο το κοινωνικό έργο που προσφέρει ο ΟΣΚ στον τομέα της σχολικής στέγης, στα πλαίσια της συνταγματικής επιταγής για δημόσια δωρεάν παιδεία.
Εδώ υπάρχει μια πρόταση από τη διευρυμένη Νομαρχιακή Αυτοδιοίκηση Αττικής, η οποία ζητά ο Οργανισμός Σχολικών Κτιρίων να υπαχθεί σε αυτήν. Οι εργαζόμενοι έχουν σοβαρές και σωστές προτάσεις. Γιατί δεν τους ακούτε; Γιατί δεν μιλάτε μαζί τους για να λύσετε το θέμα; 
ΦΟΙΒΟΣ ΙΩΑΝΝΙΔΗΣ: Γιατί να υπαχθεί στο Νομό Αττικής; Υπάρχει και η υπόλοιπη Ελλάδα.
ΑΝΔΡΙΑΝΗ ΛΟΥΛΕ: 'Ενας έχει μείνει από τη Συμπολίτευση και αυτός διακόπτει. 
ΠΡΟΕΔΡΕΥΩΝ (Νικόλαος Κατσαρός): Τον άφησαν επίτηδες, φαίνεται.
ΑΝΔΡΙΑΝΗ ΛΟΥΛΕ: Κύριε Πρόεδρε, πρέπει επιτέλους να καταλάβει η Κυβέρνηση ότι την πλειοψηφία των εκπαιδευτικών μας τη χαρακτηρίζει ευαισθησία προς τις δημοκρατικές αρχές, η υπερηφάνεια για το λειτούργημα του με το οποίο προσφέρουν για την πραγματοποίηση του οράματος της δημόσιας παιδείας που θα κάνει τα παιδιά μας ευτυχισμένα και ικανά για την πρόοδο της ελληνικής κοινωνίας και την ανάπτυξη της χώρας μας. Δεν έχετε το ηθικό δικαίωμα, κύριε Υπουργέ, να απογοητεύετε και να παραγκωνίζετε τους μαχόμενους εκπαιδευτικούς που αποτελούν θεμέλιο για την παιδεία και την κοινωνία μας γενικότερα. Αγκαλιάστε τους όσο είναι καιρός. Είναι σαν να αγκαλιάζετε τα παιδιά μας, σαν να αγκαλιάζετε τα παιδιά σας. Καλό καλοκαίρι.
ΠΡΟΕΔΡΕΥΩΝ (Νικόλαος Κατσαρός): Η κ. Αράπη Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κυρίες και κύριοι συνάδελφοι, θα ξεκινήσω με δυο επισημάνσεις.
Ο κύριος Υπουργός είπε ότι οι εκπαιδευτικοί θα δίνουν εξετάσεις -όσοι βγαίνουν από τα πανεπιστήμια- διότι δεν μπορούν οι μαθητές να βλέπουν ηλικιωμένους, κουρασμένους ανθρώπους ως δασκάλους και καθηγητές. Εγώ λέω ότι αν οι άνθρωποι αυτοί που περιμένουν δεκαπέντε χρόνια στην επετηρίδα για να διοριστούν, είχαν διοριστεί την κατάλληλη στιγμή δεν θα έφθαναν να είναι δεκαπέντε και είκοσι χρόνια αδιόριστοι. 'Αρα, δεν φταίνε αυτοί γιατί περιμένουν στην επετηρίδα.
Κύριε Υπουργέ, ζούμε σε μια εποχή αναταραχής. Καθηγητές, δάσκαλοι, μαθητές, γονείς, φοιτητές, όλες αυτές τις ημέρες βρισκόντουσαν στο δρόμο.
Φυσικά γνωρίζετε για ποιο λόγο, ήταν ο ν.2525 που δημιούργησε φοβερά προβλήματα. Τα είχαμε επισημάνει πάρα πολλές φορές στην Αίθουσα και με παρεμβάσεις του Προέδρου μας του Δημήτρη Τσοβόλα, αλλά και με δικές μου πολλές ερωτήσεις, διότι προέρχομαι από το χώρο της παιδείας και ξέρω πάρα πολύ καλά τα ζητήματα αυτά.
Πριν ακόμη πάρουν είδηση οι αναπληρωτές ότι θα φθάσουν σ' αυτό το σημείο που είδαμε λίγες μέρες πριν, να ξυλοδέρνονται από τα ΜΑΤ, πρέπει να πω εδώ ότι τον Οκτώβρη του 1996 είχα κάνει επίκαιρη ερώτηση και σας ρωτούσα τι θα γίνουν οι αναπληρωτές. Τότε, εκείνη την εποχή κατηγορηματικά ο κ. Ανθόπουλος μου είχε πει, μην λετε πράγματα που δεν θα γίνουν. Υποστήριζε ότι δεν θα καταργηθεί η επετηρίδα. Εγώ είχα εκφράσει βέβαια τους προβληματισμούς μου.
Κύριε Υπουργέ, αυτούς τους ξυλοδαρμούς που είδαμε από δύο διαφορετικούς χώρους, από τη μια μεριά κτύπησαν τον κυβερνητικό συνδικαλιστή κ. Τσούλια και από την άλλη, ένα φοιτητή αριστεριστή. Αυτά που συνέβησαν είναι πρωτόγνωρα για όλους μας.
Το σπουδαιότερο όμως, κύριε Υπουργέ, ήταν η έλλειψη διαλόγου. Δεν έγινε ο απαραίτητος διάλογος με τον Υπουργό και τα αρμόδια όργανα. Απέτυχε η Κυβέρνηση γιατί με έναν ασαφή και συγκεχυμένο νόμο ήλθε να επιλύσει σοβαρά θέματα που απασχολούν τους εκπαιδευτικούς για πάρα πολλά χρόνια. Δυστυχώς, ο στόχος του ν.2525 δεν έγινε ορατός. Αν υπήρχε ανάγκη για τη θέσπισή του, έπρεπε να γίνει με συναίνεση των συνδικαλιστικών οργάνων, των εκπαιδευτικών και άλλων φορέων.
Τώρα έρχομαι στην έννοια του Ενιαίου Λυκείου που θεσπίζει ο παραπάνω νόμος. Λέγοντας Ενιαίο Λύκειο, αναφερόμαστε πρώτα στην ενιαία διοίκηση, δομή, λειτουργία και οργάνωση και δεύτερο, στο περιεχόμενο, τα προγράμματα και την αξιολόγηση. Προϋποθέσεις φυσικά για όλα αυτά, θα έπρεπε να είναι η ύπαρξη από την αρχή μιας φιλοσοφίας για τους στόχους, ώστε να πείσει. 'Ενα ακόμα οργανοδιάγραμμα σε πρακτικό επίπεδο και τρίτον, ο καθορισμός του τρόπου ένταξης των καθηγητών στα λύκεια. Καμία προϋπόθεση δεν υπήρχε απ'αυτές, ούτε η φιλοσοφία ούτε το οργανοδιάγραμμα. Αντί αυτών, κύριο χαρακτηριστικό γνώρισμα απεδείχθη η προχειρότητα.
Τώρα χαράσσεται μια πολιτική βάσει της προηγούμενης και ο νέος θεσμός βασίζεται σ' ένα απαρχαιωμένο σύστημα της Δημόσιας Διοίκησης. Στελέχη διοίκησης επιλεγμένα με άλλα κριτήρια, κυρίως κομματικά, καλούνται να υπηρετήσουν το νέο νόμο, από προϊσταμένους μέχρι τους αξιολογητές. Βέβαια, δεν είναι όλοι αιρετοί όπως είπατε. Η αξιολόγηση πριν από λίγα χρόνια υπήρχε, την είχα ζήσει και εγώ σαν εκπαιδευτικός και γινόταν από το διευθυντή, το σχολικό σύμβουλο και από τους ανωτέρους του. Πάνω απ' όλα υπήρχε ο νόμος για δύο χρόνια όλοι οι καθηγητές που διοριζόμασταν δεν ήμασταν μόνιμοι, αλλά δόκιμοι. Δύο χρόνια ήμασταν υπό έλεγχο και μετά μονιμοποιούμασταν.
Αν λοιπόν ήθελε η Κυβέρνηση να εφαρμόσει το νέο νόμο για την παιδεία του 2000, την εκσυγχρονιστική, θα έπρεπε να υπάρχει μια προετοιμασία, η οποία θα έπρεπε να έχει αρχίσει από το 1993. Όλη τη χρονιά που πέρασε, ακούγαμε διαφορετικά στοιχεία απ' αυτά που γνωστοποιούνταν την προηγούμενη, ανάλογα με την αντίδραση των φορέων.
Παραδείγματος χάρη, όσον αφορά τα τρίμηνα, όταν είπαμε ότι είναι πάρα πολλές οι εξετάσεις, αμέσως βγήκε ο Υπουργός, αφού υπήρχαν κάποιες αντιδράσεις και έγιναν δύο τετράμηνα. Στη Γαλλία χρειάστηκαν πέντε χρόνια για να εφαρμόσουν μόνο τα αναλυτικά προγράμματα.
Δεν έλαβε όμως η Κυβέρνηση υπόψη τις θέσεις και τις προτάσεις κανενός, δείχνοντας πρωτοφανή αδιαλλαξία, ότι εμείς θα εφαρμόσουμε την πολιτική μας -αυτό που λέει ο Πρωθυπουργός μόνιμα- και ότι δεν έχουμε ανάγκη τον κόσμο τον εκπαιδευτικό και τους γονείς. Ποιους έχει άραγε ανάγκη; 'Εχει μόνο τους τραπεζίτες και τα μεγάλα συμφέροντα; 
Αποκορύφωμά της η ξαφνική απόφαση να επιβάλει την εξέταση έμπειρων καθηγητών και ιδιαίτερα με τον απαράδεκτο τρόπο επιλογής με γραπτές εξετάσεις, με θέματα, κύριε Υπουργέ, που ήταν γελοία. Τα θέματα της Γ' Λυκείου ήταν πιο δύσκολα απ' αυτά που μπήκαν στον διαγωνισμό του ΑΣΕΠ. Και είχα υποβάλει και μια επίκαιρη ερώτηση, φυσικά δεν επιλέχθηκε, για το πόσο ήταν ο διαγωνισμός του ΑΣΕΠ νόμιμος.
Όταν εμείς ήμασταν επιτηρητές καθηγητές στις πανελλήνιες εξετάσεις, μας ειδοποιούσαν δυο μέρες πριν και λαμβάναμε γνώση ποιοι θα ήμασταν. Και αν υπήρχε κάποιος μαθητής που είχε κάποιον από εμάς γονιό ή θείο ή συγγενή που ήταν στις εξετάσεις, δεν συμμετείχαμε.
Ποιος εγγυήθηκε με το διαγωνισμό; Ποιοι πήραν μέρος; Δεν ξέρουμε τα ονόματά των επιτηρητών, εάν επιτηρούσαν τα παιδιά τους, αν επιτηρούσαν τους συγγενείς τους. Φυσικά δεν έγινε κανένας έλεγχος αν είχαν κασετόφωνα, είχαν κινητά.
Εμείς όταν ήμασταν επιτηρητές στις πανελλήνιες κάναμε εξονυχιστικό έλεγχο στα παιδιά. Έγιναν όλα αυτά; Παρά είδαμε έξω από τα εξεταστικά κέντρα τα ΜΑΤ και τους καθηγητές τους αναπληρωτές, που δεν μπορώ να πω, είχαν απόλυτο δίκιο για μένα, διότι δεν μπορεί ένας να δουλεύει δεκατρία 
 

  



Σελίδα 11841 
χρόνια, να έχει δημιουργήσει οικογένεια, να έχει μικρά παιδιά και αυτήν τη στιγμή να του λέτε, είσαι μεγάλος, πήγαινε να δώσεις εξετάσεις και αν σε πάρω τη μια χρονιά έχει καλώς, αλλιώς θα ξαναδώσεις. Αυτό που είπε ο κ. Ανθόπουλος μια μέρα, ότι του δίνουμε πολλές επιλογές, να δώσει και τη μια χρονιά να δώσει και την επόμενη κ.ο.κ.
Προτίμησε η Κυβέρνηση μια πρόχειρη, αναχρονιστική, ψυχοφθόρα και ευτελιστική διαδικασία για όλες τις συνέπειες που μπορεί να έχει ο ν. 2525. 
Την ίδια στιγμή όλοι οι εμπλεκόμενοι στην εκπαίδευση δήλωναν, ότι η επιτυχία στις εξετάσεις δεν παρέχει κανένα εχέγγυο το ότι ο καθηγητής είναι κατάλληλος για το έργο που καλείται να επιτελέσει. Το αρμόδιο, όμως, Υπουργείο δεν θέλησε να ακούσει και να βρει άλλους τρόπους, που θα εξασφαλίσουν τη συστηματική και ουσιαστική εκπαίδευση διοριστέων, αλλά και τη σοβαρή και υπεύθυνη αξιολόγησή τους.
Πέρα απ' αυτά, μας φοβίζουν ιδιαίτερα όσα αποδομούνται σχετικά με το επάγγελμα και την έλλειψη κατοχύρωσης της εργασίας των εκπαιδευτικών. 
Σχετικά τώρα με το περιεχόμενο και τα προγράμματα, σκοπός είναι το αναλυτικό πρόγραμμα, που προσεγγίζει την επιστημονική γνώση και αισθητική δραστηριότητα μέσα από ένα ενοποιημένο διεπιστημονικό σύνολο πληροφοριών, με ερμηνευτικές εξηγητικές τάσεις, που έχει σκοπό να απελευθερώσει το εκπαιδευτικό σύστημα και το περιεχόμενο της μάθησης, ώστε ο νέος άνθρωπος να συνδεθεί ολόπλευρα με τον εργασιακό χώρο.
Με το νέο αναλυτικό πρόγραμμα γίνεται μόνο μια εσωτερική ανακατανομή και αναδιάρθρωση με τα εξής χαρακτηριστικά: 'Αλλα μαθήματα παίρνουν άλλη προτεραιότητα, αρχαία, νέα ελληνικά, μαθηματικά και άλλα υποβαθμίζονται...
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτή).
Κύριε Πρόεδρε, είμαι και η τελευταία, προέρχομαι και από τον κλάδο των καθηγητών, είκοσι δύο χρόνια καθηγήτρια..
ΠΡΟΕΔΡΕΥΩΝ (Νικόλαος Κατσαρός): Για το κάθε σοβαρό επιχείρημά σας έχετε ένα λεπτό, επομένως θα έχετε τρία!!
ΒΑΣΙΛΙΚΗ ΑΡΑΠΗ -ΚΑΡΑΓΙΑΝΝΗ: Ευχαριστώ.
Από άποψη ωρών τα μαθηματικά και η πληροφορική παίρνουν τη μερίδα του λέοντος. Γνωρίζετε πολύ καλά, ότι προστίθενται δυο ώρες, ενώ η κλασική μόρφωση θα έχει λιγότερες ώρες. 
Με τα μαθηματικά στοχεύουν στη φορμαλιστική τυποποιημένη γνώση όχι τη γενικότερη παιδεία και μόρφωση, όπως εξαγγέλλετε. 
Προδίδει, λοιπόν, καθαρά μια νέα τεχνοκρατική αντίληψη με το ν. 2525. 'Όλα πρέπει να λύνονται με υπολογισμό, με ποσοτικές εκτιμήσεις και δεν υπάρχει ποιοτική διάσταση.
Ο άνθρωπος να αντιμετωπίζεται σαν μονάδα, σαν αριθμός στην ανταγωνιστική αγορά εργασίας και να μην έχει τη δυνατότητα να στοχάζεται και να κρίνει τα προβλήματα της κοινωνίας και να αντιλαμβάνεται την προοπτική της ιστορίας. Στην πράξη αυτή η διάσταση εκφράζεται με τυπολογίες ασκήσεων και με έτοιμες λύσεις και μεθοδολογίες λύσεων. 
Ποια είναι η ιδεολογία του ν. 2525; Τεχνοκρατική αντίληψη η οποία έχει περάσει αυτήν καθ' εαυτή. 'Ίσως οι σύμβουλοί σας να είναι οι περισσότεροι τεχνοκράτες.
Επειδή δεν θέλω να σας κουράσω και είναι και πάρα πολύ αργά θα τελειώσω, κύριε Υπουργέ, με δύο ερωτήσεις της εφήβου Βουλευτού στη συζήτηση που έγινε εδώ μέσα στο Κοινοβούλιο: Και γιατί να πάω στο σχολείο; Ποιο είναι το μέλλον της νεολαίας από την εκπαίδευση; 'Εχετε σκεφθεί ποτέ αν υπάρχει προοπτική γι' αυτήν την κοινωνία μέσα στα επόμενα πέντε χρόνια με τη στρατιά των ανέργων νέων τόσο των νεότερων που θα μπουν στα πανεπιστήμια όσο και αυτών που έχουν βγει από τα πανεπιστήμια;
Ευχαριστώ πάρα πολύ.
(Χειροκροτήματα από την πτέρυγα του ΔΗ.Κ.ΚΙ.)
ΠΡΟΕΔΡΕΥΩΝ (Νικόλαος Κατσαρός): Ο Υπουργός Εθνικής Παιδείας και Θρησκευμάτων κ. Γεράσιμος Αρσένης έχει το λόγο.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, επειδή η ώρα είναι προχωρημένη θα ήθελα να περιοριστώ σε τρεις ή τέσσερις μόνο επισημάνσεις. 
Πρώτον, όσον αφορά την απορρόφηση πόρων του Κοινοτικού Πλαισίου Στήριξης, υπάρχει κάποια παρανόηση. Οι δαπάνες για την παιδεία δεν είναι πάντα επιλέξιμες για το Κοινοτικό Πλαίσιο Στήριξης. Παραδείγματος χάρη έτσι όπως έχει συγκροτηθεί το Κοινοτικό Πλαίσιο Στήριξης δεν μπορούμε να χρηματοδοτήσουμε από αυτά τα ποσά για κτίρια ή και για εξοπλισμούς. Γι' αυτό μιλάμε και για μια ποιοτική αλλαγή των πόρων για το Υπουργείο Παιδείας. 
Εν πάση περιπτώσει έτσι με τις ανελαστικότητες που έχει το πρόγραμμα όπως είναι σήμερα, έχουμε απορροφήσει αρκετά όπως σας είπα και μένουν τριακόσια πενήντα έξι δισεκατομμύρια (356.000.000.000) ακόμη να απορροφηθούν από τώρα μέχρι τον Ιούνιο του 2001. Δηλαδή, θα χρειαστεί μια απορρόφηση περίπου εκατό δισεκατομμυρίων (100.000.000.000) το χρόνο που είναι ένα ποσό που είναι περίπου στην ιστορική εμπειρία και φυσικά εμείς θα το υπερκαλύψουμε. Αυτό που έχει σημασία δεν είναι η απορρόφηση των πόρων. Είναι κατά πόσο θα μπορέσουμε να συνδυάσουμε τις εκπαιδευτικές μας ανάγκες με την επιλεξιμότητα την οποία έχει το πρόγραμμα Κοινοτικό Πλαίσιο Στήριξης,
Δεύτερο θέμα: Ο κ. Τσοβόλας πριν είχε αναφερθεί σε μια ρύθμιση σχετικά με το ασυμβίβαστο εκπαιδευτικών και αιρετών στην Τοπική και Νομαρχιακή Αυτοδιοίκηση. Πράγματι, πέρασε από τη Βουλή προ δύο εβδομάδων νομίζω μια ρύθμιση προς αυτήν την κατεύθυνση. Η πρόθεση ήταν η εξής: Αυτό αφορά μόνο διευθυντικά στελέχη, διευθυντές σχολείων κλπ. Η άποψή μας ήταν ότι με τις αυξημένες αρμοδιότητες και ευθύνες που έχουν τώρα δεν θα έχουν τον καιρό και δεν θα πρέπει να ασχολούνται κατά κύριο λόγο με θέματα της Τοπικής Αυτοδιοίκησης και θα έπρεπε ή να παραμείνουν διευθυντές ας πούμε σε ένα σχολείο ή να είναι αιρετοί άρχοντες.
Δέχομαι όμως ότι η διατύπωση αυτής της διάταξης είναι ίσως υπέρ το δέον αυστηρή και με το Υπουργείο Εσωτερικών μελετάμε μια τροποποίηση επί το ελαστικότερο για να αντιμετωπίσουμε και ορισμένα από τα θέματα τα οποία βάλατε και εσείς. 
Θέμα: Πτυχίο, γνώση, απασχόληση και ανάπτυξη. Εδώ υπάρχει μια μεγάλη παρεξήγηση. Η παιδεία από μόνη της δεν μπορεί να λύσει το θέμα της απασχόλησης και της ανάπτυξης. Λέμε ότι σε μια γενική προσπάθεια αλλαγής των δομών της οικονομίας και της κοινωνίας θα πρέπει να αλλάξει ανάλογα και η παιδεία. Εάν κινηθεί μόνο η παιδεία και δεν κινηθούν οι μηχανισμοί της ανάπτυξης φυσικά το πρόγραμμα της παιδείας δεν μπορεί να αποδώσει.
Το στοίχημα ποιο είναι; Το στοίχημα είναι ότι όσο πιο μορφωμένη είναι η κοινωνία, όσο περισσότερο δίνουμε πρόσβαση προς την κατεύθυνση που θέλουν οι νέοι τόσο η μορφωμένη κοινωνία μπορεί να λύσει από μόνη τα προβλήματά της. 
Δεν μπορεί να κάνει επαγγελματικό προγραμματισμό το πανεπιστήμιο. Αυτό, θα μπορούσε να γίνει στις παλαιότερες εποχές στις κλειστές οικονομίες. Παράδειγμα το πρόβλημα που έχουμε σήμερα. Επειδή είναι κλειστή η πρόσβαση στην τριτοβάθμια εκπαίδευση, τα παιδιά που θέλουν να σπουδάσουν, προσφεύγουν στο εξωτερικό. Και έχουμε δεκάδες χιλιάδες παιδιά που σπουδάζουν στο εξωτερικό και γυρίζουν πίσω και διεκδικούν μαζί με τα παιδιά που τέλειωσαν το πανεπιστήμιο εδώ μία θέση. 
Ο επαγγελματικός προγραμματισμός θα πρέπει να γίνει με μία καλύτερη κατανόηση. Από τη μεριά των παιδιών ποιες είναι οι συνθήκες -και αυτό θα πει επαγγελματικός προσανατολισμός- και από την άλλη μεριά μία παράλληλη και νέα ανάπτυξη της οικονομίας μας.
Εμείς με την παιδεία πρέπει να βγάλουμε άτομα, τα οποία έχουν την υποδομή, έχουν την ευελιξία να αναπτύξουν τις δικές τους δυνατότητες μέσα στις συνθήκες της αγοράς. Το 
 

  



Σελίδα 11842 
θέμα της απασχόλησης δεν θα το λύσει ούτε το πτυχίο ούτε το Πανεπιστήμιο ούτε η μεταρρύθμιση της παιδείας. Θα το λύσει η οικονομική και κοινωνική ανάπτυξη. Και είναι πράγματι ένα θέμα, το οποίο κάποτε θα πρέπει να απασχολήσει και τη Βουλή, δηλαδή, η σύνδεση ανάμεσα στην εκπαιδευτική μεταρρύθμιση, στην οικονομική και κοινωνική ανάπτυξη και στην κατοχύρωση των επαγγελματικών δικαιωμάτων. Αλλά αυτό είναι ένα θέμα, το οποίο δεν εξετάσαμε σήμερα και δεν αφορά το στενότερο τομέα της παιδείας.
Τέλος, θα ήθελα να κάνω μία αναφορά στο θέμα πάλι της επετηρίδας. Η δική μου εντύπωση ήταν ότι όλα τα κόμματα κατανόησαν ότι η επετηρίδα έχει "φάει τα ψωμιά της". Απο κει και πέρα, υπήρχε -και το είπα- συναίνεση σε ένα ευρύτατο πολιτικό φάσμα για την κατάργηση της επετηρίδας και για τον διαγωνισμό. Δεν είπα ότι υπήρχε ομοφωνία σε αυτό. Πράγματι, διάφορα κόμματα έκαναν διάφορες προτάσεις. 
ΑΝΔΡΙΑΝΗ ΛΟΥΛΕ: Συγκεκριμένα κόμματα, όχι διάφορα.
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Συζητήθηκαν αυτές οι προτάσεις, αλλά δεν μπορείτε να επιβάλετε και την άποψή σας. Μπορείτε να τοποθετηθείτε, μπορούμε να τη συζητήσουμε, μπορούμε να δούμε πως θα γίνει ένας συνδυασμός, αλλά δεν μπορείτε όταν δεν σας περνάει κάτι και όταν η δική σας άποψη δεν περνάει, να καταγγέλλετε την αντίθετη άποψη ότι είναι πρόχειρη, ότι είναι αυταρχική και δεν ξέρω τι άλλο. Αυτό δεν είναι δημοκρατικό. Και επειδή επιδίδεστε πολύ σε μαθήματα δημοκρατικής αγωγής, θα ήθελα να σας πω ότι θα πρέπει να έχετε σεβασμό και σε μία άλλη άποψη, η οποία τυχαίνει μάλιστα να είναι και πλειοψηφούσα άποψη της Βουλής!
Τώρα, όσον αφορά για το διαγωνισμό: Τα όργανα της δημόσιας τάξης ήταν εκεί όχι για να χτυπήσουν τους σαράντα έξι χιλιάδες που πήγαν να δώσουν στο διαγωνισμό, αλλά για να τους προστατεύσουν για να πάνε να ασκήσουν το δικαίωμά τους. Εσείς μιλάτε για το εκπαιδευτικό κίνημα. Εγώ σας ρωτάω: 'Έχετε μετρήσει πόσοι εκπαιδευτικοί -πράγματι εκπαιδευτικοί- ήταν έξω από τα εκπαιδευτικά κέντρα; Και πως τους συγκρίνετε αυτούς με τους σαράντα έξι χιλιάδες εκπαιδευτικούς που πήγαν και έδωσαν διαγωνισμό; Και πως τους συγκρίνετε με τις άλλες χιλιάδες εκπαιδευτικούς, που αισθάνθηκαν ντροπή από τη διαγωγή μερικών εκπαιδευτικών που ήταν έξω από τα εξεταστικά κέντρα; 
Εγώ θα περίμενα από σας να καταδικάσετε την απαράδεκτη συμπεριφορά εκπαιδευτικών που έδωσαν το κακό παράδειγμα στα δικά τους τα παιδιά, ότι αν διαφωνούμε με κάτι, μπορούμε να πάρουμε το νόμο στα χέρια μας και να καταλύσουμε το κράτος. Να διαφωνούν, ναι, να απεργήσουν, ναι, να κινητοποιηθούν, ναι, αλλά να εμποδίσεις το συνάδελφό σου να ασκήσει το δικαίωμά του, εάν το αισθάνεται έτσι και να πάρει μέρος στο διαγωνισμό, είναι κάτι, το οποίο δεν πρέπει νομίζω να διδάσκεται στα σχολεία!
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, κηρύσσεται περαιωμένη η συζήτηση προ ημερησίας διατάξεως, σύμφωνα με το άρθρο 143 του Κανονισμού της Βουλής, με πρωτοβουλία του Προέδρου της Κοινοβουλευτικής Ομάδας της Νέας Δημοκρατίας, κ. Κωνσταντίνου Καραμανλή, σε επίπεδο Αρχηγών Κομμάτων, με θέμα: "Η πολιτική της Κυβέρνησης στο χώρο της Παιδείας".
Στο σημείο αυτό, κύριοι συνάδελφοι, δέχεσθε να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 18.15' λύεται η συνεδρίαση για αύριο Παρασκευή 26 Ιουνίου 1998 και ώρα 10.00', με αντικείμενο εργασιών του Σώματος: κοινοβουλευτικός έλεγχος, σύμφωνα με την ημερήσια διάταξη που σας έχει διανεμηθεί.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ 

