
Πέμπτη 12 Ιουνίου 2003
ΣΥΝΕΔΡΙΑΣΗ ΡΚΗ΄
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Ανακοινώνεται ότι τη συνεδρίαση παρακολουθούν μαθητές από το 1ο Τοσίτσειο Δημοτικό Σχολείο Εκάλης, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Ανακοίνωση του δελτίου επικαίρων ερωτήσεων της Παρασκευής 13 Ιουνίου 2003, σελ.
4. Συζήτηση επικαίρων ερωτήσεων:
α) Προς τον Υπουργό Πολιτισμού, σχετικά με την καταβολή των οφειλόμενων από τη Γενική Γραμματεία Αθλητισμού στο Ναυτικό Όμιλο Χανίων, σελ.
β) Προς τον Υπουργό Τύπου και Μέσων Μαζικής Ενημέρωσης, σχετικά με την κατασκευή νέου κτιρίου για τη στέγαση του Ενιαίου Λυκείου Σούδας κλπ., σελ.
γ) Προς τον Υπουργό Οικονομίας και Οικονομικών, σχετικά με το κλείσιμο των μεταλλείων της Τ.V.X. στη Χαλκιδική, τις απολύσεις εργαζομένων κλπ., σελ.
δ) Προς τον Υπουργό Δημόσιας Τάξης, σχετικά με τα μέτρα ασφαλείας που έχουν ληφθεί για τη Σύνοδο Κορυφής της Ευρωπαϊκής Ένωσης στη Θεσσαλονίκη κλπ., σελ.
ε) Προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με την αντιμετώπιση των καταστροφών που υπέστη η περιοχή των Δήμων Ιεράπετρας και Οροπεδίου Λασιθίου Κρήτης από την πρόσφατη θεομηνία που έπληξε το Νομό, σελ.
ζ) Προς τον Υπουργό Γεωργίας, σχετικά με την απόφαση της Διεύθυνσης Αγροτικής Ανάπτυξης Φθιώτιδας να χαρακτηρίσει ως μη επιλέξιμες εκτάσεις σκληρού σιταριού σε περιοχές του νόμου, σελ.
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Δημόσιας Τάξης: i) «Κύρωση της συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας για την καταπολέμηση της τρομοκρατίας, της παράνομης διακίνησης ναρκωτικών, του οργανωμένου εγκλήματος και άλλων μορφών εγκληματικότητας», σελ.
ii) «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ιταλικής Δημοκρατίας, σχετικά με την αστυνομική συνεργασία», σελ.
2. Συζήτηση και ψήφιση του σχεδίου νόμου του Υπουργείου Εθνικής ?μυνας: i) «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Τυνησίας για τη συμμετοχή στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)», σελ.
ii) «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Αλβανικής για τη συμμετοχή Αλβανικού στρατιωτικού ή πολιτικού προσωπικού στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)», σελ.
3. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Τύπου και Μέσων Μαζικής Ενημέρωσης: «Οργάνωση και λειτουργία των Γραφείων Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης», σελ.
ΟΜΙΛΗΤΕΣ
Α. Επί των επικαίρων ερωτήσεων:
ΑΡΓΥΡΗΣ Ε., σελ.
ΒΑΛΥΡΑΚΗΣ Σ., σελ.
ΙΩΑΝΝΙΔΗΣ Φ., σελ.
ΛΙΑΝΗΣ Γ., σελ.
ΜΑΡΚΟΓΙΑΝΝΑΚΗΣ Χ., σελ.
ΞΗΡΟΤΥΡΗ ? ΑΙΚΑΤΕΡΙΝΑΡΗ Α., σελ.
ΠΑΠΑΔΗΜΑΣ Λ., σελ.
ΠΑΠΠΑΣ Β., σελ.
ΠΑΧΤΑΣ Χ., σελ.
ΠΡΩΤΟΠΑΠΑΣ Χ., σελ.
ΤΖΕΚΗΣ Α., σελ.
ΤΣΕΡΤΙΚΙΔΗΣ Π., σελ.
ΤΣΙΟΓΚΑΣ Δ., σελ.
Β. Επί του σχεδίου νόμου του Υπουργείου Δημόσιας Τάξης: ΤΣΕΡΤΙΚΙΔΗΣ Π., σελ.
Γ. Επί του σχεδίου νόμου του Υπουργείου Δημόσιας Τάξης: 
ΚΑΝΕΛΛΗ Λ., σελ.
ΚΟΥΒΕΛΗΣ Φ., σελ.
ΤΣΕΡΤΙΚΙΔΗΣ Π., σελ.
Δ. Επί του σχεδίου νόμου του Υπουργείου Εθνικής ?μυνας: 
ΚΑΝΕΛΛΗ Λ, σελ.
ΛΩΤΙΔΗΣ Λ., σελ.
Ε. Επί του σχεδίου νόμου του Υπουργείου Εθνικής ?μυνας: 
ΚΑΝΕΛΛΗ Λ., σελ.
ΛΩΤΙΔΗΣ Λ., σελ.
ΣΤ. Επί του σχεδίου νόμου του Υπουργείου Τύπου και Μέσων Μαζικής Ενημέρωσης:
ΚΑΛΑΝΤΖΑΚΟΥ Σ., σελ.
ΚΑΝΕΛΛΗ Λ., σελ.
ΚΟΥΒΕΛΗΣ Φ., σελ.
ΠΑΠΑΓΕΩΡΓΙΟΥ Γ., σελ.
ΠΑΠΑΛΗΓΟΥΡΑΣ Α., σελ.
ΠΑΥΛΙΔΗΣ Α., σελ.
ΠΑΥΛΟΠΟΥΛΟΣ Π., σελ.
ΠΡΩΤΟΠΑΠΑΣ Χ., σελ.
ΣΦΥΡΙΟΥ Κ., σελ.
ΤΣΙΠΛΑΚΗΣ Κ., σελ.


ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΣΥΝΕΔΡΙΑΣΗ ΡΚΗ΄
Πέμπτη 12 Ιουνίου 2003


Αθήνα, σήμερα στις 12 Ιουνίου 2003, ημέρα Πέμπτη και ώρα 10.57΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ. 
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. ?γγελο Τζέκη, Βουλευτή Β΄ Θεσσαλονίκης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Έβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία η Ομοσπονδία Ελληνικών Συλλόγων Γονέων και Κηδεμόνων Βάδης - Βυρτεμβέργης ζητεί τη μελέτη απόψεων σχετικά με το θέμα της παιδείας των Ελληνοπαίδων στη Γερμανία.
2) Ο Βουλευτής Έβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία ο Δήμος Σαμοθράκης ζητεί την επίλυση προβλήματος μετάταξης υπαλλήλου του Δήμου.
3) Ο Βουλευτής Έβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία το Δημοκρίτειο Πανεπιστήμιο Θράκης ? Παιδαγωγικό Τμήμα Δημοτικής Εκπαίδευσης ζητεί την ίδρυση Διδασκαλείου στην Αλεξανδρούπολη.
4) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία η Ένωση Ποδοσφαιρικών Σωματείων Κυκλάδων διαμαρτύρεται για την υποχρεωτική παρουσία δικηγόρων σε υποθέσεις που αφορούν ερασιτεχνικά σωματεία και ενώσεις.
5) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία οι Αγροτικοί Συνεταιρισμοί Κάτω Παναγίας ? Κυλλήνης, Νεοχωρίου και Κάστρου Ηλείας ζητούν να μη συνδεθεί η επιδότηση της παραγωγής ελαιολάδου 2002-03 με το ελαιοκομικό μητρώο.
6) Ο Βουλευτής Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία ο κ. Νικόλαος Κουντούρης, Δ/ντής του Τμήματος Υπερβαρικής Οξυγονοθεραπείας του ΓΝ - ΚΥ Καλύμνου ΒΟΥΒΑΛΕΙΟ ζητεί την επίλυση εργασιακού του προβλήματος.
7) Ο Βουλευτής Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία η Ελληνική Εταιρεία Γενικής Ιατρικής ζητεί να επιτρέπεται στους Γενικούς γιατρούς η αναγραφή αντικαταθλιπτικών φαρμάκων.
8) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία το Σωματείο Εποχικών Δασοπυροσβεστών Χαλκιδικής «Η ΟΜΟΡΦΗ ΦΥΣΗ» ζητεί την αλλαγή του τρόπου πρόσληψης εποχικών δασοπυροσβεστών.
9) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία ο Δήμος Παλλήνης Χαλκιδικής ζητεί να του παραχωρηθεί ο χώρος της παραλίας Παλιούρι για να λειτουργήσει δημοτικό κάμπινγκ.
10) Ο Βουλευτής Πειραιά κ. ΠΑΝΑΓΙΩΤΗΣ N. ΚΡΗΤΙΚΟΣ κατέθεσε αναφορά με την οποία ο Σύνδεσμος Συνταξιούχων ΕΑΠΑΕ ζητεί την επίλυση συνταξιοδοτικού προβλήματος των μελών του.
11) Ο Βουλευτής Πειραιά κ. ΠΑΝΑΓΙΩΤΗΣ N. ΚΡΗΤΙΚΟΣ κατέθεσε αναφορά με την οποία Οι Φίλοι του Μουσείου Μάνης - ΜΙΧΑΛΗ ΚΑΣΣΗ ζητούν την ολοκλήρωση του Μουσείου για να διασωθούν θησαυροί πολιτιστικής κληρονομιάς.
12) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία ο Δήμος Κηφισιάς Αττικής ζητεί πρόσθετες πληροφορίες για την προτεινόμενη δημιουργία σταθμού μεταφόρτωσης απορριμμάτων στο ΒΙΠΑ Κηφισιάς.
13) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Νομάρχης Αρκαδίας ζητεί τη λήψη μέτρων για τη διάθεση της πατατοπαραγωγής της περιοχής Μαντινείας Αρκαδίας.
14) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο κ. Θεόδωρος Αποσκίτης, καλαθοσφαιριστής, ζητεί την επίλυση εργασιακού και οικονομικού του προβλήματος.
15) Ο Βουλευτής Λάρισας κ. ΧΡΗΣΤΟΣ ΖΩΗΣ κατέθεσε αναφορά με την οποία η Κοινότητα Περδικούσας Λάρισας ζητεί την αντικατάσταση του πεπαλαιωμένου δικτύου σταθερής τηλεφωνίας της περιοχής της.
16) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία το Επιμελητήριο Χίου ζητεί την πύκνωση των ακτοπλοϊκών δρομολογίων από και προς τη νήσο Χίο.
17) Ο Βουλευτής Δωδεκανήσου κ. ΑΡΙΣΤΟΤΕΛΗΣ ΠΑΥΛΙΔΗΣ κατέθεσε αναφορά με την οποία η Ένωση Συνεταιριστικών Τραπεζών Ελλάδος διαμαρτύρεται για την επιχειρούμενη μεταβολή του ποσοστού της εισφοράς Ν. 128/75 πάνω στα χορηγούμενα δάνεια προς τις μμε και ζητεί να μη θιγεί το σημερινό επιτοκιακό καθεστώς.
18) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Πανηπειρωτική Ομοσπονδία Αμερικής, Καναδά και Αυστραλίας ζητεί τη λήψη μέτρων για την οικονομική ανάπτυξη της Ηπείρου κ.λπ.
19) Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία Φορείς Ναυπακτίας και Δωρίδας ζητούν την επαναλειτουργία του Γραφείου Κοινωνικής Επιθεώρησης Εργασίας στη Ναύπακτο.
20) Ο Βουλευτής Κιλκίς κ. ΚΩΝ/ΝΟΣ ΚΙΛΤΙΔΗΣ κατέθεσε αναφορά με την οποία το Επιμελητήριο Κιλκίς ζητεί την επέκταση της διάταξης της παρ. 9 του άρθρου 18 Ν. 3144/2003 και στους επαγγελματίες ? βιοτέχνες του Δ.Δ. Ευρωπού Νομού Κιλκίς.
21) Ο Βουλευτής Κιλκίς κ. ΚΩΝ/ΝΟΣ ΚΙΛΤΙΔΗΣ κατέθεσε αναφορά με την οποία ο Σύλλογος Εργαζομένων Ταχυδρομικού Ταμιευτηρίου ζητεί την καταβολή μισθολογικών διαφορών.
22) Ο Βουλευτής Αχαΐας κ. ΘΕΟΦΙΛΟΣ ΒΑΣΙΛΕΙΟΥ κατέθεσε αναφορά με την οποία ο Πολιτιστικός Σύλλογος και η Κοινότητα Κάτω Ζαχλωρούς Καλαβρύτων ζητούν την επίλυση προβλημάτων που έχουν δημιουργηθεί από την κατάργηση των δρομολογίων του οδοντωτού σιδηροδρόμου λόγω ανακαίνισής του.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 9304/12-5-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ΄ αριθμ. 46382/ΙΗ/21-5-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 9304/12-5-03 την οποία κατέθεσε ο Βουλευτής κ. Κων/νος Τσιπλάκης και αφορά στους πολύτεκνους εκπαιδευτικούς, σας γνωρίζουμε τα ακόλουθα:
α) Σύμφωνα με το αρ. 6 παρ. 16 του ν. 3027/2002 α) οι υποψήφιοι σε διαγωνισμό του ΑΣΕΠ για διορισμό σε θέσεις μόνιμων εκπαιδευτικών πρωτοβάθμιας και δευτεροβάθμιας εκπαίδευσης που έχουν τέσσερα και πάνω παιδιά, τα οποία είναι ανήλικα ή υπηρετούν τη στρατιωτική τους θητεία ή σπουδάζουν, εφόσον επιτυγχάνουν τη βαθμολογική βάση στο διαγωνισμό, κατατάσσονται στον οικείο πίνακα διοριστέων της παρ. 7 του άρθρου 1 του Ν.2834/2000 με απόλυτη προτεραιότητα.
β) Υποψήφιοι για πρόσληψη σε θέσεις προσωρινών αναπληρωτών εκπαιδευτικών πρωτοβάθμιας και δευτεροβάθμιας εκπαίδευσης, που έχουν τέσσερα και πάνω παιδιά τα οποία είναι 'ανήλικα ή υπηρετούν τη στρατιωτική τους θητεία ή σπουδάζουν, εντάσσονται στον οικείο πίνακα προσωρινών αναπληρωτών με απόλυτη προτεραιότητα έναντι όλων των άλλων κατηγοριών υποψηφίων. Η σειρά κατάταξης μεταξύ τους εξαρτάται από το σύνολο της προϋπηρεσίας τους.
Ο Υφυπουργός
ΝΙΚ. ΓΚΕΣΟΥΛΗΣ»
2. Στην με αριθμό 9328/13-5-03 ερώτηση της Βουλευτού κ. Μαρίας Δαμανάκη δόθηκε με το υπ΄ αριθμ. 46931/ΙΗ/21-5-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 9328/13.5.03, την οποία κατέθεσε η Βουλευτής κ. Μαρία Δαμανάκη και αφορά στην παρακολούθηση των μαθημάτων στο Ενιαίο Λύκειο, σας γνωρίζουμε τα ακόλουθα:
Σύμφωνα με τις κείμενες διατάξεις, η παρακολούθηση των μαθημάτων στο Ενιαίο Λύκειο είναι υποχρεωτική. Στο ?ρθρο 35 του Π.Δ. 86/01 (ΦΕΚ 73 τ.Α΄/12.4.01), προβλέπονται τα νόμιμα όρια απουσιών, ο τρόπος και τα χρονικά όρια δικαιολόγησής τους καθώς και κάθε απαραίτητη λεπτομέρεια. Όπως είναι φυσικό, δεν είναι δυνατό οι διατάξεις να περιορίζουν χρονικά το δικαίωμα πραγματοποίησης απουσίας των μαθητών και τούτο γιατί δεν μπορεί να προβλεφθεί η αιτία απουσίας ενός μαθητή καθ' όλη τη διάρκεια της χρονιάς, ακόμα και μετά το Πάσχα.'
Ο Υφυπουργός
ΝΙΚ. ΓΚΕΣΟΥΛΗΣ»
3. Στην με αριθμό 9331/13-5-03 ερώτηση του Βουλευτή κ. Βασίλη Μιχαλολιάκου δόθηκε με το υπ΄ αριθμ. 46932/ΙΗ/21-5-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση. με αριθμό 9331/13.5.03 την οποία κατέθεσε ο Βουλευτής κ. Βασίλης Μιχαλολιάκος και αφορά στις ημερομηνίες έναρξης και λήξης των σχολικών ετών 2003-2004 και 2004-2005, σας γνωρίζουμε τα ακόλουθα:
Το ΥΠΕΠΘ δεν προτίθεται να προβεί σε αλλαγή σχετικά με τις ημερομηνίες έναρξης και λήξης των μαθημάτων για το επόμενο σχολικό έτος Δεν έχει επίσης προγραμματίσει αλλαγή των ημερομηνιών αυτών το μεθεπόμενο σχολικό έτος Τα μαθήματα θα ξεκινήσουν κανονικά, σύμφωνα με τις κείμενες διατάξεις.
Ο Υφυπουργός
ΝΙΚ. ΓΚΕΣΟΥΛΗΣ»
4. Στην με αριθμό 9344/13-5-03 ερώτηση του Βουλευτή κ. Γεωργίου Βλάχου δόθηκε με το υπ΄ αριθμ. 9748/21-5-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της 9344/13.5.03 ερώτησης που κατέθεσε στη Βουλή ο Βουλευτής κ. Γεώργιος Βλάχος, σας γνωρίζουμε τα εξής:
Με τις διατάξεις του ?ρθρου 31 του Ν. 3013/2002 (ΦΕΚ 102/τ. Α΄/1-5-2002) «Αναβάθμιση της Πολιτικής Προστασίας και άλλες διατάξεις» στις Περιφέρειες τις Νομαρχιακές Αυτοδιοικήσεις, τα Νομαρχιακά Διαμερίσματα των Ενιαίων Νομαρχιακών Αυτοδιοικήσεων, τους Δήμους και τις Κοινότητες συνιστώνται Κέντρα Εξυπηρέτησης Πολιτών ( Κ.Ε.Π.). Αποστολή των Κέντρων αυτών είναι η παροχή διοικητικών πληροφοριών και η διεκπεραίωση υποθέσεων των πολιτών από την υποβολή της αίτησης μέχρι την έκδοση της τελικής πράξης σε συνεργασία με τις καθ΄ ύλην αρμόδιες υπηρεσίες.
Για την υλοποίηση των ανωτέρω διατάξεων υπήρξε μέριμνα τόσο από την πλευρά της πολιτικής ηγεσίας και των αρμοδίων υπηρεσιών του ΥΠ.ΕΣ.Δ.Δ.Α., όσο και από την πλευρά των Περιφερειών της χώρας, με ενημέρωση επί των θεμάτων που άπτονται τόσο της προετοιμασίας των υποδομών των Κέντρων όσο και της εύρυθμης λειτουργίας τους.
Συγκεκριμένα το σύνολο των διοικητικών κατευθύνσεων δόθηκε από τις υπηρεσίες του ΥΠ.ΕΣ.Δ.Δ.Α, με σειρά εγκυκλίων, αναφορικά με τους άξονες για την προετοιμασία και τη λειτουργία των Κ.Ε.Π, (θεσμική «ταυτότητα», υποδομές / χρηματοδοτήσεις, ανθρώπινο δυναμικό/εργασιακές σχέσεις, διοικητικά "προϊόντα", σχεδιασμός, υλοποίηση και χρήση λογισμικού, παράμετροι λειτουργίας κ.ο.κ.), όπως και για τα επιμέρους σκέλη των αξόνων αυτών.
Μέσω της δράσης αυτής τα Κέντρα Εξυπηρέτησης Πολιτών αναπτύσσονται σε όλη τη χώρα, ως οργανικές μονάδες των Περιφερειών, και των Οργανισμών Τοπικής Αυτοδιοίκησης Α' και Β' Βαθμού. Ήδη λειτουργούν 584 Κ.Ε.Π., σε όλη τη χώρα, γεγονός που καταδεικνύει την εξαιρετική υποδοχή που έχει το πρόγραμμα από όλους τους αιρετούς, γεγονός που του έχει προσδώσει μια εξαιρετική και πρωτόγνωρη οικουμενικότητα.
Πέραν του αναφερόμενου αριθμού των λειτουργούντων Κ.Ε.Π., επειδή δεν είναι δυνατό να υλοποιηθούν ταυτόχρονα και άμεσα, τόσο εκ μέρους των φορέων όσο και εκ μέρους του Υπουργείου οι απαιτούμενες διοικητικές διαδικασίες, επικοινωνίες και συνεργασίες, υφίστανται φορείς που βρίσκονται σε διαφορετικά στάδια των διαδικασιών υλοποίησης του εν λόγω έργου προκειμένου να θέσουν το Κ.Ε.Π. του φορέα τους σε πλήρη λειτουργία.
Ο σχεδιασμός του προγράμματος προβλέπει τη λειτουργία 750 Κ.Ε.Π. μέχρι τον Ιούνιο και μέχρι το τέλος του χρόνου θα έχει καλυφθεί πλήρως η χώρα με ένα δίκτυο 1100 Κ.Ε.Π.
Επομένως και η Κοινότητα Παλαιάς Φώκαιας συνεργαζόμενη με την Περιφέρεια Αττικής, σύμφωνα με τα αναφερόμενα στη εγκύκλιο 10025/24-52002 και ακολουθώντας τις προδιαγραφές του προγράμματος θα δημιουργήσει το δικό της Κ.Ε.Π.
Ο Υφυπουργός
ΣΤΑΥΡΟΣ ΜΠΕΝΟΣ»
5. Στην με αριθμό 9384/13-5-03 ερώτηση του Βουλευτή κ. Σωτηρίου Χατζηγάκη δόθηκε με το υπ΄ αριθμ. 46937/ΙΗ/21-5-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 9384/13-5-03 την οποία κατέθεσε ο Βουλευτής κ. Σωτήρης Μ. Χατζηγάκης και αφορά στην απόσπαση 120 δασκάλων, 50 νηπιαγωγών, 40 γυμναστών και 5 εκπ/κών Αγγλ. Γλώσσας στην περιφέρεια του Νομού Τρικάλων για το σχολ. έτος 2003-04, σας γνωρίζουμε ότι το αίτημα με την πρόταση του Δ/ντή της Δ/νσης Π.Ε. Tρικάλων θα τεθούν υπόψη του Κεντρικού Υπηρεσιακού Συμβουλίου Π.Ε (ΚΥΣΠΕ) το οποίο θα αποφασίσει σχετικά.
Σημειώνεται ότι η Υπηρεσία αποσπά κάθε χρόνο εκπαιδευτικούς, σύμφωνα με τα λειτουργικά κενά κάθε Νομού και δίνει τη δυνατότητα στους εκπ/κούς εκείνους που επικαλούνται σοβαρούς οικογενειακούς λόγους (παιδιά, συνυπηρέτηση), λόγους υγείας των ιδίων και των μελών της οικογένειάς τους και άλλους λόγους να αποσπώνται, στα ΠΥΣΠΕ προτίμησής τους.
Ο Υφυπουργός
ΝΙΚ. ΓΚΕΣΟΥΛΗΣ»
6. Στις με αριθμό 9590/19-5-03 8976/29-4-2003 ερωτήσεις των Βουλευτών κυρίων κ. Νικολάου Νικολόπουλου και Ιορδάνη Τζαμτζή δόθηκε με το υπ΄ αριθμ. 42876/ΙΗ/22-5-03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στις ερωτήσεις με αριθμούς 8976/29-4-2003 και 9590/19-5-2003 τις οποίες κατέθέσαν οι Βουλευτές κ. lορδ. Τζαμτζής και Νικ. Νικολόπουλος και οι οποίες αναφέρονται στην προκήρυξη διαγωνισμού για την εισαγωγή σπουδαστών στις σχολές Αξιωματικών και Αστυφυλάκων της Ελληνικής Αστυνομίας σας γνωρίζουμε ότι την αποκλειστική αρμοδιότητα προσδιορισμού των προϋποθέσεων προκειμένου να κριθούν ικα'νοΙ. οι υποψήφιοι για τις σχολές της Αστυνομικής Ακαδημίας έχει το συνερωτώμενο Υπουργείο Δημόσιας Τάξης, το οποίο προέβη και στη σχετική ρύθμιση.
Ο Υπουργός
ΠΕΤΡΟΣ ΕΥΘΥΜΙΟΥ»
7. Στην με αριθμό 9234/8-5-03 ερώτηση του Βουλευτή κ. Γεωργίου Καρασμάνη δόθηκε με το υπ΄ αριθμ. 1046553/3656/0010/21-5-03 έγγραφο από τον Υφυπουργό Οικονομικών η ακόλουθη απάντηση:
«Απαντώντας στο από 8-5-2003 έγγραφό σας, με το οποίο μας διαβιβάστηκε φωτοαντίγραφο της αριθ. 9234/8-5-03 ερώτησης, που κατατέθηκε στη Βουλή από το Βουλευτή Γ. Καρασμάνη, αναφορικά με το χαμηλό ανά στρέμμα τίμημα που καθορίσθηκε για ακίνητα που έχουν περιληφθεί στην αναφερόμενη στην ερώτηση απαλλοτρίωση, σας γνωρίζουμε τα εξής:
Σύμφωνα με τις διατάξεις του άρθρου 17 του αναθεωρηθέντος Συντάγματος και του άρθρου 1 του Ν. 2990/2002 (ΦΕΚ. 30/21-2-2002 τ. Α΄) η αποζημίωση καθορίζεται πάντοτε από τα πολιτικά δικαστήρια και ανταποκρίνεται προς την αξία του απαλλοτριωμένου κατά τον χρόνο της ενώπιον του δικαστηρίου συζητήσεως περί προσωρινού προσδιορισμού της αποζημιώσεως.
Συνεπώς αποκλειστικά αρμόδια για το προσδιορισμό του ύψους των αποζημιώσεων που επιδικάστηκαν για την αναφερόμενη στην ερώτηση απαλλοτρίωση, είναι τα τακτικά δικαστήρια ενώπιον των οποίων οι ενδιαφερόμενοι μπορούσαν να επικαλεστούν οποιαδήποτε κατά την κρίση τους πρόσφορα συγκριτικά στοιχεία για την υπεράσπιση των συμφερόντων τους.
Ο Υφυπουργός
ΑΠ. ΦΩΤΙΑΔΗΣ»
8. Στην με αριθμό 9174/7-5-03 ερώτηση του Βουλευτή κ. Φώτιου Κουβέλη δόθηκε με το υπ΄ αριθμ. 44439/22-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στη με αριθμ. 9174/7-5-03 ερώτηση που κατατέθηκε στη Βουλή από το Βουλευτή κ Φ. Κουβέλη, αναφορικά με την συγκρότηση του ενιαίου φορέα αεροδιακομιδών ασθενών, σας πληροφορούμε τα εξής:
Μετά την τελευταία πτώση του Ελικοπτέρου, τα τρία εναπομείναντα ελικόπτερα του ΕΚΑΒ, δεν χρησιμοποιούνται σε αεροδιακομιδές επειγόντων περιστατικών. Οι αποστολές αυτές εκτελούνται πλέον αποκλειστικά με πτητικά μέσα της πολεμικής αεροπορίας, με συμμετοχή γιατρών και πληρωμάτων του ΕΚΑΒ.
Παράλληλα έχουν ξεκινήσει οι διαδικασίες, σε συνεργασία με το Υπουργείο Εθνικής ?μυνας και τις άλλες εμπλεκόμενες υπηρεσίες, (ΕΛΑΣ, Π.Σ. κλπ) προκειμένου να δημιουργηθεί ενιαίος φορέας διοίκησης αεροπορικών μέσων κοινής ωφέλειας.
Θέματα που αφορούν τη διοίκηση και λειτουργία του ενιαίου φορέα είναι αντικείμενο σχετικών συζητήσεων οι οποίες βρίσκονται σε εξέλιξη.
Ο Υφυπουργός
Ε. ΝΑΣΙΩΚΑΣ»
9. Στην με αριθμό 9124/7-5-03 ερώτηση του Βουλευτή κ. Παναγιώτη Παναγιωτόπουλου δόθηκε με το υπ΄ αριθμ. Β-3455/22-5-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. πρωτ. 9124/07-05-03 που κατέθεσε στη Βουλή ο Βουλευτής κ. Π. Παναγιωτόπουλος, σχετικά με την γραμμή του Δήμου Φιλοθέης, σύμφωνα με το αριθμ. πρωτ. 313/Δ.Σ.19-0503 έγγραφο του Οργανισμού Αστικών Συγκοινωνιών Αθήνας , σας πληροφορούμε τα παρακάτω:
1. Οι υπηρεσίες του Ο.Α.Σ.Α. προέβησαν στον ανασχεδιασμό των συγκοινωνιακών γραμμών και κατέληξαν στο σχήμα ΚΟΡΜΟΙ - ΤΟΠΙΚΕΣ ΓΡΑΜΜΕΣ.
Ο σχεδιασμός αυτός έγινε με κριτήρια συγκοινωνιακά, όπως η απόσταση από το κέντρο της Αθήνας , οι επιθυμητές συχνότητες, η επιβατική κίνηση κλπ..
2. Σ΄ αυτό τον σχεδιασμό η γραμμή του Δήμου Φιλοθέης, όπως και άλλες γραμμών διαφόρων Δήμων (π.χ. Αμαρουσίου, Πεύκης, Ν. Ιωνίας, Ηρακλείου κλπ.), χαρακτηρίστηκε ως τοπική και συνδέει τον Δήμο της Φιλοθέης με τον σταθμό του ΜΕΤΡΟ της Πανόρμου.
Από τα υπάρχοντα στοιχεία κρίνεται ότι η συγκοινωνιακή εξυπηρέτηση που προσφέρεται στους κατοίκους μέσω αυτής της γραμμής είναι ικανοποιητική.
Πληροφορούμε επίσης ότι σε ικανοποίηση του αιτήματος του Δήμου Φιλοθέης, ο Ο.Α.Σ.Α. τροποποίησε τη διαδρομή της γραμμής, και από τον Σεπτέμβριο του 2002 δεν διέρχεται πλέον από την συνοικία της Νέας Φιλοθέης του Δήμου Αμαρουσίου.
Ο Υπουργός
ΧΡΙΣΤΟΣ ΒΕΡΕΛΗΣ»
10. Στην με αριθμό 9118/7-5-03 ερώτηση των Βουλευτών κυρίων Κυριάκου Σπυριούνη και Βασίλη Γερανίδη δόθηκε με το υπ΄ αριθμ. 44473/23-6-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 9118/7-5-2ΟΟ3 ερώτηση και στις 4163/6-5-2003, 4167/6-5-2003 αναφορές που κατατέθηκαν στη Βουλή από τους Βουλευτές κυρίους Κ. Σπυριoύνη και Β. Γερανίδη σχετικά με τη λειτουργία των Ορφανοτροφείων, σας γνωρίζουμε τα εξής:
Το Υπουργείο μας στα πλαίσια της προσπάθειας αναδιοργάνωσης και επαναπροσδιορισμού του τομέα Κοινωνικής Πρόνοιας και ειδικότερα του θεσμού της ιδρυματικής προστασίας, αποφάσισε τη συγχώνευση, κατάργηση ή αλλαγή σκοπού ορισμένων από τα Κέντρα Παιδικής Μέριμνας (πρώην Κρατικά Ορφανοτροφεία) που λειτουργούσε.
Για το σκοπό αυτό εκδόθηκε το Π.Δ 286/1999 (ΦΕΚ 245 τΑ) με το οποίο καταργήθηκαν 7 Κέντρα: Αρρένων (Έδεσσας, Κέρκυρας, Πτολεμαΐδα, Ρόδου, Σιδηροκάστρου) και Θηλέων (Καστοριάς, Λάρισας) και 1 Κέντρο Θηλέων στις Σέρρες μετατράπηκε σε Κρατικό Βρεφονηπιακό Σταθμό.
Τα εν λόγω Κέντρα καταργήθηκαν κυρίως λόγω του φθίνοντος αριθμού των παιδιών που εξυπηρετούσαν, τα οποία μεταγράφηκαν σε άλλα προνοιακά ιδρύματα ή επανεντάχθηκαν στο οικογενειακό τους περιβάλλον, χωρίς να προκύψουν προβλήματα. Η ακίνητη περιουσία τους που είναι δημόσια περιουσία περιήλθε στο Υπουργείο Υγείας και Πρόνοιας και η χρήση των κτιριακών τους εγκαταστάσεων παραχωρήθηκε σε άλλους προνοιακούς κατά κύριο λόγο φορείς.
Στόχος του Υπουργείου είναι ο εκσυγχρονισμός και η βελτίωση της λειτουργίας των 13 Κέντρων Παιδικής Μέριμνας που εξακολουθούν να λειτουργούν για την παροχή καλύτερων υπηρεσιών.
Σημειώνεται ότι με χρηματοδότηση του Υπουργείου μας εκτελούνται στα Κέντρα Παιδικής Μέριμνας εργασίες για τη βελτίωση των κτιριακών τους εγκαταστάσεων και την προμήθεια εξοπλισμού, ενώ προσλήφθηκε προσωπικό για την κάλυψη κενών οργανικών θέσεων.
Τα Εθνικά Ορφανοτροφεία και Οικοτροφεία μετατράπηκαν σε Κέντρα Παιδικής Μέριμνας με τις διατάξεις του 8.Δ/τος 273/73 (ΦΕΚ 81 τΑ), δεδομένου ότι πλέον έχουν ως σκοπό την περίθαλψη, μόρφωση και επαγγελματική εκπαίδευση των παιδιών που είναι αποδεδειγμένα απροστάτευτα και στερούνται οικογενειακής φροντίδας.
Εκτός από τα Κέντρα Παιδικής Μέριμνας που φιλοξενούν 600 παιδιά λειτουργούν και 7 Παιδοπόλεις του Εθνικού Οργανισμού Πρόνοιας που φιλοξενούν περίπου 200 παιδιά.
Ανάλογο σκοπό με τα παραπάνω δημόσια ιδρύματα επιτελούν και τα εκκλησιαστικά και φιλανθρωπικά ιδρύματα, η δυναμικότητα των οποίων είναι περίπου 1500 παιδιά, αλλά ο αριθμός τους, όπως και στα Δημόσια Ιδρύματα, βαίνει μειούμενος.
Για την αντιμετώπιση έκτακτων περιστατικών λειτουργεί στα πλαίσια του Εθνικού Οργανισμού Κοινωνικής Φροντίδας, το Aναρρωτήριο Πεντέλης, όπου φιλοξενούνται παιδιά με κοινωνικοοικονομικά προβλήματα, μέχρι την κοινωνική αποκατάστασή τους, με την αναδοχή, την υιοθεσία ή την επανένταξή τους στο οικογενειακό τους περιβάλλον.
Όσον αφορά στην αντιμετώπιση του φαινομένου των παιδιών στο δρόμο, εφαρμόζεται στη Θεσσαλονίκη πρόγραμμα, με χρηματοδότηση του Υπουργείου μας, από τη μη κερδοσκοπικού χαρακτήρα αστική εταιρία «Φιλοξενία».
Επίσης μεταξύ του Υπουργείου Υγείας και Πρόνοιας, του ΕΟΚΦ και του Συλλόγου «Το Χαμόγελο του Παιδιού» υπεγράφη προγραμματική σύμβαση, αντικείμενο της οποίας μεταξύ των άλλων είναι και η ανάπτυξη προγραμμάτων αντιμετώπισης έκτακτων περιστατικών παιδιών που βρίσκονται σε κίνδυνο, με φιλοξενία σε ειδικούς χώρους και με κινητές μονάδες, σε 24ωρη βάση, με τη συμβολή Κοινωνικών Λειτουργών, Παιδαγωγών, Ειδικών Παιχνιδιού (π.χ. θεατρικό παιχνίδι), Νοσηλευτών, κα, και τη χρήση οχημάτων εξοπλισμένων με ειδικό ραδιοδίκτυο, καθώς και η λειτουργία Ξενώνα Θηλέων στον Καρέα (σίτιση, εκπαίδευση των παιδιών και κάλυψη με ειδικευμένο προσωπικό). Για την υλοποίηση των αντικειμένων της προγραμματικής σύμβασης καταβλήθηκε χρηματοδότηση από το Υπουργείο μας.
Παράλληλα για τη φροντίδα και την προστασία των απροστάτευτων παιδιών εφαρμόζονται και εναλλακτικές μέθοδοι κοινωνικής φροντίδας, όπως είναι η υιοθεσία και ο θεσμός της ανάδοχης οικογένειας, ο οποίος αποβλέπει βασικά στην περίθαλψη και φροντίδα του απροστάτευτου ανηλίκου προσωρινά μέχρι ότου αυτό ενηλικιωθεί Η λειτουργία του διέπεται από τις διατάξεις του Π.Δ/τος 337/93 (ΦΕΚ 144 τΑ) και του Ν. 2447/96 (ΦΕΚ 278 τΑ).
Ο θεσμός αυτός εφαρμόζεται σήμερα με επιτυχία από τον Εθνικό Οργανισμό Κοινωνικής Φροντίδας (ΠΙΚΠΑ-ΕΟΠ-KB «Η ΜΗΤΕΡΑ») για τα παιδιά που ο φορέας έχει υπό την προστασία του.
Με την αναθεώρηση του δικαίου της υιοθεσίας στην οποία προχώρησε Το Υπουργείο Δικαιοσύνης και την ψήφιση του Ν. 2447/1996, κύρωση ως κώδικα του σχεδίου Νόμου «Υιοθεσία, Επιτροπεία και Αναδοχή ανηλίκου, κλπ.», ο θεσμός της ανάδοχης φροντίδας ανηλίκου έχει ενταχθεί στον Αστικό Κώδικα, με το σκεπτικό ότι αφορά σχέσεις κατ εξοχήν του οικογενειακού δικαίου, που συνδέονται λειτουργικά με τους θεσμούς της γονικής μέριμνας, της επιτροπείας και της υιοθεσίας ανηλίκου.
Από τις διατάξεις του εν λόγω Νόμου πρoβλέπεται η έκδοση Π.Δ/τος, οι εργασίες του οποίου έχουν ολοκληρωθεί και το σχέδιό του έχει κατατεθεί στον Υπουργό Δικαιοσύνης. Σύμφωνα με το προαναφερόμενο Π.Δ ο θεσμός της αναδοχής μπορεί να εφαρμόζεται από τις αποκεντρωμένες υπηρεσιακές μονάδες πρόνοιας των ΠεΣΥΠ, τις υπηρεσίες πρόνοιας των Νομαρχιακών Αυτοδιοικήσεων, τις κοινωνικές υπηρεσίες των ΟΤΑ Α΄ βαθμού, τα δημοτικά βρεφοκομεία για τους ανηλίκους που έχουν υπό την προστασίας τους, καθώς και από ιδιωτικούς φορείς μη κερδοσκοπικού χαρακτήρα που έχουν ειδικώς πιστοποιηθεί Επίσης στο προαναφερόμενο Διάταγμα πρoβλέπεται ότι σε περίπτωση επείγουσας ανάγκης για τοποθέτηση ανηλίκου σε ανάδοχη οικογένεια και μέχρι την έκδοση της σχετικής εγκριτικής δικαστικής απόφασης, ο ανήλικος μπορεί να τοποθετείται με προσωρινή δικαστική διαταγή.
Επίσης στα πλαίσια του Υπουργείου λειτουργεί το Εθνικό Κέντρο ?μεσης Κοινωνικής Βοήθειας. Σκοπός του είναι ο συντονισμός του δικτύου υπηρεσιών κοινωνικής φροντίδας, με στόχο την πλήρη αξιοποίηση όλων των μέσων, ώστε να παρέχονται άμεσες και ουσιαστικές λύσεις στα προβλήματα που αντιμετωπίζουν άτομα, οικογένειες και ομάδες που έχουν ανάγκη έκτακτης και επείγουσας κοινωνικής φροντίδας. Στελεχώνεται από εξειδικευμένο επιστημονικό προσωπικό και λειτουργεί τηλεφωνική γραμμή άμεσης κοινωνικής βοήθειας σε 24ωρη βάση. Επιπλέον με την επικαιροποίηση του Προνοϊακού Χάρτη θα αξιοποιηθούν όλα τα μέσα για την κοινωνική προστασία των παιδιών.
Με τις διατάξεις του Ν. 3106/2003 «Αναδιοργάνωση του Εθνικού Συστήματος Κοινωνικής Φροντίδας και άλλες διατάξεις» (ΦΕΚ 30 τΑ) τα Κέντρα Παιδικής Μέριμνας του Υπουργείου και οι Παιδοπόλεις του Εθνικού Οργανισμού Κοινωνικής Φροντίδας μετατρέπονται σε αποκεντρωμένες και ανεξάρτητες Μονάδες Κοινωνικής φροντίδας με διοικητική και οικονομική αυτοτέλεια, που υπάγονται στα οικεία ΠεΣΥΠ.
Η κυριότητα και κάθε άλλο εμπράγματο δικαίωμα επί του συνόλου της κινητής και ακίνητης περιουσίας περιέρχεται αυτοδικαίως, χωρίς την τήρηση οποιουδήποτε τύπου, πράξης ή συμβολαίου και χωρίς αντάλλαγμα, στα ΠεΣΥΠ στα οποία υπάγονται. Οι μονάδες κοινωνικής φροντίδας των ΠεΣΥΠ εξακολουθούν να έχουν την αποκλειστική χρήση και διαχείριση των περιουσιακών τους στοιχείων, που μεταβιβάστηκαν σε αυτά. Το ΠεΣΥΠ διαθέτει τα περιουσιακά στοιχεία των μονάδων κοινωνικής φροντίδας αυτού, για τα οποία υπάρχει δέσμευση από τις περί κληρονομιών, κληροδοσιών και δωρεών διατάξεις, ειδικά και αποκλειστικά για το σκοπό για τον οποίο αφιερώθηκαν και με τους όρους που τέθηκαν με τις πράξεις εν ζωή ή αιτία θανάτου.
Όργανα διοίκησης των προαναφερόμενων μονάδων είναι η Επιτροπή Διοίκησης και ο Πρόεδρος, που διορίζονται με τους αναπληρωτές τους, με απόφαση του ΔΣ του ΠεΣΥΠ, μετά από εισήγηση του Προέδρου του.
Το προσωπικό των εν λόγω μονάδων προσλαμβάνεται μέσω ΑΣΕΠ, σύμφωνα με το Ν. 2190/92, όπως αυτός τροποποιήθηκε και συμπληρώθηκε μεταγενέστερα.
Ο Υφυπουργός
Δ. ΘΑΝΟΣ»
11. Στην με αριθμό 9106/6-5-03 ερώτηση της Βουλευτού κ. Μαρίας Κόλλια - Τσαρουχά δόθηκε με το υπ? αριθμ. ΓΠ/44478/21-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 9106/6-5-2003 ερώτηση που κατατέθηκε στη Βουλή από τη Βουλευτή κ. Μ. Κόλλια- Τσαρουχά σχετικά με τις Βιολογικές Καλλιέργειες, σας γνωρίζουμε ότι το Υπουργείο Υγείας και Πρόνοιας δεν έχει εκδώσει εγκυκλίους με συστάσεις για την προώθηση των βιoλoγικών προϊόντων, αλλά προτίθεται να εξετάσει το θέμα και να αποφασίσει σχετικά.
Ο Υφυπουργός
Ε. ΝΑΣΙΩΚΑΣ»
12. Στις με αριθμό 9208/8.5.03, 9351/13.5.03 και 9485/15-5-03 ερωτήσεις των Βουλευτών κυρίων Σπήλιου Σπηλιωτόπουλου, Θεόφιλου Βασιλείου και Παναγιώτη Αδρακτά δόθηκε με το υπ? αριθμ. 44422/21-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στις με αριθμ. 9208/8.5.03, 9351/13.5.03 και 9485/15.5.03 ερωτήσεις που κατατέθηκαν στη Βουλή από τους Βουλευτές κ κ. Σ. Σπηλιωτόπουλο, Θ. Βασιλείου και Π. Αδρακτά, σχετικά με τον ορισμό ιατρών στο Κέντρο Υγείας Κάτω Αχαΐας ως ελεγκτών, για την εξυπηρέτηση των ασφαλισμένων του Δημοσίου, σας πληροφορούμε τα εξής:
Μέχρι σήμερα οι Ασφαλισμένοι του Δημοσίου στον Δήμο Δύμης Ν. Αχαΐας, εξυπηρετούνται από την αγροτική ιατρό της περιοχής που έχει ορισθεί ως ελεγκτής σε συνεννόηση με τον Πρόεδρο του οικείου ΠΕΣΥΠ.
Ήδη, ο Οργανισμός Περίθαλψης Ασφαλισμένων του Δημοσίου (Ο.Π.Α.Δ) προωθεί ρυθμίσεις για τον ορισμό ιατρών του Κέντρου Υγείας Κάτω Αχαΐας, ως ελεγκτών για την εξυπηρέτηση των ασφαλισμένων, με την σύμφωνη γνώμη του ΠΕΣΥΠ.
Ο Υφυπουργός
Ε. ΝΑΣΙΩΚΣ»
13. Στις με αριθμό 9351/13-5-03, 9208/8-5-03 και 9485/15-5-03 ερωτήσεις του Βουλευτή κ. Θεόφιλου Βασιλείου, Σ. Σπηλιωτόπουλου και Π. Αδρακτά δόθηκε με το υπ? αριθμ. 44422/21-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στις με αριθμ. 9208/8.5.03, 9351/13.5.03 και 9485/15.5.03 ερωτήσεις που κατατέθηκαν στη Βουλή από τους Βουλευτές κυρίων Σ. Σπηλιωτόπουλο, Θ. Βασιλείου και Π. Αδρακτά, σχετικά με τον ορισμό ιατρών στο Κέντρο Υγείας Κάτω Αχαΐας ως ελεγκτών, για την εξυπηρέτηση των ασφαλισμένων του Δημοσίου, σας πληροφορούμε τα εξής:
Μέχρι σήμερα οι Ασφαλισμένοι του Δημοσίου στον Δήμο Δύμης Ν. Αχαΐας, εξυπηρετούνται από την αγροτική ιατρό της περιοχής που έχει ορισθεί ως ελεγκτής σε συνεννόηση με τον Πρόεδρο του οικείου ΠΕΣΥΠ.
Ήδη, ο Οργανισμός Περίθαλψης Ασφαλισμένων του Δημοσίου (Ο.Π.Α.Δ) προωθεί ρυθμίσεις για τον ορισμό ιατρών του Κέντρου Υγείας Κάτω Αχαΐας, ως ελεγκτών για την εξυπηρέτηση των ασφαλισμένων, με την σύμφωνη γνώμη του ΠΕΣΥΠ.
Ο Υφυπουργός
Ε. ΝΑΣΙΩΚΑΣ»
14. Στις με αριθμό 9208/8-5-03 93511135 03 και 9485/15.5.03 ερωτήσεις των Βουλευτών κυρίων Σπήλιου Σπηλιωτόπουλου, Θεόφιλου Βασιλείου και Π. Αδρακτά δόθηκε με το υπ? αριθμ. ΓΠ 44422/21-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στις με αριθμ. 9208/8.5.03, 93511135 03 και 9485/15.5.03 ερωτήσεις που κατατέθηκαν στη Βουλή από τους Βουλευτές κυρίους Σ. Σπηλιωτόπουλο, Θ. Βασιλείου και Π. Αδρακτά, σχετικά με τον ορισμό ιατρών στο Κέντρο Υγείας Κάτω Αχαΐας ως ελεγκτών, για την εξυπηρέτηση των ασφαλισμένων του Δημοσίου, σας πληροφορούμε τα εξής:
Μέχρι σήμερα οι Ασφαλισμένοι του Δημοσίου στον Δήμο Δύμης Ν. Αχαΐας, εξυπηρετούνται από την αγροτική ιατρό της περιοχής που έχει ορισθεί ως ελεγκτής σε συνεννόηση με τον Πρόεδρο του οικείου ΠΕΣΥΠ.
Ήδη, ο Οργανισμός Περίθαλψης Ασφαλισμένων του Δημοσίου (Ο.Π.Α.Δ) προωθεί ρυθμίσεις για τον ορισμό ιατρών του Κέντρου Υγείας Κάτω Αχαΐας, ως ελεγκτών για την εξυπηρέτηση των ασφαλισμένων, με την σύμφωνη γνώμη του ΠΕΣΥΠ.
Ο Υφυπουργός
Ε. ΝΑΣΙΩΚΑΣ»
15. Στις με αριθμό 8981/30-4-2003 και 9146/22-5-03 ερωτήσεις των Βουλευτών κυρίων Παρθένας Φουντουκίδου, Ιωάννη Τζαμτζή και Γεωργίου Καρασμάνη δόθηκε με το υπ? αριθμ. 43157/22-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στις με αρ. 8981/30-4-2003, 9146/7-5-2003 ερωτήσεις και στην 4207/6-5-2003 αναφορά που κατατέθηκαν στη Βουλή από τους Βουλευτές κυρίους Ι. Τζαμτζή, Π. Φουντουκίδου και Γ. Καρασμάνη σχετικά με την αύξηση του κονδυλίου εφημεριών στο Νοσοκομείο Γιαννιτσών και Κ.Υ. αρμοδιότητάς του, σας γνωρίζουμε ότι:
Με την αρ. πρωτ. Y10α/ΓΠ 28360/16-5-2003 Απόφαση των Υπουργών Οικονομίας και Οικονομικών και Υγείας και Πρόνοιας δόθηκε συμπληρωματική πίστωση για τις εφημερίες ιατρικού προσωπικού, μεταξύ άλλων και για το Γ.Ν. Γιαννιτσών ποσό 120.681 ευρώ.
Ο Υφυπουργός
Ε. ΝΑΣΙΩΚΑΣ»
16. Στην με αριθμό 9066/6-5-03 ερώτηση του Βουλευτή κ. Ευάγγελου Μπασιάκου δόθηκε με το υπ? αριθμ.Β-3405/22-5-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. πρωτ .9066/06-05-03 που κατέθεσε στη Βουλή ο Βουλευτής κ. Ευαγ. Μπασιάκος, σύμφωνα με το αριθμ. πρωτ. 588754/14-05-03 έγγραφο του Οργανισμού Σιδηροδρόμων Ελλάδος σας πληροφορούμε τα παρακάτω:
Οι Σ.Σ. Ελαιώνα, Υπάτου Σφίγγας, Αλιάρτου, Αλαλκομενών και Δαύλειας δεν εξασφαλίζονται από προσωπικό αφού, μετά την ολοκλήρωση των έργων κατασκευής διπλής γραμμής και την εγκατάσταση συστήματος σηματοδότησης για τον έλεγχο της κυκλοφορίας, έχει ανασταλεί η λειτουργία τους καθόσον δεν είναι απαραίτητοι για την κυκλοφορία των αμαξοστοιχιών. Όλοι οι παραπάνω κλειστοί σταθμοί μπορούν να επανδρωθούν και να τεθούν σε λειτουργία σε έκτακτες περιπτώσεις που επιβάλλουν οι υπηρεσιακές ανάγκες.
Στα πλαίσια αυτά την τρέχουσα χρονική περίοδο λειτουργεί σε εξαήμερη βάση, από ώρα 06.00-14.00, ο Σ.Σ Ελαιώνα για την εξυπηρέτηση των Εργοταξίων (φόρτωση σκύρων). Σχετικά με τα δρομολόγια που εξυπηρετούν τον κάθε σταθμό του Ν. Βοιωτίας σας γνωρίζουμε ότι:
- Στους σταθμούς Ελαιώνα, Υπάτου και Σφίγγας, σταθμεύουν οι τοπικές επιβατικές αμαξοστοιχίες Αθηνών Στυλίδας-Αθηνών (1520,1521,1522,1523).
- Στο Στ. Αλιάρτου σταθμεύουν οι αμαξοστοιχίες 500, 1520, 602, 1522, 604, 1521, 603, 1523 και 503. Στο σταθμό λειτουργεί πρακτορείο για την έκδοση εισιτηρίων και την εξυπηρέτηση επιβατικού κοινού για όλες τις αμαξοστοιχίες που σταθμεύουν εκεί.
- Στο Στ. Δαύλειας σταθμεύουν οι αμαξοστοιχίες 1520, 602, 1522, 1521, 603 και 1523. Στο σταθμό λειτουργεί πρακτορείο για την έκδοση εισιτηρίων και την εξυπηρέτηση του επιβατικού κοινού για όλες τις αμαξοστοιχίες που σταθμεύουν εκεί.
- Στο Σ.Σ. Θηβών σταθμεύοον όλες οι αμαξοστοιχίες πλην των αμαξοστοιχιών IC 50, IC 51, IC 54 και lC 53.
Λειτουργεί πρακτορείο που εξυπηρετεί επιβάτες (έκδοση εισιτηρίων), από ώρα 06.15 έως 22.15, αλλά και εμπορεύματα σε εικοσιτετράωρη βάση. Όταν είναι απαραίτητη η λειτουργία του Σταθμού για κυκλοφοριακούς λόγους, τότε εξασφαλίζεται από Σταθμάρχη και Κλειδούχο.
- Στο Σ.Σ. Λεβαδειάς σταθμεύουν όλες οι αμαξοστοιχίες πλην των αμαξοστοιχιών IC 50, IC 51, IC 54 και IC 53.
Λειτουργεί σε εικοσιτετράωρη βάση και εξασφαλίζεται με Σταθμάρχη και Κλειδούχο σε κάθε βάρδια ενώ από 12-05-2003 (και για ολόκληρη τη θερινή περίοδο), σε συνεργασία του Ο.Σ.Ε. με τα Κ.Τ.Ε.Λ. Νομού Φωκίδας, για την καλύτερη εξυπηρέτηση των επιβατών του που επιθυμούν να επισκεφθούν τους Δελφούς, δρομολογούνται δύο λεωφoρεία των Κ.Τ.Ε.Λ. στη διαδρομή Δελφοί -Στ. Λειβαδειάς - Δελφοί σε συνδυασμό με τις αμαξοστοιχίες 70, 41, 500, 602, και 501.
Ο Υπουργός
ΧΡΙΣΤΟΣ ΒΕΡΕΛΗΣ»
17. Στην με αριθμό 9065/6.5.03 ερώτηση του Βουλευτή κ. Ευάγγελου Μπασιάκου δόθηκε με το υπ? αριθμ. ΓΠ 44483/21-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στη με αριθμ. 9065/6.5.03 ερώτηση που κατατέθηκε στη Βουλή από το Βουλευτή κ Ε. Μπασιάκο, σχετικά με την αξιοποίηση των παλαιών εγκαταστάσεων του Γ.Ν. Θήβας, σας πληροφoρούμε τα εξής:
Το κτίριο επί της οδού Πινδάρου που τώρα στεγάζει το Γ.Ν. Θήβας, εντάσσεται στο Επιχειρησιακό Σχέδιο του ΠΕ.Σ.Υ.Π., για περαιτέρω αξιοποίηση, μετά την ολοκλήρωση της μετεγκατάστασης στο νέο κτίριο.
Μετά την παράδοση του Επιχειρησιακού Σχεδίου, το ΠΕ.Σ.Υ.Π. Στερεάς Ελλάδας θα είναι σε θέση να καταθέσει την πρότασή του, με γνώμονα την καλύτερη εξυπηρέτηση των πολιτών και την αναβάθμιση των υπηρεσιών υγείας στην Περιφέρεια Στερεάς Ελλάδας.
Ο Υφυπουργός
Ε. ΝΑΣΙΩΚΑΣ»
18. Στην με αριθμό 9052/6-5-03 ερώτηση του Βουλευτή κ. Παναγιώτη Αδρακτά δόθηκε με το υπ? αριθμ. ΓΠ/44484/21-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 9052/6-5-2003 ερώτηση που κατατέθηκε στη Βουλή από το Βουλευτή κ. Π. Αδρακτά σχετικά με ελλείψεις προσωπικού στο Π.Γ. Νοσ. Πατρών, σας πληροφορούμε τα εξής:
Το Υπουργείο μας έχει ζητήσει με σχετικό έγγραφό του προς το ΑΣΕΠ την προκήρυξη των κάτωθι θέσεων για την υλοποίηση του προγράμματος απόκτησης εργασιακής εμπειρίας ανέργων, διάρκειας 18 μηνών, στο Π.Γ. Νοσ. Πατρών:
ο Πέντε (5) θέσεις ΠΕ Νοσηλευτικής
ο Μία (1) θέση ΤΕ Μαιών
ο Δεκαεννέα (19) θέσεις ΤΕ ή ΔΕ Νοσηλευτικής 
ο Τρεις (3) θέσεις ΤΕ Ιατρικών Εργαστηρίων 
ο Πέντε (5) θέσεις ΤΕ Ραδιολογίας-Ακτινολογίας 
ο Μία (1) θέση ΤΕ Φυσιοθεραπευτών
ο Μία (1) θέση ΠΕ Πολιτικών Μηχανικών
ο Μία (1) θέση ΠΕ Διοικητικού-Λογιστικού
ο Μία (1) θέση ΠΕ Πληροφορικής
ο Μία (1) θέση ΤΕ Πληροφορικής
ο Μία (1) θέση ΔΕ Πληρωμάτων Ασθενοφόρων
Επίσης, έχει ζητηθεί από το ΑΣΕΠ η προκήρυξη (31) θέσεων ΠΕ ή ΤΕ Νοσηλευτικής και (10) θέσεων ΤΕ Νοσηλευτικής για το ανωτέρω Νοσοκομείο.
Ο Υφυπουργός
Ε. ΝΑΣΙΩΚΑΣ»
19. Στην με αριθμό 9028/5-5-03 ερώτηση της Βουλευτού κ. Ιωάννας Στεργίου δόθηκε με το υπ? αριθμ. ΓΠ/43161/23-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 9028/5-5-2003 ερώτηση που κατατέθηκε στη Βουλή από τη Βουλευτή κ. Ι. Στεργίου σχετικά με την καθυστέρηση καταβoλής μισθοδοσίας στο προσωπικό του Εθνικού Οργανισμού Κοινωνικής Φροντίδας (ΕΟΠ), σας γνωρίζουμε τα εξής:
Από το Υπουργείο Υγείας και Πρόνοιας εκδόθηκε η αρ. ΔΥ5α/οικ. 35572/11-4-2003 απόφαση επιχορήγησης του ΕΟΠ, ύψους 3.253.000 ευρώ. Μετά από σχετική αλληλογραφία ο παραπάνω Οργανισμός μας πληροφόρησε ότι:
Στους εργαζόμενους του ΕOΠ δεν είχε καταβληθεί μέχρι 9-5-2003 η προκαταβολή του α' δεκαπενθημέρου μηνός Μαΐου 2003, λόγω καθυστέρησης έκδοσης του εντάλματος πληρωμής από την Υπηρεσία Δημοσιονομικού Ελέγχου. Η προαναφερόμενη Υπηρεσία είχε παραλάβει από το Υπουργείο Υγείας και Πρόνοιας το έγγραφο επιχορήγησης στις 21-4-2003.
Η Δ/νση Οικονομικών του εν λόγω Οργανισμού ειδοποιήθηκε τηλεφωνικά στις 6-5-2003 από την Υπηρεσία Δημοσιονομικού Ελέγχου του Υπουργείου Υγείας και Πρόνοιας να στείλει κούριερ για να παραλάβει και να μεταφέρει στην Ε΄ ΔΟΥ Αθηνών το ένταλμα πληρωμής επειδή έτσι προβλέπεται από τη νομοθεσία. Στη συνέχεια η Ε΄ ΔΟΥ Αθηνών διαβίβασε το ένταλμα πληρωμής στις 7-5-2003 στην Τράπεζα της Ελλάδος για την κατάθεση του σχετικού ποσού της επιχορήγησης στο λογαριασμό του.
Η προαναφερόμενη Δ/νση του ΕΟΠ βρισκόταν σχεδόν καθημερινά σε επικοινωνία με τις προαναφερόμενες υπηρεσίες, είτε τηλεφωνικώς, είτε με την επιτόπου παρουσία της για άμεση ενημέρωση και επίλυση του προβλήματος.
'Ηδη το θέμα έχει τακτοποιηθεί, δεδομένου ότι εισπράχθηκε η επιχορήγηση του ΕΟΠ και καταβλήθηκε στο προσωπικό το α' δεκαπενθήμερο μηνός Μαΐου στις 14-5-2003 και στις 15-5-2003 το β' δεκαπενθήμερο μηνός Μαΐου 2003.
Τα δικαιώματα των εργαζομένων στον Εθνικό Οργανισμό Κοινωνικής Φροντίδας είναι εξασφαλισμένα από την κείμενη εργατική ασφαλιστική νομοθεσία και σε καμία περίπτωση δεν απειλούνται από μια συμπτωματική καθυστέρηση καταβολής προκαταβολής και όχι δεδουλευμένων, η οποία οφείλεται σε γραφειοκρατικούς λόγους και σε κανέναν άλλο λόγο ή σκοπιμότητα.
Ο Υφυπουργός
Δ. ΘΑΝΟΣ»
20. Στην με αριθμό 9002/2-5-03 ερώτηση του Βουλευτή κ. Σωτήριου Χατζηγάκη δόθηκε με το υπ? αριθμ. 43167-ΙΗ/22-5-03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 9002/2.5.2003 την οποία κατέθεσε ο Βουλευτής κ. Σωτήρης Χατζηγάκης και αφορά στους καθηγητές που εργάστηκαν στις περυσινές πανελλαδικές εξετάσεις, σας γνωρίζουμε τα ακόλουθα:
Σύμφωνα με το αριθμ. 9850/4.10.2002 έγγραφο της Διεύθυνσης Δευτεροβάθμιας Εκπαίδευσης Τρικάλων, οι δαπάνες που απαιτήθηκαν για τη διενέργεια των πανελλαδικών εξετάσεων Ιουνίου, επαναληπτικών Ιουλίου και Σεπτεμβρίου έτους 2002 ανήλθαν στο ποσό των 259,635 ευρώ.
Η αρμόδια Υπηρεσία του ΥΠ.Ε.Π.Θ. διέθεσε με επιτροπικά εντάλματα στη Διεύθυνση Δευτεροβάθμιας Εκπαίδευσης Τρικάλων τα εξής ποσά:
α) 186.000 ευρώ με την αριθμ. 38581/Φ.259/Β6/12.4.2002 απόφαση του ΥΠ.Ε.Π.Θ.
β) 30.000 ευρώ με την αριθμ. 62072/Φ.259/Β6/14.6.2002 απόφαση του ΥΠ.Ε.Π.Θ.
γ) 24.000 ευρώ με την αριθμ. 74554/Β6/15.7.2002 απόφαση του ΥΠ.Ε.Π.Θ.
δ) 19.640 ευρώ με την αριθμ. 121501/Φ.259/Β6/14.11.2002 απόφαση του ΥΠ.Ε.Π.Θ.
Συνολικά διετέθησαν 259.640 ευρώ και έτσι υπερκαλύφθηκαν οι δαπάνες αποζημίωσης των μελών των επιτροπών των πανελλαδικών εξετάσεων Β΄ και Γ΄ τάξης Ενιαίου Λυκείου, επιτηρητών, βαθμολογητών, αναβαθμολογητών, Βαθμολογικών Κέντρων, επιτροπών συγκέντρωσης δικαιολογητικών κ.λπ. εμπλεκομένων το έτος 2002.
Εάν δεν έχουν καταβληθεί τα ποσά, είτε λόγω καθυστέρησης υποβολής ή έγκρισης των σχετικών ενταλμάτων πριν από την 31.12.2002, είτε για άλλους λόγους, τα αντίστοιχα ποσά μπορούν να καταβληθούν από τις πιστώσεις που έχουν εγγραφεί στον τρέχοντα προϋπολογισμό με την αριθμ: 42555/Β6/30.4.2003 απόφαση του ΥΠ.Ε.Π.Θ.
Ο Υπουργός
ΠΕΤΡΟΣ Δ. ΕΥΘΥΜΙΟΥ»
21. Στην με αριθμό 9001/2-5-93 ερώτηση του Βουλευτή κ. Σωτηρίου Χατζηγάκη δόθηκε με το υπ? αριθμ. 13/3379/22-5-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της Ερώτησης με αριθμό 9001/2-5-03 που κατέθεσε στη Βουλή ο Βουλευτής κ.. Σωτήρης Χατζηγάκης σχετικά με την ισόπεδη διάβαση του Ο.Σ.Ε. στα Σαράγια Τρικάλων, και σύμφωνα με το αρ. 151651/195Α/14-5-03 έγγραφο του Οργανισμού Σιδηροδρόμων Ελλάδος, σας πληροφορούμε τα παρακάτω:
1. Στα πλαίσια του Α΄ Ταμείoυ Συνοχής μελετήθηκε και κατασκευάσθηκε η γραμμή κανονικού εύρους από Σ.Σ. Παλαιαφαρσάλου μέχρι Σ.Σ. Καλαμπάκας. Κατόπιν σχετικού αιτήματος των τοπικών Αρχών, και για να διασφαλιστεί απόλυτα η κυκλοφορία πεζών, οχημάτων και συρμών κατά μήκος της νέας σιδηροδρομικής γραμμής, πρόκειται να κατασκευαστούν ανισόπεδες διαβάσεις με αντίστοιχη κατάργηση των υφιστάμενων ισόπεδων διαβάσεων και τταράπλευρο οδικό δίκτυο στις περιοχές των Τρικάλων και της Καρδίτσας. Μία εξ αυτών είναι η κάτω διάβαση πεζών και μικρών οχημάτων στη θέση Σαράγια (χ.θ. γραμμής Παλαιαφαρσάλοu -Καλαμπάκας).
2. Με το υπ' αριθμ. 3146617/28-02-02 έγγραφο της, η ΕΡΓΑ ΟΣΕ Α.Ε. είχε υποβάλει στη Ειδική Υπηρεσία Διαχείρισης Επιχειρησιακού Προγράμματος Θεσσαλίας, Τεχνικό Δελτίο Έργου, με τίτλο: «Κατασκευή Κάτω διάβασης πεζών και μικρών οχημάτων στη θέση ΣΑΡΑΓΙΑ. Το έργο αυτό περιελάμβανε τόσο την μελέτη όσο και την κατασκευή της Ανισόπεδης Διάβασης. Για την απλοποίηση όμως των διαδικασιών, συμφωνήθηκε (μεταξύ Υπουργείου Μεταφορών - Περιφέρειας Θεσσαλίας - ΟΣΕ - ΕΡΓΟΣΕ), να χρηματοδοτηθούν οι μελέτες του έργου από τις Δημόσιες Επενδύσεις, έτσι ώστε μετά την μελετητική τους ωριμότητα, να ενταχθούν άμεσα στο ΠΕΠ Θεσσαλίας 2000-2006 στο Μέτρο 2.4.
3. Η υπογραφή της Σύμβασης για την εκπόνηση της μελέτης του έργου πρόκειται να γίνει τον Ιούνιο του 2003 και η χρονική διάρκεια της σύμβασης ορίσθηκε στους οχτώ μήνες.
Σύμφωνα με τον προγραμματισμό της ΕΡΓΟΣΕ, μετά την ολοκλήρωση των μελετών που αναμένεται τον Ιανουάριο του 2004, θα δημοπρατηθεί το έργο. Η υπογραφή της σύμβασης κατασκευής αναμένεται να γίνει τον Αύγουστο του 2004, ενώ η ολοκλήρωσή του και η παράδοσή του στους κατοίκους της περιοχής προβλέπεται για τον Αύγουστο του 2006.
4. Το θέμα της παραχώρησης της παλαιάς σιδηροδρομικής γέφυρας που συνδέει τις περιοχές Κηπάκι, Φλαμούλι - προκειμένου να χρησιμοποιηθεί ως οδική από τους κατοίκους των περιοχών- συνδέεται άμεσα με την παραχώρηση λωρίδας της ακίνητης; περιουσίας του ΟΣΕ για τη δημιουργία παράπλευρου οδικού δικτύου από τη χιλιομ.θέση 55+800 έως την χιλιομ.θέση 57+200 γραμμής Παλαιοφαρσάλου-Καλαμπάκας.
Ο ΟΣΕ εξετάζει την περίπτωση παραχώρησης της λωρίδας ιδιοκτησίας του με τις προϋποθέσεις του Νόμου 2671/98, άρθρο 6 παραγρ.1 και 2 (παραχώρηση με απόφαση του Διοικητικού Συμβουλίου του ΟΣΕ έναντι άλλων ίσης αξίας ανταλλαγμάτων ή ωφελειών του Ο ΣΕ ή εύλογης αποζημίωσης).
Ο Υπουργός
ΧΡΙΣΤΟΣ ΒΕΡΕΛΗΣ»
22. Στην με αριθμό 8999/2-5-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. 7017/4/3266 έγγραφο από τον Υφυπουργό Δημόσιας Τάξης η ακόλουθη απάντηση:
«Σε απάντηση της ανωτέρω ερώτησης 8999/2-5-03, πoυ κατέθεσε ο Βουλευτής κ. Π. Λαφαζάνης, σας γνωρίζουμε ότι το Αρχηγείο της Ελληνικής Αστυνομίας, αποδίδοντας ιδιαίτερη σημασία στην άψογη και αποτελεσματική λήψη των επιβαλλόμενων μέτρων ασφάλειας, τάξης και τροχαίας, κατά την διάρκεια των εργασιών της Ευρωπαϊκής Διάσκεψης και της τελετής υπογραφής της συνθήκης προσχώρησης των νέων κρατών- μελών της Ευρωπαϊκής Ένωσης, που διεξήχθησαν στην Αθήνα κατά το τριήμερο 15,16 και17-4-2003, προέβη στον έγκαιρο, λεπτομερή και ορθολογικό σχεδιασμό των εν λόγω μέτρων, ώστε να διασφαλιστεί η ασφαλής και απρόσκοπτη διεξαγωγή της Διάσκεψης και η προσωπική ασφάλεια των επισήμων που συμμετείχαν σ΄ αυτήν, των μελών της συνοδείας τους και των εκπροσώπων των Μ.Μ.Ε.
Για το αστυνομικό προσωπικό της Γενική Αστυνομικής Διεύθυνσης Αττικής, αλλά και αυτό που μετακινήθηκε από περιφερειακές Υπηρεσίες προς ενίσχυσή της, για τη λήψη των ανωτέρω μέτρων, σύμφωνα με τις εντολές και οδηγίες που δόθηκαν, ελήφθη διοικητική μέριμνα, σε ό,τι αφορούσε τις μετακινήσεις, διαμονή, διατροφή και λοιπές εξυπηρετήσεις του. Ειδικότερα, συγκροτήθηκε ειδική επιτροπή υπό Αστυνομικό Διευθυντή, η οποία μερίμνησε έγκαιρα και αφού εγκρίθηκε το αναγκαίο χρηματικό ποσό εξασφάλισε από ιδιωτική εταιρεία CATERING σάντουιτς, αναψυκτικά και νερά, τα οποία διανεμήθηκαν στους αστυνομικούς που εκτελούσαν υπηρεσία, ενώ τα ίδια είδη διανεμήθηκαν και από τη Λέσχη της Διεύθυνσης Αστυνομικών Επιχειρήσεων Αττικής. Επίσης, για την εξυπηρέτηση όλων των αστυνομικών που απασχολήθηκαν στα μέτρα τις ημέρες εκείνες, διατέθηκαν 105 χημικές τουαλέτες.
Σε ό,τι αφορά τη διαμονή των μετακινηθέντων από την επαρχία αστυνομικών, σας πληροφορούμε ότι εξασφαλίσθηκαν έγκαιρα δωμάτια σε διάφορα ξενοδοχεία, αφού ελήφθη υπόψη η διαθεσιμότητα αυτών σε κλίνες, καθώς επίσης και η δυνατότητα παροχής γεύματος ή δείπνου. Στο προσωπικό αυτό, με απόφαση που εκδόθηκε, εγκρίθηκε η χορήγηση αποζημίωσης για το σύνολο των ημερών που εκτέλεσε εκτός έδρας υπηρεσία, η οποία καλύπτει πλήρως τα έξοδα διανυκτέρευσης σε ξενοδοχείο, τη διατροφή (το ποσό που χορηγείται για το σκοπό αυτό ανέρχεται σε 29,35 ευρώ ημερησίως) και τυχόν έξοδα μετακίνησης, όπως εισιτήρια και μικροδαπάνες ταξιδίου.
Σχετικά με το ωράριο εργασίας των αστυνομικών και τη χορήγηση των ημερησίων αναπαύσεων, επισημαίνεται ότι, με τις διατάξεις του π.δ. 394/3-12-2001, διασφαλίζονται πλήρως τα δικαιώματα του αστυνομικού προσωπικού αναφορικά με το χρόνο εργασίας του και τη χορήγηση ημερησίων αναπαύσεων, γεγονός που έχει αναγνωρισθεί και από τις συνδικαλιστικές ενώσεις του προσωπικού, δεδομένου ότι οι ρυθμίσεις του ανωτέρω π.δ. αποτελούν κατά βάση υλοποίηση των προτάσεων των εν λόγω ενώσεων. Για την πιστή εφαρμογή των διατάξεων αυτών, από το Αρχηγείο της Αστυνομίας έχουν δοθεί συγκεκριμένες εντολές και λεπτομερείς οδηγίες προς όλες τις αστυνομικές Υπηρεσίες, ενώ παράλληλα διατάχθηκε ο ιεραρχικός έλεγχος της τήρησής τους από τα αρμόδια υπηρεσιακά όργανα. Το όλο θέμα παρακολουθείται από την Υπηρεσία, προκειμένου να αντιμετωπίζονται πιθανά προβλήματα από την εφαρμογή των εν λόγω διατάξεων.
Ειδικότερα, σε εβδομαδιαία βάση, απασχολούνται 37½ ώρες όσοι εκτελούν γραμματειακή ή γραφική υπηρεσία, 32 ώρες όσοι εκτελούν εξωτερικές ή εσωτερικές υπηρεσίες σε αλλαγές 24ωρης ή 16ωρης ή 12ωρης βάσης και 30 ώρες όσοι εκτελούν υπηρεσία μοτοσικλετιστή τάξης, ασφάλειας και τροχαίας ή ακίνητου σκοπού ρυθμιστή τροχαίας κίνησης. Όμως, εάν η εκτελούμενη υπηρεσία επιβάλλεται να συνεχισθεί και μετά τη λήξη του καθορισμένου χρόνου εργασίας, είτε από τη φύση της, είτε από ειδικές συνθήκες, αυτή δεν διακόπτεται αλλά συνεχίζεται για όσο χρόνο απαιτείται. Επίσης, για την αντιμετώπιση εκτάκτων και απρόβλεπτων υπηρεσιακών αναγκών ιδίως τάξης, ασφάλειας και τροχαίας, δύναται να επιβάλλεται πρόσθετη εργασία, πέραν των ως άνω οριζομένων. Στις περιπτώσεις αυτές ο επιπλέον χρόνος συνυπολογίζεται στον συνολικό χρόνο της εβδομαδιαίας απασχόλησης.
Η χορήγηση στο προσωπικό μας ειδικής αποζημίωσης για υπερωριακή απασχόληση δεν προβλέπεται από τις διατάξεις που αφορούν το ενιαίο μισθολόγιο των στρατιωτικών, αστυνομικών, πυροσβεστικών υπαλλήλων και λιμενικών, αφού για το προσωπικό αυτό δεν εφαρμόζονται διατάξεις της εργατικής ή εργατοϋπαλληλικής νομοθεσίας ή διατάξεις που αφορούν το μισθολόγιο των πολιτικών δημοσίων υπαλλήλων.
Πάντως, με διαταγή του Αρχηγού της Αστυνομίας, χορηγήθηκαν σε όλους τους αστυνομικούς, που διατέθηκαν για τη λήψη των ανωτέρω μέτρων, τρεις ημερήσιες αναπαύσεις, ενώ πρέπει να επισημανθεί ότι στη Γενική Αστυνομική Διεύθυνση Αττικής έχουν σταλεί ευχαριστήριες επιστολές, τόσο από Υπηρεσίες, όσο και από μεμονωμένους αστυνομικούς που διατέθηκαν στα μέτρα, καθώς και από συνδικαλιστικές ενώσεις τους, για τη φιλοξενία που τους προσφέρθηκε, χωρίς βεβαίως να λείψουν και τα παράπονα από μερικούς, τα οποία σε μεγάλο βαθμό κρίνονται υπερβολικά.
Ο Υφυπουργός
ΠΑΝΤΕΛΗΣ ΤΣΕΡΤΙΚΙΔΗΣ»
23. Στην με αριθμό 8993/30-4-03 ερώτηση των Βουλευτών κυρίων Ιορδάνη Τζαμτζή, Ασημίνας Ξηροτύρη - Αικατερινάρη και Iωάννας Στεργίου δόθηκε με το υπ? αριθμ. 5479/23-5-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην αριθμ. 8993/2003 ερώτηση και στην από 08-05-2003 αναφορά του γραφείου Νομάρχη Πέλλας, που κατατέθηκε στη Βουλή από τους Βουλευτές κ. Ι. Τζαμτζή, κ. Α. Ξηροτύρη - Αικατερινάρη και I. Στεργίου για τα θιγόμενα σ' αυτή θέματα, σας πληροφορούμε τα εξής:
Α. Ο Οργανισμός Απασχόλησης Εργατικού Δυναμικού (ΟΑΕΔ) καταβάλλει προσπάθειες μείωσης των γραφειοκρατικών διατυπώσεων για την καλύτερη εξυπηρέτηση των ασφαλισμένων, όπως π.χ. για την καταβολή των επιδομάτων παιδιών καθώς και την καταβολή των ειδικών εποχιακών βοηθημάτων.
Ήδη έχουν εκδοθεί οι σχετικές υπουργικές αποφάσεις και έχουν συνταχθεί εγκύκλιοι προς τις υπηρεσίες του.
Όσον αφορά στην επιδότηση επί του κόστους μισθοδοσίας του προσωπικού των επιχειρήσεων, αυτή καθορίστηκε με το ν. 1767/87 άρθρο 21 και 22, όπως τροποποιήθηκε με τον όμοιο ν. 1836/89 άρθρο 32 και καταβάλλεται στις βιομηχανικές βιοτεχνίες, μεταλλευτικές κ.λπ. επιχειρήσεις που είναι εγκατεστημένες σε παραμεθόριες περιοχές. Κατά συνέπεια δεν προβλέπεται δυνατότητα επιδότησης του μόνιμου προσωπικού στην περίπτωση του Νομού Πέλλας.
Β. Η Κοινωνική Ασφάλιση, σε περίπτωση σεισμών, πλημμύρων και άλλων φυσικών καταστροφών συμμετέχει στις διαδικασίες ανακούφισης των πληγέντων, με την παροχή στις επιχειρήσεις, εργοδότες ή ασφαλισμένους, δυνατότητας εξόφλησης των τρεχουσών και καθυστερούμενων εισφορών τους προς τους ασφαλιστικούς οργανισμούς, με ιδιαίτερα ευνοϊκούς όρους, σε εφαρμογή των διατάξεων του άρθρου 4 του ν. 2556/97 και της κατ' εξουσιοδότηση αυτού εκδοθείσας Υπουργικής απόφασης με αρ.Φ14/οικ.333/6-3-1998 .
Προκειμένου να υπαχθεί μια επιχείρηση στις ανωτέρω διατάξεις, προϋπόθεση η οποία ζητείται από το ΙΚΑ είναι να έχει χαρακτηρισθεί ο νομός ως θεομηνιόπληκτος ή σε κατάσταση έκτακτης ανάγκης με έκδοση σχετικής απόφασης από το κατά περίπτωση αρμόδιο όργανο.
Αρμόδιο όργανο για την κήρυξη κάποιας περιοχής σε κατάσταση έκτακτης ανάγκης είναι ο υπουργός Εσωτερικών Δημόσιας Διοίκησης και Αποκέντρωσης ύστερα από εισήγηση του Γενικού Γραμματέα Πολιτικής Προστασίας ή ο Γενικός Γραμματέας Πολιτικής Προστασίας ύστερα από εισήγηση του νομάρχη.
Μέχρι σήμερα τέτοια απόφαση δεν έχει κοινοποιηθεί στην Διεύθυνση Κύριας Ασφάλισης Μισθωτών της Γενικής Γραμματείας Κοινωνικών Ασφαλίσεων του Υπουργείου μας ή στο ΙΚΑ και, συνεπώς, δεν είναι δυνατό οι τυχόν πληγείσες επιχειρήσεις του Ν. Πέλλας να υπαχθούν στην ανωτέρω ρύθμιση.
Γ. Επί τετάρτου ερωτήματος σας ενημερώνουμε ότι, με το άρθρο 1 του ν. 3144/2003 (ΦΕΚ 111/Α18-5-2003)«Κοινωνικός διάλογος για την προώθηση της απασχόλησης και την κοινωνική προστασία και άλλες διατάξεις» του Υπουργείου Εργασίας και Κοινωνικών Ασφαλίσεων, συστήθηκε η Εθνική Επιτροπή Απασχόλησης, στην οποία συμμετέχουν και εκπρόσωποι των κοινωνικών εταίρων.
Σε αυτήν θα διεξαχθεί διάλογος και επί θεμάτων, που αφορούν τις εργασιακές σχέσεις.
Ο Υπουργός
ΔΗΜΗΤΡΙΟΣ ΡΕΠΠΑΣ»
24. Στην με αριθμό 8988/30-4-03 ερώτηση του Βουλευτή κ. Ιορδάνη Τζαμτζή δόθηκε με το υπ? αριθμ. Β -3377/22-5-03 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμό 8988/30-4-03 που κατέθεσε στη Βουλή ο Βουλευτής κ. lορδάνης Τζαμτζής σχετικά με τα προβλήματα στα Φορτηγά Δημοσίας Χρήσης, σας πληροφορούμε τα παρακάτω:
1. Το θέμα της πρόσβασης στην ελληνική αγορά αλλοδαπών κοινοτικών μεταφορικών επιχειρήσεων και διενέργειας μεταφορών εντός της ελληνικής επικράτειας με κοινοτικά φορτηγά καθορίζεται με κοινοτικές οδηγίες και κανονισμούς. Έτσι, προς την κατεύθυνση της υλοποίησης της εσωτερικής αγοράς των μεταφορών και της απελευθέρωσης των ενδοκοινοτικών μεταφορών έχουν θεσπιστεί ο κανονισμός (ΕΟΚ) 881/92 σχετικά με την πρόσβαση στην αγορά των οδικών εμπορευματικών μεταφορών μέσα- στην Κοινότητα, ο κανονισμός (ΕΟΚ) 3118/93 για τον καθορισμό των όρων υπό τους οποίους γίνονται δεκτοί στις εθνικές οδικές εμπορευματικές μεταφορές σε ένα κράτος μέλος μεταφορείς μη εγκατεστημένοι σε αυτό και η οδηγία 96/26 ΕΚ περί προσβάσεως στο επάγγελμα του οδικού μεταφορέα εμπορευμάτων και επιβατών και αμοιβαίας αναγνωρίσεως των διπλωμάτων, πιστοποιητικών και άλλων τίτλων που διευκολύνουν την πραγμάτωση του δικαιώματος εγκαταστάσεως των μεταφορέων αυτών στον τομέα των εσωτερικών και διεθνών μεταφορών.
2. Το θέμα των παρανόμως κυκλοφορούντων φορτηγών, αλλοδαπών και ελληνικών, και διενέργειας με αυτά εμπορευματικών μεταφορών κατά παράβαση των ισχυουσών διατάξεων αντιμετωπίζεται με τους ελέγχους που διενεργούνται σε όλη τη χώρα από το ΣΔΟΕ, Λιμενικές, Τελωνειακές, Αστυνομικές Αρχές, υπηρεσίες ΥΠΜΕ και Νομαρχιακών Αυτοδιοικήσεων της χώρας καθώς και τα Μικτά Κλιμάκια Ελέγχου, όργανα που διαπιστώνουν παραβάσεις και επιβάλλουν ποινές σύμφωνα με τα προβλεπόμενα στις διατάξεις των ν. 2800/2000 και 2801/2000 και τις κατ' εξουσιοδότησή τους κανονιστικές αποφάσεις Γ5/52182/3729/12-9-2000 και Γ5/29480/2304/10-4-2001.
Οι ανωτέρω κανονιστικές αποφάσεις προβλέπουν τη διαδικασία επιβολής και είσπραξης προστίμων κατά τη διαπίστωση παραβάσεων από τα ανωτέρω όργανο. Ειδικά για τα αλλοδαπά αυτοκίνητα, σύμφωνα με τις διατάξεις των παραπάνω κ.υ.α προβλέπεται ότι αν η διαδικασία πληρωμής του προστίμου δεν ολοκληρωθεί την ίδια μέρα, τότε η Δ/νση Μεταφορών και Επικοινωνιών της Νομαρχιακής Αυτοδιοίκησης στέλνει με ΦΑΞ αντίγραφο της καταλογιστικής πράξης επιβολής του προστίμου σε όλα τα Τελωνεία και Λιμενικές Αρχές εισόδου - εξόδου της χώρας, ώστε να μην επιτραπεί η έξοδος του αυτοκινήτου από τη χώρο. Η έξοδος του αυτοκινήτου επιτρέπεται αφού προσκομιστεί το αποδεικτικό καταβολής του προστίμου και παραλάβει τις πινακίδες από την υπηρεσία που κρατούνται.
3. Για το θέμα του εκσυγχρονισμού του νομικού πλαισίου λειτουργίας των μεταφορικών επιχειρήσεων οδικών εμπορευματικών μεταφορών στην Ελλάδα, έχει συγκροτηθεί ειδική επιτροπή από υπαλλήλους των υπουργείων Μεταφορών και Επικοινωνιών, Οικονομίας και Οικονομικών, Ανάπτυξης και Εργασίας και Κοινωνικών Aσφαλίσεων, έργο της οποίας είναι μεταξύ άλλων η μελέτη της δυνατότητας παροχής κινήτρων στους μεταφορείς για τον εκσυγχρονισμό του κλάδου.
Ο Υπουργός
ΧΡΙΣΤΟΣ ΒΕΡΕΛΗΣ»
25. Στην με αριθμό 8986/30-4-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. 7017/4/3265/22-5-03 έγγραφο από τον Υφυπουργό Δημόσιας Τάξης η ακόλουθη απάντηση:
«Σε απάντηση της ανωτέρω ερώτησης, που κατέθεσε ο Βουλευτής κ. Π. Λαφαζάνης, σε ό,τι μας αφορά, σας γνωρίζουμε ότι οι αναφερόμενοι σε αυτή υπήκοοι Τουρκίας, κουρδικής καταγωγής, που διαμένουν στην Αθήνα και είναι εφοδιασμένοι με άδεια παραμονής, την 5-4-2003, κατά γενόμενο αστυνομικό έλεγχο στην εθνική οδό Διδυμοτείχου-Αλεξανδούπολης, συνελήφθησαν, επειδή με Ι.Χ.Ε. αυτοκίνητο του ενός μετέφεραν δύο ομοεθνείς τους, οι οποίοι την προηγούμενη είχαν εισέλθει λάθρα στη χώρα μας μέσω του ποταμού Έβρου, για να τους προωθήσουν στο εσωτερικό της χώρας.
Σε βάρος των ανωτέρω, από την αρμόδια Υπηρεσία μας διενεργήθηκε προανάκριση, σύμφωνα με τις διατάξεις του κώδικα ποινικής δικονομίας και με τη δικογραφία που σχηματίσθηκε για παράβαση των άρθρων 55 και 50 του ν.2910/2001 οδηγήθηκαν στον αρμόδιο Εισαγγελέα, ο οποίος τους παρέπεμψε στο Τριμελές Πλημμελειοδικείο Ορεστιάδας. Το δικαστήριο, με την 371/9-4-2003 απόφασή του, επέβαλε στον καθένα από τους δύο αλλοδαπούς ποινή φυλάκιση 18 μηνών και χρηματική ποινή 4.500 ευρώ, χωρίς η έφεση να έχει ανασταλτικό αποτέλεσμα, ενώ στους δύο λάθρα εισελθόντες επέβαλε ποινή φυλάκισης δύο μηνών, την οποία εξαγόρασαν.
Σε εκτέλεση της απόφασης αυτής οι δύο πρώτοι εγκλείσθηκαν στις δικαστικές φυλακές Κομοτηνής, ενώ σε βάρος των άλλων δύο, οι οποίοι συνελήφθησαν εκ νέου από την Αστυνομική Διεύθυνση Ορεστιάδας, εκδόθηκαν διοικητικές αποφάσεις απέλασης για παράβαση του άρθρου 44 του ν.2910/2002 και καταχωρήθηκαν στον κατάλογο ανεπιθυμήτων. Όμως την 17-4-2003, μετά την καταδίκη τους και την έκδοση των αποφάσεων απέλασης και ενώ εκρατούντο, υπέβαλαν αιτήσεις για τη χορήγηση πολιτικού ασύλου, η εξέταση των οποίων εκκρεμεί.
Τέλος πρέπει να επισημάνουμε ότι όλες οι ενέργειες των αστυνομικών Υπηρεσιών, για την περίπτωση των ανωτέρω αλλοδαπών, ήταν σύννομες, γεγονός άλλωστε που επιβεβαιώνεται και από την καταδικαστική απόφαση και επομένως τα αναφερόμενα περί μη διενέργειας ουσιαστικής έρευνας και έλλειψης αιτιολογίας δεν ανταποκρίνονται στην πραγματικότητα.
Ο Υφυπουργός
ΠΑΝΤΕΛΗΣ ΤΣΕΡΤΙΚΙΔΗΣ»
26. Στην με αριθμό 8986/30-4-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. 657/22-5-03 έγγραφο από τον Υπουργό Δικαιοσύνης η ακόλουθη απάντηση:
«Απαντώντας στην υπ' αριθ. 8986/30-4-2003 ερώτηση που κατέθεσε στη Βουλή των Ελλήνων ο Βουλευτής κ. Π. Λαφαζάνης και κατά το μέρος που αφορά στο δικαστικό σκέλος της υπόθεσης σας γνωρίζουμε ότι ο Υπ. Δικαιοσύνης δεν σχολιάζει την κρίση των δικαστηρίων, η οποία, σε κάθε περίπτωση, υπόκειται σε έλεγχο σύμφωνα με τις προβλέψεις του νόμου από ανώτερα κατά βαθμό δικαστήρια.
Κατά τα λοιπά, αρμόδιο να σας απαντήσει είναι το συνερωτώμενο Υπουργείο Δημόσιας Τάξης.
Ο Υπουργός
ΦΙΛΙΠΠΟΣ ΠΕΤΣΑΛΝΙΚΟΣ»
27. Στην με αριθμό 8982/30-4-03 ερώτηση του Βουλευτή κ. Ιορδάνη Τζαμτζή δόθηκε με το υπ? αριθμ. 1048224/1319 έγγραφο από τον Υφυπουργό Οικονομικών η ακόλουθη απάντηση:
«Σε απάντηση της αριθ. 8982/30-4-03 ερώτησης που κατέθεσε ο Βουλευτής κ. Ιορδάνης Τζαμτζής, σχετικά με το ανωτέρω θέμα, σας γνωρίζουμε τα εξής:
Α. Όπως μας πληροφόρησε η Αγροτική Τράπεζα της Ελλάδας, σε περιπτώσεις έκτακτων καιρικών φαινομένων, εξ αιτίας των οποίων ζημιώνονται «γεωργοκτηνοτρόφοι, επιχειρήσεις και Συνεταιρισμοί που δραστηριοποιούνται στον πρωτογενή τομέα, προβλέπονται πιστωτικές διευκολύνσεις (μετατόπιση λήξης δανείων χωρίς επιβάρυνση με τόκους ποινής, επαναχορηγήσεις δανείων και ρυθμίσεις οφειλών, όπου κριθούν απαραίτητες) στα πλαίσια της 1620/89 Πράξης του Διοικητή της Τράπεζας Ελλάδος.
Οι γενικές προϋποθέσεις και οι όροι της ευνοϊκής αντιμετώπισης των προαναφερθεισών περιπτώσεων, καθορίζονται από τις ισχύουσες Οδηγίες της Τράπεζας και είναι ενιαίοι, χωρίς να διαφοροποιούνται κατά περιοχές, γεωγραφικό διαμέρισμα ή παραγωγική δραστηριότητα, ενώ οι ενδιαφερόμενοι πληγέντες θα πρέπει να απευθύνονται στο Κατάστημα ΑΤΕ της περιοχής τους, για περισσότερες πληροφορίες και υποβολή αιτήσεων μετά των απαραιτήτων δικαιολογητικών.
Β. Όσον αφορά το αίτημα αναστολής χρήσης του απαλλακτικού ορίου για το ΦΠΑ των εξαγωγών που προβλέπεται από την ΠΟΛ 1262/93, σας πληροφορούμε τα ακόλουθα:
1. Με τις διατάξεις της έκτης Οδηγίας ΕΟΚ, τίθενται τα πλαίσια εφαρμογής του φόρου και με το άρθρο 15 αυτής καθορίζονται ρητά οι προϋποθέσεις που απαιτούνται προκειμένου να χορηγηθεί απαλλαγή από το ΦΠΑ κατά την εξαγωγή.
2. Με το άρθρο 24 του ν.2859/00 (Κώδικας ΦΠΑ) και με την Απόφαση Υπουργού Οικονομικών ΠΟΛ 1262/93 υιοθετήθηκε στο εσωτερικό δίκαιο το ανωτέρω άρθρο.
3. Από τις προαναφερόμενες διατάξεις δεν παρέχεται η δυνατότητα αναστολής χρήσης του απαλλακτικού ορίου για το ΦΠΑ των εξαγωγών που προβλέπεται από την ΠΟΛ 1262/93.
Οποιαδήποτε αντίθετη ρύθμιση με τα προβλεπόμενα από την ως άνω Οδηγία, θα αποτελούσε κοινοτική παράβαση.
Ο Υφυπουργός
Α. ΦΩΤΙΑΔΗΣ»
28. Στην με αριθμό 8981/30-4-03 ερώτηση του Βουλευτή κ. Ιορδάνη Τζαμτζή δόθηκε με το υπ? αριθμ. ΓΠ/43157/22-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στις με αρ.8981/30-4-2003, 9146/7-5-2003 ερωτήσεις και στην 4207/6-5-2003 αναφορρά που κατατέθηκαν στη Βουλή από τους Βουλευτές κυρίους Ι. Τζαμτζή. Π. Φουντουκίδου και Γ. Καρασμάνη σχετικά με την αύξηση του κονδυλίου εφημεριών στο Νος. Γιαννιτσών και Κ.Υ. αρμοδιότητάς του, σας γνωρίζoυμε ότι:
Με την αρ. πρωτ. Y10α/ΓΠ 28360/16-5-2003 Απόφαση των Υπουργών Οικονομίας και Οικονομικών και Υγείας και Πρόνοιας δόθηκε συμπληρωματική πίστωση για τις εφημερίες ιατρικού προσωπικού, μεταξύ άλλων και για το Γ.Ν. Γιαννιτσών ποσό120.681 ευρώ.
Ο Υφυπουργός
Ε. ΝΑΣΙΩΚΑΣ»
29. Στην με αριθμό 8979/30-4-03 ερώτηση του Βουλευτή κ. Σταύρου Βρέντζου δόθηκε με το υπ? αριθμ. 7017/4/3260/22-5-03 έγγραφο από τον Υφυπουργό Δημόσιας Τάξης η ακόλουθη απάντηση:
«Σε απάντηση της ανωτέρω ερώτησης, που κατέθεσε ο Βουλευτής κ. Σ. Βρέντζος, σας γνωρίζουμε ότι, με τις διατάξεις του π.δ. 124/2003, τα όρια ηλικίας του εποχικού προσωπικού που θα προσληφθεί καθορίζονται για την κατηγορία Α΄ με ειδικότητα εργάτη πυρόσβεσης-διάσωσης το 50ο έτος, για την κατηγορία Β΄ με ειδικότητα οδηγού πυροσβεστικών οχημάτων το 55ο έτος, για την κατηγορία Γ΄ με ειδικότητα εργάτη αερομεταφερόμενων πεζοπόρων τμημάτων το 400 έτος και για την κατηγορία Δ΄ με ειδικότητα πυροφύλακα το 55ο έτος.
Τα ανωτέρω όρια ηλικίας καθορίσθηκαν αποκλειστικά και μόνο με βάση τη φύση του εργασιακού αντικειμένου και το παρεχόμενο έργο και με σκοπό την εξασφάλιση της δυνατότητας εξεύρεσης του καταλληλότερου προσωπικού μέσα από ένα ευρύτερο και όχι περιορισμένο πλαίσιο ηλικίας, αλλά και την κατά τον καλύτερο δυνατό τρόπο εξυπηρέτηση του δημοσίου συμφέροντος. Πέραν αυτών πρέπει να επισημανθεί ότι με τα προαναφερόμενα όρια ηλικίας διασφαλίζεται, μεταξύ των άλλων και η δυνατότητα συμμετοχής στο διαγωνισμό μεγάλου αριθμού εργαζομένων με εμπειρία στη δασοπυρόσβεση.
Ο Υφυπουργός
ΠΑΝΤΕΛΗΣ ΤΣΕΡΤΙΚΙΔΗΣ»
30. Στην με αριθμό 8978/30-4-03 ερώτηση των Βουλευτών κυρίων Αντωνίου Σκυλλάκου και Λιάνας Κανέλλη δόθηκε με το υπ? αριθμ. 7017/4/3259/22-5-03 έγγραφο από τον Υφυπουργό Δημόσιας Τάξης η ακόλουθη απάντηση:
«Σε απάντηση της ανωτέρω ερώτησης, που κατέθεσαν οι Βουλευτές κύριοι Α. Σκυλλάκος και κ. Λ. Κανέλλη σας γνωρίζουμε ότι η επίλυση των προβλημάτων που αντιμετωπίζει το προσωπικό της Ελληνικής Αστυνομίας αποτελεί για το Υπουργείο μας θέμα πρώτης προτεραιότητας και καθημερινή μας επιδίωξη, με στόχο την αποτελεσματικότερη λειτουργία των Υπηρεσιών, αλλά και την περαιτέρω βελτίωση της επαγγελματικής, οικονομικής και κοινωνικής θέσης, καθώς και των συνθηκών εργασίας του προσωπικού, ώστε αυτό να επιδοθεί απερίσπαστο στο έργο του, για την καλύτερη αστυνόμευση όλης της επικράτειας, καθώς και την αναβάθμιση των παρεχομένων στους πολίτες υπηρεσιών.
Σε συνεργασία με τις συνδικαλιστικές ενώσεις του προσωπικού εξετάζονται από το Υπουργείο μας τα προβαλλόμενα δίκαια θεσμικά και οικονομικά αιτήματά τους και σε όσα δεν έχουν δοθεί λύσεις καταβάλλονται συντονισμένες προσπάθειες, ώστε να αντιμετωπισθούν, σύμφωνα, βεβαίως, με τις υφιστάμενες υπηρεσιακές και δημοσιονομικές δυνατότητες.
Αναφορικά με τη στελέχωση των αστυνομικών Υπηρεσιών, σας πληροφορούμε ότι αυτή αντιμετωπίζεται μέσα από τις δυνατότητες που παρέχει η ελλειμματική δύναμη του Σώματος της Ελληνικής Αστυνομίας με ορθολογική κατανομή αυτής. Στο πλαίσιο αυτό έχει στελεχωθεί και η Γενική Αστυνομική Διεύθυνση Αττικής με δύναμη, η οποία παρουσιάζει έλλειμμα έναντι της οργανικής της, όπως και άλλες Αστυνομικές Υπηρεσίες. Στην εν λόγω Διεύθυνση όμως υπηρετεί και ικανός αριθμός ειδικών φρουρών και συνοριακών φυλάκων, ενισχύοντας έτσι περαιτέρω την συνολική δύναμή της.
Πέραν αυτών, για την περαιτέρω ενίσχυσή της με προσωπικό κατά τις τακτικές μεταθέσεις του τρέχοντος έτους προκηρύχθηκαν προς πλήρωση 105 θέσεις αξιωματικών και 200 θέσεις ανθυπαστυνόμων, αρχιφυλάκων και αστυφυλάκων, ενώ πρέπει να επισημάνουμε ότι, για την πληρέστερη στελέχωση του συνόλου των αστυνομικών Υπηρεσιών, το Υπουργείο μας, επειδή θεωρεί αναγκαία την ενίσχυση αυτών με προσωπικό ενόψει και της διεξαγωγής των Ολυμπιακών Αγώνων του 2004, αλλά και άλλων αναγκαιοτήτων, όπως η ανάληψη από την Αστυνομία της αρμοδιότητας έκδοσης των διαβατηρίων, μετά από ειδική επεξεργασία των δεδομένων που αφορούν την οργανική δύναμη του Σώματος, ζήτησε την έγκριση πρόσληψης ικανού αριθμού αστυνομικών για το τρέχον και το επόμενο έτος και ειδικών φρουρών για το τρέχον έτος.
Για την απαλλαγή της Αστυνομίας από την εκτέλεση ξένων προς την αποστολή της έργων και την συνακόλουθη αποδέσμευση αστυνομικών και τη διάθεση αυτών στην εκτέλεση της κυρίας αποστολής τους, έχουν γίνει σημαντικά βήματα με διάφορες νομοθετικές ρυθμίσεις με τις οποίες η Αστυνομία αποδεσμεύεται σταδιακά από το έργο της εξωτερικής φρούρησης φυλακών και σωφρονιστικών καταστημάτων, καθώς και από μεγάλο αριθμό έργων διοικητικής φύσεως, όπως είναι οι επιδόσεις εγγράφων και εκτελέσεις αποφάσεων άλλων δημοσίων Υπηρεσιών, η χορήγηση βεβαιώσεων και πιστοποιητικών, η συμμετοχή σε συλλογικά όργανα κλπ. Στο πλαίσιο αυτό συνεχίζονται και οι προσπάθειές μας για την αποδέσμευση των αστυνομικών από την επίδοση ποινικών δικογράφων, καθώς και από τη ασφάλεια των αερολιμένων.
Σχετικά με το ωράριο εργασίας των αστυνομικών και τη χορήγηση των ημερησίων αναπαύσεων, σας πληροφορούμε ότι, με τις διατάξεις του π.δ. 394/ 3-12-2001, διασφαλίζονται πλήρως τα δικαιώματα του αστυνομικού προσωπικού αναφορικά με το χρόνο εργασίας του και τη χορήγηση ημερησίων αναπαύσεων, γεγονός που έχει αναγνωρισθεί και από τις συνδικαλιστικές ενώσεις του προσωπικού, δεδομένου ότι οι ρυθμίσεις του ανωτέρω π.δ. αποτελούν κατά βάση υλοποίηση των προτάσεων των εν λόγω ενώσεων. Για την πιστή εφαρμογή των διατάξεων αυτών, από το Αρχηγείο της Αστυνομίας έχουν δοθεί συγκεκριμένες εντολές και λεπτομερείς οδηγίες προς όλες τις αστυνομικές Υπηρεσίες, ενώ παράλληλα διατάχθηκε ο ιεραρχικός έλεγχος της τήρησής τους από τα αρμόδια υπηρεσιακά όργανα. Το όλο θέμα παρακολουθείται από την Υπηρεσία, προκειμένου να αντιμετωπίζονται πιθανά προβλήματα από την εφαρμογή των εν λόγω διατάξεων.
Με τις διατάξεις του ανωτέρω π.δ., αλλά και με τις διατάξεις του προϊσχύσαντος π.δ.28/1986, ο χρόνος εργασίας του προσωπικού που εκτελεί καθήκοντα ρυθμιστών τροχαίας κίνησης και υπηρεσία δικυκλιστή τάξης, ασφάλειας και τροχαίας, λόγω των δυσμενών περιβαλλοντολογικών συνθηκών, υπολογιζόμενος σε εβδομαδιαία βάση, καθορίζεται στις 30 ώρες και είναι μειωμένος σε σχέση με το χρόνο εργασίας του υπόλοιπου προσωπικού.
Σε ό,τι αφορά τη μετακίνηση του αστυνομικού -προσωπικού της Διεύθυνσης Αστυνόμευσης Αερολιμένα Αθηνών προς και από τον Αερολιμένα Αθηνών «Ελ. Βενιζέλος», σας πληροφορούμε ότι αυτή είναι δυνατή με τα αστικά λεωφορεία και το «Μετρό». Επισημαίνεται ότι η χρήση των εν λόγω συγκοινωνιακών μέσων από το αστυνομικό και πυροσβεστικό προσωπικό, καθώς και από τους ειδικούς φρουρούς και συνοριακούς φύλακες γίνεται, χωρίς την καταβολή αντιτίμου, καθόσον σύμφωνα με τις ισχύουσες διατάξεις καταβάλλονται κατ' έτος και κατ? αποκοπήν από το δημόσιο συγκεκριμένα χρηματικά ποσά στον Ο.Α.Σ.Α. και στα κατά τόπους Κ.Τ.Ε.Λ. αστικών και υπεραστικών συγκοινωνιών, για την ελεύθερη κυκλοφορία στις αστικές ή υπεραστικές συγκοινωνίες του αναφερόμενου προσωπικού.
Πέραν αυτών, από την αρμόδια Διεύθυνση του Αρχηγείου της Ελληνικής Αστυνομίας έχουν δοθεί στην Διεύθυνση Αστυνόμευσης Αερολιμένα Αθηνών τέσσερα υπηρεσιακά λεωφορεία, τα οποία εκτελούν ισάριθμα, ανά βάρδια, δρομολόγια για την εξυπηρέτηση προς και από τον Αερολιμένα του προσωπικού, ενώ από την ανωτέρω Υπηρεσία θα εξετασθούν περιπτώσεις, που τυχόν ανακύψουν, αστυνομικών των οποίων δεν είναι δυνατή η μετακίνηση με τους ανωτέρω τρόπους.
Πάντως, στο πλαίσιο των προσπαθειών που καταβάλλονται για την επίλυση των διαφόρων αιτημάτων του προσωπικού, εξετάσθηκε και το αίτημα για τη χορήγηση στο προσωπικό που υπηρετεί στην ανωτέρω Υπηρεσία κάρτας ελεύθερης διέλευσης των διοδίων της Αττικής οδού, είτε με την καταβολή οδοιπορικών κλπ. εξόδων κίνησης αυτού, είτε με την καταβολή επιδόματος. Όμως, η ικανοποίηση του αναφερόμενου αιτήματος δεν κατέστη δυνατή, καθόσον από την ισχύουσα νομοθεσία δεν παρέχεται τέτοια δυνατότητα. Νομοθετική ρύθμιση για την αντιμετώπιση του θέματος αυτού δεν μπορεί να εξετασθεί, δεδομένου ότι, αφενός μεν θα ανέτρεπε το ενιαίο μισθολόγιο των στρατιωτικών εν γένει και την εξομοίωση του προσωπικού που υπάγεται σε αυτό, αφετέρου δε το θέμα αυτό δεν αφορά μόνο τους αστυνομικούς, πυροσβεστικούς υπαλλήλους και τους ειδικούς φρουρούς που υπηρετούν στον Αερολιμένα Αθηνών, αλλά και προσωπικό άλλων Υπηρεσιών του λεκανοπεδίου Αττικής που χρησιμοποιούν την Αττική οδό για τη μετάβαση στην Υπηρεσία τους, καθώς και αντίστοιχο προσωπικό Υπηρεσιών της υπόλοιπης χώρας που χρησιμοποιούν για τον ίδιο σκοπό οδούς στις οποίες έχουν επιβληθεί διόδια.
Ο Υφυπουργός
ΠΑΝΤΕΛΗΣ ΤΣΕΡΤΙΚΙΔΗΣ»
31. Στην με αριθμό 8977/29-4-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. Β13-199/22-5-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση στην 8977/29-4-02 Ερώτηση, που κατέθεσε στη Βουλή των Ελλήνων ο Βουλευτής κ. Παναγιώτης Λαφαζάνης, με θέμα «Οι ευθύνες εποπτικών αρχών και κυβέρνησης για την προστασία των μικροεπενδυτών του Ομίλου ΑLTEC και του ΧΑΑ.» και κατά το μέρος που εμπίπτει στις αρμοδιότητές μας, σας γνωρίζουμε τα εξής:
Κατ' έτος οι ετήσιες οικονομικές καταστάσεις των ανωνύμων εταιρειών, των οποίων οι μετοχές είναι εισηγμένες στο Χρηματιστήριο Αθηνών, υποβάλλονται, μαζί με το σχετικό πιστοποιητικό ελέγχου των Ορκωτών Ελεγκτών Λογιστών τους, που είναι ειδικοί και, κατά νόμο, αρμόδιοι για τον έλεγχο των οικονομικών καταστάσεων των εν λόγω εταιρειών, στο Υπουργείο Ανάπτυξης, όπου και ελέγχονται στα πλαίσια των διατάξεων του Κ.Ν. 2190120 «Περί Ανωνύμων Εταιρειών» και της ισχύουσας, γενικότερα, νομοθεσίας.
Στα πιστοποιητικά ελέγχου των Ορκωτών Ελεγκτών - Λογιστών, που διενήργησαν τον έλεγχο των οικονομικών καταστάσεων των εταιρειών «ΑLTEC», «MICROLAND» και «ΕΛΕΥΘΕΡΗ ΤΗΛΕΟΡΑΣΗ (ΑLTER» για την περίοδο 1998-2001 δεν αναφέρονται παρατηρήσεις από τις οποίες να προκύπτει ότι οι ισολογισμοί των εν λόγω εταιρειών δεν είναι έγκυροι.
Σημειώνουμε ότι η αρμόδια Υπηρεσία του Υπουργείου Ανάπτυξης αναμένει την ολοκλήρωση των διαχειριστικών ελέγχων, που ζητήθηκαν να διενεργηθούν στις πιο πάνω εταιρείες, κατόπιν σχετικής αιτήσεως της Επιτροπής Κεφαλαιαγοράς προς το αρμόδιο Δικαστήριο, για να προβεί στη συνέχεια, σύμφωνα με τα αποτελέσματα των ελέγχων, στις προβλεπόμενες από τις διατάξεις του Κ.Ν. 2190120, ενέργειες.
Τέλος, ως προς τα αντληθέντα, από το Χρηματιστήριο, κεφάλαια σας γνωρίζουμε ότι η αρμοδιότητα του Υπουργείου μας εξαντλείται, σύμφωνα με το νόμο, στην εξακρίβωση καταβολής του μετοχικού κεφαλαίου των Α.Ε., μετά από σχετικό έλεγχο, που διενεργείται από ελεγκτές Α.Ε.
Ο Υφυπουργός
ΧΡΗΣΤΟΣ ΘΕΟΔΩΡΟΥ»
32. Στις με αριθμούς 8976/29-4-03 και 9590/19-3-2003 ερωτήσεις των Βουλευτών κυρίων Ιορδάνη Τζαμτζή και Νικόλαου Νικολόπουλο δόθηκε με το υπ? αριθμ. 42876/ΙΗ/22-5-03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στις ερωτήσεις με αριθμούς 8976/29-4-2003 και 9590/19-5-2003 τις οποίες κατέθεσαν οι Βουλευτές κύριοι Ιορδ. Τζαμτζής και Νικ. Νικολόπουλος και οι οποίες αναφέρονται στην προκήρυξη διαγωνισμού για την εισαγωγή σπουδαστών στις σχολές Αξιωματικών και Αστυφυλάκων της Ελληνικής Αστυνομίας σας γνωρίζουμε ότι την αποκλειστική αρμοδιότητα προσδιορισμού των προϋποθέσεων προκειμένου να κριθούν ικανοί οι υποψήφιοι για τις σχολές της Αστυνομικής Ακαδημίας έχει το συνερωτώμενο Υπουργείο Δημόσιας Τάξης, το οποίο προέβη και στη σχετική ρύθμιση.
Ο Υπουργός
ΠΕΤΡΟΣ Δ. ΕΥΘΥΜΙΟΥ»
33. Στην με αριθμό 8969/24-4-03 ερώτηση του Βουλευτή κ. Ελευθερίου Παπανικολάου δόθηκε με το υπ? αριθμ. 7017/4-3262./6-5-2003 έγγραφο από τον Υπουργό Δημόσιας Τάξης η ακόλουθη απάντηση:
«Σε απάντηση της ανωτέρω ερώτησης, που κατέθεσε ο Βουλευτής κ. Λ. Παπανικολάου, σε ό,τι μας αφορά, σας γνωρίζouμε ότι, μετά την ισχύ τoυ v. 2218/1994 όπως τροποποιήθηκε με τον ν. 2240/1994, η διοίκηση των τοπικών υποθέσεων νομαρχιακού επιπέδου ανήκει στις Νομαρχιακές Αυτοδιοικήσεις, από την έναρξη της ισχύος των οποίων καταργήθηκαν οι δημόσιες πολιτικές Υπηρεσίες και οι διοικητικές Υπηρεσίες που συγκροτούσαν τις Νομαρχιακές. Επομέvως και οι περιφερειακές Υπηρεσiες της Αγροφυλακής, που, σύμφωνα με τον ν.δ. 3030/1954, τελούσαν υπό την εποπτεία του Νομάρχη και απoτελούσαν Υπηρεσίες της Noμαρχίας, έχουν ενταχθεί σας Νομαρχιακές Aυτοδιοικήσεις, όπου, με τον v.2910/2001, μετατάσσεται και το προσωπικό που υπηρετούσε σε αυτές και οι οποίες είναι αρμόδιες για την αγροτική ασφάλεια στην περιοχή τους.
Eξάλλoυ, πρέπει να επισημάνουμε ότι, στις διατάξεις του π.δ. 23/2002 «Αρμοδιότητες, σύστημα πρόσληψης, προσόντα, καθήκοντα, δικαιώματα και υποχρεώσεις του προσωπικού της Δημοτικής Αστυνομίας», περιλαμβάνονται και ρυθμίσεις, για την άσκηση των αρμοδιοτήτων Αγροφυλακής από το ένστολο προσωπικό της Δημοτικής Αστυνομίας.
Σε ό,τι αφορά το θέμα της προστασίας των αρχαιολογικών θησαυρών και της πολιτιστικής, μας κληρονομιάς, την πρόληψη και καταστoλή της εγκληματικότητας στην ύπαιθρο και την αντιμετώπιση των λοιπών αστυνομικής φύσεως προβλημάτων, καθώς και την εμπέδωση του αισθήματος ασφαλείας των κατοίκων και της υπαίθρου, σας πληροφορούμε ότι τα θέματα αυτά αντιμετωπίζονται ικανοποιητικά από την Ελληνική Αστυνομία, η οποία για το σκοπό αυτό συνεργάζεται στενά τις συναρμόδιες Υπηρεσίες των άλλων Υπουργείων, ενώ πρέπει να επισημανθεί ότι η Αγροφυλακή, εκτός της αγροτικής ασφάλειας δεν έχει αρμοδιότητα χειρισμού άλλων αντικειμένων, ως των ανωτέρω αναφερομένων.
Για το θέμα των επιτυχόντων στο διαγωνισμό πρόσληψης προσωπικού στην Αγροφυλακή που διενεργήθηκε το 1993, σας πληροφορούμε ότι οι προσλήψεις αυτές δεν πραγματοποιήθηκαν, επειδή, κατά το εν λόγω διαγωνισμό, εκτός των τυπικών και ουσιαστικών ελλείψεων που καθιστούσαν διαβλητή την όλη διαδικασία διεξαγωγής του, τα απαιτούμενα προσόντα ήταν μειωμένα (π.χ. έλλειψη απολυτηρίου λυκείου για τους αγροφύλακες) και συνεπώς η τυχόν πρόσληψη των κάτω από ασφυκτική πίεση χρόνου επιλεγέντων, θα αντιστρατευόταν στις σύγχρονες απαιτήσεις για πρόσληψη προσωπικού στο δημόσιο με αυξημένα προσόντα.
Πέραν αυτών όμως και το Σ.τ.Ε. με την 3114/1996 απόφασή του και άλλες όμοιες έχει απορρίψει τις αιτήσεις ακυρώσεως των ενδιαφερομένων με το σκεπτικό ότι οι ισχύουσες διατάξεις (ν.1892/1990 και π.δ. 100/1992, όπως αυτό τροποποιήθηκε), βάσει των οποίων έγινε ο διαγωνισμός αυτός δεν θεσπiζoυν δέσμια uπoxρέωση της Διοίκησης να διορiσει σε κενές θέσεις αγροφυλάκων τους υποψηφίους που έχουν περιληφθεί στον ακυρωθέντα πίνακα επιτυχίας, αλλά της παρέχουν διακριτική ευχέρεια να προχωρήσει ή όχι στο διορισμό. Συνεπώς η παράλειψη της Διοίκησης να αρχίσει ή να ολοκληρώσει την αρξαμένη διαδικασία πλήρωσης κενών θέσεων αγροφυλάκων με την έκδοση των πράξεων διορισμού δεν συνιστά παράλειψη οφειλόμενης νόμιμης ενέργειας.
Ο Υπουργός
ΜΙΧΑΛΗΣ ΧΡΥΣΟΧΟΪΔΗΣ»
34. Στην με αριθμό 8963/24-4-03 ερώτηση της Βουλευτού κ. Ιωάννας Στεργίου δόθηκε με το υπ΄ αριθμ. 48197/21-5-03 έγγραφο από την Υφυπουργό Υγείας και Πρόνοιας η ακόλουθη απάντηση:
«Απαντώντας στην με αριθμ. 8963/24-4-2003 ερώτηση που κατατέθηκε στη Βουλή από την Βουλευτή κ. Ιωάννα Στεργίου με θέμα «αντί για επιβράβευση εντιμότητας τιμωρία και παροπλισμός επιστήμονα στο Ν.Γ.Ν. Καστοριάς» , και σε συνέχεια του Γ.Π. 43151/16-5-03 εγγράφου μας. σας αποστέλλουμε συνημμένα το αριθ. πρωτ. 2387/15-5-03 έγγραφο του Πε.Σ.Υ.Π. Δυτικής Μακεδονίας αναφορικά με το θέμα.
Η Υφυπουργός
Ε. ΤΣΟΥΡΗ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
35. Στην με αριθμό 8797/18-4-03 ερώτηση του Βουλευτή κ. Νικολάου Κατσαρού δόθηκε με το υπ΄ αριθμ. 90022/11077/263/19-5-03 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην 8797/18-4-2003 ερώτηση, που κατέθεσε στη Βουλή ο Βουλευτής κ. Νικόλαος Κατσαρός, σχετικά με την εξαίρεση από το ΙΚΑ και την Υπαγωγή τους στην ασφάλιση του ΟΓΑ των εργαζομένων σε κτηνοτροφικές επιχειρήσεις ,σας πληροφορούμε ότι, το θέμα αυτό εξετάζεται από τις Υπηρεσίες του Υπουργείου μας, με πνεύμα θετικής αντιμετώπισης για όσους ασχολούνται σε εργασίες πρωτογενούς διαδικασίας.
Ο Υφυπουργός
ΡΟΒΕΡΤΟΣ ΣΠΥΡΟΠΟΥΛΟΣ»
36 Στην με αριθμό 8537/11-4-03 ερώτηση της Βουλευτού κ. Ευαγγελίας Σχοιναράκη ? Ηλιάκη δόθηκε με το υπ΄ αριθμ. 5980/21-5-03 έγγραφο από τον Υπουργό Ανάπτυξης η ακόλουθη απάντηση:
«Σε απάντηση της ανωτέρω ερώτησης των Βουλευτών κυριών Μ. Καρχιμάκη και Ευαγγ. Σχoιναράκη-Hλιάκη με αρ. πρωτ. 8537/11-4-2003 που μας διεβίβασε με το παραπάνω έγγραφό του, το ΥΠΕΧΩΔΕ σας γνωρίζουμε ότι η παρακολούθηση της σεισμικότητας της Κρήτης δεν είναι απαραίτητο να γίνεται από Ινστιτούτο Σεισμολογίας ευρισκόμενο στο μέτωπο σύγκρουσης της αφρικανικής με την ευρασιατική πλάκα. Τα υπάρχοντα Ινστιτούτα σεισμολογίας επαρκούν κάλλιστα για την παρακολούθηση της σεισμικής δραστηριότητας που αναπτύσσεται στον ελληνικό χώρο.
Δεδομένου ότι η ίδρυση νέων φορέων δημιουργεί πρόσθετα οικονομικά βάρη, δεν συνιστάται η πολυδιασπορά των διαθεσίμων κρατικών πόρων σε μικρούς και ανεπαρκείς οργανισμούς.
Ο Υπουργός
Α. ΤΣΟΧΑΤΖΟΠΟΥΛΟΣ»
37. Στην με αριθμό 8479/10-4-03 ερώτηση των Βουλευτών κυρίων Αντωνίου Σκυλλάκου και Λιάνας Κανέλλη δόθηκε με το υπ΄ αριθμ. 20996/13-5-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Στη συνέχεια του ανωτέρω. εγγράφου μας, σχετικά με ερώτηση που κατέθεσαν στη Βουλή οι Βουλευτές κύριοι Αντώνης Σκυλλάκος και Λιάνα Κανέλλη, η οποία αναφέρεται στο αντικείμενο του θέματος, σας γνωρίζουμε ότι η Νομαρχιακή Αυτοδιοίκηση Αθηνών-Πειραιώς, με το Α.Π. 2195/11-4-2003 έγγραφό της μας γνώρισε τα εξής:
Η νέα διοίκηση της Νομαρχιακής Αυτοδιοίκησης Πειραιά ανέλαβε όπως είναι γνωστό την 1η Ιανουαρίου του 2003. Από τις πρώτες ενέργειές της ήταν η εξασφάλιση και καταβολή των δεδουλευμένων στους εργαζόμενους στο πρόγραμμα της αναδάσωσης του όρους Αιγάλεω, την χρηματοδότηση του οποίου είχε αναλάβει ο Ο.Α.Ε.Δ. και το Υ.ΠΕ.ΧΩ.Δ.Ε..
Η μη σωστή οργάνωση υλοποίησης του προγράμματος εκ προηγούμενης Νομαρχιακής Αρχής και η μη σωστή λειτουργία του Διοικητικού Συμβουλίου του Οργανισμού Περιβάλλοντος - όπως π.χ. το ότι η λήξη της σύμβασης του υπεύθυνου λογιστή για την παρακολούθηση του προγράμματος, έληγε ένα (1) μήνα πριν από την λήξη των συμβάσεων των υπολοίπων εργαζομένων και ότι η τελευταία συνεδρίαση του Διοικητικού Συμβουλίου του Οργανισμού Περιβάλλοντος που επόπτευε την υλοποίηση του προγράμματος πραγματοποιήθηκε τον Ιούνιο του 2002 - είχε σαν συνέπεια να μην έχουν γίνει οι κατάλληλες ενέργειες και πιέσεις προς τον ΟΑΕΔ. και το Υ.ΠΕ.ΧΩ.Δ.Ε., ώστε να καταβληθούν τα δεδουλευμένα στους εργαζομένους.
Η νέα διοίκηση της Νομαρχίας και του Οργανισμού Περιβάλλοντος κατέβαλε και καταβάλει συντονισμένες προσπάθειες για την υπέρβαση των δυσλειτουργιών που υπήρξαν και για την εξασφάλιση των πιστώσεων για την πληρωμή των εργαζομένων και των προμηθευτών του έργου της αναδάσωσης.
Συγκεκριμένα στις 4-4-2003 καταβλήθηκαν στους εργαζόμενους αποδοχές για τους μήνες Αύγουστο, Σεπτέμβριο και Οκτώβριο του 2002 και αναμένεται εντός των ημερών η πληρωμή του Νοεμβρίου 2002, μετά την έγκριση του σχετικού εντάλματος.
Ταυτόχρονα, έγιναν όλες οι απαιτούμενες ενέργειες και διαδικασίες: 
α) προς την Εφορία για την έκδοση φορολογικής ενημερότητας του Οργανισμού Περιβάλλοντος 
β) προς το ΙΚΑ για τη ρύθμιση οφειλής που αφορούσε το 2002, ύψους 93.743,13 ΕΥΡΩ για την έκδοση ασφαλιστικής ενημερότητας προκειμένου να καταστεί δυνατή η είσπραξη των επιχορηγήσεων από τον Ο.Α.Ε.Δ. και του Υ.ΠΕ.ΧΩ.Δ.Ε., έτσι ώστε να εξοφληθούν πλήρως οι εργαζόμενοι όσο το δυνατόν συντομότερο.
Ο Υφυπουργός
Λ. ΠΑΠΑΔΗΣΜΑΣ»
38. Στην με αριθμό 8382/9-4-03 ερώτηση του Βουλευτή κ. Ιωάννη Κεφαλογιάννη δόθηκε με το υπ΄ αριθμ. 30629/ΕΥΔ&ΠΤΣ515/23-5-03 έγγραφο από τον Υφυπουργό Οικονομίας η ακόλουθη απάντηση:
«Σε συνέχεια της πρωτ. 18409/24-4-03 απάντησης του ΥΠΕΣΔΔΑ, στην παραπάνω ερώτηση και όσον αφορά την επέκταση του βιολογικού καθαρισμού Ρεθύμνου σας πληροφορούμε τα εξής:
Με την αριθ. πρωτ. 178722/ΕΥΔ&ΠΤΣ 609/21-6-2002 εγκύκλιο του Υπ. Οικονομικών για την υποβολή και επιλογή έργων περιβάλλοντος τοπικής σημασίας για συγχρηματοδότηση από το Ταμείο Συνοχής (2ος Κύκλος), καθορίστηκαν επακριβώς η επιλεξιμότητα, τα κριτήρια και οι σχετικές προϋποθέσεις που έπρεπε να πληρούν τα αιτήματα συγχρηματοδότησης που υποβάλλονται κατ΄ αρχήν στις αρμόδιες Ειδικές Υπηρεσίες Διαχείρισης των Περιφερειακών Επιχειρησιακών Προγραμμάτων, προκειμένου να καλυφθούν οι υποχρεώσεις της χώρας μας που απορρέουν από τις κοινοτικές οδηγίες σε έργα υψηλής προτεραιότητας.
Στα πλαίσια της παραπάνω εγκυκλίου, υποβλήθηκε από την ΔΕΥΑ Ρεθύμνου στην αρμόδια Ειδική Υπηρεσία Διαχείρισης του ΕΠ Κρήτης, το αίτημα συγχρηματοδότησης για το έργο «Ολοκλήρωση έργων αποχέτευσης, αναβάθμιση και επέκταση βιολογικού καθαρισμού πόλης Ρεθύμνου», το οποίο μετά την κατ΄ αρχήν αξιολόγηση από την Ειδική Υπηρεσία Διαχείρισης του ΕΠ Κρήτης, διαβιβάστηκε στο Υπ.Οικ.Ο.
Το αίτημα συγχρηματοδότησης εξετάσθηκε από την Ειδική Γνωμοδοτική Επιτροπή στην οποία συμμετέχουν τα Υπουργεία Οικονομίας και Οικονομικών, ΠΕΧΩΔΕ και ΕΣΔΔΑ, η οποία ομόφωνα γνωμοδότησε αρνητικά γιατί δεν πληροί το κριτήριο της σκοπιμότητας καθόσον σύμφωνα με τους περιβαλλοντικούς όρους της ΕΕΛ. Οι οποίοι ανανεώθηκαν στις 19-2-2002, προβλέπεται εξυπηρετούμενος πληθυσμός 60.000 ισοδυνάμων κατοίκων για το έτος 2008 και 90.000 κατοίκων για το έτος 2028, ενώ η προτεινόμενη επέκταση του Βιολογικού Καθαρισμού αφορά ισοδύναμο πληθυσμό 90.000 κατοίκων που είναι ο προβλεπόμενος πληθυσμός για το έτος 2028. Επίσης σύμφωνα με αίτηση συνδρομής το υφιστάμενο ποσοστό κάλυψης είναι 30% με χωριστικό και 70% με την αίτηση συνδρομής το υφιστάμενο ποσοστό κάλυψης είναι 30% με χωριστικό και 70% με παντορροικό δίκτυο.
Ο Υφυπουργός
ΧΡΗΣΤΟΣ ΠΑΧΤΑΣ»
39. Στην με αριθμό 8676/17-4-2003 ερώτηση των Βουλευτών κυρίων Ηλία Καλλιώρα, Θεόδωρου Σκρέκα, Γεωργίου Παναγιωτόπουλου, Αλέξανδρου Κοντού, Νικόλαου Νικολόπουλου, Δημητρίου Κωστόπουλου, Γεωργίου Καρασμάνη, Κων/νου Καραμπίνα, Γεώργιου Βλάχου, Βασίλειου Τσίπρα, Γεώργιου Κωνσταντόπουλου, Ανέστη Αγγελή, Νικόλαου Αγγελόπουλου, Σπυρίδων Σπύρου, Θεόφιλου Λεονταρίδη, Νικόλαου Τσιαρτσιώνη, Σάββα Τσιτουρίδη, Ευριπίδη Στυλιανίδη, Θεοφάνη Δημοσχάκη, Παναγιώτη Μελά, Γεώργιου Αλογοσκούφη, Νικόλαου Κατσαρού, Παναγιώτη Παναγιωτόπουλου, Γεωργίου Τρυφωνίδη, Ηλία Φωτιάδη, Νικόλαου Λέγκα, Αθανάσιου Νάκου, Δημήτριου Σιούφα, Γεώργιου Καλαντζή δόθηκε με το υπ΄ αριθμ. 1072/12-5-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τους κυρίους Βουλευτές σε θέματα της αρμοδιότητάς μας και σύμφωνα με τα στοιχεία της ΕΥΔΕ/Οδικοί ?ξονες Παραχώρησης και της Ειδικής Υπηρεσίας Διαχείρισης Ε.Π. «Οδικοί ?ξονες, Λιμάνια και Αστική Ανάπτυξη» (ΕΥΔ/ΕΠ-ΟΑΛΑΑ) τα εξής:
Το έργο της ανάπτυξης-αναβάθμισης του Οδικού ?ξονα Λαμία-Παναγιά ως αυτοκινητοδρόμου έχει ενταχθεί στα έργα που προωθούνται με συμμετοχή του ιδιωτικού τομέα.
Ο διαγωνισμός για τη Σύμβαση Παραχώρησης προβλέπει τη Μελέτη, Κατασκευή, Χρηματοδότηση, Λειτουργία και Συντήρηση του Αυτοκινητοδρόμου Κεντρικής Ελλάδας από Σκάρφεια έως Α/Κ Παναγιάς Εγνατίας Οδού (Α/Κ Σκάρφεια-Παναγιά). Η διαδικασία της Α΄ φάσης του διαγωνισμού (Προεπιλογή) έχει περαιωθεί και έχουν προεπιλεγεί τέσσερις (4) Όμιλοι που απαρτίζονται από ελληνικές και αλλοδαπές εταιρείες.
Για το ανωτέρω οδικό έργο που έχει χαρακτηριστικά αυτοκινητοδρόμου με ανισόπεδους κόμβους, με συνολικό μήκος 160 χλμ. έχουν εκπονηθεί Προκαταρκτικές μελέτες και ήδη προωθείται εντός των ημερών η ανάθεση των υπολειπομένων απαιτουμένων μελετών:
- Μελέτη Περιβαλλοντικών Επιπτώσεων 
- Γεωλογική Μελέτη
- Γεωτεχνικές Μελέτες-Έρευνες
- Προμελέτη Οδοποιίας
Το παραπάνω έργο περιλαμβάνεται στο Γ΄ Κοινοτικό Πλαίσιο Στήριξης με εγκεκριμένο ποσό για τα έργα του Ελληνικού Δημοσίου και με συμμετοχή ιδιωτικών κεφαλαίων και συγκεκριμένα στο επιχειρησιακό πρόγραμμα των «Οδικών Αξόνων, Λιμάνια και Αστική Ανάπτυξη», προβλέπεται χρηματοδότηση από το Μέτρο 3.1 του Αυτοκινητόδρομου Κεντρικής Ελλάδας με το ποσό των 146.336.000 Ευρώ.
Επίσης τμήματα του έργου χρηματοδοτούνται από το ΠΕΠ Θεσσαλίας και Στερεάς Ελλάδας.
Σκοπός του ΥΠΕΧΩΔΕ είναι η υλοποίηση του ανωτέρω έργου με χρονικό ορίζοντα την ολοκλήρωση του Γ΄ ΚΠΣ.
Στην εν λόγω Σύμβαση Παραχώρησης και για την οικονομική ενίσχυση υλοποίησης του άξονα Ε65, το Ελληνικό Δημόσιο χρηματοδοτεί την κατασκευή του τμήματος του ΠΑΘΕ Σκάρφεια-Μαλλιακός τα έσοδα του οποίου θα αποτελέσουν τμήμα της Χρηματικής Συμβολής του Ελληνικού Δημοσίου για τον άξονα Ε65.
Τα τεύχη Β΄ φάσης ήδη ετοιμάζονται και θα δοθούν αμέσως μετά την έγκριση των Περιβαλλοντικών Όρων που αποτελεί τη νομική δέσμευση για το Διαγωνισμό.
Όσον αφορά τη χρηματοδότηση του έργου Σχηματάρι-Χαλκίδα, ήδη έχουν γίνει συνεννοήσεις μεταξύ της ΓΓΔΕ του ΥΠΕΧΩΔΕ, του Υπουργείου Οικονομίας και Οικονομικών και της Περιφέρειας Στερεάς Ελλάδας, για χρηματοδότηση της κατασκευής του από τις πιστώσεις του ΠΕΠ Στερεάς Ελλάδας.
Η Υπουργός
ΒΑΣΩ ΠΑΠΑΝΔΡΕΟΥ»)

ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 13 Ιουνίου 2003.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (?ρθρα 129 παρ.2 και 3, 130 παρ.2 και 3 Καν. Βουλής)
1.Η με αριθμό 713/10-6-2003 επίκαιρη ερώτηση του Βουλευτή της Νέας Δημοκρατίας κ. Θεόφιλου Λεονταρίδη προς τον Υπουργό Εργασίας και Κοινωνικών Ασφαλίσεων, σχετικώς με τις καθυστερήσεις στην έκδοση των συντάξεων κλπ.
2.Η με αριθμό 712/10-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. ?γγελου Τζέκη προς τον Υπουργό Εργασίας και Κοινωνικών Ασφαλίσεων, σχετικώς με το κλείσιμο της βιομηχανίας «ΒΑΛΚΑΝ ΕΞΠΟΡΤ» στη Θεσσαλονίκη κλπ.
3.Η με αριθμό 709/11/9-6-2003 επίκαιρη ερώτηση του Βουλευτή του Συνασπισμού της Αριστεράς των Κινημάτων και της Οικολογίας κ. Φώτη Κουβέλη προς τον Πρωθυπουργό, σχετικώς με τη συμφωνία μεταξύ των Ηνωμένων Πολιτειών της Αμερικής και της Ευρωπαϊκής Ένωσης για την έκδοση πολιτών κλπ.
(Θα απαντήσει ο Υπουργός Δικαιοσύνης, άρθρο 129 παρ.3).
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (?ρθρο 130 παρ.2 και 3 Καν. Βουλής)
1. Η με αριθμό 714/10-6-2003 επίκαιρη ερώτηση του Βουλευτή της Νέας Δημοκρατίας κ. Γεωργίου Καλαντζή προς τον Υπουργό Ανάπτυξης, σχετικώς με τις προθέσεις του Υπουργείου για τη θέσπιση κινήτρων, ώστε να καταστεί ο Νομός Καβάλας πόλος θρησκευτικού και αρχαιολογικού τουρισμού κλπ.
2. Η με αριθμό 711/10-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνα Στριφτάρη προς τον Υπουργό Εργασίας και Κοινωνικών Ασφαλίσεων, σχετικώς με την παύση του Διευθυντή της Μονάδας Αυξημένης Φροντίδας του 3ου Νοσοκομείου του Ιδρύματος Κοινωνικών Ασφαλίσεων.
3.Η με αριθμό 715/10-6-2003 επίκαιρη ερώτηση της Βουλευτού του Συνασπισμού των Κινημάτων και της Οικολογίας κ. Μαρίας Δαμανάκη προς τους Υπουργούς Ανάπτυξης, Περιβάλλοντος, Χωροταξίας και Δημοσίων Έργων, σχετικώς με τη δημιουργία Κέντρου Υπερυψηλής Τάσης στον Υμηττό κλπ.
4.Η με αριθμό 710/10-6-2003 επίκαιρη ερώτηση του Ανεξάρτητου Βουλευτή κ. Γεωργίου Καρατζαφέρη προς τον Υπουργό Εξωτερικών, σχετικώς με τις παραβιάσεις του εναέριου χώρου στο Αιγαίο από τους Τούρκους, τις αντιδράσεις της Ελληνικής Κυβέρνησης κλπ.
Κυρίες και κύριοι συνάδελφοι, έχω την τιμή επίσης να ανακοινώσω στο Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτουν την έκθεσή τους στο σχέδιο νόμου του Υπουργείου Δημόσιας Τάξης «Οπλοφορία, χρήση πυροβόλων όπλων από αστυνομικούς και εκπαίδευσή τους σ΄ αυτά».
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Συμφωνείτε να προηγηθεί η επίκαιρη ερώτηση που απευθύνεται στον Υπουργό Πολιτισμού, γιατί ο κύριος Υπουργός έχει μία επείγουσα υποχρέωση;
ΣΗΦΗΣ ΒΑΛΛΥΡΑΚΗΣ: Εμείς πάντως είμασταν στην ώρα μας.
ΠΡΟΕΔΡΕΥΩΝ (Κωνσταντίνος Γείτονας): Γι? αυτό και ζητώ την έγκρισή σας.
Συμφωνείτε ;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Επομένως, θα προηγηθεί η δεύτερη με αριθμό 698/9-6-2003 επίκαιρη ερώτηση του δεύτερου κύκλου του Βουλευτή της Νέας Δημοκρατίας κ. Χρήστου Μαρκογιαννάκη προς τον Υπουργό Πολιτισμού, σχετικώς με την καταβολή των οφειλόμενων από τη Γενική Γραμματεία Αθλητισμού στο Ναυτικό Όμιλο Χανίων.
Η επίκαιρη ερώτηση του κ. Χρήστου Μαρκογιαννάκη έχει ως εξής:
«Ο Ναυτικός Όμιλος Χανίων (Ν.Ο.Χ.) είναι ένα από τα πλέον δραστήρια αθλητικά σωματεία της χώρας με εξαιρετικές επιδόσεις των τμημάτων που διατηρεί. Περαιτέρω έχει αναδείξει σπουδαίους αθλητές και κάθε χρόνο συμμετέχει ή διοργανώνει σημαντικές αθλητικές εκδηλώσεις. Η σημαντικότερη όμως προσφορά του Ναυτικού Ομίλου Χανίων είναι η μαζική άθληση περίπου τεσσάρων χιλιάδων παιδιών.
Δυστυχώς αυτό το ιστορικό σωματείο ευρίσκεται στα πρόθυρα της κατάρρευσης, εξαιτίας της αλλοπρόσαλλης και αναξιόπιστης συμπεριφοράς της Γενικής Γραμματείας Αθλητισμού. Οι οφειλές από τη μη καταβληθείσα τακτική ετήσια επιχορήγηση από την Κολυμβητική Ομοσπονδία Ελλάδος (Κ.Ο.Ε.) των ετών 2000 και 2001 ανέρχονται σε 93.310 ευρώ (32.000.000 δραχμές). Σημειωτέον ότι, η Κολυμβητική Ομοσπονδία Ελλάδος χρηματοδοτείται για να εκπληρώσει τις υποχρεώσεις της από την Γενική Γραμματεία Αθλητισμού.
Παρά τις συνεχείς οχλήσεις, διαμαρτυρίες και επισκέψεις στον Γενικό Γραμματέα Αθλητισμού και άλλους αρμοδίους, παραγόντων του Ναυτικού Ομίλου Χανίων και τις υποσχέσεις για άμεση καταβολή των οφειλομένων, όχι μόνον δεν έχει συμβεί αυτό, αλλά ούτε και διαφαίνεται κάτι τέτοιο, αφού τελευταία είναι έκδηλη η υπαναχώρηση από τα υποσχεμένα.
Αποτέλεσμα αυτού του εμπαιγμού είναι η αδυναμία του Ναυτικού Ομίλου Χανίων να εκπληρώσει τις ασφυκτικά πιεστικές οικονομικές υποχρεώσεις του. Ως εκ τούτου είναι ορατή πλέον η αναστολή των δραστηριοτήτων του.
Κατόπιν των παραπάνω ερωτάται ο κύριος Υπουργός Πολιτισμού εάν προτίθεται να παρέμβει στα πλαίσια των αρμοδιοτήτων του, για την άμεση καταβολή των οφειλομένων στον Ναυτικό Όμιλο Χανίων».
Ο Υφυπουργός Πολιτισμού κ. Λιάνης έχει το λόγο.
ΓΕΩΡΓΙΟΣ ΛΙΑΝΗΣ (Υφυπουργός Πολιτισμού): Η επίκαιρη ερώτηση του κ. Μαρκογιαννάκη δείχνει τη μεγάλη ευαισθησία που έχουν τα μέλη του Ελληνικού Κοινοβουλίου για τα θέματα του περιφερειακού αθλητισμού. Η ιδιαίτερη ευαισθησία του για το Ναυτικό Όμιλο Χανίων είναι απόλυτα δικαιολογημένη, γιατί είναι από τα σωματεία της χώρας, που έχουν πλούσια και καρποφόρα δράση στον αθλητισμό. Έχει αναδείξει σπουδαίους αθλητές και έχει μεγάλη παράδοση. Συμμετέχει σε μεγάλες διοργανώσεις. Το σημαντικότερο όμως είναι ότι απασχολεί χιλιάδες παιδιά.
Σας διαβεβαιώνω κατηγορηματικά ότι δεν υπήρξε καμία πρόθεση εμπαιγμού όσον αφορά τις επιχορηγήσεις από τη Γενική Γραμματεία Αθλητισμού. Είναι αλήθεια ότι υπήρξε μία καθυστέρηση, η οποία όμως έχει τακτοποιηθεί. Σας διαβάζω τη σχετική επιστολή, που έστειλε σε μένα προσωπικά ο Ναυτικός Όμιλος Χανίων: «Κατόπιν της εκταμίευσης της οφειλόμενης προς τον Ναυτικό Όμιλο Χανίων τακτικής επιχορήγησης, το Δημοτικό Συμβούλιο και οι σύλλογοι γονέων των τμημάτων του Ναυτικού Ομίλου Χανίων σας εκφράζουν τις ευχαριστίες τους και διατηρούν την ελπίδα ότι μέχρι τέλος του τρέχοντος μηνός θα έχετε εξαγγείλλει την έγκριση της οφειλόμενης τακτικής επιχορήγησης για το έτος 2001». 
Θέλω να σας πω πώς έχει το θέμα. Ο Ναυτικός Όμιλος Χανίων με βάση την αθλητική του δραστηριότητα δικαιούται τακτική επιχορήγηση από τη Γενική Γραμματεία Αθλητισμού ύψους 50.000 ευρώ. Όπως προκύπτει από τις δικές μας καταστάσεις για το έτος 2000, πήρε συνολικό ποσό 78.416 ευρώ. Το παραπάνω ποσό το εισέπραξε με τρεις επιχορηγήσεις για το έτος 2000, με πέντε επιχορηγήσεις για το έτος 2001 και με μία επιχορήγηση για το έτος 2002. Για τη χρήση του έτους 2001 εισέπραξε συνολικό ποσό 76.402 ευρώ. Το παραπάνω ποσό το εισέπραξε με δύο επιχορηγήσεις το 2001 και με έξι επιχορηγήσεις το 2003. Για τη χρήση του έτους 2002 έχει λάβει μέχρι στιγμής 30.000 ευρώ με δύο έκτακτες επιχορηγήσεις για διοργάνωση αγώνων και για συμμετοχή του σε μεγάλους αγώνες.
Η οφειλόμενη τακτική επιχορήγηση για το έτος 2002 πράγματι δεν έχει καταβληθεί, όπως δεν έχει καταβληθεί και στο σύνολο των σωματείων της χώρας, γιατί αυτήν την στιγμή συνεχίζεται η αξιολόγηση αυτών των σωματείων.
Θέλω να σας πω, κύριε συνάδελφε, ότι το έργο το οποίο γίνεται σε όλη τη χώρα και στο Ναυτικό Όμιλο Χανίων, είναι κοσμογονικό σε σχέση με το πρόγραμμα Ελλάδα 2004. Το πρόγραμμα Ελλάδα 2004, που το εξήγγειλε ο κύριος Πρωθυπουργός, αντισταθμιστικά για τους Ολυμπιακούς Αγώνες προς την ελληνική επαρχία έχει ένα ύψος 500 δισεκατομμυρίων δραχμών. Απλώνεται σε όλον τον κορμό της χώρας με δύο χιλιάδες διακόσια εξήντα έργα. 
Αυτήν τη στιγμή στην πόλη των Χανίων έχουμε νέο κλειστό γυμναστήριο με προϋπολογισμό 4.400.000 ευρώ, που δημοπρατήθηκε στις 23-5-2000 και παραδίδεται στο τέλος του χρόνου. Έχουμε κλειστό κολυμβητήριο ολυμπιακών διαστάσεων, με προϋπολογισμό 4.400.000 ευρώ που δημοπρατήθηκε στις 7-8-2002 και παραδίδεται το Σεπτέμβριο. Έχουμε ποδηλατοδρόμιο με πίστα διακοσίων πενήντα μέτρων, με κερκίδες για χίλιους τριακόσιους εβδομήντα θεατές, που δημοπρατήθηκε στις 21-8-2002 και παραδίδεται τον Αύγουστο με προϋπολογισμό 2.950.000 ευρώ.
Δεν νομίζω ότι υπάρχουν πολλές πόλεις στην Ευρώπη, που αυτήν τη στιγμή έχουν τέτοιον οργασμό έργων σαν αυτόν που έχουν τα Χανιά και οι μεγάλες ελληνικές πόλεις.
ΠΡΟΕΔΡΕΥΩΝ (Κωνσταντίνος Γείτονας): Ο κ. Μαρκογιαννάκης έχει το λόγο.
ΧΡΗΣΤΟΣ ΜΑΡΚΟΓΙΑΝΝΑΚΗΣ: Χαίρομαι, κύριε Υπουργέ, διότι αναγνωρίζετε τη μεγάλη προσφορά στον αθλητισμό και στην κοινωνία του Ναυτικού Ομίλου Χανίων. Είναι ένα σωματείο, το οποίο ιδρύθηκε το 1933.
Αυτή τη στιγμή διατηρεί εφτά τμήματα -κλασική κολύμβηση, πόλο, τεχνική κολύμβηση, καταδύσεις κα- έχει αναδείξει μεγάλους αθλητές, έχει πάρει πρωταθλήματα και κάθε χρόνο οργανώνει μεγάλες διοργανώσεις. Γι? αυτόν ακριβώς το λόγο όλοι μας και προπάντων η πολιτεία, θα πρέπει να εκπληρώνει τις υποχρεώσεις της εγκαίρως προς το σωματείο αυτό. Εγώ χαίρομαι γιατί πληροφορήθηκα και εγώ από τους αρμοδίους του σωματείου ότι πράγματι κατεβλήθη ένα μέρος των οφειλομένων.
Όμως, κύριε Υπουργέ, ακόμα οφείλονται σημαντικά ποσά και ιδιαίτερα αυτά τα οποία θα έπρεπε να έχουν καταβληθεί το 2000 για την αξιολόγηση του 2001. Όταν υπάρχει μία καθυστέρηση ενός έτους, καταλαβαίνετε ότι πρόκειται για ένα μεγάλο χρονικό διάστημα και αυτή τη στιγμή το Σωματείο αντιμετωπίζει πολύ μεγάλα προβλήματα, διότι έχει αθλητές, προπονητές, δασκάλους. Όταν αθλούνται τέσσερις χιλιάδες μικρά παιδιά στην κολύμβηση και στα άλλα αθλήματα, καταλαβαίνετε ότι όλα αυτά απαιτούν κάποια χρήματα και θα πρέπει προπάντων η πολιτεία να σπεύδει να εκπληρώνει τις υποχρεώσεις της. 
Δεδομένου ότι είδα και ένα έγγραφο το οποίο έχετε αποστείλλει στον Ναυτικό Όμιλο Χανίων και στο οποίο λέτε ότι η Γενική Γραμματεία Αθλητισμού ακόμα δεν έχει κάνει την αξιολόγηση του 2001, αυτό σημαίνει ότι θα έχουμε μία σημαντική καθυστέρηση που ίσως δημιουργήσει παραπέρα προβλήματα. Γι? αυτό, θα παρακαλούσα πάρα πολύ, αν είναι δυνατόν, να επισπευσθεί αυτή η διαδικασία και να καταβληθούν και τα υπόλοιπα χρήματα που οφείλονται. 
Μας είπατε ότι δεν ξέρετε εάν υπάρχουν πολλές πόλεις στην Ευρώπη που να έχουν αυτόν τον οργασμό αθλητικών έργων. Ασφαλώς υπάρχει μία, κύριε Υπουργέ, η οποία, όπως πάντα, ασφαλώς υπερτερεί, το Ηράκλειο, στην οποία δίνονται κάποιες δεκάδες δισεκατομμύρια ως ολυμπιακή πόλη. Ας μην κάνουμε, λοιπόν, συγκρίσεις με την πόλη των Χανίων. 
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, μην μπούμε τώρα σε τέτοια τα θέματα. Μην κάνουμε συγκρίσεις μεταξύ των νομών της Κρήτης γιατί θα φέρουν συγκρούσεις. 
Ολοκληρώστε, σας παρακαλώ, κύριε συνάδελφε. 
ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, επειδή ερωτήθηκα είχα κατά νου μία άμεση απάντηση προς τον κύριο Υπουργό. 
Εκτιμούμε, λοιπόν, ότι θα επισπευσθεί και η διαδικασία καταβολής και των υπολοίπων. 
ΣΗΦΗΣ ΒΑΛΥΡΑΚΗΣ: Συνηγορεί και η Συμπολίτευση! 
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κύριος Υπουργός. 
ΓΕΩΡΓΙΟΣ ΛΙΑΝΗΣ (Υφυπουργός Πολιτισμού): Κύριε Πρόεδρε, εγώ αναγνωρίζω ότι υπερτερεί το Ηράκλειο ?δεν θα ήμουν δίκαιος Υφυπουργός Αθλητισμού εάν δεν το αναγνώριζα- αλλά δικαίως αυτή την ώρα υπερτερεί το Ηράκλειο, γιατί το Ηράκλειο είναι μία από τις πέντε προ-ολυμπιακές πόλεις της Ελλάδας.
Η χώρα μας έχει βαθύτατες υποχρεώσεις και ξέρετε ότι οι Ολυμπιακοί Αγώνες συνιστούν ένα τεράστιο εθνικό κεκτημένο στο οποίο συμπλέουμε όλοι και όλοι θέλουμε να πετύχουν. Και θα πετύχουν οι Ολυμπιακοί Αγώνες στην Ελλάδα! Κατά συνέπεια, πρέπει και εσείς να κρίνετε ως δικαιολογημένη αυτή την κατά κάποιο τρόπο πιο υπέρμετρη συμμετοχή της πολιτείας σε έργα στο Ηράκλειο. 
Ωστόσο, κύριε συνάδελφε, θα ήθελα να σας διαβεβαιώσω κατηγορηματικά ότι το οφειλόμενο ποσό στο Ναυτικό Όμιλο Χανίων, το οποίο είναι αυτό που είπατε και αφορά το έτος 2002 και τις τακτικές του επιχορηγήσεις, θα δοθεί έγκαιρα. Αυτό σας το λέω, γιατί πραγματικά δεν έχει δοθεί σε κανένα άλλο σωματείο. Δεν είναι τόσο απλό όσο το βλέπετε. Πρόκειται για δεκάδες χιλιάδες σωματεία σε όλη την Ελλάδα. Αυτή η διαδικασία της επεξεργασίας ?και το ξέρει και ο εκ Κρήτης καταγόμενος κ. Βαλυράκης που έχει υπηρετήσει στο Υφυπουργείο Αθλητισμού- είναι επώδυνη, οδυνηρή, δαπανηρή και απαιτεί πολύ χρόνο. Θα ήθελα λοιπόν να είστε απόλυτα βέβαιος ότι δεν πρόκειται να γίνει καμία εξαίρεση για τον Ναυτικό Όμιλο Χανίων. 
Σε όσα σας είπα, θα συμπλήρωνα ότι δεν είναι μόνο αυτά τα έργα που ανέφερα σε σχέση με το Πρόγραμμα «Ελλάδα 2004». Στο Δήμο Χανίων γίνονται πάρα πολύ μεγάλες και σημαντικές παρεμβάσεις. Το Ναυταθλητικό Κέντρο της Σούδας με προϋπολογισμό 734.000 ευρώ, το Αθλητικό Κέντρο των Αγίων Αποστόλων που αφορά την ορεινή ποδηλασία, το Αθλητικό Κέντρο της Αγίας Μαρίνας, των Περιβολίων που αφορά το ποδόσφαιρο, το Εθνικό Στάδιο των Χανίων που περιλαμβάνει εφτά καινούργια τμήματα -την κολύμβηση και για πρώτη φορά τη συγχρονισμένη κολύμβηση με 680.000 ευρώ- και το Εθνικό Σκοπευτήριο των Χανίων. Πρόκειται, δηλαδή, όπως σας είπα για μια κοσμογονία. Πιστεύω ότι θα είστε απόλυτα ικανοποιημένοι και σας διαβεβαιώνω ότι θα έχετε και το υπόλοιπο της επιχορήγησης πριν τελειώσει το καλοκαίρι. 
ΠΡΟΕΔΡΕΥΩΝ (Κωνσταντίνος Γείτονας): Θα συζητηθεί η πρώτη επίκαιρη ερώτηση του πρώτου κύκλου με αριθμό 708/9-6-2003 του Βουλευτή του Πανελλήνιου Σοσιαλιστικού Κινήματος κ. Σήφη Βαλυράκη προς τους Υπουργούς Τύπου και Μέσων Μαζικής Ενημέρωσης, Εθνικής Παιδείας και Θρησκευμάτων, σχετικώς με την κατασκευή νέου κτιρίου για τη στέγαση του Ενιαίου Λυκείου Σούδας κλπ. 
Η επίκαιρη ερώτηση του κ. Σήφη Βαλυράκη έχει ως εξής:
«Ο Δήμαρχος Σούδας με επιστολή του (28-3-2003) προς τον Πρωθυπουργό, είχε ζητήσει την συνδρομή του προς τους αρμόδιους Υπουργούς, για να βρεθεί λύση στο πρόβλημα που έχει δημιουργήσει η «ΕΡΤ ΑΕ», στην προσπάθεια του δήμου για την κατασκευή νέου σχολικού κτιρίου και την στέγαση του Ενιαίου Λυκείου. 
Ως χώρος ανέγερσης έχει οριστεί συγκεκριμένο οικοδομικό τετράγωνο του πολεοδομικού σχεδίου του Δήμου Σούδας εκτάσεως τεσσάρων στρεμμάτων, που έχει μετεγγραφεί στην ιδιοκτησία του από το 1996, το οποίο διεκδικεί σήμερα η «ΕΡΤ ΑΕ». 
Η διεκδίκηση της ιδιοκτησίας από μέρους της «ΕΡΤ ΑΕ» έχει σαν συνέπεια, την καθυστέρηση έκδοσης οικοδομικής άδειας και την έναρξη των εργασιών ανέγερσης του σχολείου με κίνδυνο να χαθούν οι σχετικές πιστώσεις. 
Ερωτώνται οι αρμόδιοι Υπουργοί και καλούνται να ενημερώσουν τη Βουλή:
1. Με ποιο τρόπο η πολιτεία, προτίθεται να επιλύσει το πρόβλημα και να άρει τα εμπόδια που προβάλλει η «ΕΡΤ ΑΕ.», για την ανέγερση του Ενιαίου Λυκείου Σούδας. 
2. Εάν προτίθεται να προχωρήσει στην απομάκρυνση της κεραίας της ΕΡΑ Χανίων, η οποία υποβαθμίζει την περιοχή περιβαλλοντικά και οικιστικά».
Θα απαντήσει ο Υπουργός Τύπου και Μέσων Μαζικής Ενημέρωσης κ. Χρήστος Πρωτόπαπας. 
Ορίστε, κύριε Υπουργέ, έχετε τα λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κατ? αρχήν σύμφωνα και με πρόσφατη δικαστική απόφαση η έκταση αυτή ανήκει στην Ελληνική Ραδιοφωνία και Τηλεόραση στην «ΕΡΤ Α.Ε.» Έχουμε μάλιστα και δικαστική απόφαση του 2003, η οποία επικυρώνει τον ισχυρισμό της Ελληνικής Ραδιοφωνίας και Τηλεόρασης. Είναι από το Πολυμελές Πρωτοδικείο Χανίων και δίνει την έκταση κατά πλήρη νομή και κυριότητα στην «ΕΡΤ Α.Ε.», η οποία όπως γνωρίζετε, είναι Ανώνυμη Εταιρεία. 
Εκεί τα προβλήματα είναι δύο: Το ένα είναι η κεραία η οποία υπάρχει στην περιοχή και που αντικειμενικά υποβαθμίζει την ευρύτερη περιοχή της Σούδας και το δεύτερο είναι η παραχώρηση μέρους της έκτασης που δικαιωματικά ανήκει στην ΕΡΤ όμως για κτίσιμο σχολείου. Νομίζω ότι καλό θα είναι αυτό το θέμα να ρυθμιστεί με μία συνολική ρύθμιση διότι πάσα μερική ρύθμιση μάλλον προβλήματα μπορεί να δημιουργήσει. 
Ας υποθέσουμε ότι με τα σημερινά δεδομένα και με την ύπαρξη της κεραίας δίνει η ΕΡΤ την έκταση. Τι θα κάνουμε; Θα κάνουμε σχολείο κάτω από την κεραία; Νομίζω ότι αυτό θα είναι μάλλον επικίνδυνο για τα παιδιά και δεν ξέρω αν θα υπάρχει κανείς ο οποίος θα το δεχθεί. 
ΣΗΦΗΣ ΒΑΛΥΡΑΚΗΣ: Υπάρχει ήδη σχολείο εν λειτουργία.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Θα μιλήσετε μετά, κύριε Βαλυράκη.
ΠΡΟΕΔΡΕΥΩΝ (Κωνσταντίνος Γείτονας): Κύριε Βαλυράκη, θα πάρετε το λόγο στη συνέχεια. Αφήστε τον κύριο Υπουργό να ολοκληρώσει. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αυτή λοιπόν η «ΕΡΤ Α.Ε.» όπως γνωρίζετε, είναι εταιρεία η οποία δίνει απολογισμό για την περιουσία της. Δεν μπορούμε να της επιβάλουμε να δίνει την περιουσία της έτσι εύκολα. Θέλει μία προσοχή αυτό το θέμα στις κινήσεις.
Μίλησα με το Διοικητή της ΕΡΤ, ο οποίος με διαβεβαίωσε ότι κάνει διαπραγματεύσεις με το Δήμο Γαζίου Ηρακλείου, προκειμένου να μεταφερθεί για όλη την Κρήτη η κεραία σε οικόπεδο που θα συμφωνηθεί εκεί και το οποίο δεν θα δημιουργεί προβλήματα στην περιοχή. Αμέσως μετά τη μετακίνηση της κεραίας που πιστεύω ότι μπορούν μέσα σε επόμενο διάστημα να λήξουν αυτές οι διαπραγματεύσεις είναι διατεθειμένη η ΕΡΤ και στα πλαίσια της γενικότερης αξιοποίησης της έκτασης, η οποία της ανήκει, να παραχωρήσει τα τέσσερα στρέμματα με απόφαση του διοικητικού συμβουλίου βεβαίως ?όχι με απόφαση του Υπουργού- στο Δήμο Σούδας για την ανέγερση του σχετικού σχολείου. 
Επομένως, αυτό που μπορούμε να κάνουμε εμείς εφόσον ερωτάται ο Υπουργός είναι να παρακολουθήσει και αν θέλετε να ενθαρρύνει τις διαπραγματεύσεις μεταξύ της ΕΡΤ και του δήμου της περιοχής του Ηρακλείου να τελειώσουμε με την κεραία, να φύγει η κεραία και στα πλαίσια της αξιοποίησης των σαράντα οκτώ στρεμμάτων τα οποία απομένουν πλέον στην ΕΡΤ, να δώσουμε τις καλές μας υπηρεσίες ?και μόνο μέχρι εκεί- προκειμένου να δεχθεί η «ΕΡΤ Α.Ε.» να παραχωρήσει τα τέσσερα στρέμματα ?και εγώ προσωπικά πιστεύω ότι είναι σωστό να τα παραχωρήσει- για την ανέγερση του σχολικού συγκροτήματος.
ΠΡΟΕΔΡΕΥΩΝ (Κωνσταντίνος Γείτονας): Θα μπορούσαν κύριε Υπουργέ να παραλληλιστούν και χρονοδιαγραμμάτα για να μη χάνεται χρόνος, αν είναι δηλαδή αποφασισμένο ότι θα φύγει η κεραία. 
Ο κ. Βαλυράκης έχει το λόγο.
ΣΗΦΗΣ ΒΑΛΥΡΑΚΗΣ: Κύριε Υπουργέ, ήδη λειτουργεί σχολείο σε παρακείμενο οικόπεδο. Εφάπτεται το ένα οικόπεδο με το άλλο. Ποιο είναι το ζήτημα; Εκτός των σαράντα τεσσάρων στρεμμάτων των απαραιτήτων για τη λειτουργία της ΕΡΤ έχει παραχωρηθεί επιπρόσθετα μια έκταση τεσσάρων στρεμμάτων το 1953 για τη δημιουργία πάρκου εντός πενταετίας κάτι που ουδέποτε υλοποιήθηκε. Ο δήμος θα πρέπει να ξέρετε ότι δέκα χρόνια τώρα ζητά την απόδοση της περιοχής.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Έγινε δικαστική προσφυγή.
ΣΗΦΗΣ ΒΑΛΥΡΑΚΗΣ: Προσφεύγει ο δήμος στο εφετείο και η εκτίμησή μου είναι ότι θα κερδίσει.
Η κεραία αυτή της ΕΡΑ έχει εγκατασταθεί εκεί εντός οικισμού για τον οποίον υπάρχει πολεοδομικό σχέδιο από το 1914. Είναι η μόνη κεραία στην Ελλάδα αυτής της κατηγορίας λειτουργίας 50 kw που εξακολουθεί να λειτουργεί εντός οικιστικής περιοχής και μάλιστα χωρίς άδεια.
Το ζήτημα είναι ότι από το 1955 υπάρχουν εκεί δεσμεύσεις που έχουν οδηγήσει, όπως θα γνωρίζετε, την περιοχή σε πολεοδομική νέκρωση. ?ρα, έχουμε μια τραγική υποβάθμιση μιας ολόκληρης περιοχής, της κάτω Σούδας, εξαιτίας αυτής της κεραίας. 
Θα πρέπει, λοιπόν, η ΕΡΤ με απόφαση του Διοικητικού Συμβουλίου ?εγώ δεν έχω καμιά αντίρρηση- να αποσύρει άμεσα την αντίρρησή της, για να ξεκινήσει η ανέγερση του σχολικού κτιρίου. Δίπλα, στο παρακείμενο οικόπεδο, όπως είπα, λειτουργεί σχολικό κτίριο. 
Κύριε Υπουργέ, βεβαίως αυτή η κεραία της κάτω Σούδας δημιουργεί πρόσθετες δεσμεύσεις, γιατί τη Σούδα την έχουμε εγκλωβίσει. Από βορρά είναι οι νατοϊκές εγκαταστάσεις, ανατολικά ο Ναύσταθμος, πίσω, στο νότο, η βιομηχανική περιοχή. Βάλαμε και την κεραία από την πλευρά της δύσης. ?ρα, έχουμε στραγγαλίσει μια μικρή κοινότητα, χωρίς δυνατότητα να αναπνεύσει και να αναπτυχθεί. 
Όμως, εγώ θέλω να σας επισημάνω την κατεύθυνση να δοθεί άμεσα η έκταση και άμεσα να αρχίσει η διαδικασία μεταφοράς της κεραίας. Η κεραία μπορεί να μεταφερθεί από τα δυτικά του κόλπου της Σούδας στα ανατολικά, δηλαδή στην είσοδο του κόλπου, σε χώρο που έχει διαμορφωθεί για τη στήριξη της κεραίας. 
Βεβαίως, υπάρχει και το εξής ζήτημα: Όταν οι κάτοικοι απευθύνονται στον Πρωθυπουργό, η απάντηση δεν μπορεί να είναι από το νομικό σύμβουλο της ΕΡΤ. Η Κυβέρνηση δηλαδή δεν έχει μόνο διαβιβαστική ευθύνη σε ό,τι αφορά τον κοινοβουλευτικό έλεγχο. Ειδάλλως θα μας πουν ?και δικαίως- ότι έχουμε οδηγήσει τα πράγματα σε μια δικτατορία της γραφειοκρατίας! 
ΠΡΟΕΔΡΕΥΩΝ (Κωνσταντίνος Γείτονας): Τελειώνετε, κύριε Βαλυράκη. Έχετε ξεπεράσει το χρόνο σας. 
ΣΗΦΗΣ ΒΑΛΥΡΑΚΗΣ: Τελειώνω, κύριε Προέδρε.
Θα παρακαλούσα, κύριε Υπουργέ -για να προλάβουμε, να εκτονώσουμε καταστάσεις και να ενισχύσουμε το περί δικαίου αίσθημα- να προχωρήσει άμεσα η αποδέσμευση σε ό,τι αφορά την περιοχή για την ανέγερση σχολικού κτιρίου και να ανακουφίσουμε την περιοχή με τη διαδικασία μεταφοράς της κεραίας.
Ευχαριστώ πολύ.
ΧΡΗΣΤΟΣ ΜΑΡΚΟΓΙΑΝΝΑΚΗΣ: Συμφωνεί και η Αντιπολίτευση, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ασφαλώς! Δε θα μπορούσα να το φανταστώ διαφορετικά για τα Χανιά. Συμφωνείτε πάντα Συμπολίτευση και Αντιπολίτευση. Να πούμε ότι συμφωνούμε και εγώ και ο κ. Πρωτόπαππας, διότι πολλοί Κρήτες είναι στη Β΄ Αθήνας όπου εκλεγόμαστε και υπ? αυτή την έννοια αφού τους εκπροσωπούμε και μας ενδιαφέρει ιδιαίτερα το θέμα. 
Ορίστε, κύριε Υπουργέ. Έχετε το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Βεβαίως, υπάρχει το θέμα -δεν έχω λόγο να διαφωνήσω με αυτά που είπε ο κύριος συνάδελφος- ότι πρέπει να πεισθεί και το Διοικητικό Συμβούλιο της ΕΡΤ. Δεν είναι εντολοδόχοι σε τέτοια ζητήματα που σχετίζονται με περιουσιακά στοιχεία. Πρέπει να σας πω ότι εδώ και είκοσι μήνες που είμαι στο Υπουργείο έχω αποφύγει επιμελέστατα να ανακατευτώ σε θέματα που σχετίζονται με τη διαχείριση της ΕΡΤ. Επομένως, η μεσολάβησή μας έχει το χαρακτήρα της ανάδειξης του πολιτικού μέρους του ζητήματος προς κατανόηση από την εταιρεία. Χρειάζεται οπωσδήποτε αποδοχή και απόφαση του διοικητικού συμβουλίου της εταιρείας, γιατί όλα τα άλλα δεν γίνονται. Δεν μπορεί με απόφαση Υπουργού να γίνει αυτό. 
Κύριε Βαλυράκη, επειδή πραγματικά με ευαισθητοποιεί το ζήτημα, θα συνεχίσουμε τις προσπάθειες, προκειμένου το ταχύτερο να ρυθμιστούν και τα δύο ζητήματα. Αν δω ότι το ζήτημα της κεραίας καθυστερεί ?διότι το ζήτημα της κεραίας είναι λυδία λίθος και για τα δύο ?θα παρακαλέσω τον κ. Στάγκο να εισάγει στο Διοικητικό Συμβούλιο της ΕΡΤ ?και ελπίζω να υπάρξει θετική απόφαση- το θέμα για τα τέσσερα στρέμματα.
ΠΡΟΕΔΡΕΥΩΝ (Κωνσταντίνος Γείτονας): Καλώς.
Κυρίες και κύριοι συνάδελφοι έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «Ελευθέριος Βενιζέλος», με θέμα «Η Ελλάδα των βαλκανικών πολέμων 1912-1913» μαθητές και μαθήτριες, συνοδοί -δάσκαλοι από το 1ο Τοσίτσειο Δημοτικό Σχολείο Εκάλης. 
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Θα συζητήσουμε τώρα τη δεύτερη με αριθμό 700/9.6.2003 επίκαιρη ερώτηση του Βουλευτή της Νέας Δημοκρατίας κ. Βασιλείου Πάππα προς τους Υπουργούς Οικονομίας και Οικονομικών, Ανάπτυξης, σχετικώς με το κλείσιμο των μεταλλείων της TVX στη Χαλκιδική, τις απολύσεις εργαζομένων κλπ. 
Υπάρχει, επίσης και η τρίτη με αριθμό 704/9-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. ?γγελου Τζέκη προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικώς με το κλείσιμο των μεταλλείων Κασσάνδρας Χαλκιδικής, τη λήψη μέτρων για τη διασφάλιση των θέσεων εργασίας κλπ.
Επειδή οι δύο επίκαιρες ερωτήσεις αναφέρονται στο ίδιο θέμα, θα συζητηθούν ταυτόχρονα, χωρίς να επηρεάζονται οι χρόνοι?
ΑΓΓΕΛΟΣ ΤΖΕΚΗΣ: Κύριε Πρόεδρε?
ΠΡΟΕΔΡΕΥΩΝ (Κωνσταντίνος Γείτονας): Κύριε Τζέκη, περιμένετε να ακούσετε.
Θα συζητηθούν ταυτόχρονα σύμφωνα με το άρθρο 131 παράγραφος 4 του Κανονισμού της Βουλής.
ΑΓΓΕΛΟΣ ΤΖΕΚΗΣ: Μπορώ να έχω το λόγο, κύριε Πρόεδρε;
ΠΡΟΕΔΡΕΥΩΝ (Κωνσταντίνος Γείτονας): Δεν υπάρχει λόγος να πάρετε το λόγο, κύριε συνάδελφε. Αυτό λέει ο Κανονισμός, έτσι γίνεται πάντα.
ΑΓΓΕΛΟΣ ΤΖΕΚΗΣ: Κύριε Πρόεδρε?
ΠΡΟΕΔΡΕΥΩΝ (Κωνσταντίνος Γείτονας): Όταν θα έρθει η σειρά σας, θα μιλήσετε. Και επαναλαμβάνω ότι δεν επηρεάζονται οι χρόνοι ομιλίας των ερωτώντων.
ΑΓΓΕΛΟΣ ΤΖΕΚΗΣ: Μπορεί να μην επηρεάζονται οι χρόνοι, αλλά επηρεάζεται το νόημα των ερωτήσεων.
ΠΡΟΕΔΡΕΥΩΝ (Κωνσταντίνος Γείτονας): Όχι, κύριε Τζέκη. Θα αναπτύξετε την επίκαιρη ερώτηση κανονικά.
ΑΓΓΕΛΟΣ ΤΖΕΚΗΣ: Μα, κύριε Πρόεδρε, αφήστε με να μιλήσω.
ΠΡΟΕΔΡΕΥΩΝ (Κωνσταντίνος Γείτονας): Κύριε Τζέκη, δεν έχετε το λόγο. Καταχρηστικά τον παίρνετε τώρα από μόνος σας. 
ΑΓΓΕΛΟΣ ΤΖΕΚΗΣ: Υπάρχει περιθώριο να εφαρμοστεί και αλλιώς ο Κανονισμός.
ΠΡΟΕΔΡΕΥΩΝ (Κωνσταντίνος Γείτονας): Σας είπα ότι ο Κανονισμός είναι σαφής, έτσι τον εφαρμόζουμε και πέρα από τον Κανονισμό, αυτή είναι η πάγια κοινοβουλευτική τακτική. Δεν θα κάνουμε εξαίρεση τώρα. Δημιουργείτε θέμα εκεί που δεν υπάρχει.
ΑΓΓΕΛΟΣ ΤΖΕΚΗΣ: Κύριε Πρόεδρε, ο Κανονισμός μπορεί να διαβαστεί και με διαφορετικό τρόπο.
ΠΡΟΕΔΡΕΥΩΝ (Κωνσταντίνος Γείτονας): Διαβάζω την επίκαιρη ερώτηση του Βουλευτή κ. Βασιλείου Πάππα.
«Σε τελεία απόγνωση βρίσκεται πλέον η κοινωνία των εργαζομένων στα μεταλλεία Στρατωνίου Χαλκιδικής. Ήδη συζητήθηκε 4-6-2003 και η δήλωση αναστολής πληρωμών της «TVX HELLAS ΑΝΩΝΥΜΟΣ ΕΤΑΙΡΕΙΑ ΜΕΤΑΛΛΕΙΩΝ ΚΑΙ ΒΙΟΜΗΧΑΝΙΑΣ ΧΡΥΣΟΥ», με την οποία ζητήθηκε η κήρυξη της εταιρείας σε πτώχευση.
Η εικόνα σήμερα είναι δραματική. Αυτή τη στιγμή έχει σταματήσει κάθε επενδυτική δραστηριότητα στα μεταλλεία και οι εργαζόμενοι είναι χωρίς μεροκάματα από τις 9-1-2003, με αποτέλεσμα οι οικογένειές τους να βρίσκονται κυριολεκτικά στο δρόμο, μη δυνάμενες να αντιμετωπίσουν την κάλυψη και των πλέον στοιχειωδών καθημερινών αναγκών.
Ερωτώνται οι κύριοι Υπουργοί:
1. Ποια είναι τα άμεσα και συγκεκριμένα μέτρα της Κυβέρνησης για τα μεταλλεία Χαλκιδικής μετά από τις τελευταίες εξελίξεις;
2. Να ενημερώσετε τη Βουλή για τα άμεσα μέτρα που προτίθεται να λάβει η Κυβέρνηση για τους εργαζόμενους στην εταιρεία, οι οποίοι παραμένουν απλήρωτοι εδώ και πέντε μήνες».
Η επίκαιρη ερώτηση του Βουλευτή κ. ?γγελου Τζέκη έχει ως εξής:
«Οι μεταλλωρύχοι εργάτες των μεταλλείων Κασσάνδρας Χαλκιδικής βρίσκονται σε αγωνιστικές κινητοποιήσεις γιατί η πολυεθνική εταιρεία «Kinross» κατέθεσε αίτηση πτώχευσης, η οποία συζητήθηκε στις 4-6-2003 και αναμένεται η απόφαση.
Ο κίνδυνος να κλείσει οριστικά το μεταλλείο και να μείνουν άνεργοι οι πεντακόσιοι μεταλλωρύχοι είναι μεγάλος. Να σημειωθεί ότι οι εργάτες είναι σε διαθεσιμότητα και απλήρωτοι πολλούς μήνες.
Αυτές οι εξελίξεις, που θα έχουν οικονομικές και κοινωνικές συνέπειες σε ολόκληρη την περιοχή της βορείου Χαλκιδικής, είναι αποτέλεσμα της πολιτικής της Κυβέρνησης, που μέσα από αποικιακού χαρακτήρα σύμβαση ξεπούλησε τα μεταλλεία και τον ορυκτό πλούτο της περιοχής.
Ερωτώνται οι κύριοι Υπουργοί αν η Κυβέρνηση θα πάρει μέτρα ώστε να συνεχιστεί η λειτουργία των μεταλλείων κάτω από το δημόσιο έλεγχο, διασφαλίζοντας και την εργασία στους πεντακόσιους εργάτες».
Στις επίκαιρες ερωτήσεις των συναδέλφων θα απαντήσει ο Υφυπουργός Οικονομίας κ. Πάχτας.
Κύριε Υπουργέ, έχετε έξι λεπτά για την πρωτολογία σας και τέσσερα λεπτά για την δευτερολογία σας. Σας το λέω, για να ρυθμίσετε αναλόγως την ομιλία σας.
Ορίστε, έχετε το λόγο.
ΧΡΗΣΤΟΣ ΠΑΧΤΑΣ (Υφυπουργός Οικονομίας): Ευχαριστώ, κύριε Πρόεδρε.
Αγαπητοί συνάδελφοι, όλοι γνωρίζουμε ότι πριν από οκτώ χρόνια περίπου η Κυβέρνηση του ΠΑΣΟΚ ανέλαβε μια σημαντική πρωτοβουλία: αναζήτησε έναν αξιόπιστο, διεθνούς εμβέλειας ιδιωτικό φορέα, για να δώσει μια νέα πνοή στα ιστορικά μεταλλεία της Κασσάνδρας Χαλκιδικής και μια νέα προοπτική στην περιοχή, μέσα από μια καθετοποιημένη, βιώσιμη μεταλλευτική δραστηριότητα.
Η πρόσφατη αρνητική εξέλιξη που όλοι γνωρίζουμε, έχει τη δική της ιστορία και κυρίως τα δικά της διδάγματα, που δυστυχώς, λίγοι θέλουν ακόμη και σήμερα να αναγνωρίσουν. Η σημερινή κατάσταση δεν ήρθε ως κεραυνός εν αιθρία. Είναι κυρίως αποτέλεσμα συνεχών και συστηματικών εμποδίων, τόσο για την υλοποίηση των αναγκαίων επενδύσεων, που θα καθιστούσαν την επιχειρηματική δραστηριότητα βιώσιμη και μακροχρόνια, όσο και για τη λειτουργία της μονάδας.
Πρέπει επιτέλους σε αυτόν τον τόπο να συμφωνήσουμε σε ορισμένα πράγματα, σε ορισμένες απλές αλήθειες. Για να υπάρξουν θέσεις απασχόλησης, για να δημιουργηθούν νέες θέσεις απασχόλησης, για να διατηρήσουμε τις υφιστάμενες θέσεις απασχόλησης, πρέπει να υλοποιούνται επενδύσεις.
Χωρίς επενδύσεις, χωρίς αναπτυξιακές πρωτοβουλίες, χωρίς επιχειρηματικές δραστηριότητες, οι θέσεις εργασίας σταδιακά θα υποβαθμίζονται και βεβαίως τελικά θα χάνονται. Οι επιχειρήσεις είναι καταδικασμένες να επενδύουν, προκειμένου να επιβιώσουν και να αναπτυχθούν. Από τον κανόνα αυτό δεν υπάρχει καμία απολύτως εξαίρεση. 
Τα χρόνια που πέρασαν, δυστυχώς, όλα τα κόμματα της Αντιπολίτευσης, αλλά εμπόδισαν τη λειτουργία της μονάδας, πιστεύω, για καθαρά μικροκομματικά οφέλη και σκοπιμότητες. Ταυτίστηκαν με αυτούς που δυσφήμισαν την επένδυση, τόσο στο εξωτερικό, όσο και στο εσωτερικό, με αποτέλεσμα η σημερινή εξέλιξη να θεωρείται μία φυσική συνέπεια των ενεργειών αντίδρασης της τοπικής κοινωνίας. Δεν υπήρξε ούτε μία φωνή σύνεσης από την Αντιπολίτευση για την απαράδεκτη στάση που ζήσαμε τα τελευταία χρόνια στην περιοχή. Όμως αυτή η τακτική και η συμπεριφορά δεν οδηγεί πουθενά ή μάλλον οδηγεί με μαθηματική ακρίβεια στην πλήρη απαξίωση των προοπτικών για την ανάπτυξη και την απασχόληση στην περιοχή. Δεν είναι δυνατόν να πυροβολείς συνεχώς και με συστηματικό τρόπο μία μεγάλη επένδυση που δίνει μία βιώσιμη προοπτική στην τοπική κοινωνία και ταυτόχρονα να έρχεσαι εκ των υστέρων και να θέτεις ερωτήματα για το μέλλον των εργαζομένων στην περιοχή. Δεν μπορείς να μάχεσαι με ιδιαίτερη σφοδρότητα την επιχειρηματική δραστηριότητα στην περιοχή και σήμερα να ζητάς ευθύνες για την απώλεια θέσεων απασχόλησης. 
Δεν ήταν, άραγε, οι κοινοτάρχες και ο δήμαρχος και η δική σας παράταξη, αγαπητοί συνάδελφοι της Νέας Δημοκρατίας, αλλά και πολλοί που υποστηρίξατε και που λυσσαλέα, θα έλεγα, πολεμήσατε την όποια επιχειρηματική δραστηριότητα; Δεν ήταν ο αδελφός του αγαπητού σας συναδέλφου εδώ στη Βουλή της Νέας Δημοκρατίας που προσέφυγε επανειλημμένα στο Συμβούλιο της Επικρατείας για την ακύρωση κάθε μεταλλευτικής δραστηριότητας στην περιοχή; 
Και πάλι η Κυβέρνηση του ΠΑΣΟΚ, αγαπητοί συνάδελφοι, καλείται σήμερα να δώσει διέξοδο και μια βιώσιμη λύση στο οικονομικό, κοινωνικό και κυρίως ανθρώπινο πρόβλημα των μεταλλείων της Κασσάνδρας. Η Κυβέρνηση αγωνιά και κυρίως μεριμνά για να βρεθεί το ταχύτερο δυνατόν η λύση αυτή. Και η λύση αυτή δεν είναι απλή, είναι δύσκολη και σύνθετη εκεί που έφτασαν τα πράγματα σήμερα.
Τι κάνει, λοιπόν, η Κυβέρνηση σήμερα; Ενεργεί, ώστε να δημιουργηθεί ένα διάδοχο σχήμα που μπορεί να εγγυηθεί μία βιώσιμη λύση και είμαστε σε έναν πολύ καλό δρόμο. Σ΄ αυτό το σχήμα θέλουν να συμμετέχουν και οι φορείς της τοπικής κοινωνίας. 
Ενεργεί η Κυβέρνηση προκειμένου να οριστικοποιηθούν οι προϋποθέσεις κάτω από τις οποίες το σχήμα αυτό θα μπορεί να ασκήσει μία βιώσιμη μακροχρόνια επιχειρηματική δραστηριότητα, να διαμορφώσει τους όρους και τις προϋποθέσεις αυτής της νέας πορείας, αυτής της νέας αρχής, αυτού του νέου ξεκινήματος. 
Ενεργεί προκειμένου να διασφαλίσει στο μεγαλύτερο δυνατό βαθμό τις θέσεις απασχόλησης ?στη δευτερολογία θα πούμε κάτι πιο συγκεκριμένο ίσως- αλλά και να δώσει αποδεκτές λύσεις για όσους από τους εργαζομένους αποχωρήσουν. 
Ενεργεί για να δώσει μακροπρόθεσμη προοπτική στην περιοχή. Και αυτό μπορεί να γίνει μόνο με μία καθετοποιημένη επιχειρηματική λειτουργία των μεταλλείων και της επένδυσης χρυσού. Από μόνη της η εκμετάλλευση των μεταλλείων δεν μπορεί να αποτελέσει μία βιώσιμη λύση. 
Για όλα αυτά η Κυβέρνηση, αγαπητοί συνάδελφοι, ενεργεί με μία ιδιαίτερη ευαισθησία, που το γνωρίζουν ιδιαίτερα οι εργαζόμενοι. 
Το ερώτημά μας, έστω και σήμερα, μετά από όλα αυτά που ζήσαμε στην περιοχή, μετά από τα ερωτήματα που θέσατε εσείς, αγαπητοί συνάδελφοι, είναι: Θα πάρετε επιτέλους θέση ως Νέα Δημοκρατία, ως Κομμουνιστικό Κόμμα Ελλάδος για την πορεία της ανάπτυξης της περιοχής; Θα μας πείτε τις θέσεις σας, αν συμφωνείτε με αυτό το επιχειρηματικό σχήμα; Θα ταυτισθείτε με τις ανάγκες της κοινωνίας; Θα διδαχθείτε από το παρελθόν που ζήσαμε; Αυτό είναι ένα ερώτημα, κύριε Πρόεδρε, που χρειάζεται επίσης απάντηση.
ΠΡΟΕΔΡΕΥΩΝ (Κωνσταντίνος Γείτονας): Πολιτικό, ρητορικό, το ερώτημα.
Ο κ. Πάππας έχει το λόγο.
ΒΑΣΙΛΕΙΟΣ ΠΑΠΠΑΣ: Κύριε Πρόεδρε, τη δραματική εικόνα που παρουσιάζει η κατάσταση στα μεταλλεία Στρατωνίου Χαλκιδικής, νομίζω, καλύτερα από όλους την απέδωσαν τα Μέσα Μαζικής Ενημέρωσης, μια και οι γαλαρίες που εργάζονται οι μεταλλωρύχοι έκαναν με τα διεθνή πρακτορεία το γύρο όλου του κόσμου. Οι μεταλλωρύχοι έχουν φθάσει σε απόγνωση που αυτή τη στιγμή συνεχίζουν να πραγματοποιούν απεργία πείνας μέχρις ότου πάρουν πειστική απάντηση από την Κυβέρνηση με τη συμπαράσταση και των οικογενειών τους αλλά και όλης της τοπικής κοινωνίας.
Ήταν όλοι πραγματικά εκεί εκτός από την Κυβέρνηση και αυτό νομίζω πως σχολιάστηκε δυσμενέστατα. 
Σήμερα θέτω στον κύριο Υπουργό δύο συγκεκριμένα, σαφέστατα και ειλικρινή ερωτήματα. Πιστεύω ότι θα έχω την ίδια αντιμετώπιση, όσον αφορά την απάντησή τους. 
Πρώτον, ποιες είναι οι προϋποθέσεις και η σύνθεση του νέου σχήματος; Το σχήμα θα είναι βιώσιμο ή θα είναι σχήμα με ημερομηνία λήξεως την ημέρα των εθνικών εκλογών; Θα είναι σχήμα, το οποίο θα παρέχει εγγυήσεις για συνεχή δουλειά και συγχρόνως σεβασμό στο περιβάλλον;
Το δεύτερο ερώτημα αφορά το εργασιακό καθεστώς. Θα διασφαλιστούν οι πεντακόσιες θέσεις των ήδη εργαζομένων; Θα μειωθεί το προσωπικό; Θα δοθούν αποζημιώσεις; Θα υπάρξει μία αξιοπρεπής συνταξιοδότηση, όπως πρέπει, σε αυτούς τους ανθρώπους; Θα υπάρξουν κοινωνικά μέτρα; 
Επειδή, κύριε Πρόεδρε, τα προβλήματα δεν έχουν χρώματα και το θέμα δεν προσφέρεται για κομματική εκμετάλλευση, κάνουμε έκκληση να σταματήσουν επιτέλους οι Υπουργοί της Κυβέρνησης τις κομματικές τους «κορώνες» για το ποιος φταίει. Προκαλούμε την Κυβέρνηση να φέρει το θέμα μέσα στην Βουλή, μέσα στην Ολομέλεια, ώστε να λάμψει η αλήθεια και να δούμε ποιος φταίει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Προηγουμένως όμως θα πρέπει η Κυβέρνηση να κάνει την αυτοκριτική της, να δει πού οφείλονται οι παρενέργειες. Μήπως οφείλονται στην ελλιπή ενημέρωση; Μήπως οφείλονται στην έλλειψη της κοινωνικής συναίνεσης; Μήπως οφείλονται στην πλημμελή νομική και τεχνοκρατική θωράκιση της επένδυσης; Μήπως οφείλονται στην έλλειψη ελέγχου από το Υπουργείο Ανάπτυξης, το οποίο άφησε εντελώς ανεξέλεγκτη την εταιρία; 
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε συνάδελφε. 
ΒΑΣΙΛΕΙΟΣ ΠΑΠΠΑΣ: Και στην συνέχεια βεβαίως έχουμε τις προσφυγές στο Συμβούλιο της Επικρατείας.
Για όλα αυτά καλούμε την Κυβέρνηση να έρθει και να απαντήσει. Σήμερα είναι συγκεκριμένα τα ερωτήματα: Βιώσιμο νέο σχήμα και εργασιακό καθεστώς των ήδη εργαζομένων. 
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ.Τζέκης έχει το λόγο. 
ΑΓΓΕΛΟΣ ΤΖΕΚΗΣ: Ευχαριστώ, κύριε Πρόεδρε. 
Η Κυβέρνηση για μία ακόμη φορά αποσείει τις ευθύνες της. Σε αυτό τον τόπο δεν κυβερνά η Κυβέρνηση του ΠΑΣΟΚ. Πάντοτε υποδεικνύει την Αντιπολίτευση και όταν πρόκειται για αγωνιστικές κινητοποιήσεις ανακαλύπτει και τον κομμουνιστικό δάκτυλο. Βέβαια, είναι μία πάγια τακτική των μέχρι τώρα κυβερνήσεων. Είναι δεδομένο αυτό. 
Δεν ακούσαμε όμως σήμερα από τον κύριο Υφυπουργό ποια είναι η πρόταση της Κυβέρνησης. Ακούσαμε γενικά και αόριστα πράγματα πάλι για ένα καινούριο φερέγγυο σχήμα, όπως φερέγγυο σχήμα ήταν λέει και το προηγούμενο. Με τη διαφορά, κύριε Πρόεδρε, ότι η TVX χρεοκόπησε μέσα σε δύο -τρία χρόνια. Αυτό ήταν το φερέγγυο σχήμα της Κυβέρνησης.
Το 1996 πράγματι, κύριε Πρόεδρε, ήρθε εδώ για υπογραφή η σύμβαση. Το Κομμουνιστικό Κόμμα Ελλάδας είχε αντιταχθεί, πολιτικά και ιδεολογικά, στο ξεπούλημα μίας τεράστιας έκτασης τριακοσίων δεκατεσσάρων χιλιάδων στρεμμάτων βουνού, ορυκτού πλούτου, που παραδόθηκαν στην TVX για 11.000.000.000 δραχμές. Εκεί ήταν και η ουσιαστική διαφωνία μας. 
Μάλιστα κάνει και σήμερα το εξής: Θέλει να εμφανίσει ως πακέτο τη νέα πρόταση. Δηλαδή δεν ξεχωρίζει τη λειτουργία των μεταλλείων Κασσάνδρας, Στρατονίκης κ.λ.π., αλλά βάζει και την εξόρυξη χρυσού, προκειμένου να ξαναφέρει αντιμέτωπο και το μέτωπο των εργατών, αλλά και την κοινή γνώμη η οποία πράγματι τότε είχε ξεσηκωθεί απέναντι στην εξόρυξη χρυσού, γιατί με τον τρόπο που γίνεται θα έχει συνέπειες και στο περιβάλλον και στην ανάπτυξη ολόκληρου του Στρυμονικού Κόλπου. 
Το ζήτημα για μας είναι ουσιαστικό. Είχαμε προειδοποιήσει ότι ούτε θέσεις εργασίας θα είχαν δημιουργηθεί, αλλά πολύ περισσότερο θα έχαναν και αυτές που έχουν οι μεταλλωρύχοι. Και τώρα ζούμε την πραγματικότητα. 
Σήμερα, λοιπόν, έρχεται ο κύριος Υπουργός και εμείς λέμε ότι προσπαθεί να δημαγωγήσει -είναι ένα καθαρά προεκλογικό σχήμα -ώστε να φτάσει μέχρι τις εκλογές και να μην έχει πρόβλημα με τους εργάτες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, με το εξής: Δεν είναι βιώσιμο το σχήμα. Η ΛΑΡΚΟ, που θέλει να τη βάλουν ως όχημα μπροστά, είχε 27.000.000 ζημιά το 2002. Υπάρχουν αντιρρήσεις και από το Διοικητικό Συμβούλιο της ΛΑΡΚΟ, αλλά και από τους εργαζόμενους. Νομαρχιακή και Τοπική Αυτοδιοίκηση δεν έχουν να καλύψουν τα έξοδά τους. Θα συμμετέχουν σε ένα τέτοιο σχήμα και με τι συμμετοχή στο μετοχικό κεφάλαιο; 
Ξέρετε τι λέει η σύμβαση, κύριε Πρόεδρε; «Έναντι των μελλοντικών κερδών».
Και εμείς λέμε το εξής, ότι μπορούν να λειτουργήσουν τα μεταλλεία Κασσάνδρας κάτω από το δημόσιο τομέα και ότι θα πρέπει να γίνει διαχωρισμός της εξόρυξης χρυσού από τα μεταλλεία. Εξάλλου υπάρχει και η απόφαση του Συμβουλίου της Επικρατείας. Πρέπει να γίνει εκσυγχρονισμός των εγκαταστάσεων, πρέπει να γίνει έρευνα σε διάφορες κατευθύνσεις των μεταλλευμάτων.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Τζέκη.
ΑΓΓΕΛΟΣ ΤΖΕΚΗΣ: Κλείνω με το εξής, κύριε Πρόεδρε.
Τελικά θα δεχθείτε, κύριε Υπουργέ, την πρόταση που έχουν οι εργάτες για το συνταξιοδοτικό, δηλαδή στα σαράντα χιλιάδες πενήντα ένσημα να παίρνουν πλήρη συνταξιοδότηση, όταν είναι γεγονός ότι το επάγγελμά τους είναι βαρύ και ανθυγιεινό και δεν προλαβαίνουν να πατήσουν τα πενήντα; Έχετε αυτή την πολιτική βούληση, ναι ή όχι; Οι εργάτες θέλουν συγκεκριμένες απαντήσεις και όχι γενικές και αοριστολογικές υποσχέσεις εν όψει των εκλογών.
(Στο σημείο αυτό ο Βουλευτής κ. ?γγελος Τζέκης καταθέτει για τα Πρακτικά σχετικό έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΧΡΗΣΤΟΣ ΠΑΧΤΑΣ (Υφυπουργός Οικονομίας): Ευχαριστώ, κύριε Πρόεδρε. 
Θα προσπαθήσω να απαντήσω σύντομα στα θέματα που θίχτηκαν από τους αγαπητούς συναδέλφους και πάλι. Καταρχήν σε ό,τι αφορά το θέμα των θέσεων απασχόλησης στα μεταλλεία, θα ήθελα να πω ότι το πρόβλημα δεν είναι εύκολο και εύκολες λύσεις δεν υπάρχουν. Εκείνο που προέχει είναι να διασφαλιστεί η επαναλειτουργία των μεταλλείων, ταυτόχρονα όμως με τη βιωσιμότητα της μονάδος. Ως Νέα Δημοκρατία πιστεύετε, αγαπητέ συνάδελφε, κύριε Πάππα, ότι πράγματι για να είναι βιώσιμο το σχήμα άμεσα, με την επαναλειτουργία των μεταλλείων μεθαύριο, χρειάζεται το σύνολο των σημερινών θέσεων απασχόλησης; Όλες αυτές οι θέσεις απασχόλησης είναι παραγωγικές; Αυτή είναι η επίσημη θέση της Νέας Δημοκρατίας; Λυπάμαι πάντως, αν είναι. 
Θα υπάρξουν, λοιπόν, μέτρα για να δημιουργήσουμε το βιώσιμο σχήμα. Η κατεύθυνση των μέτρων αυτών θα είναι η διασφάλιση, όπως είπα προηγουμένως, της βιωσιμότητας της μονάδος, με στόχο την άμεση επαναλειτουργία της με μηνιαίο θετικό ισοζύγιο. 
Για την επίτευξη αυτού του στόχου είναι πολύ πιθανόν να υπάρξουν προγράμματα, τα οποία θα βοηθήσουν ιδιαίτερα τα άτομα τα οποία είναι κοντά στα όρια της συνταξιοδότησης, με βάση την ισχύουσα νομοθεσία για τα υπερβαρέα επαγγέλματα.
ΑΓΓΕΛΟΣ ΤΖΕΚΗΣ: Όπως στη SOFTEX.
ΧΡΗΣΤΟΣ ΠΑΧΤΑΣ (Υφυπουργός Οικονομίας): Το Υπουργείο Εργασίας ετοιμάζει τις προτάσεις σε συνεργασία και με τους εργαζομένους. Τα όποια μέτρα ληφθούν δεν θα πρέπει σε καμία περίπτωση να επηρεάσουν την παραγωγική ικανότητα της μονάδος, αμέσως μετά την επαναλειτουργία της. Αυτό απαιτεί λεπτούς και προσεκτικούς χειρισμούς. Οι εργαζόμενοι το έχουν κατανοήσει. Θα είμαστε σε μια συνεχή επικοινωνία μαζί τους, για να αντιμετωπίσουμε το πρόβλημα αυτό. Προς την κατεύθυνση αυτή κινούμαστε και σε στενή συνεργασία με το Υπουργείο Εργασίας.
ΑΓΓΕΛΟΣ ΤΖΕΚΗΣ: Πείτε μας για το σχήμα...
ΧΡΗΣΤΟΣ ΠΑΧΤΑΣ (Υφυπουργός Οικονομίας): Στη δέσμη μέτρων την οποία εξετάζουμε είναι και η παροχή κινήτρων για οικειοθελείς αποχωρήσεις των εργαζομένων, κινήτρων που θα δοθούν από το νέο, διάδοχο σχήμα. Το ίδιο διάδοχο σχήμα θα αναλάβει να καταβάλει και τους μισθούς των μηνών Μαΐου και Ιουνίου που είναι σε εξέλιξη.
ΑΓΓΕΛΟΣ ΤΖΕΚΗΣ: Αυτά τα χρωστάτε. 
ΧΡΗΣΤΟΣ ΠΑΧΤΑΣ (Υφυπουργός Οικονομίας): Πέραν των νόμιμων αποζημιώσεων που θα δοθούν στους αποχωρούντες, μελετάται η κάλυψη και των ασφαλιστικών τους εισφορών ή η παροχή ιατροφαρμακευτικής περίθαλψης ή η κάλυψη μέρους του κόστους της αυτασφάλισης.
Υπάρχει λοιπόν ένα πλέγμα μέτρων που εξετάζουμε, για να υπάρχει μια συναινετική οικειοθελής αποχώρηση αυτών που αυτή τη στιγμή δεν μπορούν να μπουν στην εργασία, για να δημιουργήσουμε το βιώσιμο σχήμα, αγαπητέ συνάδελφε. Γιατί αυτή πρέπει να είναι η επιδίωξή μας. 
Θέλω επίσης να τονίσω ότι δεν πρέπει να αντιμετωπίζουμε μονόπλευρα τα θέματα αυτά, θέματα που αγγίζουν επενδυτικές κινήσεις, που πλήττουν πολλαπλά τη χώρα μας, καθώς αποτρέπεται η ανάπτυξη των φυσικών πόρων, του ορυκτού πλούτου μας που είναι ένα συγκριτικό πλεονέκτημα της Χαλκιδικής, αλλά και όλης της πατρίδας μας. Δεν πρέπει να συνεχίζουμε να τορπιλίζουμε επενδυτικές προσπάθειες, να αποτρέπουμε ενδιαφερομένους ξένους και Έλληνες επενδυτές, να στερείται η χώρα μας από πηγές σημαντικών εξαγωγών και από ευκαιρίες δημιουργίας νέων θέσεων εργασίας στις δύσκολες εποχές που ίσως έρχονται. Δεν πρέπει άλλο να δυσφημίσουμε την περιοχή μας, αγαπητοί συνάδελφοι. 
Το ερώτημα που τέθηκε από μένα δεν πήρε απάντηση. Θα υποστηρίξουν τα κόμματα της Αντιπολίτευσης αυτό το νέο σχήμα; Πιστεύουν τα κόμματα της Αντιπολίτευσης ότι μπορούμε να διατηρήσουμε την ζωή στην περιοχή, με έναν ελάχιστο αριθμό εργαζομένων, μόνο με τα μεταλλεία;
Δεν πρέπει να περάσουμε στην καθετοποίηση του προϊόντος; Δεν πρέπει να αντιμετωπίσουμε το μεγάλο διαρθρωτικό πρόβλημα που έχει η περιοχή και να προχωρήσουμε στην παραγωγή προϊόντος υψηλής προστιθέμενης αξίας, για να δημιουργήσουμε κέρδη στην επιχείρηση; 
Επιτέλους, μετά από αυτά που ζήσαμε, θα πάρετε θέση; 
?ΓΓΕΛΟΣ ΤΖΕΚΗΣ: Έχετε καταντήσει την Ελλάδα ένα απέραντο στρατόπεδο ανέργων!
ΠΡΟΕΔΡΕΥΩΝ (Κωνσταντίνος Γείτονας): Παρακαλώ! Δεν χρειάζονται υψηλοί τόνοι!
ΧΡΗΣΤΟΣ ΠΑΧΤΑΣ (Υφυπουργός Οικονομίας): Επιτέλους, μετά από αυτή την κατάντια, στην οποία μας οδηγήσατε εσείς, θα πάρετε επίσημη θέση; Θα μιλήσετε με ειλικρίνεια στον κόσμο; 
(Θόρυβος στην Αίθουσα)
ΠΡΟΕΔΡΕΥΩΝ (Κωνσταντίνος Γείτονας): Παρακαλώ! Δεν χρειάζονται υψηλοί τόνοι σε ένα τέτοιο ευαίσθητο ζήτημα! 
?ΓΓΕΛΟΣ ΤΖΕΚΗΣ: Μετατρέψατε τη χώρα σε στρατόπεδο ανέργων!
ΠΡΟΕΔΡΕΥΩΝ (Κωνσταντίνος Γείτονας): Κύριε Τζέκη, παρακαλώ! Δεν είστε μόνος σας στην Αίθουσα! Η Βουλή είναι σε συνεδρίαση. Παρακαλώ! Δεν χρειάζονται υψηλοί τόνοι σε ένα τόσο ευαίσθητο ζήτημα, το οποίο αγγίζει όλους μας!
Ολοκληρώστε τη φράση σας, κύριε Υπουργέ.
ΧΡΗΣΤΟΣ ΠΑΧΤΑΣ (Υφυπουργός Οικονομίας): Και βεβαίως δεν μπορούμε να συμφωνήσουμε με τη θέση του Κομμουνιστικού Κόμματος Ελλάδος, ότι η τοπική κοινωνία δεν πρέπει να συμμετάσχει στο νέο σχήμα. Επιτέλους, ας πάρουμε τα διδάγματά μας!
Επίσης, δεν συμφωνούμε, κύριε συνάδελφε, ότι η ΛΑΡΚΟ είναι σήμερα μια ζημιογόνος επιχείρηση. 
?ΓΓΕΛΟΣ ΤΖΕΚΗΣ: Το 2002 είχε ζημία!
ΧΡΗΣΤΟΣ ΠΑΧΤΑΣ (Υφυπουργός Οικονομίας): Η ΛΑΡΚΟ επί μία τετραετία έχει σταθερά θετικά ισοζύγια και αυτοί οι αριθμοί στους οποίους αναφερθήκατε αφορούν την παλιά και όχι τη νέα ΛΑΡΚΟ. Οι εργαζόμενοι της ΛΑΡΚΟ συμμετέχουν?
?ΓΓΕΛΟΣ ΤΖΕΚΗΣ: Πώς να συμμετέχει με τα προβλήματά της;
ΧΡΗΣΤΟΣ ΠΑΧΤΑΣ (Υφυπουργός Οικονομίας): Οι εργαζόμενοι της ΛΑΡΚΟ συμφωνούν μαζί μας και συμπαρίστανται στους συναδέλφους τους μεταλλωρύχους της Χαλκιδικής. 
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Υπουργέ!
ΧΡΗΣΤΟΣ ΠΑΧΤΑΣ (Υφυπουργός Οικονομίας): Δυστυχώς, εσείς από το Κομουνιστικό Κόμμα Ελλάδας δεν το κάνετε αυτό για μια ακόμα φορά!
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, λίγη ηρεμία!
Θα συζητηθεί η τέταρτη με αριθμό 706/9-6-2003 επίκαιρη ερώτηση της Βουλευτού του Συνασπισμού της Αριστεράς των Κινημάτων και της Οικολογίας κ. Ασημίνας Ξηροτύρη-Αικατερινάρη προς τους Υπουργούς Εξωτερικών, Δημοσίας Τάξης, σχετικώς με τα μέτρα ασφαλείας που έχουν ληφθεί για τη Σύνοδο Κορυφής της Ευρωπαϊκής Ένωσης στη Θεσσαλονίκη κλπ.
Η επίκαιρη ερώτηση της κ. Ασημίνας Ξηροτύρη ? Αικατερινάρη έχει ως εξής:
«Μετά την εμπειρία της Φλωρεντίας, όπου σε μία σειρά εκδηλώσεων και στην κορυφαία διαδήλωση συμμετείχαν, χωρίς κανένα εμπόδιο, πλέον των εξακοσίων χιλιάδων ατόμων, διαφάνηκε και στα λόγια τουλάχιστον των υπευθύνων ότι υιοθετείται το μοντέλο της για τις εκδηλώσεις της «αντισυνόδου» στη Θεσσαλονίκη. 
Διαπιστώνεται όμως ότι, όχι μόνο δεν υπήρξε ανάλογο σχέδιο και πρόθεση, αλλά οι μεγάλες εκκρεμότητες και καθυστερήσεις σε Θεσσαλονίκη και Χαλκιδική για την προετοιμασία της Συνόδου Κορυφής έχουν ως αποτέλεσμα τη διόγκωση και ένταση των μέτρων περιφρούρησης σε βαθμό που μας ανησυχεί. Παράλληλα, συνεχίζονται οι παλινωδίες για τον καθορισμό των χώρων εκδηλώσεων της «αντισυνόδου», που συνεχώς περιορίζονται και δεν οριστικοποιούνται. 
Η Θεσσαλονίκη πρέπει να παραμείνει «ανοιχτή πόλη» στον πολιτικό διάλογο και στους διαδηλωτές, γιατί η ένταση και ενδεχόμενα η πρόκληση με αστυνομικά μέτρα της τελευταίας στιγμής μπορεί να ανατρέψει αυτό που θέλουμε όλοι, μια ειρηνική και δημιουργική συνύπαρξη πολιτών της ίδιας κοινότητας. Πληροφορούμεθα, επίσης, ότι υπάρχει ενδεχόμενο να αποκλεισθεί ολόκληρη η δυτική Σιθωνία έναντι της περιοχής του ξενοδοχειακού συγκροτήματος, που περικλείεται από το γνωστό συρματόπλεγμα.
Μετά από αυτά ερωτώνται οι κύριοι Υπουργοί:
1. Ποιο είναι το τελικό σχέδιο περιφρούρησης της Θεσσαλονίκης, τι προβλέπεται για τους χώρους της Διεθνούς Έκθεσης Θεσσαλονίκης και ποιοι θα παραχωρηθούν για τις εκδηλώσεις της «αντισυνόδου» του Κοινωνικού Φόρουμ;
2. Πώς θα διαμορφωθεί το σχέδιο στη Σιθωνία για να αποφευχθεί η πρόκληση της τελευταίας στιγμής από ένα ευρύτερο αποκλεισμό της;»
Θα απαντήσει ο Υφυπουργός Δημόσιας Τάξης, κ. Τσερτικίδης.
Ορίστε, κύριε Υπουργέ, έχετε το λόγο.
ΠΑΝΤΕΛΗΣ ΤΣΕΡΤΙΚΙΔΗΣ: (Υφυπουργός Δημόσιας Τάξης): Ευχαριστώ, κύριε Πρόεδρε.
Το θέμα που θίγει στην επίκαιρη ερώτησή της η συνάδελφος κ. Ξηροτύρη είναι μείζονος σημασίας, κύριε Πρόεδρε, γιατί συνδέεται με την κορυφαία εκδήλωση της επιτυχημένης άσκησης της Ελληνικής Προεδρίας της Ευρωπαϊκής Ένωσης και η Κυβέρνηση το αντιμετωπίζει, ως έχει υποχρέωση, με την επιβαλλόμενη σοβαρότητα και τους απαιτούμενους λεπτούς χειρισμούς με μοναδικό γνώμονα την προάσπιση των εθνικών μας συμφερόντων.
Ειδικότερα, σε ό,τι αφορά τη λήψη μέτρων κατά τη διάρκεια της Συνόδου Κορυφής της Ευρωπαϊκής Ένωσης, έχουν σχεδιαστεί μέτρα που θα ληφθούν, τόσο για την προστασία των επισήμων προσώπων όσο και για τη φρούρηση και προστασία εγκαταστάσεων που ενδεχομένως να είναι πιθανοί στόχοι. Ιδιαίτερη σημασία έχει δοθεί στην επιτυχή και αποτελεσματική αντιμετώπιση των διαφόρων μορφών, διαδηλώσεων και πορειών που θα γίνουν κατά τη διάρκεια της Συνόδου Κορυφής. 
Πρέπει να επισημάνω ότι σκοπός μας δεν είναι ο περιορισμός των ατομικών και κοινωνικών δικαιωμάτων και ελευθεριών των πολιτών, αλλά η προστασία και η διευκόλυνση της άσκησής τους μέσα στα πλαίσια της ισχύουσας συνταγματικής τάξης. 
Επομένως από την Ελληνική Αστυνομία δεν υπάρχει πρόθεση απαγόρευσης συγκεντρώσεων, συλλαλητηρίων, πορειών ή άλλων εκδηλώσεων και δεν έχουν καθοριστεί «κόκκινες ζώνες» στην πόλη της Θεσσαλονίκης.
Επομένως η παρουσία των αστυνομικών δυνάμεων σε όλες τις εκδηλώσεις θα είναι διακριτική, εκτός βεβαίως τα σημεία φύλαξης των εγκαταστάσεων που ενδεχομένως να αποτελούν πιθανούς στόχους, όπως το Υπουργείο Μακεδονίας-Θράκης, το Αμερικάνικο Προξενείο, ξενοδοχεία διαμονής επισήμων και άλλα. 
Σε ό,τι αφορά το σχεδιασμό των αστυνομικών μέτρων για την περιοχή της Σιθωνίας πρέπει να επισημάνω ότι αυτός έγινε με τέτοιο τρόπο ώστε να αποφευχθεί ο πλήρης αποκλεισμός της περιοχής αυτής, γεγονός που θα προκαλούσε διάφορα προβλήματα στους κατοίκους και παραθεριστές και γενικώς στην οικονομική και κοινωνική ζωή της περιοχής. Συνεπώς ο αποκλειστικός σκοπός των μέτρων στη Σιθωνία είναι η άνετη, η ασφαλής και συνεχής αλλά ελεγχόμενη κίνηση ατόμων και οχημάτων και παραλλήλως η διασφάλιση της ασφαλούς και χωρίς εμπόδια μετακίνησης των Ευρωπαίων ηγετών και των λοιπών συνέδρων που θα συμμετάσχουν στις εργασίες της Συνόδου. 
Σε ό,τι αφορά τους χώρους που αναφερθήκατε, φιλοξενίας, διαμονής, συγκεντρώσεων και άλλων εκδηλώσεων των διαδηλωτών που θα μεταβούν στη Θεσσαλονίκη κατά τη διάρκεια της Συνόδου Κορυφής, έχουν οριστεί αρκετοί χώροι, όπως το τέταρτο πάρκο κυκλοφοριακής αγωγής Θεσσαλονίκης, δηλαδή το πάρκο σκύλων, ο αίθριος χώρος της Γεωπονικής Σχολής, ο χώρος της κατασκήνωσης στην Επανομή, το Θέατρο Κήπου Θεσσαλονίκης, το Πάρκο Μακεδομονάχων, το γήπεδο Νέου Μαρμαρά, καθώς επίσης θα διατεθούν και άλλοι πάρα πολλοί χώροι πέρα απ? αυτούς που ανέφερα για την καλύτερη εξυπηρέτηση των επισκεπτών και των διαδηλωτών. 
ΠΡΟΕΔΡΕΥΩΝ (Κωνσταντίνος Γείτονας): Η κ. Ξηροτύρη έχει το λόγο.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Κύριε Πρόεδρε, έλεγα κι εγώ ότι είναι ιδιαίτερα σημαντικό το γεγονός και για την ίδια τη Σύνοδο Κορυφής το ότι θα συγκεντρωθούν στην περιοχή της Θεσσαλονίκης κυρίως πολλοί πολίτες, και της Ευρώπης και της Ελλάδος αλλά και απ? όλο τον κόσμο, οι οποίοι πραγματικά θέλουν έναν ανοικτό πολιτικό διάλογο μαζί με εκδηλώσεις και διαδηλώσεις για ένα διαφορετικό κόσμο, έναν κόσμο μακριά από τον ανταγωνισμό και τις αγορές, μακριά από την κυριαρχία των Ηνωμένων Πολιτειών, έναν κόσμο που θα κυριαρχείται από τους διεθνείς θεσμούς, τα όργανα δικαίου και θα έχει ως όραμα την κοινωνική αλληλεγγύη. 
Επομένως είναι πολύ σημαντική και απ? αυτή την πλευρά αυτή η συνάντηση, η οποία γίνεται στο χώρο της Θεσσαλονίκης και της Σιθωνίας. Θα έλεγα βέβαια ότι η Θεσσαλονίκη ατύχησε για μία ακόμα φορά κι έτσι συμπυκνώνεται σε αυτό η εγκατάλειψή της, να φιλοξενήσει αυτή τη Σύνοδο Κορυφής. Από κει και πέρα ξεκινούν τα προβλήματα. Όλα γίνονται την τελευταία στιγμή. Και στη Σιθωνία βέβαια σε αυτό το ιδιωτικό τελικά συγκρότημα που αποφασίσατε να μεταφέρετε τη Σύνοδο Κορυφής ?και να μεταφέρετε βέβαια και τους πόρους γι? αυτήν- μέχρι τελευταία στιγμή ανησυχείτε και εσείς οι ίδιοι ότι δεν θα είναι έτοιμο. Επομένως και τα συρματοπλέγματα διευρύνονται στη Σιθωνία και μετά τις τελευταίες αντιδράσεις των κατοίκων του Μαρμαρά, υπάρχει κίνδυνος να πείτε ότι αφού δεν μπορούμε να τα τακτοποιήσουμε, ας πάμε και μέχρι την κοίτη και να αποκλείσουμε όλη τη δυτική Σιθωνία.
Για τη Θεσσαλονίκη θα έλεγα ότι υπάρχει ακόμα μία αναστάτωση ως προς τους χώρους. Είναι θετικό ότι τελικά δίδεται και ένα μέρος της Έκθεσης και το Βελλίδειο αλλά και άλλοι χώροι γι? αυτές τις πολλαπλές εκδηλώσεις. Είναι πάρα πολλές οι εκδηλώσεις και οι συζητήσεις και είναι πολύ πλούσιος ο διάλογος ο οποίος θα αναπτυχθεί αυτή την εβδομάδα. 
Όμως, κύριε Υπουργέ, κρατήστε καλά στο μυαλό σας, κρατήστε καλά στα σχέδιά σας αυτό το οποίο είπατε. Οι φορείς της Θεσσαλονίκης και όλοι μας θέλουμε η Θεσσαλονίκη να είναι ανοιχτή πόλη και σε καμία περίπτωση δεν θα πρέπει να υπάρχουν οι κόκκινες γραμμές.
ΠΡΟΕΔΡΕΥΩΝ (Κωνσταντίνος Γείτονας): Καλώς, κυρία Ξηροτύρη.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Η εμπειρία της Γένοβας δείχνει άλλα, καθώς και η εμπειρία της Φλωρεντίας, που την έζησα και η ίδια, δείχνουν ότι οι κόκκινες γραμμές εξοργίζουν τους διαδηλωτές ?και με το δίκιο τους- και μόνο με μία διακριτική παρουσία και ένα σταθερό σχέδιο θα επιτρέψουν να γίνουν όλα ήσυχα και δημιουργικά, μία συνύπαρξη αυτών των πολιτών σε μία σημαντική στιγμή και για τη χώρα μας αλλά και για την Ευρώπη.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. 
ΠΑΝΤΕΛΗΣ ΤΣΕΡΤΙΚΙΔΗΣ (Υφυπουργός Δημόσιας Τάξης): Κύριε Πρόεδρε, θέλω να επισημάνω για τη Διεθνή Έκθεση Θεσσαλονίκης, που αναφέρθηκε η κυρία συνάδελφος, ότι μετά από συνεννόηση που έγινε με τους εκπροσώπους των κινημάτων που προγραμματίζουν εκδηλώσεις στη Θεσσαλονίκη και του Υπουργού Μακεδονίας ? Θράκης έχουν εξασφαλιστεί όντως όλοι οι χώροι οι οποίοι είναι κατάλληλοι για τις εκδηλώσεις οι οποίες θα πραγματοποιηθούν εκείνη την περίοδο στη Θεσσαλονίκη.
Συγκεκριμένα, το Συνεδριακό Κέντρο «Ιωάννης Βελλίδης» της Διεθνούς Έκθεσης Θεσσαλονίκης, μετά από συμφωνία των φορέων και του Υπουργείου Μακεδονίας-Θράκης, θα παραχωρηθεί στο Ελληνικό Κοινωνικό Forum για τις 19, 20 και 21 Ιουνίου και στη ΓΣΕΕ και την ΑΔΕΔΥ την 21η Ιουνίου. Το Βασιλικό Θέατρο, επίσης, θα διατεθεί στο Ελληνικό Κοινωνικό Forum για την 21η Ιουνίου.
Παράλληλα, όμως, μ΄ αυτά, κύριε Πρόεδρε, το Υπουργείο Μακεδονίας-Θράκης ανέλαβε να οργανώσει τη φιλοξενία των επισκεπτών-διαδηλωτών, παρέχοντας συνδρομή για τη δημιουργία συνθηκών που θα διευκολύνουν τη διαμονή-παραμονή τους στην πόλη. Οι διευκολύνσεις θα αφορούν την προετοιμασία επιλεγμένων χώρων διαμονής σε οργανωμένες μορφές φιλοξενίας, την έκδοση ειδικής κάρτας ελεύθερων διαδρομών από τον ΟΑΣΘ για τις μετακινήσεις τους, την οργάνωση και λειτουργία κέντρου Τύπου για την ενημέρωσή τους. Εξετάζει συγχρόνως και παράλληλες εκδηλώσεις και μία σειρά, βεβαίως, από άλλες διευκολύνσεις που θα παρέχει το Υπουργείο Μακεδονίας-Θράκης στους διαδηλωτές.
Κυρία συνάδελφε, η Θεσσαλονίκη θα είναι μία ανοιχτή πόλη, θα εξασφαλιστεί η ομαλότητα και θα υπάρχει συνεργασία μεταξύ όλων των φορέων για την καλύτερη διεξαγωγή, αφενός της Συνόδου Κορυφής και, αφετέρου, της διαδικασίας φιλοξενίας των διαδηλωτών.
ΠΡΟΕΔΡΕΥΩΝ (Κωνσταντίνος Γείτονας): Εισερχόμαστε στη συζήτηση των επίκαιρων ερωτήσεων δεύτερου κύκλου:
Θα συζητηθεί η με πρώτη αριθμό 699/9-6-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Φοίβου Ιωαννίδη προς τον Υπουργό Εσωτερικών, Δημόσιας Διοίκησης και Αποκέντρωσης, σχετικώς με την αντιμετώπιση των καταστροφών που υπέστη η περιοχή των Δήμων Ιεράπετρας και Οροπεδίου Λασιθίου Κρήτης από την πρόσφατη θεομηνία που έπληξε το νομό. 
Η ερώτηση του κ. Φοίβου Ιωαννίδη έχει ως εξής:
«Την περασμένη Πέμπτη 29 Μαΐου νέα θεομηνία έπληξε την ευρύτερη περιοχή του Δήμου Ιεράπετρας και του Δήμου Οροπεδίου Λασιθίου. Οι κατακλυσμιαίες βροχοπτώσεις, εκτός από το τραγικό αποτέλεσμα του πνιγμού μίας νέας γυναίκας μητέρας μικρών παιδιών, επέφεραν μεγάλες καταστροφές.
Συγκεκριμένα, στο Οροπέδιο Λασιθίου καταστράφηκε μεγάλο μέρος του αγροτικού οδικού δικτύου και πλήρως η πατατοπαραγωγή που είναι και μονοκαλλιέργεια, ενώ στην Ιεράπετρα κατεστράφη σχεδόν το σύνολο του αγροτικού οδικού δικτύου, τα δίκτυα ύδρευσης καθώς και θερμοκήπια ιδίως στις περιοχές Γρα, Λυγιά και Φέρμα.
Αξίζει να σημειωθεί ότι είναι η τρίτη φορά που θεομηνία πλήττει τις περιοχές αυτές και άλλες του Νομού Λασιθίου. Η πρώτη τον περασμένο Νοέμβριο και η δεύτερη τον Ιανουάριο που επίσης προκάλεσαν μεγάλες ζημιές. Για την πρώτη, επιχορηγήθηκε ο Δήμος Ιεράπετρας από την Περιφέρεια Κρήτης με εκατό χιλιάδες ευρώ. Για τη δεύτερη, έχει εγκριθεί από το Υπουργείο Εσωτερικών επιχορήγηση στο Δήμο Ιεράπετρας με το ποσό των εκατόν πενήντα χιλιάδων ευρώ που δεν έχει ακόμα καταβληθεί.
Ήδη, παρίσταται απόλυτη ανάγκη άμεσης επιχορήγησης των πιο πάνω δήμων, προκειμένου να αντιμετωπίσουν τις έκτακτες ανάγκες και να προληφθούν περαιτέρω καταστροφές.
Ερωτάται ο κύριος Υπουργός αν προτίθεται να διατάξει την άμεση εκταμίευση του εγκεκριμένου ήδη ποσού των εκατόν πενήντα χιλιάδων ευρώ για τη μερική αντιμετώπιση των καταστροφών του παρελθόντος Ιανουαρίου και ιδίως αν προτίθεται άμεσα να εγκρίνει την επιχορήγηση των Δήμων Ιεράπετρας και Οροπεδίου Λασιθίου, προκειμένου να αντιμετωπίσουν τις άμεσες ανάγκες που δημιουργήθηκαν από την τελευταία θεομηνία».
Θα απαντήσει ο Υφυπουργός Εσωτερικών, Δημόσιας Διοίκησης και Αποκέντρωσης κ. Παπαδήμας.
Ορίστε, κύριε Υφυπουργέ, έχετε το λόγο.
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Ευχαριστώ, κύριε Πρόεδρε.
Κύριοι συνάδελφοι, πραγματικά το Λασίθι τους τελευταίους μήνες χτυπήθηκε επανειλημμένα από τα φαινόμενα της κακοκαιρίας. Στην τελευταία θεομηνία στις 29 Μαΐου, μετά από εντολή μας, ο περιφερειάρχης βρέθηκε εκεί τη δεύτερη μέρα μετά τη θεομηνία και, βέβαια, πάρα πολύ γρήγορα ?νομίζω σε τρεις, τέσσερις μέρες- ήρθε και ο Υφυπουργός Γεωργίας, για να δει τις ζημιές που αναφέρατε για τα αγροτικά προϊόντα. Δεν θα αναφερθώ σ? αυτό το θέμα, γιατί το έχει καλύψει το Υπουργείο Γεωργίας. Νομίζω, λοιπόν, ότι όλοι έμειναν ικανοποιημένοι από τις εξαγγελίες και από το χρονοδιάγραμμα αποζημίωσης.
Όσον αφορά τα θέματα που θίγετε, θα ήθελα να πω ότι το Υπουργείο μας με τη με αριθμό 24028/2-6-2003 απόφαση χρηματοδότησε το Δήμο Ιεράπετρας με το ποσό των εκατόν πενήντα χιλιάδων ευρώ, για να αντιμετωπίσει τις ζημιές και τις καταστροφές. Η εκταμίευση αυτού του ποσού έχει πραγματοποιηθεί με τη με αριθμό 25222/6-6-2003 εντολή μας προς την Τράπεζα της Ελλάδας.
Επίσης έχει χρηματοδοτηθεί ο Δήμος του Οροπεδίου Λασιθίου με το ποσό των 90.000 ευρώ στις 17 Μαρτίου για προηγούμενη βέβαια καταστροφή. 
Θα ήθελα να πω ότι συνολικά το Υπουργείο Εσωτερικών χρηματοδότησε τους ΟΤΑ του Νομού Λασιθίου με το ποσό των 568.000 ευρώ, προκειμένου να αντιμετωπιστούν τα προβλήματα που δημιουργήθηκαν από την κακοκαιρία. Αυτά είναι προβλήματα όχι μόνο οδοποιίας, αλλά και δικτύων ύδρευσης, αποχέτευσης και αγροτικής οδοποιίας. 
Πέραν αυτών των χρημάτων, η Περιφέρεια Αττικής με την υπ? αριθμόν 1060 απόφαση της 10-6-2003 έχει εγκρίνει τη διάθεση πίστωσης 400.000 ευρώ για έργα αποκατάστασης οδικών δικτύων στην Περιφέρεια Μερανδέλου, Ιεράπετρας και Οροπεδίου Λασιθίου με φορέα υλοποίησης τη Νομαρχιακή Αυτοδιοίκηση Λασιθίου. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Ιωαννίδης έχει το λόγο. 
ΦΟΙΒΟΣ ΙΩΑΝΝΙΔΗΣ: Κύριε Υπουργέ, το ξέρετε το Λασίθι. Εάν έχει κάποια ανάπτυξη μέχρι τώρα, την έχει από την ιδιωτική πρωτοβουλία. Πολύ περιορισμένες δυστυχώς είναι οι κρατικές επενδύσεις στο νομό. 
Εμείς δεν είμαστε γκρινιάρηδες. Βλέπετε ότι δεν έχω κάνει πολλές ερωτήσεις. Φέτος όμως είχαμε τρεις θεομηνίες. Η πρώτη ήταν το Νοέμβριο, η δεύτερη τον Ιανουάριο και η τρίτη, η πρόσφατη, την αποφράδα ημέρα της 29η Μαΐου που έχασε και τη ζωή της μια γυναίκα. 
Τα ποσά όμως που αναφέρατε, πρώτον, δόθησαν από το Υπουργείο σας για τις καταστροφές του Ιανουαρίου και μάλιστα η εκτίμηση της ΤΥΔΚ για τις καταστροφές στην Ιεράπετρα, ήταν του ύψους των 600.000 και όχι των 150.000 ευρώ, με τα οποία τους επιχορηγήσατε. 
Δεύτερον, η επιχορήγηση αυτή μόλις τώρα ελήφθη. Δεν είχε καταβληθεί πριν υποβάλλω την περασμένη εβδομάδα, αμέσως μετά τις καταστροφές, την επίκαιρη ερώτηση. 
Παραμένει να δούμε, ποια θα είναι η επιχορήγηση που θα δώσετε, τόσο στο Δήμο Ιεράπετρας όσο και στο Δήμο Οροπεδίου Λασιθίου και όχι μόνο σε αυτούς, διότι εκ των υστέρων, αφ? ης κατέθεσα την ερώτηση, ενημερώθηκα και από άλλους δήμους, όπως το Δήμο Λεύκης, το Δήμο Μακρύ Γιαλού και το Δήμο Αγίου Νικολάου ότι και εκεί υπέστησαν καταστροφές από την τελευταία θεομηνία. 
Επομένως το θέμα είναι ?είναι γνωστό βέβαια το ενδιαφέρον σας και η συμπάθεια σας προς την Κρήτη και το νομό μου- να υπάρξει επιχορήγηση και για τις τελευταίες καταστροφές. Δεν αρκεί το κονδύλι που σημειώσατε ότι η περιφέρεια έχει υπολογίσει να καταβάλει, ούτε και το γεγονός ότι πράγματι και ο Υφυπουργός Γεωργίας έσπευσε επί τόπου και ο Περιφερειάρχης έσπευσε επί τόπου. Διότι όταν έχουμε μία συμφορά αντιμετωπίζεται. Όταν έχουν δύο, κάπως μπαλώνονται τα πράγματα. Όταν έχουμε τρεις αλλεπάλληλες συμφορές, όπως είχαμε εδώ και έχουμε επιπλέον το πρόβλημα με τον τουρισμό, το οποίο είναι πολύ έντονο στο Νομό Λασιθίου, όπου πολλά ξενοδοχεία δεν έχουν ανοίξει ακόμα, καταλαβαίνετε ότι υπάρχει ουσιαστικό πρόβλημα. 
Επομένως με τη καλή σας διάθεση, εξαντλώντας τα περιθώρια που έχετε τόσο εσείς όσο και το Υπουργείο Γεωργίας, ας δώσετε επιχορήγηση και για τις νέες καταστροφές, γιατί πραγματικά χωρίς αγροτικούς δρόμους και χωρίς δίκτυα ύδρευσης και άρδευσης η περιοχή θα σβήσει. 
Ευχαριστώ. 
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, έχετε να προσθέσετε κάτι; 
ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Ναι, κύριε Πρόεδρε.
Στην πρωτολογία μου απάντησα σαφέστατα στα θέματα που είχατε θέσει. Μας ρωτήσατε αν θα εκταμιευτούν τα 150.000 ευρώ στο Δήμο Ιεράπετρας και είπα ότι αυτά τα χρήματα ?σας έδωσα και τον αριθμό των αποφάσεων- ήδη έχουν εκταμιευθεί. 
Το δεύτερο ερώτημα ήταν, αν θα αντιμετωπιστούν τα προβλήματα που δημιουργήθηκαν στην αγροτική οδοποιία των συγκεκριμένων κτηματικών περιφερειών του Οροπεδίου, της Ιεράπετρας κλπ και σας απάντησα ότι ήδη υπάρχει από την περιφέρεια απόφαση από προχθές, από τις 10 του μηνός, για την εκταμίευση 400.000 ευρώ με αποδέκτη τη Νομαρχιακή Αυτοδιοίκηση και με φορέα υλοποίησης αυτών των βελτιώσεων της αγροτικής οδοποιίας τη Νομαρχιακή Αυτοδιοίκηση. 
Βάζετε ένα θέμα ότι πιθανόν αυτά τα χρήματα να μην επαρκούν. Εδώ είμαστε και έχουμε με τους δήμους ανοιχτή γραμμή επικοινωνίας κάθε μέρα. Μέσα στα πλαίσια των δυνατοτήτων χρηματοδότησης που έχουμε -γιατί δεν είναι μόνο το Λασίθι που έχει χτυπηθεί, όσο και αν εσείς επικαλείσθε την προσωπική συμπάθεια τη δική μου προς την Κρήτη και το Λασίθι, αλλά είναι και άλλοι νομοί- θα δούμε πώς μπορούμε να βοηθήσουμε τους δήμους να ξεπεράσουν τα όποια προβλήματα. 
ΠΡΟΕΔΡΕΥΩΝ (Κωνσταντίνος Γείτονας): Θα συζητηθεί η τρίτη με αριθμό 705/9-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Δημητρίου Τσιόγκα προς τον Υπουργό Γεωργίας, σχετικώς με την απόφαση της Διεύθυνσης Αγροτικής Ανάπτυξης Φθιώτιδας να χαρακτηρίσει ως μη επιλέξιμες εκτάσεις σκληρού σιταριού σε περιοχές του νομού.
Η επίκαιρη ερώτηση του κυρίου συναδέλφου έχει ως εξής:
«Με αυθαίρετες ερμηνείες υπουργικών αποφάσεων και κανονισμών η Διεύθυνση Αγροτικής Ανάπτυξης Νομού Φθιώτιδας επιμένει στην αρχική της απόφαση που χαρακτήριζε ως μη επιλέξιμες εκτάσεις σκληρού σιταριού στις περιοχές των δημοτικών διαμερισμάτων Γιαννιτσούς, Παλαιάς Γιαννιτσούς, Παππά, δημιουργώντας τεράστια προβλήματα στους δικαιούχους αγρότες και συγκεκριμένα στην οικογένεια Παπαδογιάννη, μέλος της οποίας έχει ενταχθεί στο πρόγραμμα νέων αγροτών.
Η αρχική όμως απόφαση της Διεύθυνσης Αγροτικής Ανάπτυξης Φθιώτιδας στηρίχθηκε στην απαράδεκτη λογική της συλλογικής ευθύνης και όχι σε επιτόπιους ελέγχους οι οποίοι ουδέποτε έγιναν, με αποτέλεσμα να διαπιστωθούν σημαντικά λάθη, τα οποία ναι μεν αναγνώρισε η Διεύθυνση, αλλά σκόπιμα τα υποβάθμισε για να μην αλλάξει την απόφαση.
Επιπλέον, η Διεύθυνση θεωρεί ως απαραίτητη προϋπόθεση τον αλωνισμό των επιλέξιμων εκτάσεων, όταν η σχετική εγκύκλιος του Υπουργείου Γεωργίας προϋποθέτει τον αλωνισμό μόνο για τις εκτάσεις που αλωνίζονται πριν από την 30η Ιουνίου και για τις υπόλοιπες, όπως οι αναφερόμενες, που για κλιματολογικούς λόγους αλωνίζονται μετά την 30η Ιουνίου προϋποθέτει τη διατήρηση των καλλιεργειών μέχρι την 30η Ιουνίου.
Ερωτάται ο κύριος Υπουργός: τι ενέργειες θα κάνει για να αποκαταστήσει τη νομιμότητα και την αδικία που έγινε σε βάρος των συγκεκριμένων αγροτών.»
Θα απαντήσει ο Υφυπουργός Γεωργίας κ. Ευάγγελος Αργύρης.
Ορίστε, κύριε Υπουργέ.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Ευχαριστώ, κύριε Πρόεδρε.
Κύριε συνάδελφε, όπως γνωρίζετε, οι παραγωγοί λαμβάνουν ενισχύσεις στις αροτραίες καλλιέργειες σιταριού, κριθαριού, αραβόσιτου κλπ., όταν πληρούν ορισμένες προϋποθέσεις και τηρούν μερικές ελάχιστες υποχρεώσεις. 
Οι κυριότερες απ? αυτές είναι οι εξής: 
Πρώτον, η δήλωση της συγκεκριμένης έκτασης, ιδιόκτητης ή ενοικιαζόμενης στον Οργανισμό Ενισχύσεων με πλήρη χαρτογραφικά στοιχεία της δηλουμένης έκτασης.
Δεύτερον, πρέπει να υπάρχει φροντίδα για την ανάπτυξη της φυτείας και για τη συγκομιδή της. 
Για την επαλήθευση των δηλωμένων στοιχείων των παραγωγών, γίνονται διοικητικοί έλεγχοι στο 100% και επιτόπιοι έλεγχοι στο 10% των εκτάσεων με τυχαίο δείγμα από τις αρμόδιες για αυτό το θέμα υπηρεσίες, που είναι υπηρεσίες της Νομαρχιακής Αυτοδιοίκησης. Η πλειοψηφία των παραγωγών δηλώνει με ακρίβεια τα στοιχεία των καλλιεργουμένων εκτάσεων και λαμβάνει τις ενισχύσεις κανονικά. 
Για τους παραγωγούς που υπάρχουν παραβάσεις και διαπιστώνονται μετά από επιτόπιους ελέγχους, επιβάλλονται σχετικές κυρώσεις. Σε περίπτωση αντιρρήσεων από τους παραγωγούς, υποβάλλονται ενστάσεις, οι οποίες εξετάζονται από τις αρμόδιες δευτεροβάθμιες υπηρεσίες της Νομαρχιακής Αυτοδιοίκησης. 
Για την περίπτωση του δημοτικού διαμερίσματος της Γιαννιτσούς και της Παλαιάς Γιαννιτσούς υπήρξαν, σύμφωνα με τις υπηρεσίες της Νομαρχιακής Αυτοδιοίκησης Φθιώτιδας, καταγγελίες από τους ίδιους τους παραγωγούς και κατόχους θεριζοαλωνιστικών μηχανών για ψευδή στοιχεία δηλωμένων εκτάσεων για τη λήψη ενισχύσεων.
Συνέπεια των καταγγελιών και της ασυνήθιστης αύξησης των δηλωμένων εκτάσεων ήταν να διεξαχθούν συστηματικοί έλεγχοι σ? αυτά τα διαμερίσματα. Τα αποτελέσματα, τόσο των ελέγχων όσο και των ενστάσεων των παραγωγών, τα οποία εξετάστηκαν από τις αρμόδιες υπηρεσίες της Νομαρχιακής Αυτοδιοίκησης Φθιώτιδας, οδήγησαν στην απόρριψη των πληρωμών σημαντικού αριθμού παραγωγών των δημοτικών διαμερισμάτων της Γιαννιτσούς, Παλιάς Γιαννιτσούς και Παππά. Μεταξύ αυτών που αποκλείστηκαν ήταν και η οικογένεια Παπαδογιάννη.
Για τα στοιχεία που προσκόμισε στο Υπουργείο Γεωργίας η οικογένεια Παπαδογιάννη, εγώ προσωπικά και το γραφείο μου ζητήσαμε εξηγήσεις από τη Νομαρχιακή Αυτοδιοίκηση της Φθιώτιδας. Οι ίδιοι προσέφυγαν στο Συνήγορο του Πολίτη. Η Νομαρχιακή Αυτοδιοίκηση απάντησε στο γραφείο μου με ένα έγγραφο στις 10.4.2003, το ίδιο έκανε και στο Συνήγορο του Πολίτη. Μετά από μία νέα προσπάθεια διεύρυνσης της υπόθεσης της οικογένειας Παπαδογιάννη, το θέμα ?είχα και προσωπική επαφή και με το Νομάρχη κ. Χειμάρα- θα συζητηθεί στο Νομαρχιακό Συμβούλιο. Θα ορίσει απ? ότι μου είπε μία επιτροπή για να επανεξετάσει το θέμα. Νομίζω ότι εάν από τη συζήτηση αυτή της επιτροπής στο Νομαρχιακό Συμβούλιο προκύψουν νέα στοιχεία, τότε ο ΟΠΕΚΕΠΕ θα προχωρήσει στην πληρωμή των παραγωγών. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Τσιόγκας έχει το λόγο.
ΔΗΜΗΤΡΙΟΣ ΤΣΙΟΓΚΑΣ: Ευχαριστώ, κύριε Πρόεδρε. 
Ο κανονισμός της Ευρωπαϊκής Ένωσης προβλέπει ότι για να δοθεί επιδότηση πρέπει να θεριστούν τα σιτάρια μέχρι τις 30 Ιουνίου ή να συντηρηθούν αυτά μετά τις 30 Ιουνίου.
Δεύτερον, οι έλεγχοι που γίνονται από τις αρμόδιες υπηρεσίες πρέπει να γίνονται επιτόπου στα χωράφια και όχι από το καφενείο του χωριού. Δεν μπορεί να γίνεται έλεγχος από το καφενείο και να χρεώνονται τα λάθη στους αγρότες, όταν ακόμη και σήμερα ο υπεύθυνος γεωπόνος της αρμόδιας υπηρεσίας του Υπουργείου σας ζητά τη δικαίωση αυτών των παραγωγών και συγκεκριμένα της οικογένειας Παπαδογιάννη, αφού έχει όλα τα απαραίτητα δικαιολογητικά, τα παραστατικά που ανταποκρίνονται στους κανονισμούς, για να πάρει τις επιδοτήσεις.
Στην ορεινή Φθιώτιδα και στα χωριά του Δήμου Μακρακώμης, πολλές φορές ανάλογα και με τις καιρικές συνθήκες, δηλαδή αν έχει την άνοιξη βροχές, ο αλωνισμός μπορεί να γίνει και τον Ιούλιο. Πολλά προβλήματα δημιουργούνται από λάθη της υπηρεσίας. Όμως, εσείς θέλετε να κόβετε επιδοτήσεις ?αυτό το κάνετε και σε άλλες καλλιέργειες, βαμβάκι, λάδι, κλπ.- και αυτό είναι μια τακτική να αποθαρρύνετε τις υπηρεσίες να κόβουν επιδοτήσεις. Δε γίνεται, λοιπόν, οι υπηρεσίες να λειτουργούν στη βάση της λογικής ευθύνης και να τους τσουβαλιάζουν όλους στο ίδιο τσουβάλι και αυτούς που είναι έντιμοι και αυτούς που είναι ανέντιμοι και να κόβονται οι επιδοτήσεις απ? όλους. Όλες οι εκτάσεις απ? αυτούς τους συγκεκριμένους αγρότες είναι δηλωμένες στον ΟΣΔΕ. Θεωρούμε ότι είσθε υπεύθυνοι για τους ελέγχους και φυσικά δεν μπαίνετε στον κόπο σήμερα να ελέγχετε ποιοι είναι οι παράνομοι και ποιοι είναι οι νόμιμοι. Και φυσικά με την τακτική σας, όχι μόνο αποθαρρύνετε τους νέους αγρότες, αλλά προσπαθείτε να κόβετε και επιδοτήσεις. Και ενώ έκαναν ένσταση, οι γεωπόνοι πάλι δεν πήγαν στα χωράφια. Η οικογένεια Παπαδογιάννη αλώνισε τα χωράφια της, έχει διακόσια πενήντα κιλά σκληρό σιτάρι το στρέμμα. Όπως είπατε και σεις, σας επισκέφθηκε ο ίδιος και μιλήσατε και έβαλε και το θέμα στο Νομαρχιακό Συμβούλιο. Εάν είχε άδικο δεν θα τα έκανε όλα αυτά. Δεν θα έφθανε δηλαδή στο σημείο να έλθει στο Υπουργείο και να ζητήσει δικαιοσύνη ?όχι ρουσφέτι- για το αν δικαιούται ή όχι και για το αν είναι νόμιμος ή όχι.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υφυπουργός έχει το λόγο.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Κύριε συνάδελφε, στην αρχή πίστευα ότι κάνατε την ερώτηση από ενδιαφέρον για την απώλεια του εισοδήματος της οικογένειας Παπαδογιάννη. Απ? ότι κατάλαβα, όμως, μάλλον εκμετάλλευση του θέματος θέλετε να κάνετε. Σας είπα από την αρχή ότι το Υπουργείο και ο ΟΠΕΚΕΠΕ δεν έχει καμία ανάμιξη στους ελέγχους που διενεργεί η Νομαρχιακή Αυτοδιοίκηση Φθιώτιδας. Υπάρχει πρώτος έλεγχος μετά από καταγγελίες των ίδιων των παραγωγών, υπάρχει ένσταση των παραγωγών, γίνεται δευτεροβάθμιος έλεγχος και απορρίπτεται η ένσταση των παραγωγών και παρ? όλα αυτά το Υπουργείο Γεωργίας με την προσκόμιση στοιχείων της οικογένειας Παπαδογιάννη και άλλων ζήτησε εξηγήσεις από τη Νομαρχιακή Αυτοδιοίκηση. Πού βλέπετε, λοιπόν, ότι το Υπουργείο θέλει να κόβει επιδοτήσεις παντού; Ας σταματήσει αυτού του είδους η εκμετάλλευση.
Από την άλλη μεριά υπάρχουν και καταγγελίες που πρέπει να διερευνηθούν γιατί είναι σίγουρο ότι χρειάζεται έρευνα, όταν το 1998 είχαμε οκτακόσια στρέμματα και σήμερα στο ένα διαμέρισμα έχουμε τρεισήμισι χιλιάδες στρέμματα. Πού βρέθηκαν αυτά τα τρεις χιλιάδες επιπλέον στρέμματα; ?ρα οι καταγγελίες πρέπει να έχουν κάποια βάση. Εγώ δεν δέχομαι ότι η οικογένεια Παπαδογιάννη έχει ευθύνη για το αν έχει γίνει καλά η δουλειά ή όχι γι? αυτό και ζήτησα από το νομάρχη ?είναι αρμοδιότητά του και συζητείται στο Νομαρχιακό Συμβούλιο με δική μας παρέμβαση- να βγει μια επιτροπή να δει επί τόπου τι γίνεται. 
Και να πάει αυτή η επιτροπή τώρα που είναι καλλιεργημένα για να δει εάν είναι όντως καλλιεργημένα αυτά τα στρέμματα. Και αν πράγματι υπάρχουν τώρα καλλιεργημένα, σίγουρα θα έχει δίκιο και η οικογένεια Παπαδογιάννη και όποιοι άλλοι που δεν τους αποδέχονται τα στοιχεία τα οποία προσκομίζουν. Όχι, όμως, έτσι άκριτα όποιον βρίσκουμε να τον καταγγέλλουμε. Γι? αυτό, λοιπόν, δεν πρέπει σε καμία περίπτωση να δημιουργούμε ζητήματα πριν να έχουμε στα χέρια μας στοιχεία που να αποδεικνύουν ότι πράγματι έχουν δίκιο αυτοί οι οποίοι διαμαρτύρονται.
ΠΡΟΕΔΡΕΥΩΝ (Κωνσταντίνος Γείτονας): Η τέταρτη με αριθμό 707/9.6.2003 επίκαιρη ερώτηση της Βουλευτού του Συνασπισμού της Αριστεράς των Κινημάτων και της Οικολογίας κ. Μαρίας Δαμανάκη προς τον Υπουργό Εσωτερικών, Δημόσιας Διοίκησης και Αποκέντρωσης, σχετικώς με την αντιμετώπιση του προβλήματος λήξης των αδειών παραμονής των μεταναστών στη χώρα μας, διαγράφεται λόγω κωλύματος της Βουλευτού. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση των επικαίρων ερωτήσεων.
Πριν εισέλθουμε στην ημερήσια διάταξη της νομοθετικής εργασίας θα διακόψουμε για λίγα λεπτά.
(ΔΙΑΚΟΠΗ)


(ΜΕΤΑ ΤΗ ΔΙΑΚΟΠΗ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Θα συζητηθούν και θα ψηφιστούν οι συμβάσεις που είναι εγγεγραμμένες στην ημερήσια διάταξη. 
Πρώτη είναι του Υπουργείου Δημόσιας Τάξης. 
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας για την καταπολέμηση της τρομοκρατίας, της παράνομης διακίνησης ναρκωτικών, του οργανωμένου εγκλήματος και άλλων μορφών εγκληματικότητας». 
Παρακαλώ όσοι έχουν αντίρρηση για τη σύμβαση αυτή, έχουν και το λόγο. Αντίρρηση έχει ο Συνασπισμός της Αριστεράς, των Κινημάτων και της Οικολογίας. 
Το λόγο έχει ο κ. Κουβέλης.
ΦΩΤΗΣ ΚΟΥΒΕΛΗΣ: Κύριε Πρόεδρε, θα είμαι σύντομος. Είναι η πολλοστή φορά που έρχεται για κύρωση στη Βουλή συμφωνία σαν και αυτή σε ό,τι αφορά την αοριστία και τη γενικολογία της. Καταψήφισα στη Διαρκή Επιτροπή και τις δύο συμφωνίες, ακριβώς διότι περιέχουν αόριστες έννοιες και διαμορφώνουν με έναν εξαιρετικά αόριστο τρόπο ένα πλαίσιο, το οποίο είναι επιδεκτικό και παρερμηνειών και ηθελημένων ενεργειών προσβλητικών των ατομικών δικαιωμάτων και των ατομικών ελευθεριών. Αυτός είναι ο λόγος για τον οποίο καταψηφίζει ο Συνασπισμός της Αριστεράς, των Κινημάτων και της Οικολογίας τις συγκεκριμένες συμβάσεις. Θα ήθελα όμως να επισημάνω ότι με την κύρωση τέτοιων συμβάσεων διολισθαίνουμε μετά παραμυθίας σε μια μεταβολή του εθνικού μας ποινικού δικαίου κατά τρόπο απαράδεκτο όσο και επικίνδυνο.
Ευχαριστώ.
ΠΡΟΕΔΡΟΣ (Απόστολος Κακλαμάνης): Το λόγο έχει ο κ. Τσερτικίδης.
ΠΑΝΤΕΛΗΣ ΤΣΕΡΤΙΚΙΔΗΣ (Υφυπουργός Δημόσιας Τάξης): Ο στόχος της υπογραφείσας συμφωνίας είναι η ανάπτυξη συνεργασίας και η παροχή αμοιβαίας βοήθειας στην καταπολέμηση της διεθνούς τρομοκρατίας, του οργανωμένου εγκλήματος, της παράνομης διέλευσης των συνόρων, της παράνομης διατήρησης όπλων, πυρομαχικών, χημικών, πυρηνικών και ραδιενεργών υλικών και άλλων παράνομων δραστηριοτήτων, καθώς και η συνεργασία σε τομείς αμοιβαίου ενδιαφέροντος, όπως της στήριξης και αποκατάστασης της δημόσιας τάξης και της επαγγελματικής κατάστασης των αστυνομικών. Η υλοποίηση της εργασίας θα επιτευχθεί με ανταλλαγή πληροφοριών, εμπειριών και στοιχείων για την πρόληψη του οργανωμένου εγκλήματος. Γι? αυτό παρακαλώ να ψηφιστεί.
ΠΡΟΕΔΡΟΣ (Απόστολος Κακλαμάνης): Ερωτάται το Σώμα: Γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΦΩΤΗΣ ΚΟΥΒΕΛΗΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Δημόσιας Τάξης: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας για την καταπολέμηση της τρομοκρατίας, της παράνομης διακίνησης ναρκωτικών, του οργανωμένου εγκλήματος και άλλων μορφών εγκληματικότητας» έγινε δεκτό κατά πλειοψηφία σε μόνη συζήτηση κατ? αρχήν, κατ? άρθρον και στο σύνολο και έχει ως εξής:

(Το κείμενο του ψηφισθέντος νομοσχεδίου ευρίσκεται στο Τεύχος των Πρακτικών της Βουλής)

ΠΡΟΕΔΡΟΣ (Απόστολος Κακλαμάνης): Ακολουθεί η επόμενη σύμβαση του Υπουργείου Δημοσίας Τάξης.
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ιταλικής Δημοκρατίας σχετικά με την αστυνομική συνεργασία».
Η κ. Κανέλλη έχει το λόγο.
ΛΙΑΝΑ ΚΑΝΕΛΛΗ: Κύριε Πρόεδρε, εμείς θα καταψηφίσουμε τη συμφωνία. Στο άρθρο 1 δεν ξέρω αν θα ισχυριστεί ο κύριος Υφυπουργός -εύχομαι όχι- ότι είναι ζήτημα μετάφρασης, αλλά για εμάς είναι πολύ σημαντικό.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ )
Προβλέπεται η συνεργασία των αστυνομικών δυνάμεων της Ελλάδας και της Ιταλίας στον τομέα της πρόληψης και καταστολής των αδικημάτων. Γιατί «αδικημάτων» και όχι «εγκλημάτων», κύριε Υπουργέ; Στη μόλις ψηφισθείσα συμφωνία για την οικονομία μιλάτε για εγκλήματα. Εδώ γιατί μιλάτε για αδικήματα; Για να μπορούμε να συνεργαζόμαστε με τους Ιταλούς και να τους δίνουμε κατάλογο με βάση το άρθρο 6 της ίδιας συμφωνίας των διαδηλωτών, όπως κάναμε στη Γένοβα και αυτό να θεωρείται νόμιμο στα πλαίσια μιας συνεργασίας; Γιατί εκεί δεν ίσχυσαν τα προσωπικά δεδομένα. Η συνδικαλιστική δράση και η διαφωνία παραδόθηκε επισήμως από την ελληνική αστυνομία στην ιταλική αστυνομία, ώστε να μπορέσει να καταστείλει, πριν καν φτάσουν οι άνθρωποι εκεί, προθέσεις και ούτε καν εκδηλωμένη αντίδραση για τη συνεδρίαση που γινόταν εκεί.
Επιπλέον, είθισται σ? αυτές τις συμφωνίες ?και οι σχέσεις μας με την Ιταλία φαίνεται ότι εκτυλίσσονται ακριβώς έτσι- να υπάρχει μια ακροτελεύτια ρήτρα που λέει ότι σε περίπτωση διακύβευσης των εθνικών συμφερόντων ενός εκάστου των συμβαλλομένων μερών από κάποιον παρεκκλίνοντας στην εφαρμογή της συμφωνίας ανά πάσα στιγμή μπορεί αυτή η συμφωνία να ακυρώνεται αυτομάτως.
Τέτοια ρήτρα απουσιάζει από αυτήν τη συμφωνία. 
Η εμπειρία έχει δείξει, λοιπόν, ότι ο πραγματικός λόγος για τον οποίο υπογράφουμε όλα αυτά, είναι γιατί έχουμε αποφασίσει να συρρικνώσουμε σε ένα επίπεδο αστυνομικής ευρωζώνης, ευρωενταλμάτων και αύριο το πρωί ευρωεκδόσεων στο εξωτερικό Έλληνες πολίτες. 
Δεν μας βρίσκει σύμφωνους και την καταψηφίζουμε. 
ΦΩΤΗΣ ΚΟΥΒΕΛΗΣ: Κύριε Πρόεδρε, παρακαλώ το λόγο. 
ΠΡΟΕΔΡΕΥΩΝ (Παναγιώτης Σγουρίδης): Εσείς είστε υπέρ. 
ΦΩΤΗΣ ΚΟΥΒΕΛΗΣ: Κάνετε λάθος. 
ΠΡΟΕΔΡΕΥΩΝ (Παναγιώτης Σγουρίδης): Καλώς, κοίταξα την επόμενη γι? αυτό το είπα. 
Ορίστε, κύριε Κουβέλη έχετε το λόγο. 
ΦΩΤΗΣ ΚΟΥΒΕΛΗΣ: Πρόκειται περί παραδρομής σας, κύριε Πρόεδρε. 
Είπα και λίγο πριν ότι καταψηφίζουμε και τις δύο Συμφωνίες. Έκανα μία συγκεκριμένη αναφορά στους λόγους που καταψηφίσαμε την πρώτη Συμφωνία. Είναι ταυτόσημοι οι λόγοι για τους οποίους καταψηφίζουμε και την παρούσα συζητουμένη Συμφωνία. 
Να επισημάνω για άλλη μια φορά ότι εν τέλει?
ΠΡΟΕΔΡΕΥΩΝ (Παναγιώτης Σγουρίδης): Κύριε Σιούφα, σας περιμένουν στη Διάσκεψη των Προέδρων. 
ΦΩΤΗΣ ΚΟΥΒΕΛΗΣ: Θα έπρεπε να περιμένετε να ολοκληρώσω, κύριε Πρόεδρε, να ειδοποιήσετε τον κ. Σιούφα. Εν πάση περιπτώσει, για τους ίδιους λόγους που από ώρα ανέφερα, καταψηφίζω.
Θα παρακαλέσω άλλη φορά, τις ανακοινώσεις σας, με το τέλος της συζητήσεως. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το λόγο. 
ΠΑΝΤΕΛΗΣ ΤΣΕΡΤΙΚΙΔΗΣ (Υφυπουργός Δημόσιας Τάξης): Με το παρόν σχέδιο νόμου κυρώνεται η Συμφωνία που υπεγράφη στη Ρώμη στις 10 Ιανουαρίου 2000 μεταξύ της ελληνικής Κυβέρνησης και της Ιταλικής η οποία αποσκοπεί στη συνεργασία των αστυνομικών υπηρεσιών για την πρόληψη και καταστολή του διασυνοριακού εγκλήματος. Απαντώ στην κυρία συνάδελφο, η οποία έκανε αναφορά στο άρθρο 1. Προβλέπεται η συνεργασία των δύο χωρών για την πρόληψη και καταστολή της παράνομης μετανάστευσης και των οργανώσεων που την ευνοούν, της διακίνησης κλεμμένων οχημάτων, του λαθρεμπορίου όπλων, πυρηνικών, ραδιενεργών, χημικών, βιολογικών υλικών και ουσιών, του οικονομικού εγκλήματος καθώς και κάθε άλλης οργανωμένης μορφή εγκληματικότητας. 
Προτείνω την ψήφιση, κύριε Πρόεδρε. 
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ιταλικής Δημοκρατίας σχετικά με την αστυνομική συνεργασία». 
Ερωτάται το Σώμα: Γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΦΩΤΗΣ ΚΟΥΒΕΛΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Δημόσιας Τάξης: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ιταλικής Δημοκρατίας σχετικά με την αστυνομική συνεργασία» έγινε δεκτό κατά πλειοψηφία, σε μόνη συζήτηση κατ? αρχήν, κατ? άρθρο και στο σύνολο και έχει ως εξής: 

(Το κείμενο του ψηφισθέντος νομοσχεδίου ευρίσκεται στο Τεύχος των Πρακτικών της Βουλής)

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στο νομοσχέδιο του Υπουργείου Εθνικής ?μυνας. 
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Τυνησίας για τη συμμετοχή στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)» 
Αυτή η Συμφωνία έχει ψηφιστεί στην επιτροπή από τη Νέα Δημοκρατία και το Συνασπισμό. Το Κομμουνιστικό Κόμμα Ελλάδας είπε όχι. 
Θέλετε να εξηγήσετε τους λόγους, κυρία Κανέλλη; 
Ορίστε, έχετε το λόγο για δύο λεπτά. 
ΛΙΑΝΑ ΚΑΝΕΛΛΗ: Δυο κουβέντες, κύριε Πρόεδρε. ?λλωστε έχουμε τοποθετηθεί στην επιτροπή. Δεν θεωρούμε πρώτα απ? όλα ότι αυτά εξυπηρετούν?.
ΛΑΖΑΡΟΣ ΛΩΤΙΔΗΣ (Υφυπουργός Εθνικής ?μυνας): Και οι δύο μαζί; 
ΛΙΑΝΑ ΚΑΝΕΛΛΗ: Αν θέλατε και οι δύο μαζί, φαντάζομαι κατ? οικονομία. Ακολουθεί και η σύμβαση, αλλά αυτό είναι θέμα Προεδρείου. 
ΠΡΟΕΔΡΕΥΩΝ (Παναγιώτης Σγουρίδης): Ας την πάμε ξέχωρα. 
ΛΙΑΝΑ ΚΑΝΕΛΛΗ: Ούτως ή άλλως, ό,τι θα πω ισχύει και για την επομένη. Το τονίσαμε και στη Βουλή, είναι υποκριτική αυτή η αναφορά στην ειρήνη. Επιτέλους ας παραδεχθούμε ότι όταν φτιάχνουμε πότε κέντρα εκπαίδευσης, πότε συμφωνίες για να μάθουμε ξαφνικά τάχα τμήμα των ξένων, τάδε χώρας, ενόπλων δυνάμεων -ελληνικά μέσα σε δέκα μέρες;- με συνεργασίες στρατιωτικές, εξόδοις των λαών, υποτασσόμεθα σε εντολές και σε συστήματα που δεν υπερασπίζονται τα ελληνικά συμφέροντα, αυτά που θα έλεγε κανείς, την εθνική άμυνα της χώρας. 
Η στρατιωτική διπλωματία σε εποχή στρατιωτικοποίησης του κόσμου ολόκληρου συρρικνώνει λαϊκά δικαιώματα. Είναι υποχρεωτική διαδικασία την οποία ακολουθούμε και δεν θέλουμε να παρέχουμε συναίνεση στη στρατιωτικοποίηση αυτού του τόπου και αυτού του λαού. Μπορεί τα προσχήματα, πολλές φορές, οι μεγάλες κουβέντες, είναι για την ειρήνη, είναι για τη γλώσσα, είναι για τον πολιτισμό. Μα, έλεος, δεν μπορούμε να προάγουμε τον πολιτισμό και την ειρήνη με πραγματικά πολιτισμικά μέσα; Χρειαζόμαστε οπωσδήποτε στρατοκρατική αντίληψη προβολής των θέσεων της χώρας μας; Τα καταψηφίζουμε γι? αυτούς τους λόγους. 
Και θα παρακαλούσαμε ειλικρινά την Κυβέρνηση, όταν φέρνει τέτοιες συμφωνίες, τουλάχιστον ας τις συντάσσει με έναν τρόπο που η ειρήνη να μη γίνεται, επιτρέψτε μου την έκφραση, κουρελού. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το λόγο για δύο λεπτά. 
ΛΑΖΑΡΟΣ ΛΩΤΙΔΗΣ (Υφυπουργός Εθνικής ?μυνας): Κύριε Πρόεδρε, δύο κουβέντες μόνο.
Κατ? αρχήν, αγαπητή συνάδελφε, δεν είναι οι Ένοπλες Δυνάμεις της χώρας ή η στρατιωτική διπλωματία το μόνο μέσο μέσα από την οποία προάγουμε την ανάπτυξη, τον πολιτισμό και τα συμφέροντα της χώρας. Υπάρχουν πολλοί άλλοι τρόποι με τους οποίους το κάνουμε. Μέσω του Υπουργείου Εξωτερικών, μέσω των διακρατικών συμφωνιών, των επαφών σε όλα τα επίπεδα, μεταξύ των αξιωματούχων της μιας και της άλλης πλευράς, μέσα από τις συμφωνίες, οικονομικές, εμπορικές, πολιτιστικές και πάει λέγοντας. 
Εν προκειμένω η στρατιωτική συνεργασία, η οποία είναι μεταξύ και των δύο χωρών και της Αλβανίας και της Τυνησίας, είναι μία συνήθης συμφωνία η οποία τα τελευταία χρόνια πολλές φορές έχει απασχολήσει το ελληνικό Κοινοβούλιο. Και νομίζω ότι λίγο ή πολύ όλοι συμφωνούν στο να υπάρχουν αποστολές ειρηνευτικές στα πλαίσια του ΝΑΤΟ και άλλων διεθνών οργανισμών. Εγώ δεν λέω ότι στον κόσμο, στην παγκόσμια κοινότητα υπάρχει απόλυτη ειρήνη, ασφάλεια και τάξη. Προφανώς δεν υπάρχει. Και γι? αυτό το λόγο, μετά από κάποιες επεμβάσεις, απαιτείται η παρουσία ειρηνευτικών δυνάμεων για τις διενέξεις μεταξύ των λαών ή για την κατοχύρωση της ειρήνης ή για την υποβοήθησή της. Δεν μπορεί η Ελλάδα να απουσιάζει από αυτήν τη διαδικασία.
Σε αυτά τα πλαίσια, λοιπόν, το Πολυεθνικό Κέντρο Εκπαίδευσης των Ενόπλων Δυνάμεων στο Κιλκίς, στο οποίο με πολλές χώρες έχουμε υπογράψει συμφωνίες, αν μη τι άλλο, ανεξάρτητα από το ποιο είναι το επίπεδο των σχέσεων μας με τη μία ή την άλλη χώρα -αν είναι καλό, αν είναι μέτριο, αν είναι κακό- μόνο θετικά έχει να προσφέρει στη χώρα μας. Έρχονται στην Ελλάδα, έρχονται σε επαφή με την ελληνική γλώσσα λίγο ή πολύ, γνωρίζουν πέντε πράγματα, αποκτούν σχέσεις. Μέσα από αυτό δεν βλέπω τη ζημιά που μπορεί -όσο και αν αναζητήσω, καλοπροαίρετα εντελώς- να έχει η χώρα μας.
Έτσι, λοιπόν, στα πλαίσια αυτά συνεχίζουμε την πολιτική της υπογραφής τέτοιων συμφωνιών και της πρόσκλησης και σε άλλες χώρες, από τις επαφές που έχουμε, προκειμένου να έρθει στελεχικό δυναμικό και πολιτικό αλλά και στρατιωτικό, για να εκπαιδευθεί στη συγκεκριμένη σχολή, αλλά και σε άλλες που έχουμε στην Ελλάδα.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί του σχεδίου νόμου: «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Τυνησίας για τη συμμετοχή στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)»
Ερωτάται το Σώμα: Γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΛΙΑΝΑ ΚΑΝΕΛΛΗ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Εθνικής ?μυνας: «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Τυνησίας για τη συμμετοχή στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:

(Το νομοσχέδιο του ψηφισθέντος νομοσχεδίου ευρίσκεται στο Τεύχος των Πρακτικών)

ΠΡΟΕΔΡΕΥΩΝ (Παναγιώτης Σγουρίδης): Ομοίως του Υπουργείου Εθνικής ?μυνας.
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εθνικής ?μυνας: «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Αλβανίας για τη συμμετοχή αλβανικού στρατιωτικού ή πολιτικού προσωπικού στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)».
Η κ. Λιάνα Κανέλλη έχει το λόγο επί του θέματος αυτού, αν θέλει να πει κάτι.
ΛΙΑΝΑ ΚΑΝΕΛΛΗ: Μισή αράδα μόνο, κύριε Πρόεδρε, απάντηση σε αυτά που είπε ο κύριος Υπουργός μια και πακέτο τα συζητήσαμε.
Στ? αλήθεια εσείς πιστεύετε ότι οι επεμβάσεις που έγιναν για παράδειγμα -μια και μιλάμε τώρα για την Αλβανία- στη Γιουγκοσλαβία το 1999, ήταν ειρηνευτικές; Η επέμβαση που έχει γίνει αυτήν τη στιγμή με στρατό κατοχής -μέχρι ΟΠΕΚ πέταξε έξω το Ιράκ για λόγους παρουσίας στρατού κατοχής- ήταν ειρηνευτική; Πιστεύετε ότι υπάρχει ανθρωπιστικός βομβαρδισμός, ότι προάγεται ο πολιτισμός όταν υπάρχουν ράμπο, όταν ένας ξένος στρατιώτης πλακώνει στο ξύλο, όπως έγινε προχθές στη Σούδα; Και μετά πάει και στο δικαστήριο και εμφανίζεται στον εισαγγελέα. Και μονίμως εξαφανίζονται αυτοί. Τέτοιες βάσεις φτιάχνουμε και σχολές. Τους εκπαιδεύουμε.
Και ξέρετε κάτι; Είναι διαφορετική η εκπαίδευση για έναν Τυνήσιο ή για έναν Αλβανό απ? ότι είναι για έναν Αμερικάνο. Έρχεται ο Αμερικάνος εδώ, μετά έρχεστε εδώ στη Βουλή, μας λέτε για παράδειγμα ότι όταν έρθει εδώ θα δικαστεί έτσι και πραγματοποιήσει το παραμικρό αδίκημα ή έγκλημα, έρχεται η ώρα του δικαστηρίου και απαντούν «δεν ξέρουμε πού είναι». Θα μου πείτε, δεν έχουν βρει τον Μπιν Λάντεν. Το δικό τους άνθρωπο που ξυλοδέρνει Έλληνες πολίτες και γριούλες ή νεαρά παιδιά στη Σούδα θα βρείτε;
Αυτά κάνουν ένα πράγμα που είναι αντίστοιχο με την τηλεόραση για την οποία βγαίνετε και βγάζετε κάθε τρεις και μία πολύ μεγάλους λόγους. Η εξοικείωση με τη βία παράγει βία. 
Στρατιωτικοποιώντας, λοιπόν, τη διπλωματία, την προαγωγή του πολιτισμού μετά άλλων μέσων, οπωσδήποτε και με το στρατό, οπωσδήποτε και με τις Ένοπλες Δυνάμεις, οπωσδήποτε και με βόμβες, οπωσδήποτε και με βομβαρδισμούς, δεν κάνετε τίποτε άλλο από το να εξοικειώνετε τους λαούς και ειδικότερα τους νέους ανθρώπους, με την αντίληψη ότι εξαρτάται από το με ποια πλευρά είσαι.
?μα είσαι με την πλευρά του κατακτητή και συνεργαστείς και μαζί του, αυτό προάγει την ειρήνη. ?μα είσαι εναντίον του κατακτητή, είσαι τρομοκράτης και αντιστεκόμενος σε ολόκληρο τον κόσμο. Είναι επικίνδυνο και οι τόποι θα το πληρώσουν.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε το λόγο.
ΛΑΖΑΡΟΣ ΛΩΤΙΔΗΣ (Υφυπουργός Εθνικής ?μυνας): Κυρία Κανέλλη, δεν μίλησα για ανθρωπιστικούς βομβαρδισμούς, δεν επιδοκίμασα κανέναν βομβαρδισμό ούτε η Ελλάδα έκανε κάτι τέτοιο στους πολέμους που αναφερθήκατε και στο πρόσφατο αλλά και στο απώτερο παρελθόν.
Μιλώντας για ειρηνευτική δύναμη μιλάμε για δυνάμεις μετά το πέρας των όποιων πολεμικών επιχειρήσεων όποιοι κι αν τις διεξάγουν. Και η διεθνής κοινότητα στα πλαίσια είτε του ΟΗΕ είτε του ΝΑΤΟ αναλαμβάνει πρωτοβουλίες?
ΛΙΑΝΑ ΚΑΝΕΛΛΗ: Μπροστά ένας σκοτώνει και από πίσω εμείς καθαρίζουμε.
ΛΑΖΑΡΟΣ ΛΩΤΙΔΗΣ (Υφυπουργός Εθνικής ?μυνας): ?προκειμένου να βοηθήσει και να υποβοηθήσει με την παρουσία πολυεθνικών δυνάμεων εκεί όχι για να κάνουν πολεμικές επιχειρήσεις αλλά για την ειρήνη. Έτσι γίνεται στο Κόσοβο, στη Βοσνία-Ερζεγοβίνη, σε πολλές άλλες χώρες, ανεξάρτητα από το τις πταίει για το τι έγινε όλο το προηγούμενο διάστημα. 
ΛΙΑΝΑ ΚΑΝΕΛΛΗ: Εμείς θα σκουπίζουμε τα εγκλήματα των άλλων.
ΛΑΖΑΡΟΣ ΛΩΤΙΔΗΣ (Υφυπουργός Εθνικής ?μυνας): Η Ελλάδα όμως δεν είναι δυνατόν να απουσιάζει όταν όλη η διεθνής κοινότητα είναι παρούσα, προκειμένου να συμβάλει στο μέτρο των δυνατοτήτων της να πάψουν οι συγκρούσεις στο εσωτερικό της άλφα ή της βήτα χώρας?
ΛΙΑΝΑ ΚΑΝΕΛΛΗ: Σκουπιδιάρης της ιμπεριαλιστικής πολιτικής.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κυρία Κανέλλη.
ΛΑΖΑΡΟΣ ΛΩΤΙΔΗΣ (Υφυπουργός Εθνικής ?μυνας): ?προκειμένου να επικρατήσει ένα κλίμα ασφάλειας και σταθερότητας, προκειμένου να ξεφύγει από την κατάσταση στην οποία ήταν και στην οποία περιήλθε μετά την όποια πολεμική επιχείρηση. Αυτό και μόνο γίνεται.
Και επαναλαμβάνω ότι υπάρχουν πολλοί τρόποι μέσα από τους οποίους προωθείται ο πολιτισμός της χώρας μας και όλα τα εθνικά συμφέροντα είτε είναι οικονομικά είτε είναι καθαρώς, αμιγώς εθνικά ή όποιας άλλης μορφής. Και η στρατιωτική διπλωματία είναι μία σύγχρονη αντίληψη όχι ως πολεμική παρουσία?
ΛΙΑΝΑ ΚΑΝΕΛΛΗ: Ειδικά του Ράμσφελντ.
ΛΑΖΑΡΟΣ ΛΩΤΙΔΗΣ (Υφυπουργός Εθνικής ?μυνας): Καθόλου. Δεν έχει καμία σχέση μ? αυτό το οποίο λέτε, μ? αυτό το οποίο υπονοείτε. Είναι πολύ απλά πράγματα. Τώρα αν δεν το καταλαβαίνετε, αν έχετε μια άλλη προσέγγιση, μια άλλη φιλοσοφία?
ΛΙΑΝΑ ΚΑΝΕΛΛΗ: Κάτι καταλαβαίνω και εγώ, Υπουργέ μου.
ΛΑΖΑΡΟΣ ΛΩΤΙΔΗΣ (Υφυπουργός Εθνικής ?μυνας): Όχι, δεν λέω γι? αυτό. Για την άλλη φιλοσοφία.
ΛΙΑΝΑ ΚΑΝΕΛΛΗ: Δεν είμαι τέρας ευφυΐας.
ΛΑΖΑΡΟΣ ΛΩΤΙΔΗΣ (Υφυπουργός Εθνικής ?μυνας): Κυρία Κανέλλη, προφανέστατα έχουμε μια άλλη αντίληψη για τα πράγματα, για το πώς κινούνται στη διεθνή κοινότητα.
ΛΙΑΝΑ ΚΑΝΕΛΛΗ: Ευχαριστώ για την προσβολή.
ΠΡΟΕΔΡΕΥΩΝ (Παναγιώτης Σγουρίδης): Εμείς, κυρία Κανέλλη, είμαστε με τον Μπλιξ.
ΛΙΑΝΑ ΚΑΝΕΛΛΗ: Έχω ένα δείκτη νοημοσύνης μέτριο.
ΠΡΟΕΔΡΕΥΩΝ (Παναγιώτης Σγουρίδης): Είναι πάνω από το μέτριο ο δείκτης νοημοσύνης σας και μάλιστα υψηλός.
ΛΙΑΝΑ ΚΑΝΕΛΛΗ: Ευχαριστώ για το κομπλιμέντο.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, κηρύσσεται περαιωμένη η συζήτηση επί του σχεδίου νόμου του Υπουργείου Εθνικής ?μυνας: «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Αλβανίας για τη συμμετοχή αλβανικού στρατιωτικού ή πολιτικού προσωπικού στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)».
Ερωτάται το Σώμα: Γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΛΙΑΝΑ ΚΑΝΕΛΛΗ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Εθνικής ?μυνας: «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Αλβανίας για τη συμμετοχή αλβανικού στρατιωτικού ή πολιτικού προσωπικού στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:

(Το κείμενο του ψηφισθέντος νομοσχεδίου ευρίσκεται στο Τεύχος των Πρακτικών της Βουλής)

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ? ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, επανερχόμαστε στο νομοσχέδιο του Υπουργείου Τύπου και Μέσων Μαζικής Ενημέρωσης.
Συνέχιση της συζήτησης επί των άρθρων και του συνόλου του σχεδίου νόμου: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης».
Σήμερα θα συζητηθούν τα άρθρα από το 21 μέχρι το 29 και το ακροτελεύτιο, καθώς επίσης και την τροπολογία του Υπουργού σχετικά με την παραχώρηση στη Βουλή των απαραίτητων ραδιοφωνικών και τηλεοπτικών συχνοτήτων.
Ο κύριος Υπουργός έχει το λόγο για κάποιες τροποποιήσεις επί των άρθρων αυτών και παρακαλώ, αφού τις ανακοινώσει, να τις καταθέσει στα Πρακτικά.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ευχαριστώ, κύριε Πρόεδρε.
ΛΙΑΝΑ ΚΑΝΕΛΛΗ: Ας το διαβάζατε την ώρα της ψηφοφορίας. Θα σας παρακολουθούμε τώρα?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Το έχω το χαρτί, αλλά σήμερα ήταν δύσκολη μέρα, κυρία Κανέλλη.
ΠΡΟΕΔΡΕΥΩΝ (Παναγιώτης Σγουρίδης): Ήταν οι δημοσκοπήσεις, είχε πρόβλημα. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Όχι αυτό, ήταν η ψηφοφορία?
ΠΡΟΕΔΡΕΥΩΝ (Παναγιώτης Σγουρίδης): Ήταν η ψηφοφορία, ήταν χίλια πράγματα.
Αφήστε τον, κυρία Κανέλλη, να μιλήσει. Σας παρακαλώ.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ζητώ την κατανόησή σας. Θα σας το δώσω μέχρι να μιλήσουν οι εκπρόσωποι.
Πρώτον λοιπόν: Τα εδάφια γ΄ και δ΄ της παραγράφου 3 του άρθρου 21 διαγράφονται μετά από αρκετή σκέψη και αφού έλαβα υπόψη τα όσα είπαμε εδώ. Διαγράφονται δηλαδή τα παρακάτω που θα διαβάσω τώρα: «Σε περίπτωση που η ανωτέρω προθεσμία παρέλθει χωρίς την έκδοση ρητής απορριπτικής πράξης, η σύμβαση ενεχυρίασης θεωρείται ότι έχει εγκριθεί. Η ισχύς των συμβάσεων ενεχυρίασης της παρούσας παραγράφου τελεί υπό την αναβλητική αίρεση της έγκρισής τους από την αρμόδια αρχή».
Αυτά που διάβασα είναι τα εδάφια γ΄ και δ΄ της παραγράφου 3 του άρθρου 21, που διαγράφονται.
Έλαβα υπόψη τα όσα είχαμε πει με τον κ. Παυλόπουλο, καθώς και μια επιστολή του προέδρου του Εθνικού Συμβουλίου Ραδιοτηλεόρασης, ο οποίος ουσιαστικά προτείνει αυτήν τη διατύπωση, δηλαδή θέλει την αποκλειστική προθεσμία και δεν έχει αντίρρηση γι? αυτό. Επομένως εφόσον δεν έχει αυτός αντίρρηση, νομίζω ότι δεν πρέπει να έχει κανείς.
ΠΡΟΚΟΠΗΣ ΠΑΥΛΟΠΟΥΛΟΣ: Το τεκμήριο δεν πρέπει να το δέχεται, όμως.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Λέει ότι είναι καλό το άρθρο και προτείνει αυτήν τη διατύπωση του σχετικού σημείου. 
?ρα μπορούμε να βάλουμε περίπου αυτήν τη διατύπωση και νομίζω ότι δεν θα έχει κανείς πρόβλημα με το άρθρο 21.
Η δεύτερη παρατήρηση, που είναι καθαρά τυπική, αφορά στον τελευταίο στίχο της παραγράφου 2 του άρθρου 22, όπου οι λέξεις και οι αριθμοί «1η Ιανουαρίου 2003», αντικαθίστανται από τις λέξεις και τους αριθμούς «1η Δεκεμβρίου 2002».
ΠΡΟΕΔΡΕΥΩΝ (Παναγιώτης Σγουρίδης): Πάει ένα μήνα πριν.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ναι. Τυπικό είναι το θέμα.
Στο άρθρο 25 διαγράφεται η παράγραφος 5. 
ΠΡΟΕΔΡΕΥΩΝ (Παναγιώτης Σγουρίδης): Ολόκληρη;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ολόκληρη. Δεν υπάρχει κανένα θέμα και εάν χρειαστεί μελλοντική ρύθμιση θα το δούμε.
Θέλουμε να προσθέσουμε και δύο παραγράφους ?θα τις δώσω στους συναδέλφους να τις δουν- ρυθμιστικού χαρακτήρα. 
ΠΡΟΕΔΡΕΥΩΝ (Παναγιώτης Σγουρίδης): Σε ποια άρθρα;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Η μία θα προστεθεί στο άρθρο 23 και θα είναι η παράγραφος 5. 
Πρώτα από όλα θα σας πω σε τι αφορά. Μέχρι τώρα όταν μπαίνει ένα πρόστιμο από το Εθνικό Συμβούλιο Ραδιοτηλεόρασης, βάσει του νόμου μπαίνει στην εταιρεία που έχει την άδεια, στους νομίμους εκπροσώπους και στο διοικητικό συμβούλιο συλλήβδην. Υπάρχουν μέλη του διοικητικού συμβουλίου που δεν φταίνε σε τίποτα ή δεν είχαν ιδέα. 
Μπορούμε, λοιπόν, να πούμε ότι η παράγραφος 3 του άρθρου 4 του ν. 2328 και η παράγραφος 7 του άρθρου 12 του ν. 2644, που είναι ακριβώς η ίδια, αντικαθίστανται ως εξής: «Η επιβολή της διοικητικής κυρώσεως του προστίμου που προβλέπεται στο παρόν άρθρο επιβάλλεται στην εταιρεία που κατέχει την άδεια. Η ανωτέρω διοικητική κύρωση επιβάλλεται από κοινού και εις ολόκληρο και στο νόμιμο ή και στους περισσότερους νόμιμους εκπροσώπους της εταιρείας ατομικά, καθώς και σε όσα εκτελεστικά μέλη του διοικητικού συμβουλίου της τελούσαν αποδεδειγμένα εν γνώσει της καταλογισθείσας στην εταιρεία παραβίασης της ραδιοτηλεοπτικής νομοθεσίας».
Ποιους απαλλάσσουμε; Τα μέλη του διοικητικού συμβουλίου που δεν ήταν δυνατόν να ξέρουν αν κάποιος κύριος ή κάποια κυρία σε μια εκπομπή βγει και παραβιάσει τα πάντα.
ΑΝΑΣΤΑΣΗΣ ΠΑΠΑΛΗΓΟΥΡΑΣ: ?ντε να αποδείξεις, όμως, ποιος είχε πραγματικά την ευθύνη.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Βάζουμε, όμως, ότι φταίει η εταιρεία, ότι φταίει ο νόμιμος εκπρόσωπος και από εκεί και πέρα, εάν το έχουν συζητήσει στο διοικητικό συμβούλιο, φταίνε και αυτοί. Διαφορετικά ένα μέλος του διοικητικού συμβουλίου που πηγαίνει μια φορά το μήνα, δεν πρέπει να έχει την ευθύνη. Ομολογουμένως ήταν σχετικά άδικο.
ΠΡΟΚΟΠΗΣ ΠΑΥΛΟΠΟΥΛΟΣ: Μία λέξη θα ήθελα να πω, κύριε Πρόεδρε, η οποία θα μπορούσε να διευκολύνει τον κύριο Υπουργό.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Παυλόπουλε.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Υπουργέ, επειδή θα προκύψει θέμα απόδειξης και πρέπει να το δούμε μέχρι το τέλος της συζήτησης, θα μπορούσε να πει κανείς ότι όλοι από αυτούς έχουν ευθύνη. Δεν έχουν ευθύνη όμως μόνο εκείνα τα μέλη του διοικητικού συμβουλίου, τα οποία θα μπορούν να αποδείξουν ότι δεν είχαν καμία σχέση με την απόφαση. Να το βάλουμε έτσι καλύτερα, γιατί διαφορετικά θα υπάρξει θέμα.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Εντάξει! Δεν έχω αντίρρηση. Θα το φτιάξουμε μέχρι το τέλος της συζήτησης.
ΠΡΟΕΔΡΕΥΩΝ (Παναγιώτης Σγουρίδης): Όλοι έχουν ευθύνη μέχρι της απόδειξης του αντιθέτου. 
ΠΡΟΚΟΠΗΣ ΠΑΥΛΟΠΟΥΛΟΣ: Για τους νομίμους εκπροσώπους μιλάμε.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Για τους νόμιμους εκπροσώπους θα υπάρχει τιμωρία, γιατί αυτοί οφείλουν να το ξέρουν. Εκεί δεν θα υπάρξει αλλαγή. Υπάρχουν, όμως, συνεχείς διαμαρτυρίες και είναι μια ευκαιρία να κλείσει το θέμα.
Επίσης υπάρχει ένα ειδικό θέμα στο Υπουργείο Τύπου. Έχουμε κάποιους ανθρώπους οι οποίοι με το άρθρο 11 παράγραφος 1 του νόμου 2479/99 μας ήρθαν στο Υπουργείο Τύπου ως μόνιμοι δημόσιοι υπάλληλοι. Οι άνθρωποι αυτοί ήταν δημοσιογράφοι. Υπηρετούν, λοιπόν, σήμερα ως μόνιμοι δημόσιοι υπάλληλοι και δεν μπορούν να ασκήσουν το δημοσιογραφικό λειτούργημα.
Ζητούν, λοιπόν, οι άνθρωποι κάτι δυσμενές για αυτούς. Ζητούν να γίνουν από δημόσιοι υπάλληλοι, συμβασιούχοι ιδιωτικού δικαίου αορίστου χρόνου με αίτησή τους, για να μπορούν να ασκήσουν το δημοσιογραφικό λειτούργημα.
ΛΙΑΝΑ ΚΑΝΕΛΛΗ: Πόσοι είναι αυτοί;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Τέσσερις, πέντε.
Προστίθεται, λοιπόν, νέα παράγραφος 5 στο άρθρο 25 ως εξής: 
«Οι κατά την έναρξη της ισχύος του παρόντος νόμου προσωποπαγείς θέσεις μονίμων δημοσίων υπαλλήλων του Υπουργείου Τύπου και ΜΜΕ ειδικότητος δημοσιογράφου, στις οποίες υπηρετούν δημοσιογράφοι κατ? εφαρμογήν της παραγράφου 1 του άρθρου 11 του ν. 2479/99, μπορεί να μετατραπούν σε προσωποπαγείς θέσεις σύμβασης εργασίας ιδιωτικού δικαίου αορίστου χρόνου του ίδιου Υπουργείου, οι οποίες συνιστώνται με την πράξη μετατροπής. Για τη μετατροπή απαιτείται υποβολή αιτήσεως των ενδιαφερομένων εντός αποκλειστικής προθεσμίας δύο (2) μηνών από την έναρξη της ισχύος του παρόντος νόμου.
Οι θέσεις αυτές καταργούνται αυτοδικαίως με την αποχώρηση, με οποιονδήποτε τρόπο και για οποιονδήποτε λόγο, των προσώπων που τις κατέχουν. Η προϋπηρεσία των υπαλλήλων αυτών στο Δημόσιο και τα νομικά πρόσωπα δημοσίου δικαίου λαμβάνεται υπόψη για την εν γένει μισθολογική τους εξέλιξη». Να προστεθεί νέα παράγραφος 5 στο άρθρο 25.
ΛΙΑΝΑ ΚΑΝΕΛΛΗ: Είναι παράξενο όμως.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Μπορούμε να το δούμε μέχρι τη λήξη της συζήτησης. Να το δείτε, κυρία Κανέλλη, αν επιμένετε. Αλλά είναι ένα ανθρώπινο θέμα καθαρά. Το έχουμε εξετάσει. Δυσμενέστερη θέση θέλουν οι άνθρωποι, αλλά να μπορούν να είναι δημοσιογράφοι.
ΛΙΑΝΑ ΚΑΝΕΛΛΗ: Δημοσιογράφοι με εξασφαλισμένη προσωποπαγή θέση. Γιατί δεν παραιτούνται;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ναι, αυτό τους λέτε: «Φύγετε από το Υπουργείο για να δουλέψετε ως δημοσιογράφοι», ενώ μπορούν να δουλέψουν ως δημοσιογράφοι στο ίδιο Υπουργείο. Σας το δίνω γραπτώς. Δείτε το ως ανθρώπινο θέμα. Δεν επιμένω εγώ, δεν έχω κανένα λόγο, αλλά είναι κάποιοι άνθρωποι που έχουν ένα πραγματικό θέμα. 
ΠΡΟΕΔΡΕΥΩΝ (Παναγιώτης Σγουρίδης): ?ρα δεν είναι δημοσιογραφικό λειτούργημα, είναι δημοσιογραφικό επάγγελμα. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Το λέω λειτούργημα για να ικανοποιηθεί και η κυρία Κανέλλη! Είναι και αίτημα της ΕΣΗΕΑ.
Λοιπόν, αυτές είναι οι αλλαγές μας προς το παρόν. Αν προκύψει κάτι ακόμα από τη συζήτηση, ευχαρίστως να το δούμε.
(Στο σημείο αυτό ο Υπουργός Τύπου και Μέσων Μαζικής Ενημέρωσης κ. Χρήστος Πρωτόπαπας καταθέτει για τα Πρακτικά τα προαναφερθέντα έγγραφα, τα οποία έχουν ως εξής:
«ΕΛΛΗΝΙΚΗ ΔΗΜΟΚΡΑΤΙΑ
ΥΠΟΥΡΓΕΙΟ ΤΥΠΟΥ
ΚΑΙ ΜΕΣΩΝ ΜΑΖΙΚΗΣ ΕΝΗΜΕΡΩΣΗΣ
ΠΡΟΣΘΗΚΕΣ - ΑΝΑΔΙΑΤΥΠΩΣΕΙΣ
Στο σχέδιο νόμου: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης»
1. Τα εδάφια γ΄ και δ΄ της παραγράφου 3 του άρθρου 21 διαγράφονται.
2. Στον τελευταίο στίχο της παραγράφου 2 του άρθρου 22 οι λέξεις και οι αριθμοί «1η Ιανουαρίου 2003» αντικαθίστανται από τις λέξεις και αριθμούς «1η Δεκεμβρίου 2002».
3. Στο άρθρο 23 προστίθεται παράγραφος 5 ως εξής:
«Η παράγραφος 3 του άρθρου 4 του ν. 2328 και η παράγραφος 7 του άρθρου 12 του ν. 2644/1998 αντικαθίστανται ως εξής: 
«Η επιβολή της διοικητικής κυρώσεως του προστίμου που προβλέπεται στο παρόν άρθρο επιβάλλεται στην εταιρεία που κατέχει την άδεια. Η ανωτέρω διοικητική κύρωση επιβάλλεται από κοινού και εις ολόκληρο και στο νόμιμο ή και στους περισσότερους νόμιμους εκπροσώπους της εταιρείας ατομικά, καθώς και σε όσα εκτελεστικά μέλη του διοικητικού συμβουλίου της τελούσαν αποδεδειγμένα εν γνώσει της καταλογισθείσας στην εταιρεία παραβίασης της ραδιοτηλεοπτικής νομοθεσίας».
4. Η παράγραφος 5 του άρθρου 25 διαγράφεται.
5. Στο άρθρο 25 προστίθεται νέα παράγραφος 5 ως εξής: «Οι κατά την έναρξη της ισχύος του παρόντος νόμου προσωποπαγείς θέσεις μονίμων δημοσίων υπαλλήλων του Υπουργείου Τύπου και ΜΜΕ ειδικότητος δημοσιογράφου, στις οποίες υπηρετούν δημοσιογράφοι κατ? εφαρμογήν της παραγράφου 1 του άρθρου 11 του ν. 2479/99, μπορεί να μετατραπούν σε προσωποπαγείς θέσεις σύμβασης εργασίας ιδιωτικού δικαίου αορίστου χρόνου του ίδιου Υπουργείου, οι οποίες συνιστώνται με την πράξη μετατροπής. Για τη μετατροπή απαιτείται υποβολή αιτήσεως των ενδιαφερομένων εντός αποκλειστικής προθεσμίας δύο (2) μηνών από την έναρξη της ισχύος του παρόντος νόμου.
Οι θέσεις αυτές καταργούνται αυτοδικαίως με την αποχώρηση, με οποιονδήποτε τρόπο και για οποιονδήποτε λόγο, των προσώπων που τις κατέχουν. Η προϋπηρεσία των υπαλλήλων αυτών στο Δημόσιο και τα νομικά πρόσωπα δημοσίου δικαίου λαμβάνεται υπόψη για την εν γένει μισθολογική τους εξέλιξη.»»)
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Παπαγεωργίου.
ΓΕΩΡΓΙΟΣ ΠΑΠΑΓΕΩΡΓΙΟΥ: Ευχαριστώ, κύριε Πρόεδρε.
Με το δεύτερο κεφάλαιο του υπό συζήτηση νομοσχεδίου είναι γεγονός και κανείς δεν μπορεί πιστεύω ευπρόσωπα να αμφισβητήσει ότι επιδιώκεται μια σειρά από βελτιωτικές ρυθμίσεις που αφορούν τη λειτουργία των Μέσων Μαζικής Ενημέρωσης ευρύτερα.
Έχω την εντύπωση και την πεποίθηση ότι όλες αυτές οι ρυθμίσεις, ακόμα και αυτές που έχουν βληθεί στις προηγούμενες συζητήσεις και έχουν διατυπωθεί εναντίον τους ενστάσεις, υπηρετούν τη διαφάνεια και νομίζω ότι κατοχυρώνουν γενικά τη νομοθεσία μας από προοπτικές διαπλοκής. 
Πιστεύω ότι ακούγεται εδώ συχνά, ιδιαίτερα σε αυτό το νομοσχέδιο, ότι υπάρχει προοπτική διαπλοκής, ότι η Κυβέρνηση ανοίγει κερκόπορτες στην αδιαφάνεια. Εγώ όμως πιστεύω ότι αυτά λέγονται απλώς από κεκτημένη ταχύτητα, από μια εμμονή, από μια έξη, θα έλεγα, να βλέπουμε παντού διαπλοκές.
Εισερχόμενος τώρα στα επιμέρους άρθρα, τα οποία κατά κόρον έχουμε αναλύσει και στην επιτροπή, αλλά και στην επί της αρχής συζήτηση, η οποία δεν μπορούσε να απεμπλακεί από τη συζήτηση και την αναφορά σε άρθρα, το άρθρο 21 είναι ένα πολύ σημαντικό άρθρο, μια σημαντική διάταξη με όλες τις επιμέρους παραγράφους τις οποίες εμπεριέχει, καθόσον καθιερώνει το συμβολαιογραφικό έγγραφο στην ενεχυρίαση των μετοχών, ώστε να υπάρχει μια μεγαλύτερη εξασφάλιση. 
Εκείνο όμως που είναι το σημαντικό και η ειδικότερη αρχή που διαπνέει αυτήν τη διάταξη είναι ότι εξομοιώνει το καθεστώς του ενεχυριούχου δανειστή με αυτό του μετόχου ή εταίρου ή κατόχου Μέσων Μαζικής Ενημέρωσης. Όταν, όπως όλοι γνωρίζουμε, αυτό το ποσοστό είναι πολλές φορές υπέρτερο του 5% και μεταβιβάζεται μαζί με τις μετοχές και το δικαίωμα ψήφου, νομίζω ότι επιβάλλεται να επέμβομε προς έλεγχο, ώστε να μη συγκεντρωθεί η ισχύς στον έλεγχο των Μέσων Μαζικής Ενημέρωσης σε ορισμένους. 
Για όσους αρνούνται τη σημασία αυτής της διάταξης, θα μπορούσαμε να τα δούμε πρακτικά και να πούμε ότι, αν αίφνης ένα Μέσο Μαζικής Ενημέρωσης έχει δανειοδοτηθεί από κάποιο πιστωτικό ίδρυμα, τράπεζα ειδικότερα, και δεν μπορέσει να αποπληρώσει το δάνειο το οποίο έχει λάβει, τότε πολύ σύντομα θα έχομε μια πραγματική κατάσταση όπου, έμμεσα πλην όμως ουσιαστικά, θα έχομε οδηγηθεί στον έλεγχο αυτού του ραδιοφωνικού ή τηλεοπτικού μέσου. Νομίζω, λοιπόν, ότι επεκτείνομε τη διαφάνεια με το να λειτουργήσουμε με αυτόν τον τρόπο και να λύσουμε αυτό το πρακτικό ζήτημα.
Ύστερα, στο ίδιο πάντοτε άρθρο, νομίζω ότι είναι πολύ σημαντικό ότι πλέον ελέγχεται και το καθεστώς της μεταβίβασης και των μέσων χρηματοδότησης στις εφημερίδες που εκδίδονται είτε με έντυπη είτε με ηλεκτρονική μορφή. Μέχρι σήμερα ?και απαντώ σε αυτούς που εγείρουν ενστάσεις ότι έτσι περιορίζουμε τις αρμοδιότητες του Ραδιοτηλεοπτικού Συμβουλίου- είναι γνωστό ότι δεν έχουμε κανένα έλεγχο ούτε ασχολείται το Ραδιοτηλεοπτικό Συμβούλιο με τον έλεγχο των μετοχών αυτών των επιχειρήσεων, δηλαδή των εφημερίδων. Συνεπώς νομίζω ότι ακούγονται αταίριαστα τα όσα αναφέρονται, ότι δηλαδή το Ραδιοτηλεοπτικό Συμβούλιο χάνει αρμοδιότητες.
Δεν χάνει καμία αρμοδιότητα όταν ο έλεγχος θα γίνεται από το Υπουργείο. Θα μεταβιβάζει τα πορίσματά του και στο Εθνικό Συμβούλιο Ραδιοτηλεόρασης. Συνεπώς δεν αφαιρούμε καμία αρμοδιότητα τουναντίον, στοχεύοντας στη διαφάνεια και στην εναντίωση κατά της διαπλοκής ?γιατί και αυτά τα μέσα διαμορφώνουν άποψη στην κοινή γνώμη- είναι χρέος μας και καθήκον μας να ελέγξουμε τη μη συγκέντρωση ισχύος σε ορισμένους. 
Επίσης, είναι σημαντικό αυτό που ρυθμίζεται με το νομοσχέδιο, παρά τα όσα αντίθετα ακούστηκαν, ότι δηλαδή μπορούν από τρεις και πάνω τηλεοπτικοί σταθμοί με πανελλήνια εμβέλεια να συστήνουν μεταξύ τους σωματείο, εργοδοτικό εν προκειμένω, κατά παράβαση των διατάξεων του άρθρου 78 του Αστικού Κώδικα, σύμφωνα με το οποίο, όπως όλοι γνωρίζουμε, απαιτούνται τουλάχιστον είκοσι μέλη. Συνεπώς η διάταξη στο άρθρο 22 παράγραφος 2 είναι πολύ σημαντική, διότι έτσι θα μπορέσει το Υπουργείο να κατοχυρώσει την ισχύ των συλλογικών συμβάσεων και σε αυτές τις περιπτώσεις. Σήμερα οι εργαζόμενοι τις περισσότερες φορές, όσον αφορά τα εργασιακά και τα ασφαλιστικά τους δικαιώματα, είναι ανοχύρωτοι, αφού δεν μπορεί να γίνει ένας ενιαίος διάλογος. Δεν έχουμε στόχο να καταργήσουμε τη συγκεκριμένη διάταξη του Αστικού Κώδικα, απλά θέλουμε να ρυθμίσουμε ένα πολύ πρακτικό και σημαντικό ζήτημα. 
Είναι χρέος μου να αναφερθώ και στη διάταξη εκείνη, που αφορά το ασυμβίβαστο μεταξύ παραγωγού οπτικοακουστικού έργου και της ιδιότητας απασχολούμενου με οποιαδήποτε σχέση στον ευρύτερο τομέα ή του μετόχου ή του εργαζομένου σε διαφημιστική επιχείρηση. Είμαστε υποχρεωμένοι να εκσυγχρονίσομε τη νομοθεσία. Δεν μπορούμε σε μια ελεύθερη αγορά σε μια ανταγωνιστική κοινωνία ως προς την άσκηση της επαγγελματικής, εμπορικής και επιχειρηματικής δραστηριότητας να απαγορεύομε σ? έναν ιδιώτη και εν προκειμένω στα Μέσα Μαζικής Ενημέρωσης, την παραγωγή τηλεοπτικών προγραμμάτων. 
Βεβαίως είναι γνωστό ότι έχουν εγερθεί σοβαρές ενστάσεις γι? αυτήν τη διάταξη και επίσης είναι γνωστό ότι έχει βελτιωθεί με βάση την προσθήκη που έκανε ο κύριος Υπουργός ότι οι κάτοχοι αδειών λειτουργίας τηλεοπτικών σταθμών ελεύθερης λήψης ή παροχής τηλεοπτικών υπηρεσιών κ.λπ., οφείλουν να τηρούν την προβλεπόμενη στο εκάστοτε ισχύον δίκαιο της Ευρωπαϊκής Ένωσης υποχρέωση ανάθεσης παραγωγής ενός τμήματος μεταδιδομένου προγράμματός τους σε εταιρείες παραγωγής ανεξάρτητες από τηλεοπτικούς φορείς. Δεν θεωρούνται ανεξάρτητες εταιρείες σύμφωνα με τη διάταξη που έχει εισαχθεί, οι εταιρείες παραγωγής ή οι εταιρείες που αποτελούν συνδεδεμένες επιχειρήσεις με τηλεοπτικούς φορείς κατά την έννοια της παραγράφου 5 του άρθρου 42 του ν. 2190/20 περί ανωνύμων εταιρειών. 
Κύριε Υπουργέ, δεν ξέρω αν το «κατά την έννοια της παρ. 5 του άρθρου 42 του ν. 2190/20 περί ανωνύμων εταιρειών» ίσως τελικώς κάνει χειρότερη τη θέση αυτών των ανθρώπων, δηλαδή των ιδιωτών παραγωγών που διαμαρτύρονται διότι μπορεί ένας καναλάρχης ή ένας οποιοσδήποτε να συστήνει μια μη θυγατρική εταιρεία και με αυτόν τον τρόπο να επεμβαίνει και να λαμβάνει μέρος στην παραγωγή και να μικραίνει το μερίδιο της πίτας ?συγχωρέστε με για την έκφραση- που θέλετε να δώσετε με αυτήν τη διάταξη για αναλογική εφαρμογή των διατάξεων του ισχύοντος δικαίου για την Ευρωπαϊκή Ένωση στους ελεύθερους παραγωγούς. 
Όσον αφορά το άρθρο 24 όπου δίνεται η δυνατότητα σε αμοιβαία κεφάλαια και γενικά σε ανώνυμες εταιρείες επενδύσεων χαρτοφυλακίου να συμμετέχουν στα μετοχικά κεφάλαια εταιρειών τα οποία ασχολούνται με τα Μέσα Μαζικής Ενημέρωσης, έχουν ακουστεί σοβαρές ενστάσεις, ότι έτσι δηλαδή παραβιάζεται το ασυμβίβαστο που έχει καθιερωθεί με το Σύνταγμα και ότι ανοίγει μια κερκόπορτα υπέρ της διαπλοκής κ.ο.κ. 
Βρίσκω υπερβολικές αυτές τις κρίσεις, αυτές τις απόψεις.
Νομίζω ότι λέγονται για να λέγονται αυτές οι απόψεις, διότι κάποια στιγμή πρέπει να κατανοήσομε όλοι μας ότι σε μία ανταγωνιστική και ελεύθερη αγορά η ποιότητα σ? ένα πρόγραμμα είναι επίσης ένα ζητούμενο, αν θέλουμε να αποβλέπουμε στη σωστή ενημέρωση της κοινής γνώμης και στην ποιότητα του προγράμματος που παρέχεται προς τους τηλεθεατές και τους ακροατές γενικότερα. 
Νομίζω ότι είναι απαραίτητη αυτή η διάταξη για να τονωθεί η οικονομική δυνατότητα αυτών των σταθμών και έτσι να μπορέσουν να στοχεύσουν στην ποιότητα του προγράμματος.
Από την άλλη, απαντώ σε αυτούς που βάλλουν κατά αυτής της διάταξης ότι υπάρχει η ασφαλιστική δικλείδα του 3,5% για κάθε αμοιβαίο κεφάλαιο, ότι δεν θα μπορεί να υπερβαίνει το 35%. Και αν θέλει να παραβλέψει κανείς και τους περιορισμούς που υπάρχουν στη συμμετοχή αυτών που έχουν μερίδια στα μετοχικά κεφάλαια, άρα έχουν μία επιπρόσθετη δικλείδα και από κει, πάντα θα υπάρχουν καταστρατηγήσεις και με άλλους τρόπους. Δε νομίζω όμως ότι είναι του παρόντος, τα έχουμε αναφέρει κατ? επανάληψη, μπορεί να επιστρατευθεί μία σειρά από ανθρώπους που δεν θα φέρονται να έχουν κάποιο σύνδεσμο, αλλά στην ουσία θα έχουν με τον καναλάρχη. Υπάρχουν πολλοί τρόποι για να γίνεται.
Όσον αφορά τη διάταξη του άρθρου 27, είναι πολύ σημαντική για τον έλεγχο των διαφημίσεων. Προβλέπονται οι ανώνυμες εταιρείες που παίρνουν μέρος και μερίδιο από τις διαφημίσεις του δημοσίου, να προσκομίζουν φορολογική ενημερότητα, ασφαλιστική ενημερότητα, να υποβάλλουν κατάσταση με τη σειρά των διαφημιστικών προγραμμάτων τα οποία έχουν λάβει. Και τέλος είναι σημαντική καινοτομία η διάταξη, σύμφωνα με την οποία, όσον αφορά τη συμμετοχή των επαρχιακών μέσων στην διαφημιστική καμπάνια του δημοσίου, να μη μεσολαβούν μεσάζοντες, ώστε να λαμβάνουν μεγαλύτερο και καθαρό μερίδιο αυτά τα μέσα και έτσι ενισχυόμενα οικονομικά, να καθιερώνεται η αυτοτέλειά τους, κάτι σημαντικό για την ενημέρωση της κοινής γνώμης της επαρχίας, όπου πράγματι απαιτούνται ισχυρά τοπικά μέσα για να προβάλουν και τα τοπικά ζητήματα και όχι τα γενικότερα.
Τέλος, νομίζω ότι πρέπει ?και σωστά καθιερώνεται- το ινστιτούτο Δικαίου Μέσων Ενημέρωσης διότι και αυτή η διάταξη δεν περιορίζει την αρμοδιότητα και το ρόλο του Εθνικού Συμβουλίου Ραδιοτηλεόρασης το οποίο δεν γνωματεύει αλλά αποφασίζει και ρυθμίζει. Είναι ένα ιδιάζον θέμα το ζήτημα της νομοθεσίας των Μέσων Μαζικής Ενημέρωσης, εν όψει μάλιστα και της παγκοσμιοποιημένης εποχής μας, της ταχύτητας με την οποία εξελίσσονται όλα αυτά τα μέσα και νομίζω ότι θα ωφελήσει και δεν θα βλάψει να έχομε μία συνεχή έρευνα από ένα Ινστιτούτο που θα ασχολείται αποκλειστικά με αυτήν τη μορφή της έρευνας.
Με αυτές τις σκέψεις προτείνω να γίνουν δεκτά τα άρθρα που συζητούμε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαληγούρας έχει το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Έχουμε κατ? επανάληψη προβάλει την πλήρη αντίθεσή μας στο νομοσχέδιο αυτό και μάλιστα κατεξοχήν στο δεύτερο τμήμα του νομοσχεδίου, που αναφέρεται στα Μέσα Μαζικής Επικοινωνίας. Και αυτό γιατί το νομοσχέδιο και ιδιαίτερα οι διατάξεις για τις οποίες μόλις μίλησα, υπηρετούν πρώτον, τα συμφέροντα της διαπλοκής, δεύτερον με αυτά επιδεικνύεται μία πρωτοφανής αυθαιρεσία της Κυβέρνησης και τρίτον, αποδυναμώνεται ο ρόλος του Εθνικού Ραδιοτηλεοπτικού Συμβουλίου. 
Ειδικότερα η ιδιοκτησιακή αδιαφάνεια υπηρετείται από την Κυβέρνηση κυρίως πλέον με το άρθρο 24, αφού μετέβαλε σημαντικά τη διατύπωση του άρθρου 21. Το άρθρο 24, καθώς δίνει τη δυνατότητα σε εταιρείες επενδύσεων και σε αμοιβαία κεφάλαια, οι μετοχές των οποίων είναι ανώνυμες, να μετέχουν σε επιχειρήσεις Μέσων Μαζικής Επικοινωνίας, επιτρέπει να αποκτήσουν τον έλεγχο Μέσων Μαζικής Ενημέρωσης αυτοί οι οποίοι συνταγματικά απαγορεύεται να μετέχουν σε αυτό.
Αυτό ο εισηγητής του ΠΑΣΟΚ το θεώρησε μεγάλη κατάκτηση ότι δήθεν μόνον μέχρι το 35% υπάρχει αυτή η δυνατότητα. Πρώτον, όμως, το 35% είναι ήδη πάρα πολύ ισχυρό. Δεύτερον, δεν είναι μόνο 35%. Προσθέστε και τις θεσμοθετημένες ακυρώσεις του συνταγματικού νόμου, δηλαδή τη δυνατότητα να έχει ο αποκλειόμενος από το Σύνταγμα 5% του μετοχικού κεφαλαίου Μέσων Μαζικής Ενημέρωσης. Προσθέστε και το εφεύρημα του οικονομικά ανεξάρτητου συγγενούς που δίνει πρόσθετο 20%. Έτσι φθάνουμε στο 60%. Έτσι, πρόσωπα τα οποία συνταγματικά έχουν ασυμβίβαστο μπορούν να μετέχουν στα Μέσα Μαζικής Ενημέρωσης και να τα ελέγχουν.
Η κυβερνητική αυθαιρεσία και συναλλαγή εξυπηρετείται και από το άρθρο 27, το οποίο αναφέρεται στο κρίσιμο θέμα της κρατικής διαφήμισης στα Μέσα Μαζικής Επικοινωνίας καθώς δεν θεσπίζει αντικειμενικά κριτήρια για την κατανομή της διαφήμισης του ευρύτερου δημόσιου τομέα. Έτσι η Κυβέρνηση είναι απόλυτα ελεύθερη να κατανέμει τη διαφημιστική πίτα κατά τη βούλησή της, με κομματικές σκοπιμότητες. 
Με το άρθρο 22 παρέχεται η δυνατότητα στην Κυβέρνηση να αποφασίζει για το αντάλλαγμα χρήσης των τηλεοπτικών και ραδιοφωνικών συχνοτήτων σύμφωνα με τις εκάστοτε κρατούσες δημοσιονομικές συνθήκες. Πρόκειται για ένα μέγεθος «λάστιχο», το οποίο επιτρέπει στην Κυβέρνηση εντελώς αυθαίρετα να ορίζει αυτό το τίμημα. 
Η τρίτη αιτίασή μας ήταν η υποβάθμιση του Εθνικού Συμβουλίου Ραδιοτηλεόρασης. Η υποβάθμισή του ήταν ένας από τους βασικούς στόχους του νομοσχεδίου λίγο χρόνο μετά τη δημιουργία -με τυμπανοκρουσίες- της ανεξάρτητης διοικητικής αρχής ως αποκλειστικής τάχα αρμόδιας για τον έλεγχο του ραδιοτηλεοπτικού τοπίου. Η αντίδραση όμως της Αντιπολίτευσης και της ίδιας της ανεξάρτητης αρχής ανάγκασε τον Υπουργό σε άτακτη υποχώρηση. Για παράδειγμα απέσυρε την παράγραφο 3 του άρθρου 23, τροποποίησε την παράγραφο 7 του άρθρου 22 και το άρθρο 25, δηλαδή διατάξεις που τις προσέδιδαν αρμοδιότητες που μέχρι τότε ανήκαν στο ΕΣΡ. Όλα αυτά για να αποκλιμακωθεί η αντίδραση. 
Σημειώνω ότι παρά ταύτα παραμένουν διατάξεις που πάντως απομειώνουν το ρόλο και την αρμοδιότητα του ΕΣΡ. Αναφέρομαι στο άρθρο 25. Παραδίδει την εσωτερική οργάνωση κατά τμήματα και την εξειδίκευση του έργου του στον Υπουργό Τύπου, αλλά και στους Υπουργούς Οικονομίας και Εσωτερικών και μάλιστα με αναδρομική ισχύ. 
Επίσης, με το άρθρο αυτό δίνεται η δυνατότητα στην Κυβέρνηση να ελέγχει τα της εσωτερικής λειτουργίας της ανεξάρτητης τάχα διοικητικής αρχής με τη σύσταση ποικιλώνυμων επιτροπών. 
Πράγματι η Κυβέρνηση με την καινούργια διατύπωση δέχθηκε ?γιατί και εδώ υπαναχώρησε, ανεπαρκώς όμως, όπως θα επιχειρήσω να εξηγήσω- ότι όλα αυτά θα γίνουν με τη σύμφωνη γνώμη του ΕΣΡ. Αυτό συνιστά βελτίωση, αλλά είναι πιθανόν το ΕΣΡ να γνωστοποιήσει τις σχετικές απόψεις του στην Κυβέρνηση και απλούστατα η Κυβέρνηση να μη δημοσιεύσεις αυτές τις θέσεις του ΕΣΡ. 
?λλωστε, αυτό δεν έχει γίνει μέχρι τώρα; Το ΕΣΡ έχει πράγματι προτείνει στην Κυβέρνηση συγκεκριμένο οργανόγραμμα, συγκεκριμένους κανόνες εσωτερικής λειτουργίας. Αν δεν απατώμαι, το σχετικό σχέδιο είναι στα χέρια του συναρμόδιου Υπουργού Εσωτερικών από το Δεκέμβριο. Αυτός είναι τώρα και ο λόγος ?δολιότητα- για τον οποίο εμφανίζεται η αναδρομικότητα στο άρθρο 5 που ορίζει ότι η ισχύς του παρόντος άρχεται από 1/12/2002, ώστε να μην προχωρήσει η οργάνωση με τον τρόπο που έχει προτείνει το ΕΣΡ. 
ΠΡΟΕΔΡΕΥΩΝ (Παναγιώτης Σγουρίδης): Αυτό έχει αποσυρθεί. 
ΑΝΑΣΤΑΣΙΟΣ ΠΑΠΑΛΗΓΟΥΡΑΣ: Επίσης απομειωτική της ανεξαρτησίας και του ρόλου του ΕΣΡ είναι και η ρύθμιση η περιλαμβανόμενη στο άρθρο 28 που συνιστά το Ινστιτούτο Δικαίου Μέσων Μαζικής Ενημέρωσης υπό την εποπτεία του Υπουργού. Όμως, το Υπουργείο δεν είναι πανεπιστήμιο, ώστε να δικαιολογείται η ανάθεση τέτοιων αρμοδιοτήτων. Τέτοιες αρμοδιότητες θα μπορούσε να έχει το ΙΟΜ. 
ΛΙΑΝΑ ΚΑΝΕΛΛΗ: Το Ινστιτούτο Οπτικοακουστικών Μέσων. 
ΑΝΑΣΤΑΣΙΟΣ ΠΑΠΑΛΗΓΟΥΡΑΣ: Αυτό λέω, κυρία Κανέλλη. 
Θα μπορούσε, λοιπόν, να ενισχυθεί το ήδη υπάρχον Ινστιτούτο Οπτικοακουστικών Μέσων. Ωστόσο, απόδειξη του ότι πράγματι η Κυβέρνηση χρησιμοποιεί αυτό το καινούργιο όργανο, το Ινστιτούτο Δικαίου Μέσων Μαζικής Ενημέρωσης, για να απομειώσει το ρόλο του ΕΣΡ είναι και το γεγονός ότι στο τέλος του άρθρου εξαιρεί από τις αρμοδιότητές του τα πράγματι κρίσιμα θέματα του φάσματος, ως εάν δηλαδή έμμεσα να ομολογεί ότι τα άλλα σημαντικά θέματα πράγματι υπάγονται στη δικαιοδοσία του Ινστιτούτου Δικαίου Μέσων Μαζικής Ενημέρωσης. 
Επίσης θα ήθελα να προσθέσω μία ακόμη κουβέντα, όσον αφορά τους ανεξάρτητους παραγωγούς. Ήθελα να σημειώσω ότι παρά την τροπολογία σας ?γιατί και εδώ επιχειρήσατε να λειάνετε κάπως τα πράγματα, αλλά όχι επαρκώς και εδώ- εξακολουθεί να αίρεται το ασυμβίβαστο της ιδιότητας του παραγωγού ή του μετόχου ή του εταίρου ή του μέλους της διοίκησης παραγωγής της εταιρείας οπτικοακουστικών έργων με την ιδιότητα του ιδιοκτήτη, μετόχου, εταίρου ή μέλους οργάνου διοίκησης ή εργαζομένου σε ιδιωτικό τηλεοπτικό ή ραδιοφωνικό σταθμό, καθώς επίσης και στην ΕΡΤ. 
Εγώ νομίζω ότι ήταν σωστή ευθύς εξαρχής η φιλοσοφία που περιείχετο και στο άρθρο 10 του ν. 2328/95 όπου οριζόταν ότι πρέπει να ενισχυθεί, να ενθαρρυνθεί η ανεξάρτητη παραγωγή, ενώ ήταν πρόδηλο ότι ο νομοθέτης δεν ήθελε να ευνοήσει την ανάπτυξη παραγωγικής δραστηριότητας από τους ιδιωτικούς τηλεοπτικούς ή ραδιοφωνικούς σταθμούς, αποσκοπώντας στον αποκλεισμό του μονοπωλιακού ελέγχου όλης της παραγωγής οπτικοακουστικών έργων. 
Εξακολουθεί, λοιπόν, να βρίσκεται κόντρα στη φιλοσοφία αυτή, στη θέση αυτή, η ρύθμιση ακόμη και μετά από την επαναδιατύπωση του Υπουργού.
Θέλω ακόμη και μόνο να συμπεράνω ότι καταψηφίζουμε όλα τα άρθρα και του δεύτερου αυτού τμήματος, γιατί θέλουμε να υποσημειώσουμε ότι σε μια δημοκρατική σύγχρονη πολιτεία Υπουργείο Τύπου δεν έχει λόγο ύπαρξης ιδίως όταν με τις ενέργειές του, με την πρακτική του έχει μετατραπεί σε τυπικό Υπουργείο προπαγάνδας. Το πρόγραμμα της Νέας Δημοκρατίας θέλω να σημειώσω ότι προβλέπει την κατάργηση του άχρηστου αυτού Υπουργείου, άχρηστου ιδίως μετά από τη σύσταση της ανεξάρτητης διοικητικής αρχής. 
Ο δεύτερος λόγος που καταψηφίζουμε το νομοσχέδιο -πρώτος από απόψεως ουσίας- είναι ότι με το υπό συζήτηση νομοσχέδιο η Κυβέρνηση και πάλι εξυπηρετεί τα συμφέροντα της διαπλοκής. 
ΠΡΟΕΔΡΕΥΩΝ (Παναγιώτης Σγουρίδης): Η κ. Κανέλλη έχει το λόγο.
ΛΙΑΝΑ ΚΑΝΕΛΛΗ: Ευχαριστώ, κύριε Πρόεδρε. 
Θα προσπαθήσω να είμαι σύντομη. Έχουμε πει αναλυτικά πάρα πολλά πράγματα. Θα παρακαλούσα όμως τον κύριο Υπουργό να με ακούσει μόνο σ΄ένα θέμα πολύ αποκαλυπτικό κατά τη γνώμη μου όχι ίσως των δικών του προθέσεων, αλλά των υποχρεώσεων τις οποίες έχει αναλάβει. 
Στο άρθρο 22, κύριε Υπουργέ, μας είπατε ότι παρακάμπτετε τον Αστικό Κώδικα διότι οι ιδιοκτήτες των μέσων δεν είναι ποτέ είκοσι σε περιφέρειες, σε νομούς και άρα, κατοχυρώνονται τα δικαιώματα των εργαζομένων όταν θα έχουν απέναντί τους μια ένωση με την οποία να διαπραγματευτούν τις συλλογικές συμβάσεις. Ορθόν; Καλά κατάλαβα. 
Κατ? αρχήν, για να είμαστε ρεαλιστές τώρα και σεις και εγώ και να ξέρει ο κόσμος για την πιάτσα, μια ένωση τέτοια έχει γίνει τεσσάρων μεγάλων σταθμών στην Αττική και όχι στην επαρχία που είναι «MEGA», «ANTENNA», «STAR» και «ΑLPHA» και δεν έγινε για να προστατευτούν τα δικαιώματα των εργαζομένων. Έγινε για να μοιράσουν μεταξύ τους την πίτα από τα διαφημιστικά έσοδα όχι της κρατικής κατ? ανάγκην διαφήμισης. Αυτή είναι η πραγματικότητα, το λένε οι ίδιοι το γράφει όλος ο κόσμος, ξέρουμε γιατί το έκαναν. ?ρα με αυτήν την παράκαμψη στην πραγματικότητα αυτό το σωματείο ιδιοκτητών νομιμοποιούμε. 
Μη μιλάτε τώρα για την επαρχία! Δεν μαζεύτηκαν οκτώ σταθμοί της Ξάνθης και τέσσερις της Λάρισας και είχαν πρόβλημα να φτιάξουν σωματείο. Εδώ, όμως, αν θέλετε πραγματικά να προστατέψετε τους εργαζόμενους, σας παρακαλώ πάρα πολύ να προσθέσετε εκεί που μιλάτε για τους τεχνικούς, στο πρώτο εδάφιο «αντιστοίχως στο τεχνικό, διοικητικό και λοιπό προσωπικό θα ισχύουν οι συλλογικές συμβάσεις εργασίας που εφαρμόζονται για το προσωπικό που ασκεί ομοειδή ή παρεμφερή εργασία σε άλλες επιχειρήσεις με συναφές αντικείμενο». Γιατί να μην ισχύει η συλλογική σύμβαση της ΕΡΤ για τους τεχνικούς; 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Δεν ταιριάζει. 
ΛΙΑΝΑ ΚΑΝΕΛΛΗ: Γιατί δεν ταιριάζει; Δεν είναι ομοειδές το επάγγελμα; Θα διαπραγματεύονται οι τεχνικοί με πλαφόν το ομοειδές επάγγελμα. Δηλαδή, ποιο ομοειδές επάγγελμα και με τι απολαβές; Του αντίστοιχου Σωματείου Ιδιοκτητών Μέσων Ενημέρωσης σε μια περιφέρεια; Και θα πάει η Αθήνα με τα πολλά λεφτά οι μεγαλοκαρχαρίες και θα λες στον τεχνικό, της ΕΡΤ τα λεφτά δεν θα τα πάρεις, γιατί είναι πολλά, δεν το λέει και ο νόμος, δεν με υποχρεώνει. Ομοειδές επάγγελμα ποιος ασκεί; Ο κάμεραμαν στα Τρίκαλα. Τι παίρνει ο κάμεραμαν στα Τρίκαλα; Παίρνει 100 ευρώ. Εγώ θα σου δώσω 120 και να είσαι και ευχαριστημένος. 
Ξέρω ότι αυτήν τη στιγμή αν θέλετε πραγματικά να δώσετε δικαιώματα απέναντι σ? αυτήν την υπερένωση των μεγάλων, που θα έχουν το μαχαίρι, το πεπόνι, τη διαφήμιση, εκείνο, το άλλο, τους αφήνετε ελεύθερους; Πόσους τεχνικούς θα πάρουν, κύριε Υπουργέ; Τι φοβάστε να πείτε; Ας έχουν βάση και αφήστε το σωματείο των τεχνικών να πηγαίνει να διαπραγματεύεται κατώτερες από την ΕΡΤ συλλογικές συμβάσεις. Αλλά να το έχει αποφασίσει το σωματείο και όχι να το αποφασίσει με νομοθεσία δική μας. Γιατί αυτή η πρόθεση; Ομοειδές και παρεμφερές επάγγελμα! Δηλαδή, τι θα πάνε να πουν αύριο το πρωί; Ότι θέλω ομοειδές και παρεμφερές να μου δώσετε το μισθό που θα πάρει ο κάμεραμαν όταν θα έλθει εδώ και θα τον φέρει ο Ρομέρο να καλύψει την Ολυμπιάδα και θα παίρνει 2.000 δολάρια την ώρα; Πού θα το βρουν το ομοειδές; Απέραντη είναι η ελληνική πιάτσα; Μπορεί να είναι απέραντη σε ό,τι αφορά τα συμφέροντα, στην πραγματικότητα όμως το ξέρετε και σεις δεν είναι απέραντη.
Μια χώρα έντεκα εκατομμυρίων είναι, με τα ανάλογου αριθμού μαζικά μέσα και τους καρχαρίες που της αναλογούν! Έχουμε περισσότερους μεγαλοκαρχαρίες στα μίντια απ? ό,τι έχουν οι κολοσσοί! Ας προστεθεί τουλάχιστον το τεχνικό προσωπικό. 
Θα σας πω μια αλήθεια, ως άνθρωπος που έχει ζήσει τριάντα χρόνια στο χώρο αυτό. Ούτε εσείς ούτε η Βουλή ούτε τίποτα δεν θα έβγαινε χωρίς τους τεχνικούς! Μονίμως φτυμένους, μονίμως υβριζόμενους, μονίμως κατώτερους των παραγόντων που έχουν γκλαμουριά και όψη προς τα έξω! Ό,τι στέκεται και δεν στέκεται το τεχνικό προσωπικό είναι. 
Θα μου πείτε: Δεν φταίτε εσείς. ?μα υπήρχε συνδικάτο Τύπου που περιλάμβανε τους πάντες, τα πράγματα θα ήταν απλούστερα. Όμως, αφού νομοθετείτε και λέτε ότι νομοθετείτε, παρακάμπτετε τον Αστικό Κώδικα και φτιάχνουμε σωματείο, λες και έχει ανάγκη τώρα η κ. Κόκκαλη, ο κ. Λαμπράκης, ο κ. Βαρδινογιάννης ή όποιος άλλος να κάνει σωματείο, για να υπερασπιστεί τα συμφέροντά τους, απέναντι στους εργαζόμενους. Βάλτε τους όριο, ώστε να ισχύουν οι συλλογικές συμβάσεις της ΕΡΤ, αφού το κράτος είναι καλύτερο, αφού η τηλεόρασή του είναι καλύτερη, αφού οι αποδοχές του είναι καλύτερες, αφού οι δημόσιοι υπάλληλοι είναι αποδοτικοί! Εγώ ποτέ δεν πίστεψα ότι οι δημόσιοι υπάλληλοι είναι η αιτία του κακού στη χώρα. Αυτή είναι μια βασική επισήμανση. 
Θέλω να κάνω μια λεκτική επισήμανση στο άρθρο 24. Το λέω για τα Πρακτικά. Πάψτε να γράφετε παντού «τρεισήμισι»! «Τριάμισι» είναι. Όχι «τρεισήμισι»! Δεν μπορείτε να λέτε το τριάντα πέντε τοις εκατό και το «τρεισήμισι» τοις εκατό! 
Πάμε τώρα στην ουσία. Κύριε Πρόεδρε, κυριολεκτικά ξέρετε τι κάνει το Υπουργείο με αυτά τα άρθρα; Μας πείθετε με αυτό το νομοσχέδιο, έτσι όπως το φέρατε. Νομιμοποιείται ό,τι «ματσαραγκιά» -λένε στο χωριό μου- έχει γίνει τα τελευταία χρόνια στα μίντια. Δεν θέλω να πω άλλες βαρύτερες σύγχρονες κουβέντες. Αυτή είναι μια παλαιά έκφραση. Κρατήστε την. 
Ό,τι έχει γίνει με ιδιωτικό συμφωνητικό ως προς την ιδιοκτησία των μέσων έρχεστε τώρα και το νομιμοποιείτε, ταυτίζοντας και εξομοιώνοντας τον ενεχυρούχο δανειστή με το βασικό μέτοχο. Φτιάχνετε με αυτό το νομοσχέδιο μια τεράστια κολυμβήθρα του Σιλωάμ! Θα περάσουν όλοι, θα πάρουν το νόμο Πρωτόπαπα, θα κάνουν μια βουτιά μέσα και ό,τι έχουν υπογράψει και εκβιάσει ?τα ξέρετε καλά και εσείς, αφού τα ζήσατε σε προσωπικό επίπεδο- μπλουμ στην κολυμβήθρα του Σιλωάμ! Διά των ενεχύρων. Τους ταυτίσατε. 
Το δεύτερο πράγμα που κάνετε είναι ότι στην πραγματικότητα καταστρατηγείτε το ασυμβίβαστο μεταξύ παραγωγού και εταίρου. Σήμερα έχω να καταθέσω και για εσάς και για τα Πρακτικά ένα έγγραφο, που ήρθε μόλις πριν από λίγο, της Ένωσης Ανεξαρτήτων Παραγωγών με έδρα τις Βρυξέλλες. Λυπάμαι που είναι στα αγγλικά. Δεν προλάβαινα να το μεταφράσω. Ξέρετε τι γράφουν οι άνθρωποι γι? αυτά που ρυθμίζετε για τους ανεξάρτητους παραγωγούς; Ότι ανησυχούν -λόγω της αναλογικότητας στην Ευρώπη- και για τα δικά τους συμφέροντα. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Δεν έχουν δει την προσθήκη που έκανα. 
ΛΙΑΝΑ ΚΑΝΕΛΛΗ: Την έχουν δει. Σας διαβεβαιώ. Η προσθήκη δεν φθάνει. Παραπέμπετε σε μια ευρωπαϊκή οδηγία για το 10%. Να σας πω κάτι; Θα έχω εγώ το κανάλι, θα είμαι μεγαλοκαρχαρίας, θα έχω το 35%, έτσι όπως τα έχετε κάνει τώρα με τα ενέχυρα, θα έχω τη δυνατότητα να κάνω παραγωγή, να είμαι και προμηθευτής του δημοσίου, θα είμαι και μεγαλοεργολάβος και θα ορίσω εγώ ποιο είναι το 10% της παραγωγής μου, για να το δώσω τάχα μου σ΄ έναν ανεξάρτητο παραγωγό, τον οποίο έχουν κάνει υπερεργολάβο της δικής μου εταιρείας; Έτσι γίνεται! 
Εξευτελίζομαι που το προσωποποιώ για να το καταλάβετε. Θα προσλάβω και δέκα παραγωγούς ως παραγωγός τώρα ο ίδιος -στουντιάρχης, κατά τα χολιγουντιανά πρότυπα!- και θα τους πετάξω ένα κομμάτι ψωμί σαν το σκυλί! Αυτό είναι ανεξάρτητη παραγωγή; Αν είναι, θα τρελαθώ! Απ? αυτήν περιμένετε ήθος και ύφος; Από την ανεξάρτητη παραγωγή; Αυτή είναι η σωτηρία, αυτή είναι το άλλοθι. Αυτή είναι που μπορεί να σηκώσει κεφάλι κάποια φορά σε κανένα ριάλιτι ή σε κανένα δοτό ντοκιμαντέρ. Είναι οι άνθρωποι που πολλές φορές βγαίνουν με το «πιατέλο» και αναζητούν χορηγό! Διότι σε λίγο θα χρειαζόμαστε χορηγό, για να αναπνέουμε. Αφήστε τους το νομοθετικό πλαίσιο να κινούνται ως είχε. Γιατί τώρα; 
Μα, το Χριστό! Έχουν ανάγκη τα μεγάλα κανάλια; Δηλαδή κόπτονται; Ώρες-ώρες εγώ κάθομαι και αναρωτιέμαι. Ποιος σας είπε ότι αυτά είναι ανάγκες τους; Δεν τους φθάνουν τα έσοδα από τη διαφήμιση, από την πολιτική επιρροή που έχουν, από την πληθώρα των υπολοίπων εργασιών που κάνουν για λογαριασμό του δημοσίου; Θέλετε να τους κάνετε και παραγωγούς, μη δεν παράγουν μόνοι τους το BAR; Μη δεν παράγουν μόνοι τους το ταξίδι επιβίωσης στην Ουαγκατούγκου; 
Έλεος, δηλαδή! The WALL, the WALL, the WALL! Πόσους τοίχους θα υψώσουμε; Γιατί την παίρνετε αυτήν την πολιτική ευθύνη; Δεν σας φτάνουν τα κέρδη τους; Αφήστε τους στην ελεύθερη αγορά, να φαγωθούν μεταξύ τους οι καρχαρίες, μπας και γλιτώσει κανένα βατράχι από κάτω. 
Μετά, αρχίσατε και φέρνατε στο νομοθετικό πλαίσιο εκείνο το Ινστιτούτο Τύπου που θέλατε να κάνετε. Εγώ σας το είπα. Δεν ξέρω: θέλατε να γίνετε ποτέ δικηγόρος, νομικός, δικαστής; Σας έπεισε κάποιος από την προσωπική σας υπηρεσία να συγκεντρώνετε νομικά δεδομένα για τα μαζικά μέσα; Να σας προτείνω κάτι; Αντί να μας φέρετε ένα προεδρικό διάταγμα, με το οποίο θα ορίσετε ποιοι θα το κάνουν, πώς θα το κάνουν, πόσες θέσεις θα έχουν, αν θα έχουν γραμματείς, αν δεν θα έχουν γραμματείς, αν θα έχουν κρατικό αυτοκίνητο, αν δεν θα έχουν κρατικό αυτοκίνητο, για να σας μαζεύουν νομικές πληροφορίες για τα μαζικά μέσα, μαζέψτε αυτά τα χρηματάκια, που σας περισσεύουν προφανώς από κάπου, και φτιάξτε μια βάση νομικών δεδομένων. Φτιάξτε μια βάση νομικών δεδομένων! Καταφύγετε στα επιστημονικά συμβούλια της χώρας, πηγαίνετε στο Δικηγορικό Σύλλογο, στο Νομικό Βήμα ή δεν ξέρω πού αλλού και πείτε ότι δίνετε ειδική αμοιβή για βάση δεδομένων για ό,τι αφορά τους θεσμούς και τη νομοθεσία των μαζικών μέσων. Να το συγκεντρώνουν και να σας το παραδίνουν. Κάντε και ένα πακέτο, να το φέρνετε και εδώ να το κουβεντιάζουμε, αν έχει βγει κάτι. Αν ξεστραβώνεστε κάπου νομοθετικά ή θεσμικά, προφανώς θα φέρετε και κάποιο νόμο να το κουβεντιάσουμε, αλλά θα έχετε και ένα πακέτο από πίσω. Τι τους θέλετε τους ειδικούς συγκεντρωτές; Τι είναι αυτοί; Αλιείς νομοθετικών και θεσμικών μαργαριταριών και χρειάζεται ινστιτούτο; Κατ? αρχάς, αν κάνατε κάτι τέτοιο ως βάση δεδομένων, θα ήταν χρήσιμο και στο Ραδιοτηλεοπτικό Συμβούλιο, απ? όπου θα γλιτώναμε λεφτά, στο Οπτικοακουστικών Μέσων και πάει λέγοντας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δεν θα δευτερολογήσω, κύριε Πρόεδρε, επομένως νομίζω ότι μπορώ να πάρω το χρόνο της δευτερολογίας μου, μιας και όλοι έχουμε αποφασίσει να τελειώνουμε όσο γίνεται γρηγορότερα μ΄ ένα νομοσχέδιο, για το οποίο έχουμε μιλήσει πάρα πολύ. 
Έχω μία απορία: υπάρχει άνθρωπος που ασχολείται με την επικοινωνία με βάση τους νόμους, όσους υπήρξαν μέχρι σήμερα, και με βάση το σημερινό σας νομοσχέδιο, που δεν υποχρεούται να ζητήσει πιστοποιητικό διαφάνειας από το Ραδιοτηλεοπτικό Συμβούλιο; Δεν είναι ορθό αυτό που λέω, αφού λέτε ότι τόσο πολύ το εκτιμάτε και δεν θέλετε να το αποδυναμώσετε; Είτε εφημερίδα στο Internet βγάζεις είτε περιοδικό βγάζεις είτε εκτυπωτική έχεις, πρέπει ή δεν πρέπει να πας να πάρεις πιστοποιητικό; Γιατί εξαιρείτε τις εφημερίδες; 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Δεν εξαιρούνται.
ΛΙΑΝΑ ΚΑΝΝΕΛΗ: Δεν εξαιρούνται; Κατάλαβα λάθος εγώ. Υποχρεούνται και οι εφημερίδες. Σε τι βάση; Ετήσια; 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κάθε φορά που ένας θέλει να πάρει δουλειά του δημοσίου, πρέπει να ελεγχθεί εάν συμμετέχει σε εφημερίδα, σε διαδίκτυο, ραδιόφωνο ή τηλεόραση. Πρέπει να ελεγχθεί υποχρεωτικά αν συμμετέχει σε κάποιο από τα τέσσερα. Σας το δηλώνω επισήμως και στη Βουλή.
ΛΙΑΝΑ ΚΑΝΝΕΛΗ: Εγώ άλλο σας είπα, άλλο μου λέτε εσείς. Τουλάχιστον έχουμε τη διαβεβαίωσή σας.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Το πιστοποιητικό διαφάνειας δίδεται στους εργολάβους του δημοσίου, όχι στους καναλάρχες, στους ραδιοφωνάρχες, στους εφημεριδάρχες, σε όσους είναι στο διαδίκτυο. 
ΛΙΑΝΑ ΚΑΝΝΕΛΗ: Δηλαδή εσείς πιστεύετε ότι ?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Το πιστοποιητικό δίδεται σε αυτούς που παίρνουν συμβάσεις του δημοσίου. 
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, εάν θα ξανακάνετε παρέμβαση, παρακαλώ να σηκωθείτε. 
ΛΙΑΝΑ ΚΑΝΝΕΛΗ: Πάντως, να σας πω κάτι; Εάν είναι κάποιος μεγαλοεργολαβοκαναλαρχοεφημεριδάρχης?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Απαγορεύεται.
ΠΡΟΕΔΡΕΥΩΝ (Παναγιώτης Σγουρίδης): Αυτό δεν μπορεί να γίνει σύμφωνα με το νόμο.
ΛΙΑΝΑ ΚΑΝΝΕΛΗ: Κύριε Πρόεδρε, αν ξέρετε μία περίπτωση που να μην είναι έτσι, να μου την πείτε. Όχι που να είναι έτσι, που να μην είναι έτσι. Να μου την πείτε! 
ΑΡΙΣΤΟΤΕΛΗΣ ΠΑΥΛΙΔΗΣ: Μην εκτίθεστε, κύριε Πρόεδρε, μην εκτίθεστε!
ΛΙΑΝΑ ΚΑΝΝΕΛΗ: Μη με αναγκάσετε να σας πω ότι ακόμα και τα Internet-Caf? στα στρατόπεδα εσχάτως τα πήρε μεγαλοκαναλάρχης, που δεν έχει καμία σχέση με το δημόσιο, καμία σχέση με τη διαπλοκή, απλώς ένα πρωί το 2000 ξύπνησε η γυναίκα του και είχε εισόδημα 48,5 δισεκατομμύρια δραχμές! Και πήρε και πιστοποιητικό διαφάνειας! Και επειδή υπάρχουν πολλές τέτοιες κυρίες ?και είναι και κυρίες εδώ και μας ακούνε και ίσως και έξω- φαντάζομαι ότι δεν υπάρχει Ελληνίδα αυτή τη στιγμή που δεν θα ήθελε να μη συμμετέχει στο δημόσιο, να μην παίρνει προμήθειες από το δημόσιο, να κάθεται στο σπίτι της, να είναι νοικοκυρά και να ξυπνάει ένα πρωί και να έχει 48,5 δισεκατομμύρια δραχμές και να είναι διαφανής μεγαλομέτοχος καναλιού, η κακομοίρα, διότι τα κέρδισε αυτά από πωλήσεις ακινήτων και μετοχών, αλλά πήρε και ένα τεράστιο πιστοποιητικό διαφάνειας! Επίδομα πολύτεκνης θα έπαιρνε; Τι να το κάνει; Ενώ ένα πιστοποιητικό διαφάνειας το πήρε! Και να μην προχωρήσουμε σε λεπτομέρειες.
Κοιτάξτε: επί αΰλων εννοιών, οικονομικών αξιών, επί μετοχών και επί off shore εταιρειών, που μας είπατε και στην επιτροπή ότι δεν γίνεται να τις ξεπεράσει κανένας, με 35% δυνατότητα να συμμετέχει κάποιος διά των χαρτοφυλακίων των υποθηκευμένων, αλλά θα έχουμε και την ασφάλεια, όπως είπε ο εισηγητής της Πλειοψηφίας, του συμβολαιογραφικού εγγράφου, όλα αυτά εσείς πιστεύετε ότι συντελούν στη διαφάνεια; Εμείς δεν έχουμε πειστεί. 
Σας είπα ότι προσωπικές προθέσεις δεν σας καταλογίζει κανείς. Το γεγονός ότι υποχρεώνεστε να υποχωρήσετε σε τεράστια συμφέροντα ?σας το είχα πει- θα ήρε την άποψη αυτή αν δεν βρισκόμασταν πρακτικά, κύριε Πρόεδρε, σε προεκλογική περίοδο. Σε ό,τι αφορά?
ΠΡΟΕΔΡΕΥΩΝ (Παναγιώτης Σγουρίδης): Κυρία Κανέλλη μισό λεπτό. Εγώ γνωρίζω ότι συνεταιριστική επιχείρηση για να πάρει προμήθεια του δημοσίου πάνω στο στρατό για κονσέρβες και κρέατα, όλο το διοικητικό συμβούλιο χρειάστηκε να πάρει άδεια από το Ραδιοτηλεοπτικό Συμβούλιο ότι δεν συμμετέχει σε κάποιο κανάλι. Και σεις μου λέτε γίνεται αλλιώς. Γιατί δεν καταγγέλλετε ότι είναι ο τάδε και ο τάδε, να κινηθεί η δικαιοσύνη; Γιατί κάποια στιγμή αφήνοντάς τα έτσι να φεύγουν είναι να σαν να μην ξέρουμε τι μας γίνεται. Μέσα στη Βουλή λέμε αυτά τα πράγματα. Να πούμε ότι ο τάδε, αυτός πήρε την προμήθεια πλαγίως. 
ΛΙΑΝΑ ΚΑΝΕΛΛΗ: Με βάση ποιο άρθρο του Κανονισμού μου υπαγορεύετε τι πρέπει να πω;
ΠΡΟΕΔΡΕΥΩΝ (Παναγιώτης Σγουρίδης): Όχι δεν σας υπαγορεύω, αλλά λέτε αυτά τα πράγματα, χωρίς να λέτε ότι είναι αυτός, ο τάδε και ο τάδε.
ΛΙΑΝΑ ΚΑΝΕΛΛΗ: Με βάση ποιο άρθρο του Κανονισμού σχολιάζετε την άποψή μου; Και αν νομίζετε ότι μπορείτε να με υποχρεώσετε να καταθέσω ονόματα, όταν στην επιτροπή έχω αποφύγει ρητώς, λόγω της πρόσφατης προσωπικής περιπέτειας του απέναντί μου καθήμενου Υπουργού, να αναφερθώ σε ονόματα και το χρησιμοποίησα από τακτ, σας παρακαλώ πάρα πολύ το προσωπικό μου βουλευτικό τακτ να το σεβαστείτε. 
ΠΡΟΕΔΡΕΥΩΝ (Παναγιώτης Σγουρίδης): Και σεις να σεβαστείτε την Αίθουσα, διότι δεν μπορείτε να αφήνετε να πλανάται ότι υπάρχουν υποψίες και υπόνοιες χωρίς να τις κατονομάζουμε.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, με όλη την εκτίμηση στην κ. Κανέλλη, εγώ δεν έχω να κρύψω τίποτε από κανέναν. Όποιος θέλει να πει ονόματα, ας τα πει. 
ΛΙΑΝΑ ΚΑΝΕΛΛΗ: Σας παρακαλώ κύριε Πρόεδρε, γιατί με διακόπτετε; Σχολιάζετε αυτά που λέω; 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Εγώ με όλο το σεβασμό στην κ. Κανέλλη, την οποία εκτιμώ ιδιαιτέρως, δεν έχω κανένα πρόβλημα και δεν έχω τίποτα να κρύψω. Όποιος θέλει να πει κάτι στη Βουλή, ευχαρίστως να το πει. Για όσα με αφορούν, θα απαντήσω. Για όσα δεν με αφορούν, θα τους παραπέμψω στο αρμόδιο όργανο. Δεν έχω τίποτα να κρύψω. 
ΑΡΙΣΤΟΤΕΛΗΣ ΠΑΥΛΙΔΗΣ: Δεν καταλάβαμε το ρόλο του Προέδρου.
ΛΙΑΝΑ ΚΑΝΕΛΛΗ: Ειλικρινά σας λέω, δεν κατάλαβα. Τι θέλετε; Τι μου ζητάτε; Έχω καμία υποχρέωση σε σας να πω ονόματα; Έχετε το δικαίωμα εσείς?
ΠΡΟΕΔΡΕΥΩΝ (Παναγιώτης Σγουρίδης): Οφείλουμε μέσα στην Αίθουσα αυτή να αφήνουμε υπονοούμενα χωρίς να τα κατονομάζουμε; 
ΛΙΑΝΑ ΚΑΝΕΛΛΗ: Με ποιο άρθρο του Κανονισμού; Σε ποιον άφησα υπονοούμενα; Πώς παρεμβαίνετε; 
ΠΡΟΕΔΡΕΥΩΝ (Παναγιώτης Σγουρίδης): Διότι, κυρία Κανέλλη, στη φάση αυτή λοιδορείται ο πολιτικός κόσμος. 
ΛΙΑΝΑ ΚΑΝΕΛΛΗ: Ζητώ την προστασία και των συναδέλφων μου. Αυτό που κάνετε είναι ανεπίτρεπτο απέναντί μου αυτήν τη στιγμή. 
ΠΡΟΕΔΡΕΥΩΝ (Παναγιώτης Σγουρίδης): Νομίζω ότι καταλαβαίνετε, ο δείκτης νοημοσύνης σας είναι πολύ υψηλός. Για να καταλάβετε και σεις ότι αυτά που λέτε είναι ανεπίτρεπτα.
ΛΙΑΝΑ ΚΑΝΕΛΛΗ: Είναι ανεπίτρεπτο αυτό που κάνετε αυτήν τη στιγμή. Και σε τελευταία ανάλυση, αν εσείς ξέρετε κάποιον που πήρε συγκεκριμένη προμήθεια, να μου πείτε και σεις ποιος είναι αυτός και ειδικά για τρόφιμα.
ΠΡΟΕΔΡΕΥΩΝ (Παναγιώτης Σγουρίδης): Εγώ αν ήξερα, θα το έκανα.
ΛΙΑΝΑ ΚΑΝΕΛΛΗ: Γιατί μπορεί να είναι από το χωριό σας και να πουλάει σαλάμια.
ΠΡΟΕΔΡΕΥΩΝ (Παναγιώτης Σγουρίδης): Εγώ αν ήξερα, θα το έκανα.
ΛΙΑΝΑ ΚΑΝΕΛΛΗ: Κάνετε λάθος, δεν θα σαλαμοποιήσω τον πολιτικό μου λόγο. 
ΠΡΟΕΔΡΕΥΩΝ (Παναγιώτης Σγουρίδης): Εγώ θα το έκανα.
ΛΙΑΝΑ ΚΑΝΕΛΛΗ: Εσείς έχετε την πολυτέλεια να κάθεστε στην Έδρα και όταν κατεβαίνετε κάτω να κάνετε εσωτερική αντιπολίτευση όταν σας συμφέρει. Σε εμένα δεν σας επιτρέπω να σχολιάζετε την άποψή μου από τη θέση του Προέδρου. Μπορείτε να με διακόψετε αν είμαι εκτός θέματος. 
ΠΡΟΕΔΡΕΥΩΝ (Παναγιώτης Σγουρίδης): Καταλαβαίνω πολύ καλά, διότι δεν περιμένατε την παρέμβαση αυτή.
ΛΙΑΝΑ ΚΑΝΕΛΛΗ: Λυπάμαι πάρα πολύ. Ελπίζω ο κ. Κακλαμάνης να σας βλέπει τώρα. 
ΠΡΟΕΔΡΕΥΩΝ (Παναγιώτης Σγουρίδης): Νομίζω ότι παρακολουθεί τη συνεδρίαση.
ΛΙΑΝΑ ΚΑΝΕΛΛΗ: Τελειώνω αναφερόμενη στην τροπολογία που είπατε ότι φέρατε για αλλαγή για πέντε ανθρώπους οι οποίοι βρέθηκαν ξεκρέμαστοι ως απολυμένοι από την ΕΡΤ. Έτσι έχει συμβεί. Είναι πέντε άνθρωποι που απολύθηκαν από την ΕΡΤ που τους πήρε ο κ. Αθανασάκης, που τους έβαλε στο Υπουργείο, μπήκαν σε λάθος θέση και επειδή μπήκαν σε λάθος θέση δεν μπορούσαν να ασκήσουν το επάγγελμα. Ευτυχώς, οι άνθρωποι ήταν απέξω και μας το εξήγησαν. Τώρα γιατί το αίτημα ήλθε σήμερα και δεν ήλθε τρεις μέρες που συζητούσαμε στην επιτροπή, είναι μια άλλη ιστορία και άλλου παπά Ευαγγέλιο. 
Μία επισήμανση. Εδώ συμβαίνει κάτι ?εγώ το είπα και στους ίδιους και δεν λέω ποτέ άλλα πράγματα έξω και άλλα μέσα στη Βουλή, διότι δεν είναι θέμα esprit de corps, δηλαδή αντίληψη του σώματος και επειδή είμαι και εγώ δημοσιογράφος ή δημοσιογράφοι να στηρίξουν τους δημοσιογράφους- που είναι πολύ επικίνδυνο, Γι? αυτό θα παρακαλούσα να είναι ονομαστικό. Δηλαδή η τροπολογία, εφόσον περάσει, να είναι ονομαστική εφόσον είναι και προσωποπαγείς οι θέσεις, για να συμβεί εφάπαξ. Γιατί εδώ τι φοβάμαι; Περνάμε σ΄ ένα νόμο εδώ για λόγους ανθρωπιστικούς, ουσιαστικούς, διόρθωσης μιας αδικίας?
ΑΡΙΣΤΟΤΕΛΗΣ ΠΑΥΛΙΔΗΣ: Και ρουσφετολογική. 
ΛΙΑΝΑ ΚΑΝΕΛΛΗ: Όπως θέλετε πείτε το, δεν με απασχολεί, προσωπικό είναι πιστεύω. 
Υπάρχει ένας μείζον κίνδυνος, κύριε Υπουργέ. Πέντε εργαζόμενοι που έχουν αδικηθεί τυπικά υποχρεώνονται να υπογράψουν αίτημα υποβιβασμού των εργασιακών δικαιωμάτων τους.
Επιβαρύνεται η θέση τους. Το βλέπει και ο ίδιος. Μετατρέπουν τη σχέση εργασίας τους και εγκαταλείπουν τη μονιμότητά τους, γίνονται συμβασιούχοι ιδιωτικού δικαίου αορίστου χρόνου. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Οικεία βουλήσει. 
ΛΙΑΝΑ ΚΑΝΕΛΗ: Οικεία βουλήσει. Τι φοβάμαι εγώ τώρα; Εσείς είστε καλός άνθρωπος και το κάνετε για να τους σώσετε. Ένας επόμενος Υπουργός, ένα άλλο Υπουργείο θα πιάνει πέντε και θα τους λέει: Ή υπογράφεις κακομοίρη μου?
ΠΡΟΕΔΡΕΥΩΝ (Παναγιώτης Σγουρίδης): Καλώς, κ. Κανέλη. 
ΛΙΑΝΑ ΚΑΝΕΛΗ: Να μη τελειώσω τη φράση μου δηλαδή;
ΠΡΟΕΔΡΕΥΩΝ (Παναγιώτης Σγουρίδης): Τελειώστε τη φράση σας, κυρία Κανέλη. 
ΛΙΑΝΑ ΚΑΝΕΛΗ: Δεν πειράζει, κόψτε άλλη μία φέτα από το σαλάμι. 
Θέλω να πω απλώς ότι καταψηφίζω τα άρθρα που συζητούμε. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κουβέλη, έχετε το λόγο. 
ΑΡΙΣΤΟΤΕΛΗΣ ΠΑΥΛΙΔΗΣ: ?..(Δεν ακούστηκε)
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, έχω δώσει το λόγο στον κ. Κουβέλη.
ΦΩΤΗΣ ΚΟΥΒΕΛΗΣ: Όχι, αν κάποιος θέλει να γίνει Πρόεδρος, να πληροφορηθούμε και εμείς και να συνδράμουμε. Δεν έχουμε αντίρρηση αν πειστούμε.
Κύριε Πρόεδρε, η συζήτηση η οποία έγινε επ? αρκετόν νομίζω ότι έχει εξαντλήσει την εκατέρωθεν επιχειρηματολογία, γι? αυτό και θα είμαι πάρα πολύ σύντομος. Επιλέγω να αναφερθώ σε συγκεκριμένα θέματα, τα οποία θεωρώ ότι η επανάληψή τους τα αναδεικνύει επίσης ως σημαντικά ζητήματα. Επιλέγω, κύριε Υπουργέ, να μιλήσω για το άρθρο 22, για το περίφημο ζήτημα των ανεξαρτήτων παραγωγών. 
Γνωρίζω ότι έχετε γίνει κοινωνός μιας γνωμοδοτήσεως εγκρίτων επιστημόνων, οι οποίοι γνωμοδοτούν για την αντισυνταγματικότητα της ρύθμισης της παραγράφου 4, της περιπτώσεως 4 αυτής της παραγράφου. Ήλθατε στη Βουλή με μια προσθήκη, στην οποία αναφέρεται ότι «Οι κάτοχοι αδειών λειτουργίας τηλεοπτικών σταθμών ελεύθερης λήψης ή παροχής συνδρομητικών τηλεοπτικών υπηρεσιών οφείλουν να τηρούν την προβλεπόμενη, στο εκάστοτε ισχύον δίκαιο της Ευρωπαϊκής Ένωσης, υποχρέωση ανάθεσης παραγωγής ενός τμήματος του μεταδιδομένου προγράμματός τους σε εταιρείες παραγωγής, ανεξάρτητες από τηλεοπτικούς φορείς». 
Προφανώς, αν γνωρίζω καλά, αναφέρεστε σε αυτό το ποσοστό του 10%. Αποτελεί βελτίωση αλλά, όπως σας είπα και στη συζήτηση επί της αρχής, εμείς δεν την αποδεχόμεθα, εμείς επιμένουμε στην παλαιά ρύθμιση. Σε αυτήν την προσθήκη, όμως, έχετε μία περαιτέρω ρύθμιση και λέτε «Δεν θεωρούνται ανεξάρτητες εταιρείες παραγωγής οι εταιρείες που αποτελούν συνδεδεμένες επιχειρήσεις με τηλεοπτικούς φορείς κατά την έννοια της παραγράφου 5 του άρθρου 42 του ν. 2190/20». 
Μη νομίζετε ότι κάνετε κάποια βελτίωση και θα σας εξηγήσω γιατί. Διότι ναι μεν αυτές δεν θεωρούνται ανεξάρτητες εταιρείες, αλλά είναι δυνατόν ανά πάσα στιγμή ο οιοσδήποτε καναλάρχης να συνιστά -με τη μικρή του συμμετοχή- μία εταιρεία, η οποία δεν θα είναι συνδεδεμένη με την επί της ουσίας μητέρα εταιρεία και να αναλαμβάνει παραγωγή τηλεοπτικής ύλης. Δεν προσθέτετε τίποτα. Αντιθέτως, νομίζω ότι έτσι διαμορφώνεται συνθήκες όπου μπορεί ο οιοσδήποτε, που είναι καναλάρχης, να μετέχει σε μία εταιρεία και αυτή η εταιρεία να ασχολείται με την παραγωγή οπτικοακουστικού έργου. 
Εγώ θα σας έλεγα ?και το λέω με κάθε ειλικρίνεια- ότι δεν έχετε κανένα λόγο να εγκαταλείψετε την παλαιότερη ρύθμιση και να επιμείνετε σε αυτήν τη ρύθμιση η οποία, εκτός από το τεράστιο πρόβλημα που δημιουργεί στους ελεύθερους παραγωγούς, ταυτόχρονα παρέχει τη δυνατότητα και μ΄ ένα άλλο τρόπο να έχουμε υπερσυγκεντρωμένη στα χέρια ολίγων όλη τη ραδιοτηλεοπτική ύλη. Να η επικίνδυνη υπερσυγκέντρωση, είναι αυτή, κύριε Πρόεδρε, η οποία αποτελεί -αν θέλετε- την υπονόμευση της πολυφωνίας και της ανεξάρτητης επί της ουσίας λειτουργίας των Μέσων Μαζικής Ενημέρωσης. 
Στο ίδιο άρθρο, κύριε Υπουργέ, και στην παράγραφο 7 εγώ θα σας ρωτήσω για άλλη μία φορά γιατί δεν ορίζετε -με εξαιρετικά απλό όσο και σαφή τρόπο- ότι οι σταθμοί ελεύθερης λήψης, αυτοί που μεταδίδουν προγράμματα απευθείας μέσω δορυφόρου ή καλωδιακού δικτύου, υπάγονται στις ρυθμίσεις και τις αρμοδιότητες του Εθνικού Συμβουλίου Ραδιοτηλεόρασης; 
Εσείς μου είπατε και την προηγούμενη φορά ότι η ρύθμιση αυτής της υπαγωγής εξασφαλίζεται, όμως διατηρώ στο ακέραιο την απορία γιατί δεν αποδέχεστε αυτήν την εξαιρετικά απλή φράση, η οποία νομίζω ότι δεν αφήνει περιθώρια παρερμηνειών και, επιτέλους, αναδεικνύει εξαιρετικά καθαρά τη στάση σας, ότι ναι, υπάγονται και αυτοί στην αρμοδιότητα του Εθνικού Συμβουλίου Ραδιοτηλεόρασης. Αν μου πείτε ότι όροι νομοτεχνικού κανόνα και συνθήκες νομοτεχνικής δεν σας το επιτρέπουν αυτό, θα σας απαντήσω, κύριε Υπουργέ, ότι δεν με πείθετε.
(Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ)
Περαιτέρω, στο άρθρο 24 -και αναφέρομαι στα αμοιβαία κεφάλαια, στους οργανισμούς συλλογικών επενδύσεων- σας είπα και στη συζήτηση επί της αρχής ?κι όχι μόνον εγώ- ότι με τη ρύθμιση του άρθρου 24 ουσιαστικά τινάζετε στον αέρα την έννοια του «βασικού μετόχου». Παρέχετε δηλαδή τη δυνατότητα οι ίδιοι και οι ίδιοι, με ποικιλόμορφες λειτουργίες, να ελέγχουν τα Μέσα Μαζικής Ενημέρωσης. Έχω τη βεβαιότητα ότι αυτή η ρύθμιση του άρθρου 24 κινείται και έξω από τη συνταγματική ανοχή και όπως είχα τη δυνατότητα να υποστηρίξω στη συζήτηση επί της αρχής του νομοσχεδίου. 
Γνωρίζω ότι αν μέχρι σήμερα δεν έχετε πράξει κάτι σχετικό με εκείνο που θα σας πω και σας έχω πει, δεν θα το πράξετε και μέχρι το τέλος της συνεδρίασης. Σας ζήτησα ?και εμένα θα μου ήταν χρήσιμη μια δέσμευση- να ασχοληθείτε και να δείτε τι θα γίνει με τον έλεγχο των προγραμμάτων ενημέρωσης μέσω του διαδικτύου. ?κουσα να μου λέτε τώρα ότι δεν προλαβαίνετε. Θα μου ήταν πάρα πολύ πολιτικά χρήσιμη η δήλωσή σας, κύριε Υπουργέ, ότι είναι στο κέντρο του ενδιαφέροντός σας αυτό το ζήτημα. Διότι, κύριοι συνάδελφοι, πρέπει να υπάρξουν κανόνες ελέγχου των μεταδιδομένων ενημερωτικών προγραμμάτων μέσω του διαδικτύου. Γνωρίζουμε όλοι πόσο δυναμική είναι η παρουσία του διαδικτύου στη σύγχρονη ζωή. Γνωρίζουμε όλοι ότι κάθε μέρα και περισσότερο επεκτείνεται η χρήση του διαδικτύου. Πρόκειται για τη νέα, τη δυναμική τεχνολογία, η οποία θα κυριαρχήσει. Και θεωρώ χρήσιμο να επαναλάβω ότι μια πολιτεία, μια κυβέρνηση, ένα νομοθετικό σώμα, πρέπει να είναι προμηθείς, να προλαμβάνουν τα γεγονότα και να μην τρέχουν πίσω από αυτά, όταν είναι κοινή η διαπίστωση και η παραδοχή μας ότι το διαδίκτυο παρεμβαίνει δυναμικά στις σύγχρονες κοινωνίες και ειδικότερα με τη δυνατότητα που έχει να μεταδίδει ενημερωτικά προγράμματα, προγράμματα τα οποία έχουν τις συγκεκριμένες θετικές ή αρνητικές κάθε φορά συνέπειες, ανάλογα με το περιεχόμενό τους.
Υπήρξα επίμονος ?είναι ακριβές, κύριε Υπουργέ- όταν στη συζήτηση επί της αρχής σας έλεγα να εγκαταλείψετε τη ρύθμιση η οποία θέλει την ίδρυση ενός -Ινστιτούτου Δικαίου Μέσων Μαζικής Ενημέρωσης- Θα είμαι και σήμερα επίμονος. Δεν έχετε κανένα λόγο να προωθείτε αυτήν τη νομοθετική ρύθμιση. Υπάρχει το Εθνικό Συμβούλιο Ραδιοτηλεόρασης. Επαναλαμβάνω ότι ένα τέτοιο ινστιτούτο, αν θα ιδρυθεί, θα λειτουργήσει αντίπαλα προς το Εθνικό Συμβούλιο Ραδιοτηλεόρασης, θα το υπονομεύει και δεν θα του επιτρέπει να κάνει τη δουλειά του. Και μάλιστα, το Εθνικό Συμβούλιο Ραδιοτηλεόρασης, το οποίο τις αρμοδιότητες και τις εξουσίες του τις έχει απευθείας από το Σύνταγμα. Δεν έχετε κανέναν λόγο να επιμείνετε σ? αυτό. Θέλετε μελέτες δικαίου και καταγραφή πληροφοριών για το δίκαιο που αφορά στα Μέσα Μαζικής Ενημέρωσης; Περίφημα! Υπάρχουν πανεπιστημιακές σχολές, υπάρχει το Τμήμα Μέσων Μαζικής Ενημέρωσης της Νομικής Σχολής Αθηνών, υπάρχει το Πάντειο Πανεπιστήμιο. Αν δεν θέλετε αυτά, μπορείτε να ιδρύσετε ?και έχετε το δικαίωμα- μια διεύθυνση στο Υπουργείο σας, προκειμένου αυτή να ασχολείται με τη συλλογή στοιχείων, πληροφοριών, επεξεργασιών που αφορούν στο δίκαιο των Μέσων Μαζικής Ενημέρωσης.
Μην επιμείνετε! Διότι ανεξάρτητα από προθέσεις, το γνωρίζετε πάρα πολύ καλά ότι και το Εθνικό Συμβούλιο Ραδιοτηλεόρασης με τη συγκεκριμένη σύνθεσή του που προέκυψε μετά από ομόφωνη απόφαση του αρμοδίου οργάνου της Βουλής, δεν αισθάνεται άνετα με αυτήν την επιλογή σας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κυρία Πρόεδρε.
Δεν έχετε κανένα λόγο να επιμείνετε σε αυτό το ινστιτούτο! Και σας καλώ ?έστω την ύστατη ώρα- να εγκαταλείψετε αυτήν τη ρύθμιση, για την οποία ακούγονται πολλά και διάφορα, τη βασιμότητα βεβαίως των οποίων δεν μπορώ να ελέγξω, αλλά είμαι υποχρεωμένος να αναφερθώ σε όλα εκείνα, τα οποία λέγονται αναφορικά με το ενδεχόμενο ίδρυσης αυτού του ινστιτούτου.
Ολοκληρώνοντας, είναι θετική η ρύθμιση που κάνετε ?επιτέλους, έρχεται- για το κανάλι της Βουλής, κυρία Πρόεδρε. Έχετε κάποιες προθεσμίες εδώ αναφορικά με την έκδοση της πρώτης απόφασης, όπως χαρακτηριστικά λέει η τροπολογία, αλλά καλό είναι να μας πείτε πότε συγκεκριμένα δεσμεύεστε, για να μπορέσει να λειτουργήσει αυτό το κανάλι της Βουλής. Επειδή μας παρακολουθεί και ο ελληνικός λαός, να πούμε ότι αυτό το κανάλι της Βουλής, κυρία Πρόεδρε, δεν το θέλουμε για να προβάλλονται οι επιμέρους Βουλευτές και οι επιμέρους απόψεις, αλλά το θέλουμε, διότι θεωρούμε ότι η δυνατότητα επικοινωνίας του σύγχρονου Έλληνα πολίτη, του ενεργού πολίτη με τα όσα παράγονται ?και πολλές φορές παράγονται σημαντικά εδώ μέσα- στη Βουλή των Ελλήνων είναι στοιχεία, τα οποία οφείλουν -και πρέπει- να γνωρίζουν, για να τα αξιοποιούν ή και να τα κρίνουν και να τα ελέγχουν.
Εμείς καταψηφίζουμε όλα τα άρθρα αυτού του κεφαλαίου, κυρία Πρόεδρε.
Σας ευχαριστώ.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Πόσοι ομιλητές είναι εγγεγραμμένοι, κυρία Πρόεδρε; 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Τρεις, κύριε Υπουργέ.
Ο κ. Παυλίδης έχει το λόγο.
ΑΡΙΣΤΟΤΕΛΗΣ ΠΑΥΛΙΔΗΣ: Κυρία Πρόεδρε, επί ώρες πολλές και όχι μόνο σήμερα, κύριε Υπουργέ, παρακολουθούμε τη συζήτηση που γίνεται επί του νομοσχεδίου σας και τώρα επί του κεφαλαίου, που αναφέρεται στα Μέσα Μαζικής Ενημέρωσης.
Ο «καυγάς» γίνεται κυρίως για όσους απεκλήθησαν μεγαλοκαρχαρίες των Μέσων Μαζικής Ενημέρωσης, μεγαλοπαράγοντες, μεγαλοεργολάβοι και άλλοι παρόμοιοι. Εγκατεστημένοι πάντως, κυρία Πρόεδρε, εδώ, εις το κέντρο, λεκανοπέδιο Αττικής και ειδικότερα περί την πλατεία Συντάγματος -με την ευρεία έννοια της πλατείας Συντάγματος?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Έχετε διαβάσει το άρθρο 27.
ΑΡΙΣΤΟΤΕΛΗΣ ΠΑΥΛΙΔΗΣ: ?αλλά και στα πέριξ, Ομόνοια και άλλα.
ΦΩΤΗΣ ΚΟΥΒΕΛΗΣ: Το μεγάλο δακτύλιο.
ΑΡΙΣΤΟΤΕΛΗΣ ΠΑΥΛΙΔΗΣ: Μεγάλος δακτύλιος, όπως λέει ο κ. Κουβέλης.
Βλέπω πάντως, κύριοι συνάδελφοι, ότι συνεννοηθήκαμε. Ο «καυγάς» γίνεται, λοιπόν, για τους γραβατοφορεμένους με τα ξενόκουμπα και άλλα παρόμοια της περιοχής σας, εδώ, δηλαδή, περί το Υπουργείο σας!.
Όμως, τώρα ας πάμε και στα πέριξ. Και τα πέριξ είναι η περιφέρεια. Ποια περιφέρεια; Μη σπεύδετε να απαντήσετε, κύριε Υπουργέ. Ομιλώ για τη νησιωτική περιφέρεια, η οποία είναι και πάλι υπόδικος. Το Ραδιοτηλεοπτικό Συμβούλιο, περί του οποίου τόσος λόγος γίνεται, εκάλεσε εχθές συμπατριώτες μου έχοντες την ατυχή έμπνευση να ασχοληθούν με τη ραδιοφωνία στα νησιά μας, να απολογηθούν ?λέγει- για πιθανή παράτυπον δραστηριότητα των σταθμών των, η οποία μάλιστα ?λέγει- επηρεάζει τη λειτουργία των αεροδρομίων της νησιωτικής περιοχής, που έχω την τιμή να εκπροσωπώ.
Ήλθαν εδώ, τους ήκουσε το Συμβούλιο, και αναμένομεν τι να δούμε τι θα αποφασίσει. Πάντως, επικρέμανται ποινές βαρύτατες, διότι χρησιμοποιούν ?και παρακαλώ ακούστε το, φαντάζομαι ότι το γνωρίζετε, κύριε Υπουργέ- πολλαπλές συχνότητες, κυρία Πρόεδρε, για να επιτελέσουν το έργο τους. Ποιο είναι το έργο τους; Ενημέρωση και ψυχαγωγία των παραμεθορίων νησιωτών.
Η Δωδεκάνησος, όπως τα νησιά του ανατολικού Αιγαίου, είναι η περιοχή που υφίσταται ραδιοφωνική και τηλεοπτική εισβολή. Δεν είναι η πρώτη φορά που αυτό ακούγεται στην Αίθουσα. Εγώ από χρόνια πολλά το επεσήμανα. Ενθυμούμαι μάλιστα ότι ο αείμνηστος Ευάγγελος Αβέρωφ, ως Υπουργός Αμύνης, έχων τότε υπό την εποπτεία του την ΥΕΝΕΔ εκ των πρώτων πράξεων που έκαμε άμα τη καταγγελία μου ήταν η εγκατάσταση των πρώτων αναμεταδοτών τηλεοράσεως στα νησιά του ανατολικού Αιγαίου. Μια πρώτη οιονεί τηλεοπτική θωράκιση.
Στα σημερινά, έχετε θέμα και μάλιστα θέμα ουσίας, αλλά έχον προπάντων τεχνική φύση και όχι νομική. Η νομική έπεται. Δεν μπορούν οι σταθμοί της περιοχής μας, και όχι μόνο στα Δωδεκάνησα και στα υπόλοιπα νησιά του ανατολικού Αιγαίου ?περιορίζομαι σ? αυτά λόγω της ιδιαιτερότητάς των- να εκπέμψουν με μία μόνο συχνότητα. Είναι τέτοια η διαμόρφωση της περιοχής που τεχνικά είναι αδύνατον. Υποθέτω ?το έχετε διαπιστώσει και εσείς- πως υπάρχει κάποια εκκρεμότητα. Τακτοποιήστε την.
Επαναλαμβάνω, κύριε Υπουργέ, τακτοποιήστε την. Φέρτε διάταξη στη Βουλή που να υποχρεώνει το Ραδιοτηλεοπτικό ?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Από τη μία μου λέτε να μην παρεμβαίνω στο ΕΣΡ και από την άλλη μου λέτε να κάνω ευθείες παρεμβάσεις. 
ΑΡΙΣΤΟΤΕΛΗΣ ΠΑΥΛΙΔΗΣ: Στο Ραδιοτηλεοπτικό για το συγκεκριμένο ζήτημα. Και το τονίζω ?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Παρακαλώ, όχι διάλογο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Τα καλά και συμφέροντα;
ΑΡΙΣΤΟΤΕΛΗΣ ΠΑΥΛΙΔΗΣ: Ναι, «τα καλά και συμφέροντα» των νησιών του ανατολικού Αιγαίου. ?λλωστε έχετε πλέον και ένα επιχείρημα. Το άρθρο 101 του Συντάγματος, το οποίο επιτάσσει εμάς και εσάς, νομοθέτες και εκτελεστική εξουσία, οσάκις κάτι αποφασίζουμε να λαμβάνουμε υπόψη μας την ιδιαιτερότητα της νησιωτικής Ελλάδας. 
Δεν μπορούν οι τοπικοί ραδιοφωνικοί σταθμοί να επιτελέσουν το έργο τους, που για μένα είναι εξαιρετικό. Για όσους, εν πάση περιπτώσει, έχουν κυρίως μία μακροβιότητα. Έχουν αποδείξει, δηλαδή, ότι μπορούν κάποτε να σταθούν στα πόδια τους, άνευ κρατικής ενισχύσεως μάλιστα ?το τονίζω αυτό- και άνευ διαφημίσεων, τις οποίες αφειδώς δίδετε εδώ στους κεντρικούς ραδιοφωνικούς και τηλεοπτικούς σταθμούς. Δεν μπορούν να επιτελέσουν το έργο τους αν δεν τακτοποιήσετε αυτήν την εκκρεμότητα. 
Εάν επιβληθούν οι ποινές που προβλέπει η κείμενη νομοθεσία, κυρία Πρόεδρε, καταδικαζόμεθα σε «ραδιοφωνική σιγή», διότι η κρατική ραδιοφωνία δεν φθάνει μέχρι τα πέρατα του Αιγαίου. Ευτυχώς και είναι αυτοί οι παράδοξοι οι οποίοι συντηρούν τους σταθμούς περί των οποίων γίνεται λόγος.
Για να τα αποφύγουμε όλα αυτά προτείνω: Εσείς και ο συνάδελφός σας Υπουργός των Μεταφορών, ο οποίος έχει την ειδική αρμοδιότητα των «συχνοτήτων», να τακτοποιήσετε το ζήτημα. Αλλά να ασχοληθείτε τώρα για να τακτοποιήσετε το ζήτημα. Φέρτε μας μία διάταξη που να τους επιτρέπει τη χρήση των πολλαπλών συχνοτήτων. Δεν βγαίνει, αλλιώς κύριε Υπουργέ. Και σας το λέγω εγώ, ο οποίος έχω και ειδικότητα περί το θέμα και έχω συνεργασθεί επί χρόνια με το Υπουργείο Μεταφορών στο οποίο υπάρχουν μάλιστα κρατικοί λειτουργοί που γνωρίζουν το ζήτημα από της εποχής που βγήκε στην επιφάνεια η ελεύθερη ραδιοφωνία. Τι περιμένετε; 
Και να ασχοληθείτε γενικώς με τα επαρχιακά και κυρίως τα νησιωτικά Μέσα Μαζικής Ενημέρωσης. Γίνεται εδώ λόγος για το μοίρασμα της «πίτας» των κρατικών διαφημίσεων ?ακούσθηκε από πολλούς συναδέλφους- στα διάφορα Μέσα Μαζικής Ενημέρωσης. Σκεφθήκατε ποτέ πως γίνεται αυτό το μοίρασμα;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Διαβάσατε το άρθρο 27;
ΑΡΙΣΤΟΤΕΛΗΣ ΠΑΥΛΙΔΗΣ: Το διάβασα, κύριε Υπουργέ. Είμαι καλός μαθητής εγώ. Είμαι πολλά χρόνια εδώ μέσα και ένας εκ των λόγων που παρέμεινα είναι γιατί ήμουνα καλός μαθητής. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Διαβάστε το. 
ΑΡΙΣΤΟΤΕΛΗΣ ΠΑΥΛΙΔΗΣ: Δυστυχώς για σας, σας διαβάζω. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Υπουργέ, θα μιλήσετε μετά. Είναι ανάγκη να διακόπτετε; 
Κύριε Παυλίδη, προς το Προεδρείο να απευθύνεστε.
ΑΡΙΣΤΟΤΕΛΗΣ ΠΑΥΛΙΔΗΣ: Μάλιστα, κυρία Πρόεδρε. Μεταφέρω στην Αίθουσα την αγωνία όσων «εκδίδουν», στα νησιά μας τουλάχιστον, εφημερίδα. Μην πω παραπέρα, δεν ξέρω στην εκλογική σας περιφέρεια τι γίνεται. Εκεί μπορεί οι επαρχιακοί εκδότες να ζουν σε άλλο οικονομικό περιβάλλον απ΄ αυτό που οι συμπατριώτες μου εκδότες των καθημερινών εφημερίδων της Ρόδου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έχετε ποτέ διανοηθεί πως φθάνει εφημερίδα από τη Ρόδο στην Κάλυμνο; Έχετε δε διανοηθεί αν φθάνει στην Κάρπαθο; 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Περάσαμε τροπολογία, δεν θυμάστε; 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Παυλίδη, ερωτήματα ρητορικά σας παρακαλώ και όχι απευθείας στον Υπουργό. 
ΑΡΙΣΤΟΤΕΛΗΣ ΠΑΥΛΙΔΗΣ: Και πώς συντηρούνται αυτές οι εφημερίδες; Υπάρχουν διαφημίσεις. Η διαφήμιση της ΔΕΗ δίδεται εδώ στα εκδοτικά συγκροτήματα της πρωτεύουσας.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Λοιπόν, ολοκληρώθηκε και ο χρόνος σας, το αντελήφθητε; 
ΑΡΙΣΤΟΤΕΛΗΣ ΠΑΥΛΙΔΗΣ:?ακόμη και η διαφήμιση αυτής της περιέργου εταιρείας «Τουριστικά Ακίνητα», ολοσέλιδες εδώ στην Αθήνα, για να μάθουμε τι δηλαδή; Πώς ξεπουλιέται η Ελλάδα; Και αφήνετε τον επαρχιακό Τύπο της νησιωτικής Ελλάδας φτωχό και πένητα. Και έρχεσθε τώρα και επιτίθεσθε και στους ραδιοφωνητζήδες. 
Λοιπόν, θέτω θέμα. Δεσμευθείτε ότι θα λύσετε το πρόβλημα. Υπάρχει πρόβλημα. Το Ραδιοτηλεοπτικό Συμβούλιο δεν τους κάλεσε χθες ?δώδεκα εκ των ανηκόντων στην αρμοδιότητα του Υπουργείου σας- για να περάσει την ώρα του!
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Όχι, δεν είναι αρμοδιότητα του Υπουργείου μου το Εθνικό Συμβούλιο Ραδιοτηλεόρασης ?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Παρακαλώ, κύριε Υπουργέ.
Κύριε Παυλίδη, ευχαριστούμε. Ολοκληρώσατε. 
ΑΡΙΣΤΟΤΕΛΗΣ ΠΑΥΛΙΔΗΣ: Παριστάνετε τον Πόντιο Πιλάτο. Σας αρέσει, δεν σας αρέσει αυτού του είδους η δραστηριότητα, εποπτεύεται, προπάντων από το Υπουργείο σας. Τι θα κάνετε, επιτέλους;
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Εντάξει, κύριε Παυλίδη. Σας ευχαριστούμε πολύ.
ΑΡΙΣΤΟΤΕΛΗΣ ΠΑΥΛΙΔΗΣ: Όποια θετική απόφαση και αν πάρετε, είμαστε έτοιμοι να τη στηρίξουμε. Τι άλλο θέλετε; Σας ζητούμε, μάλιστα, να ανακοινώσετε τώρα στο Κοινοβούλιο ποιες είναι οι προθέσεις σας.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ευχαριστούμε, κύριε Παυλίδη. Θα συμπληρώσει τώρα και ο κ. Σφυρίου απ? ό,τι καταλαβαίνω.
ΚΟΣΜΑΣ ΣΦΥΡΙΟΥ: Ευχαριστώ, κυρία Πρόεδρε.
Πρώτα-πρώτα, θα ήθελα να υπογραμμίσω κάτι το οποίο τόνισε προηγουμένως και ο κ. Κουβέλης, δηλαδή την ικανοποίηση ?πιστεύω- όλων των πτερύγων της Βουλής. Πιστεύω ότι όλες οι πτέρυγες της Βουλής θα δώσουν θετική ψήφο για τη χορήγηση των συχνοτήτων που παραχωρούνται στο Κοινοβούλιό μας, τόσο για την εκπομπή ραδιοφωνικού προγράμματος, όσο και για την εκπομπή του τηλεοπτικού προγράμματος.
Είναι γνωστό πως με την άμεση πρόσβαση του πολίτη στις εργασίες και στις δραστηριότητες, εν γένει, του Κοινοβουλίου, το κύρος και η αποστολή του Κοινοβουλίου στη συνείδηση των πολιτών αναβαθμίζεται και, παράλληλα, δίνεται η δυνατότητα μίας άμεσης ενημέρωσης των πολιτών γύρω από πολλές υποθέσεις που αφορούν τον ελληνικό λαό, οι οποίες συζητούνται εδώ μέσα.
Ήταν ένα πάγιο αίτημα εδώ και πολλά χρόνια και υπογραμμίζω με ικανοποίηση ως ιδιαίτερα θετικό το γεγονός ότι σήμερα έρχεται η Κυβέρνηση με διάταξη νόμου να διασφαλίσει τη χορήγηση αυτών των συχνοτήτων και, μάλιστα, σε ένα χρονικό ορίζοντα, κατά τον οποίο?αν κατάλαβα καλά από τη σχετική διάταξη- εντός μηνός πρέπει να εκδοθεί η πρώτη απόφαση γι? αυτό το σκοπό. Αυτό είναι ιδιαίτερα θετικό και θέλω να το υπογραμμίσω.
Θέλω, επίσης, να υπογραμμίσω από τα άρθρα που συζητούμε ότι είναι ιδιαίτερα θετικό το γεγονός πως θα υπάρχουν συλλογικές διαπραγματεύσεις για τον τρόπο αμοιβής των εργαζομένων σ? αυτά τα μέσα ενημέρωσης, στα οποία αναφέρονται τα συγκεκριμένα άρθρα που συζητάμε. Μάλιστα σε περίπτωση που δεν υπάρξουν αυτές οι συλλογικές διαπραγματεύσεις, προβλέπεται η ισχύς των συλλογικών συμβάσεων εργασίας που αναφέρονται ρητά στο υπό κρίση άρθρο 22.
Κύριε Υπουργέ, ήθελα να υπογραμμίσω ιδιαίτερα κάτι που είναι μεν θετικό, ότι δηλαδή εισάγονται αυτές οι διατάξεις για τις συλλογικές διαπραγματεύσεις και τις συλλογικές συμβάσεις, αλλά πρέπει να ληφθεί υπόψη και η ανάγκη του ελέγχου της εφαρμογής στην πράξη των συλλογικών συμβάσεων, γιατί πάσχει ο μηχανισμός ελέγχου. Αυτό δεν είναι δικό σας θέμα, αλλά είναι θέμα του Υπουργείου Εργασίας. Όμως, μας ενδιαφέρει αυτό που θα θεσμοθετήσουμε και οι συλλογικές συμβάσεις που θα υπογράφονται, τελικά να εφαρμόζονται και στην πράξη για τους εργαζόμενους σ? αυτόν τον τομέα.
Κύριε Υπουργέ, θα ήθελα ?και με την ανοχή της Προέδρου, βεβαίως- να αναφερθώ και εγώ στο θέμα που έθιξε ο συνάδελφος, ο κ. Παυλίδης, με την εξής έννοια: Νομίζω ότι ενδιαφερόμαστε όλες οι πτέρυγες της Βουλής, ιδιαίτερα στον ιδιάζοντα χώρο του νησιωτικού συμπλέγματος και ειδικότερα στα ανατολικά σύνορα της χώρας μας, στα ερτζιανά να υπάρχει μία ισχυρή ελληνική φωνή και παρουσία.
Γνωρίζουμε ότι η γειτονική χώρα, η Τουρκία, παραβιάζοντας πολλές φορές -κατά τη δική μου πεποίθηση- και τις διεθνείς συμβάσεις σε ό,τι αφορά στη διαχείριση του φάσματος των συχνοτήτων και σε ό,τι αφορά στην ισχύ των σταθμών που εκπέμπουν, πραγματικά κάνει μία εισβολή, όχι για τον Έλληνα ακροατή που ξέρει τι θα επιλέξει για να ακούσει, αλλά για τον παρεπιδημούντα ?και παρεπιδημούν εκατομμύρια κάθε χρόνο με εκατομμύρια διανυκτερεύσεις- που έχει την πρόσβαση όχι μόνο στα ψυχαγωγικά προγράμματα, αλλά και στις ενημερωτικές εκπομπές των τουρκικών ραδιοφωνικών σταθμών. Μας ενδιαφέρει η ισχυρή ελληνική παρουσία εκεί. 
Νομίζω ότι σ? αυτό θα συμφωνήσουν απολύτως όλες οι πτέρυγες. Παλαιότερα και η κυβέρνηση της Νέας Δημοκρατίας, όταν το θέμα το είχαμε συζητήσει ξανά σ? αυτήν την Αίθουσα, είχε δεσμευτεί δια του κ. Πολύδωρα, τότε Υπουργού Τύπου, ότι θα έπρεπε να παρασχεθούν όλες οι δυνατές διευκολύνσεις, προκειμένου όχι απλά να ενισχυθεί η φωνή, αλλά ο κάθε ραδιοφωνικός σταθμός να μπορεί να φθάνει σε κάθε γωνιά του νομού τουλάχιστον, για τον οποίο έχει άδεια να εκπέμπει.
Όλες οι πιθανές διευκολύνσεις κατά τη γνώμη τη δική μου, πρέπει να περιλαμβάνουν δύο-τρία συγκεκριμένα πράγματα. Πρέπει να εξαντλήσουμε σε αυτήν την περιοχή, με ειδική διάταξη και ειδική πρόβλεψη, τις δυνατότητες χρήσης των συχνοτήτων.
Έχω στα χέρια μου το δημοσιευμένο από τις 5 Απριλίου 2001 χάρτη συχνοτήτων, που αναφέρονται στο Αιγαίο και ειδικότερα στην περιφέρεια της Δωδεκανήσου, την οποία εκπροσωπούμε. Περιλαμβάνονται για τους ιδιωτικούς και δημοτικούς ραδιοφωνικούς σταθμούς είκοσι μία συχνότητες στην περιοχή αυτή, μ΄ ένα φάσμα που αρχίζει από τα 87,5 μεγαχέρτζ μέχρι τα 105, δηλαδή 18 μεγαχέρτζ είναι το εύρος του φάσματος αυτού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρακαλώ να ολοκληρώσω τα επιχειρήματά μου, κυρία Πρόεδρε, με την ανοχή σας.
Έχω τη γνώμη ότι με ειδική πρόβλεψη στη διαχείριση υπάρχει η δυνατότητα τεχνικά -εγώ δεν θα έλεγα να το εξαντλήσουμε εδώ σήμερα, αλλά να το συζητήσουμε και με το Υπουργείο των Μεταφορών- να διευκολυνθούν -βάζοντας τους αναμεταδότες για να φτάνουν σε κάθε γωνιά και να ενισχύεται η ελληνική φωνή- να χρησιμοποιούν, στο μέτρο που το φάσμα αυτό το επιτρέπει και τη δεύτερη συχνότητα, όπως κάνουν εδώ και είκοσι περίπου χρόνια.
Αν τεχνικά αυτό είναι ανέφικτο ?διότι δεν θα ήθελα να αναγορευτούμε όλοι εδώ σε ειδικούς και τεχνικούς σε μια συζήτηση στη Βουλή- σε κάθε περίπτωση πρέπει με ειδική διάταξη νόμου να προβλεφθεί η δυνατότητα να λειτουργούν δεύτερο κέντρο εκπομπής, για να μπορούν να ακούγονται σε όλο το εύρος του νομού και να μπορούν να ενισχύουν την ελληνική φωνή.
Αν πάμε σε κάτι τέτοιο όμως, χρειάζεται να υπάρξει νομοθετική ρύθμιση για να προβλεφθεί ότι δεν χρειάζεται η γενική προϋπόθεση της απασχόλησης τριάντα πέντε δημοσιογράφων από κάθε ραδιοφωνικό σταθμό, για να έχουν δεύτερο κέντρο εκπομπής. 
Ξέρουμε πολύ καλά ότι αυτό μπορεί να εφαρμοστεί από έναν αθηναϊκό ραδιοφωνικό σταθμό, είναι όμως αδύνατο να εφαρμοστεί από έναν περιφερειακό ραδιοφωνικό σταθμό και ιδιαίτερα στα παραμεθόρια νησιά.
Η ρύθμιση αυτή νομίζω ότι είναι απόλυτα αναγκαία και πρέπει από κοινού με το Υπουργείο των Μεταφορών να το δούμε και αν μπορούμε να εξαντλήσουμε όλα τα τεχνικά περιθώρια να λειτουργεί και δεύτερη συχνότητα, για να φτάνουν παντού με τους ενδιάμεσους αναμεταδότες, να το πράξουμε. Αν όχι να εξασφαλίσουμε την ειδική ρύθμιση για το κέντρο εκπομπής. 
Τελειώνοντας, κυρία Πρόεδρε?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ναι, αλλά τελειώνετε, κύριε Σφυρίου.
ΚΟΣΜΑΣ ΣΦΥΡΙΟΥ: Τελειώνω. ?λλος ένας ομιλητής είναι. Δεν έχουμε μακρύ κατάλογο. Θα παρακαλέσω την ανοχή σας για δύο επιχειρήματα.
Κύριε Υπουργέ, είναι γεγονός ότι την Εθνική Αντιπροσωπεία την έχει απασχολήσει πάρα πολλές φορές και στο Σύνταγμα, όπου υπάρχουν πράγματι ιδιαιτερότητες π.χ. στο νησιωτικό σύμπλεγμα, να έχουμε την πρωτοβουλία -αρχίζοντας πρώτα από την Κυβέρνηση που έχει τη νομοθετική πρωτοβουλία, αλλά και οι Βουλευτές- να θεσπίζουμε ειδικές διατάξεις. Αυτό μπορεί να αποδειχθεί ένα πολύ καλό παράδειγμα της εφαρμογής της σχετικής πρόβλεψης του Συντάγματος στο άρθρο 101.
Θα σας πω ένα απλό παράδειγμα ως τελευταίο επιχείρημα και κλείνω. Παλαιότερα είχα απασχολήσει το Υπουργείο σας για το εξής. Λέει ο νόμος, οι σχετικές υπουργικές αποφάσεις, ότι δικαιούται να έχει δωρεάν ατέλεια του ΟΤΕ κάποια εφημερίδα, αν θα έχει τουλάχιστον έξι χιλιάδες, αν θυμάμαι καλά, φύλλα στην κυκλοφορία της. Σας λέω ότι σε νησιά ?δεν μιλάμε για την ηπειρωτική Ελλάδα ούτε για τη Θεσσαλία ούτε για την Πελοπόννησο- όπως είναι η Ικαρία, όπως είναι η Σύμη, όπως είναι η Πάτμος, όπως είναι η Κάρπαθος, πολλά από τα οποία είναι παραμεθόρια?
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κυρία Πρόεδρε.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Σφυρίου, σας παρακαλώ ολοκληρώστε. Δίνουμε μια ανοχή, αλλά όχι και να διπλασιάζουμε το χρόνο.
ΚΟΣΜΑΣ ΣΦΥΡΙΟΥ: Τελειώνω. 
Τονίζω, κύριε Υπουργέ, ότι δεν θα πρέπει να έχουμε, για την ύπαρξη της φωνής του γραπτού λόγου, αυτήν την προϋπόθεση να υπάρχουν τουλάχιστον τόσες χιλιάδες φύλλα κυκλοφορίας για να δικαιούνται της ατέλειας.
Σας λέω μερικά παραδείγματα, τα οποία νομίζω ότι εσείς, με την αποφασιστικότητα που σας διακρίνει και την πολιτική βούληση που έχετε, μπορείτε να πάρετε την πρωτοβουλία και να τα ρυθμίσουμε.
Κύριε Υπουργέ, θα αναμένουμε την απάντησή σας, διότι πιστεύω ότι θα έχετε μία θετική ανταπόκριση.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Τσιπλάκης.
ΚΩΝΣΤΑΝΤΙΝΟΣ ΤΣΙΠΛΑΚΗΣ: Κυρία Πρόεδρε, αγαπητοί συνάδελφοι, είναι γνωστές οι περιστάσεις, υπό τις οποίες έγινε η απόσυρση της σχετικής διάταξης, της εμπεριεχόμενης εις το άρθρο 23. Επειδή η απομείνασα εντύπωση είναι ότι αυτή η απόσυρση πιθανώς να προκύψει στη διαδρομή του χρόνου ως συγκυριακή, η προτροπή από πλευράς μας -και το λέμε επισήμως, ρητά και πανηγυρικά- είναι να μην υπάρξει τέτοια εν τω μέλλοντι απόπειρα, η οποία να οδηγεί σαφέστατα σε διακινδύνευση της τοπικής ενημέρωσης, αλλά και σε διατάραξη της τοπικής οικονομίας στο συγκεκριμένο τομέα. Μένω σε αυτήν την προτροπή, όσον αφορά την αποσυρθείσα διάταξη του άρθρου 23.
Όσον αφορά το άρθρο 24, θέλω να πω ότι έχει ειπωθεί λεπτομερώς, αιτιολογημένα και πλήρως εμπεριστατωμένα από την πλευρά της Νέας Δημοκρατίας δια του εισηγητού της ότι υπάρχουν συγκεκριμένες αιτιάσεις, οι οποίες έγκεινται κυρίως στη διαμόρφωση νομικών συνθηκών καταστρατήγησης ακόμη και αυτής της συνταγματικής διάταξης περί μετόχου εις τα μέσα ενημέρωσης. Και αυτό ειπώθηκε λεπτομερώς και δεν χρειάζεται να το επαναφέρω. 
Πραγματικά, παρά το ότι επιμερίζεται ποσοστιαίως η δυνατότητα σε αυτές τις εταιρίες επενδύσεως ή αμοιβαίων κεφαλαίων, για να μην υπάρχει κάποια συγκεκριμένη υπέρβαση, όμως υπήρξε ο εκτελεστικός του Συντάγματος νόμος 3021, αν δεν κάνω λάθος. Με την έννοια αυτού του νόμου, που προβλέπει την περιουσιακή αυτοτέλεια κάποια στιγμή συζύγων, οι οποίοι σ΄ ένα συγκεκριμένο ποσοστό μπορούν να συμμετέχουν, είναι πιθανόν συγκεκριμένες εταιρείες να έχουν τη δυνατότητα να διαμορφώσουν ή να ιδρύσουν θυγατρικές εταιρείες, οι οποίες επιμεριζόμενες σε ένα συγκεκριμένο ποσοστό θα μπορούν τελικώς αθροιστικά να φθάσουν σ΄ αυτό το απαγορευμένο, κατά το Σύνταγμα, ποσοστό. Αυτές οι επισημάνσεις και οι αιτιάσεις της Νέας Δημοκρατίας είναι πολύ σοβαρές και βάσιμες.
Όσον αφορά το άρθρο 27, θέλω να πω ότι προσπάθησα να το προσεγγίσω γραμματικά, δηλαδή ερμηνευτικά νομικά, κατ? αυτόν τον τρόπο ερμηνείας της γραμματικής. Θα μου επιτρέψει ο Υπουργός να πω ότι δεν αντελήφθην πως εμπεριέχεται κάποια διάταξη, εξειδικεύουσα το μέχρι τώρα θεσμικό πλαίσιο, η οποία διάταξη να κατοχυρώνει αυτό το διδόμενο ποσοστό του 30% εις τον επαρχιακό τύπο, με την έννοια ότι πραγματικά εμείς εις την περιφέρεια βιώνουμε μία αρνητική κατάσταση. Τα τοπικά μέσα ενημέρωσης, τα οποία θα μπορούσαν να διευκολυνθούν και να υποβοηθηθούν οικονομικά από αυτήν την κατανομή της διαφημιστικής πίτας του ευρύτερου δημόσιου τομέα, τελικώς εις την πράξη δεν έχουν αυτήν τη διασφάλιση.
Αυτό, το οποίο προκύπτει από τη μελέτη αυτού του συγκεκριμένου άρθρου, δεν νομίζω ότι είναι τίποτα άλλο, παρά η καλυτέρα λειτουργική και οργανωτική διάρθρωση αυτών των συγκεκριμένων θεσμοθετημένων εταιρειών και η αποτελεσματικότερη λειτουργία τους, όχι με βάση αντικειμενικά κριτήρια, τα οποία αδιαμφισβήτητα θα οδηγούν στη διασφάλιση αυτής της κατανομής του 30%.
Θα ήθελα να πω, όσον αφορά την τροπολογία για το κανάλι της Βουλής, ότι είναι πασιφανές, γιατί έπρεπε να έρθει μία ώρα αρχύτερα μέσα στα πλαίσια μάλιστα ενός επισταμένου και συνεχούς κοινοβουλευτικού και υπεύθυνου κοινοβουλευτικού ελέγχου της Νέας Δημοκρατίας.
Εγώ θα ήθελα να επισημάνω, κατά τη γραμματική ερμηνεία, ότι δεν διαπίστωσα πουθενά να υπάρχουν εκείνες οι σαφείς και τακτές προθεσμίες στη διάταξη, που παρέχει νομοθετική εξουσιοδότηση για έκδοση υπουργικών αποφάσεων, μέσα στις οποίες θα υπάρξει η εκπλήρωση αυτής της συνταγματικής διάταξης, περί ίδρυσης και λειτουργίας του τηλεοπτικού καναλιού της Βουλής. Αν δεν κάνω λάθος, μιλά για εντός μηνός έκδοση υπουργικής απόφασης, που θα αφορά την παραχώρηση συχνοτήτων, αλλά καμία άλλη «σχετική διαδικασία» -το μεταφέρω αυτολεξεί- «και λεπτομέρεια», δεν ρυθμίζονται. Αλλά αυτά είναι ζητήματα, τα οποία θα διασφαλίσουν μετά σαφήνειας και βεβαιότητας τον τρόπο της απολύτου, αδιαταράκτου και γρήγορης λειτουργίας αυτού του καναλιού. Όλα αυτά επαφίενται εν των μέλλοντι, μη υπάρχουσας συγκεκριμένης, απώτατης, τουλάχιστον, καταληκτικής ημερομηνίας.
Ευχαριστώ πολύ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Η κ. Καλαντζάκου έχει ζητήσει το λόγο για προτασσόμενη δευτερολογία.
Ορίστε, κυρία Καλαντζάκου, έχετε το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): ?..(Δεν ακούστηκε).
ΣΟΦΙΑ ΚΑΛΑΝΤΖΑΚΟΥ: Να σας πω, όταν μιλάω εγώ, δεν θέλετε να με ακούσετε. Πρέπει να σας στείλω ηλεκτρονικά υπομνήματα και όλα αυτά. Κατ? αρχάς, πρέπει να με ακούτε γιατί είμαι από την περιφέρεια. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Μα, κυρία Καλαντζάκου?.
ΣΟΦΙΑ ΚΑΛΑΝΤΖΑΚΟΥ: Εντάξει, δεν πειράζει. Μην ανησυχείτε, διαβάζω τα Πρακτικά. Είμαι πολύ μελετηρή τις υπόλοιπες ώρες. 
Η ουσία, λοιπόν, είναι μία. Εγώ θα ήθελα να αναδείξω το θέμα της περιφέρειας. Ξέρω ότι έχει συζητηθεί, αλλά θέλω να πω το εξής: Πράγματι τα περιφερειακά μέσα είναι πάρα πολύ παραμελημένα. Ακόμη και αυτή η ρύθμιση που κάνετε τώρα, στην ουσία ούτε διευκολύνει ούτε λύνει το πρόβλημα. Και θέλω να σας μιλήσω από προσωπική εμπειρία, για το πώς πραγματικά παραπονούνται οι πολίτες ότι για τα δικά τους τοπικά θέματα δεν έχουν άλλο τρόπο να ενημερωθούν, εκτός από τον τοπικό Τύπο ή την τοπική τηλεόραση ή το τοπικό ραδιόφωνο. Διότι δυστυχώς, τα μεγάλα Μέσα Μαζικής Ενημέρωσης που καλύπτουν όλην την Ελλάδα μιλούν πολύ πιο γενικά. Αυτό, όμως, δίνει στον κόσμο, ο οποίος μένει στην περιφέρεια και δίνει μια ιδιαίτερη μάχη για να παραμείνει εκεί, την εντύπωση της περαιτέρω απομόνωσης. Του δίνει την εντύπωση ότι τα προβλήματα τα καθημερινά τα δικά του δεν καλύπτονται από πουθενά. Αισθάνεται ότι η υπόλοιπη Ελλάδα δεν ακούει πραγματικά τα εξειδικευμένα θέματα που τον απασχολούν. Ο τρόπος με τον οποίο έχει γίνει η μοιρασιά της διαφήμισης πιστεύω ότι δεν ανταποκρίνεται στις πραγματικές δυνατότητες των μέσων της περιφέρειας. Και θα σας πω και το εξής: Μπορείτε βέβαια, να μου πείτε ότι υπάρχουν μέσα και μέσα στην περιφέρεια. Αλλά υπάρχουν και πάρα πολλά μέσα που ακολουθούν τις σύγχρονες διαδικασίες και έχουν και μετρήσεις και δημοσκοπήσεις και μπορείτε να καταλάβετε εάν ένα μέσο πραγματικά φέρνει το μήνυμα σ? ένα πολύ μεγάλο μέρος του πληθυσμού. Επειδή έχω ασχοληθεί με επικοινωνία επαγγελματικά προτού φθάσω εδώ, δίνω πάρα πολύ μεγάλη έμφαση στο να φθάνει ένα συγκεκριμένο ξεκάθαρο μήνυμα στον τελικό αποδέκτη.
Νομίζω, λοιπόν, ότι αυτό πρέπει να επανεξετασθεί, διότι τελικά σε πάρα πολλά απ? αυτά τα μέσα -στα οποία ενώ δίνετε κάποιες διαφημίσεις προεκλογικά, μετά κόβονται επειδή δημιουργείται η εντύπωση της προεκλογικής ενίσχυσης- πιστεύω πως δημιουργείται μία αστάθεια. Ειλικρινά. Στο να μπορούν να κάνουν έναν προϋπολογισμό για το τι έσοδα έχουν κάθε έτος. Πρέπει συνεπώς να κάνετε έναν προγραμματισμό. Δεν είναι δυνατόν να τα αφήνουμε στο έλεος και σαν τελευταία λύση, για να κλείσουμε κάποιες τρύπες όταν τελειώσουν όλα τα κονδύλια για τους υπόλοιπους. Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κύριος Υπουργός έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Εάν δεν έχει αντίρρηση ο κύριος Υπουργός, να πούμε εκείνα που θέλουμε να πούμε, για να ακούσει τις προτάσεις μας. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Συμφωνείτε να προηγηθεί; 
ΑΡΙΣΤΟΤΕΛΗΣ ΠΑΥΛΙΔΗΣ: Δεν προβλέπει η διαδικασία δευτερολογίες; 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ασφαλώς και υπάρχουν δευτερολογίες. Θα δευτερολογήσετε, όμως, κύριοι συνάδελφοι; 
ΠΡΟΚΟΠΗΣ ΠΑΥΛΟΠΟΥΛΟΣ: Εγώ όχι.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Εγώ επιφυλάσσομαι -να ακούσω πρώτα τον κύριο Υπουργό. 
ΑΡΙΣΤΟΤΕΛΗΣ ΠΑΥΛΙΔΗΣ: Εγώ δηλώνω από τώρα ναι. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Τότε θα ακολουθήσουμε τη διαδικασία. Θα πάρει το λόγο ο κύριος Υπουργός, θα μιλήσετε εσείς, κύριε Παυλόπουλε, αμέσως μετά και θα γίνουν οι δευτερολογίες κανονικά 
Ορίστε, κύριε Υπουργέ έχετε το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ξεκινώ από τα επιμέρους, από τον κ. Παυλίδη και τον κ. Σφυρίου. Έχουμε δώσει ιδιαίτερο βάρος στις νησιωτικές περιοχές και απόδειξη τούτου είναι το εξής. Πέραν του Συντάγματος, στο ν. 3021 απεδέχθην πρόταση του συναδέλφου του κ. Κοσμά Σφυρίου ?μάλιστα αυτή είναι κυρίως για τα Δωδεκάνησα και τις Κυκλάδες- και εδέχθη τη χρηματοδότηση της μεταφοράς εφημερίδων που εκδίδονται σε νησιά, εφόσον μεταφέρονται σε άλλα νησιά της ελληνικής επικράτειας. Έχει δε περιληφθεί αυτό στο άρθρο 10 του ν. 3021 μετά από πρόταση του κ. Κοσμά Σφυρίου. Κατά τη γνώμη μου είναι μια πολύ σημαντική διάταξη, διότι ενοχλούμαι ιδιαίτερα, κύριε Παυλίδη, όταν λέτε ότι δεν έχουμε προσέξει τις νησιωτικές περιοχές.
Κατά τη γνώμη μου είναι μια πάρα πολύ σημαντική διάταξη. Κύριε Παυλίδη, ενοχλούμαι ιδιαίτερα όταν λέτε ότι δεν έχουμε προσέξει, δεν κάνουμε τίποτα κλπ., για τις νησιωτικές περιοχές. Είναι μία πάρα πολύ σημαντική διάταξη που θα ήθελα να σας τη θυμίσω, διότι πρέπει κάποια πράγματα να τα αναγνωρίζουμε, διότι εκφεύγουν των κομμάτων και έχουν να κάνουν πραγματικά με υπαρκτά ζητήματα της κάθε περιφέρειας.
Δεύτερον φέρνετε εδώ τόσο εσείς όσο και ο κ. Σφυρίου ?μου το έχουν πει και άλλοι Βουλευτές των Δωδεκανήσων- το θέμα του προχθεσινού γεγονότος μεταξύ του Εθνικού Συμβουλίου Ραδιοτηλεόρασης και των ραδιοφωνικών σταθμών. Να ξεκαθαρίσω ότι το Εθνικό Συμβούλιο Ραδιοτηλεόρασης είναι ανεξάρτητη αρχή και δεν χωρούν παρεμβάσεις στο έργο του -θα σας το θυμίσει ο κ. Παυλόπουλος αυτό- και δεν είναι δυνατόν να παρεμβαίνει ο Υπουργός, με την έννοια της παρέμβασης τουλάχιστον, στη δουλειά του Εθνικού Συμβουλίου Ραδιοτηλεόρασης. Κάποια θέματα ίσως να μπορούσαν να γίνουν σιωπηρώς, αλλά με την έννοια του ότι έχουμε ευθύνη κιόλας γιατί παρενέβη το Εθνικό Συμβούλιο Ραδιοτηλεόρασης, ε όχι βέβαια.
Επομένως εδώ θα έπρεπε να υποβληθεί μία πρόταση και όχι να γίνει κριτική της παρέμβασης, για την οποία δεν φταίμε εμείς. Είναι θέμα της ανεξάρτητης αρχής.
Θα έπρεπε να γίνει μια προσπάθεια ?και η προσπάθεια πρέπει να γίνεται καλόπιστα- να δούμε με ποιον τρόπο θα μπορέσουμε να χειρισθούμε το όλο θέμα των συχνοτήτων το οποίο υπάρχει σε αυτήν την ευαίσθητη περιοχή και το οποίο πραγματικά έχει μία «περίεργη» κατάσταση την οποία πρέπει να αντιμετωπίσουμε. Διότι είναι διαφορετικό ζήτημα η ηπειρωτική Ελλάδα, αλλά και τα μεγάλα νησιά, όπως η Κρήτη και άλλα και είναι διαφορετικό αυτό που μπορεί να γίνει στις Κυκλάδες ή στα Δωδεκάνησα, που έχουν μία τελείως διαφορετική κατάσταση πραγματικά.
Επομένως θέλω να τονίσω ότι αυτό μπορούμε να το συζητήσουμε, αλλά μπορούμε να το συζητήσουμε εφόσον καταλάβουμε ότι είναι πρόσθετη παρέμβαση και δεν έχει να κάνει με κανενός είδους πρόβλημα που δημιουργήθηκε από το Εθνικό Συμβούλιο Ραδιοτηλεόρασης.
Δεύτερον υπάρχει το θέμα το οποίο έθεσε η κ. Καλαντζάκου. Η παρέμβαση της κ. Καλαντζάκου στην ουσία της και στον προβληματισμό της είναι σωστή. Υπάρχει ένα πρόβλημα με τα Μέσα Μαζικής Ενημέρωσης στην περιφέρεια. Είναι πρόβλημα βιωσιμότητας; Όχι μόνο. Είναι και πρόβλημα διαχωρισμού του ρόλου τους. Χρηματοδοτούνται αυτά τα μέσα, ΔΕΗ, ΟΤΕ κλπ., κρατική διαφήμιση, αλλά πρέπει να διαχωρίσουμε την ήρα από το στάρι.
Πρώτον ποια μέσα έχουν σχέση με την περιφέρεια και τον πολίτη, με την τοπική κοινωνία και ποια υποκαθιστούν τη σχέση κάνοντας άλλες δουλειές και δεύτερον, πώς φθάνει το 30% της κρατικής διαφήμισης σε αυτά.
Στο δεύτερο κομμάτι κάνουμε μία τεράστια παρέμβαση με το άρθρο 27. Ο ελεγκτικός μηχανισμός, με τη συμμετοχή των δύο ενώσεων των μέσων, τον οποίο καθιερώνουμε μας δίνει τη δυνατότητα να μπορέσουμε να φθάσουμε τη διαφήμιση και να ελέγξουμε το πώς φθάνει, με την κατά μήνα υποχρέωση των διαφημιστικών εταιρειών να χορηγούν στοιχεία, τα οποία δεν ελέγχονται μόνο από εμένα πια, αλλά και από τις ίδιες τις ενώσεις των μέσων, στην περιφέρεια. Η δε κατάργηση, την οποία επέφερα με πρόταση των συναδέλφων της περιφέρειας, των μεσαζόντων των Media Shops, οι οποίοι στην ουσία υποκαθιστούσαν ως υπερεργολάβοι -και πολλές φορές ήταν και οι ίδιοι για να παίρνουν διπλές προμήθειες- τα διαφημιστικά γραφεία, αποτελεί μία ακόμη τεράστια ανακούφιση των περιφερειακών μέσων και η οποία πρέπει να σας πω ότι έχει γίνει δεκτή με ενθουσιασμό στην περιφέρεια.
Τι μένει πλέον; Μένει να εφαρμόσουμε αυτά τα οποία θα ψηφίσουμε σήμερα, πρώτον ?και θα ήθελα το άρθρο 27 να ψηφισθεί από όλους και για συμβολικούς λόγους, ιδιαίτερα από τους Βουλευτές της περιφέρειας- και δεύτερον, αναγνωρίζοντας την παρέμβαση που κάνατε ως ορθή, να φέρουμε ένα νόμο ο οποίος, όμως, πρέπει να σας πω ότι μελετάται ήδη, απλώς θέλει πολλή προσοχή και υπάρχει ήδη συμμετοχή των ενώσεων των περιφερειακών μέσων, γύρω από το τι εννοούμε πλέον εφημερίδα της περιφέρειας, ποιοι δικαιούνται να έχουν τις απολαβές που ορίζει ο νόμος από το κράτος, ποιοι δεν δικαιούνται και με ποιους όρους και προϋποθέσεις. Θέλω να το κουβεντιάσουμε με αυτούς λίγο περισσότερο, μετά θα το κουβεντιάσουμε και με τα πολιτικά κόμματα για να έρθει ένας νόμος χωρίς αντιδικίες, ο οποίος να ισχύσει πλέον στο διηνεκές, να χωρίσει την ήρα από το στάρι και να μπορέσει να επιβάλει κανόνες σε αυτό το ευαίσθητο θέμα. Επομένως με αυτήν την έννοια, η παρέμβασή σας είναι θετική.
Έρχομαι τώρα στα θέματα της ημερήσιας διάταξης. Κατ? αρχάς, δεν μπορώ να καταλάβω τον κ. Παπαληγούρα. Πού είναι το πρόβλημα με το Εθνικό Συμβούλιο Ραδιοτηλεόρασης; Ουδείς το λέει πλέον. Εκείνος το δικό του.
Δεν μπορώ να συμφωνήσω με τον κ. Παπαληγούρα. Ακόμα και από το κείμενο του Εθνικού Συμβουλίου Ραδιοτηλεόρασης που μας έστειλε να διαβάσουμε, δεν προκύπτει κάτι τέτοιο, ότι δηλαδή υπάρχει υποκατάσταση του ρόλου του και αφαίρεση αρμοδιοτήτων. Ουδαμού αναφέρεται η φράση «αφαίρεση αρμοδιοτήτων». Όπου υπήρχε ο κίνδυνος να γίνει κάτι τέτοιο, υπό την έννοια της παρανόησης και όχι υπό την έννοια της άτακτης υποχώρησης, κύριε Παπαληγούρα, διότι δε συνηθίζω να υποχωρώ στη ζωή μου, αλλά συνηθίζω να καταλαβαίνω τη λογική και να προστατεύω το δημόσιο συμφέρον, έκανα τροποποιήσεις. Σας είχα πει από την αρχή ότι θα κάνω τροποποιήσεις όπου με πείθετε. Στην επιτροπή εδέχθην πάρα πολλές παρεμβάσεις του κ. Παυλόπουλου, διότι είχε δίκιο σε κάποια σημεία.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Μπορώ να σας πω μία φράση, για να μην σας απαντήσω μετά;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αν το επιτρέπει η κυρία Πρόεδρος.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ορίστε, κύριε Παπαληγούρα.
ΑΝΑΣΤΑΣΗΣ ΠΑΠΑΛΗΓΟΥΡΑΣ: «Με τις νέες διατάξεις που εισάγονται στο νομοσχέδιο, δημιουργούνται νέοι θεσμοί, των οποίων τις αρμοδιότητες θα έπρεπε να έχει το ΕΣΡ. Το νομοσχέδιο στερεί τη δυνατότητα από το συμβούλιο να έχει πλήρως τον έλεγχο της κατάστασης στο ραδιοτηλεοπτικό τομέα». Υπογραφή: Πρόεδρος του ΕΣΡ.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Σας διαβάζω το χθεσινό κείμενό του ?ούτε εισαγωγικά έχει- με το οποίο ουσιαστικά στο άρθρο 21, για παράδειγμα?
ΑΝΑΣΤΑΣΗΣ ΠΑΠΑΛΗΓΟΥΡΑΣ: Αμφισβητείτε αυτά που σας είπα;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Με συγχωρείτε, έχω καινούργιο κείμενο.
ΑΡΙΣΤΟΤΕΛΗΣ ΠΑΥΛΙΔΗΣ: Είναι νέα επιστολή.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Είναι επιστολή της 11ης Ιουνίου, που ουδαμού λέει ότι υπάρχει αφαίρεση αρμοδιοτήτων. Όχι μόνο αυτό. Στο άρθρο 21 που μας είχατε πει ότι υπάρχει αφαίρεση αρμοδιοτήτων από το Εθνικό Συμβούλιο ραδιοτηλεόρασης, δεν υπάρχει τέτοιο πράγμα. Μας ζητάει ο άνθρωπος κάτι που το κάνουμε ήδη, απλώς δεν το ήξερε. Μας ζητάει να στέλνουμε στο Τμήμα Ελέγχου Διαφάνειας του Εθνικού Συμβουλίου Ραδιοτηλεόρασης τα στοιχεία του ελέγχου των εφημερίδων.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Υπουργέ, σας διάβασα δηλώσεις του της 27ης Μαΐου. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κι εγώ σας διαβάζω της 11ης Ιουνίου, διότι από τη συζήτηση στη Βουλή πάρα πολλά πράγματα έγιναν κατανοητά. Δε γίνεται τζάμπα η συζήτηση στη Βουλή. Όταν από τη συζήτηση προκύπτει ότι δεν υπάρχει θέμα, καταλαβαίνουν οι άνθρωποι. Έτσι πρέπει να γίνεται, δεν κάνουμε τζάμπα τη συζήτηση. Όπως εγώ αποδέχομαι σειρά τροπολογιών σας κι εκεί που έχετε δίκιο σας το λέω, επιτέλους αποδεχθείτε ότι κάπου έχουμε κι εμείς δίκιο. Δεν μπορεί να είμαστε εξ ορισμού άδικοι σε όλα. 
ΑΡΙΣΤΟΤΕΛΗΣ ΠΑΥΛΙΔΗΣ: Αναφέρεστε στον Πρόεδρο του Συμβουλίου.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αναφέρομαι σε γράμμα του Εθνικού Συμβουλίου μετά από συνεδρίασή του. Έκανε προτάσεις ο άνθρωπος, δε λέω ότι δεν έκανε.
ΑΡΙΣΤΟΤΕΛΗΣ ΠΑΥΛΙΔΗΣ: Δηλαδή μετέβαλε?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Σας παρακαλώ, κύριε Παυλίδη.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ανέδειξε πάρα πολλά θέματα. Από τη συζήτηση στη Βουλή δεν έχει δικαίωμα κάποιος να πει ότι είδε κάτι καινούργιο; Εγώ το λέω πρώτος. Εσείς πρέπει να το λέτε δεύτερος. Τι σημαίνει αυτό;
Κύριε Παυλίδη, συνεχίζετε να μην κατανοείτε καλά την ανεξάρτητη αρχή. Θα ήθελα να σας?
ΑΡΙΣΤΟΤΕΛΗΣ ΠΑΥΛΙΔΗΣ: Ξέρω πολύ καλά?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Σας παρακαλώ, κύριε Παυλίδη. Δεν έχετε το λόγο. Παρακαλώ να μη γράφονται στα Πρακτικά αυτά που λέει ο κ. Παυλίδης.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Παρακαλώ τον κ. Παυλόπουλο να προστατεύσει την ανεξαρτησία?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Υπουργέ, σας παρακαλώ να απευθύνεστε στο Σώμα. Μην κάνετε διάλογο με τον κ. Παυλίδη.
ΑΡΙΣΤΟΤΕΛΗΣ ΠΑΥΛΙΔΗΣ: ?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου & Μέσων Μαζικής Ενημέρωσης): Ζητώ από τον κύριο Κοινοβουλευτικό Εκπρόσωπο να προστατεύσει την αυτονομία του Εθνικού Συμβουλίου Ραδιοτηλεόρασης από το συνάδελφό του.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Αυτό μπορείτε να το κάνετε μόνος σας, δεν έχετε ανάγκη επικουρίας από τον Κοινοβουλευτικό Εκπρόσωπο της Νέας Δημοκρατίας.
Κύριε Υπουργέ, συνεχίστε, σας παρακαλώ, γιατί τελειώνει ο χρόνος που δικαιούστε.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Προχωρώ τώρα στα πέντε σημεία που ετέθησαν. Σ? αυτά τα σημεία θέλω να επιμείνω ιδιαίτερα. Έχουμε πέντε σημεία ενίσχυσης της διαφάνειας και του ελέγχου στο παρόν νομοσχέδιο.
Το πρώτο σημείο αφορά το θέμα της ενεχυρίας των μετοχών, άρθρο 21, παράγραφος 3. Εδώ γίνεται μία μεγάλη αλλαγή. Ενώ μέχρι τώρα οι ενεχυριάσεις ήταν ανεξέλεγκτες, πλέον ελέγχονται και εμποδίζεται ο οποιοσδήποτε έμμεσος έλεγχος μέσου από τον οποιονδήποτε. Η παράγραφος 3 του άρθρου 21 είναι μία μεγάλη και θετική παρέμβαση στον τομέα της διαφάνειας και των ασυμβιβάστων στα Μέσα Μαζικής Ενημέρωσης.
Η δεύτερη μεγάλη παρέμβαση είναι το άρθρο 21, παράγραφος 5. Μέχρι τώρα, όποιος ήθελε να πουλήσει ποσοστά εφημερίδων, δεν ήταν σαφές από πού ελεγχόταν, αν ελεγχόταν και πώς ελεγχόταν και πώς μπορούσαμε να έχουμε σαφή στοιχεία τόσο για το «πόθεν έσχες» του, που είναι κάτι πάρα πολύ σημαντικό, όσο και για την αποφυγή συγκέντρωσης, όπως ακριβώς προβλέπει το Σύνταγμα. 
Με το άρθρο 21, παράγραφος 5 γίνεται μία μεγάλη αλλαγή και στον τομέα αυτό. Θα ελέγχεται η οποιαδήποτε αγοραπωλησία άνω του 5% και θα υπάρχει η δυνατότητα να γνωρίζει ο ελληνικός λαός το «πόθεν έσχες» του νέου αγοραστή ή του αγοραστή μεγάλου πακέτου μετοχών και βεβαίως τη σχέση του με τον οποιονδήποτε άλλον. Έτσι θα αποφεύγεται η συγκέντρωση των Μέσων Μαζικής Ενημέρωσης σ? ένα πρόσωπο.
Η τρίτη μεγάλη παρέμβαση διαφάνειας είναι αυτή με τα σωματεία. Δεν μπορεί να μην έχουμε συμβάσεις και να μην ξέρουμε με ποιους έχουμε να κάνουμε στο χώρο των τηλεοράσεων. Εγώ θεωρώ πάρα πολύ θετικό το ότι έκαναν σωματείο. ?μα ήθελαν να κάνουν άλλες ιστορίες με τις διαφημίσεις, κάτι που απαγορεύεται από το νόμο περί ανταγωνισμού, δεν είχαν ανάγκη να το κάνουν εμφανώς. Θα έπρεπε να το κάνουν «από κάτω».
Όταν κάνουν σωματείο είναι διαφανείς πλέον, έρχονται σε υποχρεωτική συζήτηση θεσμικού χαρακτήρα. Ανοίγουν τα χαρτιά τους και βεβαίως υποχρεούνται σε συμβάσεις. Δεν θέλουμε συμβάσεις; Θέλουμε. Γι? αυτό και κάνουμε αυτήν την παρέμβαση. Είναι ένα μεγάλο ζήτημα προστασίας των εργαζομένων στο χώρο των ΜΜΕ.
Η τέταρτη παρέμβαση αφορά το θέμα της διαφήμισης. Αναφέρθηκα πριν. Τελειώσαμε με την υπερεκμετάλλευση των περιφερειακών μέσων σε σχέση με την κρατική διαφήμιση. Τελειώσαμε με τους μεσάζοντες. Και βεβαίως υπάρχει πλέον πλήρης διαφάνεια και δυνατότητα ελέγχου και από τη Βουλή και από τον οποιονδήποτε γύρω απ? αυτά τα ζητήματα, τα ζητήματα της κατανομής της κρατικής διαφήμισης, το οποίο εμάς μας πονάει και να γίνεται με τρόπο που δεν είναι σύμφωνος με το νόμο και να μη φτάνει στο βασικό προορισμό του.
Και πέμπτη και τελευταία μεγάλη αλλαγή είναι αυτή με τα αμοιβαία. Είναι το αντίθετο απ? αυτό που λέτε. Στο θέμα των αμοιβαίων επιτρέπουμε την πολυδιασπορά, για εκείνους που είναι εισηγμένοι βεβαίως. Επιτρέπουμε το άνοιγμα της αγοράς, το σπάσιμο του ενός, που ούτως ή άλλως απαγορεύεται, αλλά επιχειρούν ορισμένες φορές ορισμένοι να το ξεπερνούν με off shore εταιρείες. Και μάλιστα θυμίζω ?γιατί το ξεχνάμε εύκολα- τη γνωμοδότηση του Συμβουλίου της Επικρατείας πάνω στο προεδρικό διάταγμα το οποίο φτιάξαμε και το οποίο πολύ σύντομα θα τεθεί εν ισχύ και θα γίνει ο διαγωνισμός. Είναι θέμα πλέον ημερών η προσαρμογή. Με την παράγραφο 8 του ιδίου άρθρου του προεδρικού διατάγματος ?λέει το Συμβούλιο της Επικρατείας- τίθεται πρόσθετη εγγύηση διαφάνειας για τις υπεράκτιες ή έξω χώρες εταιρείες. Πότε άλλοτε έγινε αυτό και πότε άλλοτε επιχειρήθηκε να μπουν πρόσθετες διατάξεις σ? αυτόν τον τομέα;
Ολοκληρώνοντας λέγω ότι αυτές οι πέντε μεγάλες κινήσεις δίνουν πραγματικά μια δυναμική σ? αυτό το νομοσχέδιο που θα τη βρούμε όλοι μπροστά μας θετικά, με ενίσχυση της διαφάνειας και διευκόλυνση του έργου του Εθνικού Συμβουλίου Ραδιοτηλεόρασης. 
Από εκεί και πέρα υπάρχουν διαφωνίες σε ορισμένους τομείς. Εγώ για παράδειγμα με τους ανεξάρτητους παραγωγούς δεν μπορώ να δεχτώ -με όλο το σεβασμό προς αυτούς- ότι η αγορά μπορεί να μένει προστατευμένη και κλειστή. Σε συνθήκες ανοικτής αγοράς πρέπει να κάνουμε προσαρμογές. Βεβαίως οφείλουμε να τηρήσουμε αυτά που έχουμε συμφωνήσει στην Ευρωπαϊκή Ένωση. Το έβαλα σαφώς μέσα για να το ενισχύσω περισσότερο. Βεβαίως πρέπει να υπάρχουν ελάχιστες εγγυήσεις. Τις κατοχύρωσα για να τις ενισχύσω περισσότερο, παρ? όλο ότι ίσχυαν ούτως ή άλλως. Αλλά δεν μπορώ να δεχθώ ότι μπορούμε να δημιουργούμε υπερπροστατευμένες καταστάσεις με όρους που δεν υπάρχουν πουθενά, όταν η ίδια η λογική της αγοράς λέει ότι δεν μπορείς να απαγορεύσεις σε κάποιον που κάνει τηλεοπτικό πρόγραμμα, να κάνει μια θυγατρική εταιρεία για να παράγει το ίδιο πρόγραμμα. 
Θα κλείσω με μερικές τεχνικές διατυπώσεις. Η πρώτη είναι η εξής. Επειδή ακούγονται πάρα πολλά γι? αυτό το ινστιτούτο και έχω πει ποιες είναι οι προθέσεις μας και νομίζω ότι θα έχουμε την ευκαιρία αυτά να τα κουβεντιάσουμε και γενικότερα προσθέτω μετά το εδάφιο γ΄ της παραγράφου 2 του άρθρου 28 νέο εδάφιο δ΄ ως εξής: «Με το ίδιο διάταγμα μπορεί να προβλέπονται ειδικοί τρόποι συνεργασίας με άλλους φορείς του δημόσιου τομέα και ειδικά με «το Ινστιτούτο Οπτικοακουστικών Μέσων του άρθρου 1 παράγραφος 7 του ν. 2173/93». Μ? αυτό δίνεται η δυνατότης μιας ειδικής συνεργασίας και σύνδεσης που μπορεί να διασκεδάσει τους τελευταίους φόβους που εκφράστηκαν εδώ. Και το γεγονός ότι δεν υπήρξε και ιδιαίτερη εμμονή, δείχνει ότι αυτοί οι φόβοι έχουν διασκεδαστεί στην ουσία, αλλά διασκεδάζει και τους τελευταίους φόβους που υπήρξαν εδώ και βεβαίως δεν έχει καμία σχέση με το Εθνικό Συμβούλιο Ραδιοτηλεόρασης.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Έχει σχέση με την αντιπαλότητα του Εθνικού Ραδιοτηλεοπτικού Συμβουλίου.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Καμία αντιπαλότητα δεν υπάρχει με το Εθνικό Ραδιοτηλεοπτικό Συμβούλιο.
Επίσης, η παράγραφος «2», που αναφέρεται στην παράγραφο 4, του άρθρου 21, πρέπει να γίνει παράγραφος «3», λόγω της προσθήκης κατά τη διάρκεια της συζήτησης στην επιτροπή νέας παραγράφου που είχε ως αποτέλεσμα την αναρίθμηση της αρχικής από «2» σε «3» . Είναι τεχνικό το θέμα για νομοτεχνικούς λόγους. Για τον ίδιο λόγο διορθώνεται η παράγραφος «2» σε παράγραφο «3» που αναφέρεται στον πρώτο στίχο της παραγράφου 7 του ιδίου άρθρου. Στον ίδιο στίχο της παραγράφου 7 οι λέξεις «τα εδάφια β΄ και γ΄ και δ΄» αντικαθίστανται από τις λέξεις «το εδάφιο β΄».
(Στο σημεία αυτό ο Υπουργός Τύπου και Μέσων Μαζικής Ενημέρωσης κ. Πρωτόπαπας καταθέσει στα Πρακτικά τις προαναφερθείσες διορθώσεις οι οποίες έχουν ως εξής:
«Μετά το εδάφιο γ΄ της παραγράφου 2 του άρθρου 28 προστίθεται νέο εδάφιο δ΄ ως εξής:
«Με το ίδιο διάταγμα μπορεί να προβλέπονται ειδικοί τρόποι συνεργασίας με άλλους φορείς του δημόσιου τομέα, και ειδικά το Ινστιτούτο Οπτικοακουστικών Μέσων του άρθρου 1 παρα. 7 του ν. 2173/1993»
Η «παράγραφος 2» που αναφέρεται στην παράγραφο 4 του άρθρου 21 διορθώνεται σε παράγραφο «3» λόγω της προσθήκης κατά τη διάρκεια της συζήτησης στην Επιτροπή νέας παραγράφου που είχε ως αποτέλεσμα την αναρίθμηση της αρχικής παραγράφου «2» σε «3», Για τον ίδιο λόγο διορθώνεται η παράγραφος «2» σε παράγραφο «3» που αναφέρεται στον πρώτο στίχο της παραγράφου 7 του ίδιου άρθρου.
Στον ίδιο στίχο της παραγράφου 7 ο λέξεις «Τα εδάφια β΄, γ΄ και δ΄ αντικαθίστανται από τις λέξεις «Το εδάφιο β΄»)
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αυτά, γιατί κάναμε στην επιτροπή κάποιες αλλαγές που συμπαρέσυραν τα παραπάνω άρθρα, αλλά νομοτεχνικά πρέπει να το διατυπώσουμε.
Κλείνω, ζητώντας να ψηφιστεί το νομοσχέδιο με βάση την πλούσια συζήτηση που έγινε στη Βουλή. Κατά τη διάρκεια της συζήτησης αυτής δέχθηκα πολλές αλλαγές. Έτσι έχουμε μάθει να λειτουργούμε. Όταν κάτι σωστό λέγεται και όταν ένας φόβος εκφράζεται, τον οποίον μπορούμε να διασκεδάσουμε, να δεχόμαστε να το καλύψουμε. 
Δέχθηκα πάρα πολλές τροποποιήσεις και βελτιώσεις, οι οποίες πολλές εξ αυτών δεν είναι απλά διασφαλιστικές αλλά κάνουν και το νομοσχέδιο καλύτερο. Αυτός είναι ο λόγος της συζήτησης ενός νομοσχεδίου στη Βουλή. Από εκεί και πέρα όμως θα πρέπει να παραδεχθούμε κάτι: Με το νομοσχέδιο αυτό και κυρίως με τα πέντε σημεία που είπα, καθώς επίσης και ειδικά με το θέμα της διαφήμισης επέρχεται μία θετική αλλαγή στον τομέα της διαφάνειας και του ελέγχου. Αυτό όποιος το αμφισβητεί μπορούμε να το συζητήσουμε περαιτέρω και στην πράξη.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ, κυρία Πρόεδρε.
Κύριε Υπουργέ, μία εισαγωγική παρατήρηση και επτά επισημάνσεις, πολύ σύντομες. Σε ό,τι αφορά την εισαγωγική παρατήρηση, ότι υπήρξαν οι παρατηρήσεις του Προέδρου του Εθνικού Συμβουλίου Ραδιοτηλεόρασης που ο κ. Παπαληγούρας ανέγνωσε προηγουμένως, δεν χωράει αμφιβολία. Το αν διασκεδάστηκαν οι φόβοι του από τις τροποποιήσεις τις οποίες επιφέρατε, αυτό είναι προς απόδειξη.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Από τη συζήτηση.
ΠΡΟΚΟΠΗΣ ΠΑΥΛΟΠΟΥΛΟΣ: Και από τη συζήτηση. 
Γι? αυτό έχω ζητήσει από τον κ. Ιωαννίδη, Πρόεδρο της Επιτροπής Θεσμών και Διαφάνειας, -εγώ το είχα ζητήσει και πριν έρθει στην Ολομέλεια αλλά εν πάση περιπτώσει, θα ζητήσω από τον κ. Ιωαννίδη ξανά, όταν οριστικοποιηθεί το νομοσχέδιο- ο Πρόεδρος του ΕΣΡ αφού το αναγνώσει, αφού το εξετάσει με τα μέλη του ΕΣΡ, να έρθει να μας πει εάν και κατά πόσο, κατά την ερμηνεία και εφαρμογή του, σύμφωνα με τη γνώμη της Ανεξάρτητης Διοικητικής Αρχής, τίθενται προβλήματα ή όχι περαιτέρω. Γιατί εγώ πιστεύω ότι τίθενται και θα τα εξηγήσω στη συνέχεια.
Σε ό,τι αφορά το θέμα της διαφάνειας μας είπατε ότι επιφέρετε τομές. Πρώτα-πρώτα για τα θέματα των off shore εταιρειών, εγώ σας λέω ένα πράγμα. Μόνοι σας δημιουργείτε το πρόβλημα το οποίο προσπαθείτε να το επιλύσετε και μάλιστα κατά τρόπο ατελή. Εμείς έχουμε μία σαφή τοποθέτηση στο θέμα αυτό. Για τα θέματα των ηλεκτρονικών ΜΜΕ, εμείς θα απαιτήσουμε ?και το απαιτούμε, εσείς δεν το δέχεστε- να υπάρχει η δυνατότητα ελέγχου μέχρι φυσικού προσώπου, οπότε το θέμα των off shore εταιρειών δεν τίθεται. Από τη στιγμή που δεν το δέχεστε αυτό ό,τι κανόνες και αν βάλατε για τον έλεγχο των off shore εταιρειών, πάντα θα υπάρχει το ζήτημα, αφού δεν δέχεστε το βασικό κανόνα.
Λοιπόν, εκεί είναι η μεγάλη σημασία του προβλήματος. Δηλαδή ανεχόσαστε να υπάρχει αδιαφάνεια και μετά ψάχνετε πώς θα την καταπολεμήσετε. Αυτή είναι η διαφορά νοοτροπίας μας. Σας λέω, λοιπόν, θέλετε να καταπολεμήσετε τη διαπλοκή, την αδιαφάνεια στο θέμα αυτό; Έλεγχος μέχρι φυσικού προσώπου, να μην μπορεί να λειτουργήσει η off shore εταιρεία. Και μη μου πείτε ότι το απαγορεύουν οι νομοθεσίες της Ευρωπαϊκής Ένωσης. Δεν είναι αλήθεια. Τα ηλεκτρονικά ΜΜΕ συνιστούν δημόσια υπηρεσία κατά το ελληνικό Σύνταγμα και δη κατά παραχώρηση ?και θα έρθω στη συνέχεια- και ως προς αυτό δεν μπορούν κανόνες του κοινοτικού δικαίου να δημιουργήσουν προβλήματα, εάν εμείς θελήσουμε για λόγους διαφάνειας να επιβάλουμε έλεγχο μέχρι φυσικού προσώπου. Εμείς θα το κάνουμε ως Κυβέρνηση, αν το αποφασίσει ο Ελληνικός Λαός. Και δεσμευόμαστε και θα δείτε ότι τότε θα το καταφέρουμε να το κάνουμε.
Και οι επτά επισημάνσεις τις οποίες έχω πει: 
Επισήμανση πρώτη: Εδώ, κύριε Υπουργέ, μάλλον πρέπει να έχει γίνει κάποιο λάθος. Στο άρθρο 21, πράγματι το μεγάλο ζήτημα που είχαμε πει είναι ότι έτσι όπως είχατε την αρχική διατύπωση, υπάρχει τεκμήριο αμάχητο. Από τη στιγμή που περνούσαν οι ορισμένες ημέρες που δεν έκανε έλεγχο το ΕΣΡ, από εκεί και πέρα δημιουργείται αμάχητο τεκμήριο ως προς το ότι δεν υπάρχει υπέρβαση του βασικού μετόχου. Βγάλατε αυτές τις διατάξεις περί του αμαχήτου τεκμηρίου αλλά έχει μείνει μία λέξη η οποία είναι αγκάθι. Η υποχρέωση ελέγχου του ΕΣΡ υπάρχει, και ορθώς. Και υπάρχει και η προθεσμία των σαράντα πέντε ημερών. Μόνο που τη διατηρείτε αποκλειστική. Είναι μεγάλο πρόβλημα αυτό. Πρέπει να βγάλετε τη λέξη «αποκλειστική» διότι αν τη διατηρήσετε μπορεί να του έχει ξεφύγει και του Προέδρου του ΕΣΡ. Θα σας πουν οι παρακείμενοι σύμβουλοί σας ότι αν κρατήσετε το «εντός αποκλειστικής προθεσμίας» μετά τη λήξη της προθεσμίας δεν μπορεί το Συμβούλιο να έρθει και να ελέγξει τα πράγματα. Δεν έχει αρμοδιότητα πλέον. Τι θα γίνει στην περίπτωση αυτή; Ποιος θα ελέγχει;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ποιος θα ελέγξει ?
ΠΡΟΚΟΠΗΣ ΠΑΥΛΟΠΟΥΛΟΣ: Μα, δεν μπορεί. Πείτε ότι για οιονδήποτε λόγο, που είναι λόγοι αντικειμενικής αδυναμίας, δεν προλαβαίνει.
Κύριε Υπουργέ, είναι λάθος, σας το ξαναλέω, πάλι θα καταλήξουμε στα ίδια.
Ξέρετε τι λέτε; Πάει να ελεγχθεί το θέμα της υπέρβασης του βασικού μετόχου μέσω της ενεχυρίασης. Και το Εθνικό Συμβούλιο εντός σαράντα πέντε ημερών δεν προλαβαίνει να το κάνει για πολλούς λόγους. Αν βάλετε τη λέξη «αποκλειστικής», στερείται αρμοδιότητας. Είναι λάθος. Βγάλτε τη λέξη «αποκλειστικής». Εντός προθεσμίας. Οπότε, αν παρέλθει η προθεσμία, τουλάχιστον τεκμαίρεται άρνηση την οποία ο άλλος μπορεί να προσβάλει και να προστατευθεί. Έτσι όπως είναι τώρα, έχει πρόβλημα. Σας το λέω καλόπιστα. 
Δεύτερη παρατήρηση στο θέμα των συλλογικών συμβάσεων του άρθρου 22. Όσον αφορά το άρθρο 22, έτσι όπως το έχετε τώρα, ειδικά για τα ηλεκτρονικά Μέσα Μαζικής Ενημέρωσης, αν δεν υπάρξει συλλογική σύμβαση, ισχύουν οι όροι των συλλογικών συμβάσεων της ΕΣΗΕΑ. Παλαιότερα ίσχυαν οι συλλογικές συμβάσεις που ίσχυαν για την ΕΡΤ. Αυτό γιατί έφυγε από τη μέση; 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Το ζήτησε η ΕΣΗΕΑ μαζί με την ΕΙΗΕΑ, δηλαδή οι εργαζόμενοι και οι εργοδότες από κοινού.
ΠΡΟΚΟΠΗΣ ΠΑΥΛΟΠΟΥΛΟΣ: Οι εργαζόμενοι αντιθέτως μας είπαν -και αυτό πρέπει να το δείτε μαζί τους, γιατί είπαν ότι το συζήτησαν μαζί σας?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Για την ΕΣΗΕΑ μου είπατε.
ΠΡΟΚΟΠΗΣ ΠΑΥΛΟΠΟΥΛΟΣ: Όχι, όπως το έχετε τώρα. Αν δεν υπάρξει συλλογική σύμβαση στα ηλεκτρονικά Μέσα Μαζικής Ενημέρωσης, τότε ισχύουν οι συλλογικές συμβάσεις που ισχύουν με την ΕΣΗΕΑ. Το θέμα είναι ότι παλιότερα ίσχυε ότι υπάρχουν οι συλλογικές συμβάσεις, οι οποίες έχουν συναφθεί στο πλαίσιο της ΕΡΤ και ισχύουν αυτοί οι κανόνες, οι οποίοι εθεωρούντο ότι είναι πιο ευνοϊκοί γι? αυτούς. Δείτε το αυτό το πράγμα.
Τρίτον, με τους ανεξάρτητους παραγωγούς στις εταιρίες υπάρχει ένα μεγάλο ζήτημα. Με την τροποποίηση την οποία μας φέρατε ?και εδώ υπάρχει ένα συνταγματικό πρόβλημα- τι μας λέτε; Μας λέτε ότι δεν θεωρούνται ανεξάρτητες εταιρείες παραγωγής, οι εταιρείες που αποτελούν συνδεδεμένες επιχειρήσεις με τηλεοπτικούς φορείς κατά την έννοια της παραγράφου 5 του άρθρου 42 ε΄ του ν. 2190/1920. Δηλαδή ουσιαστικά οι θυγατρικές εταιρείες. Ξέρετε ποιος είναι ο κίνδυνος; Να μην είναι θυγατρική μια εταιρεία, αλλά ο Χ κύριος που έχει αυτήν τη στιγμή ένα κανάλι και πρέπει να πάρει παραγωγή από μια άλλη εταιρεία που είναι ανεξάρτητη εταιρεία παραγωγής, να μη φτιάξει θυγατρική, αλλά να μετέχει ο ίδιος μέσα. Να μην έχει τη θυγατρική μορφή και εσείς αυτήν την εταιρεία να τη θεωρείτε ανεξάρτητη. Είναι ατελής η διάταξη. Μα, αυτό θέλουμε να αποφύγουμε. Αυτός είναι ο λόγος που πρέπει να αποφευχθεί. Δεν μπορεί να είναι «Γιάννης κερνάει και Γιάννης πίνει». Έτσι όπως έχουν τα πράγματα υπάρχει μεγάλο ζήτημα και υπάρχει ζήτημα συνταγματικότητας. Σας το έχουν δύο έγκριτες γνωμοδοτήσεις, τις οποίες εγώ διάβασα και με έπεισαν και του κ. Κοτσίρη και του κ. Τσακιράκη, οι οποίες θίγουν το θέμα. Θέλει αναδιατύπωση η σχετική ρύθμιση, αλλιώς ουσιαστικά φαλκιδεύεται η όλη ρύθμιση. Περιορίζετε την έννοια της έλλειψης ανεξαρτησίας μόνο στο θέμα των θυγατρικών. Μπορεί να μην είναι θυγατρική η εταιρεία, αλλά να την έχει φτιάξει ο ίδιος που κατέχει τον τηλεοπτικό σταθμό.
( Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Μας προτείνετε αναδιατύπωση;
ΠΡΟΚΟΠΗΣ ΠΑΥΛΟΠΟΥΛΟΣ: Η αναδιατύπωση θα πρέπει να είναι τέτοια που να επιτρέπει πράγματι να είναι πλήρως ανεξάρτητη..
ΠΡΟΕΔΡΕΥΩΝ (Παναγιώτης Σγουρίδης): Έχετε πρόταση;
ΠΡΟΚΟΠΗΣ ΠΑΥΛΟΠΟΥΛΟΣ: Η πρόταση είναι ότι στις εταιρίες αυτές δεν μπορούν να μετέχουν καν. Όχι απλώς και μόνο να μην είναι θυγατρικές, αλλά και να μη μετέχουν ως μέτοχοι εκείνοι οι οποίοι τελικά είναι μέτοχοι ενός τηλεοπτικού σταθμού. 
ΠΡΟΕΔΡΕΥΩΝ (Παναγιώτης Σγουρίδης): Συμφωνείτε, κύριε Υπουργέ;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Δεν έχω κανένα πρόβλημα. Θέλω το 10%? 
ΠΡΟΚΟΠΗΣ ΠΑΥΛΟΠΟΥΛΟΣ: Εμείς θα δεχθούμε και στην ψήφιση στο σύνολο, όταν έρθει ακόμα, και τότε, αν θελήσετε να το αναδιατυπώσετε, εφόσον είναι επί τα βελτίω.
ΠΡΟΕΔΡΕΥΩΝ (Παναγιώτης Σγουρίδης): Έχουμε κάποιο χρόνο μέχρι να τελειώσουμε, ας το δείτε. 
ΠΡΟΚΟΠΗΣ ΠΑΥΛΟΠΟΥΛΟΣ: Στο άρθρο 28 η μεγαλύτερη ένσταση που έχουμε για το ινστιτούτο είναι ότι είναι περίπου το «μαγαζάκι της οδού Ζαλοκώστα». Κάθε Υπουργείο μπορεί να φτιάχνει το ινστιτούτο για τη νομοθεσία του. Όλα τα Υπουργεία έχουν μια ιδιαιτερότητα σε ό,τι αφορά τη νομοθεσία τους. Το καθένα φτιάχνει το ινστιτούτο του; Ινστιτούτα μπορεί να φτιάχνουν τα πανεπιστήμια, οι σχολές και αυτό έχει γίνει. Τώρα όμως κάθε Υπουργείο φτιάχνει και ινστιτούτο. Το Υπουργείο Υγείας δεν θα φτιάξει παραδείγματος χάρη για τη βιοηθική; Το Υπουργείο Εμπορικής Ναυτιλίας δεν θα φτιάξει για τα θέματα της ακτοφυλακής τη νομοθεσία σε παγκόσμιο ή ευρωπαϊκό επίπεδο; Κάθε Υπουργείο τότε, κατά γενική διεύθυνση μάλιστα, να φτιάχνει και από ένα ινστιτούτο για να μπορεί να βολεύει «ημετέρους». Γιατί περί αυτού πρόκειται.
Σε ό,τι αφορά τις κυρώσεις, κύριε Υπουργέ, ορθώς λέτε ότι πρέπει να απαλλάσσονται τα μέλη των διοικητικών συμβουλίων των Μέσων Μαζικής Ενημέρωσης τα οποία έχουν υποστεί κυρώσεις, αλλά δεν είχαν καμία υπαιτιότητα ούτε μετείχαν στη λήψη των αποφάσεων.
Σας είπα όμως και κάτι?
ΠΡΟΕΔΡΕΥΩΝ (Παναγιώτης Σγουρίδης): Μέχρις αποδείξεως του εναντίου.
ΠΡΟΚΟΠΗΣ ΠΑΥΛΟΠΟΥΛΟΣ: Όχι μόνο μέχρις αποδείξεως του εναντίου. Το βάρος της αποδείξεως ότι δεν μετείχε στο διοικητικό συμβούλιο και ότι δεν είχε καμία υπαιτιότητα για την πράξη εκείνη, έναντι της οποίας επεβλήθη η κύρωση, αυτό το βάρος πρέπει να το έχει αυτός. Και μόνο η ιδέα?
ΠΡΟΕΔΡΕΥΩΝ (Παναγιώτης Σγουρίδης): Υπεύθυνοι είναι όλοι μέχρις αποδείξεως του εναντίου.
ΠΡΟΚΟΠΗΣ ΠΑΥΛΟΠΟΥΛΟΣ: Ακριβώς. Δηλαδή θα πρέπει να επιβληθεί η κύρωση και αν αποδείξει αυτός ότι δεν μετείχε, τότε από εκεί και πέρα στην περίπτωση αυτή απαλλάσσεται.
Τέλος, σε ό,τι αφορά το κανάλι της Βουλής, θέλουμε να μας διαβεβαιώσετε εδώ, σύμφωνα με τον προγραμματισμό σας, που τώρα τον ξέρετε?
ΠΡΟΕΔΡΕΥΩΝ (Παναγιώτης Σγουρίδης): Αυτή είναι τροπολογία. Θα μπούμε μετά.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, επειδή?
ΠΡΟΕΔΡΕΥΩΝ (Παναγιώτης Σγουρίδης): Δεν θέλετε να πάρετε το λόγο μετά.
ΠΡΟΚΟΠΗΣ ΠΑΥΛΟΠΟΥΛΟΣ: Τελειώνω.
ΑΡΙΣΤΟΤΕΛΗΣ ΠΑΥΛΙΔΗΣ: Επί της τροπολογίας θα μιλήσουμε;
ΠΡΟΕΔΡΕΥΩΝ (Παναγιώτης Σγουρίδης): Ναι.
ΠΡΟΚΟΠΗΣ ΠΑΥΛΟΠΟΥΛΟΣ: Το θέμα είναι το εξής: Να μας πείτε εδώ ποια ημέρα, πότε ξεκινάμε. Πότε ξεκινάει το κανάλι της Βουλής να εκπέμπει; Το ότι βγαίνουν οι αποφάσεις, δεν μας λέει και πολλά πράγματα ξέρετε. Διότι μπορεί όταν βγουν οι αποφάσεις να υπάρξουν τεχνικές δυσκολίες κλπ. και να φτάσουμε παραμονές εκλογών, δηλαδή για την επόμενη κυβέρνηση. Εγώ σας είπα πως μας δίνετε την αίσθηση ότι θέλετε το κανάλι της Βουλής για να μιλάτε εδώ όταν θα είστε αντιπολίτευση. Και τότε χρήσιμο θα είναι και σε εμάς, γιατί εμείς θέλουμε να ακούγεται η φωνή σας τότε, αν ο Ελληνικός Λαός έτσι αποφασίσει. Δεν προδικάζω την απόφασή του. Γιατί, όμως, να μην τελειώσουμε μέσα στο καλοκαίρι; Γιατί παραδείγματος χάρη στο Β΄ Τμήμα Διακοπής των Εργασιών της Βουλής να μη λειτουργεί το κανάλι της Βουλής;
Τελειώνοντας θα ήθελα να κάνω μία παρατήρηση, κύριε Πρόεδρε. Ίσως θα μπορούσα να βοηθήσω λίγο σε αυτό που οι δύο συνάδελφοι εκ Δωδεκανήσου έθεσαν που είναι πολύ σωστό. 
Κύριε Υπουργέ, πρέπει να ξέρετε κάτι. Και αυτό δεν αποτελεί παρέμβαση στο έργο του Εθνικού Συμβουλίου Ραδιοτηλεόρασης. Όταν παραχωρείται μία άδεια σε ένα ραδιόφωνο για να εκπέμπει τοπικά, η παραχώρηση ταυτοχρόνως και των συχνοτήτων που είναι απαραίτητες για να εκπέμπει στο πλαίσιο το τοπικό, που του έχετε δώσει, είναι υποχρέωση της Πολιτείας. Διότι το ραδιόφωνο και η τηλεόραση αποτελούν δημόσιες υπηρεσίες. Όταν παραχωρούνται σε ιδιώτες είναι δημόσια υπηρεσία κατά παραχώρηση. Μία από τις βασικές αρχές που κατά το Σύνταγμα διέπουν τη λειτουργία των δημοσίων υπηρεσιών είναι η συνέχεια και είναι και η ολοκληρωμένη λειτουργία. Και αυτές είναι συνταγματικώς κατοχυρωμένες αρχές. Το να παραχωρείτε την άδεια σε ιδιώτη κατά παραχώρηση δημόσιας υπηρεσίας, αλλά να μην έχει τη δυνατότητα να εκπέμπει αυτός με τη συχνότητα που είναι απαραίτητη, τούτο σημαίνει ότι αυτός που του παραχώρησε την άδεια παραβιάζει τους κανόνες δημόσιας υπηρεσίας. Δεν είναι δηλαδή παραχώρηση αυτό που κάνετε.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Παυλόπουλε. Κατανοητό.
ΠΡΟΚΟΠΗΣ ΠΑΥΛΟΠΟΥΛΟΣ: Το Εθνικό Συμβούλιο ?και όχι εσείς- οφείλει να?
ΠΡΟΕΔΡΕΥΩΝ (Παναγιώτης Σγουρίδης): Κατανοητό.
ΠΡΟΚΟΠΗΣ ΠΑΥΛΟΠΟΥΛΟΣ: ?στη Βουλή ότι πρέπει να διασφαλίζει και τις απαραίτητες συχνότητες όταν δίνει τη σχετική άδεια αλλιώς δεν διευκολύνει τη λειτουργία της δημόσιας υπηρεσίας, πράγμα το οποίο έχει και συνταγματικές προεκτάσεις.
Ευχαριστώ πολύ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαγεωργίου έχει το λόγο.
ΓΕΩΡΓΙΟΣ ΠΑΠΑΓΕΩΡΓΙΟΥ: Πραγματικά θέλω και εγώ, κύριε Υπουργέ, στην παράγραφο 4 του άρθρου 22 που προσθέσατε αυτήν τη νέα παράγραφο 5, να σταθώ στο τελευταίο εδάφιο: «Δεν θεωρούνται ανεξάρτητες εταιρείες παραγωγής οι εταιρείες που αποτελούν συνδεδεμένες επιχειρήσεις με τηλεοπτικούς φορείς, κατά την έννοια της παραγράφου 5 του άρθρου 42 του ν. 2190/1920». Θα ήθελα να σας θέσω τον προβληματισμό μου.
Όταν δεν θεωρούνται ανεξάρτητες εταιρείες παραγωγής οι εταιρείες που αποτελούν συνδεδεμένες επιχειρήσεις με τηλεοπτικούς φορείς αυτό έχει την έννοια ότι θα μπορούν οι ελεύθερες εταιρείες των παραγωγών να παίρνουν το μερίδιό τους. Αυτήν την ευχέρεια τους τη δίνετε με την εφαρμογή του δικαίου της Ευρωπαϊκής Ένωσης. Αν μέλη που σχετίζονται με οιονδήποτε τρόπο με το κανάλι, με το φορέα, μπορούν να φτιάχνουν μία ανεξάρτητη εταιρεία, κατά την έννοια του ν. 2190, θα έχουμε μία έμμεση καταστρατήγηση αυτού του μεριδίου στη συμμετοχή. Νομίζω ότι μπορείτε να το επανεξετάσετε και να το δείτε καλύτερα αυτό το θέμα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλίδης έχει το λόγο.
ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε, έθεσα θέματα δύο.
Θέμα πρώτον: Η πρόσκληση που έγινε χθες από το Ραδιοτηλεοπτικό Συμβούλιο προς τους θεωρουμένους ως παρατύπως λειτουργούντες ραδιοφωνικούς σταθμούς -οι ιδιοκτήτες των δηλαδή- στη νησιωτική Ελλάδα και αναφέρομαι τώρα στα Δωδεκάνησα.
Δεν σας ζήτησα να παρέμβετε στο έργο του Συμβουλίου αυτού. Ζήτησα όμως να ξεκαθαρίσετε τη θέση σας και αν χρειασθεί ?που χρειάζεται φαίνεται- να φέρουμε εκείνη τη νομοθετική διάταξη, την οποία θα χρησιμοποιήσει το Συμβούλιο, ώστε να πάψει να παρατηρείται αυτό που θεωρείται σήμερα ως «αταξία». Και σας το είπα αυτό προερχόμενος από μία περιοχή, η οποία έχει απόλυτη ανάγκη της φωνής αυτών των σταθμών. Και σας εξήγησα τι συμβαίνει. Και μάλιστα είναι μία περιοχή, στην οποία δεν έχετε δώσει καλές εξετάσεις. Προχθές έγινε η τελετή για την επέτειο του Ολοκαυτώματος της Κάσου. Απούσα η κρατική ραδιοφωνία και τηλεόραση. Παντελώς απούσα από ένα ιστορικό γεγονός που αναφέρεται στα της εσχατιάς της νησιωτικής Ελλάδος.
Ξέρετε, κύριε Υπουργέ, όταν φτάνουμε στα Δωδεκάνησα ή προς την ανατολική πλευρά καθ? οιονδήποτε τρόπο ποιοι μας υποδέχονται; Ένα σήμα στα κινητά τηλέφωνα ?και το έχετε κι εσείς προσωπικά ίσως, κύριε Πρόεδρε, στην περιοχή σας- που λέει «Welcome to Turkey». Τo ξέρετε αυτό. Είναι το σήμα των τουρκικών δικτύων της κινητής τηλεφωνίας. 
ΠΡΟΕΔΡΕΥΩΝ (Παναγιώτης Σγουρίδης): Η Turkcell.
ΑΡΙΣΤΟΤΕΛΗΣ ΠΑΥΛΙΔΗΣ: Η Turkcell, βλέπω ότι είσθε ενημερωμένος. Σας είπα ότι όλοι υφιστάμεθα ραδιοφωνική και τηλεοπτική εισβολή και την περιέγραψε πολύ καλά ο κ. Σφυρίου. Εσείς τακτοποιήσατε τη φωνή της Αμερικής και καλώς επράξατε. Σταθμός στη Ρόδο, ο ?Voice of Americans?. Βοηθήστε και το «Voice of ? Greeks». Να πάρετε, λοιπόν, απόφαση σήμερα να την ανακοινώσετε έστω και ως πρόθεσή σας. Κάντε ό,τι νομίζετε, πριν κλείσει πάντως η συνεδρίαση, ώστε βάσει της δηλώσεώς σας να αποδεσμευθεί και το Ραδιοτηλεοπτικό Συμβούλιο. Η δήλωσή σας, σοβαρά, όπως μου λένε δήλωση, να θεωρηθεί ως έκφραση προθέσεως, την οποία στηρίζει το Κοινοβούλιο! Να μη μου τα λέτε εμένα ούτε να μου γνέφετε. Θα λύσετε τα χέρια, σήμερα, του Ραδιοτηλεοπτικού Συμβουλίου να μην προχωρήσει στην επιβολή ποινών.
Ένας Πρόεδρος, ο οποίος, όπως είπατε, παρακολουθεί τη συζήτηση και σας στέλνει δεύτερο γράμμα, πέραν αυτού που ανέγνωσε ο κ. Παπαληγούρας, και μεταβάλλει άποψη, γραπτώς, μάλιστα, αυτός ο κύριος πρόεδρος του Ραδιοτηλεοπτικού Συμβουλίου, που ακούει τη φωνή των εκπροσώπων των νησιωτών, δεν θα μεταβάλει άποψη; Και θα σταματήσει έτσι τη διαδικασία μέχρις ότου εμείς πάλι του δώσουμε τη νομική βάση για να πάρει μια νέα απόφαση.
Αυτά γίνονται, κύριε Υπουργέ επί του Τύπου και των Μέσων Μαζικής Ενημέρωσης. Και δεν δέχομαι άνευ κριτικής τα όσα διαφημίσατε περί στηρίξεως των Μέσων Μαζικής Ενημέρωσης, εντύπων κυρίως, στη νησιωτική Ελλάδα. Δεν φθάνει σ? όλα τα νησιά ο καθημερινός Τύπος, που με πολύ κόπο εκδίδεται. στη Ρόδο όπου τέσσερις ή πέντε βασανιζόμενοι εκδότες, διευθυντές, αρχισυντάκτες και συντάκτες προσπαθούν να ενημερώσουν, αλλά τα γραπτά τους εξαντλούνται το πολύ-πολύ μέχρι τη Σύμη. Στην Κω φθάνει μέρα παρά μέρα, αναλόγως καιρού, και στην Κάλυμνο δεν φθάνει έγκαιρα, στην Αστυπάλαια δεν φτάνει, στη Λέρο δεν φτάνει, στην Κάρπαθο δε φθάνει σπανίως.
Μη μας λέτε, λοιπόν, ότι καταβάλατε ποσά τάδε για τη διακίνηση των εφημερίδων. Και σας αποκαλύπτω κι ένα μυστικό. Η Ολυμπιακή πολλάκις αρνείται να μεταφέρει και τον αθηναϊκό Τύπο και αναγκαζόμασθε οι Βουλευτές τη διαμαρτυρία των συμπατριωτών μας να την κάνουμε κοινοβουλευτική παρέμβαση. 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Παυλίδη.
ΑΡΙΣΤΟΤΕΛΗΣ ΠΑΥΛΙΔΗΣ: Και το τελευταίο: Δώσατε στην κρατική ραδιοφωνία ανά σημείο εκπομπής 35 ΚW ισχύ και στην ιδιωτική 1 KW. Δέκα σημεία στην κρατική και στα υπόλοιπα ψιχία. Αφήστε τους λοιπόν ελεύθερους να κάνουν ό,τι είναι δυνατόν για μας, οι ιδιωτικοί ραδιοσταθμοί που σήμερα κινδυνεύουν να κλείσουν.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Σφυρίου.
ΚΟΣΜΑΣ ΣΦΥΡΙΟΥ: Ευχαριστώ, κύριε Πρόεδρε. Μου χρειάζεται μόνο ένα λεπτό, όχι περισσότερο.
ΠΡΟΕΔΡΕΥΩΝ (Παναγιώτης Σγουρίδης): Εγώ θα σας βάλω αυτό που δικαιούσθε.
ΚΟΣΜΑΣ ΣΦΥΡΙΟΥ: Κύριε Υπουργέ, σημείωσα για το παρεμπίπτον θέμα από την πρωτολογία σας που είπατε ότι πρέπει να εξετάσουμε τι θα κάνουμε με το ιδιάζον ζήτημα των συχνοτήτων στα νησιά, στα οποία αναφερθήκαμε προηγουμένως. Αυτό εγώ το ερμηνεύω ότι ήδη απασχολείται η Κυβέρνηση.
Και όταν λέω την Κυβέρνηση, αναφέρομαι στο Υπουργείο Τύπου και στο Υπουργείο των Μεταφορών. Είναι ένας προάγγελος, εφόσον την απασχολεί, ότι θα έρθει προς αντιμετώπιση το ζήτημα και εάν τουλάχιστον ληφθούν υπόψη και όσα συζητήσαμε μέχρι στιγμής, ίσως και με κάποια νομοθετική πρόβλεψη.
Όμως, κύριε Υπουργέ, εκείνο που θα ήθελα να τονίσω είναι να γίνουν αυτά όσο το δυνατόν γρηγορότερα. Έχει σημασία ο χρόνος, γιατί πιστεύω ότι, εάν εκδηλωθεί η νομοθετική πρωτοβουλία για να αντιμετωπισθεί το ιδιάζον ζήτημα, όπως το περιγράψατε κι εσείς, ασφαλώς θα δημιουργήσει νέα δεδομένα και ενόψει του ρόλου τον οποίο παίζει η ανεξάρτητη αρχή, το Εθνικό Συμβούλιο Ραδιοτηλεόρασης, και ενόψει της χορήγησης των σχετικών αδειών στους περιφερειακούς σταθμούς.
Γι? αυτούς τους δύο λόγους εισηγούμαι να συζητήσουμε το ταχύτερο δυνατό διάταξη νόμου στη Βουλή. 
ΑΡΙΣΤΟΤΕΛΗΣ ΠΑΥΛΙΔΗΣ: Δηλαδή είστε ικανοποιημένος με τη στάση του κυρίου Υπουργού;
ΠΡΟΕΔΡΕΥΩΝ (Παναγιώτης Σγουρίδης): Η κ. Καλαντζάκου έχει το λόγο.
ΣΟΦΙΑ ΚΑΛΑΝΤΖΑΚΟΥ: Κατ? αρχήν μακριά από μένα οι μεσάζοντες. Αυτοί είναι που έχουν δημιουργήσει όλα τα προβλήματα στους αγρότες και τους καταναλωτές στις αυξήσεις των τιμών.
Θα ήθελα να σας ρωτήσω, κύριε Υπουργέ, δύο πράγματα. Λέτε ότι καταργείτε τα media shop, αλλά οι περισσότερες διαφημιστικές εταιρείες δεν κάνουν media planning. Θα ήθελα, εάν μπορείτε να μου το εξηγήσετε αυτό. Οι περισσότερες διαφημιστικές εταιρείες δεν έχουν media planning, χρησιμοποιούν media shop. ?ρα, είναι ο μεσάζοντας του μεσάζοντα που καταργείται;
Επίσης, τα media shops ήταν χωρισμένα σε αθηναϊκά και περιφερειακά. Πώς ακριβώς αυτό θα βολέψει την περιφέρεια, γιατί με ενδιαφέρει η περιφέρεια να εξασφαλίσει τα κονδύλια της. 
Τέλος, στην παράγραφο 7 του άρθρου 27 αναφέρεται «μπορεί να ζητά τη διατύπωση γνώμης από τους ειδικούς φορείς». Δεν είμαι νομικός, αλλά το «μπορεί» είναι δεσμευτικό ή είναι προαιρετικό; Μπορεί και να μη ζητήσετε;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Διαβάστε παρακάτω.
ΣΟΦΙΑ ΚΑΛΑΝΤΖΑΚΟΥ: Διάβασα και το παρακάτω. Λέτε ότι κάνετε σύσταση μιας επιτροπής που αναφέρεται πάλι σε αυτούς. Είναι επιτροπή από αυτούς, αλλά μπορεί να τους ζητήσετε τη γνώμη. Τι να πω; Δυνητικό μου φαίνεται. 
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κυρία Καλαντζάκου, διαβάστε παρακάτω. «Για τον ίδιο σκοπό ο Υπουργός Τύπου και ΜΜΕ συγκροτεί» -είναι θετική η διάταξη αυτή- «γνωμοδοτική επιτροπή στην οποία συμμετέχουν υποχρεωτικά εκπρόσωποι των ανωτέρων συλλογικών οργάνων». 
Υπάρχουν παρεμβάσεις σε δύο βαθμούς. Σε πρώτο βαθμό είναι το «μπορεί», δηλαδή σε πρώτο βαθμό κατ? ευθείαν στις υπηρεσίες του Υπουργείου. Σε δεύτερο βαθμό, στον έλεγχο, είναι υποχρεωτική η σύσταση της επιτροπής. Το έχουμε λύσει αυτό το ζήτημα από την επιτροπή.
ΣΟΦΙΑ ΚΑΛΑΝΤΖΑΚΟΥ: Εγώ δεν το καταλαβαίνω αυτό. Με ενδιαφέρει να ξέρω. Βγάλτε τη λέξη «μπορεί». 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Θα σας κάνω τη χάρη και θα βγάλω τη λέξη «μπορεί». 
Επομένως, στο άρθρο 27, παράγραφος 7 οι λέξεις «μπορεί να» διαγράφονται και γίνεται «ζητά τη διατύπωση γνώμης». Δεν υπήρχε δηλαδή θέμα, αλλά το κάνω για να σας διασφαλίσω καλύτερα. 
Αντιθέτως, με τον κ. Παυλίδη θα διαφωνήσω, διότι ήρθε εδώ και έθεσε άσχετο θέμα με το νομοσχέδιο. 
ΑΡΙΣΤΟΤΕΛΗΣ ΠΑΥΛΙΔΗΣ: Υπάρχει άσχετο θέμα με το νομοσχέδιο;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Θα μπορούσατε να μου κάνετε μία ερώτηση ή να πάμε με τις διαδικασίες του Κοινοβουλευτικού Ελέγχου, τις οποίες σέβομαι απόλυτα, γιατί μου αρέσει να συζητώ κάθε πράγμα στον καιρό του. 
ΑΡΙΣΤΟΤΕΛΗΣ ΠΑΥΛΙΔΗΣ: Δεν θα αποφύγετε την ερώτηση.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Εγώ ήδη έχω αντιμετωπίσει το θέμα της Ρόδου μετά από παρέμβαση του κ. Σφυρίου.
ΑΡΙΣΤΟΤΕΛΗΣ ΠΑΥΛΙΔΗΣ: Αρχίσαμε τώρα να απαντάμε ο ένας στον άλλον! Μπράβο!
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Όχι, δεν απαντάμε ο ένας στον άλλον. 
Κύριε Πρόεδρε, προστατεύστε με από τον κ. Παυλίδη.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Παυλίδη.
Παρακαλώ, να μη γράφονται οι διακοπές στα Πρακτικά.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Επειδή είναι παλιός κοινοβουλευτικός, θα έπρεπε να ξέρει ότι δεν μπορούμε να συζητάμε σε ένα νομοσχέδιο άσχετες διατάξεις και άσχετα θέματα. Ξέρει ότι αυτά τα θέματα έπρεπε να τεθούν στην ώρα τους και υπάρχει η διαδικασία του κοινοβουλευτικού ελέγχου.
Πέραν όμως αυτού, επειδή ο κ. Σφυρίου και ο κ. Παπανικόλας έχουν ήδη έρθει στο γραφείο μου με τους είκοσι ραδιοφωνικούς σταθμούς, έχω ήδη μεριμνήσει -δεν περίμενα να το κάνω τώρα- ώστε να εξασφαλιστεί ένα απαραίτητο μεσοδιάστημα. Έχω ήδη κάνει επαφή με τους αρμόδιους φορείς, ώστε να υπάρξει ένα απαραίτητο μεσοδιάστημα μέσα στο οποίο θα μελετήσουμε τι είδους νομοθετική παρέμβαση θέλουμε διότι αυτές δεν γίνονται στο πόδι. 
Αν δημιουργήσουμε μια νομοθετική παρέμβαση στο πόδι, η οποία θα καλύπτει τα Δωδεκάνησα, θα έχουμε μείζον θέμα στις Κυκλάδες. Ή μπορεί αύριο να έχουμε ένα θέμα στα Ιόνια, το οποίο να μην καλύπτεται. Θέλει λίγη δουλειά και η δουλειά πρέπει να είναι σοβαρή. Το εξήγησα αυτό στους ραδιοφωνικούς σταθμούς και το απεδέχθησαν. Ήδη εξασφάλισα με κάποιο τρόπο, που εν πάση περιπτώσει γνωρίζω, το να υπάρχει το απαραίτητο μεσοδιάστημα χωρίς να υπάρχει ένταση των διαδικασιών μέσα στις οποίες θα μπορεί να δοθεί η δυνατότης στην Κυβέρνηση να ετοιμάσει μια σωστή τροπολογία και όχι μια λανθασμένη που θα δημιουργήσει προβλήματα αλλού και η οποία να ικανοποιήσει το θέμα. Έτσι γίνεται η σωστή δουλειά. Δεν γίνεται σε ώρες συζήτησης στη Βουλή να φτιάχνουμε τροπολογίες στο πόδι για να βγούμε μετά να πούμε ότι το φροντίσαμε. ?μα θέλεις να το φροντίσεις, να απευθυνθείς την ώρα που πρέπει. Αλλιώς είναι υποκρισία, κύριοι συνάδελφοι. 
ΑΡΙΣΤΟΤΕΛΗΣ ΠΑΥΛΙΔΗΣ: ?.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Όσον αφορά το θέμα που έθεσε ο κ. Παυλόπουλος -βέβαια λείπει γιατί έχει μια σοβαρή δουλειά και το αποδέχομαι αυτό, αλλά θα του το πω και κατ? ιδίαν- να θυμόμαστε ότι οι off-shore εταιρείες με βάση την υπάρχουσα νομοθεσία ελέγχονται μέχρι φυσικού προσώπου. Θα το κάνουμε, λέει, όταν έλθουμε εμείς, αν και ποτέ. Αλλά ανεξαρτήτως αυτού, αφού ήδη ελέγχονται, ήδη προβλέπεται στην υπάρχουσα νομοθεσία. Θα κάνουμε πράγματα που υπάρχουν δηλαδή; Αυτά πρέπει να τα προσέχουμε λίγο διότι δημιουργούμε μια εικόνα ότι εν πάση περιπτώσει δεν θυμόμαστε ορισμένα σημεία της νομοθεσίας.
Στο θέμα της αποκλειστικής που επιμένει ο κ. Παυλόπουλος είναι καλόπιστη η εμμονή του. Το ίδιο πράγμα υπάρχει στο νόμο 3021 και στην πρόταση που κάνει εδώ ο κ. Λασκαρίδης. Για αποκλειστικής μιλάει. Γιατί αποκλειστικής; Θα σας πω. Γιατί αν το αφήσουμε με απλή προθεσμία, δεν θα την τηρήσει κανείς. Θα κοιτάει τις άλλες δουλειές του πρώτα και ο άνθρωπος που έχει κάνει τη σύμβαση ενεχυρίασης και δεν έχει τίποτα να κρύψει, επί παραδείγματι, θα περιμένει και δάνειο δεν θα παίρνει. Δεν γίνεται. Πρέπει να λειτουργήσει και η αγορά.
Σαράντα πέντε μέρες δεν είναι λίγες, είναι ενάμισης μήνας. Μπορεί να έχεις ενάμιση μήνα καθυστέρηση στο δάνειό σου; Ας θυμηθούμε κάποια πράγματα. Δεν λειτουργεί η αγορά έτσι. Αυτά πρέπει να γίνονται σε δέκα-δεκαπέντε μέρες. Το έβαλα σαράντα πέντε για λόγους διασφάλισης. Εξάλλου και ο ίδιος ο κ. Λασκαρίδης στο κείμενό του γράφει «αποκλειστικής». Μπορεί να ήθελε και αυτός περισσότερη προθεσμία. Δεν το αγνοώ αυτό, εξάλλου το έχει ζητήσει, αλλά σαράντα πέντε μέρες δεν είναι σύντομα.
Στο θέμα των συμβάσεων, όσον αφορά τους δημοσιογράφους έχει ζητηθεί από κοινού από εργοδότες και εργαζόμενους να φύγει από την ΕΡΤ και να πάει με την ΕΗΕΑ. Το ζητάνε και οι εργαζόμενοι και οι εργοδότες. Εγώ, δηλαδή, γιατί να έχω αντίρρηση; Δεύτερο, σε σχέση με τους τεχνικούς δεν σημαίνει ότι έχει αποκλειστεί η ΕΡΤ. Αν προσέξετε τη διατύπωση, θα δείτε ότι πολύ πιθανόν να είναι η ΕΡΤ σε πολλές κατηγορίες, αν δεν υπάρχουν άλλες συμβάσεις. Αλλά δεν θα πάμε ντε και καλά να κατοχυρώσουμε την ΕΡΤ, δηλαδή τη σύμβαση δημοσίου ενδιαφέροντος, εμποδίζοντας κατ? ουσίαν τις ελεύθερες συλλογικές διαπραγματεύσεις στον ιδιωτικό τομέα. Το αφήνουμε κατά περίπτωση. Όπου δεν υπάρχει άλλη σύμβαση, θα είναι της ΕΡΤ. Όπου μπορεί να βρεθεί μία άλλη σύμβαση που να προσιδιάζει στον ιδιωτικό τομέα, θα είναι σύμβαση του ιδιωτικού τομέα. Αυτό θα καθορίζεται με κοινή απόφαση των Υπουργών Τύπου και Μέσων Μαζικής Ενημέρωσης. Δεν θεωρώ ότι η διάταξη είναι κακή. Ίσα ίσα είναι ιδιαιτέρως ευέλικτη σε σχέση με τη λειτουργία του θεσμού των συμβάσεων. Θα μου επιτρέψετε να σας πω ότι τα γνωρίζω πάρα πολύ καλά ως εκ του παρελθόντος.
ΑΡΙΣΤΟΤΕΛΗΣ ΠΑΥΛΙΔΗΣ: ?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Καθόλου αμαρτωλό, κύριε Παυλίδη. Έχουμε διαφορά.
ΑΡΙΣΤΟΤΕΛΗΣ ΠΑΥΛΙΔΗΣ: ?
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): ?λλη γνώμη έχουν οι ψηφοφόροι της Β΄ Αθηνών. Έχετε καμία αμφισβήτηση; Θα πάρετε την απάντηση που πρέπει και θα ζητήσετε συγγνώμη. Να είστε βέβαιος γι? αυτό. 
ΠΡΟΕΔΡΕΥΩΝ (Παναγιώτης Σγουρίδης): Κύριε Πρωτόπαπα, αυτό θα το πείτε μετά, αυτοτελώς. Πείτε απλώς μόνο για τη διατύπωση μετά από την πρόταση του κ. Παπαγεωργίου, όπου συμφώνησε και ο κ. Παυλόπουλος.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Αναδιατυπώνω το δεύτερο εδάφιο της τροποποίησης που κατέθεσα την Πέμπτη: «Δεν θεωρούνται ανεξάρτητες εταιρείες παραγωγής οι εταιρείες στις οποίες μετέχουν ως βασικοί μέτοχοι, βασικοί μέτοχοι των επιχειρήσεων μέσων ενημέρωσης του προηγούμενου εδαφίου κατά την έννοια του άρθρου 1 παράγραφος 4 του ν. 3021». ?ρα, κόβουμε το «φυσικό πρόσωπο» το οποίο είναι στον τάδε σταθμό ώστε να πάει ως φυσικό πρόσωπο και όχι ως σταθμός και να κάνει εταιρεία παραγωγής και να θεωρηθεί ανεξάρτητη.
Πιστεύω ότι οι δύο παρατηρήσεις που έγιναν καλύπτονται απολύτως, δηλαδή το 10% είναι αυστηρά κατοχυρωμένο με τις βελτιωτικές διατάξεις που μπήκαν για να πηγαίνει στους ανεξάρτητους παραγωγούς, όπως ήταν εξάλλου από την αρχή η πρόθεσή μου. 
Τα media shops αν δεν μετέχουν στον αρχικό διαγωνισμό που κάνει παραδείγματος χάρη το Υπουργείο Εθνικής Οικονομίας για το Γ΄ Κοινοτικό Πλαίσιο Στήριξης, τι κάνουν; Γινόταν ένας διαγωνισμός στο Υπουργείο Εθνικής Οικονομίας, όπως γίνεται και τώρα και ερχόταν μία επιχείρηση διαφημιστική ή ένα consortium διαφημιστικών και άλλων επιχειρήσεων του κλάδου, οι οποίες έπαιρναν το έργο με διαγωνισμό σύμφωνα με τα προβλεπόμενα στην ελληνική νομοθεσία. Αυτοί μετά δεν πήγαιναν στην Κρήτη ή στη Μεσσηνία να κάνουν τη διαπραγμάτευση για να εφαρμοστεί ο νόμος σε σχέση με το 30%. Ανέθεταν σε ένα media shop στην Αθήνα ή στην Πελοπόννησο ή στην Κρήτη να κάνει υπεργολαβία το έργο το οποίο είχαν αναλάβει. Αυτό είχε ως αποτέλεσμα να έχουν και οι ίδιοι το νόμιμο ποσοστό του κέρδους τους, ό,τι προβλέπεται από τις συμβάσεις, συν το άτυπο, υπόγειο, μέσω των γνωστών, μεθόδων, κέρδος, το οποίο δεν μπορούσαμε να ελέγξουμε, που έβγαινε με τους γνωστούς τρόπους που κινούνται οι υπεργολάβοι. Θα μου πείτε, έλεγξέ το. Δεν είναι εύκολο γιατί πήγαινε ο υπεργολάβος και έκανε τη συζήτηση με το περιφερειακό μέσο και υπήρχε η γνωστή ιστορία των επιστροφών, που όλη η αγορά τις ξέρει αλλά ουδείς τις δηλώνει επισήμως προκειμένου να πάμε στον εισαγγελέα. 
Επομένως, για να σταματήσει αυτή η ιστορία, κόβουμε αυτόν τον άνθρωπο που αναλάμβανε τις υπεργολαβίες και λέμε «πήγαινε κύριε, που πήρες το διαγωνισμό, με το όνομά σου και το επώνυμό σου και τη σφραγίδα σου να κάνεις τη διαπραγμάτευση στη Μεσσηνία ή στην Κρήτη ώστε αν γίνει οποιαδήποτε καταγγελία, να γίνει ευθέως κατά εσού και εσένα θα ελέγξουμε, εσένα θα κυνηγήσουμε». 
ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαληγούρας έχει το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριε Πρόεδρε, είναι τουλάχιστον έωλο αν όχι ύποπτο το επιχείρημα ότι τάχα αν απαλειφθεί η λέξη «αποκλειστικό» τότε κανείς δεν πρόκειται να τηρήσει τις προθεσμίες. Μα, πρέπει να καταλάβει ο Υπουργός ότι αν δεν απαλειφθεί η λέξη «αποκλειστικό» μετά από το πέρας της προθεσμίας αυτής δεν θα έχει καμία αρμοδιότητα το «ΕΣΡ». Έτσι είναι σαν να ομολογείτε ότι η βαθύτερη πρόθεσή σας είναι να αυτοαναιρεθεί η ίδια η διάταξη, να μην υπάρξει δηλαδή έλεγχος. Δεν καταλαβαίνω γιατί δεν απαλείφετε τη λέξη «αποκλειστικό».
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Και αν δεν κάνει τον έλεγχο;
ΑΝΑΣΤΑΣΗΣ ΠΑΠΑΛΗΓΟΥΡΑΣ: Τουλάχιστον θα τεκμαίρεται ότι και μετά τις σαράντα πέντε μέρες εξακολουθεί να είναι αρμόδιο. Αλλιώς δεν είναι, κύριε Υπουργέ. Μόλις έλθει η τεσσαρακοστή έκτη ημέρα παύει να είναι αρμόδιο το «ΕΣΡ». Αυτό πρέπει να το καταλάβετε.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Το λέει ο ίδιος ο Πρόεδρος.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Τι θα πει, το λέει ο ίδιος ο Πρόεδρος; 
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της ενότητας των άρθρων 21 έως και 28 και θα γίνει η ψήφισή τους κεχωρισμένως.
Ερωτάται το Σώμα? 
ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε, επί προσωπικού θέματος έχω ζητήσει το λόγο.
ΠΡΟΕΔΡΕΥΩΝ (Παναγιώτης Σγουρίδης): Κρίνω ότι δεν υπάρχει προσωπικό θέμα σύμφωνα με το άρθρο 68 παράγραφος 3 του Κανονισμού της Βουλής. 
ΑΡΙΣΤΟΤΕΛΗΣ ΠΑΥΛΙΔΗΣ: Αφού δεν το ακούσατε.
ΠΡΟΕΔΡΕΥΩΝ (Παναγιώτης Σγουρίδης): Υπάρχουν πολιτικές κρίσεις.
ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε, δεν με έχετε ακούσει.
ΠΡΟΕΔΡΕΥΩΝ (Παναγιώτης Σγουρίδης): Διαβάστε το άρθρο 68. Εσείς επιμένετε ότι υπάρχει θέμα προσωπικό. Σας δίνω, λοιπόν, το λόγο για ένα λεπτό να μου πείτε πού συνίσταται το προσωπικό.
ΑΡΙΣΤΟΤΕΛΗΣ ΠΑΥΛΙΔΗΣ: Ο κύριος Υπουργός με εμέμφθη ότι έθεσα θέμα εκτός του πνεύματος του νομοσχεδίου.
ΠΡΟΕΔΡΕΥΩΝ (Παναγιώτης Σγουρίδης): Δεν σας εμέμφθη.
ΑΡΙΣΤΟΤΕΛΗΣ ΠΑΥΛΙΔΗΣ: Με εμέμφθη ευθέως, ευθύτατα.
ΠΡΟΕΔΡΕΥΩΝ (Παναγιώτης Σγουρίδης): Έκανε κρίση.
ΑΡΙΣΤΟΤΕΛΗΣ ΠΑΥΛΙΔΗΣ: Επιτρέψτε μου να ολοκληρώσω. Επεχείρησε μάλιστα να μου κάμει και το διδάσκαλο, ο κ. Πρωτόπαπας που είναι ακόμα εκπαιδευόμενος κοινοβουλευτικά, ασχέτως του αν συνδικαλιστικά είμαι εκπαιδευμένος πλήρως. Λέγει, λοιπόν.
Το άρθρο 23, παράγραφος 1 «η διάρκεια της ισχύος των αδειών ίδρυσης, εγκατάστασης, λειτουργίας τηλεοπτικών σταθμών εθνικής εμβέλειας του άρθρου 2 ορίζεται σε πέντε έτη». Η πρότασή μου ποια ήταν; Ασχοληθείτε και με τα περιφερειακά μέσα και ρυθμίσθε, επιτέλους, με διάταξη που μπορεί να περιληφθεί στο άρθρο αυτό, πρόβλημα που αναγνωρίζετε ότι υπάρχει. Εσείς, κατά «αβανταδόρικο» τρόπο, το ερρίψατε εις χείρας συναδέλφων ΠΑΣΟΚ, της εκλογικής περιφέρειάς μας, αφού προηγουμένως απερρίψατε την πρότασή μου.
ΠΡΟΕΔΡΕΥΩΝ (Παναγιώτης Σγουρίδης): Αυτό δεν είναι προσωπικό θέμα, είναι πολιτική σας κρίση. 
ΑΡΙΣΤΟΤΕΛΗΣ ΠΑΥΛΙΔΗΣ: Μπορούσατε στο άρθρο 23 να δώσετε λύση του προβλήματος.
ΠΡΟΕΔΡΕΥΩΝ (Παναγιώτης Σγουρίδης): Κρίνω ότι δεν υπάρχει προσωπικό θέμα.
Εισερχόμαστε στην ψήφιση των άρθρων.
Ερωτάται το Σώμα: Γίνεται δεκτό το άρθρο 21, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 21, έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 22, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 22, έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 23, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 23, έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 24, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 24 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 25, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 25, έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 26, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 26, έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 27, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 27 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 28, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 28 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Εισερχόμαστε στη συζήτηση της τροπολογίας με γενικό αριθμό 1544 και ειδικό 9. 
Τι τροποποίηση θέλετε να κάνετε επί της τροπολογίας αυτής, κύριε Υπουργέ;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ένα τεχνικό θέμα για καλύτερη κατοχύρωση της Βουλής. Στην τρίτη γραμμή εκεί που λέει «στα πλαίσια?» αντί της λέξης «διαύλου» να μπει η λέξη «δικτύου». 
ΠΡΟΕΔΡΕΥΩΝ (Παναγιώτης Σγουρίδης): Μάλιστα.
Ο κ. Παπαληγούρας έχει το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Θέλω να σημειώσω ότι έχει πολύ σχετική σημασία η τροπολογία αν δεν υπάρξει χρονική δέσμευση. Τουλάχιστον πείτε μας πότε έχετε την εντύπωση ότι θα λειτουργήσει το κανάλι της Βουλής.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαγεωργίου έχει το λόγο.
ΓΕΩΡΓΙΟΣ ΠΑΠΑΓΕΩΡΓΙΟΥ: Η τροπολογία αυτή είναι πολύ σημαντική. ΄Υστερα όμως από τα όσα είπε ο κ. Παυλόπουλος, νομίζω ότι η τροπολογία αυτήν γίνεται κατ? απαίτηση όλων των Βουλευτών για να γίνει ακόμα σημαντικότερο και κοινό σε όλους τους Έλληνες και να αναβαθμιστεί το έργο της Βουλής ώστε να ακούγονται οι Βουλευτές και ιδιαίτερα της περιφέρειας. Διότι πολύ μιλάμε σ? αυτήν την Αίθουσα «διαπλοκής» αλλά στα Μέσα Μαζικής Ενημέρωσης είναι ορισμένοι μόνο. Δεν ξέρω τι μπορεί να σημαίνει αυτό.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλίδης έχει το λόγο.
ΑΡΙΣΤΟΤΕΛΗΣ ΠΑΥΛΙΔΗΣ: Δεν έχω κανένα δισταγμό να πω μπράβο στον κύριο Υπουργό ο οποίος επιτέλους ήκουσε της φωνής του Κοινοβουλίου, φωνή η οποία εξεπέμπετο από στόματος του Προέδρου μας του κ. Κακλαμάνη. «Αλλά, αυτή η φωνή εξέφραζε, όπως προηγουμένως ανεφέρθη, την αξίωση όλων των μελών του Κοινοβουλίου, να οργανωθεί και να λειτουργήσει το κανάλι το οποίο θα μεταδίδει συνεχώς τις πάσης φύσεως συνεδριάσεις του ελληνικού Κοινοβουλίου.
Αυτό έχει πολλαπλή αξία. Όχι μόνο ενημέρωση, όχι μόνο παρακολούθηση δραστηριότητας των μελών του Κοινοβουλίου από όλους και χωρίς δεσμεύσεις που έχει ο εντεταγμένος μόνο σε ένα ιδιωτικό κανάλι που μεταδίδει συνεδριάσεις της Βουλής, αλλά και διότι οι Βουλευτές θα γνωρίζουμε ότι μπορεί μεν τα θεωρεία να είναι κενά ?και είναι καινοφανές γιατί παλαιότερα ήταν κατάμεστα- αλλά η φωνή μας θα φθάνει κατευθείαν στα αυτιά και η εικόνα στα μάτια των ψηφοφόρων μας. Είναι ένα βήμα. Βήμα καλό!
Δεν θα συμφωνήσω όμως με την τροπολογία αυτή και σκέπτομαι εάν πρέπει να την ψηφίσω, έτσι όπως την έχετε συντάξει και με την παρατήρηση που έκαμε ο κ. Παπαληγούρας. Το κανάλι μπορεί να λειτουργήσει αύριο το πρωί. Να περάσουμε τώρα την τροπολογία χωρίς χρονικό ορίζοντα ενάρξεως λειτουργίας είναι σαν να μην κάνουμε τίποτα. Το ζητούμε από την Κυβέρνηση. Εγώ το αξιώ ως μέλος του Κοινοβουλίου που ζητούσα επί χρόνια να ληφθεί αυτή η απόφαση και την οποία δεν έστεργε να ασπασθεί η Κυβέρνησή σας.
Τώρα που την ησπάσθη να μην την αφήσει στον αέρα. Να λειτουργήσει το κανάλι αμέσως. Σε αυτές τις περιπτώσεις δεν χρειάζονται αναβολές.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, η κακοπιστία δεν έχει όρια. Από ένα σημείο και μετά τι να πούμε για τη Νέα Δημοκρατία! Έρχεται η συγκεκριμένη τροπολογία και καθορίζεται ότι η πρώτη απόφαση βγαίνει εντός μηνός. Αν οι συνάδελφοι είναι τόσο κακόπιστοι όσο δείχνουν σήμερα εδώ, από εκεί και πέρα δεν μπορούμε να κάνουμε προσπάθεια για να τους πείσουμε. Πείθουμε τους καλόπιστους.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Εκπομπή πότε θα υπάρξει;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Διαβάστε, κύριε Παπαληγούρα. Λέει ότι η πρώτη απ? αυτές τις αποφάσεις εγκρίνεται εντός μηνός από την έναρξη ισχύος του παρόντος νόμου.
ΑΡΙΣΤΟΤΕΛΗΣ ΠΑΥΛΙΔΗΣ: Η απόφαση τι λέει;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Ο κ. Παυλίδης εξελίσσεται σε πνεύμα αντιλογίας.
ΠΡΟΕΔΡΕΥΩΝ (Παναγιώτης Σγουρίδης): Μα, τωρινό είναι αυτό; Εδώ, εθήτευσε σ? αυτήν την Αίθουσα μ? αυτό το πνεύμα.
ΑΡΙΣΤΟΤΕΛΗΣ ΠΑΥΛΙΔΗΣ: Με σας απέναντί μας, τί να κάνουμε;
ΧΡΗΣΤΟΣ ΠΡΩΤΟΠΑΠΠΑΣ: Τι άλλο να κάνετε, κύριε Παυλίδη! Θα μας έχετε και άλλα χρόνια απέναντί σας. 
Επομένως εντός μηνός θα βγει η πρώτη απόφαση. Μόλις βγει η απόφαση για το τηλεοπτικό δίκτυο? Ειρήσθω εν παρόδω στην προτελευταία σειρά η λέξη «δίαυλος» πρέπει να γίνει δίκτυο, επίσης στην ίδια τροπολογία. 
ΠΡΟΕΔΡΕΥΩΝ (Παναγιώτης Σγουρίδης): Φυσικά η διόρθωση πάει παντού.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Λοιπόν, μόλις βγει η δική μου απόφαση φεύγει από εμένα το θέμα. Από εκεί και πέρα δεν πρέπει ο κύριος συνάδελφος να απευθύνεται σε μένα αλλά σε σας, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επ? αυτής της τροπολογίας.
Ερωτάται το Σώμα: Γίνεται δεκτή η τροπολογία με γενικό αριθμό 1544 και ειδικό 9, όπως τροποποιήθηκε από τον κύριο Υπουργό; 
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 1544 και ειδικό 9 έγινε δεκτή ομοφώνως, όπως τροποποιήθηκε από τον κύριο Υπουργό και εντάσσεται στο νομοσχέδιο ως ίδιο άρθρο.
Εισερχόμεθα στην ψήφιση του ακροτελευτίου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Τύπου και Μέσων Μαζικής Ενημέρωσης «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης» έγινε δεκτό επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, έχουν διανεμηθεί τα Πρακτικά της Τετάρτης 28 Μαΐου 2003, της Πέμπτης 29 Μαΐου 2003 και της Παρασκευής 30 Μαΐου 2003 και ερωτάται το Σώμα αν επικυρούνται.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Τετάρτης 28 Μαΐου 2003, της Πέμπτης 29 Μαΐου 2003 και της Παρασκευής 30ης Μαΐου 2003 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 15.37΄, λύεται η συνεδρίαση για αύριο ημέρα Παρασκευή 13 Ιουνίου 2003 και ώρα 10.30΄ με αντικείμενο εργασιών του Σώματος: κοινοβουλευτικό έλεγχο, α) συζήτηση επικαίρων ερωτήσεων και β) συζήτηση της υπ? αριθμ. 58/13-5-2003 επερώτησης Βουλευτών της Νέας Δημοκρατίας προς τους Υπουργούς Περιβάλλοντος, Χωροταξίας και Δημοσίων Έργων και Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Υγείας και Πρόνοιας, Εργασίας και Κοινωνικών Ασφαλίσεων, σχετικά με τα μέτρα αποκατάστασης των σεισμοπαθών της 7ης Σεπτεμβρίου 1999»


Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
0000 148/1 Σ/φος ΧΦΛΟΥΔΑ Δ/φος ΝΑΣΙΟΥ 12/06/2003 AA0612XF 


