
Σελίδα 11843 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΞΒ'
Παρασκευή 26 Ιουνίου 1998
Αθήνα, σήμερα στις 26 Ιουνίου 1998, ημέρα Παρασκευή και ώρα 10.04' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Ευάγγελο Βλασσόπουλο, Βουλευτή Λευκάδας, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ διαμαρτύρεται για τη δράση κυκλωμάτων παράνομων στοιχημάτων.
2) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο οι φοιτητές της Σχολής Τεχνολογίας Γεωπονίας του ΤΕΙ ζητούν να δικαιούνται άδεια εμπορίας φυτοπροστατευτικών προϊόντων.
3) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται να μην αποσπασθούν αστυνομικοί από το Νομό Μεσσηνίας σε άλλους nομούς.
4) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η εκτέλεση αντιπλημμυρικών έργων στην 'Ανω Μεσσήνη Μεσσηνίας.
5) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η χρηματοδότηση της κατασκευής του λιμανιού της Κυπαρισσίας Μεσσηνίας.
6) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η ολοκλήρωση της κατασκευής του αλιευτικού καταφυγίου στον 'Αγιο Ανδρέα Αττικής.
7) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Πανελλήνια 'Ενωση Πυροσβεστικού Σώματος ζητεί την ίση καταβολή του επιδόματος της αυξημένης ευθύνης στα μέλη της ανεξάρτητα από το βαθμό με τον οποίο υπηρετούν.
8) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Μαρίνα Αμανατίδου, κάτοικος του Καλού Αγρού Δράμας, ζητεί την επίλυση του προβλήματος συνταξιοδότησής της.
9) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Κατερίνα Κατσαντρίδου, κάτοικος Μικρόπολης Δράμας, ζητεί τη διευθέτηση της συνταξιοδότησής της.
10) Οι Βουλευτές κύριοι ΑΝΤΩΝΙΟΣ ΚΟΤΣΑΚΑΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία ο Επιμελητηριακός 'Ομιλος Ανάπτυξης ζητεί την πύκνωση των δρομολογίων της Ολυμπιακής Αεροπορίας προς τα νησιά του Βορειοανατολικού Αιγαίου.
11) Οι Βουλευτές κύριοι ΙΩΣΗΦ ΒΑΛΥΡΑΚΗΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία η Κοινότητα Κεφαλιού του Νομού Χανίων ζητεί την κάλυψη της κενής θέσης του αγροτικού ιατρού στην περιοχή της.
12) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η 'Ενωση Αστυνομικών Υπαλλήλων του Νομού Πέλλας ζητεί να ληφθούν τα αναγκαία μέτρα για τον εκσυγχρονισμό της Ελληνικής Αστυνομίας.
13) Οι Βουλευτές κύριοι ΠΕΤΡΟΣ ΚΑΤΣΙΛΙΕΡΗΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία το Ανοιχτό Θέατρο Καλαμάτας ζητεί χρηματοδότηση για τη βελτίωση των εγκαταστάσεών του.
14) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ, ΑΝΔΡΙΑΝΗ ΛΟΥΛΕ, ΜΟΥΣΤΑΦΑ ΜΟΥΣΤΑΦΑ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία το Εργατοϋπαλληλικό Κέντρο 'Αρτας ζητεί τη λήψη μέτρων για την προστασία και βελτίωση του εισοδήματος των εργαζομένων και συνταξιούχων.
15) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Ιωλκού Μαγνησίας ζητεί χρηματοδότηση για την κατασκευή ενός σύγχρονου κτιρίου για τη στέγαση των Δημοτικών Υπηρεσιών Ιωλκού.
16) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Σοφία Καλογερίδου, κάτοικος Περιθωρίου Δράμας, ζητεί τη διευθέτηση της συνταξιοδότησής της από τον ΟΓΑ.
17) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ 
 

  



Σελίδα 11844 
κατέθεσε αναφορά με την οποία η κυρία Κυριακή Τσιμρικίδου, κάτοικος Μικροχωρίου Δράμας, ζητεί τη διευθέτηση της συνταξιοδότησής της από τον ΟΓΑ.
18) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία το Επιμελητήριο Χίου ζητεί την άρση ποινών για φορολογικά παραπτώματα μελών του.
19) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Νομαρχιακή Αυτοδιοίκηση Πέλλας ζητεί τη λειτουργία ΚΕΚ στο Νομό Πέλλας.
20) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Σύλλογος Οικιστών Γαζίου ζητεί την υλοποίηση της πολεοδόμησης των οικισμών του Νομού Ηρακλείου.
21) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία οι Μαθητικές Κοινότητες Λυκείων Πάτμου - Λειψών διαμαρτύρονται για την πλημμελή εξυπηρέτηση μαθητών από τα GA FERRIES της Πάτμου.
22) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η Κοινότητα Χαβαρίου Ηλείας ζητεί την επαναλειτουργία του γραφείου ΕΛΤΑ Χαβαρίου.
23) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία η Επιτροπή Αδελφοτήτων Πέρα Καλαμά ζητεί τη διάσωση του παραδοσιακού γεφυριού Γεροβίτσανης Ιωννίνων.
24) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Περιφέρεια Κεντρικής Μακεδονίας ζητεί τη μετατροπή της σύμβασης εργασίας τεχνικών υπαλλήλων της.
25) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το Τεχνικό Επιμελητήριο Ελλάδας - Τμήμα Μαγνησίας υποβάλλει προτάσεις για το νέο κανονισμό τεχνολογίας σκυροδέματος.
26) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Σύνδεσμος Σιδηροδρομικών Βόρειας Ελλάδας - Παράρτημα Δράμας ζητεί να σταματήσει η συρρίκνωση των δραστηριοτήτων του ΟΣΕ στο Νομό Δράμας.
27) Ο Βουλευτής Πειραιά κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε αναφορά με την οποία ο Επαγγελματικός Αλιευτικός Σύλλογος "Το Αιγαίο" διαμαρτύρεται για τον ποσοτικό περιορισμό των καυσίμων των αλιευτικών σκαφών μέσης αλιείας.
28) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Επιμελητηριακός 'Ομιλος Ανάπτυξης Ελληνικών Νησιών ζητεί την τακτική συγκοινωνιακή σύνδεση των νησιών του Βορειοανατολικού Αιγαίου.
29) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Επαγγελματικός Αλιευτικός Σύλλογος "Το Αιγαίο" ζητεί την επίλυση του προβλήματος των καυσίμων των αλιευτικών σκαφών μέσης αλιείας.
30) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Σύνδεσμος Κοινοτήτων της 5ης Εδαφικής Περιφέρειας Νομού Φωκίδας ζητεί τη λειτουργία της ελεγχόμενης κυνηγετικής περιοχής Παρνασσίδας.
31) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Σωματείο Ιδιοκτητών Αγροτικών Ακινήτων 'Ανω Σουβάλας Πολύδροσου ζητεί την άδεια εκχέρσωσης των αγρών της περιοχής του.
32) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ διαμαρτύρεται για τη δράση των κυκλωμάτων παράνομων στοιχημάτων.
33) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε δημοσίευμα εφημερίδας σχετικά με την παράνομη κατάργηση από το ΚΤΕΛ της γραμμής Φαρσάλων - Αθήνας.
34) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας εφημερίδας σχετικά με τα προβλήματα των γιατρών ΙΚΑ Δράμας.
35) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την έρευνα στη Δράμα για την παραγωγή ξύλου.
36) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα προβλήματα των πατατοπαραγωγών Νευροκοπίου.
37) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία η Συντονιστική Επιτροπή Μαζικών Φορέων Καμινιών - Απόλλωνα ζητεί την υλοποίηση μελέτης για την περιβαλλοντική προστασία της περιοχής της.
38) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Αλιευτικός Αγροτικός Συνεταιρισμός Γρι-Γρι Σαλαμίνας "Ο 'Αγιος Ανδρέας" ζητεί την αναζωογόννηση των βραχονησίδων του Αιγαίου.
39) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Αλιευτικός Αγροτικός Συνεταιρισμός Γρι-Γρι Σαλαμίνας "Ο 'Αγιος Ανδρέας" ζητεί το ΥΕΝ να γίνει Υπουργείο Εμπορικής Ναυτιλίας.
40) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία o κ. Αθανασιάς Παναγιώτης, κάτοικος Αγρινίου Αιτωλ/νίας ζητεί τη ρύθμιση των δανείων του από την ΑΤΕ.
41) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Δικηγορικός Σύλλογος Θεσ/νίκης δηλώνει την αντίθεσή του με την επικείμενη μετοχοποίηση της HELEXPO - ΔΕΘ.
42) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Σύλλογος Προσωπικού του ΟΣΚ δηλώνει την αντίθεσή του για τη μετατροπή του ΟΣΚ σε ΑΕ.
43) Οι Βουλευτές κύριοι ΣΤΕΛΛΑ ΑΛΦΙΕΡΗ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία ο Πανελλήνιος Σύνδεσμος Νεφροπαθών υπό αιμοκάθαρση ή μεταμόσχευση ζητεί τη δημιουργία κατάλληλου νομοθετικού πλαισίου για την ανάκαμψη των μεταμοσχεύσεων το οποίο να εναρμονίζει τη χώρα μας με την τακτική των χωρών της ΕΕ πάνω στα θέματα των μεταμοσχεύσεων.
44) Οι Βουλευτές κύριοι ΑΝΔΡΙΑΝΗ ΛΟΥΛΕ, ΣΠΥΡΟΣ ΔΑΝΕΛΛΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία κάτοικοι του Συνοικισμού του ΟΕΚ Λεπτοκαρυάς Τρικάλων ζητούν κατασκευή έργων υποδομής στην περιοχή τους.
45) Ο Βουλευτής Αθηνών κ. ΙΩΑΝΝΗΣ ΔΡΑΓΑΣΑΚΗΣ κατέθεσε αναφορά με την οποία η Επιτροπή Αγώνα κατοίκων της Πλατείας Αμερικής - Βικτώριας - Βάθης Αθηνών καταγγέλλει την ανεξέλεγκτη εγκατάσταση και παράνομη λειτουργία σωρείας οίκων ανοχής στην περιοχή της.
 

  



Σελίδα 11845 
46) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Δήμος Βελεστίνου του Νομού Μαγνησίας ζητεί την απομάκρυνση της κεραίας κινητής τηλεφωνίας από τον οικισμό Χλόη.
47) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Ομοσπονδία Αρτοποιών Ελλάδας υποβάλλει προτάσεις σχετικά με την παραγωγή κατεψυγμένου ψωμιού.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τον εκσυγχρονισμό του δικτύου ΟΣΕ Πελοποννήσου.
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την προστασία του δάσους της Στροφυλιάς.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την κατάργηση του Αστυνομικού Σταθμού Αιγείρας.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά την αρχαιοκαπηλία στους μυκηναϊκούς τάφους.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την προστασία του περιβάλλοντος.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με τα διατηρητέα κτίρια του Αιγίου.
54) Ο Βουλευτής Σάμου κ. ΚΩΝ/ΝΟΣ ΚΑΡΑΜΗΝΑΣ κατέθεσε αναφορά με την οποία ο Κυνηγετικός Σύλλογος Ικαρίας ζητεί την αύξηση του αριθμού οδηγών και δασοπυροσβεστών.
55) Οι Βουλευτές κύριοι ΙΩΑΝΝΗΣ ΚΑΛΑΜΑΚΙΔΗΣ, ΧΡΗΣΤΟΣ ΘΕΟΔΩΡΟΥ, ΒΑΣΙΛΕΙΟΣ ΚΕΔΙΚΟΓΛΟΥ, ΔΗΜΗΤΡΙΟΣ ΠΙΠΕΡΓΙΑΣ, ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία οι κάτοικοι και λοιποί φορείς του Δήμου Χαλκιδέων ζητούν τη λήψη μέτρων για την προστασία του περιβάλλοντος και της υγείας τους από την τσιμεντόσκονη που εκπέμπουν τα Τσιμέντα Χαλκίδας.
56) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Συντονιστική Επιτροπή Συλλόγων Επαναπατρισθέντων Πολιτικών Προσφύγων ζητεί να γίνουν συγκεκριμένες τροποποιήσεις στο ν0 1540/85 ώστε να αρθούν οι αδικίες σε βάρος των επαναπατρισθέντων πολιτικών προσφύγων.
57) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Πανελλήνια Ομοσπονδία Συνταξιούχων Αυτοκινητιστών αναφέρεται σε προβλήματα των συνταξιούχων αυτοκινητιστών και ζητεί την αντιμετωπισή τους.
58) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Σύλλογος Διοικητικού Προσωπικού ΤΕΙ Αθηνών καταγγέλλει την κυβερνητική πολιτική απέναντι στους εκπαιδευτικούς.
59) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Εργατοϋπαλληλικό Κέντρο Νομού 'Αρτας ζητεί τη λήψη μέτρων προστασίας και βελτίωσης του εισοδήματος των εργαζομένων και συνταξιούχων.
60) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Νομαρχιακή Αυτοδιοίκηση Δωδεκανήσου ζητεί να ληφθούν μέτρα υπέρ των ξενοδοχειακών επιχειρήσεων του Ανατολικού Αιγαίου.
61) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Πανελλήνια 'Ενωση Ραδιοτηλεγραφητών και Ραδιοηλεκτρονικών Αξιωματικών Εμπορικού Ναυτικού αναφέρεται στο κρίσιμο εργασιακό πρόβλημα που αντιμετωπίζουν οι ασυρματιστές.
62) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η Πανελλήνια Ομοσπονδία Μονίμων Δημοσίων Υπαλλήλων Υπουργείου Εθνικής 'Αμυνας ζητεί τον επανακαθορισμό χορήγησης ανθυγιεινού και επικίνδυνου επιδόματος στο προσωπικό των εργοστασίων και μονάδων συντήρησης και επισκευής των Ενόπλων Δυνάμεων.
63) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση Βενζινοπωλών Νομού Αττικής ζητεί να μην επιτραπεί η λιανική πώληση καυσίμων μέσω θυγατρικών εταιρειών από Εταιρείες Εμπορίας Πετρελαιοειδών.
64) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η Ελληνική Κοινότητα Κολωνίας Γερμανίας εκφράζει τη συμπαράστασή της στους αγώνες των εργαζομένων της Ελλάδας ενάντια στην αντιλαϊκή κυβερνητική πολιτική.
65) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Δήμος Μετσόβου Ιωαννίνων ζητεί να συνεχισθεί η λειτουργία της ΔΟΥ στο Μέτσοβο.
66) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Σύλλογος Διοικητικών Υπαλλήλων Ελληνικού Ερυθρού Σταυρού ζητεί την άμεση εφαρμογή της εισοδηματικής πολιτικής.
67) Οι Βουλευτές κύριοι ΣΠΥΡΟΣ ΔΑΝΕΛΛΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία το Νομαρχιακό Συμβούλιο Κεφαλλονιάς και Ιθάκης διαμαρτύρεται γιατί δεν πιστοποιήθηκε το ΚΕΚ ΚΙ ΑΕ.
68) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία ζητεί να ρυθμιστεί το θέμα του διορισμού ως εκπαιδευτικών των πτυχιούχων ΑΕΙ Κοινωνιολογίας που δε διαθέτουν μεταπτυχιακό τίτλο παιδαγωγικών σπουδών.
69) Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία η Νομαρχιακή Αυτοδιοίκηση Εύβοιας ζητεί την αναβάθμιση του Τελωνειακού Γραφείου Ωρεών Εύβοιας.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5371/10.3.98 ερώτηση δόθηκε με το υπ'αριθμ. 15309/30.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 5371/10.3.98 των Βουλευτών κυρίων Α. Δαβάκη και Π. Σκανδαλάκη και σύμφωνα με το σχετικό έγγραφο της Νομαρχιακής Αυτοδιοίκησης Λακωνίας, σας πληροφορούμε τα εξής:
α. Η Διεύθυνση Τεχνικών Υπηρεσιών της Νομαρχιακής Αυτοδιοίκησης Λακωνίας, για την αποκατάσταση των βλαβών του ακρομωλίου δημοπράτησε έργο την 8.8.1994 προϋπολογισμού 40.000.000 δρχ. Η διεξαχθείσα δημοπράτηση απέβη άγονη καθώς και η επαναληπτική της την 19.9.1994.
β. Η Νομαρχιακή Αυτοδιοίκηση Λακωνίας προκειμένου να 
 

  



Σελίδα 11846 
αντιμετωπίσει το πρόβλημα ανέθεσε τη σύνταξη σχετικής μελέτης σε ιδιωτικό μελετητικό γραφείο σύμφωνα με τις κείμενες διαταράξεις το κόστος της οποίας ανήλθε στο ποσό των 9.000.000 δρχ. και αντιμετωπίσθηκε από το Πρόγραμμα Δημοσίων Επενδύσεων.
Η μελέτη όσον αφορά το τμήμα εκείνο της επισκευής της προβλήτας και της κατασκευής του ακρομωλίου, που προφανώς στερείται η υπάρχουσα προβλήτα, έχει προϋπολογισμό 420.000.000 δρχ.
Η Νομαρχιακή Αυτοδιοίκηση Λακωνίας λαμβανομένου υπόψη του ύψους του προγράμματος δημοσίων επενδύσεων έτους 1998 αδυνατεί να καλύψει την εκτέλεση αυτού του έργου.
γ. Το έργο του λιμανιού του Παλαιόκαστρου είχε χρηματοδοτηθεί κατά ένα μέρος από το πρώτο Κοινοτικό Πλαίσιο Στήριξης και κατασκευάσθηκε προσήνεμος μόλος μήκους 70 μέτρων περίπου.
Έκτοτε δεν έχει χρηματοδοτηθεί αυτό το έργο λόγω ελλείψεως πιστώσεων από το 2ο Κ.Π.Σ.
Ο Υφυπουργός
Λ. ΠΑΠΑΔΗΜΑΣ"
2. Στην με αριθμό 5382/10.3.98 ερώτηση δόθηκε με το υπ'αριθμ. 15269/30.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 5382/10.3.98 του Βουλευτή κ. Π. Σκανδαλάκη που κατατέθηκε στη Βουλή των Ελλήνων και αναφέρεται στο πιο πάνω θέμα, σύμφωνα με στοιχεία που μας δόθηκαν από την Περιφέρεια Πελοποννήσου, σας πληροφορούμε ότι η Κοινότητα Δροσοπηγής έχει γνωστοποιήσει (κατά το τρέχον έτος) στη Νομαρχιακή Αυτοδιοίκηση Λακωνίας πρόβλημα ύδρευσης, που αφορά την αντικατάσταση του υποβρυχίου αντλητικού συγκροτήματος (το οποίο παρουσίασε βλάβη) της υδρευτικής γεώτρησης, προϋπολογισμού δαπάνης 650.000 δρχ. το συγκεκριμένο πρόβλημα σύνδεσης της δεξαμενής με τον κεντρικό αγωγό δεν έχει υποβληθεί.
Αναφορικά με την αγροτική οδοποιία σας γνωρίζουμε ότι από την Ν.Α. δίνεται προτεραιότητα στο Επαρχιακό οδικό δίκτυο του Νομού, στα πλαίσια των χρηματοοικονομικών δυνατοτήτων της.
Ο Υφυπουργός
Λ. ΠΑΠΑΔΗΜΑΣ"
3. Στην με αριθμό 5417/11.3.98 ερώτηση δόθηκε με το υπ'αριθμ. 923/98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 5417/11.3.98 του Βουλευτή κ. Α. Καραγκούνη, αναφορικά με υγειονομικά προβλήματα που δημιουργούνται από διάθεση μολυσματικών απορριμάτων νοσοκομείων, σας ενημερώνουμε τα εξής:
Η διαχείριση των μολυσματικών νοσοκομειακών απορριμμάτων, που αποτελούν μικρό ποσοστό των συνολικώς παραγομένων στερεών αποβλήτων, περίπου 10%, γίνεται κατά κανόνα ικανοποιητικά, τηρώντας τις οδηγίες που έχει εκδόσει το Υπουργείο Υγείας με σχετικές εγκυκλίους του.
Συγκεκριμένα γίνεται διαχωρισμός των μολυσματικών απορριμμάτων από τα κοινά απορρίμματα και συλλέγονται σε κατάλληλα δοχεία ή σάκους ιδιαίτερου χρώματος και κατασκευής (κόκκινου, κίτρινου κλπ.) και διατίθενται περαιτέρω, είτε με καύση σε πυρολυτικούς κλιβάνους που διαθέτουν ορισμένα νοσοκομεία, είτε σε κεντρικό κλίβανο (ΕΣΔΚΝΑ). Ορισμένα νοσοκομεία που δεν διαθέτουν πυρολυτικούς κλιβάνους για καύση των απορριμάτων, καταστρέφουν το μολυσματικό χαρακτήρα των απορριμμάτων με κατάλληλες μεθόδους αποστείρωσης/απολύμανσης σε αυτόκαυστα ή σε κινητές μονάδες αδρανοποίησης και στη συνέχεια τα διαθέτουν μαζί με τα κοινά απορρίμματα οικιακού τύπου, μέσω του οικείου Ο.Τ.Α.
Ειδικότερα στο λεκανοπέδιο της Αττικής, σύμφωνα με πρόσφατη έρευνα, δεκατρία (13) νοσοκομεία μεταφέρουν με ειδικά απορριμματοφόρα οχήματα του ΕΣΔΚΝΑ τα μολυσματικά απορρίμματα για καύση στον αποτεφρωτικό κλίβανο στη χωματερή Λιοσίων, δεκαοκτώ (18) νοσοκομεία εφαρμόζουν μεθόδους αποστείρωσης/απολύμανσης εξ ιδίων ή με ανάθεση σε τρίτους και εννέα (9) χρησιμοποιούν πυρολυτικούς κλίβανους που διαθέτουν.
Η όλη διαδικασία των μολυσματικών απορριμμάτων στα νοσοκομεία παρακολουθείται συστηματικά από τις αρμόδιες υπηρεσίες υγιεινής της Ν.Α., οι οποίες υποδεικνύουν στους υπόχρεους τη λήψη όλων των αναγκαίων μέτρων στις περιπτώσεις που διπιστωθεί απόκλιση από τις απαιτήσεις που έχουν καθορισθεί με τις σχετικές εγκυκλίους αλλά και την ισχύουσα νομοθεσία.
Τέλος για τη συνολική ρύθμιση του θέματος έχει καταρτισθεί σχέδιο Κοινής Υπουργικής Απόφασης για τον εθνικό σχεδιασμό διαχείρισης των μολυσματικών νοσοκομειακών απορριμμάτων σε περιφερειακό επίπεδο, η οποία βρίσκεται στο στάδιο τελικής διαμόρφωσης, σε συνεργασία με το συναρμόδιο Υπουργείο ΠΕΧΩΔΕ.
Ο Υφυπουργός
ΕΜΜ. ΣΚΟΥΛΑΚΗΣ"
4. Στην με αριθμό 5598/17.3.98 ερώτηση δόθηκε με το υπ'αριθμ. 399/30.4.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5598/17-3-1998, που κατέθεσαν οι Βουλευτές κύριοι Μητσος Κωστόπουλος και Μπάμπης Αγγουράκης, αναφορικά με το κτιριολογικό πρόβλημα και τις λειτουργικές δαπάνες. του 3ου Τ Ε.Λ. Αμαρουσίου, σας πληροφορούμε τα ακόλουθα:
1) Για την επίλυση του κτιριολογικού προβλήματος ο Ο.Σ.Κ. ενέταξε προς υλοποίηση στο πρόγραμμα έτους 1998, την ανέγερση 8 αιθουσών με τη μέθοδο της προκατασκευής.
2) Η αρμοδιότητα επισκευών και συντηρήσεων των σχολικών κτιρίων σύμφωνα με το υφιστάμενο Νομοθετικό Πλαίσιο (ν. 2218/94) ανήκει στους Οργανισμούς Τοπικής Αυτοδιοίκησης. Για τον ως άνω σκοπό οι Ο.Τ.Α. επιχορηγούνται από τον Ο.Σ.Κ. με ποσά ανάλογα του αριθμού των Σχολικών Κτιρίων του Μαθητικού Δυναμικού, της Βαθμίδας Εκπαίδευσης κλπ.
Η καταγραφή, ιεράρχηση και εκτέλεση των έργων επισκευών και συντηρήσεων ανήκει φυσικά λόγω αρμοδιότητας στους Ο.Τ.Α. Κατά το 1997 ο Δήμος Αμαρουσίου έτυχε τακτικής επιχορήγησης ύψους 95.700.000 δρχ.
3) Η χρηματοδότηση των σχολείων για την αντιμετώπιση των λειτουργικών τους δαπανών γίνεται από πιστώσεις του Υπουργείου Εσωτερικών και με τη φροντίδα του Υπουργείου αυτού σύμφωνα με τις διατάξεις της παρ. 3α του άρθρου 25 του ν.1828/1989, όπως τροποποιήθηκαν και συμπληρώθηκαν μεταγενέστερα με τις διατάξεις της παρ. 6β του άρθρου 113 του ν.1892/199Ο και του άρθρου 55 του ν.1946/1991 και ως εκ τούτου το ΥΠ.ΕΠ.Θ. δεν έχει τη νομοθετική δυνατότητα αλλά ούτε και πιστώσεις για το σκοπό αυτό.
Οι πιστώσεις που θα διατεθούν για τις λειτουργικές δαπάνες των σχολείων το 1998 είναι 28,680 δισ. έναντι των 24,7 δισ., που διατέθηκαν το 1997 και των 21 δισ. που διατέθηκαν το 1996.
Είναι προφανές ότι με την αύξηση των 3,96 δισ. για το έτος 1998 θα αντιμετωπιστούν καλύτερα οι λειτουργικές δαπάνες όλων των σχολείων της χώρας.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
5. Στην με αριθμό 5613/17.3.98 ερώτηση δόθηκε με το υπ'αριθμ. 401/30.4.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση 5613/17-3-98 που κατέθεσε ο Βουλευτής κ. Λευτ. Ι. Παπανικολάου, σας γνωρίζουμε τα ακόλουθα:
Όπως μας πληροφόρησε ο Οργανισμός Σχολικών Κτιρίων (ΟΣΚ) τα προβλήματα της Σχολικής Στέγης του Νομού 
 

  



Σελίδα 11847 
Μεσσηνίας αντιμετωπίστηκαν και αντιμετωπίζονται πάντοτε στα πλαίσια δυνατοτήτων και υφιστάμενου Νομοθετικού πλαισίου με απόλυτη επιτυχία όπως με σαφήνεια προκύπτει και από πρόσφατη αναφορά αρμοδίων φορέων.
Είναι εύλογο ότι υπάρχοντα ή αναδυόμενα θέματα σχολικής στέγης του νομού θα τύχουν ανάλογης αντιμετώπισης.
Τέλος οι τρέχουσες δραστηριότητες του ΟΣΚ στην Μεσσηνία έχουν ως ακολούθως: 
Α) Κατασκευές σε εξέλιξη (Συμβατικές)Κόστος
1) 9ο Δημ. Σχ. Καλαμάτας (12 κύριες αιθ.+3ειδ.) 285.000.000 δρχ.
2) 5ο Γυμν. Καλαμάτας (12 κύριες αιθ. + 3 ειδ.) 250.000.000 δρχ.
3) 2ο Δημ. Σχ. Καλαμάτας (9 κύριες αιθ.+ 3ειδ.) 165.000.000 δρχ.
4) ΕΠΛ Καλαμάτας επισκευή55.000.000 δρχ.
Το έργο εκτελείται με προθεσμία ΕΙΔΙΚΗΣ ΠΡΟΣΚΛΗΣΗΣ.
Β) Κατασκευές σε εξέλιξη με τη μέθοδο της προκατασκευής
1) 7ο Γυμν, Καλαμάτας (12 αιθ. ) βρίσκεται στο στάδιο περαίωσης
2) Προσθήκη στο Γυμνάσιο Κυπαρισσίας - υπό κατασκευή
(η προσθήκη στο πλαίσιο εργολαβίας 40 αιθ. και 10 WC /Φάση 96 Δ).
3) Προσθήκη 1 αιθ. στο Νηπ. Ανω Πόλης - υπό κατασκευή.
Γ) Επιχορηγήσεις 
Με αποφάσεις του Δ.Σ. του ΟΣΚ εγκρίθηκαν κατά το 1997 οι ακόλουθες επιχορηγήσεις.
α) Τακτική ύψους 100.000.000 δρχ. για τις ανάγκες επισκευών και συντηρήσεων σχολικών κτιρίων στο Δήμο Καλαμάτας (27.5.97).
β) Εκτακτη ύψους 44.000.000 δρχ. για επισκευές και συντηρήσεις κεντρικών θερμάνσεων (4.11.97).
Τέλος αναφορικά με την ενισχυτική διδασκαλία, σας γνωρίζουμε ότι στην υπουργική απόφαση Γ2/1856/12-3-98 (άρθρο 2 και παράγραφος 6) αναφέρεται με σαφήνεια ότι "σε περίπτωση αδυναμίας εξεύρεσης αιθουσών Γυμνασίων ή Λυκείων μπορούν να χρησιμοποιηθούν αίθουσες Δημοτικών ή αίθουσες του Δήμου ή της Νομαρχίας ή άλλου δημόσιου φορέα του δημοσίου τομέα ".
Επομένως, με τη δυνατότητα που παρέχει η υπουργική απόφαση, οι Προϊστάμενοι σε συνεργασία με τους Συντονιστές μπορούν να λύσουν τα προβλήματα που πιθανόν προκύπτουν από την έλλειψη αιθουσών.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
6. Στην με αριθμό 5723/20.3.98 ερώτηση δόθηκε με το υπ'αριθμ. 432/30.4.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5723/2Ο.3.98, που κατέθεσε ο Βουλευτής κ. Λεωνίδας Κουρής, αναφορικά με το πρόγραμμα στέγης Γυμνασίου - Λυκείου στην περιοχή Αρτέμιδας, σας γνωρίζουμε τα ακόλουθα:
Ο Ο.Σ.Κ. ενέταξε στο Πρόγραμμα έτους 1998 το Γυμνάσιο - Λύκειο Αρτέμιδας και ήδη εκπονείται η σχετική μελέτη διδακτηρίου 24 αιθουσών (12 + 12).
Με τη συμπλήρωση της μελέτης θα ακολουθήσει η δημοπράτηση του έργου.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
7. Στην με αριθμό 5752/23.3.98 ερώτηση δόθηκε με το υπ'αριθμ. 437/30.4.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5752/23.3.98 που κατέθεσε ο Bουλευτής κ. Λέων Κουρής, αναφορικά με την ανέγερση Γυμνασίου - Λυκείου στην περιοχή Φούρεσι Γλυκών Νερών, σας πληροφορούμε τα ακόλουθα: 
1) Στο πρόγραμμα έτους 1998 του Ο.Σ.Κ. έχει ενταχθεί προς άμεση υλοποίηση η προσθήκη 4 αιθουσών (ήδη εκπονείται η σχετική μελέτη) στο Γυμνάσιο - Λύκειο Γλυκών Νερών για την εύρυθμη λειτουργία της Β/θμιας εκπαίδευσης της περιοχής.
2) Η ανέγερση Γυμνασίου - Λυκείου στην περιοχή Φούρεσι του ιδίου Δήμου θα ενταχθεί σε επόμενο Πρόγραμμα.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
8. Στην με αριθμό 5859/30.3.98 ερώτηση δόθηκε με το υπ'αριθμ. 15132/30.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της 5859/30.3.98 ερώτησης, που μας διαβίβασε το Υπουργείο Πολιτισμού με το αριθμ. ΥΠ.ΠΟ/Γ.Υ./Κ.Ε./321/14.4.98 έγγραφό του, που κατέθεσε ο Βουλευτής κ. Δ. Πιπεργιάς, σχετικά με τη χρηματοδότηση της Κοινότητας Τριάδας, Νομού Ευβοίας, για την ολοκλήρωση έργων, σας πληροφορούμε ότι, σύμφωνα με τις διατάξεις του αρθ.13, παρ.7 του ν.2539/97: "Συγκρότηση της Πρωτοβάθμιας Τοπικής Αυτοδιοίκησης", από 1.1.98 απαγορεύεται η χορήγηση έκτακτων οικονομικών ενισχύσεων σε δήμους και κοινότητες, από ειδικούς λογαριασμούς.
Ο Υφυπουργός
Λ. ΠΑΠΑΔΗΜΑΣ"
9. Στην με αριθμό 5868/30.3.98 ερώτηση δόθηκε με το υπ'αριθμ. 456/30.4.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση 5868/30-3-98 που κατέθεσε ο Βουλευτής κ. Γ. Καρατζαφέρης, σας γνωρίζουμε τα ακόλουθα:
Σύμφωνα με το ν.1566/85, άρθρο 11, αρμόδιοι για την κανονική λειτουργία των σχολείων είναι οι Δ/ντές των σχολικών μονάδων, οι οποίοι σε συνεργασία με το διδακτικό προσωπικό παίρνουν όλα τα απαραίτητα μέτρα προκειμένου να εξασφαλίσουν τις αναγκαίες συνθήκες για την ομαλή και αποτελεσματική διεξαγωγή του προγράμματος του σχολείου και την ασφάλεια των μαθητών.
Σε περιπτώσεις εκτάκτων αναγκών, τα μαθήματα μπορούν να διακοπούν με απόφαση του Νομάρχη μέχρι και 15 μέρες, μετά από εισήγηση των αρμοδίων φορέων και συγκεκριμένα μετά από εισήγηση των Προϊσταμένων Εκπαίδευσης.
Στην προκειμένη περίπτωση με την εμφάνιση των ακραίων καιρικών φαινομένων οι Νομάρχες των περιοχών που επλήγησαν με ιδιαίτερη σφοδρότητα από τα καιρικά φαινόμενα, σε συνεργασία με τις τοπικές εκπαιδευτικές αρχές έκαναν χρήση αυτής της αρμοδιότητας και έδωσαν εντολή να μη λειτουργήσουν τα σχολεία την Πέμπτη 26 Μαρτίου 1988. Για δε την επόμενη ημέρα που τα φαινόμενα σημείωσαν σχετική υποχώρηση, δόθηκε εντολή στους Διευθυντές των Σχολείων να εκτιμήσουν κατά περίπτωση την κατάσταση και να αποφασίσουν για τη λειτουργία ή μη των σχολικών μονάδων.
Είναι φανερό ότι σ' αυτές τις περιπτώσεις σαφή εικόνα των καταστάσεων έχουν μόνο οι τοπικές εκπαιδευτικές αρχές και ο οικείος Νομάρχης και στα πλαίσια των αποκεντρωμένων λειτουργιών και αρμοδιοτήτων μπορούν να λάβουν τις ενδεδειγμένες για κάθε περίπτωση αποφάσεις.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
10. Στην με αριθμό 6045/3.4.98 ερώτηση δόθηκε με το υπ'αριθμ. 499/30.4.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6045/3.4.98 που κατέθεσε ο Βουλευτής κ. Νικ. Κατσαρός, σχετικά με την ανέγερση του νέου Δημοτικού Σχολείου Συκουρίου Λάρισας σας γνωρίζουμε ότι όπως μας πληροφόρησε η Ν.Α. Λάρισας για την ανέγερση του νέου διδακτηρίου Δημοτικού Σχολείου Συκουρίου, έχει εξασφαλισθεί ο απαιτούμενος χώρος, συντάχθηκε η σχετική μελέτη, έγινε η δημοπρασία, ανακηρύχθηκε 
 

  



Σελίδα 11848 
ο τελευταίος μειοδότης και αρχίζουν οι εργασίες.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
11. Στην με αριθμό 6046/3-4-98 ερώτηση δόθηκε με το υπ' αριθμ. 2432/29-4-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Σε απάντηση του 6046/3-4-98 εγγράφου σας με το οποίο μας διαβιβάσατε ερώτηση της Βουλετού κ. Ελένης Ανουσάκη, με την οποία αναφέρει ότι οργή και αγανάκτηση διακατέχει τους καλλιτέχνες μουσικούς και τραγουδιστές, διότι σύμφωνα με το άρθρο 14 της Α1β/8577/83 Υγειονομικής Διάταξης, το οποίο αντικαταστάθηκε με την 8405/29-10-92 όμοια, υποχρεούνται να είναι εφοδιασμένοι με Βιβλιάριο υγείας σας γνωρίζουμε τα εξής:
1. Στην παρ. 1 της 8405/92 Υγειονομικής Δ/ξης αναφέρεται "'Οσοι ασκούν ή επιθυμούν να ασκήσουν το επάγγελμα του χειριστή τροφίμων ή ποτών, είτε ως ειδικοί επαγγελματίες, είτε ως υπάλληλοι ή εργάτες ή βοηθοί αυτών, ή απασχολούνται με οποιαδήποτε σχέση σε ξενοδοχεία, δημόσια λουτρά, καθαριστήρια, κομμωτήρια, κουρεία εστιατόρια, ζαχαροπλαστεία, καφενεία και άλλες επιχειρήσεις υγειονομικού ενδιαφέροντος, παρέχοντας τις υπηρεσίες τους στο Κοινό, πρέπει να είναι εφοδιασμένοι με Βιβλιάριο υγείας, στο οποίο θα βεβαιώνεται ότι ο κάτοχος του πέρασε από ιατρική εξέταση και δεν βρέθηκε να πάσχει από μεταδοτικό ή άλλο νόσημα μη συμβατό με την απασχόλησή του."Tα ίδια προβλέπονταν και από το άρθρο 14 της Α1β/8577/83 Υγειονομική Δ/ξη.
2. Σύμφωνα με την υπ. αριθμ. 79Ο/ερ77/85/7-1Ο-85 γνωμοδότηση της Νομικής Δ/νσης του Υπουργείου μας, φωτοαντίγραφο της οποίας σας επισυνάπτουμε, οι μουσικοί και οι τραγουδιστές δεν συμπεριλαμβάνονται στους εργαζόμενους στα καταστήματα υγειονομικού ενδιαφέροντος, που υποχρεούνται να κατέχουν Βιβλιάρια υγείας.
3. 'Υστερα από τα ανωτέρω έχουμε την άποψη ότι υπήρξε εσφαλμένη πληροφόρηση σχετικά με το θέμα. με αποτέλεσμα να δημιουργηθεί αναστάτωση στο κλάδο των καλλιτεχνών, μουσικών και τραγουδιστών.
Για το λόγο αυτό με σχετικό έγγραφό μας προς την 'Ενωση Τραγουδιστών Ελλάδας τους ενημερώνουμε σχετικά και παρακαλούμε να ενημερώσουν τα μέλη τους, προκειμένου να αρθεί κάθε διαφορετική άποψη επί του θέματος.
Ο Υφυπουργός
ΕΜΜ. ΣΚΟΥΛΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
12. Στην με αριθμό 6093/6-4-98 ερώτηση δόθηκε με το υπ' αριθμ. 15305/30-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 6093/6.4.98 που κατέθεσε στη Βουλή ο Βουλευτής κ. Αλέξ. Χρυσανθακόπουλος, σας πληροφορούμε τα εξής:
Μέσα στα πλαίσια των δραστηριοτήτων του ΥΠ.ΕΣ.Δ.Δ.Α. για την προώθηση του Προγράμματος "Ι. Καποδίστριας" για την ανάπτυξη και τη βελτίωση των παρεχομένων υπηρεσιών στους πολίτες από τους νέους ΟΤΑ που συστήθηκαν με βάση το ν. 2539/97 "Συγκρότηση της Πρωτοβάθμιας Αυτ/σης" είναι και η υποχρέωσή του να στηρίξει αυτούς με Τεχνικό Εξοπλισμό, (Μηχανήματα και Οχήματα).
Μετά από μία μεγάλη προσπάθεια κατορθώθηκε σε σύντομο χρονικό διάστημα και μέσα από Επιτροπές που συστήθηκαν σε κάθε νομό με συντονισμό της κάθε Περιφέρειας, μεταξύ των άλλων, να γίνει η καταγραφή του υφιστάμενου στους ΟΤΑ Τεχνικού Εξοπλισμού και πρόταση, απ' αυτούς, για την κάλυψη των αναγκών τους σε νέο Τεχνικό Εξοπλισμό.
Από τα είδη που προτάθηκαν και μέσα από τις οικονομικές δυνατότητές μας αποφασίστηκε, σε πρώτη φάση, η αγορά απορριμματοφόρων, λεωφορείων, φορτηγών, οχημάτων πολλαπλών χρήσεων, ημιφορτηγών, διαμορφωτήρων και φορτωτών - εκσκαφέων.
Συντάχθηκαν οι σχετικές προκηρύξεις των διαγωνισμών και οι τεχνικές προδιαγραφές σύμφωνα με τις διατάξεις του ν. 2286/95 και του π.δ. 394/96 για τις προμήθειες του Δημοσίου, για όλους τους διαγωνισμούς.
'Ηδη όλοι οι διαγωνισμοί (πλην αυτού των φορτωτών - εκσκαφέων) βρίσκονται στο δεύτερο στάδιο της εξέλιξής τους (τεχνική αξιολόγηση προσφορών) και η συμμετοχή των προμηθευτών σ' αυτούς ήταν ικανοποιητική.
Στο συγκεκριμένο διαγωνισμό υπεβλήθησαν προσφορές από πέντε (5) εταιρίες από τις οποίες οι τρεις (3) ελληνικές. Υποβληθείσες σχετικές ενστάσεις απερρίφθησαν μετά από πλήρως αιτιολογημένη γνώμη της αρμόδιας πενταμελούς επιτροπής.
Ο Υφυπουργός
Λ. ΠΑΠΑΔΗΜΑΣ"
13. Στην με αριθμό 6094/6-4-98 ερώτηση δόθηκε με το υπ' αριθμ. 39/29-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 6094/6-4-98, που κατέθεσε ο Βουλευτής κ. Ε. Μπασιάκος, σε ό,τι μας αφορά, σας γνωρίζουμε ότι η Κυβέρνηση αντιμετωπίζει κάθε θέμα που συνδέεται με την εθνική μας ασφάλεια με την επιβαλλόμενη υπευθυνότητα και τους απαιτούμενους λεπτούς χειρισμούς.
Οι αρμόδιες Υπηρεσίες μας σε όλη τη χώρα έχουν δραστηριοποιηθεί στο έπακρο και σε στενή συνεργασία με τα άλλα Υπουργεία λαμβάνουν όλα τα απαραίτητα μέτρα για την αποτροπή εισόδου στη χώρα ατόμων που επιβουλεύονται την ασφάλεια του ελληνικού χώρου και γενικά για την πρόληψη και καταστολή κάθε πράξης που στρέφεται εναντίον των εθνικών μας συμφερόντων.
Ιδιαίτερα, για την πρόληψη παρανόμων ενεργειών, όπως εμπρησμών και δολιοφθορών από ξένους πράκτορες στη χώρα μας, έχουν δοθεί οι απαραίτητες εντολές και οδηγίες στις αρμόδιες Υπηρεσίες της ελληνικής Αστυνομίας και του Πυροσβεστικού Σώματος, για εντατικοποίηση των προσπαθειών της στο τομέα αυτό. Κάθε σχετική πληροφορία ή στοιχείο ερευνάται και αξιοποιείται ανάλογα.
Επισημαίνεται ότι, με την ανάθεση της προστασίας των δασών και δασικών εκτάσεων της χώρας από τις πυρκαγιές στο Πυροσβεστικό Σώμα, η οποία προωθείται, εξασφαλίζεται πληρέστερο και αποτελεσματικότερο σύστημα πυροπροστασίας σε όλη την επικράτεια και ιδιαίτερα αποτελεσματικότερη αντιμετώπιση των δασικών πυρκαγιών.
Για τις ευαίσθητες ακριτικές περιοχές και ειδικότερα για τα ακριτικά νησιά μας, λόγω της ιδιαιτερότητας που παρουσιάζουν, θα ληφθεί ιδιαίτερη μέριμνα για τη διενέργεια περιπολιών σε 24ωρη βάση και γενικά για την παροχή υψηλότερου βαθμού πυροπροστασίας, που να καλύπτει τις σημερινές συγκυρίες και απαιτήσεις.
Ο Υπουργός
ΓΕΩΡΓΙΟΣ ΡΩΜΑΙΟΣ"
14. Στην με αριθμό 6100/7-4-98 ερώτηση δόθηκε με το υπ' αριθμ. 801/30-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 6100/7-4-98 που κατέθεσε στη Βουλή ο Βουλευτής κ. Θεοφάνης Δημοσχάκης, παρακαλούμε να πληροφορήσετε τον κ. Βουλευτή σε θέματα αρμοδιότητάς μας τα εξής:
Η αποκατάσταση των ζημιών στις υποδομές με αντιπλημμυρικά έργα και παρεμβάσεις θα πραγματοποιηθεί αφού εκπονηθούν οι αναγκαίες μελέτες ώστε να προκύψουν έργα και διαχειριστικά σχέδια που διασφαλίζουν και εξοπλίζουν την περιοχή έναντι μελλοντικών πλημμυρών.
Τα αντιπλημμυρικά έργα άμεσης αποκατάστασης για το Νομό Εβρου είναι προϋπολογισμού 350 εκατ. δρχ.
 

  



Σελίδα 11849 
Το ΥΠΕΧΩΔΕ έκανε πρόταση στο ΥΠΕΘΟ να εγγραφεί στη ΣΑΕ 072 νέο έργο με τίτλο "Αντιπλημμυρικά έργα Νομών Καβάλας, Ξάνθης, Ροδόπης, 'Εβρου" και προϋπολογισμό 1,5 δισ. δρχ. και πίστωση για το 1998 400 εκατ. δρχ.
Από τις πιστώσεις του υπόψη έργου θα διατεθούν τα ποσά που χρειάζονται για τα προτεινόμενα έργα αμέσως μετά την έγκριση της ΣΑΕ 072.
Στο μεταξύ και μέσα στα όρια των εγκεκριμένων πιστώσεων διατίθενται ποσά για άμεσες παρεμβάσεις για επείγουσες εργασίες.
Επίσης το ΥΠΕΧΩΔΕ προκειμένου να συμβάλει στην εκτέλεση επειγουσών εργασιών στο οδικό δίκτυο (πλην Εθνικού) του Νομού Εβρου ενέκρινε πίστωση πρόσφατα (11-3-98) 100.000.000 δρχ. ως επιχορήγηση της Νομαρχιακής Αυτοδιοίκησης Εβρου για οδικά έργα.
Ο Υπουργός
Κ. ΛΑΛΙΩΤΗΣ"
15. Στην με αριθμό 6112/7-4-98 ερώτηση δόθηκε με το υπ' αριθμ. 8050/30-4-98 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση 6112/7-4-98 των Βουλευτών κυρίων Ι. Κεφαλογιάννη, Μ. Κεφαλογιάννη και Χ. Μαρκογιαννάκη, όσον αφορά θέματα αρμοδιότητας του Υπουργείου Ανάπτυξης, σας γνωστοποιούμε τα ακόλουθα:
1. Οι πρόσφατες διακοπές οι οποίες προήλθαν λόγω αυξημένης κατανάλωσης ηλεκτρικής ενέργειας, ασφαλώς θα είχαν αποφευχθεί, εάν η κατασκευή των δύο νέων Αεριοστροβιλικών Μονάδων, ισχύος 59 MW η καθεμία, στο Σταθμό Χανίων είχε προχωρήσει σύμφωνα με το αρχικό χρονοδιάγραμμα και δεν είχε ανατραπεί από τις αντιδράσεις των κατοίκων και των φορέων της περιοχής του Σταθμού.
2. Ως γνωστόν η ΔΕΗ είχε υπογράψει από 01.08.95 Σύμβαση για την προμήθεια και εγκατάσταση των δύο προαναφερθεισών Αεριοστροβιλικών Μονάδων, με σύντομους χρόνους παράδοσης προκειμένου να αντιμετωπισθούν τα φορτία αιχμής του θέρους του 1996. Σύμφωνα με την υπογραφείσα Σύμβαση η πρώτη Μονάδα θα ετίθετο σε λειτουργία την 01.06.96 και η δεύτερη την 01.09.1996. Η κατασκευή του 'Εργου διεκόπη επί μακρό χρονικό διάστημα, εξαιτίας των αντιδράσεων κατοίκων και φορέων της περιοχής του Σταθμού με αποτέλεσμα το θέρος 1996, 1997 και πρόσφατα (Μάρτιος 1998) η Κρήτη να στερηθεί της ηλεκτρικής ενέργειας που θα μπορούσαν να συνεισφέρουν οι δύο αυτές Μονάδες.
3. Η συνέχιση των εργασιών εγκατάστασης των νέων αεριοστροβίλων κατέστη δυνατή μετά από σύσκεψη των φορέων του Νομού Χανίων που πραγματοποιήθηκε την 10.01.1997 στην Αθήνα, υπό την Προεδρία της Υπουργού Ανάπτυξης και μετά από πολλές προσπάθειες όλων των ενδιαφερομένων μερών. Σήμερα μετά την παρέλευση ενός έτους, ο δεύτερος αεριοστρόβιλος είναι σε ημιερμπορική λειτουργία από 18.04.1998, ενώ ο πρώτος, λόγω τεχνικού προβλήματος που παρουσιάστηκε κατά την εκκίνησή του, θα είναι διαθέσιμος για έναρξη ημιεμπορικής λειτουργίας στις αρχές Μαϊου. Συνεπώς με την έναρξη της νέας τουριστικής περιόδου θα υπάρχει πλήρης εφεδρεία για την κάλυψη της ζήτησης ηλεκτρικής ενέργειας στην Κρήτη.
4. 'Οσον αφορά στην αντιμετώπιση των μακροχρόνιων αναγκών ηλεκτροδότησης για την επίλυση του ενεργειακού προβλήματος της νήσου, σε υλοποίηση της ομόφωνης απόφασης του Περιφερειακού Συμβουλίου Κρήτης κατά τη συνεδρίασή του την 04.04.97 στο Ηράκλειο Κρήτης, η ΔΕΗ, εκτός του ως άνω Εργου των δύο Αεριοστροβιλικών Μονάδων, ήδη προχωρεί με ταχείς ρυθμούς:
- στην εκπόνηση των απαιτουμένων μελετών για την υλοποίηση του Εργου του νέου ΑΗΣ στον Αθερινόλακκο Λασιθίου. Στις αρχές Μαϊου 1998 προβλέπεται η Δημοπράτηση των Χωματουργικών και Λιμενικών Εργων του Σταθμού.
- στην εξέταση της καταλληλότητας πιθανών υποψηφίων θέσεων εγκατάστασης νέου σταθμού ηλεκτροπαραγωγής στο Νομό Ρεθύμνης για την αντιμετώπιση των μακροπρόθεσμων αναγκών (μετά το 2006) της νήσου.
Τα ανωτέρω προωθούνται με παράλληλη δραστηριοποίηση της ΔΕΗ στον τομέα της ορθολογικής χρήσης και εξοικονόμησης ενέργειας ώστε, σε συνδυασμό με την αύξηση της συμβολής των Ανανεώσιμων Πηγών Ενέργειας από τα υφιστάμενα και τα προγραμματιζόμενα για κατασκευή Αιολικά Πάρκα και άλλες μονάδες Ανανεώσιμων Πηγών Ενέργειας στα πλαίσια των διατάξεων του ν. 2244/94, να επιτευχθεί η βέλτιστη αντιμετώπιση του ενεργειακού προβλήματος της Κρήτης.
Η Υπουργός
ΒΑΣΩ ΠΑΠΑΝΔΡΕΟΥ"
16. Στην με αριθμό 6130/7-4-98 ερώτηση δόθηκε με το υπ' αριθμ. 263/22-4-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στην 6130/7-4-98 ερώτηση που κατέθεσε ο Βουλευτής κ. Ευαγ. Μπασιάκος και στην υπ' αριθ. 6214/8-4-98 ερώτηση ομοίου περιεχομένου που κατέθεσε ο Βουλευτής κ. Βαρσ. Γιοβανούδας, σχετικά με τις φορολογικές υποχρεώσεις των αγροτών κλπ. και όσον αφορά τα θέματα αρμοδιότητάς μας σας γνωρίζουμε τα ακόλουθα:
1. Ο τετραπλασιασμός του συντελεστή φόρου μεταβίβασης ακινήτων επιβλήθηκε ως αντικίνητρο για να αποφευχθεί η συγκέντρωση της αγροτικής γης στα χέρια μη αγροτών και συνεπώς δεν αντιμετωπίζεται θέμα κατάργησης αυτού.
2. Τόσο για τους αγρότες όσο και για τους νέους αγρότες ισχύουν πρόσθετες φορολογικές απαλλαγές και ελαφρύνσεις οι οποίες κρίνονται ικανοποιητικές και δεν τίθεται θέμα περαιτέρω διεύρυνσής τους.
3. 'Οσον αφορά το θέμα του προσδιορισμού της αξίας των μεταβιβαζομένων με οποιαδήποτε αιτία ακινήτων έχουν δοθεί οδηγίες προς τις ΔΟΥ με την υπ' αριθ. 1035820/99/Β0013/ 21-3-96 ΠΟΛ 1091 εγκύκλια διαταγή μας.
4. Ο νόμος 2520/1997, όπως τροποποιήθηκε με το ν. 2538/1997, ισχύει και εφαρμόζεται από 1-9-1997.
Ο Υφυπουργός
Γ. ΔΡΥΣ"
17. Στην με αριθμό 6133/98 ερώτηση δόθηκε με το υπ' αριθμ. 1019/30-4-98 έγγραφο από την Υπουργό Αιγαίου η ακόλουθη απάντηση:
"Σε απάντηση στην ερώτηση 6133/98 του Βουλευτή κ. Αναστ. Καραμάριου, σχετικά με τις ζημιές που υπέστη το νησί της Αστυπάλαιας από τη θεομηνία, σας γνωρίζουμε τα εξής:
Το Υπουργείο Αιγαίου, λόγω της δέσμευσης των πόρων για το Πρόγραμμα "Καποδίστριας", δεν έχει τη δυνατότητα να χρηματοδοτήσει άμεσα τον Δήμο Αστυπάλαιας. Μετά τη σύνταξη της τεχνικής έκθεσης που καταγράφει τις ζημιές, θα χρηματοδοτήσει την αποκατάστασή τους μέσω της Ν.Α. Δωδεκανήσου.
Η Υπουργός
ΕΛΙΣΑΒΕΤ ΠΑΠΑΖΩΗ"
18. Στην με αριθμό 6134/98 ερώτηση δόθηκε με το υπ' αριθμ. 10119/30-4-98 έγγραφο από την Υπουργό Αιγαίου η ακόλουθη απάντηση:
"Σε απάντηση στην ερώτηση 6134/98 του Βουλευτή κ. Αναστ. Καραμάριου, σας γνωρίζουμε τα εξής:
Σχετικά με το ενταγμένο στο ΠΕΠ Ν. Αιγαίου έργο "Ανακρηπίδωση περιοχής Σφαγείων Σύμης", προτεινόμενου προϋπολογισμού 320 εκ. δρχ., με φορέα χρηματοδότησης το Υπουργείο Αιγαίου και με φορέα υλοποίησης τη Ν.Α. Δωδεκανήσου, έχουν επιλυθεί τα προβλήματα που προέκυψαν για την απρόσκοπτη υλοποίηση του έργου.
Σε ό, τι αφορά το αποχετευτικό έργο της Σύμης, έργο ιδιαίτερα σημαντικό, είναι δύσκολη σ' αυτή τη φάση η ένταξή του στο ΠΕΠ Ν. Αιγαίου 94-99, κυρίως επειδή η ολοκλήρωσή 
 

  



Σελίδα 11850 
του δεν θα ήταν εφικτή στα καθορισμένα χρονικά πλαίσια υλοποίησης έργων ΠΕΠ.
Η Υπουργός
ΕΛΙΣΑΒΕΤ ΠΑΠΑΖΩΗ"
19. Στην με αριθμό 6136/7-4-98 ερώτηση δόθηκε με το υπ' αριθμ. 15281/29-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 6136/7-4-98 των Βουλευτών κυρίων Θεόφιλου Λεονταρίδη, Γεωργίου Καρασμάνη και Νικολάου Τσιαρτσιώνη σε ότι αφορά τα θέματα αρμοδιότητάς μας, σας γνωρίζουμε τα εξής:
Το Υπουργείο ΥΠ. ΕΣ.Δ.Δ.Α. σε συνεργασία με τα συναρμόδια Υπουργεία θα αντιμετωπίσει τα προβλήματα που προκύπτουν με την εφαρμογή κινήτρων που είχαν θεσπισθεί για τους κατοίκους των τέως κοινοτήτων που συνενώθηκαν με το νόμο για την ανασυγκρότητη της πρωτοβάθμιας αυτοδιοίκησης, όπως είναι και το πρόβλημα που θίγεται στην ανωτέρω ερώτηση και αφορά τα κίνητρα στις νέες κατασκευές.
Ο Υφυπουργός
Λ. ΠΑΠΑΔΗΜΑΣ"
20. Στην με αριθμό 6159/8-4-98 ερώτηση δόθηκε με το υπ' αριθμ. 531/30-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6159/8.4.98 που κατέθεσε ο Βουλευτής κ. Μανώλης Κεφαλογιάννης, σας γνωρίζουμε τα ακόλουθα:
1. Το 1/θέσιο Δημοτικό Σχολείο Πανδρόσου καταργήθηκε λόγω ελάχιστου αριθμού μαθητών (Π.Δ. 283, ΦΕΚ 104/3.8.1983 τ.Α').
2. Το 1/θέσιο Δημοτικό Σχολείο Καρυδιάς συγχωνεύτηκε με αίτηση όλων των γονέων με το 7ο 6/θέσιο Δημοτικό Σχολείο Κομοτηνής (Π.Δ. 294, ΦΕΚ 108/30.7.1984 τ.Α').
3. Οι μαθητές των ανωτέρω χωριών, τα οποία απέχουν από την Κομοτηνή επτά (7) και πέντε (5) χιλιόμετρα αντίστοιχα, μεταφέρονται δωρεάν από το Αστικό ΚΤΕΛ Κομοτηνής στο 6ο Δημοτικό Σχολείο Κομοτηνής όπου έχουν το προνόμιο να διδάσκονται την Αγγλική Γλώσσα και τη Φυσική από εκπαιδευτικούς ειδικοτήτων.
4. Σπανιότατα οι καιρικές συνθήκες εμποδίζουν την μεταφορά προς και από το Σχολείο που φοιτούν.
5. Κατά το σχολικό έτος 1995-1996 η Διεύθυνση Π.Ε. Ροδόπης ενδιαφέρθηκε για την επαναλειτουργία του Δ.Σ. Καρυδιάς, αλλά δεν ανταποκρίθηκε ικανός αριθμός γονέων.
6. Στις 18.8.1997 με πρωτοβουλία του Ιερέα της Πανδρόσου συγκεντρώθηκαν υπογραφές γονέων 11 μαθητών.
7. Ο Προϊστάμενος της Δ/νσης Π.Ε. είχε μεταβεί περί το τέλος Αυγούστου 1997 στην Καρυδιά για επιτόπια εξέταση του θέματος της επαναλειτουργίας του Δημοτικού Σχολείου Καρυδιάς ως Παραρτήματος του 6ου Δημοτικού Σχολείου Κομοτηνής. Οι γονείς δεν δέχτηκαν τη λειτουργία του Παραρτήματος, όταν τους ανακοινώθηκε ότι αυτό δεν μπορεί να λειτουργήσει με δύο δασκάλους, όπως ήθελαν οι γονείς, αλλά με ένα δάσκαλο, σύμφωνα με τις διατάξεις της παρ. 6 του άρθρου 4 του ν. 1566/1985.
Σημειώνουμε ότι στις προτάσεις που έστειλε το Νομαρχιακό Διαμέρισμα Ροδόπης, μετά από γνωμοδότηση του Νομαρχιακού Συμβουλίου, σύμφωνα με τις διατάξεις του Ν. 1566/85 δεν συμπεριλαμβάνεται καμία πρόταση επανίδρυσης των παραπάνω σχολείων.
Τέλος σας γνωρίζουμε ότι σύμφωνα με τις διατάξεις της ισχύουσας νομοθεσίας δεν παρέχεται η δυνατότητα εγγραφής πιστώσεων στον προϋπολογισμό του Υπουργείου Εθνικής Παιδείας και Θρησκευμάτων για επιχορηγήσεις Ιερών Ναών, προς συντήρησή των.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
21. Στην με αριθμό 6161/8-4-98 ερώτηση δόθηκε με το υπ' αριθμ. 804/30-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 6161/8-4-98 που κατέθεσε στη Βουλή, ο Βουλευτής κ. Απόστολος Ανδρεουλάκος, παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Κατασκευών 'Έργων Οδοποιίας του ΥΠΕΧΩΔΕ τα εξής:
Στα πλαίσια της εργολαβίας ΚΟ9/96 "Διαπλάτυνση - ανακατασκευή οδού Αγίας Παρασκευής από Πλ. Κέννεντυ μέχρι Λεωφ. Μεσογείων", έχει αναλάβει βάσει της εγκεκριμένης μελέτης, την αναδιαμόρφωση της κυκλοφορίας, στον κόμβο της Πλατείας Κέννεντυ και την εγκατάσταση της υποδομής της φωτεινής σηματοδότησης.
Μετά την ολοκλήρωση των εργασιών υποδομής, θα ακολουθήσει και η εγκατάσταση και λειτουργία των φωτεινών σηματοδοτών, σύμφωνα με τη μελέτη που συνέταξε η αρμόδια Δ/νση Μελετών 'Εργων Οδοποιϊας του Υπουργείου.
Ο Υπουργός
Κ. ΛΑΛΙΩΤΗΣ"
22. Στην με αριθμό 6166/8-4-98 ερώτηση δόθηκε με το υπ' αριθμ. 742/30-4-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 6166/8/4/98 ερώτησης που κατέθεσε ο Βουλευτής κ. Β. Γιοβανούδας, σας πληροφορούμε τα εξής:
Η Γ.Γ.Α. ενέταξε στο Π.Δ.Ε. τις Ναυταθλητικές εγκαταστάσεις του Δήμου Ν. Μουδανιών Χαλκιδικής, με προϋπολογισμό 100 εκατομμύρια μετά από αίτημα της Νομ. Αυτοδιοίκησης Χαλκιδικής, η οποία δημοπράτησε και εκτελεί το έργο. Η Γ.Γ.Α. χρηματοδότησε το έργο με συνολικό ποσό 79.000.000 δρχ., μετά την υποβολή των σχετικών πιστοποιήσεων από τη Δ.Τ.Υ. Νομ. Χαλκιδικής, που αποτελεί και το τελικό κόστος της εργολαβίας αυτής, που ολοκληρώθηκε τον Ιούλιο του 1997.
Μετά τις εργασίες αυτές δεν υπεβλήθησαν στη Γ.Γ.Α. συγκεκριμένες προτάσεις και μελέτες για την κατασκευή των επόμενων φάσεων των εγκαταστάσεων αυτών.
Μόλις υποβληθούν οι μελέτες και προϋπολογισμοί των έργων - και ύστερα από συνεννόηση με το ΥΠ.ΕΘ.Ο.- θα ενταχθούν στο Π.Δ.Ε. ώστε να εξασφαλισθεί η χρηματοδότηση των παρεμβάσεων.
Ο Υφυπουργός
ΑΝΔΡΕΑΣ ΦΟΥΡΑΣ"
23. Στην με αριθμό 6168/8-4-98 ερώτηση δόθηκε με το υπ' αριθμ. 15304/30-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 6168/8-4-98 του Βουλευτή κ. Δ. Σαρρή και σύμφωνα με σχετικό έγγραφο της Νομαρχιακής Αυτοδιοίκησης Ηρακλείου, σας πληροφορούμε τα εξής:
1. Το Ι.Γ.Μ.Ε. παράρτημα Κρήτης, όπως προκύπτει από σχετικό έγγραφο του δεν έκανε ανακοίνωση, ούτε έδωσε στοιχεία ή πληροφορίες, σχετικά με τη χρήση ακατάλληλων νερών για ύδρευση.
2. Στη Διεύθυνση Δημ. Υγείας δεν έχει σταλεί κανένα επίσημο στοιχείο χημικής ανάλυσης πόσιμου νερού, από το Ι.Γ.Μ.Ε. Κρήτης, παρ' ότι έχουν ζητηθεί επανειλημμένα.
3. Η Διεύθυνση Δημόσιας Υγείας, παρακολουθεί όλα τα συστήματα ύδρευσης των Κοινοτήτων του Νομού, με Υγειονομικές έρευνες, εργαστηριακές αναλύσεις και τουλάχιστον μέχρι σήμερα δεν έχουν προκύψει στοιχεία, που να βεβαιώσουν ότι τα νερά ύδρευσης των Ο.Τ.Α. του Νομού είναι αμφιβόλου ποιότητας.
4. Τα κατά καιρούς προβλήματα, που δημιουργούνται σε διάφορα δίκτυα ύδρευσης είναι μεμονωμένα και οφείλονται κυρίως σε περιστασιακές μολύνσεις ή ρυπάνσεις και άμεσα λαμβάνονται τα αναγκαία μέτρα αντιμετώπισής τους.
Ο Υφυπουργός
ΛΑΜΠ. ΠΑΠΑΔΗΜΑΣ"
 

  



Σελίδα 11851 
24. Στην με αριθμό 6168/8-4-98 ερώτηση δόθηκε με το υπ' αριθμ. 255/29-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 6168/8.4.98 του Βουλευτή κ. Δ. Σαρρή, που κατατέθηκε στη Βουλή των Ελλήνων, σας γνωρίζουμε τα ακόλουθα, στα πλαίσια των αρμοδιοτήτων του Υπουργείου μας:
Το Υπουργείο Ανάπτυξης, μέσω του εποπτευομένου απ' αυτό Ερευνητικού Φορέα, του Ινστιτούτου Γεωλογικών και Μεταλλευτικών Ερευνών (ΙΓΜΕ), έχει εκπονήσει ή συνεχίζει την εκπόνηση, στον Ν. Ηρακλείου, αρκετών Υδρογεωλογικών Μελετών και έχει διενεργήσει μεγάλο αριθμό Υδρογεωλογικών Αναγνωρίσεων και Γνωματεύσεων επί συγκεκριμένων θεμάτων.
Οι Υδρογεωλογικές μελέτες εκπονήθηκαν (και εκπονούνται) με χρηματοδοτήσεις από Υπ. Αν. ΙΓΜΕ. (Π.Δ.Ε., Β' ΚΠΣ - Εθνικό Σκέλος), Υ.ΠΕ.ΧΩ.Δ.Ε., Περιφέρεια Κρήτης (ΣΠΑ), ΟΑΝΑΚ, Δήμους, Κοινότητες, Συνδέσμους, Νομαρχίες (Π.Δ.Ε., ΣΠΑ, Β'ΚΠΣ).
Γι' όλα αυτά τα μικρά ή τα μεγάλα έργα έρευνας και μελέτης των Υδατικών Πόρων έχουν δοθεί και οι αντίστοιχες εκθέσεις (υπέρ των 65 για τον Νομό Ηρακλείου). 
Στις Εκθέσεις αυτές επισημαίνονται τα προαναφερθέντα γενικά (αλλά και ειδικά) θέματα του Νομού και επί πλέον ανάλογα με τις κατά περίπτωση συνθήκες:
- Περιγράφονται οι υδρογεωλογικές, υδρολογικές και υδροχημικές συνθήκες. 
- Εντοπίζονται και αναλύονται τ'αντικείμενα του ενδιαφέροντος και δίδονται οι αντίστοιχες προτάσεις αξιοποίησης των υπόγειων και των επιφανειακών νερών για την επίλυση των διαφόρων προβλημάτων.
- Δίδονται τ' αποτελέσματα και τα συμπεράσματα των εργασιών των μεγάλων έργων των ερευνών και των μελετών της περιοχής.
Στην περιοχή του Νομού Ηρακλείου, οι ανάγκες νερού για την ύδρευση και την άρδευση είναι γενικά αυξημένες και απαιτούνται μεγάλες ποσότητες νερών καλής ποιότητας τόσο στις αστικές περιοχές όσο και στην ύπαιθρο. 
Η κατανομή όμως γενικά των υδατικών πόρων, ως φυσικού πόρου, στο νομό, είναι άνιση με επί μέρους διαφοροποιήσεις τόσο στη ποσοτική όσο και στην ποιοτική διάσταση του όλου θέματος. 
Επίσης, με τις σημερινές συνθήκες, άνισες είναι και οι διαθέσιμες ποσότητες νερού προς χρήση (παρά τις προσπάθειες που γίνονται). 
'Οσον αφορά την ποιότητα των υδατικών πόρων του νομού, έχουν ήδη εντοπιστεί τα υφιστάμενα προβλήματα (στα οποία αναφέρεται η Ερώτηση) και έχουν γίνει οι γενικές επισημάνσεις και προτάσεις, οι οποίες συνοψίζονται ως ακολούθως:
- Η ποιότητα των υπόγειων νερών του Νομού, από τα οποία καλύπτονται κατά το μεγαλύτερο μέρος οι ανάγκες ύδρευσης και άρδευσης, είναι γενικά καλή αν εξαιρέσουμε ορισμένα μέτωπα τα οποία επηρεάζονται και επιβαρύνονται (κατά περιοχή) από υδρογεωλογικούς και υδροχημικούς παράγοντες (μη ανθρωπογενείς), καθώς και λίγες εστίες μόλυνσης από δραστηριότητες του ανθρώπου.
- Προβλήματα ποιότητας νερών που οφείλονται σε μη ανθρωπογενείς παράγοντες, δημιουργούνται, (α) από τους εβαπορίτες στις υδροφορίες των νεογενών (Μαλεβίζι-γύψοι, Μεσσαρά-γύψοι και ορυκτό αλάτι, κ.α.) και (β) από την υφαλμύρινση των υδροφοριών των ανθρακικών πετρωμάτων (Καρστικές υδροφορίες) όπως αυτό συμβαίνει στα μέτωπα του Αλμυρού (υδροσύστημα Ψηλορείτη),των Μαλίων (υδροσύστημα Δίκτης) κ.α. 
Τα νερά που επηρεάζονται από γύψους είναι ακατάλληλα για ύδρευση και κατάλληλα (μερικώς) για την άρδευση, τα δε νερά που επηρεάζονται από το αλάτι ή από τη θάλασσα είναι ακατάλληλα και για ύδρευση και για άρδευση.
- Προβλήματα που οφείλονται σε ανθρωπογενείς παράγοντες, δημιουργούνται, (α) από την υφαλμύρινση λόγω υπεραντλήσεων (περιοχή Γούβες κ.α), (β) από βιομηχανικά λύματα (ελαιοτριβεία κ.α.), (γ) από αστικά λύματα, και (δ) από την υπερβολική χρήση φυτοφαρμάκων και λιπασμάτων.
- Η παρουσία, στα υπόγεια κυρίως νερά, ορισμένων επιβαρυντικών στοιχείων (π.χ. νιτρικών ιόντων κ.α.) από τα διάφορα λύματα, από τα φυτοφάρμακα και από τα λιπάσματα, δεν αποτελεί προς το παρόν μόνιμη ή επικίνδυνη κατάσταση. Βέβαια είναι απαραίτητη η τακτική παρακολούθηση με χημικές αναλύσεις.
'Ενα πρόγραμμα παρακολούθησης της ποιότητας των υπόγειων και επιφανειακών νερών του νομού αποτελούν τα διάφορα εν εξελίξει ερευνητικά έργα του ΙΓΜΕ. 
Στο παρελθόν, σε περίοδο ξηρασίας (το 1990) εκτελέστηκε πρόγραμμα με τίτλο " Συνθήκες 'Υδρευσης της Κρήτης" για το οποίο δόθηκε και η σχετική έκθεση. Παρόμοιο πρόγραμμα επαναλαμβάνεται στα πλαίσια των έργων του Παρ/τος Κρήτης του ΙΓΜΕ (Πρόγραμμα Εθνικού Σκέλους Β' ΚΠΣ), το οποίο ολοκληρώνεται στο τέλος τοu τρέχοντος έτους.
- Γενικά οι επιδράσεις στα υπόγεια νερά από την υφαλμύρινση των καρστικών υδροφοριών και από τους εβαπορίτες (γύψους, αλίτης) στις υδροφορίες των νεογενών είναι σημαντικές και δημιουργούν προβλήματα επάρκειας νερού και τούτο γιατί ένα μεγάλο ποσοστό του Υδατικού Δυναμικού τοu νομού καθίσταται ακατάλληλο (π.χ. η υφάλμυρη πηγή του Αλμυρού, μέσης ετήσιας παροχής 250 και οι πλούσιες υδροφορίες των γυψούχων στρωμάτων στις περιοχές Μαλεβιζίου, Μεσσαράς κ.α.).
- Στόχος των μελετών (υδρογεωλογικών και τεχνικών) είναι, η αύξηση του διαθέσιμου για εκμετάλλευση και χρήση όγκου νερού, προκειμένου να διατεθεί, σε περιοχές που έχουν ανάγκες επί πλέον νερού, σε περιοχές που η ποιότητα των υπόγειων νερών δεν είναι καλή και σε περιοχές οι οποίες υστερούν σ' αυτόν το φυσικό πόρο. Στόχος επίσης είναι και η προστασία (ποσοτική και ποιοτική) του Υδατικού Δυναμικού του Νομού Ηρακλείου.
- Οι προτάσεις του ΙΓΜΕ για την εξασφάλιση νέων ποσοτήτων υδατικών πόρων, έχουν σε γενικές γραμμές ως ακουλούθως:
1. Αξιοποίηση των υπόγειων υδροφοριών των ανθρακικών πετρωμάτων (καρστικές υδροφορίες).
2. Αξιοποίηση κατά το δυνατό των επιφανειακών νερών της χειμερινής επιφανειακής απορροής των ποταμών και υδρορεμάτων.
3. Τα σημαντικότερα από τα προτεινόμενα έργα για την αξιοποίηση των νερών επιφανειακής απορροής είναι:
α) Φράγματα: Φανερωμένης, Πλακιώτισσας, Αποσελέμη κ.α.
β) Μικροταμιευτήρες: Βαχού, Αμερών, Καλαμίου, Γέργερης, Ασίτων, Αγ. Βαρβάρας, Στόλων Τεφελίου, Παρτήρων κ.α, κ'
γ) Τεχνιτός εμπλουτισμός των υπόγειων υδροφοριών. στην πεδιάδα της Μεσσαράς, στη λεκάνη Θραψανού κ.α.
Σχετικά με το όλο θέμα, πιστεύουμε ότι, με μία σωστή ιεράρχηση των προτεινόμενων έργων, με την εφαρμογή του Νόμου 1739/87 και με το σωστό προγραμματισμό της ορθολογικής αξιοποίησης των υδατικών πόρων της περιοχής με ταυτόχρονη και συνεχή παρακολούθηση αυτών, τα όποια θέματα και προβλήματα που υπάρχουν τώρα, στα οποία αναφέρεται η ερώτηση, θα αμβλυνθούν και σε πολλά σημεία θα εξαλειφθούν, όπως επισημάνθηκε άλλωστε και στο πρόσφατο Περιφερειακό Συμβούλιο της Κρήτης.
H Yπουργός
ΒΑΣΩ ΠΑΠΑΝΔΡΕΟΥ"
25. Στην με αριθμό 6194/8-4-98 ερώτηση δόθηκε με το υπ' αριθμ. 735/30-4-98 έγγραφο από τον Υφυπουργό Πολιτισμού η ακόλουθη απάντηση:
"Απαντώντας στην 6194/8-4-98 ερώτηση του Βουλευτή κ. Π. Ψωμιάδη, σας γνωρίζουμε:
Η σχέση σας με τον Αθλητισμό είναι γνωστή και το ενδιαφέρον σας για τις Ιστορικές Ομάδες της Θεσσαλονίκης είναι και δικό μας.
Ασφαλώς όμως γνωρίζετε ότι η επίλυση των προβλημάτων αυτών απαιτεί συγκεκριμένη πρόταση που αναμένουμε και θα 
 

  



Σελίδα 11852 
συζητήσουμε διεξοδικά.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
26. Στην με αριθμό 6195/8-4-98 ερώτηση δόθηκε με το υπ' αριθμ. 5134/29-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση στην ερώτηση 6195/8-4-1998 που κατέθεσε ο Βουλευτής κ. Θ. Νάκος, σας γνωρίζουμε ότι η Ελλάδα έχει ξεκινήσει τις διαδικασίες προετοιμασίας για την επιτυχή διοργάνωση, της Προεδρίας της πρωτοβουλίας "ΕΥΡΗΚΑ" για την περίοδο 2000 - 2001.
Η Υπουργός
Β. ΠΑΠΑΝΔΡΕΟΥ"
27. Στην με αριθμό 6197/8-4-98 ερώτηση δόθηκε με το υπ' αριθμ. 736/30-4-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 6197/8/4/98 ερώτησης του Βουλευτή κ. Β. Γιοβανούδα, σας πληροφορούμε ότι στο Νομό Χαλκιδικής κατασκευάζονται δύο Κλειστά Γυμναστήρια, το ένα στην Καλλικράτεια και το άλλο στην Ιερισσό, ενώ συγχρόνως είναι σε εξέλιξη σειρά νέων αθλητικών έργων που αφορούν κυρίως εγκαταστάσεις χλοοτάπητων.
Σε ότι αφορά στη δημιουργία Κλειστού Γυμναστηρίου στη Νικήτη, σας γνωρίζουμε ότι το έργο αυτό θα εξεταστεί η ένταξή του στο σχεδισμό έργων 1998-99.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
28. Στην με αριθμό 6203/8-4-98 ερώτηση δόθηκε με το υπ' αριθμ. 15263/30-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 6203/8-4-98 που κατατέθηκε στη Βουλή των Ελλήνων από το Βουλευτή κ. Στ. Δήμα και αναφέρεται στο πιο πάνω θέμα, σύμφωνα με στοιχεία που μας δόθηκαν από τη Νομαρχιακή Αυτοδιοίκηση Κορινθίας, σας γνωρίζουμε ότι θα εξετασθεί η δυνατότητα χρηματοδότησης του έργου "Αντικατάσταση εσωτερικού δικτύου" της Κοινότητας Καισαρίου από την κατανομή των πιστώσεων της ΣΑΝΑ/9829.
Ο Υφυπουργός
Λ. ΠΑΠΑΔΗΜΑΣ"
29. Στην με αριθμό 6206/8-4-98 ερώτηση δόθηκε με το υπ'αριθμ. 526/30-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6206/8-4-98, που κατέθεσαν οι Βουλευτές κύριοι Νικ. Γκατζής, Αχιλ. Κανταρτζής και Βαγγ. Μπούτας, σας γνωρίζουμε τα ακόλουθα:
Η αρχικά εγκεκριμένη πρόταση του Παιδαγωγικού Τμήματος Δημοτικής Εκπαίδευσης του Πανεπιστημίου Θεσσαλίας, αναφερόταν στο ποσό του 1.000.000.000 (ενός δισεκατομμυρίου) και με βάση το αρχικά εγκεκριμένο ποσό δόθηκε για βελτίωση.
'Οταν επεστράφη παρουσίαζε υπέρβαση κατά 400.000.000 δραχμές αναιτιολόγητα, με αποτέλεσμα να ζητηθεί διόρθωση εκ νέου, προκειμένου να προχωρήσει η διαδικασία εκτέλεσης.
Εάν κριθεί ότι είναι απαραίτητη για την περιοχή Θεσσαλίας η εξομοίωση μεγαλύτερου αριθμού εκπαιδευτικών, το ΥΠΕΠΘ έχει την πρόθεση και τη διάθεση να εξετάσει πρόταση τεκμηριωμένη του τμήματος του Πανεπιστημίου Θεσσαλίας προκειμένου να αυξηθεί το κονδύλιο για το πρόγραμμα ακαδημαϊκής και επαγγελματικής αναβάθμισης των εκπαιδευτικών Π/θμιας Εκπ/σης (εξομοίωση).
Κανένα ποσό δεν περικόπηκε από το ποσό που προβλεπόταν αρχικά για το Πανεπιστήμιο θεσσαλίας, όσο αφορά το πρόγραμμα εξομοίωσης ούτε υπήρχε πρόθεση να σταλεί ή να διατεθεί σε άλλη ενέργεια.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
30. Στην με αριθμό 6209/8-4-98 ερώτηση δόθηκε με το υπ' αριθμ. 527/30-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6209/8.4.1998 που κατέθεσαν οι Βουλευτές κύριοι Ορ. Κολοζώφ και Μήτσ. Κωστόπουλος, και στα επιμέρους ερωτήματα που αφορούν την κάλυψη των θέσεων του διδακτικού και βοηθητικού προσωπικού στο Γυμνάσιο και στο Λύκειο που λειτουργούν στις εγκαταστάσεις του ΕΙΑΑ σας πληροφορούμε τα εξής:
1. Ως προς το διδακτικό προσωπικό σας γνωρίζουμε ότι δεν παρουσιάζεται έλλειψη και το Σχολείο λειτουργεί κανονικά.
2. Ως προς το ειδικό εκπαιδευτικό προσωπικό σας γνωρίζουμε ότι στο Γυμνάσιο και Λύκειο υπηρετούν ένας Ψυχολόγος, μία Κοινωνική Λειτουργός και δύο Φυσικοθεραπευτές οι οποίοι έχουν διοριστεί και ανήκουν στο Υπουργείο Παιδείας με την ψήφιση του νομοσχεδίου για την Ειδική Αγωγή υπολογίζεται ότι θα καλυφθούν και οι θέσεις Λογοθεραπευτή και Επιμελητή.
3. Ως προ το βοηθητικό προσωπικό, στο Σχολείο έχουν διατεθεί από το Υπουργείο Παδείας αυτοκίνητα πλήρως εξοπλισμένα και προσαρμοσμένα στις ανάγκες των παιδιών με κινητικές δυσκολίες.
Ο αριθμός των σχολικών αυτοκινήτων συμπληρώνεται και με αυτοκίνητα που διαθέτει το ΕΙΑΑ για τη μεταφορά μαθητών και άλλων νοσηλευομένων ατόμων στις εγκαταστάσεις του.
Το Υπουργείο Παιδείας καλύπτει τη μισθοδοσία των οδηγών και των συνοδηγών όσων αυτοκινήτων ανήκουν σ' αυτό.
Στο νομοσχέδιο για την Ειδική Αγωγή προβλέπεται η σε μόνιμη βάση τακτοποίηση της πρόσληψης αυτών των δύο κατηγοριών εργαζομένων.
Ως προς τα λοιπά θέματα τα οποία αφορούν τον προνοιακό τομέα των ατόμων με κινητικά προβλήματα αρμόδια είναι το συνερωτώμενο Υπουργείο Υγείας και Πρόνοιας.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
31. Στην με αριθμό 6220/8/4/98 ερώτηση δόθηκε με το υπ'αριθμ. 1135/4-5-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 6220/8-4-98 που κατέθεσε ο Βουλευτής κ. Λ. Παπανικολάου για τα θέματα της αρμοδιότητάς μας, σας πληροφορούμε τα εξής:
0ι αντισταθμίσεις που προβλέπονται στα πλαίσια του ολοκληρωμένου συστήματος σύνμφωνα με τον Κοινοτικό Κανονισμό χορηγούνται από 16.1Ο.98 έως 31.12.98.
Για την εμπορική περίοδο '98 - 99 προβλέπεται έγκαιρη υπογραφή της σύμβασης με το φορέα μηχανογράφησης ώστε οι έλεγχοι που προβλέπονται να διεξαχθούν το δυνατόν συντομότερα και να καταστεί δυνατή η χορήγηση των αντισταθμίσεων μετά την 16.10.98.
Η πράσινη ισοτιμία που θα χρησιμοποιηθεί για τον υπολογισμό των τιμών μονάδας είναι, για τις εκτάσεις, η ισοτιμία της 1ης Ιουλίου 98, όπως προβλέπει ο σχετικός Κανονισμός.
Για τα θέματα φορολογίας του γεωργικού εισοδήματος αρμόδιο είναιτο Υπουργείο Οικονομικών προς το οποίο κοινοποιούμε το παρόν έγγραφό μας με αντίγραφο της Ερώτησης.
Ο Υπουργός
ΣΤ. ΤΖΟΥΜΑΚΑΣ"
32. Στην με αριθμό 6251/8-4-98 ερώτηση δόθηκε με το υπ'αριθμ. 15264/30-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 6251/8-4-98 που κατατέθηκε 
 

  



Σελίδα 11853 
στη Βουλή των Ελλήνων από το Βουλευτή κ. Λ. Παπαγεωργόπουλο και αναφέρεται στο πιο πάνω θέμα, σας γνωρίζουμε ότι η Νομαρχιακή Αυτοδιοίκηση Εύβοιας ιεραρχεί και χρηματοδοτεί έργα σύμφωνα με τις οικονομικές δυνατότητες και προτεραιότητες του προγράμματός της.
Ο Υφυπουργός
Λ. ΠΑΠΑΔΗΜΑΣ"
33. Στην με αριθμό 6252/8-4-98 ερώτηση δόθηκε με το υπ'αριθμ. 1136/30-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 6252/8-4-98 που κατέθεσε ο Βουλευτής κ. θ. Π. Δαβάκης, σας πληροφορούμε τα εξής:
Κατά τη συζήτηση του Καν. (ΕΚ) 2202/96 του Συμβουλίου τον Ιούνιο/Ιούλιο του 96 από Ελληνικής πλευράς τέθηκαν όλες οι προτάσεις που θα βελτίωναν τις αρνητικές συνέπειες της πρότασης της Επιτροπής, της νέας ΚΟΑ μεταποίησης εσπεριδοειδών όπως η διατήρηση της ελάχιστης τιμής παραγωγού η αύξηση του πλαφόν μεταποίησης, ο υπολογισμός της υπέρβασης του πλαφόν με βάση το Μ.Ο. της τελευταίας 3ετίας, τη θέσπιση ορίων συνυπευθυνότητας κ.α. πλην όμως τα περισσότερα απ' αυτά - εκτός του υπολογισμού της υπέρβασης με βάση την 3ετία, δεν έγιναν αποδεκτά καθ' ότι δεν υποστηρίχθηκαν από τις άλλες χώρες παραγωγής και ιδιαίτερα από την Ιταλία, η οποία σημειωτέον κατείχε και την προεδρία κατά την περίοδο εκείνη. Κατά την εφαρμογή του Καν (ΕΚ) 2202/96 κατά τη φετινή περίοδο διαπιστώθηκαν πλείστα όσα μειωνεκτήματα της νεα ΚΟΑ τα οποία καταβάλλεται προσπάθεια να διορθωθούν με την τροποποίηση του εν λόγω Κανονισμού σε συνεργασία με τις άλλες χώρες παραγωγής, οι οποίες προφανώς τώρα διαπίστωσαν και οι ίδιες τις αρνητικές συνέπειές του. Ιδιαίτερα καταβάλλεται προσπάθεια να αυξηθεί το κοινοτικό πλαφόν μεταποίησης στα πορτοκάλια από 1.189 χιλ. τον σε 1.700 χιλ. τον.
'Οσον αφορά τα στοιχεία των εξαγωγών των εσπεριδοειδών κατά είδος, νομό και χώρα εξαγωγής, σας στέλνονται συνημμένα σχετικοί πίνακες για τις περιόδους 1996/97 και για την τρέχουσα περίοδο 1997/98 μέχρι τη 8-4-98. Η τρέχουσα εξαγωγική περίοδος συνεχίζεται μέχρι και τον Ιούλιο μήνα με τις εξαγωγές των πορτοκαλιών VALENCIA.
O Υπουργός
ΣΤ. ΤΖΟΥΜΑΚΑΣ"
34. Στην με αριθμό 6253/8-4-98 ερώτηση δόθηκε με το υπ'αριθμ. 528/30-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6253/8-4-98 που κατέθεσε ο Βουλευτής κ. Βαρσάμης Γιοβανούδας σχετικά με τον ορισμό ειδικού ποσοστού για την εισαγωγή των παιδιών πολυτέκνων στα ΑΕΙ και ΤΕΙ σας πληροφορούμε ότι μετά την κατάργηση των εισαγωγικών εξετάσεων από το έτος 2000 σύμφωνα με το ν. 2525/97 θα αναμορφωθεί η όλη διαδικασία εισαγωγής στην Τριτ/μια Εκπ/ση και των υποψηφίων ειδικών κατηγοριών.
Επιπλέον σας πληροφορούμε ότι έχει ήδη ξεκινήσει η λειτουργία των Προγραμμάτων Σπουδών Επιλογής (Π.Σ.Ε.) στα οποία η εισαγωγή των υποψηφίων γίνεται χωρίς εισαγωγικές εξετάσεις.
Σε ότι αφορά το θέμα των μετεγγραφών εσωτερικού των πολυτέκνων γονέων και τέκνων πολυτέκνων σας γνωρίζουμε ότι σύμφωνα με τις διατάξεις του ν.1865/89 όπως αυτός τροποποιήθηκε και ισχύει οιπολύτεκνοι μετεγγράφονται στατμήματα υποδοχής των Α.Ε.Ι. και Τ.Ε.Ι. πέραν του προβλεπομένου ποσοστού, επομένως δεν απαιτείται ρύθμιση του θέματος.
Επίσης σε ότι αφορά το θέμα των μετεγγραφών της παραπάνω κατηγορίας από Α.Ε.Ι. και Τ.Ε.Ι. εξωτερικού σε ελληνικά Α.Ε.Ι. χωρίς εξετάσεις, σας γνωρίζουμε ότι το Υπουργείο Παιδείας δεν προτίθεται να προβεί στην αλλαγή του ισχύοντος νομοθετικού πλαισίου, δεδομένου ότι οι διατάξεις της κείμενης νομοθεσίας κρίνονται αναγκαίες προς διαπίστωση ενός ελαχίστου επιπέδου γνώσεων των υποψηφίων.
Σημειώνεται επίσης ότι σύμφωνα με τις διατάξεις του άρθρου 33 του ν. 2009/92 οι πολύτεκνοι έχουν το ευεργέτημα να μετεγγράφονται στα Ελληνικά Α.Ε.Ι. χωρίς ποσοτικό περιορισμό εφόσον συγκεντρώνουν την προβλεπόμενη από την κείμενη νομοθεσία συνολική και αναλυτική βαθμολογία στα 3 εξεταζόμενα μαθήματα.
Ο Υφυπουργός
ΙΩΑΝ. ΑΝΘΟΠΟΥΛΟΣ"
35. Στην με αριθμό 6256/8-4-98 ερώτηση δόθηκε με το υπ'αριθμ. 3918/28-4-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση με αριθμό 6256 που κατατέθηκε στις 8-4-98 από το Βουλευτή κ. Βασίλειο Πάππα σας πληροφορούμε τα εξής:
Οπως ήδη γνωρίζετε με το ν. 2218/94 οι πολεοδομικές υπηρεσίες, που είναι αρμόδιες για την έκδοση και τον έλεγχο των οικοδομικών αδειών και εργασιών καθώς και για την τήρηση και εφαρμογή όλων των σχετικών με τις αυθαίρετες κατασκευές διατάξεων υπάγονται διοικητικά και οργανικά στις οικείες Νομαρχιακές Αυτοδιοικήσεις.
Για ενημέρωσή σας επί του συγκεκριμένου θέματος επισυνάπτουμε το υπ' αριθ.Ο2/229/16-3-98 έγγραφο της αρμόδιας Νομαρχιακής Αυτοδιοίκησης Χαλκιδικήςκαθώς και σχετικά έγγραφα της Δ/νσης Περιβάλλοντος και Χωροταξίας Κεντρικής Μακεδονίας και σας πληροφορούμε ότι τα ίδια έγγραφα διαβιβάζονται στο Γενικό Γραμματέα Περιφέρειας Κεντρικής Μακεδονίας και στη Δ/νση Επιθεώρησης του ΥΠΕΧΩΔΕ προκειμένου να εξετάσουν το θέμα και να προβούν στις δέουσες ενέργειες.
Ο Υπουργός
Κ. ΛΑΛΙΩΤΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
36. Στην με αριθμό 6257/8-4-98 ερώτηση δόθηκε με το υπ'αριθμ. 530/30-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6257/8-4-98 που κατέθεσε η Βουλευτής κ. Πόπη Φουντουκίδου, σας γνωρίζουμε τα παρακάτω:
'Οπως μας πληροφόρησε η Νομαρχιακή Αυτοδιοίκηση Πέλλας το 1ο και 3ο Γυμνάσιο 'Εδεσσας, είναι ενταγμένα στο ΙΙ ΚΠ.Ο.Σ. και ειδικά στο Π.Ε.Π. Κεντρικής Μακεδονίας με προϋπολογισμό κατασκευής 350.000.000 δρχ.το καθένα, από 1994-99, με σταδιακή χρηματοδότηση.
Το Γυμνάσιο είναι ενταγμένο στη Β' ΦΑΣΗ, η δημοπράτηση ήδη έγινε στις 16-5-1997, επίκειται η εγκατάσταση του αναδόχου και η έναρξη εργασιών στο οικόπεδο "Σμαρέκα".
Το 3ο Γυμνάσιο είναι ενταγμένο στην Α' ΦΑΣΗ, δηλ. δεν είναι σε ωριμότητα προς δημοπράτηση λόγω έλλειψης οικοπέδου, αλλά και σχετικών πιστώσεων για την πρόσκτησή του.
Μετά από οχλήσεις ο Δήμος 'Εδεσσας πρότεινε για την ανέγερση του Γυμνασίου οικόπεδο στα Αλώνια.
Επειδή και τα δύο (2) οικόπεδα ανήκουν κατά κυριότητα σε ιδιώτες, η Ν. Αυτοδιοίκηση σε απευθείας διαπραγμάτευση με τους ιδιώτες συμφώνησαν στην απ' ευθείας εξαγορά των οικοπέδων.
Επί πλέον πρέπει να σας γνωρίσουμε, ότι η Α.Τ Ε. για τη μεταβίβαση της κυριότητας του οικοπέδου της, που είναι χαρακτηρισμένο ως χώρος ανέγερσης του 1ου Γυμνασίου 'Εδεσσας απαιτεί περίπου 350.000.000 δρχ., τα οποία αδυνατεί να καταβάλει η Ν. Αυτοδιοίκηση Πέλλας.
Η Ν. Αυτοδιοίκηση Πέλλας δια της Δ.Τ.Υ. εντός των ημερών θα υποβάλει μελέτη για το 3ο Γυμνάσιο ώστε να ενταχθεί 
 

  



Σελίδα 11854 
στη Β' ΦΑΣΗ, δηλ. προς δημοπράτηση του έργου.
Υπενθυμίζεται ακόμη ότι οι υφιστάμενες πιστώσεις αφορούν στην κατασκευή των παραπάνω σχολικών κτιρίων, από τις οποίες δεν μπορεί να χρησιμοποιηθεί μεγαλύτερο του 10 % αυτού, για την απόκτηση του οικοπέδου.
Τέλος για την αποσυμφόρηση των τάξεων των παραπάνω σχολείων σας γνωρίζουμε ότι ο νόμος 1566/85, καθορίζει εκτός των άλλων και την κατανομή των μαθητών κατά τμήμα. Οι μαθητές κατά τμήμα δεν πρέπει να υπερβαίνουν τους 35. Στην περίπτωση 1ου και 3ου Γ/σίου 'Εδεσσας, ο μέσος όρος των μαθητών κατά τμήμα είναι 28 και 27 αντίστοιχα, όπως προκύπτει από τα στοιχεία της Δ/νσης Δ/θμιας Εκπ/σης Πέλλας.
Σύμπτυξη των τμημάτων των Γυμνασίων σε καμία περίπτωση δεν έγινε.
Για το 1ο Γ/σιο, η Γ' τάξη έχει 3 τμήματα (με σύνολο μαθητών 89) από 4 τμήματα που είχε η αντίστοιχη περσινή Β' με 4 τμήματα αλλά με περισσότερους μαθητές.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
37. Στην με αριθμό 6258/9-4-98 ερώτηση δόθηκε με το υπ'αριθμ. 15259/30-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 6258/9-4-98 που κατατέθηκε στη Βουλή των Ελλήνων από το Βουλευτή κ. Σ. Δήμα και αναφέρεται στο πιο πάνω θέμα, σύμφωνα με στοιχεία που μας δόθηκαν από τη Νομαρχία Κορινθίας, σας πληροφορούμε τα ακόλουθα:
Κατά την πρόσφατη κακοκαιρία οι ενέργειες ήταν άμεσες και κινητοποιήθηκαν 30 περίπου ιδιωτικά μηχανήματα για τον εκχιονισμό, τη διάνοιξη του επαρχιακού οδικού δικτύου και των ορεινών χωριών, ούτως ώστε μετά 3 μέρες αποκατεστάθη πλήρως η οδική κυκλοφορία και ο απεγκλωβισμός των ορεινών χωριών.
Επίσης σας γνωρίζουμε ότι με βάση την εγκύκλιο 4742/ΔΕ-570/11-2-98 του ΥΠΕΘΟ καθορίσθηκε το όριο πληρωμών της ΣΑΝΑ/29829 στο ύψος των 500 εκ. δρχ. απ' τα οποία στον τομέα Συγκοινωνιακά για την κατασκευή των επαρχιακών δρόμων διατέθηκαν 313.500.000 δρχ.
'Οσον αφορά στη ΣΑΝΑ/1 9829 το όριο πληρωμών της οποίας είναι 319 εκ. δρχ. στον τομέα Συγκοινωνιακά διατέθηκαν πιστώσεις 205.800.000 δρχ. για την ολοκλήρωση της συντήρησης - βελτίωσης επώνυμων έργων επαρχιακής οδοποιϊας. Κατά συνέπεια η πίστωση που δόθηκε στο έργο της "Συντήρησης Ε.Ο. - δικτύου" είναι 50 εκ. δρχ. προκειμένου να καλυφθούν έκτακτες ανάγκες.
Ο Υφυπουργός
Λ. ΠΑΠΑΔΗΜΑΣ"
38. Στην με αριθμό 6259/98 ερώτηση δόθηκε με το υπ'αριθμ. 2805/30-4-98 έγγραφο από τον Υπουργό Eργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 6259/98, που κατατέθηκε στη Βουλή από το Βουλευτή κ. Σ. Δήμα, για το θιγόμενο σ'αυτή θέμα αρμοδιότητάς μας, σας πληροφορούμε τα εξής:
Το πρόβλημα της ανεργίας αποτελεί για την Κυβέρνηση ζήτημα ύψιστης πολιτικής προτεραιότητας.
Για το λόγο αυτό και στα πλαίσια του προγράμματος σύγκλισης (1994-1999), της Ελληνικής οικονομίας, έχει εκπονηθεί πολυετές πρόγραμμα απασχόλησης, στο οποίο παρουσιάζεται η στρατηγική για την καταπολέμηση της ανεργίας, καθώς και οι βασικές κατευθυντήριες γραμμές.
'Οσον αφορά τους νέους έχουν ληφθεί τα παρακάτω μέτρα.
Α. Βελτίωση της κατάρτισης των νέων: 
Στα πλαίσια της κοινοτικής πρωτοβουλίας ΥΟUTHSTART και για την πρώτη φάση εφαρμογής 1994-97 εγκρίθηκαν για την Ελλάδα συνολικά 34 προτάσεις, των οποίων η υλοποίηση περιλαμβάνει διακρατική συνεργασία με ανταλλαγές εκπαιδευτών και εκπαιδευομένων, μεταφορά και ανταλλαγή τεχνογνωσίας και μοντέλων επαγγελματικού προσανατολισμού μεταξύ των διακρατικών εταίρων καθώς και τη δημιουργία δικτύων.
Η φάση αυτή χρηματοδοτήθηκε συνολικά με το ποσό των 2,532 δισ.δρχ. (συμμετοχή ΕΚΤ 75%)
Κίνητρα για την πρόσληψη νέων:
Από 20-8-96 έως 31-12-97 οι ιδιωτικές επιχειρήσεις μπορούν να επιχορηγηθούν για τη μείωση του έμμεσου μη μισθολογικού τους κόστους εργασίας όταν προσλαμβάνουν νέους ηλικίας 20-29 ετών. Το μέτρο αφορά την πρόσληψη 8.000 ατόμων, εφαρμόζεται από 1-3-97.
Εφαρμόζεται σειρά προγραμμάτων επιχορήγησης εργοδοτών για τη δημιουργία νέων θέσεων εργασίας ορισμένα εκ των οποίων αφορούν ειδικά τους νέους.
Συγκεκριμένα:
Πρόγραμμα "Α" για ανέργους 15-25 ετών. 
Πρόγραμμα "Ε" το οποίο αφορά επιπλέον επιχορήγηση επιχειρήσεων που λειτουργούν σε θύλακες ανεργίας. Οι νέοι μπορούν να ενταχθούν στο πρόγραμμα αυτό.
Προγράμματα επιχορήγησης νέων ελεύθερων επαγγελματιών. Οι νέοι μπορούν να ενταχθούν στα προγράμματα αυτά. Η επιχορήγηση είναι υψηλότερη για τη δημιουργία επιχειρήσεων σε θύλακες ανεργίας.
-Λήψη μέτρων υπέρ των ανέργων γυναικών και της προώθησης ίσων ευκαιριών. Εφαρμόζεται σειρά προγραμμάτων επιχορήγησης εργοδοτών νέων θέσεων εργασίας, ορισμένα εκ των οποίων αφορούν ειδικά τις άνεργες γυναίκες.
Συγκεκριμένα :
"Πρόγραμμα Α" για ανέργους 15-25 ετών, οι νέες άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα B" για άνεργες γυναίκες 15-64 ετών, οι άνεργες γυναίκες μπορούν να ενταχθούν σε αυτό το πρόγραμμα με την προϋπόθεση ότι είναι νεοεισερχόμενες ή επανεντασσόμενες μετά από 12μηνη τουλάχιστον απουσία τους από την αγορά εργασίας.
"Πρόγραμμα Γ" για τη δημιουργία θέσεων εργασίας για άτομα ηλικίας 26-64 ετών. Οι άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Δ" για ανέργους που προέρχονται από ομαδικές απολύσεις ή από επιχειρήσεις που απασχολούσαν περισσότερους των 50 μισθωτών και έπαψαν να λειτουργούν. Οι άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Ε" το οποίο αφορά επιπλέον επιχορήγηση επιχειρήσεων που λειτουργούν σε θύλακες ανεργίας. Οι μακροχρόνια άνεργες γυναίκες μπορούν να ενταχθούν στο πρόγραμμα αυτό.
Προγράμματα επιχορήγησης νέων ελεύθερων επαγγελματιών. Οι άνεργες γυναίκες μπορούν να ενταχθούν στα προγράμματα αυτά. Η επιχορήγηση υψηλότερη για τη δημιουργία επιχειρήσεων σε θύλακες ανεργίας.
Στα πλαίσια της Κοινοτικής πρωτοβουλίας ΝΟWκαι για την πρώτη φάση εφαρμογής 1994-1997 εγκρίθηκαν για την Ελλάδα συνολικά 29 προτάσεις των οποίων η υλοποίηση περιλαμβάνει διακρατική συνεργασία με ανταλλαγές εκπαιδευτών και εκπαιδευομένων, μεταφορά και ανταλλαγή τεχνογνωσίας και μοντέλων επαγγελματικού προσανατολισμού μεταξύ των διακρατικών εταίρων, καθώς και τη δημιουργία δικτύων. Η φάση αυτή χρηματοδοτήθηκε συνολικά με το ποσό των 3,612 δισ δραχμές. Στην πρώτη φάση συμμετέχουν 880 γυναίκες.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
39. Στην με αριθμό 6261/9-4-98 ερώτηση δόθηκε με το υπ'αριθμ. 78/30-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 6261/9-4-98 που κατέθεσε η Βουλευτής κ. Σ. Αλφιέρη, σε ό,τι μας αφορά, σας γνωρίζουμε εξής:
Η Ελλάδα, είναι χώρα δημοκρατική και σέβεται απόλυτα 
 

  



Σελίδα 11855 
τους διεθνείς κανόνες και τις ανειλημμένες διεθνείς υποχρεώσεις της και αντιμετωπίζει το θέμα των προσφύγων με ιδιαίτερη υπευθυνότητα και σοβαρότητα, σύμφωνα με την ελληνική νομοθεσία, τις διατάξεις της Σύμβασης της Γενεύης τους 1951 και του Πρωτοκόλλου της Ν. Υόρκης του 1967, σε συνεργασία με την Υπάτη Αρμοστεία του Ο.Η.Ε. για τους πρόσφυγες.
'Οσον αφορά το θέμα της εισόδου λαθρομεταναστών στη χώρα μας, αυτό αντιμετωπίζεται με προσοχή, ευαισθησία και κατά προτεραιότητα από το Υπουργείο μας, σε συνεργασία με τα συναρμόδια Υπουργεία και άλλους φορείς, για την εμπέδωση του αισθήματος ασφαλείας στους πολίτες και τη διασφάλιση των εθνικών μας συμφερόντων.
Οι αρμόδιες Υπηρεσίες μας αντιμετωπίζουν τους αλλοδαπούς που εισέρχονται στην χώρα μας με ευαισθησία και ανθρωπιά. οι ενέργειες του προσωπικού μας εκδηλώνονται χωρίς ρατσισμό και ξενοφοβία και διακρίνονται για το σεβασμό στην ανθρώπινη αξιοπρέπεια και τα συνταγματικά κατοχυρωμένα ατομικά δικαιώματα και ελευθερίες.
'Εχουμε επανειλημμένα τονίσει, κατά τρόπο σαφή και κατηγορηματικό, ότι είμαστε ευαίσθητοι στα θέματα ρατσισμού και ξενοφοβίας και συνεπώς δεν θα επιτρέψουμε την ανάπτυξη κλίματος απρεπούς συμπεριφοράς ή ρατσιστικών φαινομένων. Επίσης έχουμε αποδείξει ότι είμαστε αποφασισμένοι να ελέγξουμε με αυστηρότητα κάθε παράνομη ή αντικανονική δραστηριότητα στον ευαίσθητο χώρο της Ελληνικής Αστυνομίας. Κάθε σχετική καταγγελία, για ανάρμοστη συμπεριφορά αστυνομικού σε βάρος οποιουδήποτε ατόμου, ερευνάται επισταμένως και εφόσον διαπιστωθεί ενέργεια ή παράλειψή τους αντίθετη με τους ισχύοντες νόμους, κανονισμούς και την ηθική τάξη λαμβάνονται αυστηρά πειθαρχικά και ποινικά μέτρα. Πάντως καταγγελία σχετική με τα αναφερόμενα στην Ερώτηση για ρατσιστική γενικά για ανάρμοστη συμπεριφορά αστυνομικού ή άλλου ατόμου σε βάρος Αλβανών στην Ελληνοαλβανική μεθόριο δεν έχει περιέλθει στις αρμόδίες Υπηρεσίες μας. 
Σε ό,τι αφορά την εκπαίδευση, μετεκπαίδευση και επιμόρφωση των αστυνομικών σας πληροφορούμε ότι στις αστυνομικές σχολές διδάσκονται συστηματικά τα μαθήματα που αφορούν την προάσπιση των ανθρωπίνων δικαιωμάτων. Επίσης οργανώνονται διαλέξεις, ημερίδες και διεξάγονται σεμινάρια σε συνεργασία με προσωπικότητες και οργανώσεις ανθρωπίνων δικαιωμάτων, για το σύνολο του αστυνομικού προσωπικού, τόσο για γενικά θέματα ανθρωπίνων δικαιωμάτων, όσο και για θέματα ρατσισμού και ξενοφοβίας και της αντιμετώπισης φαινομένων ξενοφοβίας και ρατσιστικής συμπεριφοράς.
Επισημαίνεται ότι από το Υπουργείο μας διανέμονται στο προσωπικό φυλλάδια με διακηρύξεις διεθνών Οργανισμών, εκδίδονται διαταγές για την ενημέρωση και την υλοποίηση της εφαρμογής τους και δημοσιεύονται σχετικά άρθρα στο μηνιαίο περιοδικό "Αστυνομική Επιθεώρηση". Ενδεικτικό τέτοιων δημοσιεύσεων είναι το τελευταίο τεύχος (Απριλίου 1998) του περιοδικού αυτού και το τεύχος Απριλίου 1997 το οποίο αφιερώθηκε στο "Ευρωπαϊκό Ετος κατά του ρατσισμού και της ξενοφοβίας" και μεταξύ των άλλων καταχωρήθηκαν και τα σχετικά μηνύματα του υπογραφόμενου και του Αρχηγού της Ελληνικής Αστυνομίας. 
Ο Υπουργός
ΓΕΩΡΓΙΟΣ ΡΩΜΑΙΟΣ"
40. Στην με αριθμό 6262/9-4-98 ερώτηση δόθηκε με το υπ'αριθμ. 813/4-5-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση 6262/9-4-98 που κατέθεσε στη Βουλή ο Βουλευτής κ. Β. Κορκολόπουλος, παρακαλούμε να πληροφορήσετε τον κ. Βουλευτή τα εξής: 
Υπάρχει εγκεκριμένη προμελέτη οδοποιϊας από την αρχή μέχρι τη χ.θ. 2+253, έτους 1994. Συντελούνται οι απαλλοτριώσεις για το 1 χλμ.
Υπάρχει μη εγκεκριμένη αναγνωριστική μελέτη/ προκαταρκτική μελέτη οδοποιίας στο υπόλοιπο τμήμα μέχρι το Λιμάνι ΡΑΦΗΝΑΣ, ετών 1993 και 1996. Για τη μελέτη αυτή έχουν εκφραστεί διαφορετικές απόψεις από διάφορους φορείς (Δ. Ραφήνας, Δ/νση Ειδικών Εργων Αναβάθμισης Περιοχών, Δ/νση Πολεοδομικού Σχεδιασμού) ιδιαίτερα για το τελευταίο τμήμα της στην περιοχή της ΡΑΦΗΝΑΣ. Για την επίλυση του θέματος αυτού, η Υπηρεσία προτίθεται να προχωρήσει στην εντολή για εκποίηση 2 επιπλέον εναλλακτικών λύσεων στην περιοχή της ΡΑΦΗΝΑΣ. 
2. Προωθείται η διαδικασία απαλλοτρίωσης κατά μήκος της Ε.Λ. Σταυρού - Ραφήνας από την αρχή μέχρι τη χ.θ. 1+300 περίπου (περιοχή Α.Κ. Παλλήνης). Με τον τρόπο αυτό (εφόσον βέβαια γίνουν απαλλοτριώσεις και στο τμήμα της Συλλεκτηρίας οδού ΠΑΛΛΗΝΗΣ, το οποίο βρίσκεται εκτός της προς ένταξη στο Σχέδιο πόλης περιοχής) θα καταστεί δυνατή η κατά προτεραιότητα υλοποίηση της παράκαμψης της Παλλήνης.
Στο υπόλοιπο τμήμα δεν προωθούνται απαλλοτριώσεις , αφού βρίσκεται ακόμα στο στάδιο της αναγνωριστικής / προκαταρκτικής μελέτης. Οι απαλλοτριώσεις αυτές θα προωθηθούν μετά την ολοκλήρωση σταδίου της προμελέτης οδοποιίας που προωθείται. 
Η σύνδεση της Ε.Λ. Σταυρού - Ραφήνας με την Ε.Λ. Σταυρού - A/Δ Σπάτων γίνεται μέσω του Ανισόπεδου ΚΖ και η κατασκευή του κόμβου εντάσσεται στο έργο της Αττικής Οδού.
Ο Υπουργός
Κ. ΛΑΛΙΩΤΗΣ"
41. Στην με αριθμό 6265/9-4-98 ερώτηση δόθηκε με το υπ'αριθμ. 2804/30-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 6265/98 που κατατέθηκε στη Βουλή από το Βουλευτή κ. Σ. Σπηλιωτόπουλο, για το θιγόμενο σ'αυτήν θέμα, σας πληροφορούμε τα εξής: 
Ο Οργανισμός Εργατικής Κατοικίας (ΟΕΚ) διαθέτει στην ιδιοκτησία του παραθαλάσσια έκταση, εμβαδού 59 στρεμμάτων, στη περιοχή "Προαστείου" Πατρών που εκτείνεται μεταξύ Πατρών και Ρίου και σε μικρή απόσταση από το Ξενοδοχείο "ΠΟΡΤΟ ΡΙΟ". 
Η συγκεκριμένη έκταση, ιδιοκτησίας ΟΕΚ, έχει έδαφος γαιώδες και παρουσιάζει πολύ ήπια κλίση προς τη θάλασσα, προς την οποία έχει άριστη θέα, εντάσσεται δε σε περιοχή, όπου έχουν ανεγερθεί παραθεριστικές κατοικίες υψηλών προδιαγραφών. 
Λόγω της θέσης και των αξιόλογων χαρακτηριστικών της συγκεκριμένης έκτασης, ο Δήμος Πατρέων έχει προτείνει στον ΟΕΚ να ανεγερθεί παραθεριστικός οικισμός, με τη συνεργασία ΟΕΚ και Δήμου. 
Ο ΟΕΚ συμφώνησε άμεσα με την πρόταση του Δήμου και παράλληλα ζήτησε τη σύμφωνη γνώμη της Γ.Σ.Ε.Ε., του Οργανισμού Εργατικής Εστίας, της Νομαρχίας Αχαϊας, όπως επίσης και της Δ/νσης Περιβάλλοντος και Χωροταξίας Δυτικής Ελλάδος.
Ολοι οι ανωτέρω φορείς εξέφρασαν εγγράφως τη σύμφωνηγνώμη τους και ήδη άρχισε η επεξεργασία του πλαισίου υλοποίησης του συγκεκριμένου έργου. 
Η άποψή μας είναι, ότι η ανέγερση του προτεινόμενου παραθεριστικού οικισμού θα έχει σαν αποτέλεσμα την παροχή υψηλού επιπέδου διακοπών σε ευρύ φάσμα εργαζομένων οι οποίοι, όπως είναι γνωστό, αντιμετωπίζουν κατά τους θερινούς μήνες σοβαρά προβλήματα εξεύρεσης κλινών σε ξενοδοχεία, που έχουν ενταχθεί στα προγράμματακοινωνικού τουρισμού.
Παράλληλα, πρέπει να επισημανθεί, ότι η περιοχή "Προαστείου" Πατρών, λόγω του εξαιρετικού ήπιου κλίματός της, ευνοεί την ανάπτυξη του Τουρισμού και κατά την περίοδο της Ανοιξης και κατά την φθινοπωρινή περίοδο. Επιπλέον η εύκολη πρόσβαση μέσω της Νέας Εθνικής Οδού στη περιοχή "Προαστείου" Πατρών, και η μικρή απόσταση της συγκεκριμένης περιοχής από την Πάτρα και κυρίως από το Πανεπιστημιακό Νοσοκομείο του Ρίου, θα έχουν σαν αποτέλεσμα το προτεινόμενο παραθεριστικό κέντρο να είναι ιδιαίτερα ελκυστικό και σε άτομα τρίτης ηλικίας, αλλά και σε οικογένειες με 
 

  



Σελίδα 11856 
παιδιά μικρής ηλικίας, διότι οι υπάρχουσες υποδομές προσφέρουν, οπωσδήποτε, αίσθημα ασφάλειας.
Ολοκληρώνοντας, σας επισημαίνουμε, ότι η ανέγερση από τον ΟΕΚ του προτεινόμενου παραθεριστικού οικισμού εργαζομένων στο "Προάστειο" Πατρών θα αναβαθμίσει την συγκεκριμένη περιοχή, όπως συμβαίνει άλλωστε και σε όλες τις περιοχές, όπου ανεγείρονται οι σύγχρονοι οικισμοί, του ΟΕΚ, οι οποίοι μελετώνται και κατασκευάζονται με βάση τα πλέον σύγχρονα δεδομένα.
Αλλωστε είναι γνωστό, ότι στους σύγχρονους οικισμούς που ανεγείρει ο ΟΕΚ η πραγματοποιούμενη κάλυψη δεν υπερβαίνει το 20% - 30% της συνολικής έκτασης, όπου ανεγείρεται ο οικισμός, το δε υπόλοιπο 80% - 7Ο% της συνολικής έκτασης αξιοποιείται για τη διαμόρφωση κοινόχρηστων και κοινωφελών εγκαταστάσεων κυρίως μάλιστα χώρων πρασίνου και αθλοπαιδειών, που διαμορφώνονται με δαπάνες ΟΕΚ. Παράλληλα κατασκευάζονται από τον ΟΕΚ τα πλέον σύγχρονα έργα υποδομής ώστε να μην επιβαρύνεται το περιβάλλον.
Λαμβάνοντας υπόψη το σύνολο των ανωτέρω αναφερομένων, έχουμε την άποψη, ότι οι αντιρρήσεις που κατά διαστήματα έχουν εκφράσει ορισμένοι ιδιοκτήτες παραθεριστικών κατοικιών στη συγκεκριμένη περιοχή για την ανέγερση, στην έκταση ιδιοκτησίας ΟΕΚ, παραθεριστικού οικισμού, δεν ευσταθούν.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
42. Στην με αριθμό 6271/9-4-98 ερώτηση δόθηκε με το υπ'αριθμ. 2802/30-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην αριθ.6271/9-4-98 ερώτηση που κατατέθηκε στη Βουλή από το Βουλευτή κ. Γ. Κουράκη, για τα θιγόμενα σ'αυτή θέματα, σας πληροφορούμε τα εξής:
1. Για την περιοχή Κατσαμπά της πόλεως του Ηρακλείου, έχει εκπονηθεί από τις Υπηρεσίες του Οργανισμού Εργατικής Κατοικίας (ΟΕΚ) η πολεοδομική μελέτη ανέγερσης 52 κατοικιών και πρόκειται σύντομα να αρχίσει η διαδικασία δημοπράτησης του έργου.
Για την περιοχή Αγίας Αικατερίνης της πόλεως του Ηρακλείου, μετά την ολοκλήρωση της πράξης εφαρμογής του σχεδίου πόλεως από την Πολεοδομία Ηρακλείου, θα αρχίσει αμέσως η σύνταξη της πολεοδομικής μελέτης ανέγερσης του οικισμού σε ιδιόκτητο οικόπεδο επιφανείας 4.4Ο7 τ.μ.
Για την περιοχή των Αρχανών, προβλέπεται να αρχίσει σύντομα η σύνταξη της πολεοδομικής μελέτης ανέγερσης 20 περίπου κατοικιών σε ακίνητο επιφανείας 5.202 τ.μ.
Για την περιοχή Δαφνών, έχει ληφθεί απόφαση από το Δ.Σ.-ΟΕΚ για ανέγερση οικισμού σε ακίνητο 23 στρεμμάτων, ιδιοκτησίας της Κοινότητας. Ζητήθηκε από την Κοινότητα να προσκομίσει τα απαιτούμενα δικαιολογητικά (τίτλοι ιδιοκτησίας κ.λ.π.) για να προχωρήσουν στη συνέχεια οι Υπηρεσίες, στην υπογραφή του συμβολαίου μεταβίβασης του ακινήτου. Ομως, δεν έχουν προσκομιστεί στον ΟΕΚ τα δικαιολογητικά αυτά από την Κοινότητα.
Μετά από ενδεικτική απογραφή δικαιούχων, που πραγματοποιήθηκε στις περιοχές Δήμων Μοιρών, Τυμπακίου και Ρουβά, εμφανίστηκαν αντίστοιχα οι κάτωθι δικαιούχοι: 43 για Μοίρες, 5 για Τυμπάκι και 75 για Ρουβά. 
Εάν υπάρξει κάποια πρόταση από τους Δήμους Ρουβά και Μοιρών για παραχώρηση στον ΟΕΚ δημοτικών εκτάσεων, ο ΟΕΚ δύναται να προβεί στην υλοποίηση κατασκευής οικισμών στις περιοχές αυτές, ύστερα βέβαια από ανάλογη απόφαση του Διοικητικού του Συμβουλίου. 2. Από 1/11/96-31/10/98 έχουν τεθεί σ'εφαρμογή δανειοδοτικά προγράμματα με αυξημένα ποσά και μικρότερα επιτόκια από 2% μέχρι 8%.
Εξακολουθεί να κινείται το πρόγραμμα αποπεράτωσης-επέκτασης, επισκευής.
Τα δάνεια αυτά προέρχονται εξ'ολοκλήρου από κεφάλαια του ΟΕΚ, τα ποσά από 1-11-96 αυξήθηκαν και έγιναν έντοκα με επιτόκιο από 1%-5% (ανάλογα με τα μέλη οικογένειας).
3. Από 4/5/98 μέχρι 37/98 ο ΟΕΚ θα δεχθεί αιτήσεις για το πρόγραμμα επιδότησης ενοικίου, του έτους 1998.
Ο Οργανισμός, για βελτίωση των προσφερομένων Υπηρεσιών, από πέρισυ, έχει απλοποιήσει τη διαδικασία για την καταβολή του επιδόματος ενοικίου. 'Ετσι, οι παλαιοί δικαιούχοι του προγράμματος αυτού δεν χρειάζεται να συνωστίζονται στα περιφερειακά του γραφεία, προκειμένου να προμηθευτούν τα σχετικά έντυπα. 
Αντ'αυτού, τους αποστέλλεται ταχυδρομικώς το έντυπο της αίτησης, που πρέπει να συμπληρώνουν, μαζί με τα απαιτούμενα δικαιολογητικά και ενημερωτικό έντυπο με τους όρους και προϋποθέσεις συμμετοχής στο πρόγραμμα. 
Επιπρόσθετα, έχει πλέον καθιερωθεί η μερική επιδότηση για τους δικαιούχους εκείνους, που υπερβαίνουν τα καθοριζόμενα κατά κατηγορία όρια εισοδήματος. 
4. Σχετικά με την εργοδοτική εισφορά, σας γνωρίζουμε, ότι στα έσοδα του ΟΕΚ, οι εργοδότες συμμετέχουν με ποσοστό 1%επί της εργατικής δαπάνης και οι εργαζόμενοι με ποσοστό 0,75% επ' αυτής. 
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ
43. Στην με αριθμό 6281/9-4-98 ερώτηση δόθηκε με το υπ'αριθμ. 670/30-4-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 6281/9-4-98 ερώτηση που κατατέθηκε στη Βουλή από το Βουλευτή κ. Κυριάκο Σπυριούνη, σχετικά με τη μη έγκαιρη εξόφληση των συνταγών των Φαρμακοποιών μελών του Φαρμακευτικού Συλλόγου Θεσσαλονίκης από το Ταμείο Αλληλοβοηθείας Προσωπικού Ο.Σ.Ε., σας πληροφορούμε τα εξής:
Το Ταμείο με το 670/27-4-98 έγγραφο που μας έκανε γνωστό ότι έχουν ήδη εξοφληθεί οι συνταγές μηνός Νοεμβρίου και Δεκεμβρίου 1997. Εκκρεμεί όμως η εξόφληση των συνταγών μηνών Ιανουαρίου, Φεβρουαρίου και Μαρτίου 1998.
Το ΤΑΠ-ΟΣΕ βρίσκεται σε οικοδομική αδυναμία να ανταποκριθεί στις υποχρεώσεις του και μελετώνται από τις υπηρεσίες της ΓΓΚΑ σε συνεργασία με το Δ.Σ. του Ταμείου, τρόποι αντιμετώπισης του οικονομικού του προβλήματος.
Ο Υφυπουργός
ΝΙΚΟΣ ΦΑΡΜΑΚΗΣ"
44. Στην με αριθμό 6282/9-4-98 ερώτηση δόθηκε με το υπ'αριθμ. 816/4-5-98 έγγραφο από τον Υπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση 6282/9-4-98 που κατέθεσε στη Βουλή ο Βουλευτής κ. Αναστάσιος Νεράντζης, παρακαλούμε να πληροφορήσετε τον κ. Βουλευτή σε θέματα αρμοδιότητάς μας και σύμφωνα με τα στοιχεία της ΕΥΔΑΠ τα εξής:
Ο αγωγός που έχει τοποθετηθεί εντός της κοίτης του ρέματος της Κοινότητας Αιαντείου Σαλαμίνας, είναι διατομής Φ25Ο χιλιοστών και χρησιμεύει για την εκκένωση της δεξαμενής Αιαντείου σε περίπτωση συντήρησης ή πιθανής βλάβης. Ο αγωγός αυτός είναι μικρής διαδρομής και δε δημιουργεί κανένα πρόβλημα στην απορροή των νερών της βροχής (αυτό αποδείχθηκε και στην πράξη με την μεγάλη πλημμύρα του 1994).
Η περίφραξη της δεξαμενής έχει γίνει ακριβώς στο όριο εγκαταστάσεών της με σκοπό την ασφάλεια των εγκαταστάσεων αυτών, χωρίς να δημιουργείται πρόβλημα στην απορροή των νερών της βροχής.
Συμπερασματικά το ρέμα που διέρχεται από το όριο των εγκαταστάσεων δεξαμενής στην περιοχή Αιαντείου Σαλαμίνας είναι ο φυσικός αποδέκτης των ομβρίων υδάτων της ευρύτερης περιοχής και λειτουργεί ικανοποιητικά. Απ' εναντίας, κατάντη των εγκαταστάσεων και σε μικρή σχετικά απόσταση ρέμα έχει μετατραπεί σε ασφαλτοστρωμένο δρόμο και η περιοχή είναι άναρχα δομημένη. Αποτέλεσμα είναι η συσσώρευση και μεταφορά φερτών αδρανών υλικών στους δρόμους της Κοινότητας σε κάθε έντονη βροχόπτωση δημιουργώντας έτσι 
 

  



Σελίδα 11857 
προβλήματα στην ευρύτερη περιοχή.
Τέλος, σας πληροφορούμε ότι δεν υπάρχει μελέτη αποχέτευσης ομβρίων υδάτων ή μελέτη διευθέτησης ρεμάτων στη Νήσο Σαλαμίνα.
Ο Υπουργός
Κ. ΛΑΛΙΩΤΗΣ"
45. Στην με αριθμό 6325/9-4-98 ερώτηση δόθηκε με το υπ' αριθμ. 817/4-5-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην 6325/9-4-98 ερώτηση που κατέθεσε στη Βουλή ο Βουλευτής κ. Χρήστος Θεοδώρου, παρακαλούμε να πληροφορήσετε τον κ. Βουλευτή ότι για το ίδιο θέμα είχαμε την ευκαιρία να ενημερώσουμε τη Βουλή κατά τη συζήτηση της 1254/1-4-98 Επίκαιρης Ερώτησης που συζητήθηκε στις 6-4-98.
Θεωρούμε ότι από τα σχετικά πρακτικά ο κ. Βουλευτής θα ενημερωθεί αναλυτικά και εμπεριστατωμένα.
Ο Υπουργός
ΚΩΣΤΑΣ ΛΑΛΙΩΤΗΣ"
46. Στην με αριθμό 6346/9-4-98 ερώτηση δόθηκε με το υπ' αριθμ. 15280/29-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 6346/9-4-98 των Βουλευτών κυρίων Σπύρου Δανέλλη και Ανδριανής (Νίτσας) Λουλέ σχετικά με το πρόβλημα υδροδότησης που αντιμετωπίζει η κάτοικος του οικισμού του Αγ. Ιωάννη Σερίφου Ειρήνη Ρώτα μετά από πληροφορίες που ζητήθηκαν αρμοδίως από το Δήμο Σερίφου, σας γνωρίζουμε τα εξής:
Ο Δήμος Σερίφου στην προσπάθειά του για την υδροδότηση των οικισμών του νησιού, από τριακονταετίας και πλέον εκτελεί έργα καλλιέργειας πηγών, ανόρυξης φρεάτων και διάνοιξης παραγωγικών γεωτρήσεων ύδρευσης, πάντα σε στενή συνεργασία με υδρογεωλόγο του ΙΓΜΕ και φυσικά του υδρογεωλόγου της Νομαρχίας. Τα αρδευτικά έργα, πριν αποδοθούν σε λειτουργία περνούν από φάσεις ολοκλήρωσης των επί μέρους έργων όπως κατασκευή δικτύων καταθλιπτικών αγωγών, ηλεκτροδότησης αντλιοστασίων, κατασκευής δεξαμενών, ποιοτικός έλεγχος νερού κλπ. Δηλαδή, σε καμία περίπτωση και στην αρχική φάση υδρευτικού έργου, πηγαδιού ή γεώτρησης κλπ δεν δίνεται νερό στους κατοίκους και μάλιστα πόσιμο, πριν ολοκληρωθούν οι απαιτούμενες εργασίες και προπαντός ο ποιοτικός έλεγχος του νερού.
Στην περίπτωση του Αγ. Ιωάννη που αναφέρεται η κ. Ρώτα, ο Δήμος πράγματι έχει κατασκευάσει από το 1995 παραγωγική γεώτρηση με αρτυσιανή ανάβλυση του νερού στην επιφάνεια του εδάφους. Για οικονομικούς λόγους και κυρίως ελλείψει μελετών δεν έχουν ακόμα προχωρήσει οι επόμενες φάσεις του έργου και επομένως ο Δήμος δεν μπορεί να επιτρέψει σε κανένα τη λήψη νερού. Στη συγκεκριμένη περίπτωση, ο ιδιοκτήτης του ακινήτου και ίσως συγγενικά του πρόσωπα, παίρνουν νερό από τη γεώτρηση με λεπτούς λαστιχοσωλήνες και με αποκλειστικά δική τους ευθύνη.
Το πιο πάνω ο Δήμος έχει κατ' επανάληψη επισημάνει και με έμφαση τονίσει στην κυρία Ρώτα, η οποία όμως επιμένει να της επιτρέψει την απόληψη νερού από τη γεώτρηση χωρίς να έχει ελεγχθεί χημικά και μικροβιολογικά. Πέραν τούτου υπολείπονται ακόμα πολλές σοβαρές εργασίες μέχρις ότου να είναι σε θέση ο Δήμος να δώσει νερό από την εν λόγω γεώτρηση, τις οποίες θα φροντίσει να τελειώσει όσο το δυνατόν ταχύτερα.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ"
47. Στην με αριθμό 6355/9-4-98 ερώτηση δόθηκε με το υπ' αριθμ. 536/30-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6355/9-4-98 που κατέθεσε ο Βουλευτής κ. Μουσταφά Μουσταφά σας γνωρίζουμε τα ακόλουθα:
Το Μειονοτικό Γυμνάσιο - Λύκειο Ξάνθης ιδρύθηκε με την αριθμό 28767/5-1 -1965 υπουργική απόφαση. Σήμερα το ενιαίο Μειονοτικό Γυμνάσιο - Λύκειο, λειτουργεί με βάση τα προβλεπόμενα από το ν. 682/1977 περί Ιδιωτικών Σχολείων και διοικείται από τον ιδρυτή του. Το διδακτικό προσωπικό του σχολείου, αποτελείται από Χριστιανούς και Μουσουλμάνους εκπαιδευτικούς. Ο ιδιοκτήτης του υποβάλλει κάθε χρόνο στο Συντονιστικό Γραφείο Μειονοτικών Σχολείων Π/βάθμιας και Δ/βάθμιας Εκπαίδευσης αιτήσεις ημεδαπών μουσουλμάνων καθηγητών που επιθυμούν να εργαστούν σ' αυτό. Η το Συντονιστικό Γραφείο Μειονοτικών Σχολείων διορίζει από τους υποψήφιους, τόσους, όσοι αρκούν να φέρουν σε πέρας το διδακτικό τους έργο, χωρίς να παρεμποδίζεται η εύρυθμη λειτουργία του σχολείου. Εξυπακούεται ότι δεν μπορούν να ικανοποιηθούν όλες οι αιτήσεις που υποβάλλονται, κι αυτό γιατί τόσο ο αριθμός των μαθητών, όσο και τα λειτουργούντα τμήματα δεν το επιτρέπουν.
Από τις 14 αιτήσεις που μας υπεβλήθησαν, ικανοποιήθηκαν οι 9. Διορίσθηκαν καθηγητές για τα μαθήματα φυσικής - χημείας - μαθηματικών, 1 τουρκικής γλώσσας, 1 μαθηματικών - αστρονομίας, 1 θρησκευτικών, 1 φιλοσοφικών, 1 φυσικής αγωγής, 1 τεχνικών και 1 μουσικής.
Οι διδασκόντες μουσουλμάνοι καθηγητές καλύπτουν διδακτικές ώρες εβδομαδιαίως ως εξής:
1) Φυσικής - Μαθηματικών - Χημείας - Βιολογίας : 83
2) Τουρκικών : 40
3) Ψυχολογίας - Φιλοσοφίας: 3
4) Ωδικής : 7.
5) Καλλιτεχνικών : 16
6) Φυσικής Αγωγής : 26
7) Θρησκευτικών : 19
Σύνολο : 194
Εξ' όσων έχουν εκτεθεί ανωτέρω καταφαίνεται ότι το ΜειονοτικΟ Γυμνάσιο - Λύκειο Ξάνθης, λειτουργεί αρκετά ικανοποιητικά χωρίς αυτό να αποκλείει τη δυνατότητα του καλύτερου, εφόσον φυσικά συντρέξουν προς τούτο και άλλες προϋποθέσεις, κυριότερη των οποίων κρίνεται η εξασφάλιση στέγης για ανάπτυξη νέων τμήματων.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
48. Στην με αριθμό 6358/9-4-98 ερώτηση δόθηκε με το υπ' αριθμ. 1146/4-5-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 6358/9-4-98 που κατέθεσε ο Βουλευτής κ. Θ. Δημοσχάκης για τα θέματα της αρμοδιότητάς μας, σας πληροφορούμε τα εξής:
Η καταβολή των οικονομικών ενισχύσεων στους αγρότες που γεωργοκτηνοτροφικές τους εκμεταλλεύσεις ζημιώθηκαν από βροχοπτώσεις - πλημμύρες από 20 Νοεμβρίου 1997 έως 10 Φεβρουαρίου 1998, θα αρχίσει μετά την έγκριση από την Ε.Ε. του σχεδίου διϋπουργικής απόφασης, που έχει ήδη αποσταλεί στην Επιτροπή της Ε.Ε. και στο οποίο αναφέρονται τα μέτρα που λαμβάνονται υπέρ των πληγέντων αγροτών.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
49. Στην με αριθμό 6363/9-4-98 ερώτηση δόθηκε με το υπ' αριθμ. 23/30-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης, 6363/9--4-98 που κατέθεσε ο Βουλευτής κ. Γ.ΤΡΥΦΩΝΙΔΗΣ, σε ό,τι μας αφορά, σας γνωρίζουμε τα εξής:
Για την αντιμετώπιση της εγκληματικότητας σε βάρος των οδηγών ταξί, οι αρμόδιες Υπηρεσίες μας έχουν δραστηριοποιηθεί και καταβάλλουν κάθε δυνατή προσπάθεια για την περιστολή του φαινομένου αυτού.
 

  



Σελίδα 11858 
Στα πλαίσια αυτά για την επίτευξη του επιδιωκόμενου σκοπού και την εμπέδωση του αισθήματος ασφαλείας στους αναφερόμενους επαγγελματίες και γενικά στους πολίτες, οι Υπηρεσίες μας ασκούν σε 24ωρη βάση, έντονη αστυνόμευση με συνεχείς περιπολίες, συστηματικούς ελέγχους, έρευνες, ευρείες αναζητήσεις, επιτηρούν ευαίσθητα και ύποπτα διάπραξης τέτοιων αδικημάτων σημεία και συνεργάζονται στενά με τα συνδικαλιστικά σωματεία των οδηγών ταξί, όπως και με τα κέντρα επικοινωνίας των ραδιοταξί.
Η κινητοποίηση αυτή των Υπηρεσιών μας και τα μέτρα που έλαβαν άρχισαν να αποδίδουν τα πρώτα θετικά αποτελέσματα. Για την εξιχνίαση των διαπραχθέντων και μη εξιχνιασθέντων αδικημάτων οι ενέργειες των Υπηρεσιών συνεχίζονται με αμείωτο ενδιαφέρον.
Τέλος σε ό,τι αφορά την εξέταση της πρότασης του κ. Βουλευτού αρμόδιο είναι το συνερωτώμενο Υπουργείο Μεταφορών και Επικοινωνιών. 
Ο Υπουργός
ΓΕΩΡΓΙΟΣ ΡΩΜΑΙΟΣ"
50. Στην με αριθμό 6365/9-4-98 ερώτηση δόθηκε με το υπ' αριθμ. 1147/4-5-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 6365//9-4-98 που κατέθεσε ο Βουλευτής κ. Μ. Κεφαλογιάννης για τα θέματα της αρμοδιότητάς μας, σας πληροφορούμε τα εξής:
Οι εισαγωγές πατάτας από τρίτες χώρες, σύμφωνα με το κοινοτικό καθεστώς, είναι ελεύθερες κατά συνέπεια το Υπουργείο Γεωργίας δεν δύναται να τις απαγορεύσει.
Στα πλαίσια όμως των υφισταμένων Κοινοτικών Κανονισμών, καταβάλλει κάθε δυνατή προσπάθεια για λεπτομερή ποιοτικό και φυτοϋγειονομικό έλεγχο, ώστε να προστατευτεί ο 'Ελληνας παραγωγός από τον κίνδυνο εισαγωγής επιβλαβών φυτονόσων, εντόμων.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
51. Στην με αριθμό 6371/9-4-98 ερώτηση δόθηκε με το υπ' αριθμ. 2808/30-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 6371/9-4-98, που κατατέθηκε στη Βουλή από το Βουλευτή κ. Ν. Τσιαρτσιώνη, για το θιγόμενο σ' αυτή θέμα, σας πληροφορούμε τα εξής:
Το πρόβλημα της ανεργίας αποτελεί για την Κυβέρνηση ζήτημα ύψιστης πολιτικής προτεραιότητας.
Για το λόγο αυτό και στα πλαίσια του προγράμματος σύγκλισης (1994-1999), της Ελληνικής οικονομίας, έχει εκπονηθεί πολυετές πρόγραμμα απασχόλησης, στο οποίο παρουσιάζεται η στρατηγική για την καταπολέμηση της ανεργίας, καθώς και οι βασικές κατευθυντήριες γραμμές.
'Οσον αφορά τους νέους έχουν ληφθεί τα παρακάτω μέτρα.
Α. Βελτίωση της κατάρτισης των νέων:
Στα πλαίσια της κοινοτικής πρωτοβουλίας YOUTΗSΤΑRΤ, και για την πρώτη φάση εφαρμογής 1994-97 εγκρίθηκαν για την Ελλάδα συνολικά 34 προτάσεις, των οποίων η υλοποίηση περιλαμβάνει διακρατική συνεργασία με ανταλλαγές εκπαιδευτών και εκπαιδευομένων, μεταφορά και ανταλλαγή τεχνογνωσίας και μοντέλων επαγγελματικού προσανατολισμού μεταξύ των διακρατικών εταίρων καθώς και τη δημιουργία δικτύων.
Η φάση αυτή χρηματοδοτήθηκε συνολικά με το ποσό των 2,532 δισ.δρχ. (συμμετοχή ΕΚΤ 75%).
Κίνητρα για την πρόσληψη νέων:
Από 20-8-96 έως 31-12-97 οι ιδιωτικές επιχειρήσεις μπορούν να επιχορηγηθούν για τη μείωση του έμμεσου μη μισθολογικού τους κόστους εργασίας όταν προσλαμβάνουν νέους ηλικίας 20-29 ετών. Το μέτρο αφορά την πρόσληψη 8.000 ατόμων, εφαρμόζεται από 1-3-97.
Εφαρμόζεται σειρά προγραμμάτων επιχορήγησης εργοδοτών για τη δημιουργία νέων θέσεων εργασίας ορισμένα εκ των οποίων αφορούν ειδικά τους νέους.
Συγκεκριμένα : 
Πρόγραμμα "Α" για ανέργους 15-25 ετών
Πρόγραμμα "Ε" το οποίο αφορά επιπλέον επιχορήγηση επιχειρήσεων που λειτουργούν σε θύλακες ανεργίας. Οι νέοι μπορούν να ενταχθούν στο πρόγραμμα αυτό.
Προγράμματα επιχορήγησης νέων ελεύθερων επαγγελματιών Οι νέοι μπορούν να ενταχθούν στα προγράμματα αυτά. Η επιχορήγηση είναι υψηλότερη για τη δημιουργία επιχειρήσεων σε θύλακες ανεργίας. 
-Λήψη μέτρων υπέρ των ανέργων γυναικών και της προώθησης ίσων ευκαιριών:
Εφαρμόζεται σειρά προγραμμάτων επιχορήγησης εργοδοτών νέων θέσεων εργασίας, ορισμένα εκ των οποίων αφορούν ειδικά τις άνεργες γυναίκες.
Συγκεκριμένα: 
"Πρόγραμμα Α" για ανέργους 15-25 ετών, οι νέες άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Β" για άνεργες γυναίκες 15-64 ετών οι άνεργες γυναίκες μπορούν να ενταχθούν σε αυτό το πρόγραμμα με την προϋπόθεση ότι είναι νεοεισερχόμενες ή επανεντασσόμενες μετά από 12μηνη τουλάχιστον απουσία τους από την αγορά εργασίας.
"Πρόγραμμα Γ" για τη δημιουργία θέσεων εργασίας για άτομα ηλικίας 26-64. ετών. Οι άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Δ" για ανέργους που προέρχονται από ομαδικές απολύσεις ή από επιχειρήσεις που απασχολούσαν περισσότερους των 50 μισθωτών και έπαψαν να λειτουργούν Οι άνεργες γυναίκες μπορούν να ενταχθούν στο πρόγραμμα αυτό.
"Πρόγραμμα Ε" το οποίο αφορά επιπλέον επιχορήγηση επιχειρήσεων που λειτουργούν σε θύλακες ανεργίας. Οι μακροχρόνια άνεργες γυναίκες μπορούν να ενταχθούν στο πρόγραμμα αυτό.
Προγράμματα επιχορήγησης νέων ελεύθερων επαγγελματιών. Οι άνεργες γυναίκες μπορούν να ενταχθούν στα προγράμματα αυτά. Η επιχορήγηση υψηλότερη για τη δημιουργία επιχειρήσεων σε θύλακες ανεργίας.
Στα πλαίσια της Κοινοτικής πρωτοβουλίας ΝΟW, και για την πρώτη φάση εφαρμογής 1994-1997 εγκρίθηκαν για την Ελλάδα συνολικά 29 προτάσεις των οποίων η υλοποίηση περιλαμβάνει διακρατική συνεργασία με ανταλλαγές εκπαιδευτών και εκπαιδευομένων, μεταφορά και ανταλλαγή τεχνογνωσίας και μοντέλων επαγγελματικού προσανατολισμού μεταξύ των διακρατικών εταίρων καθώς και τη δημιουργία δικτύων Η φάση αυτή χρηματοδοτήθηκε συνολικά με το ποσό των 3,612 δισ. δραχμές. Στην πρώτη φάση συμμετέχουν 880 γυναίκες.
O Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
52. Στην με αριθμό 6374/10-4-98 ερώτηση δόθηκε με το υπ' αριθμ. 2831/30-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 6374/98, που κατατέθηκε στη Βουλή από το Βουλευτή κ. Λ. Παπανικολάου, για το θιγόμενο σ' αυτήν θέμα, σας πληροφορούμε τα εξής:
Ο Οργανισμός Απασχόλησης Εργατικού Δυναμικού (ΟΑΕΔ), μέσω των προγραμμάτων απασχόλησης που εφαρμόζει κάθε χρόνο, επιδιώκει τη μείωση της ανεργίας και την προώθηση της απασχόλησης, δίνοντας κίνητρα για τη μετατροπή γενικά των παθητικών πολιτικών σε ενεργητικές.
Με τα προγράμματα αυτά ο ΟΑΕΔ επιχορηγεί:
α) τις επιχειρήσεις που προσλαμβάνουν άνεργους και αυξάνουν το προσωπικό τους και
β) επιχορηγεί νέους ελεύθερους επαγγελματίες, οι οποίοι ήσαν άνεργοι και επιλέγουν το μέτρο της αυταπασχόλησής τους.
Ειδικά για το Νομό Μεσσηνίας, με την αρ. 34145/14-11-97 απόφαση Υπουργού Εργασίας και Κοινωνικών Ασφαλίσεων, καταρτίσθηκε ειδικό πρόγραμμα κατάρτισης, επιχορήγησης 
 

  



Σελίδα 11859 
απασχόλησης, αυταπασχόλησης και μετεγκατάστασης για τους άνεργους, που προέρχονται από την επιχείρηση ΔΙΕΘΝΗ ΒΙΟΜΗΧΑΝΙΑ ΕΝΔΥΜΑΤΩΝ Α.Ε.
Το ως άνω ειδικό πρόγραμμα ισχύει μέχρι 31.12.98 και προβλέπει την επιχορήγηση επιχειρήσεων, που θα προσλάβουν άνεργους, προερχόμενους από την ως άνω εταιρεία, με το ποσό των 5.000 δραχμών.
Για τους άνεργους που επέλεξαν την αυταπασχόληση, το ποσό ανέρχεται στα 2.800.000 δρχ., με υποχρέωση των νέων ελευθέρων επαγγελματιών να διατηρήσουν την επιχείρησή τους επί 24 μήνες. Επίσης, με τις αριθ. 33161 και 33162/24-2-98 αποφάσεις Υπουργού Εργασίας και Κοινωνικών Ασφαλίσεων, καταρτίσθηκαν δύο προγράμματα για επαγγελματική κατάρτιση και απασχόληση ανέργων, ηλικίας 20-27 ετών και 28-64 ετών, αντίστοιχα: Το ποσό της επιχορήγησης για κάθε ημέρα εργασίας ορίσθηκε στις 4.000 δρχ. και η διάρκεια επιχορήγησης, ειδικά για τις γυναίκες, ανέρχεται στους 20 μήνες, ενώ για τους άνδρες στους 18 μήνες.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
53. Στην με αριθμό 6375/10-4-98 ερώτηση δόθηκε με το υπ' αριθμ. 1874/4-5-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 6375/10-4-98 που κατατέθηκε στη Βουλή των Ελλήνων από το Βουλευτή κ. Λευτέρη Παπανικολάου, σας γνωρίζουμε τα εξής:
α. Ο ΕΟΤ ενισχύει πολιτιστικά σωματεία εφόσον υπάρχει συγκεκριμένο αίτημα και πάντα με την προϋπόθεση ότι το επιτρέπουν οι οικονομικές συνθήκες.
β. Σχετικά με την εκτέλεση έργων στη Μεσσηνία, που αφορούν την αποκατάσταση φρουρίων, τη συντήρηση αρχαιολογικών χώρων, την ενίσχυση και προβολή μουσείων, την κατασκευή νέων μουσείων, την ανάδειξη του βυζαντινού πλούτου και των μνημείων της Ορθοδοξίας αρμόδιο να απαντήσει είναι το Υπουργείο Πολιτισμού που είναι και συναποδέκτης της ερώτησης.
Η Υπουργός
ΒΑΣΩ ΠΑΠΑΝΔΡΕΟΥ"
54. Στην με αριθμό 6376/10-4-98 ερώτηση δόθηκε με το υπ' αριθμ. 744/30-4-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 6376/10-4-98 ερώτησης του Βουλευτή κ. Λ. Παπανικολάου σας γνωρίζουμε τα εξής:
Η αθλητική υποδομή διαμορφώνεται ανάλογα με τους γενικότερους αθλητικούς στόχους, τη γεωγραφική θέση και τις ανάγκες που υπάρχουν.
Στον Νομό Μεσσηνίας υπάρχει ικανοποιητική αθλητική υποδομή, που καλύπτει τις ανάγκες του γεωγραφικού χώρου και που μεταξύ άλλων περιλαμβάνει:
Το Εθνικό Στάδιο Μεσσήνης, το Εθνικό Στάδιο Τσικλητήρα, το Εθνικό Στάδιο Ανδρούσας, το Εθνικό Κολυμβητήριο Καλαμάτας, το Κλειστό Γυμναστήριο Κυπαρισσίας, τα δύο Δημοτικά Γυμνάσια Καλαμάτας, τα Δημοτικά Γυμνάσια Φιλιατρών-Μεθώνης-Γαργαλιάνων και άλλα Δημοτικά και Κοινοτικά Γυμναστήρια που εξυπηρετούν τις αθλητικές ανάγκες της ευρύτερης περιφέρειας του νομού.
'Οσον αφορά την οικονομική στήριξη των Αθλητικών Σωματείων, σας γνωρίζουμε ότι οι επιχορηγήσεις τους γίνονται με βάση προσδιορισμένα, σταθερά και εκ των προτέρων γνωστά κριτήρια, με βάση την αγωνιστική τους δραστηριότητα και τις διακρίσεις των αθλητών τους στο Εσωτερικό και σε Διεθνές επίπεδο.
Για τα μέτρα που αποβλέπουν στην επαναφορά της νεολαίας στους αθλητικούς χώρους, όπως γνωρίζετε η ανάπτυξη του Ερασιτεχνικού αθλητισμού ανήκει στη σφαίρα των καθηκόντων και των αρμοδιοτήτων των Αθλητικών Σωματείων και Ομοσπονδιών.
Η Γ.Γ.Α. στα πλαίσια της δικής της ευθύνης προκειμένου να δώσει τη δυνατότητα άθλησης σε όλον τον Ελληνικό λαό και κύρια στη νεολαία, έχει δημιουργήσει Πανελλαδικά και συνεπώς και στον Νομό Μεσσηνίας Ειδικά Προγράμματα που απευθύνονται σε διάφορες Κοινωνικές Ομάδες.
Τα προγράμματα αυτά είναι:
Αθλητισμός και παιδί, Αθλητισμός και Γυναίκα, Αθλητισμός στην Τρίτη ηλικία, Αθλητισμός στην εφηβική ηλικία και εργασιακός Αθλητισμός.
Τέλος στη Νομαρχία Μεσσηνίας λειτουργούν προπονητικά τμήματα με επιλεγμένα παιδιά με στόχο την ενίσχυση του Αγωνιστικού Αθλητισμού.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
55. Στην με αριθμό 6377/10-4-98 ερώτηση δόθηκε με το υπ' αριθμ. 1712/30-4-98 έγγραφο από τον Υφυπουργό Εθνικής 'Αμυνας η ακόλουθη απάντηση:
"Σε απάντηση της 6377/10-4-98 ερώτησης που κατέθεσε στη Βουλή των Ελλήνων ο Βουλευτής κ. Α. Φούσας, σχετικά με την ενίσχυση της Μεταλλουργικής Βιομηχανίας Ηπείρου (ΜΒΗ), σας γνωρίζονται τα εξής:
Στα πλαίσια υλοποίησης του εγκεκριμένου από το ΚΥΣΕΑ Ενιαίου Μεσοπρόθεσμου Προγράμματος Ανασυγκρότησης και Εκσυγχρονισμού των Ενόπλων Δυνάμεων (ΕΜΠΑΕ), η Κυβέρνηση επιδιώκει την αναβάθμιση του ρόλου των Ελληνικών Αμυντικών Βιομηχανιών. Πιο συγκεκριμένα το Υπουργείο Εθνικής 'Αμυνας (ΥΠΕΘΑ), προκειμένου να αυξηθεί ο κύκλος εργασιών των Κρατικών Αμυντικών Βιομηχανιών, ώστε να εξασφαλισθεί η εξυγίανση και η βιωσιμότητά τους, ενημερώνει τις Βιομηχανίες αυτές για τα εξοπλιστικά προγράμματα του ΕΜΠΑΕ και συνεργάζεται μαζί τους για την εμπλοκή τους σε, όσα από αυτά υπάρχει η απαραίτητη τεχνολογική υποδομή.
Ουσιαστικός στόχος του ΥΠΕΘΑ είναι να αυξηθεί το ποσοστό συμμετοχής της Ελληνικών Αμυντικών Βιομηχανιών στις προμήθειες των Ενόπλων Δυνάμεων, από 4% που είναι σήμερα, σε 15%. Παράλληλα, καταβάλλεται κάθε δυνατή προσπάθεια να καλυφθούν οι ανάγκες για εκσυγχρονισμό του εξοπλισμού τους και αναβάθμιση της τεχνολογικής τους βάσης.
Ειδικότερα, όσον αφορά το εργοστάσιο της Μεταλλουργικής Βιομηχανίας Ηπείρου, η οποία ανήκει στις Ελληνικές Αμυντικές Βιομηχανίες, σας πληροφορούμε ότι ήδη έχουν διατεθεί σημαντικά χρηματικά ποσά από το πρόγραμμα Κοnνer (1994-1998), για την τεχνολογική αναβάθμισή του. Πιο συγκεκριμένα, κατά τα έτη 1995 και 1996 χρηματοδοτήθηκε η εκπόνηση μελέτης για τον εκσυγχρονισμό του εξοπλισμού της ΜΒΗ και την πραγματοποίηση προμήθειας νέων μηχανημάτων.
Περαιτέρω, για τα έτη 1997 και 1998 στα πλαίσια του προαναφερθέντος προγράμματος, εγκρίθηκε η παροχή τεχνικής υποστήριξης σε τομείς ειρηνικών πρoϊόντων της εν λόγω εταιρίας συνολικής αξίας 21.800.000 δρχ.. Επιπλέον, χρηματοδοτούνται έργα ελέγχου και βελτίωσης της ποιότητας των ειρηνικών πρoϊόντων της ΜΒΗ αξίας 381.900.000 δρχ., ενώ σημειώνεται ότι το μεγαλύτερο μέρος του ποσού αυτού (340 εκ. δρχ.) θα διατεθεί εντός του τρέχοντος έτους.
Τέλος, όσον αφορά στην παραγωγή των διμεταλλικών κερμάτων (ΕURΟ), σας πληροφορούμε ότι το 'Ιδρυμα Εκτύπωσης Τραπεζογραμματίων και Αξιών (ΠΕΤΑ) έχει ήδη στείλει τις προδιαγραφές των νέων αυτών νομισμάτων προς τα επιμελητήρια, για την έγκαιρη ενημέρωση των βιομηχανιών επεξεργασίας κερμάτων. Η ΜΒΗ, ειδικότερα, έχει ενημερωθεί σχετικά, ώστε να δύναται να καταστεί μελλοντικά παραγωγός των νέων κερμάτων. Ωστόσο, καθότι η Κεντρική Τράπεζα της Ευρώπης, που είναι το αρμόδιο όργανο της Ευρωπαϊκής 'Ενωσης στο θέμα της κυκλοφορίας των προαναφερθέντων νομισμάτων, δεν έχει δώσει ακόμη την εντολή για την έναρξη παραγωγής τους, δεν είναι δυνατό, στην παρούσα τουλάχιστον φάση, να εμπλακεί οποιαδήποτε βιομηχανία στην παραγωγή των εν λόγω κερμάτων.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
 

  



Σελίδα 11860 
56. Στην με αριθμό 6378/10-4-98 ερώτηση δόθηκε με το υπ' αριθμ. 45/30-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης, που κατέθεσαν οι Βουλευτές κύριοι Σ. ΚΟΡΑΚΑΣ και ΜΑΡΙΑ ΜΠΟΣΚΟΥ, σας γνωρίζουμε τα εξής:
Τα προβλήματα που απασχολούν τις Υπηρεσίες και το προσωπικό του Πυροσβεστικού Σώματος είναι γνωστά στο Υπουργείο μας και η επίλυσή τους αποτελεί βασικό στόχο και καθημερινή μας επιδίωξη.
Με το ενιαίο μισθολόγιο στρατιωτικού αστυνομικού και πυροσβεστικού προσωπικού (ν. 2448/1996) έχει διαμορφωθεί νέα ενιαία πολιτική επί των αποδοχών του και αναβαθμίσθηκε σημαντικά η θέση του. Για τη περαιτέρω βελτίωση της οικονομικής θέσης του προσωπικού συνεχίζουμε τις προσπάθειες μέσα από τις δημοσιονομικές δυνατότητες της χώρας και μετά την εφαρμογή του εν λόγω μισθολογίου.
Με αυτή τη συλλογιστική ικανοποιήθηκαν, με την ψήφιση του ν. 2512/1997 και τα σχετικά με τις μισθολογικές προαγωγές των κατωτέρων στελεχών και την αύξηση του επιδόματος εξομάλυνσης αιτήματα. Για την εξέταση του θέματος της τροποποίησης των μισθολογικών προαγωγών των αξιωματικών των παραγωγικών Σχολών, που προβλέπονται από το ν. 988/79, έχει συσταθεί διϋπουργική επιτροπή.
Με τη διάταξη του άρθρου 18 του ν. 2592/1998 λήφθηκε μέριμνα για τη χορήγηση σε όλους τους βαθμούς του αστυνομικού προσωπικού σχετικής αυξήσεως, ανάλογα με το βαθμό ευθύνης εκάστου. Επήλθαν, δηλαδή, πρόσθετες βελτιώσεις για όλο το αστυνομικό και πυροσβεστικό προσωπικό από 1-1-1998.
Πάντως, πέραν των ρητώς αναφερόμενων στο ν. 2448/1996 επιδομάτων, άλλο επίδομα ή χορήγηση ειδικής αποζημίωσης δεν προβλέπεται. Για τα έξοδα μετάθεσης, τα οδοιπορικά έξοδα και την εκτός έδρας αποζημίωση, όσων μετακινούνται για την εκτέλεση υπηρεσίας, σας πληροφορούμε ότι καταβάλλονται στο πυροσβεστικό προσωπικό ανάλογα με τις διατιθέμενες πιστώσεις στον προϋπολογισμό του Σώματος, ο οποίος κατ' ανάγκη κινείται μέσα στα πλαίσια των δημοσιονομικών δυνατοτήτων της χώρας.
Στις Υπηρεσίες έχουν δοθεί εντολές για την πιστή εφαρμογή του πενθημέρου. Η μη πλήρης εφαρμογή του οφείλεται στην ελλειμματική δύναμη του Πυροσβεσττκού Σώματος. Για την κάλυψη των κενών οργανικών θέσεων του προσωπικού του και την καλύτερη διεξαγωγή της υπηρεσίας έχει προκηρυχθεί διαγωνισμός κατάταξης Δοκίμων Πυροσβεστών. Με την πρόσληψη των νέων πυροσβεστικών υπαλλήλων θα ενισχυΘεί με προσωπικό και η Πυροσβεστική Υπηρεσία Καστοριάς.
Για τη στέγαση των Πυροσβεστικών Υπηρεστών σε σύγχρονα κτίρια και εγκαταστάσεις καταβάλλονται προσπάθειες μίσθωσης ιδιωτικών κτιρίων και μέσα από τις δυνατότητες του προγράμματος δημοσίων επενδύσεων η ανέγερση δημοσίων κτιρίων. Επίσης, τελευταία έγιναν προσπάθειες για τη συγχρηματοδότηση έργων ανέγερσης κτιρίων από την Ευρωπαϊκή Ενωση και ήδη έχει ξεκινήσει η κατασκευή τέτοιων. Κατά τη μίσθωση των ιδιωτικών κτιρίων η άνεση, η υγιεινή και η ασφάλεια των χώρων εργασίας και διαμονής του προσωπτκού. Επίσης, κατά την ανέγερση δημοσίων κτιρίων, λαμβάνεται μέριμνα κατασκευής και διαρρύθμισης τέτοιων χώρων. Για τα ήδη μισθωμένα οικήματα όπως και αυτό στο οποίο στεγάζεται η Πυροσβεσττκή Υπηρεσία Καστοριάς διατίθενται ανάλογες ες πιστώσεις εκσυγχρονισμού των αναφερόμενων χώρων.
Η ενίσχυση και αναβάθμιση του μηχανολογικού εξοπλισμού της Υπηρεσίας θα γίνει στα πλαίσια της υλοποίησης του εκσυγχρονιστικού προγράμματος της υλικοτεχνικής υποδομής του Πυροσβεστικού Σώματος με συγχρηματοδότηση από την Ευρωπαϊκή Ενωση, το οποίο συνεχίζεται με ικανοποιητικό ρυΘμό.
Σε ό,τι αφορά το θέμα του ατομικού εξοπλισμού και ιδιαίτερα των στολών εργασίας και επέμβασης, από την αρμόδια Υπηρεσία έχει επιτευχθεί η θεσμοθέτηση, προμήθεια και χορήγηση στοΠυροσβεστικό προσωπικό νέων συγχρόνων στολών εργασίας και προστατευτικού ατομικού εξοπλισμού.
Ο Υπουργός
ΓΕΩΡΓΙΟΣ ΡΩΜΑΙΟΣ"
57. Στην με αριθμό 6381/10-4-98 ερώτηση δόθηκε με το υπ' αριθμ. 1148/4-5-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 6381/10-4-98 που κατέθεσαν οι Βουλευτές κύριοι θ. Γεωργιάδης και Γ. Καρασμάνης, σας πληροφορούμε τα εξής:
Ο ΕΛ.Γ.Α. σύμφωνα με τους ισχύοντες Κανονισμούς καλύπτει ασφαλιστικά τις ζημιές από τους περισσότερους κινδύνους στη Φυτική Παραγωγή σε ποσοστά που φθάνουν το 75%.
Επίσης ο ΕΛ.Γ.Α. καλύπτει τις ζημιές από παγετό στις δενδροκαλλιέργειες στο στάδιο της ανθοφορίας και του δεσίματος των καρπών σε ποσοστό 48,4%. Τα ποσοστά αυτά αποζημίωσης θεωρούνται από τα υψηλότερα που ισχύουν διεθνώς στα πλαίσια θεσμοθετημένων ασφαλιστικών παροχών.
Διευκρινίζεται ότι ο παγετός στο στάδιο της ανθοφορίας και του δεσίματος των καρπών στις δενδροκαλλιέργειες θεωρείται σύμφωνα με τη διεθνή ασφαλιστική πρακτική ως κίνδυνος μη καλυπτόμενος ασφαλιστικά λόγω της μεγάλης συχνότητάς του και του μεγέθους των ζημιών που προξενούνται. 
Για τις ζημιές που προξενήθηκαν στις δενδροκαλλιέργειες του Νομού Πέλλας από τους παγετούς του Μαρτίου '96, ο προσδιορισμός του βλαστικού σταδίου έχει γίνει από τον ΕΛΓΑ μετά από συνεχείς επισημάνσεις των γεωπόνων εποπτών του στη Θεσσαλονίκη στις πληγείσες περιοχές, έτσι ώστε να διαμορφώσουν σαφή εικόνα του βλαστικού σταδίου όλων των ειδών και των ποικιλιών που ζημιώθηκαν.
Σχετικά με την άμεση διενέργεια των εκτιμήσεων και την καταβολή των αποζημιώσεων, διευκρινίζουμε ότι θ' ακολουθηθεί η ίδια διαδικασία όπως πάντοτε.
'Οσον αφορά την αντικειμενικότητα των εκτιμήσεων, η διενέργεια αντικειμενικών και ακριβοδίκαιων εκτιμήσεων αποτελεί θέμα θεμελιώδους σημασίας για τον ΕΛΓΑ και για το σκοπό αυτό εξαντλούνται από τον ΕΛΓΑ όλες οι δυνατότητες που του παρέχονται ώστε τα πορίσματα των εκτιμήσεων εκφράζουν με τη μεγαλύτερη δυνατή ακρίβεια την απώλεια του εισοδήματος των ζημιωθέντων παραγωγών. Θεωρούμε δε ότι τα σφάλματα περιορίζονται σε φυσιολογικά πλαίσια και εφόσον εντοπιστούν διορθώνονται στις επανεκτιμήσεις.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
58. Στην με αριθμό 6383/10-4-98 ερώτηση δόθηκε με το υπ' αριθμ. 7945/29-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 6383/10-4-98 η οποία, κατατέθηκε στη Βουλή των Ελλήνων από το Βουλευτή κ. Πετ. Τατούλη, όσον αφορά αρμοδιότητές μας θέτουμε υπόψη σας τα εξής:
1. Κατά την πρόσφατη κακοκαιρία της 25-3-98, μεταξύ των περιοχών της χώρας που επλήγησαν, ήταν και ο Νομός Αρκαδίας με συνέπεια την πρόκληση σοβαρών βλαβών στα δίκτυα διανομής ηλεκτρικής ενέργειας (πτώσεις δένδρων, κομμένοι αγωγοί, σπασμένοι στύλοι κλπ).
2. Παρά τις αντίξοες καιρικές συνθήκες και τις δυσχέρειες πρόσβασης λόγω χιονοπτώσεων, η επέμβαση των συνεργείων της ΔΕΗ ήταν άμεση με αποτέλεσμα την αποκατάστασητης ηλεκτροδότησης σε πολύ σύντομο χρονικό διάστημα.
3. Σε ότι αφορά την Κοινότητα Νέα Χώρα Κυνουρίας η αποκατάσταση της ηλεκτροδότησης ολοκληρώθηκε στις 6-4-98. Αυτό οφείλετο σε αδυναμία πρόσβασης των συνεργείων της ΔΕΗ λόγω αποκλεισμού του οδικού δικτύου μέχρι τις 5-4-98.
Η Υπουργός
ΒΑΣΩ ΠΑΠΑΝΔΡΕΟΥ"
 

  



Σελίδα 11861 
59. Στην με αριθμό 6383/10-4-98 ερώτηση δόθηκε με το υπ' αριθμ. 823/5-5-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην 6383/10-4-98 ερώτηση που κατέθεσε στη Βουλή ο Βουλευτής κ. Πέτρος Τατούλης, παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Εποπτείας Συντήρησης 'Εργων (ΔΕΣΕ) της Περιφέρειας Πελοποννήσου τα εξής:
Με την χιονόπτωση που εκδηλώθηκε στην περιοχή της Τρίπολης την 25-3-98 η Υπηρεσία Συντήρησης 'Εργων κοινοποιήθηκε άμεσα.
Στην περιοχή υπήρχαν εκχιονιστικά μηχανήματα και οι χειριστές τους θεωρούνται έμπειροι (συμμετέχουν σε εκχιονισμούς όλοι τους πάνω από 10 χρόνια) ως και οι συντονιστές.
Το πρόβλημα προέκυψε όμως για τους πιο κάτω λόγους:
1. Η χιονόπτωση ήταν συνεχής και σφοδρή πάνω από 30 ώρες.
2. Η μη υπακοή των οδηγών ή ανεπαρκής έλεχος των οδηγών από τα αρμόδια όργανα.
Ο Υπουργός
ΚΩΣΤΑΣ ΛΑΛΙΩΤΗΣ"
60. Στην με αριθμό 6429/10-4-98 ερώτηση δόθηκε με το υπ' αριθμ. 8001/29-4-98 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση 6429/10.4.98 του Βουλευτή κ. Δ. Πιπεργιά σας γνωστοποιούμε τα ακόλουθα:
1. Η Ελληνική Κυβέρνηση γνώρισε στην Ευρωπαϊκή Επιτροπή εντός της προβλεπόμενης από την Οδηγία 96/92 ΕΚ του Ευρωπαϊκού Κοινοβουλίου και του Συμβουλίου της 19ης Δεκεμβρίου, ότι θεωρεί αναγκαίο να υπάρξει " μεταβατικό καθεστώς" μετά τις 19 Φεβρουαρίου 2001, προκειμένου να:
(α) δοθεί η δυνατότητα στη ΔΕΗ να απορροφήσει ή ανακτήσει κάθε κόστος που συνδέεται με τη συνεχή επιβολή σε αυτήν υποχρεώσεων, δεσμεύσεων και συμβατικών επιβαρύνσεων, χωρίς βλάβη της ανταγωνιστικής της ικανότητας, και
(β) να εξαλείψει σταδιακά τις δεσμεύσεις οι οποίες δημιουργούν τέτοιο κόστος. 
2. Η πρώτη αυτή ενημέρωση της Ευρωπαϊκής Επιτροπής συνιστά προκαταρκτική κοινοποίηση για το " μεταβατικό καθεστώς" και πληροί τις ανωτέρω υποχρεούμεθα να υποβάλουμε στην Ευρωπαϊκή Επιτροπή το αργότερο μέχρι τις 19 Οκτωβρίου 2000.
Eπίσης περιγράφηκαν οι δεσμεύσεις τις οποίες έχει αναλάβει η ΔΕΗ και οι οποίες δημιουργούν την ανάγκη "μεταβατικού καθεστώτος".
3. Το αίτημα μεταβατικού καθεστώτος αφορά τις ακόλουθες υποχρεώσεις της ΔΕΗ:
α) Υποχρεώσεις που αφορούν την κατασκευή και λειτουργία δυναμικού παραγωγής ηλεκτρικής ενέργειας.
β) Δεσμεύσεις βάσει μακροχρόνιων συμβάσεων που έχει συνάψει η ΔΕΗ με ορισμένους μεγάλους πελάτες.
γ) Υποχρεώσεις να αγοράζει την περίσσεια ηλεκτρικής ενέργειας από αυτοπαραγωγούς και μονάδες συμπαραγωγής καθώς και το σύνολο της παραγωγής μονάδων που χρησιμοποιούν ανανεώσιμες πηγές ενέργειας, κατ' επιταγή του ν. 2244/94 και της σχετικής Υπουργικής Απόφασης.
δ) Αμεση συνέπεια του σχήματος κοινωνικής ασφάλισης των εργαζομένων στη ΔΕΗ είναι ότι το ενερητικό της ΔΕΗ επιβαρύνεται με την παρούσα αξία των μελλοντικών παροχών που έχει αναλάβει η ΔΕΗ να καταβάλει, σύμφωνα με το ν. 4491/66.
4. Κατά συνέπεια, το μεταβατικό καθεστώς καλύπτει τόσον επενδύσεις που ενδεχόμενα θα καταστούν ανενεργές, όσον και τις μελλοντικές παροχές κοινωνικής ασφάλισης τις οποίες έχει αναλάβει η ΔΕΗ με το ν. 4491/66. Τα ακριβή στοιχεία θα εκτιμηθούν αρμοδίωην μετά την ψήφιση από το Ελληνικό Κοινοβούλιο του νέου θεσμικού πλαισίου για την οργάνωση του τομέα ηλεκτρικής ενέργειας.
Τα στοιχεία αυτά θα περιληφθούν στην "τελική κοινοποίηση" για το μεταβατικό καθεστώς, την οποία όπως αναφέρεται και στην παρ. 2 ανωτέρω υποχρεούμεθα να υποβάλουμε στην Ευρωπαϊκή Επιτροπή το αργότερο μέχρι τις 19 Οκτωβρίου 2000.
Η Υπουργός
ΒΑΣΩ ΠΑΠΑΝΔΡΕΟΥ"
61. Στην με αριθμό 6208/8-4-98 ερώτηση δόθηκε με το υπ' αριθμ. 15265/30-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 6208/8-4-98 των Βουλευτών κυρίων Απ. Τασούλα και Μ. Μπόσκου, που κατατέθηκε στη Βουλή των Ελλήνων από τους Βουλευτές κυρίους Απ. Τασούλα και Μαρίας Μπόσκου και αναφέρεται στο πιο πάνω θέμα, σύμφωνα με στοιχεία που μας δόθηκαν από την Περιφέρεια Ιωαννίνων σας γνωρίζουμε τα ακόλουθα:
Η Κοινότητα Πρωτόππαπα υδρεύεται από το Σύνδεσμο 'Υδρευσης Κοινοτ. Λεκανοπεδίου Ιωαννίνων (ΣΥ.Κ.Λ.Ι.) και δεν υπάρχει πρόβλημα υδροδότησης.
Πρόβλημα υπάρχει ακόμη σε μερικές απομεμακρισμένες του οικισμού κτηνοτροφικές μονάδες (οκτώ 8) με ισάριθμες οικογένειες, οι οποίες είναι υποχρεωμένες να μένουν όλη την ημέρα στους σταύλους και πολλές φορές να διανυκτερεύουν.
Η Νομαρχιακή Αυτοδιοίκηση Ιωαννίνων διέθεσε κατά το 1996 για την υδροδότηση των κτηνοτροφικών μονάδων 20.000.000 δρχ. και κατασκευάστηκε δίκτυο 9.900 μ.μ. ενώ απομένουν προς ολοκλήρωση 1.900 μ.μ.
Τέλος σας πληροφορούμε ότι από το ΣΥ.Κ.Λ.Ι. έχει υποβληθεί πρόταση στη Ν.Α. για την εκ νέου χρηματοδότηση με σκοπό την ολοκλήρωση του έργου μέσα στο 1998.
Ο Υφυπουργός
Λ. ΠΑΠΑΔΗΜΑΣ"
62. Στην με αριθμό 6344/9-4-98 ερώτηση δόθηκε με το υπ' αριθμ. 537/30-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 6344/9-4-98, που κατέθεσε ο Βουλευτής κ. Θεοφ. Δημοσχάκης, σας γνωρίζουμε τα ακόλουθα:
Στο άρθρο 6 παρ. 5 εδ. Β' του προσφάτως ψηφισθέντος νόμου 2525/23-9-97 (ΦΕΚ 188 Α') ορίζεται ότι:
"Στους διαγωνισμούς που θα διενεργηθούν κατά τη διάρκεια της πενταετίας 1998-2002, η συνολική βαθμολογία των επιτυχόντων στο διαγωνισμό που υπηρέτησαν ως προσωρινοί αναπληρωτές και ωρομίσθιοι εκπαιδευτικοί στα δημόσια σχολεία Πρωτοβάθμιας και Δευτεροβάθμιας Εκπαίδευσης, εφόσον έχουν συμπληρώσει προϋπηρεσία δύο (2) τουλάχιστον διδακτικών ετών με πλήρες διδακτικό ωράριο, προσαυξάνεται με ποσοστό δύο τοις εκατό (2%) για κάθε για κάθε διδακτικό έτος.
Στις περιπτώσεις διδακτικής προϋπηρεσίας με μειωμένο ωράριο γίνεται αναγωγή στο υποχρεωτικό εβδομαδιαίο ωράριο διδασκαλίας. Η διαμορφούμενη συνολική βαθμολογία προσδιορίζει τη σειρά εγγραφής των υποψηφίων στους πίνακες επιτυχίας".
'Ετσι με την αποκλιμάκωση των ποσοστών διορισμού με βάση την επετηρίδα και την κλιμάκωση των ποσοστών διορισμού με βάση τον διαγωνισμό πιστεύουμε ότι όλος ο αριθμός των αναπληρωτών που κατά τη δημοσίευση του νόμου 2525/97 (23-9-97) ήσαν εν ενεργεία αναπληρωτές και είχαν συμπληρώσει τουλάχιστον (2) διδακτικά έτη θα μπορέσει να απορροφηθεί στα πλαίσια αυτής της πενταετίας εν μέρει από την επετηρίδα και εν μέρει από το διαγωνισμό. Επομένως δεν συντρέχει λόγος τροποποίησης του νόμου.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ")
 

  



Σελίδα 11862 
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 1723/22.6.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευάγγελου Βλασσόπουλου προς τον Υπουργό Υγείας και Πρόνοιας, σχετικά με την επανεμφάνιση ασθενειών που είχαν εξαλειφθεί τα τελευταία χρόνια από τη χώρα μας, τον εμβολιασμό των αλλοδαπών και των τσιγγάνων κλπ. 
Θα συζητηθεί, βάσει του άρθρου 131 παρ. 4, επειδή αναφέρεται στο ίδιο θέμα, μαζί με την τέταρτη επίκαιρη ερώτηση πρώτου κύκλου, τη με αριθμό 1735/24.6.98 της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Υγείας και Πρόνοιας, σχετικά με τον εμβολιασμό κατά της ηπατίτιδας Β' των ομάδων υψηλού κινδύνου (μεταναστών, τσιγγάνων κλπ).
Η επίκαιρη ερώτηση του κ. Βλασσόπουλου είναι η ακόλουθη:
"Την επανεμφάνισή τους έχουν κάνει τα τελευταία χρόνια στη χώρα μας ασθένειες, που σχεδόν είχαν εξοριστεί από το λεξιλόγιο των γιατρών μας.
Η φυματίωση, η ψώρα, η ελονοσία, η ηπατίτιδα Β' έχουν κάνει την επανεμφάνισή τους προκαλώντας προβληματισμό και ανησυχία στον ιατρικό κόσμο.
Η οργάνωση "Γιατροί του κόσμου" σε πρόσφατη ανακοίνωσή της περιέγραψε με τα "εντονότερα στοιχεία" την κατάσταση που επικρατεί, υπογραμμίζοντας ότι η συντριπτική πλειοψηφία των οκτώ χιλιάδων αλλοδαπών που εξετάστηκε στο Πολυϊατρείο της οργάνωσης, έχει προσβληθεί από τις παραπάνω ασθένειες.
Τα φαινόμενα λαμβάνουν δραματικές διαστάσεις στους τσιγγάνικους καταυλισμούς και τα κέντρα υποδοχής προσφύγων.
Την ίδια ώρα σε επιστημονική ημερίδα του Ωνάσειου Καρδιοχειρουργικού Κέντρου ανακοινώθηκε ότι έχουν βρεθεί σε δίσκους φαγητού, στα ηλεκτρονικά θερμόμετρα, στα στηθοσκόπια, σε πόρτες του μπάνιου, στους νεροχύτες και στις αντλίες ενδοφλεβίων υγρών κλπ. διαφόρων νοσοκομείων της χώρας μικρόβια πλήρως ανθεκτικά στα αντιβιοτικά.
Μετά από αυτά ερωτάται ο Υπουργός Υγείας:
- Τι μέτρα θα πάρει για την αντιμετώπιση παλαιών και νέων ασθενειών, που εμφανίζονται στη χώρα μας;
- Σκοπεύει και πότε να λάβει μέτρα προληπτικής ιατρικής στους φιλοξενούμενους στους διάφορους καταυλισμούς;
- Πότε σκοπεύει να ξεκινήσει πρόγραμμα εμβολιασμού στους αλλοδαπούς και τους τσιγγάνους;
- Πώς σκοπεύει το Υπουργείο να προστατεύσει την υγεία των πολιτών από τα λοιμώδη νοσήματα, που μεταφέρουν οι παράνομα εισερχόμενοι αλλοδαποί στη χώρα μας;
- Σε ποιες ενέργειες προτίθεται να προβεί για την ουσιαστική αναβάθμιση του ρόλου των επιτροπών νοσοκομειακών λοιμώξεων, ώστε αυτές να ανταποκριθούν καλύτερα στη σπουδαία αποστολή τους;"
Η επίκαιρη ερώτηση της κ. Αλφιέρη έχει ως ακολούθως:
"Η ελληνική Κυβέρνηση έχει υιοθετήσει την οδηγία της Παγκόσμιας Οργάνωσης Υγείας για ομαδικό εμβολιασμό κατά της ηπατίτιδας Β' των βρεφών, των εφήβων και των ομάδων υψηλού κινδύνου.
Δυστυχώς, στις ομάδες που το Υπουργείο Υγείας χαρακτηρίζει ως υψηλού κινδύνου, δεν συμπεριλαμβάνονται οι σκηνίτες τσιγγάνοι, οι αλλοδαποί μετανάστες, οι πρόσφυγες και οι φυλακισμένοι.
Από εξετάσεις δειγμάτων στον καταυλισμό τσιγγάνων της Μενεμένης, που έκαναν οι γιατροί του κόσμου και το δίκτυο DROM, προέκυψε πως η διασπορά του ιού της ηπατίτιδας B', είναι σε ποσοστό 65%. 
Οι τσιγγάνοι ξεπερνούν τις εκατό χιλιάδες και ζουν σε όλες σχεδόν τις περιοχές της χώρας μας σε άσχημες συνθήκες, πλήρως αποκλεισμένοι από κοινωνικά αγαθά, όπως η υγεία.
Ερωτάται ο κύριος Υπουργός
1. Θα συμπεριληφθούν στις ομάδες υψηλού κινδύνου οι σκηνίτες τσιγγάνοι, οι μετανάστες, οι πρόσφυγες και οι φυλακισμένοι;
2. Θα αποδεχθεί την πρόταση του Δικτύου DROM για άμεσο και καθολικό εμβολιασμό των ομάδων υψηλού κινδύνου, ώστε να προστατευθεί η ζωή χιλιάδων ανθρώπων;".
Ο Υφυπουργός Υγείας και Πρόνοιας κ. Σκουλάκης έχει το λόγο για έξι λεπτά να πρωτολογήσει.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε.
Κυρία και κύριοι συνάδελφοι, με την ευκαιρία της συζήτησης των δύο επίκαιρων ερωτήσεων δίνεται η ευκαιρία σήμερα σε μένα επροσωπώντας το Υπουργείο Υγείας να δώσω την πραγματική διάσταση των θεμάτων της δημόσιας υγείας, όπως τα βλέπει το Υπουργείο.
Προσεγγίζετε σήμερα ένα από τα μεγάλα θέματα, τα οποία απασχολούν όλη την Ευρώπη, όλη την ανθρωπότητα και ασφαλώς απασχολούν και τη χώρα μας: Τα θέματα της δημόσιας υγείας, τα οποία θα αποτελέσουν για όλες τις χώρες ένα από τα πρώτης προτεραιότητας θέματα στην προσεχή δεκαετία.
Πράγματι παλιά και ξεχασμένα νοσήματα με χαρακτηριστικό εκπρόσωπο τη φυματίωση έχουν επανεμφανισθεί σε όλες τις αναπτυγμένες χώρες. Μερικοί από τους παράγοντες που ευνοούν την επανεμφάνιση των λοιμωδών νοσημάτων είναι οι εύκολες μετακινήσεις των πληθυσμών, ο τουρισμός, τα επαγγελματικά ταξίδια και η αυξημένη μετανάστευση.
Η Παγκόσμια Οργάνωση Υγείας για να δείξει χαρακτηριστικά ότι τα λοιμώδη νοσήματα δεν γνωρίζουν σύνορα πια, αναφέρει ότι το τελευταίο κρούσμα πολυομελίτιδας σε κάθε χώρα είναι αυτό που καταγράφεται στο Νέο Δελχί της Ινδίας.
Το Υπουργείο Υγείας και Πρόνοιας, θέλοντας να θωρακίσει περισσότερο τη δημόσια υγεία της χώρας, τους τελευταίους μήνες οργάνωσε και λειτουργεί το Εθνικό Κέντρο Επιδημιολογικής Παρακολούθησης και Παρέμβασης, το οποίο έχει σαν κύριο αντικείμενό του την καταγραφή των λοιμωδών νοσημάτων, την παρέμβαση όπου χρειαστεί, επιδημιολογική διερεύνηση, αντιμετώπιση επιδημιών και την υγειονομική επιτήρηση των μετακινούμενων πληθυσμών και των μαζικών συγκεντρώσεων.
Στο Κέντρο υπάγεται και λειτουργεί η κινητή μονάδα του ΕΚΕΠΑΠ, η οποία παρεμβαίνει όπου χρειαστεί. Την είδατε πιθανόν τους τελευταίους μήνες να κάνει την εμφάνισή της στη Λακωνία, στην Αρκαδία, στο Λασίθι, στον Πειραιά και οπουδήποτε χρειάστηκε να παρέμβει.
Στα πλαίσια του κέντρου αυτού εκπονείται ειδικό πρόγραμμα εμβολιαστικής παρέμβασης σε μετακινούμενους πληθυσμούς, το οποίο θα ανακοινωθεί μέσα στον Ιούλιο. Επιπλέον στα πλαίσια χορήγησης άδειας νόμιμης παραμονής και εργασίας στους αλλοδαπούς στην Ελλάδα, που δεν είναι υπήκοοι των κρατών-μελών της Ευρωπαϊκής 'Ενωσης, γίνεται έλεγχος για φυματίωση και επί επιθετικών ευρημάτων χορηγείται κατάλληλη θεραπεία.
Αναφορικά με το πρόβλημα της πολυανθεκτικότητας μικροβίων στα αντιβιοτικά που παρουσιάζονται στα νοσηλευτικά ιδρύματα πρέπει να σας πω ότι είναι διαπιστωμένο ευρωπαϊκό πρόβλημα και για το λόγο αυτό έχει χρηματοδοτηθεί ειδική δράση καταγραφής και αντιμετώπισης του προβλήματος στα πλαίσια της Ευρωπαϊκής 'Ενωσης. Η χώρα μας δε επιπλέον πέρα από το ευρωπαϊκό πρόγραμμα, στο οποίο, όπως σας είπα, συμμετέχει, χρηματοδοτεί και ειδικό πρόγραμμα καταγραφής της αντοχής των μικροβίων στα αντιβιοτικά στον ελλαδικό χώρο με χρηματοδότηση του ειδικού εργαστηρίου του Πανεπιστημίου Κρήτης.
'Οσον αφορά τα θέματα της ηπατίτιδας Β πρέπει να σας πω ότι η χώρα μας είναι από τις ελάχιστες, αν δεν κάνω λάθος είναι η μοναδική χώρα της Ευρώπης, η οποία από 1-1-98 καθιέρωσε και ενέταξε τον εμβολιασμό της ηπατίτιδας Β' στο πρόγραμμα των εθνικών εμβολιασμών, εμβολιάζοντας δύο ηλικίες από μηδέν έως δώδεκα μηνών και την ηλικία των 
 

  



Σελίδα 11863 
δώδεκα ετών, έτσι ώστε να θωρακίσουμε υγειονομικά τη χώρα μας μέσα σε μία δεκαετία και να μην υπάρχει κανένα πρόβλημα.
Ο εμβολιασμός ξεκίνησε από τη βόρειο Ελλάδα, ανατολική Μακεδονία και Θράκη, κεντρική Μακεδονία, δυτική Μακεδονία και 'Ηπειρο. Πήραμε ήδη τα πρώτα συμπεράσματα από την πρώτη αυτή εφαρμογή, εντοπίσαμε τις δυσκολίες και πριν τέσσερις μέρες επεκτείναμε τον εμβολιασμό σε ολόκληρη την Ελλάδα για την ηλικία, όπως σας είπα, των μηδέν έως δώδεκα μηνών, το δε Σεπτέμβρη θα ξεκινήσει ο μαζικός εμβολιασμός των μαθητών της έκτης τάξης δημοτικού σε όλη τη χώρα. 'Ηδη έχει συσταθεί ειδική επιτροπή των δύο Υπουργείων που επεξεργάζονται το πρόγραμμα δράσης, έτσι ώστε ξεκινώντας το σχολικό έτος να ξεκινήσουμε το μαζικό εμβολιασμό, γιατί όπως ξέρετε, οι δόσεις είναι τρεις, μηδέν, ένας μήνας, έξι μήνες.
'Οσον αφορά τις ομάδες υψηλού κινδύνου, τις διευρύναμε πολύ. 'Εχουμε βγάλει απόφαση από 22.1.98. Οι ομάδες υψηλού κινδύνου για την ηπατίτιδα Β είναι οι εξής:
Πρώτον, οι εργαζόμενοι στα νοσηλευτικά ιδρύματα.
Δεύτερον, το προσωπικό που εργάζεται στα εργαστήρια.
Τρίτον, το προσωπικό που έχει τρυπηθεί από βελόνα που έχει χρησιμοποιηθεί σε ασθενή μολυσμένο με ηπατίτιδα Β.
Τέταρτον, οδοντίατροι και βοηθητικό προσωπικό που είναι σε άμεση επαφή με ασθενείς.
Πέμπτον, προσωπικό που ασχολείται με τη φροντίδα διανοητικά υστερούντων παιδιών.
'Εκτον, άτομα που είναι τρόφιμοι ιδρυμάτων για διανοητικώς υστερούντα παιδιά.
'Εβδομον, τρόφιμοι σωφρονιστικών ιδρυμάτων, που εκτίουν μακρά ποινή φυλάκισης.
Ακόμη, αιμοδιυλιζόμενοι ασθενείς, υπομεταγγιζόμενοι ασθενείς, άτομα που είναι σε στενή επαφή με φορείς της ηπατίτιδας Β, νεογνά που γεννιούνται από μητέρες φορείς του ιού της ηπατίτιδας Β.
ΠΡΟΕΔΡΕΥΩΝ (Παναγιώτης Σγουρίδης): Τα υπόλοιπα στη δευτερολογία σας, παρακαλώ, κύριε Υφυπουργέ.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα ολοκληρώσω την ανάγνωση...
ΠΡΟΕΔΡΕΥΩΝ (Παναγιώτης Σγουρίδης): Εσείς έχετε να αναγνώσετε έναν κατάλογο άλλων πενήντα τέτοιων ομάδων.
Ο κ. Βλασσόπουλος έχει το λόγο, για δύο λεπτά.
ΕΥΑΓΓΕΛΟΣ ΒΛΑΣΣΟΠΟΥΛΟΣ: Κυρία και κύριοι συνάδελφοι, ευχαριστώ τον κύριο Υπουργό.
Σε καμία περίπτωση δεν έχω αμφισβητήσει την ευαισθησία και το ενδιαφέρον του κυρίου Υπουργού και του κυρίου Υφυπουργού για θέματα που αφορούν τη δημόσια υγεία. Εξάλλου το αποδεικνύουν καθημερινά και στην πράξη.
Η έρευνα όμως των Γιατρών του Κόσμου υπήρξε πράγματι συγκλονιστική. Παλιές, ξεχασμένες λοιμώδεις αρρώστιες, όπως η φυματίωση, η ελονοσία, η ψώρα, αλλά και καινούριες, που δυστυχώς καταταλαιπωρούν τον κόσμο, όπως η ηπατίτιδα Β, είναι μερικά από τα εφόδια που κουβαλούν μαζί τους οι οικονομικοί μετανάστες και πρόσφυγες που εγκαταλείπουν τις αφιλόξενες εστίες τους για τη δικιά μας πατρίδα αλλά και για άλλες πατρίδες.
Αυτές οι ασθένειες δεν αφορούν μόνο τους μετανάστες. Αποτελούν μεγάλο πρόβλημα και για άλλους που ζουν σε καταυλισμούς αλλά και αυτούς που ζουν σκηνίτη βίο. Τα ποσοστά είναι μεγάλα. Αγγίζουν το 70% με 80%. Το πρόβλημα θα επιτείνεται, όσο περνάει ο καιρός, θα διογκώνεται λόγω της πληθυσμιακής κινητικότητας. Oι επιπτώσεις είναι τεράστιες και ορατές στον οικονομικό τομέα στον τουρισμό, αλλά κυρίως στον υγειονομικό μας σύστημα.
Πιστεύω ότι πρέπει να σκεφθούμε άλλο μοντέλο υποδοχής και αντιμετωπίσεως των προσφύγων και των μεταναστών, που θα δίνει πρώτη προτεραιότητα στην υγειονομική κάλυψη και φροντίδα αυτών των ανθρώπων, δηλαδή έλεγχο των μεταδοτικών ασθενειών, πρόληψη και θεραπεία και μετά βεβαίως στέγη και ένα κομμάτι ψωμί.
Υποδοχή και αντιμετώπιση πάνω απ' όλα ανθρώπινη. Το τονίζω αυτό για να μην κατηγορηθώ πως υπαινίσσομαι λοιμοκαθαρτήρια και λαζαρέτα.
Σ' ό,τι αφορά τις νοσοκομειακές λοιμώξεις, το πρόβλημα παίρνει στ' αλήθεια διαστάσεις ανησυχητικές. Οι επιτροπές λοιμώξεων των νοσοκομείων και η Εθνική Επιτροπή Νοσοκομειακών Λοιμώξεων χρειάζεται να εντείνουν τις προσπάθειές τους. Τα στοιχεία της ημερίδας του Ωνασείου είναι δηλωτικά και δεν επιτρέπουν εφησυχασμό, κύριε Πρόεδρε.
Τα αίτια είναι γνωστά: νοσοκομειακοί χώροι, ανεπαρκείς νοσοκομειακή κτιριακή υποδομή, υπολειπόμενη μη εφαρμογή των κατάλληλων και αναγκαίων μέτρων για το προσωπικό και τους επισκέπτες, τέλος κατάχρηση αντιβιοτικών. Στέκομαι και δίνω έμφαση στο τελευταίο.
Τα αποτελέσματα δυστυχώς είναι οδυνηρά και για την εθνική μας οικονομία και για τις μεγάλες απώλειες ανθρώπινων ζωών.
Ευχαριστώ πάρα πολύ για την ανοχή σας, για τα είκοσι δευτερόλεπτα που μου δώσατε.
ΠΡΟΕΔΡΕΥΩΝ (Παναγιώτης Σγουρίδης): Και εμείς σας ευχαριστούμε, να είσθε καλά, κύριε Βλασσόπουλε.
Η κ. Αλφιέρη έχει το λόγο για δύο λεπτά, για να αναπτύξει την επίκαιρη ερώτηση.
ΣΤΥΛΙΑΝΗ ΑΛΦΙΕΡΗ: Κύριε Πρόεδρε, ευχαριστώ πολύ.
Κύριε Υφυπουργέ, θέλω να σας καταθέσω εδώ στη Βουλή, τη δουλειά που έχει κάνει το δίκτυο DROM ενάντια στον κοινωνικό αποκλεισμό των τσιγγάνων. 'Εχει πολλά ενδιαφέροντα στοιχεία, τα οποία μπορούν να βοηθήσουν τη δουλειά σας και αν θέλετε την επεξεργασία της περισσότερης πολιτικής που εδώ αναφέρατε. Εγώ δεν έχω ενδοιασμούς για την πολιτική που αναφέρετε, αλλά έχω ενδοιασμούς στα διά ταύτα και γίνομαι συγκεκριμένη.
Ενώ εσείς σαν Υπουργείο υιοθετήσατε την οδηγία της Παγκόσμιας Οργάνωσης Υγείας για το γενικό εμβολιασμό κατά της ηπατίτιδας Β', κανείς δεν περίμενε ότι στις ομάδες υψηλού κινδύνου -και γνωρίζω την κατάσταση που μας καταθέσατε εδώ- δεν θα συμπεριλαμβάνατε τους σκηνίτες τσιγγάνους, τους μετανάστες, τους πρόσφυγες και τους φυλακισμένους. Ενώ από τη μια μεριά δέχεσθε τους υπαλλήλους που έρχονται σε επαφή μ' αυτούς, δεν δέχεσθε, όμως, τις ευαίσθητες ομάδες που επηρεάζουν την κατάσταση.
Ζητάμε, λοιπόν, εμείς -και σύμφωνα με τις ανακοινώσεις που έχετε κάνει- την ένταξη και άλλων ομάδων υψηλού κινδύνου με υπουργική απόφαση και ύστερα με απόφαση των αρμοδίων Υπουργών.
Σύμφωνα με τις έρευνες των γιατρών του κόσμου και του δικτύου DROM, η διασπορά του ιού της ηπατίτιδας Β' στους τσιγγάνους του καταυλισμού της Μενεμένης είναι στο ποσοστό 65%, ποσοστό πραγματικά τρομακτικό. Το ίδιο συμβαίνει και στον τσιγγάνικο καταυλισμό των 'Ανω Λιοσίων, του Χαλανδρίου, της Νέας Αλικαρνασσού. Μιλάμε για μια ομάδα πληθυσμού που ξεπερνά τις εκατό χιλιάδες και που ζει σε όλα τα μήκη και πλάτη της χώρας μας.
Εδώ μπαίνουν δυο ερωτηματικά στα οποία θέλω να μου απαντήσετε συγκεκριμένα. Οι σκηνίτες τσιγγάνοι είναι πληθυσμός που δεν έχει πρόσβαση σε ασφαλιστική κάλυψη. 'Αρα, το Υπουργείο Υγείας και το ΕΣΥ, απευθείας χρειάζεται να λύσει και να υποστηρίξει οικονομικά το αίτημα.
Με την προτεινόμενη κατάργηση του ΠΙΚΠΑ, καταργούνται οι πρωτοβάθμιες μονάδες υγείας για τον εμβολιασμό των παιδιών, ενώ δεν γίνεται αναφορά με τη μεταφορά αυτής της δράσης στα κέντρα υγείας. Τι προτίθεται να κάνει το Υπουργείο Υγείας;
Τελειώνοντας, προτείνουμε -έχουμε και προτάσεις- να εφαρμοστεί η οδηγία -όπου εσείς την έχετε υιοθετήσει, δεν λέμε κάτι καινούριο, μόνο να γίνει πράξη- της Παγκόσμιας Οργάνωσης Υγείας και να εμβολιαστούν όλες οι ομάδες υψηλού κινδύνου. Αυτό είναι υποχρέωση της ελληνικής πολιτείας.
Γνωρίζω ότι το κόστος είναι πολύ υψηλό, αλλά το κοινωνικό όφελος είναι πολλαπλάσιο σε μακροοικονομική κλίμακα. Και το κόστος του εμβολιασμού είναι απειροελάχιστο μπροστά στο κόστος νοσηλείας των παρεπομένων ασθενειών εξαιτίας της έλλειψης του εμβολιασμού.
 

  



Σελίδα 11864 
Τέλος, κύριε Πρόεδρε, και ευχαριστώ για την ανοχή σας, θέλω να κάνω μια επισήμανση στον κύριο Υφυπουργό, ότι το πρόγραμμα multi room action HELLAS που εσείς επικαλεστήκατε, είναι κοινοτική πρωτοβουλία για την απασχόληση ύψους επτακοσίων εκατομμυρίων (700.000.000), αλλά δεν έχει οργανωθεί ούτε έχουμε αποτελέσματα και μάλλον ένα χρόνο μετά θα κάνουμε ερωτήσεις ότι δεν υπήρχε αποδοτικότητα και δεν αντιμετωπίστηκε ουσιαστικά το θέμα. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, απάντησα προηγούμενα, όσον αφορά την ηπατίτιδα Β'. Εθνικό πρόγραμμα 0 έως 12 μηνών, ηλικία 12 ετών. 'Εχουμε βγάλει πολύ μεγάλη γκάμα ομάδων υψηλού κινδύνου.
Πάμε τώρα στους οικισμούς των τσιγγάνων. Πρέπει να σας πω ότι η πληθυσμιακή ομάδα των τσιγγάνων είναι μια ομάδα Ελλήνων και όπως τους άλλους 'Ελληνες πρέπει και εκείνους να τους προσελκύσουμε, να τους ευαισθητοποιήσουμε να ενταχθούν στο εθνικό πρόγραμμα. Δηλαδή το 0 έως 12 μηνών ισχύει και για τους αθίγγανους. Το 12 ετών ισχύει και για τους αθίγγανους, έστω και αν δεν πηγαίνουν σχολείο. Εμείς έχουμε δώσει οδηγίες αυτές οι ηλικίες να εμβολιαστούν για όλο τον πληθυσμό.
Από κει και πέρα, πρέπει να σας πω ότι μέσα στον Ιούλιο -και δεσμεύομαι γι' αυτό- θα ανακοινωθεί πρόγραμμα αθιγγάνων για όλη την Ελλάδα, ειδικό πρόγραμμα προσέγγισης των προβλημάτων δημόσιας υγείας. Δεν θα ασχοληθεί δηλαδή το Υπουργείο Υγείας με το στεγαστικό ή με το εκπαιδευτικό. 'Εχουμε ήδη εκπονήσει το πρόγραμμα και είμαι σίγουρος ότι μέσα στον Ιούλιο θα το ανακοινώσουμε. Το ένα είναι αυτό.
Δεύτερον, μέσα στον Ιούλιο -με προλάβατε με τις ερωτήσεις σας- θα ανακοινωθεί εθνικό πρόγραμμα κατά της φυματίωσης. 'Εχουν γίνει όλες οι διεργασίες, έχουν γίνει όλες οι συναντήσεις, έχω λάβει μέρος στις συνεδριάσεις των ειδικών επιτροπών που συμμετέχουν όλοι οι ειδικοί επιστήμονες απ' όλη τη χώρα και μέσα στον Ιούλιο, θα ανακοινωθεί το ειδικό πρόγραμμα για τη φυματίωση.
Με πληροφορούν από τη Νομαρχιακή Αυτοδιοίκηση σχετικά με τον καταυλισμό τσιγγάνων της Μενεμένης ότι ο καταυλισμός αυτός τυγχάνει ειδικής μέριμνας και εφαρμογής του εθνικού προγράμματος εμβολιασμών συμπεριλαμβανομένου και του εμβολίου έναντι του ιού της ηπατίτιδας Β'. Αυτή την πληροφόρηση έχω από τη Νομαρχιακή Αυτοδιοίκηση.
Θέλω να σας διαβεβαιώσω ότι τα θέματα της δημόσιας υγείας και ειδικά αυτά τα θέματα που θίξατε σήμερα, είναι πρώτης προτεραιότητας για εμάς. Και νομίζω ότι μπορούμε να στείλουμε το μήνυμα από εδώ σήμερα ότι η υγειονομική θωράκιση της χώρας βρίσκεται σε καλό δρόμο.
ΠΡΟΕΔΡΕΥΩΝ (Παναγιώτης Σγουρίδης): Να πείτε και στους γιατρούς να μη χορηγούν εύκολα αντιβιοτικά, κύριε Υπουργέ. Τα προβλήματα εκεί δημιουργούνται. Στις εύκολες λύσεις.
Ευχαριστούμε πάντως γιατί ήσασταν σύντομος.
Τρίτη είναι η με αριθμό 1733/24.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τους Υπουργούς Ανάπτυξης, Εμπορικής Ναυτιλίας, σχετικά με το διαγωνισμό προμήθειας ελικοπτέρων έρευνας και διάσωσης παντός καιρού κλπ., η οποία έχει ως ακολούθως:
"Παρά τις σοβαρότατες επιφυλάξεις που έχουν εκφραστεί, η Κυβέρνηση προωθεί εντελώς αυθαίρετα, ουσιαστικά παράτυπα και πέρα από κάθε έννοια διαφύλαξης του δημοσίου συμφέροντος, την προμήθεια έξι ελικοπτέρων έρευνας και διάσωσης παντός καιρού προϋπολογισμού δεκαοκτώ δισεκατομμυρίων (18.000.000.000) δραχμών. Η όλη υπόθεση εξελίσσεται -εδώ και πέντε χρόνια- με σκανδαλώδη τρόπο, αφού με συστηματικό τρόπο μεθοδεύθηκε η παραμονή στον κατ' επίφαση "διαγωνισμό" μόνο μιας εταιρείας και αποκλείστηκαν όλες οι άλλες.
Ωστόσο η Κυβέρνηση φέρεται αποφασισμένη να προχωρήσει την υπόθεση παρ'όλο που στη διακομματική επιτροπή προμηθειών του δημοσίου οι εκπρόσωποι του Κομμουνιστικού Κόμματος Ελλάδος, του ΠΑ.ΣΟ.Κ. και του Συνασπισμού -η Νέα Δημοκρατία έχει αποχωρήσει και το ΔΗ.Κ.ΚΙ. δεν συμμετέχει- έχουν διατυπώσει τεκμηριωμένες ενστάσεις, όπως φαίνεται και από τη σχετική έκθεσή τους την οποία επισυνάπτουμε, τόσο για τις τυπικές διαδικασίες που παραβιάστηκαν, όσο και κυρίως για την ουσία του πράγματος, αφού η Κυβέρνηση προσανατολίζεται στην αγορά των πιο ακριβών ελικοπτέρων πράγμα που οδηγεί σε υπέρβαση του προϋπολογισμού κατά πολύ και την αγορά ενός συγκεκριμένου τύπου ελικοπτέρων, που η παραγωγή του έχει διακοπεί από το 1990! Μάλιστα για την αποφυγή ματαίωσης του διαγωνισμού, σύμφωνα με τα ισχύοντα, προέβησαν, εκ των υστέρων, σε αυθαίρετες περικοπές δαπανών εξοπλισμού και υλικών υποστήριξης, ώστε η τιμή να μην υπερβεί τα είκοσι επτά δισεκατομμύρια (27.000.000.000) δραχμές, δηλαδή "μόνο" κατά 150% του προϋπολογισμού.
Ερωτώνται οι κύριοι Υπουργοί:
Ποιοι είναι οι λόγοι που ωθούν την Κυβέρνηση να προχωρήσει παράτυπα στη μεθόδευση του αποκλεισμού όλων των άλλων εταιρειών αποκλείοντας κάθε ανταγωνισμό και να ετοιμάζεται να προμηθευτεί τα πιο ακριβά ελικόπτερα υπερβαίνοτας κατά 150% τον προϋπολογισμό για την αγορά ελικοπτέρων που η παραγωγή τους έχει σταματήσει από το 1990;
Προτίθεται η Κυβέρνηση να αποδεχθεί την πρόταση των εκπροσώπων των τριών κομμάτων για άμεση συγκρότηση μεικτής επιτροπής για απευθείας διαπραγματεύσεις με όλες τις εταιρείες που συμμετείχαν στο διαγωνισμό;"
Ο κ. Σταύρος Σουμάκης, Υπουργός Εμπορικής Ναυτιλίας, έχει το λόγο επί τρία λεπτά για να πρωτολογήσει.
ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Ευχαριστώ, κύριε Πρόεδρε.
'Εχω και στο παρελθόν απαντήσει, σε παρόμοια επίκαιρη ερώτηση, για το ίδιο θέμα. Μάλιστα η τελευταία ήταν στις 20 Φεβρουαρίου σε ερώτηση του κ. Κόρακα, πάλι του Κομμουνιστικού Κόμματος Ελλάδος. 
Εγώ ειλικρινά εκπλήσσομαι για κάποιες εκφράσεις του κειμένου, αλλά δεν θα σταθώ εκεί. Θα πω μόνο ότι η ιστορία της αγοράς των ελικοπτέρων έρευνας και διάσωσης έχει ξεκινήσει -ένα συνοπτικό ιστορικό- να προβληματίζει από τη δεκαετία του 1970, και του 1980. Γελάει ο κ. Παναγιωτόπουλος.
Είχε επισημανθεί ότι είναι επιτακτική ανάγκη, εθνική ανάγκη να αγοραστούν ελικόπτερα αυτού του τύπου. Το 1994 πράγματι με επιχορήγηση από το δεύτερο Κοινοτικό Πλαίσιο απεφασίσθη η προμήθεια αυτού του υλικού. 'Εγινε ένας διαγωνισμός, ακυρώθηκε το 1996. Εγώ όταν έγινα Υπουργός, αυτό το θέμα το βρήκα σε εκκρεμότητα. Με δική μου εισήγηση στην Κυβέρνηση απεφασίσθη η συγκρότηση Διακομματικής Επιτροπής.
Θα αναφερθώ απλά στα γεγονότα για να δείτε απόλυτα όλες τις διαδικασίες, οι οποίες έγιναν με διαφάνεια, νομιμότητα και έγκριση όλων των θεσμών που το ελληνικό κράτος, η ελληνική πολιτεία διαθέτει.
Μόνον κάποιοι δεν θέλουν να αποδεχθούν το σύνολο αυτών των διαδικασιών. Συγκεκριμένα συγκροτήθηκε διακομματική επιτροπή, έχουμε κάνει είκοσι τέσσερις συνεδριάσεις, στην πορεία βεβαίως αποχώρησε ο εκπρόσωπος της Νέας Δημοκρατίας και του ΔΗ.Κ.ΚΙ.
Πρέπει να σας πω ότι σε οκτώ συνεδριάσεις που συμμετείχαν όλοι οι εκπρόσωποι των κομμάτων, ενεκρίθησαν οι καινούριες προδιαγραφές με έγκριση από το επιτελείο της Αεροπορίας, ξανά, γιατί ζητήθηκε τότε.
Προχωρήσαμε και ομόφωνα η επιτροπή αξιολόγησης μας έφερε ένα πόρισμα για τις τεχνικές προδιαγραφές, όπου απεκλείοντο ορισμένες εταιρείες. Ζητήθηκε η γνώμη του Νομικού Συμβουλίου του Κράτους. Ομόφωνα μας είπε ότι καλώς απεκλείσθησαν. Στη συνέχεια έγινε οικονομική αξιολόγηση. Δεσμευθήκαμε να στείλουμε όλο το φάκελο στο 
 

  



Σελίδα 11865 
Ελεγκτικό Συνέδριο του Κράτους, το οποίο μας είπε ότι μέχρι τώρα, καλώς έχετε προχωρήσει. Εμείς βεβαίως θέλουμε και την κατακύρωση και την τελική συμφωνία, προκειμένου να σας δώσουμε την πλήρη έγκριση. Θα γίνει και αυτό. Τι άλλο πρέπει να κάνουμε δηλαδή; Οι ίδιες οι εταιρείες, έχουν κάθε δικαίωμα να προσφύγουν στα διοικητικά δικαστήρια ή στα ποινικά. Προσέφυγε η εταιρεία, που κυρίως ενδιαφέρεσθε εσείς, στο Συμβούλιο Επικρατείας και απερρίφθη η ένστασή της.
Από την άλλη μεριά, κύριε συνάδελφε, πρέπει να καταλάβουμε όλοι ότι η όποια καθυστέρηση, ενέχει πολλούς κινδύνους. Πρώτος κίνδυνος είναι να χαθούν τα λεφτά. Και αυτό είναι το λιγότερο. Αλλά νομίζω ότι δεν μπορούμε άλλο να παίζουμε πλέον με τις εθνικές μας ανάγκες, σε πολλαπλά επίπεδα, γιατί ξέρετε, κύριε Πρόεδρε και να το θυμίσω για μια ακόμη φορά, η έρευνα και η διάσωση στο Αιγαίο, δεν είναι υπόθεση χωρικών υδάτων ή εναερίου χώρου. Την κάνει οποιαδήποτε χώρα, βάσει του Διεθνούς Ναυτικού Δικαίου έχει τη δυνατότητα να την κάνει. Και εμείς μέχρι τώρα την κάνουμε αποτελεσματικά με τα μέσα που διαθέτουμε. 'Ομως με τα ελικόπτερα παντός καιρού, να είστε σίγουροι ότι επειδή το έχει ανάγκη όλη η Ελλάδα και η νησιωτική, η διάσωση και η έρευνα θα γίνεται με τρόπο αποτελεσματικότερο.
Δεν μπορούμε να παίζουμε άλλο με αυτήν την ιστορία.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κολοζώφ έχει το λόγο.
ΟΡΕΣΤΗΣ ΚΟΛΟΖΩΦ: Δεν χρειάζεται, κύριε Υπουργέ, κάθε φορά που βρίσκεστε σε δυσκολία εσείς και η Κυβέρνησή σας να κάνετε υπαινιγμούς, τέτοιους σαν αυτόν που κάνατε προηγούμενως. Θα μπορούσα να το αντιστρέψω αυτό, αλλά δεν είμαι εδώ γι' αυτό το πράγμα. Εδώ είμαι για να υπογραμμίσω ένα πολιτικό ζήτημα, που έχει προκύψει απ' όλη αυτήν τη διαδικασία που έχετε ακολουθήσει και βλέπω ότι δεν το καταλαβαίνετε, δεν το αισθάνεστε αυτό το πράγμα. Υπάρχει μια διακομματική επιτροπή, όπου το σύνολο των πολιτικών κομμάτων που συμμετέχουν έχει αποχωρήσει. Η Νέα Δημοκρατία αποχωρεί, το ΚΚΕ, το ΠΑ.ΣΟ.Κ., ο Συνασπισμός, το ΔΗΚΚΙ, αποχωρούν, όλοι οι εκπρόσωποι του πολιτικού κόσμου έχουν σοβαρές ενστάσεις, για τη μέθοδο που ακολουθήθηκε εκεί και για το αποτέλεσμα που θα έχει αυτή η διαδικασία, όπως την ολοκληρώσατε και σεις θεωρείτε το πράγμα πολύ φυσιολογικό, ότι εξαντλήσατε τα πάντα και ότι όλα πάνε καλά.
Με συγχωρείτε πάρα πολύ, κύριε Υπουργέ, δεν είναι καθόλου έτσι. Και οι μεθοδεύσεις έχουν μια βάση με αυτά τουλάχιστον τα οποία έχει δώσει στη δημοσιότητα αυτή η επιτροπή και σας έχει επιστήσει την προσοχή. Εμείς αναρωτιώμαστε κατά πόσον έχει πια νόημα να συμμετέχει το Κομμουνιστικό Κόμμα σε τέτοιες επιτροπές για να καλύπτει απλώς τις δικές σας μεθοδεύσεις. Δεν είναι δυνατόν να προχωρήσουμε έτσι.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Κύριοι συνάδελφοι, δεν πρέπει να μιλάμε για μεθοδεύσεις, ειλικρινά το λέω, γιατί σας είπα ότι όλος ο φάκελος, όλες οι διαδικασίες έχουν τεθεί υπόψη εκείνων που μπορούν να μας πουν το καλώς έχει ή όχι. Αν αυτό είναι μεθόδευση το να ζητάμε τη συμβουλή, την έγκριση των θεσμοθετημένων οργάνων της ελληνικής πολιτείας, τότε ειλικρινά δεν ξέρω τι σημαίνει μεθόδευση.
ΝΙΚΟΛΑΟΣ ΓΚΑΤΖΗΣ: Η διακομματική δεν είναι θεσμοθετημένη;
ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Κύριε συνάδελφε, η Νέα Δημοκρατία απεχώρησε για άλλους λόγους -και θα έπρεπε να είχα την επιστολή του εκπροσώπου- ως παράταξη, όχι γιατί είχε πρόβλημα ο εκπρόσωπος της Νέας Δημοκρατίας από τον τρόπο που διεξήγετο η συζήτηση, σε καμία περίπτωση και το τονίζει στην επιστολή του αυτό και είναι προς τιμήν του. Αποφάσισε η Νέα Δημοκρατία να αποσύρει τους εκπροσώπους της. Αυτό δεν είναι θέμα δικό μας.
Το ΔΗΚΚΙ απεχώρησε και αυτό χωρίς κανένα αιτιολογικό και σκεπτικό.
Eμείς, κύριοι συνάδελφοι, τηρήσαμε όλες τις διαδικασίες με απόλυτη νομιμότητα και διαφάνεια. Εάν δε πάμε στην πρόταση των τριών κομμάτων σε απευθείας διαπραγμάτευση, θέλω να σας ερωτήσω εγώ τι διαφάνεια έχει αυτή η διεργασία. Αλλά πέρα από τη διαφάνεια, δεν θα φτάναμε να πάρουμε ελικόπτερα. Και ξέρετε γιατί; Γιατί τέλειωνε και ο χρόνος και στην επιμέρους συζήτηση φοβάμαι ότι δεν θα υπήρχε πάλι συμφωνία. Γιατί οι ίδιες εταιρείες είναι, ελικόπτερα είναι, δεν είναι κάποιο υλικό που το παράγουν χιλιάδες εταιρείες. Είναι επαναληπτικός διαγωνισμός και δεν καταλαβαίνω οι εταιρείες που ενδιαφέρονται -γιατί κυρίως αυτές θα έπρεπε να ενδιαφέρονται και να κατηγορούν- δεν προσφέρουν σύμφωνα με το νόμο. Αυτό, εσάς, δεν σας προκαλεί ερωτηματικό;
Ερχόμαστε εμείς, όπως είχα πει και την άλλη φορά στον συνάδελφο, να καλύψουμε αδυναμίες των εταιρειών σε ό,τι αφορά τον τρόπο συμμετοχής στο διαγωνισμό; Και πρέπει εμείς να ξεπεράσουμε τις δικές τους ατέλειες για να είμαστε νόμιμοι; Το πιστεύετε ειλικρινά ότι μπορεί να προχωρήσει μία επιτροπή έτσι; Δεν θα κατηγορούμεθα τότε για υπέρβαση καθήκοντος; Είναι δυνατόν, επαναλαμβάνω, τα παιχνίδια εκείνων για δικούς τους λόγους, να τα υιοθετούμε εμείς; Μακάρι να είχαμε και άλλες εταιρείες. Μακάρι να είχαν όλοι όλα τα πιστοποιητικά και τις προδιαγραφές. Δεν τα έχουν και αυτό το επικυρώνουν όλα τα θεσμικά όργανα της ελληνικής πολιτείας.
Πώς, λοιπόν, εμείς ως εκπρόσωποι των κομμάτων θα ξεπεράσουμε, λέει, το τι λέει ο νόμος; Γιατί εμείς ως διακομματική μπορούμε να το ξεπεράσουμε, γιατί είναι πολιτική απόφαση. Δεν ξεπερνάει καμία πολιτική απόφαση τις νομικές γνωματεύσεις και τη νομιμότητα, κύριε Κόρακα.
Ευχαριστώ, κύριε Πρόεδρε.
ΣΤΡΑΤΗΣ ΚΟΡΑΚΑΣ: Το θέμα είναι θέμα ουσίας, κύριε Υπουργέ. 
ΠΡΟΕΔΡΕΥΩΝ (Παναγιώτης Σγουρίδης): 'Αμα συνεχίσει έτσι, θα γίνει της 'Αρτας το γιοφύρι! 
Πέμπτη είναι η με αριθμό 1728/23.6.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υφυπουργό Πολιτισμού (αρμόδιο για θέματα αθλητισμού), σχετικά με τη χρηματοδότηση αποκατάστασης των ζημιών στο Εθνικό Στάδιο Μεγάρων, κλπ.
Η επίκαιρη ερώτηση του κ. Καρατάσου είναι η ακόλουθη:
"Το Εθνικό Στάδιο Μεγάρων, το μοναδικό στάδιο που εξυπηρετεί τη νεολαία του Δήμου Μεγάρων και όχι μόνο, βρίσκεται σε άθλια κατάσταση. Μοιάζει με βομβαρδισμένο τοπίο.
Οι εγκαταστάσεις του παρουσιάζουν πολλές βλάβες με αποτέλεσμα να μην υπάρχει ούτε νερό για να πλυθούν οι αθλητές. Καλώδια κρέμονται επικίνδυνα, τζάμια σπασμένα και πόρτες που δεν κλείνουν.
Η περίφραξή του κατεστραμμένη, επιτρέπει στον καθένα να μπορεί να μπαινοβγαίνει στους χώρους του γηπέδου. Περιθωριακοί τύποι, ναρκομανείς, κάνουν χρήση ναρκωτικών ουσιών και τα σύνεργά τους τα βρίσκουν οι αθλητές και τα παιδιά την επόμενη ημέρα. Καμία φύλαξη του χώρου και καμία προστασία από αυτούς που ασυνείδητα η ενσυνείδητα τα καταστρέφουν.
Θεατές και αθλητές κινδυνεύουν στους χώρους του γηπέδου, από σοβάδες και μπετά που ξεκολλάνε και πέφτουν στο έδαφος.
Επειδή είναι απαράδεκτο ένας τέτοιος χώρος που αθλείται η νεολαία και ασκείται το σώμα και το πνεύμα να βρίσκεται σε τέτοια κατάσταση.
Επειδή η κατάσταση του Εθνικού Σταδίου εγκυμονεί κινδύνους για τους αθλητές και τους θεατές που εισέρχονται σε αυτό και 
Επειδή είναι το μοναδικό Εθνικό Στάδιο στο Δήμο Μεγάρων και έχει πολλά χρόνια να δοθεί επιχορήγηση, ώστε να διορθωθούν οι ζημιές και να λειτουργεί σύμφωνα με τις απαιτήσεις της εποχής μας, 
Ερωτάται ο κύριος Υπουργός:
 

  



Σελίδα 11866 
Τι προτίθεται να πράξει, έτσι ώστε το Εθνικό Στάδιο Μεγάρων να είναι ασφαλές για όσους εισέρχονται σε αυτό, να πληροί όλες τις προδιαγραφές ενός εθνικού σταδίου και να αποτελέσει κόσμημα για το Δήμο Μεγάρων και τη γύρω περιοχή".
Δηλαδή, μαζί με το "Βύζα Μεγάρων" καταστράφηκε και το γήπεδο!
Ορίστε, κύριε Υφυπουργέ. Ο μέγας Βύζας!
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Η ερώτηση του αγαπητού συναδέλφου κ. Καρατάσου όπως και η επόμενη ερώτηση του αγαπητού συναδέλφου κ. Κοκκίνη, μου δίνει την ευκαιρία να ενημερώσω την Εθνική Αντιπροσωπεία για ορισμένα θέματα που αναφέρονται στην πορεία του ελληνικού αθλητισμού. 
Γνωρίζετε ότι ζούμε μία εποχή όπου ο ελληνικός αθλητισμός έχει μεγάλες επιτυχίες. Αυτές οι επιτυχίες δεν ήρθαν τυχαία. Στα τελευταία δεκαπέντε χρόνια υπάρχει μία χρηματοδότηση του ελληνικού αθλητισμού σημαντική και υπάρχει και μία ανάπτυξη της αθλητικής υποδομής σε όλη τη χώρα. Κάθε χρόνο παραδίδονται με δραστηριότητες της Γενικής Γραμματείας Αθλητισμού είκοσι με τριάντα γυμναστήρια. Η προσθήκη αυτών των γυμναστηρίων όμως, δημιουργεί ένα οικονομικό αδιέξοδο. Γιατί έχουμε φως, νερό, τηλέφωνα, λειτουργικά, εργαζόμενους. Και δεν υπήρξε η σχετική πρόβλεψη, έτσι ώστε να έχουμε διαρκώς αυξανόμενους πόρους για να καλύπτουν αυτήν τη νέα δραστηριότητα η οποία παρέχεται στον ελληνικό αθλητισμό δια των αθλητικών εγκαταστάσεων.
Η Κυβέρνηση αποφάσισε να κλείσει το μέτωπο των ανοικτών αθλητικών έργων μέχρι το 2000 και να ανακοινώσει το 1999 ένα μεγάλο πρόγραμμα αθλητικών έργων για την επόμενη πενταετία.
Στα πλαίσια αυτά, αντιμετωπίζονται τα αθλητικά έργα, που εξελίσσονται σήμερα στη χώρα.
Εμείς θέλουμε, μέχρι το 2000, τα έργα, που είναι ενάριθμα και εγγεγραμμένα στο πρόγραμα δημοσίων επενδύσεων, να έχουν ολοκληρωθεί. Γιατί υπάρχουν έργα από το 1986, τα οποία λιμνάζουν στο πρόγραμμα δημοσίων επενδύσεων, χωρίς να ενισχύονται αποφασιστικά με πόρους τέτοιους, ώστε να ολοκληρώνονται. Και ταυτόχρονα, πρέπει να φτιάξουμε ένα δυναμικό πρόγραμμα δημοσίων επενδύσεων, το οποίο θα αντισταθμίζει για όλην την ελληνική περιφέρεια το όφελος που οι Ολυμπιακοί Αγώνες δίνουν στην Αττική. Κανείς δεν μπορεί να αγνοήσει ότι στην Αττική θα επενδυθούν πόροι για αθλητικά έργα κάποιων εκατοντάδων δισεκατομμυρίων δραχμών. Και οφείλουμε, ένα ανάλογο πρόγραμμα, να έχουμε και για την περιφέρεια.
Για το συγκεκριμένο θέμα, πράγματι συμφωνώ με τον αγαπητό συνάδελφο κ. Καρατάσο ότι οι εγκαταστάσεις του σταδίου των Μεγάρων έχουν μεγάλο πρόβλημα. Γι' αυτό ολοκληρώνεται μελέτη ανακατασκευής του αγωνιστικού χώρου, με κατασκευή χλοοτάπητα και κατασκευή νέας εσωτερικής περίφραξης. Μετά την ολοκλήρωση αυτής της μελέτης, η Γενική Γραμματεία Αθλητισμού θα προχωρήσει στη δημοπράτηση και στην εκτέλεση του έργου. Ελπίζουμε να έχουμε στα χέρια μας αυτήν τη μελέτη εντός του έτους.
Δεύτερον, η Νομαρχιακή Αυτοδιοίκηση εκπονεί μια μελέτη για τη συντήρηση και ανακατασκευή των αποδυτηρίων του σταδίου. Πιστεύουμε ότι θα έχουμε τη δυνατότητα να συνεργαστούμε με τη Νομαρχιακή Αυτοδιοίκηση, προκειμένου να προχωρήσει η εκτέλεση του έργου.
Υπάρχει ένα μεγάλο θέμα με τα Μέγαρα: Το αν θα κατασκευάσουμε ελαστικό ταρτάν. Γιατί η περιοχή έχει αθλητισμό, έχει παράδοση και η νεολαία έχει ανάγκη από ένα σύγχρονο χώρο, για να αναπτύξει ο νέος τις ικανότητές του στο στίβο. Πιστεύω ότι βρισκόμαστε κοντά και σε μια τέτοια απόφαση. 'Ομως ο ελαστικός τάπητας, επειδή είναι μια δαπάνη τουλάχιστον διακοσίων πενήντα εκατομμυρίων (250.000.000) δραχμών, δεν μπορεί να ενταχθεί στο πρόγραμμα του 1998.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γεώργιος Καρατάσος έχει το λόγο για δύο λεπτά, για να αναπτύξει την επίκαιρη ερώτηση.
ΓΕΩΡΓΙΟΣ ΚΑΡΑΤΑΣΟΣ: Κύριε Υφυπουργέ, είναι πράγματι παρήγορα τα λόγια που μας είπατε ότι στο τέλος του έτους θα υπάρχουν μελέτες, ώστε να ξεκινήσουν τα έργα στο γήπεδο των Μεγάρων. 'Ομως, μέχρι τότε, τι θα γίνει, κύριε Υφυπουργέ;
Ας μην ξεχνάμε ότι σήμερα είναι η μέρα κατά των ναρκωτικών. Κατ' αρχήν, στο γήπεδο δεν υπάρχει φύλακας. Μπαίνουν, λοιπόν, μέσα άνθρωποι που κάνουν χρήση ναρκωτικών. Αυτό έχει σαν συνέπεια, την άλλη μέρα τα παιδιά, που πηγαίνουν εκεί για να αθληθούν, να βρίσκουν σύριγγες.
Δεν είναι, λοιπόν, μόνον ότι μέχρι τέλος του έτους πρέπει να γίνει αυτή η μελέτη, αλλά πρέπει και άμεσα να πάρετε μέτρα τέτοια, ώστε να υπάρχει η διασφάλιση και να μπορούν να πηγαίνουν οι νέοι εκεί να αθλούνται.
'Εχω πάει εκεί. Στα αποδυτήρια, όπου πλένονται οι αθλητές, σας προειδοποιώ ότι θα γίνει δυστύχημα. Γιατί τα καλώδια από το θερμοσίφωνα είναι εκτεθειμένα. Αν φθάσει, λοιπόν, το νερό σ' αυτά τα καλώδια, τα παιδιά θα πάθουν ηλεκτροπληξία.
'Αρα, πρέπει να δοθεί άμεση προτεραιότητα σε αυτό το θέμα, ώστε να μη θρηνήσουμε θύματα.
ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός κ. Ανδρέας Φούρας έχει το λόγο για δύο λεπτά για να δευτερολογήσει.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, θα συμφωνήσω ότι η επικινδυνότητα πρέπει να καλυφθεί. Εγώ θα στείλω τις τεχνικές υπηρεσίες της Γενικής Γραμματείας Αθλητισμού. Και αν διαπιστώσουν τέτοια φαινόμενα, αμέσως θα παρέμβουν.
'Ομως, η λύση του προβλήματος του σταδίου Μεγάρων βρίσκεται στην ένταξή του στο πρόγραμμα δημοσίων επενδύσεων, κάτι για το οποίο δεσμεύομαι ότι θα το προτείνουμε. Πρέπει όμως να γνωρίζει ο αγαπητός συνάδελφος, ότι τις ΣΑΕ δεν τις εκδίδει ο Υφυπουργός Αθλητισμού. Τις εκδίδει ο Υπουργός Εθνικής Οικονομίας. Και θα πρέπει να στραφεί προς τα εκεί η πίεση του αγαπητού συναδέλφου για το σχετικό πρόγραμμα. Εμείς θα κάνουμε το καθήκον μας.
ΠΡΟΕΔΡΕΥΩΝ (Παναγιώτης Σγουρίδης): Πετάξατε τη μπάλα στην άλλη εστία, κύριε Υφυπουργέ!
'Εχω την τιμή να ανακοινώσω στο Σώμα τα εξής:
1. Οι Υπουργοί Εσωτερικών, Δημόσιας Διοίκησης και Αποκέντρωσης και Οικονομικών, κατέθεσαν σχέδιο νόμου: "Κύρωση του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. και άλλες διατάξεις."
2. Οι Υπουργοί Ανάπτυξης, Εσωτερικών, Δημόσιας Διοίκησης και Αποκέντρωσης, Περιβάλλοντος, Χωροταξίας και Δημοσίων 'Εργων, Εργασίας και Κοινωνικών Ασφαλίσεων, Εμπορικής Ναυτιλίας και Εθνικής Οικονομίας και Οικονομικών, κατέθεσαν σχέδιο νόμου: "Μητρώο Επιχειρήσεων ναυπήγησης μετατροπής, επισκευής και συντήρησης πλοίων".
Παραπέμπονται στις αρμόδιες Διαρκείς Επιτροπές.
Επίσης ο Υπουργός Δικαιοσύνης διεβίβασε στη Βουλή αίτηση της Εισαγγελικής Αρχής για την άρση της ασυλίας του Βουλευτή κ. Απόστολου Κακλαμάνη.
Παραπέμπεται στην αρμόδια Διαρκή Επιτροπή.
Επίκαιρες ερωτήσεις δευτέρου κύκλου:
Πρώτη είναι η υπ' αριθμόν 1721/22.6.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Νικολάου Κοκκίνη προς τον Υφυπουργό Πολιτισμού (αρμόδιο για θέματα αθλητισμού), σχετικά με τη χρηματοδότηση κατασκευής των κλειστών γυμναστηρίων Αγίου Νικολάου και Σητείας Νομού Λασιθίου Κρήτης.
Η επίκαιρη ερώτηση του κ. Κοκκίνη είναι η ακόλουθη:
"Τον Ιούνιο του 1996 κατά την επίσκεψή σας στον 'Αγιο Νικόλαο Λασιθίου -κυβερνητικό κλιμάκιο υπό τον Πρωθυπουργό- διαπιστώσατε ότι η πρωτεύουσα του Νομού Λασιθίου είναι η μόνη πρωτεύουσα νομού σε όλην την επικράτεια που δεν διαθέτει κλειστό γυμναστήριο.
Προς τιμήν σας, δώσατε άμεση εντολή να γίνουν όλες οι απαραίτητες ενέργειες που αφορούν το έργο, ώστε να ενταχθεί στο πρόγραμμα για δημοπράτηση το ταχύτερο δυνατό.
 

  



Σελίδα 11867 
Επίσης στην πορεία και για λόγους που έχουν να κάνουν όχι μόνο με την ανυπαρξία αθλητικών εγκαταστάσεων στο νομό, αλλά και με την υπάρχουσα σήμερα πιεστική αναγκαιότητα, εντάξατε στο πρόγραμμα μελέτη κλειστού γυμναστηρίου τύπου (Τ 10) και για την πόλη της Σητείας.
Και οι δύο μελέτες έχουν ολοκληρωθεί εδώ και αρκετό καιρό και περιμένουμε να δοθεί η έγκρισή σας για τη χρηματοδότηση των δύο έργων και να χαρούμε τη δημοπράτησή τους.
Κατόπιν τούτου ερωτάσθε:
Πότε επιτέλους θα γίνει η χρηματοδότηση και η δημοπράτηση των δύο παραπάνω έργων που την αναγκαιότητά τους έχουν οι πάντες αναγνωρίσει;"
Ο κύριος Υφυπουργός έχει το λόγο για τρία λεπτά να πρωτολογήσει.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, πράγματι ο 'Αγιος Νικόλαος είναι η μοναδική πρωτεύουσα νομού στη χώρα που δεν διαθέτει κλειστό. Δεν το έγραψε αυτό στην ερώτησή του ο κύριος συνάδελφος, αλλά είναι μία διαπίστωση της Γενικής Γραμματείας Αθλητισμού.
Υπάρχει μία τάση μέσα από τον τρόπο που οικοδομούνται οι πόλεις μας και μέσα από τον τρόπο που οργανώνεται η ζωή μας, να εκμεταλλευόμαστε μικρούς χώρους και να κάνουμε κλειστά. Γιατί οι γενιές που βρισκόμαστε σήμερα στο Κοινοβούλιο, μεγαλώσαμε κυρίως στις αλάνες και μέσα από αυτές μπορέσαμε να βρούμε και τη χαρά του αθλητισμού και τον ενθουσιασμό και να χαρούμε μεγάλους αθλητές.
'Εχω έναν προβληματισμό που τον καταθέτω σήμερα. Εάν είναι αλήθεια ότι από το 1987 μέχρι σήμερα κάθε μέρα στα παρκέ -γιατί όταν μιλάμε για κλειστά κυρίως το μυαλό μας πρέπει να πάει στην ικανοποίηση των αναγκών ενός αθλήματος, του μπάσκετ- αθλούνται τριακόσιες χιλιάδες νέοι, σκεφθείτε πόσοι έφθασαν σε επίπεδο πρωταθλητών.
'Ισως θα πρέπει να δούμε την ιεράρχηση και τη διασπορά στα αθλήματα για να έχει μέλλον ο ελληνικός αθλητισμός. Και να δούμε όχι μόνο τα κλειστά στην προοπτική μας, γιατί η χώρα μας συγκριτικά με την Ευρώπη για τον αθλούμενο πληθυσμό μας έχει ήδη τριπλάσια κλειστά γυμναστήρια απ' ό,τι έχει κάθε άλλη ευρωπαϊκή χώρα. Το θέμα όμως δεν είναι εκεί.
Εγώ πιστεύω ότι χρειάζεται κλειστό και ο 'Αγιος Νικόλαος και η Σητεία. Εμείς στη Γενική Γραμματεία Αθλητισμού εκπονήσαμε μελέτη για κλειστό και στον 'Αγιο Νικόλαο.
Για το κλειστό του Αγίου Νικολάου προχωρήσαμε και συντάξαμε σχετική μελέτη. Αυτή η μελέτη έχει συνολικό προϋπολογισμό σε τιμές 1998 πεντακόσια πενήντα εκατομμύρια (550.000.000) δραχμές και την υποβάλαμε στο Υπουργείο Εθνικής Οικονομίας προκειμένου να πάρει ΣΑΕ.
'Οπως μου ανακοίνωσε χθες ο Υπουργός κ. Πάχτας δεν εντάσσεται στη ΣΑΕ 1998 και ενδεχομένως να ενταχθεί σε αναμόρφωση της ΣΑΕ 1998 το συγκεκριμένο έργο, με τη λογική ότι το Υπουργείο Εθνικής Οικονομίας επιθυμεί να ολοκληρωθούν τα έργα, τα οποία είναι από το 1986 μέχρι και το 1997.
Για να μην υπάρχουν εντυπώσεις, εγώ ως Υφυπουργός έχω την ευθύνη για τη ΣΑΕ 1997. Η ΣΑΕ 1997 έχει μόνο δεκαεπτά ενάριθμα έργα στον αθλητισμό σε όλην τη χώρα, από τα οποία -για να μην προτρέξει κανείς- στην ιδιαίτερη εκλογική μου περιφέρεια είναι δύο.
Με αυτό, λοιπόν, το δεδομένο θα παρακαλούσα ο αγαπητός συνάδελφος να επαναφέρει την ερώτηση και προς τον Υφυπουργό Εθνικής Οικονομίας, προκειμένου να έχει τις απαντήσει από το φορέα εκείνο που αποφασίζει για το αν θα ενταχθεί ή όχι. Εμείς έχουμε προετοιμάσει και τα δύο έργα.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κοκκίνη, έχετε το λόγο για τρία λεπτά να αναπτύξετε την επίκαιρη ερώτησή σας.
ΝΙΚΟΛΑΟΣ ΚΟΚΚΙΝΗΣ: Θα το κάνω και αυτό, κύριε Υπουργέ.
Κύριε Πρόεδρε, δεν έβαλα τυχαία τη φράση στην επίκαιρη ερώτηση για τη μοναδική πρωτεύουσα στην επικράτεια που στερείται κλειστού Γυμναστηρίου. Εξάλλου δεν το γνώριζα κιόλας.
'Ηξερα ότι δεν είχε ο 'Αγιος Νικόλαος και ότι ήταν ένα αίτημα όλων των φορέων. Τα λόγια σας επανέλαβα ότι με έκπληξή σας τον Ιούνιο του 1996 καταγράψατε αυτήν την αναγκαιότητα και αυτήν την πραγματικότητα. Πρέπει να σας συγχαρώ και γι' αυτό που δημόσια εκφράσατε, αλλά και για το ταχύτατο των ενεργειών που έγιναν στο Υπουργείο Αθλητισμού, ώστε να ολοκληρωθούν όλα τα τεχνικά θέματα. Και έχει ολοκληρωθεί η μελέτη, έχει παραχωρηθεί όπως ξέρετε από το δήμο το οικόπεδο, έχουν γίνει όλες οι εκθέσεις καταλληλότητας. Εδώ και δέκα πέντε μήνες είναι τα πάντα έτοιμα και χρειάζονται μόνο τη δική σας εντολή.
Ξέρετε δεν απευθύνομαι ποτέ μίζερα σε θέματα που αφορούν το νομό και γενικά την Κρήτη, αλλά μία καταγεγραμμένη πραγματικότητα το πόσο υποβαθμισμένος αθλητικά είναι αυτός ο νομός, έχει και από σας ειπωθεί.
Εμείς, αν θέλετε λίγο πολύ μπορεί να το καταλαβαίνουμε σε ένα βαθμό, αλλά ο κόσμος εκεί κάτω έχει έναν Υπουργό της Κυβέρνησης που εξαγγέλλει συγκεκριμένα έργα, που ξέρει ότι εδώ και δέκα πέντε μήνες έχουν ολοκληρωθεί όλες οι διαδικασίες και περιμένει την εντολή για τη χρηματοδότηση. Το να λέμε κάθε φορά ότι ο Υπουργός Εθνικής Οικονομίας δεν τα χρηματοδοτεί ή δεν τα εντάσσει, μπορεί να είναι αντικειμενικά μια πραγματικότητα αλλά ελάχιστοι μπορούν αυτό να το κατανοήσουν. Και εγώ θέλω να σας ρωτήσω συγκεκριμένα αν αυτήν την αναγκαιότητα της μοναδικής πρωτεύουσας που στερείται κλειστού γυμναστηρίου, όπως και τη δέσμευσή σας για την πόλη της Σητείας, την έχετε μεταβιβάσει στον κ. Πάχτα. Εγώ ευχαρίστως να κάνω επίκαιρη ερώτηση και προς τα εκεί, αλλά ήθελα και την ιδιαιτερότητα που υπάρχει στο Νομό Λασηθίου γι' αυτό το θέμα.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κοκκίνη.
Ο κύριος Υφυπουργός έχει το λόγο για δύο λεπτά να δευτερολογήσει.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Το μόνο που μπορώ να δεσμευθώ κύριε Πρόεδρε, είναι ότι θα επανέλθουμε προς το Υπουργείο Εθνικής Οικονομίας υπογραμμίζοντας την αναγκαιότητα να δώσει η ΣΑΕ στο συγκεκριμένο έργο του Αγίου Νικολάου καθώς και στο έργο της Σητείας, για το οποίο άλλος συνάδελφος από την ίδια περιφέρεια έχει επανειλημμένα φέρει επίκαιρες ερωτήσεις στην Αίθουσα.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.
Δεύτερη είναι η με αριθμό 1736/24.6.98 επίκαιρη ερώτηση του Βουλευτή της Νέας Δημοκρατίας κ. Γεωργίου Παναγιωτόπουλου προς την Υπουργό Ανάπτυξης, σχετικά με τις προγραμματικές συμφωνίες της Δημόσιας Επιχείρησης Ηλεκτρισμού για την προμήθεια υλικών κλπ.
Η επίκαιρη ερώτηση εν περιλήψει είναι η ακόλουθη:
"Επανειλημμένα έχετε υποστηρίξει απροκάλυπτα τις προγραμματικές συμφωνίες των μεγάλων δημοσίων επιχειρήσεων με το πρόσχημα ότι στηρίζετε την εγχώρια παραγωγή και προβήκατε σε οξείες επιθέσεις κατά της Αξιωματικής Αντιπολίτευσης που σας επεσήμανε τις σκανδαλώδεις προγραμματικές συμφωνίες.
Αρμόδιοι της Δ.Ε.Η., της υπηρεσίας κοστολογήσεως, της υπηρεσίας προμηθειών και της υπηρεσίας που καθορίζει τις αναγκαίες ποσότητες των αγοραζομένων υλικών, συνεργάζονται και προσεγγίζουν τους προμηθευτές προκειμένου σε συνεργασία με αυτούς να καταληστεύσουν τη Δ.Ε.Η.
Δεδομένου ότι στις προγραμματικές συμφωνίες της Δ.Ε.Η., η τιμή που πληρώνεται ο προμηθευτής δεν είναι η αναγραφόμενη στη συμφωνία ανώτατη τιμή, αλλά αυτή που θα προκύψει από τον κοστολογικό έλεγχο που θα διενεργήσουν τα συνεργεία του κοστολογικού ελέγχου της Δ.Ε.Η., που υποτίθεται ότι την προστατεύουν, ενώ στην πραγματικότητα σε συνεργασία με τους προμηθευτές διαμορφώνουν το κόστος 
 

  



Σελίδα 11868 
στην ανώτατη δυνατή τιμή της προγραμματικής, διανέμοντας προφανώς μεταξύ τους τη διαφορά, οι αρμόδιοι της υπηρεσίας προμηθειών της Δ.Ε.Η. φροντίζουν για το "μαγείρεμα" προς τα άνω της ανωτάτης τιμής της συμβάσεως.
Η διαδικασία προμηθειών της Δ.Ε.Η. κατά βάση είναι ανεξέλεγκτη και ο χορός των δισεκατομμυρίων που ζημιούται η Δ.Ε.Η., καλά κρατεί.
Ερωτάται η κυρία Υπουργός εάν επιμένει να ανέχεται την καταλήστευση του ελληνικού λαού σε τελευταία ανάλυση, στον οποίο ανήκει η Δ.Ε.Η., σαν αποτέλεσμα της συμπαιγνίας των αρμοδίων της Δ.Ε.Η. και των προμηθευτών."
Η κυρία Υφυπουργός έχει το λόγο για τρία λεπτά να πρωτολογήσει.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, θα συμφωνήσουμε ότι η τελική ερώτηση είναι ρητορικού χαρακτήρα και δεν είναι απαντήσιμη γι' αυτό και θα σταθώ στο εισηγητικό σημείωμα της επίκαιρης ερώτησης, το οποίο καταθέτει ο κύριος συνάδελφος.
Θα πω κατ' αρχάς δύο πράγματα ότι οι προγραμματικές συμβάσεις έχουν γίνει με το συγκεκριμένο νόμο, τον ν. 2446/1996 για να στηρίξουν την εγχώρια βιομηχανία όσο είναι δυνατόν χρονικά και σύμφωνα με τις κοινοτικές οδηγίες, ώστε η ελληνική βιομηχανία να μπορέσει το διάστημα αυτό να διατηρήσει το ανθρώπινο δυναμικό, να αποκτήσει τεχνογνωσία, για να εδραιωθεί μέσα στην καινούρια ανταγωνιστική αγορά.
Το δεύτερο είναι ότι η υπογραφή των προγραμματικών συμβάσεων ακολουθείται από κανόνες και όρους με τους οποίους γίνεται αυτή η ανάθεση. 'Ετσι μία πρώτη παρατήρηση είναι πως, αν συγκρίνουμε τις τιμές που έχουν κλείσει οι προγραμματικές συμφωνίες αυτής της περιόδου στη ΔΕΗ με την προηγούμενη περίοδο, οι τιμές είναι ουσιωδώς χαμηλότερες. Και έχει ενδιαφέρον να κατατεθούν και στοιχεία. Γιατί μπορεί ο κύριος συνάδελφος να τα δει.
Για τη σωστή εφαρμογή του θεσμικού πλαισίου των προγραμματικών συμφωνιών, υπάρχουν οι εξής βασικές αρχές, οι οποίες και τηρούνται: Πρώτον, ότι οι προγραμματικές συμφωνίες συνάπτονται με εγχώριες επιχειρήσεις όταν αυτές ανταποκρίνονται σε ανταγωνιστικές και συμφέρουσες τιμές. Υπάρχει η δυνατότητα να μπουν και νέοι κατασκευαστές στο μέλλον, εφόσον αυτοί κριθούν δόκιμοι. Μετά την επιλογή ακολουθούνται διαπραγματεύσεις με στόχο την τελική βελτίωση των τιμών. Οι τιμές αφετηρίας των προγραμματικών συμφωνιών που τελικά συμφωνούνται πρέπει να γίνονται κοινά αποδεκτές και από τα δύο συμβαλλόμενα μέρη, αλλιώς λύεται αμέσως η συμφωνία.
Επίσης, για πρόσθετη ασφάλεια η ΔΕΗ θεωρεί ότι οι τιμές αφετηρίας είναι προσωρινές, σε κάθε περίπτωση και αποτελούν το ανώτατο όριο. Οι οριστικές τιμές καθορίζονται μετά από κοστολογικό έλεγχο που γίνεται α) από ειδική μονάδα που έχει δημιουργήσει η ΔΕΗ με εξειδικευμένους μηχανικούς και οικονομολόγους και β) από ελεγκτικούς οίκους, οι οποίοι κάνουν κοστολογικούς ελέγχους.
Αν απ'αυτόν τον κοστολογικό έλεγχο προκύψει ότι πρέπει να είναι χαμηλότερες οι τιμές, η ΔΕΗ έχει δικαίωμα να προχωρήσει σε αυτές τις χαμηλότερες τιμές, αλλιώς λύεται η συμφωνία. Αυτές είναι οι βασικές αρχές με τις οποίες ορίζεται και γίνεται η επιλογή των επιχειρήσεων. Σε κάθε περίπτωση και εφόσον έχετε συγκεκριμένα στοιχεία για προγραμματικές συμφωνίες, οι οποίες έχουν τα χαρακτηριστικά που περιγράφετε, πλην όμως αορίστως, μια και δεν αναφέρετε ποιες, θα παρακαλούσαμε να κατατεθούν για να εξεταστούν όχι μόνο από την ΔΕΗ, αλλά και από τον εισαγγελέα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παναγιωτόπουλος έχει το λόγο για δύο λεπτά για να αναπτύξει την επίκαιρη ερώτηση.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, ακριβώς με την απάντησή της η κυρία Υπουργός επιβεβαίωσε αυτά που λέω ότι είναι πολύ συγκεχυμένες οι διαδικασίες που ακολουθούνται με αποτέλεσμα να γίνονται τεράστια σκάνδαλα.
Κυρία Διαμαντοπούλου, πραγματικά σας κρούω τον κώδωνα του κινδύνου. Ο τρόπος με τον οποίο γίνονται οι προμήθειες της ΔΕΗ θυμίζει λάκκο των λεόντων. Πρόκειται περί του μεγάλου φαγοποτιού. Δεν υπάρχει τίποτα. Λέτε ότι παίρνουν τιμές από την αγορά για να συγκρίνουν. 'Ομως, παίρνουν απ' όπου θέλουν. Και όταν θέλουν να διαμορφώσουν τιμές πολύ υψηλές, παίρνουν από τον ακριβό οίκο.
Δεύτερον, παίρνουν ποσότητες μικρές με τις οποίες διαμορφώνονται υψηλές τιμές, ενώ είναι γνωστό ότι μία προγραμματική συμφωνία που θα έχει χρονική διάρκεια τριετή ή πενταετή για εκτέλεση, μπορεί να επιτύχει πολύ χαμηλότερες τιμές.
Λέτε ότι είναι αόριστη η ερώτηση. Θα σας απαντήσω με το εξής. Προγραμματική συμφωνία υπ' αριθμ. ΔΠΡΜ νούμερο 6974/15 Σεπτεμβρίου 1995 για την προμήθεια αποζευκτών 20-420 τάξεως κατά την προγραμματική αξία της προμήθειας, αξίας δύο δισεκατομμυρίων διακοσίων εξήντα εκατομμυρίων (2.260.000.000). Εξετάστε την για να δείτε πώς γίνονται οι προμήθειες και θα το διαπιστώσετε. Κάποτε οι προμηθευτές έψαχναν να βρουν έναν πραγματογνώμονα για να τον λαδώσουν και να μπορέσουν να κάνουν τη δουλειά τους. Τώρα οι πραγματογνώμονες της ΔΕΗ ψάχνουν τους προμηθευτές και συμφωνούν μαζί τους πώς θα γίνει η δουλειά. Στην προγραμματική συμφωνία καθορίζεται το ανώτατο πλαφόν. Και αν θα φθάσει η προμήθεια στο ανώτατο πλαφόν εξαρτάται απολύτως από την έκθεση των πραγματογνωμόνων. Αν οι πραγματογνώμονες συμφωνήσουν με τον προμηθευτή μπορούν να φθάσουν την τελική τιμή στο ανώτατο πλαφόν και έτσι να σπαταληθούν δισεκατομμύρια.
Λέτε περί προστασίας της εγχώριας παραγωγής. 'Εχει τιμή, κυρία Υπουργέ, η εγχώρια ενίσχυση. Αν πρόκειται να χαλάσω πενήντα δισεκατομμύρια (50.000.000.000) για να απασχοληθεί ένας εργάτης, δεν συμφέρει. Αυτά τα λεφτά τα δίνω απευθείας σε πολλούς εργάτες και ζουν χωρίς να δουλεύουν. Τι σημαίνει αυτή η δικαιολογία περί προστασίας εγχώριας παραγωγής που θα αφήνει ασύδοτη τη ΔΕΗ και τις προγραμματικές συμφωνίες; 'Ολα έχουν μία τιμή.
ΠΡΟΕΔΡΕΥΩΝ (Παναγιώτης Σγουρίδης): Η τιμή τιμή δεν έχει και τιμή του που την έχει!
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Αυτό στο ΠΑΣΟΚ δεν μπορείτε να το ισχυριστείτε. 
Αυτό είναι το θέμα μας. Δηλαδή κατά πόσο μπορεί να σπαταλώνται δισεκατομμύρια προκειμένου να μας λέτε ότι δήθεν υποστηρίζετε την εγχώρια παραγωγή. Δεν είναι δυνατόν να πλουτίζουν ασυδότως οι κομπιναδόροι. Δεν μπορεί να έρχονται οι προμηθευτές της ΔΕΗ σε απόλυτη συμφωνία, χωρίς να μπορείτε να τους ελέγξετε. Με τη διαδικασία που μας είπατε προηγουμένως προκύπτει ότι δεν υπάρχει κανένας έλεγχος και κάνουν ό,τι θελουν. Ψάχνετε για τις τιμές. Πού ψάχνετε, πού τις βρίσκετε, πώς διαμορφώνονται τελικά; 'Ολα αυτά είναι πολύ αόριστα. Πρέπει να προστεύσετε το δημόσιο χρήμα με πιο ελέγξιμες διαδικασίες.
(Χειροκροτήματα από την πτέρυγα της Νέας Δημοκρατίας)
Είδατε απήχηση, κύριε Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): Ξεχνάτε όμως ότι λειτουργεί και η αγορά. Αν κάπου η αγορά έχει στρεβλώσεις τότε βρίσκει μόνη της τη λύση. 
Η Υφυπουργός Ανάπτυξης κ. Διαμαντοπούλου έχει το λόγο.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Αγαπητέ συνάδελφε, αυτό που θα χειροκροτούσα και εγώ απ' αυτά που είπατε είναι ότι δεν είναι δυνατόν προσπαθώντας να υποστηρίξουμε την εγχώρια βιομηχανία να επιτυγχάνουμε τιμές, οι οποίες δεν είναι ανταγωνιστικές και τελικά να είναι σε βάρος και της βιομηχανίας και των δημοσίων επιχειρήσεων. Γι' αυτό και όλη η προσπάθεια γίνεται για να ενισχύσουμε την τοπική βιομηχανία μέσα από τέτοιες διαδικασίες με τις οποίες θα ωφελούνται και οι δημόσιες υπηρεσίες.
'Ετσι στο ερώτημά σας πώς βρίσκονται αυτοί οι προμηθευτές, θα σας πω ότι σύμφωνα με το νόμο γίνονται διαδικασίες με δημοσιεύσεις προσκλήσεων, με υποβολή προσφορών, σε όλον τον ημερήσιο Τύπο σύμφωνα με την τήρηση των κοινοτικών οδηγιών. Θα σας στείλουμε τα στοιχεία για να δείτε ότι οι τιμές οι οποίες έχουν επιτευχθεί σ' αυτό το 
 

  



Σελίδα 11869 
διάστημα είναι χαμηλότερες απ' αυτές που είχαμε στο προηγούμενο διάστημα.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Αυτό μπορεί να οφείλεται στο ότι υπάρχει μεγαλύτερος ανταγωνισμός.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Αυτό είναι όμως το σημαντικό. Δηλαδή ότι πέντε χρόνια αργότερα έχουμε χαμηλότερες τιμές, όταν όλα έχουν αυξηθεί.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Σε τεχνολογικές δουλειές γίνεται αυτό.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Εφόσον λοιπόν υπάρχει διαφάνεια στην πρόσκληση αυτών που προσφέρουν, εφόσον υπάρχουν δικλείδες ασφαλείας στην τιμή κόστους, εφόσον η ΔΕΗ σε περίπτωση νέου ελέγχου, έχει δικαίωμα προς όφελός της να σταματήσει τις τρέχουσες συμφωνίες, η κατοχύρωση είναι πληρης. Επειδή δεν ξέρω και δεν μπορώ να απαντώ επί όλων των περιπτώσεων, αυτήν που αναφέρετε και δεν την είχατε στην επίκαιρη ερώτησή σας, θα τη διερευνήσω και θα σας απαντήσω.
ΠΡΟΕΔΡΕΥΩΝ (Παναγιώτης Σγουρίδης): Τρίτη είναι η με αριθμό 1732/24.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς την Υπουργό Ανάπτυξης, σχετικά με τις απεργιακές κινητοποιήσεις των εργαζομένων στη ΛΑΡΚΟ, τη διασφάλιση του δημόσιου χαρακτήρα της επιχείρησης κλπ.
Η επίκαιρη ερώτηση του κ. Γκατζή έχει ως εξής.
"Απεργιακές κινητοποιήσεις ξεκίνησαν οι εργαζόμενοι της ΛΑΡΚΟ, αντιδρώντας στην απόφαση της Κυβέρνησης για ξεπούλημα της στρατηγικής σημασίας επιχείρησης και στην προσπάθεια για αφαίρεση κατακτήσεών τους στο χώρο.
Κύρια αιτήματα όλων των σωματείων της επιχείρησης είναι: Η παραμονή της επιχείρησης στο δημόσιο. Η διαγραφή όλων των πραγματικών χρεών της ΛΑΡΚΟ, ύψους είκοσι επτά δισεκατομμύρια (27.000.000.000) δραχμές, που την "πνίγουν" οικονομικά. Η ρύθμιση της τιμής του ρεύματος που καταναλώνει η επιχείρηση και η σύνδεσή της με την τιμή νικελίου και όχι με την τιμή αλουμίνας, όπως γίνεται μέχρι τώρα. Η επαναλειτουργία της ΕΛΣΙ στο Βόλο για την παραγωγή σιδεροχρωμίου και η συγχώνευσή της με τη ΛΑΡΚΟ, καθώς σήμερα οι τιμές σιδεροχρωμίου έχουν φθάσει σε ύψος ρεκόρ. Η ένταξη της ΛΑΡΚΟ στο κοινοτικό πρόγραμμα επενδύσεων στη βιομηχανία, που μεταφράζεται σε επιδότηση επτά δισεκατομμύρια (7.000.000.000) δραχμές για τον εκσυγχρονισμό της επιχείρησης. Η καθετοποίηση της παραγωγής με τη δημιουργία μονάδας ανοξείδωτου χάλυβα.
Επίσης, ζητούν την υπογραφή συλλογικής σύμβασης εργασίας που θα ανταποκρίνεται στις σημερινές ανάγκες.
Ερωτάται η κυρία Υπουργός, τι μέτρα προτίθεται να πάρει η Κυβέρνηση για την υπογραφή συλλογικής σύμβασης εργασίας με βάση τις προτάσεις των εργαζομένων στην επιχείρηση, καθώς και για την υλοποίηση των αιτημάτων που αφορούν το μέλλον και τον εκσυγχρονισμό της ΛΑΡΚΟ;".
Η Υφυπουργός Ανάπτυξης κ. Διαμαντοπούλου έχει το λόγο.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, και στο παρελθόν έχουμε αναλύσει στη Βουλή το θέμα της ΛΑΡΚΟ και είχα ανακοινώσει ένα πρόγραμμα συγκεκριμένων ενεργειών, που αφορούσαν την εξυγίανση της επιχείρησης. Αυτό ήταν η εξυγίανση του χαρτοφυλακίου της, οι επενδύσεις που αφορούσαν το χώρο της ενέργειας και η εξεύρεση στρατηγικών επενδυτών και συμμάχων της εταιρείας σε παγκόσμιο επίπεδο. Και τα τρία αυτά είναι σε εξέλιξη.
Δηλαδή πρώτον, η εξυγίανση του χαρτοφυλακίου, όπως ξέρετε, έχει προχωρήσει και έχει γίνει η πρώτη διαγραφή χρεών, που είναι είκοσι επτά δισεκατομμύρια (27.000.000.000) δραχμές, ιλιγγιώδες ποσό, αν σκεφθούμε ότι η διαγραφή είκοσι επτά δισεκατομμυρίων (27.000.000.000) κάποιον επιβαρύνει.
Δεύτερον, έχει προχωρήσει και έχει κατατεθεί το επενδυτικό σχέδιο των επτά δισεκατομμυρίων (7.000.000.000) δραχμών.
Τρίτον, είναι σε εξέλιξη η συνεργασία με έναν μεγάλο οίκο, ο οποίος έχει προσληφθεί με διαφανείς διαδικασίες και θεωρείται από τις καλύτερες εταιρείες στον κόσμο στο χώρο του αλουμινίου, την εταιρεία ΜΠΕΡΝΣ σε συνεργασία με την ελληνική ΕΤΕΒΑ.
Δυστυχώς, όμως έχουμε σοβαρές αρνητικές εξελίξεις στο χώρο του νικελίου, στις οποίες ο κύριος συνάδελφος δεν αναφέρεται καθόλου, σαν να είναι κάτι έξω από τα ενδιαφέροντά μας.
Το νικέλιο είναι ένα χρηματιστηριακό προϊόν. Η τιμή του έχει φθάσει στα χαμηλότερα δυνατά επίπεδα από ό,τι είχε φθάσει ποτέ. Η πολύ χαμηλή τιμή του νικελίου επηρεάζει άσχημα, θα έλεγα εξαιρετικά δραματικά, την πορεία της εταιρείας.
Η οικονομία μας είναι ανοικτή και δεν είναι δυνατόν να κατατίθεται επίκαιρη ερώτηση, που αφορά μία βιομηχανία σαν και αυτή και να μη λαμβάνεται υπόψη η τιμή του προϊόντος που παράγει η εταιρεία.
Λόγω, λοιπόν, του ότι είναι δραματικά δύσκολες οι συνθήκες για το νικέλιο γίνονται προσπάθειες για να σταθεί η εταιρεία όρθια αυτήν τη στιγμή. Και αυτό είναι το πρόβλημα.
Η πρόταση που υπάρχει αυτήν τη στιγμή, είναι για μείωση του κόστους παραγωγής και σε αυτό πρέπει να συμβάλουν όλοι οι συντελεστές. Επανειλημμένως γίνεται συζήτηση και προσπάθεια με τα σωματεία και υπάρχει αυτήν τη στιγμή ένα πρόγραμμα για την εξοικονόμηση σχεδόν ενάμισι δισεκατομμυρίου (1.500.000.000) δραχμών μέχρι το τέλος του χρόνου, για να μπορέσει η επιχείρηση να φθάσει μέχρι το Δεκέμβριο.
Τα υπόλοιπα, όπως να αναλάβει η ΛΑΡΚΟ τα ΕΛΣΙ, φαντάζομαι ότι έχετε τη δυνατότητα να κατανοήσετε τι σημαίνει μία προβληματική επιχείρηση με χρέη δισεκατομμυρίων να αναλάβει ακόμη μια επιχείρηση, η οποία έκλεισε γιατί ήταν και αυτή προβληματική και για να μπει μπροστά χρειάζεται επενδύσεις δισεκατομμυρίων αφού πρέπει κάποιος να την αγοράσει, γιατί βέβαια δεν μπορεί να χαριστεί στη ΛΑΡΚΟ. Αλλά ακόμα και αν αγοραζόταν, χρειάζονται επενδύσεις πολλών δισεκατομμυρίων.
Ούτε θέλω να απαντήσω στην επαναλαμβανόμενη πρότασή σας για την τακτοποίηση της παραγωγής, για τη δημιουργία μονάδος ανοξείδωτου χάλυβα, επενδύσεις οι οποίες είναι πάνω από εκατόν πενήντα δισεκατομμύρια (150.000.000.000) δραχμές.
Θα έλεγα, λοιπόν, κύριε Πρόεδρε, ότι σε μία τόσο δύσκολη περίοδο για μία βιομηχανία, η οποία είναι μεγάλης οικονομικής σημασίας για τη χώρα και γύρω από την οποία υπάρχουν χιλιάδες άνθρωποι εργαζόμενοι, σε μικρές και μεγάλες οικονομικές δραστηριότητες, δεν είναι δυνατόν να αντιμετωπίζεται η εξυγίανσή της, η επιβίωσή της αυτήν τη στιγμή με την κατάθεση ενός τιμοκαταλόγου προτάσεων, που το σύνολό τους ξεπερνά τα πεντακόσια δισεκατομμύρια (500.000.000.000) δραχμές.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Διαμαντοπούλου.
Ο κ. Γκατζής έχει το λόγο για δύο λεπτά για να αναπτύξει την επίκαιρη ερώτησή του.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, έκανε πολύ μεγάλη υπερτίμηση η κ. Διαμαντοπούλου με τα πεντακόσια δισεκατομμύρια (500.000.000.000) δραχμές, που είπε ότι θα στοιχίσουν αυτές οι επενδύσεις. Φυσικά δεν είμαι ειδικός για να πω ακριβώς τι προϋπολογισμό θα έχει.
Θα ήθελα, όμως, να πω το εξής ότι οι επενδύσεις γίνονται ανάλογα με την επιλογή την οποία κάνει μία πολιτική ανάπτυξης. Και φαίνεται ότι αυτές οι επιλογές ανάπτυξης για το Υπουργείο και για την Κυβέρνηση είναι έξω από τα ενδιαφέροντά της, όταν ξέρουμε σήμερα ότι το σιδηροχρώμιο έχει φθάσει σε τιμές πάρα πολύ μεγάλες, όταν ξέρουμε ότι και τα ΕΛΣΙ θα πουληθούν, όπως πουλήθηκαν άλλες κρατικές επιχειρήσεις για ένα κομμάτι ψωμί, όταν ξέρουμε επίσης ότι αυτό το πρόγραμμα του ανοξείδωτου χάλυβα συμπεριλαμβάνεται ακόμα στα αναπτυξιακά προγράμματα του ΠΑ.ΣΟ.Κ. που ξεκίνησαν από το 1983. Το θυμάμαι σαν τώρα, όταν το είχε εξαγγείλει ο ίδιος τότε ο Ανδρέας Παπανδρέου, όταν ήρθε στο Βόλο και υπήρχαν ορισμένα προβλήματα με τα ΕΛΣΙ.
Πέρα όμως από αυτό, θα ήθελα να πω ότι, όπως είπε και η κυρία Διαμαντοπούλου, γνωρίζει ότι η επιχείρηση αυτή είναι 
 

  



Σελίδα 11870 
μία από τις μεγαλύτερες στρατηγικής σημασίας επιχειρήσεις στο είδος της, όχι μόνο στον ελλαδικό χώρο, αλλά και στα Βαλκάνια. Γνωρίζει ότι απασχολούνται δυόμισι χιλιάδες περίπου εργαζόμενοι, μόνιμοι και εποχικό προσωπικό, γνωρίζει την οικονομική κατάσταση ακριβώς που υπάρχει, λόγω, όπως είπε, της τιμής της νικελίου.
Αλλά δεν μπορεί αυτή η εξοικονόμηση, κυρία Υπουργέ, να γίνεται μόνο με τη μείωση των μισθών και των απολαβών των εργαζομένων, όταν θέλετε να κόψετε τα επιδόματα παραγωγικότητας, όταν θέλετε να τους κόψετε την ένδυση και την υπόδυση που φοράνε μέσα στους χώρους δουλειάς, όταν κόβετε το ασφαλιστικό ταμείο το οποίο μέσα σε λίγα χρόνια αυτοί οι άνθρωποι που βγαίνουν στη σύνταξη θα το χάσουν και όταν δεν υπολογίζετε -γιατί και οι εργαζόμενοι εκεί και υπεύθυνα στελέχη της επιχείρησης το λένε- ότι μόνο από τα υποπροϊόντα βγαίνει ουσιαστικά το εργατικό κόστος της επιχείρησης.
Πέρα όμως απ' αυτό θα ήθελα να πάρετε μία υπεύθυνη θέση, να δούμε πώς θα λυθούν αυτά τα προβλήματα, γιατί, κυρία Υπουργέ, ξέρετε ότι τη Δευτέρα γίνονται κινητοποιήσεις, όχι μόνο από τα πέντε σωματεία και τα τέσσερα εργατικά κέντρα που έχουν σχέση με την παραγωγή και το εργοστάσιο της ΛΑΡΚΟ, αλλά και απ' όλους τους κατοίκους και όλους τους φορείς αυτών των νομών. 'Ολοι θα κατέβουν σε κινητοποιήσεις.
Δεν μπορεί, λοιπόν, να αγνοείται αυτό το αίτημα, δεν μπορεί να καταστραφεί μια τέτοια επιχείρηση και να οδηγηθεί, με την πορεία που ακολουθεί, στην ιδιωτικοποίηση και να χάσουν τόσες χιλιάδες άνθρωποι την εργασία τους. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Διαμαντοπούλου, έχετε δύο λεπτά για να δευτερολογήσετε.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): 'Ενα τόσο μεγάλο θέμα πραγματικά χρειάζεται χρόνο για να αναπτυχθεί, αλλά δεν είναι δυνατόν να συζητήσουμε, όταν βλέπουμε τα πράγματα από τελείως διαφορετική οπτική γωνία.
Η αντιμετώπιση των προβλημάτων της ΛΑΡΚΟ, κύριε συνάδελφε, δεν γίνεται με τους μισθούς των εργαζομένων. Αυτό το οποίο ζητήθηκε αυτήν τη στιγμή, ώστε να υπάρξει μία συναίνεση ανάμεσα στους εργαζόμενους και στη διοίκηση, είναι να γίνει αποδεκτό ότι το πριμ το οποίο στη ΛΑΡΚΟ δίνεται, όπως ξέρετε, σε όλους από τους διοικητικούς μέχρι τους εργάτες ορυχείων, να μη δίνεται, όταν το κόστος παραγωγής είναι μεγαλύτερο από την τιμή πώλησης, κάτι το οποίο είναι απολύτως λογικό για να σταθεί μία βιομηχανία.
Δεν έγινε καμία πρόταση για το πρόβλημα του ασφαλιστικού τους, όταν ξέρετε ότι στη ΛΑΡΚΟ κατ' εξαίρεση οι αποζημιώσεις είναι κατά 150% μεγαλύτερες από τους άλλους χώρους. Δεν έγινε προσπάθεια αυτήν τη στιγμή να υπάρξει περικοπή σ' αυτό, αλλά υπήρξαν μερικά βασικά σημεία, τα οποία δεν επηρεάζουν το βασικό μισθό των υπαλλήλων και εν πάση περιπτώση πρέπει ο καθένας να προσφέρει κάτι σ' αυτήν τη δυσκολία.
Kαι βέβαια, όταν υπάρχει η ειδική τιμή για τη ΛΑΡΚΟ στο ρεύμα, κάποιος το πληρώνει αυτό. Και δεν λέω ότι το πληρώνει η Κυβέρνηση, το πληρώνει όμως ο ελληνικός λαός, για την τιμή του ρεύματος αυτήν τη στιγμή πληρώνει η ΛΑΡΚΟ λιγότερο από την τιμή του κόστους. Αυτό πληρώνεται από τον ελληνικό λαό.
ΝΙΚΟΛΑΟΣ ΓΚΑΤΖΗΣ: Και της ΠΕΣΙΝΕ τα πληρώνει ο ελληνικός λαός, που τα καρπώνεται ξένη εταιρεία και βγαίνουν στο εξωτερικό.
ANNA ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Τα είκοσι επτά δισεκατομμύρια (27.000.000.000), τα οποία ρυθμίστηκαν πριν από ένα μήνα, πληρώθηκαν από τον ελληνικό λαό. 'Οταν λέμε "διαγράφω χρέος", δεν σημαίνει ότι βάζω μία γραμμή, από κάποιον πληρώνονται. 'Αρα υπήρξε πολύ σοβαρή προσπάθεια, για να αντιμετωπισθεί η επιβίωση μιας εταιρείας, εξαιρετικά μεγάλης οικονομικής σημασίας. 'Ομως, σε τόσο δύσκολες περιόδους, όχι μόνο οι εργαζόμενοι, όχι μόνο οι κάτοικοι γύρω απ' αυτές τις περιοχές, αλλά και εμείς όλοι, τα πολιτικά κόμματα, πρέπει να κατανοούμε ότι με συναινέσεις και με στρατηγικές κινήσεις, αποτελεσματικές και εφικτές, μπορούμε να δώσουμε λύσεις.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Διαμαντοπούλου.
Η υπ' αριθμ. 1734/24.6.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τον Υπουργό Εξωτερικών, σχετικά με την τοποθέτηση του πρέσβη κ. Ιβράκη στη θέση του αναπληρωτή γενικού γραμματέα του Υπουργείου, διαγράφεται λόγω κωλύματος των Υπουργών.
Επόμενη είναι η υπ' αριθμ. 1730/23.6.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς την Υπουργό Ανάπτυξης, σχετικά με τη μετατροπή του Οργανισμού Κεντρικής Αγοράς Αθηνών σε ανώνυμη εταιρεία, τη διασφάλιση των θέσεων εργασίας κλπ.
Η επίκαιρη ερώτηση του κ. Αράπη είναι η ακόλουθη:
"Ο Οργανισμός Κεντρικής Αγοράς Αθηνών (Ο.Κ.Α.Α.), μη κερδοσκοπικός οργανισμός κοινής ωφέλειας υπήχθη στο ν. 2414/96 και μετατρέπεται από Ν.Π.Δ.Δ. σε Α.Ε., χωρίς να έχει υπάρξει επιχειρησιακό σχέδιο για τη μετατροπή και τη μετέπειτα λειτουργία του, χωρίς να αποσαφηνίζονται οι όροι που θα γίνονται οι μελλοντικές συμβάσεις με τους εμπόρους - χρήστες και χωρίς να διασφαλίζονται οι εργασιακοί όροι του υπάρχοντος προσωπικού.
Ερωτάται η κυρία Υπουργός:
1. Προβλέπεται η συνέχιση της λειτουργίας του ως μη κερδοσκοπικός οργανισμός κοινής ωφέλειας, όπως όριζε η αρχική δωρεά με την οποία δημιουργήθηκε ο Ο.Κ.Α.Α.; 
2. Πώς θα διασφαλιστούν οι υπάρχουσες θέσεις εργασίας αν, όπως φημολογείται, φύγει ο Ο.Κ.Α.Α. από την κυριότητα του δημοσίου;"
Η κ. Διαμαντοπούλου, που σήμερα έχει την τιμητική της, έχει το λόγο για τρία λεπτά να πρωτολογήσει!
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, ο οργανισμός κεντρικής αγοράς έχει υπαχθεί σύμφωνα με το τελευταίο προεδρικό διάταγμα του 1998 στις διατάξεις του νόμου περί ανωνύμων εταιρειών. 'Ετσι η διοίκηση υποχρεούται να καταρτίσει το καταστατικό της ανώνυμης εταιρείας και να γίνει προεδρικό διάταγμα, ώστε να υπάρχει η εναρμόνιση του οργανισμού με το νόμο που προανέφερα. 
Η προσαρμογή στις διατάξεις αυτού του νόμου, απαιτεί ο οργανισμός μόλις γίνει ανώνυμη εταιρεία πλέον, να καταρτίσει επιχειρησιακό και στρατηγικό σχέδιο των οποίων η εκτέλεση θα παρακολουθείται από τους αρμόδιους Υπουργούς. Επίσης να προσληφθεί διευθύνων σύμβουλος με δημόσια προκήρυξη ο οποίος θα υπογράψει συμβόλαιο διαχείρισης και τέλος να συμμετέχουν οι εργαζόμενοι στο διοικητικό συμβούλιο της καινούριας εταιρείας.
Η Γενική Γραμματεία Εμπορίου του Υπουργείου Ανάπτυξης είναι στη διαδικασία ολοκλήρωσης αυτού του προεδρικού διατάγματος το οποίο θα πάρει μετά το δρόμο του. Με αυτό το προεδρικό διάταγμα γίνεται σοβαρή προσπάθεια να μη θιχτούν οι υφιστάμενες θέσεις εργασίας, να μη μειωθούν οι αποδοχές και να μην έχουν οι εργαζόμενοι πρόβλημα με το ασφαλιστικό τους.
Τέλος, θέλω να σας πω ότι η προσπάθεια που κάνουμε με αυτό το προεδρικό διάταγμα είναι πρώτον να αξιοποιηθεί πλήρως η δημόσια περιουσία, την οποία διαχειρίζεται σήμερα ο οργανισμός κεντρικής αγοράς, δεύτερον να εξορθολογιστεί η λειτουργία του και τρίτον να δοθεί η δυνατότητα δημιουργίας δυναμικών επιχειρήσεων χονδρικού εμπορίου οπωροκηπευτικών και όλων των άλλων προϊόντων που υπάρχουν στην κεντρική αγορά από την ίδια την ανώνυμη εταιρεία της κεντρικής αγοράς.
Πιστεύουμε ότι η καινούρια μορφή που θα δοθεί στον οργανισμό η ευελιξία του καινούριου νομικού σχήματος και κυρίως η αρωγή των εργαζομένων θα συμβάλουν, ώστε να επιτευχθεί ο τελικός στόχος που είναι μια αγορά που θα λειτουργεί καλύτερα και πιο αποτελεσματικά.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Αράπη, έχετε το λόγο.
 

  



Σελίδα 11871 
ΙΩΑΝΝΗΣ ΑΡΑΠΗΣ: Κυρία Υφυπουργέ, στη βιασύνη σας η Kυβέρνηση να θυσιάσει ορισμένους φορείς στην ιδιωτικοποίηση νομίζω ότι ήταν εσπευσμένη και εκ του προχείρου η ένταξη της Κεντρικής Αγοράς Αθηνών στο νόμο 2414/96. Αυτό φαίνεται και από το γεγονός ότι χθες έληξε η προθεσμία και σεις δεν έχετε καταθέσει τα απαραίτητα δικαιολογητικά σαν Κυβέρνηση.
Μήπως όπως ισχυρίζονται οι εργαζόμενοι αλλά και οι έμποροι της λαχαναγοράς ο νόμος 2414 είναι ακατάλληλο εργαλείο για να χειριστείτε την κεντρική αγορά γι' αυτό και δεν προλάβατε τις προθεσμίες όπως ορίζει ο νόμος. Αν και έτσι η ένταξη της κεντρικής αγοράς δείχνει προχειρότητα εκ μέρους σας. 
Επίσης μήπως το πάτε για προεδρικό διάταγμα όπως το είπατε και πριν; Δεν νομίζω να σας παρέχει ο νόμος 2414 αυτήν την ευχέρεια. Πάντως είμαι περίεργος να δω πως θα παρακάμψετε και αυτόν ακόμη το νόμο. 
Είμαι επίσης περίεργος, κυρία Υφυπουργέ, για το πώς θα παρακάμψετε το θεμελιώδη όρο της δημιουργίας της κεντρικής αγοράς που ορίζει η αρχική δωρεά της κυβέρνησης των Ηνωμένων Πολιτείων το 1965 ότι δηλαδή η κεντρική αγορά θα παραμείνει κοινωφελής οργανισμός μη κερδοσκοπικού χαρακτήρος για πενήντα χρόνια. Η υπό δημιουργία ανώνυμος εταιρεία θα είναι μη κερδοσκοπικού χαρακτήρος; Αυτά είναι ερωτήματα. Εγώ προσωπικά καθόλου δεν θα αμφιβάλλω για τις αγαθές σας προθέσεις επ' αυτού όμως καθόλου δεν καταλαβαίνω γιατί αρνείστε να δώσετε στα αφορούμενα πρόσωπα τη σύμβαση αυτή που υπέγραψαν οι Ηνωμένες Πολιτείες.
Διαβάζοντας ένα άρθρο του Υφυπουργού Ανάπτυξης με τους εκφορτωτές μαθαίνω ότι ο κύριος λόγος της μετατροπής της ανώνυμης εταιρείας αυτής είναι να παταχθεί η φοροδιαφυγή. Πολύ χαίρομαι γι' αυτό που κάνετε. 'Ομως δεν καταλαβαίνω πως μια ανώνυμη εταιρεία θα μπορέσει να ελέγξει άλλες εταιρείες, δηλαδή τους εμπόρους που ασκούν παρεμπόριο. Θα ήθελα πολύ να μου εξηγήσετε πως κάτι τέτοιο δεν ήταν δυνατόν να γίνει με ένα δημόσιο οργανισμό, ενώ είναι δυνατόν να γίνει με μια ανώνυμη εταιρεία. Φαίνεται πως ο ακραίος, αγοραίος, ο βάρβαρος, ο νεοφιλελεύθερος καπιταλισμός μπορεί να κάνει και εκεί το θαύμα του που και εμείς οι τυφλοί δεν το βλέπουμε.
Αλλά το παραεμπόριο δεν ασκείται μέσα από την κεντρική αγορά. Ασκείται εκτός αυτής από επιχειρήσεις που λειτουργούν παραδίπλα και θα περιμένει κανείς ...
ΠΡΟΕΔΡΕΥΩΝ (Παναγιώτης Σγουρίδης): Κύριε Αράπη, σας παρακαλώ, τελειώνετε.
ΙΩΑΝΝΗΣ ΑΡΑΠΗΣ: Τελειώνω, κύριε Πρόεδρε. Εξάλλου είναι η τελευταία ερώτηση. 
ΠΡΟΕΔΡΕΥΩΝ (Παναγιώτης Σγουρίδης): Δεν είναι η τελευταία.
ΙΩΑΝΝΗΣ ΑΡΑΠΗΣ: ...να ασκείται έλεγχος σ' αυτές τις επιχειρήσεις και να είναι αυστηρότατη η χορήγηση σχετικών αδειών. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Διαμαντοπούλου, έχετε το λόγο για δύο λεπτά για να δευτερολογήσετε.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, εκτιμώ ότι το πρόβλημά μας δεν είναι ο βάρβαρος αγοραίος και χυδαίος νεοφιλελευθερισμός, είναι η βάρβαρη, αγοραία και χυδαία αντιπολίτευση η οποία γίνεται. Γιατί ξέρετε πολύ καλά ότι ιδιαίτερα σ'ένα χώρο του εμπορίου είναι πολύ καλύτερα να λειτουργήσει μια ανώνυμη εταιρεία και να μπει τάξη σ'ένα θέμα που υπάρχουν πάρα πολλά προβλήματα. Γιατί κανείς δεν μπορεί να πει σήμερα ότι λειτουργεί καλά η κεντρική αγορά.
Το πρόβλημά μας είναι να μην πειράξουμε κανέναν, να μη γίνει τίποτα, να μην αλλάξει τίποτα, να μένουν όλα όπως έχουν, όταν ξέρουμε ότι έτσι όπως έχουν τα πράγματα δεν λειτουργούν καλά ότι έχουν τεράστια προβλήματα, ότι συσσωρεύουν μεγάλα ελλείμματα, ότι τελικά κανένας δεν είναι ευχαριστημένος.
Επειδή, λοιπόν, το πρόβλημά μας είναι να είναι ο πολίτης και ο τελικός καταναλωτής ευχαριστημένος, γίνονται με άψογες νομικές διαδικασίες, την ευθύνη των οποίων έχει η Γενική Γραμματεία Εμπορίου, όλες εκείνες οι ενέργειες, οι αποφάσεις και οι κανονιστικές πράξεις, που θα οδηγήσουν σ'ένα ευέλικτο σχήμα. Είναι και δημόσιες οι επιχειρήσεις, οι οποίες γίνονται ανώνυμες εταιρείες, δεν είναι μόνο του ιδιωτικού τομέα, οι οποίες, για να μην επαναλαμβάνω, θα έχουν σαν στόχο αυτά τα οποία σας εξήγησα πριν. Και ο τελικός στόχος είναι αυτός, να λειτουργήσει καλύτερα η κεντρική αγορά.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Διαμαντοπούλου.
Εισερχόμαστε στην δεύτερη με αριθμό 1725/22-6-98 επίκαιρη ερώτηση πρώτου κύκλου, που την παραλείψαμε γιατί ο κύριος Υφυπουργός ήθελε να την συζητήσουμε τελευταία, του Βουλευτή της Νέας Δημοκρατίας κ. Λεωνίδα Λυμπερακίδη προς τον Υπουργό Γεωργίας, σχετικά με την καταβολή των αποζημιώσεων στους αγρότες του Νομού 'Εβρου, για τις καταστροφές που υπέστησαν από τις πλημμύρες κλπ.
Η επίκαιρη ερώτηση του κ. Λυμπερακίδη είναι η ακόλουθη:
"Κατά τη συζήτηση, προ μηνός περίπου, επερώτησης για τον ΕΛΓΑ που σας καταθέσαμε εγώ με άλλους συναδέλφους του κόμματός μου, και μετά από προσωπική μου παράσταση για υπόλοιπο οφειλής αποζημίωσης του ΕΛΓΑ προς τους αγρότες του 'Εβρου, ανερχόμενο στο ύψος 1/3 του συνόλου (τρία δισεκατομμύρια δραχμές) για τα Φθινοπωρινά του 1997 παγωμένα του νομού, είπατε από του βήματος της Βουλής ότι δεν το γνωρίζατε το χρέος, και ότι αν είναι έτσι όπως μου τα είπατε, κύριε συνάδελφε (απευθυνόμενος σε μένα), αύριο κιόλας θα λυθεί.
Παρά ταύτα και ενώ οι πληροφορίες μου λένε ότι πράγματι διαπιστώσατε ότι όπως τα έλεγα είναι, εντούτοις μέχρι και σήμερα δεν επιλύσατε το θέμα, αφήνοντας έτσι και πάλι τους αγρότες του 'Εβρου με την πίκρα στο στόμα, ενώ γνωρίζετε πολύ καλά τις ολοκληρωτικές ζημίες που υπέστησαν και τελευταίως από τις πλημμύρες και ότι δεν έχουν τελικά πού την κεφαλήν κλίνε μια και ξέρετε επίσης καλά και τη βραδύτητα χειρισμών και των ΠΣΕΑ στον τομέα αποζημίωσης καταστροφών.
Κατόπιν όλων αυτών επίκαιρα σας ερωτώ, κύριε Υπουργέ της Γεωργίας.
Τι θα κάνετε;
Θα κρατήσετε το λόγο σας, ως προς την υπόσχεση που δώσατε ενώπιον του Σώματος, για την άμεσο απόδοση του υπολοίπου της αποζημίωσης για τα περσινά παγωμένα του 'Εβρου ύψους ενός δισεκατομμυρίου (1.000.000.000) περίπου;
Θα πιέσετε καταστάσεις προκειμένου να αποδοθεί και η οφειλόμενη αποζημίωση επιτέλους από τα ΠΣΕΑ για τις φετινές πλημμύρες, στους τόσο σκληρά δοκιμασθέντας αγρότες του 'Εβρου;
'Η θα συμβάλλετε πάλι και με αυτήν την αδιαφορία σας, στη μεγάλη εθνική πληγή που χαίνει στον νομό μας και λέγεται μετανάστευση;".
Ποιητική η επίκαιρη ερώτηση του κ. Λεωνίδα Λυμπερακίδη!
Ορίστε κύριε Υφυπουργέ, έχετε το λόγο για τρία λεπτά.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ευχαριστώ, κύριε Πρόεδρε.
Σωστά αναφέρει ο κύριος συνάδελφος τη δέσμευση του Υπουργού. Γιατί κατά την συζήτηση της 18-3-98 επερώτησης Βουλευτών της Νέας Δημοκρατίας ο κύριος Υπουργός αναφερόμενος σε παρατήρησή σας ότι δεν δόθηκε το 30% των αποζημιώσεων από ζημιές του 1997 -και αφορούσε αυτούς που έκαναν ενστάσεις ή δεν μπορούσαν να καλυφθούν από τον ΕΛΓΑ- είπε χαρακτηριστικά: 
"Θα ασχοληθώ με το θέμα. Πρόκειται για ελάχιστες περιπτώσεις." Συνέχισε με το ότι η αναφορά που κάνετε, αφορά το βόρειο 'Εβρο, που έπρεπε να έχει προτεραιότητα και έκλεισε με το ότι "θα πράξω αυτά που πρέπει." Και έπραξε, κύριε συνάδελφε, αυτό που έπρεπε, αυτό που σας είπε. Ενημερώθηκαν αμέσως όλες οι υπηρεσίες, είμαι ο ίδιος 
 

  



Σελίδα 11872 
μάρτυρας αυτών των συναντήσεων. Η εντολή ήταν να δοθεί άμεση προτεραιότητα για τον νομό 'Εβρου.
Θέλω, όμως, να σας πω με κάθε ειλικρίνεια ότι, πέρα και έξω από τη δική σας ή τη δική μας βούληση, υπάρχει η γραφειοκρατία και υπάρχουν μια σειρά από άλλες δυσκολίες, οι οποίες πολλές φορές δεν αφήνουν την καλώς εννοούμενη λογική ή πρόθεση και των Υπουργείων και των ανθρώπων που ασχολούνται στα Υπουργεία, να προχωρήσουν οι εντολές στην υλοποίηση, με την ταχύτητα και στο χρόνο που πρέπει. 
Για τις ζημιές από τους παγετούς του Οκτωβρίου του 1997 στις βαμβακοκαλλιέργειες του Νομού 'Εβρου, ύστερα από τις εκτιμήσεις από ειδικούς γεωπόνους και μελετητές, καταβλήθηκαν αποζημιώσεις ύψους ενός δισεκατομμυρίου επτακοσίων δεκαπέντε εκατομμυρίων (1.715.0000.000) δραχμών, σαν προκαταβολή μέχρι σήμερα. Θα καταβληθούν πολύ σύντομα, μέχρι τις 2.7.1998, αφού καθορίστηκε πια η τελική τιμή στο βαμβάκι, τα υπόλοιπα χρήματα, τα οποία είναι περίπου εξακόσια πενήντα εκατομμύρια (650.000.000) δραχμές. Υπήρξαν, όμως, ζημιές από βροχοπτώσεις και πλημμύρες από τις 20.11.1997 έως τις 10.2.1998, αλλά και τελευταία. 'Ηταν πρωτόγνωρες οι ζημιές στο Νομό 'Εβρου, ανυπολόγιστες ζημιές, οι οποίες δεν καλύπτονται από τον ΕΛΓΑ.
Προκειμένου να καταβληθούν οικονομικές ενισχύσεις στους αγρότες αυτών των περιπτώσεων, υποβάλαμε από τα μέσα του Φλεβάρη διϋπουργική απόφαση στην υπηρεσία ανταγωνισμού στην Ευρωπαϊκή 'Ενωση και αναμένουμε και έχουμε θετική ανταπόκριση μέχρι στιγμής. Περιμένουμε, όμως, το τελικό κείμενο έγκρισης, για να ξεκινήσουμε την καταβολή των αποζημιώσεων.
Πιστεύω ότι δεν είναι πολύ μακριά ο χρόνος αυτός, διότι έχουμε προβλέψει και το τίμημα και τα χρήματα, για να ανταποκριθούμε πράγματι στις ανάγκες των παραγωγών από τις ανυπολόγιστες ζημιές του Νομού 'Εβρου και το 1997 αλλά και το τρέχον έτος.
ΠΡΟΕΔΡΕΥΩΝ (Παναγιώτης Σγουρίδης): Ο κ. Λυμπερακίδης έχει το λόγο.
ΛΕΩΝΙΔΑΣ ΛΥΜΠΕΡΑΚΙΔΗΣ: Κύριε Υπουργέ, δεν μπορώ να αμφισβητήσω ούτε την πρόθεσή σας ούτε την ειλικρίνειά σας. Πράγματι, αυτή η συζήτηση έγινε κατά τη διάρκεια μιας επερωτήσεως εδώ. Και βέβαια και εγώ δέχομαι ότι πολλά πράγματα σκοντάφτουν στη γραφειοκρατία, αλλά το να σταματά μια προσπάθεια η γραφειοκρατία, δεν είναι και απολύτως σωστό, όταν πρόκειται για περιοχές όπως ο 'Εβρος, οι οποίες -όπως πολύ καλά το είπατε, το παραδέχεσθε- τελευταίως εβλήθησαν τόσο πολύ, που από πλευράς οικονομικής πια οι αγρότες του 'Εβρου δεν μπορούν να επιβιώσουν.
'Αρα, λοιπόν, από εδώ εσείς πρέπει να φύγετε οργισμένος με αυτούς τους γραφειοκράτες, οι οποίοι γίνονται αιτία να σκοντάψει η πολιτική σας, η προσπάθειά σας, η ειλικρινειά σας. Θα πρέπει να πάτε να τους αρπάξετε και να τους πείτε ότι πια είναι εθνικό θέμα η αποζημίωση, η οποιαδήποτε αποζημίωση, για το Νομό 'Εβρου.
Κάπου αναφέρω το θέμα των ΠΣΕΑ, που καμιά φορά "βγάζουμε την ουρά μας απ' έξω". Το καταλαβαίνω ότι είναι υπόθεση άλλων, δηλαδή και της Τοπικής Αυτοδιοίκησης κλπ., αλλά πρέπει να καταλάβουμε ότι οι αγρότες είναι ευθύνη δική σας. 'Οπως η φύλαξη των πολιτών των συνοριακών περιοχών, είναι θέμα του Υπουργείου Εθνικής 'Αμυνας, η υπόθεση της προφύλαξης των αγροτών, είναι θέμα του Υπουργείου Γεωργίας. 
Είτε προέρχεται από το ένα μέρος είτε προέρχεται από το άλλο μια αποζημίωση, δηλαδή η επιβίωση των ανθρώπων αυτών, πρέπει εσείς να παρεμβαίνετε. Τώρα θα μου πείτε "δεν μπορούμε να παρέμβουμε για να δώσουμε τις αποζημιώσεις από τον ΕΛΓΑ και θα πάμε στα ΠΣΕΑ και στην Τοπική Αυτοδιοίκηση;". Να προσπαθήσουμε.
Επειδή, λοιπόν, κατάλαβα ότι πράγματι το ξέρετε το θέμα καλά, ιδίως σε ό,τι αφορά τις ζημιές του 'Εβρου, θέλω και αυτές οι ημερομηνίες που είπατε, να συρρικνωθούν ακόμα πιο πολύ, ούτως ώστε γι' αυτόν τον κόσμο, που με το ζόρι τον κρατούμε εκεί, για να επιβιώσει οικονομικά από τα αγροτικά, πέραν των άλλων επιπτώσεων που υπάρχουν εκ της θέσεως που βρίσκονται, θέλω να δείξετε ιδιαίτερη συνέπεια.
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Λυμπερακίδη. Εναντίον των καλαμαράδων, των γραφειοκρατών, λοιπόν.
Ο κύριος Υπουργός έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ελπίζω να γνωρίζετε ότι κάναμε παρεμβάσεις και μάλιστα και αλλαγές, οι οποίες χαρακτηρίστηκαν, όχι από εσάς, αλλά από μέλη της Αντιπολίτευσης, σαν προσπάθεια τοποθέτησης ημετέρων σε διάφορες υπηρεσίες, που εμπλέκονται ή που ευθύνονται για όποιες καθυστερήσεις.
Θέλω, κύριε συνάδελφε, να σας πω ότι από τις 23.2.1998 ζητήσαμε την εξατομίκευση των ζημιών στο Νομό 'Εβρου. 
Δεν απευθύνω από το Κοινοβούλιο κατηγορία σε κανέναν, αλλά θέλω να σας πω ότι δεν έχουμε όλους τους καταλόγους όλων των δικαιούχων παραγωγών ακόμη στα χέρια μας. 'Εχουμε το μεγαλύτερο όγκο. Ελπίζω να τους έχουμε τις επόμενες ημέρες, ανεξάρτητα με το πρόγραμμα του ΕΛ.Γ.Α. -ένας ΕΛ.Γ.Α. για τον οποίο θέλω να ξέρετε ότι αυτήν τη στιγμή έχει ένα άνοιγμα πάνω από τριάντα δισεκατομμύρια (30.000.000.000) δραχμές, άνοιγμα που θα αναγκαστούμε να επιβαρύνουμε, τον 'Ελληνα φορολογούμενο για να μπορέσουμε να ανταποκριθούμε στις απίστευτες σε όγκο και έκταση ζημιές σε όλην τη χώρα και τον προηγούμενο χρόνο, αλλά και αυτό το χρόνο. 'Οσον αφορά τις ζημιές που αφορούν τον ΕΛ.Γ.Α. μέχρι τις 2 του Ιούλη, όπως σας δήλωσα θα δοθεί το υπόλοιπο των αποζημιώσεων και ελπίζω να είμαστε συνεπείς και να έχουμε την έγκριση από την επιτροπή ανταγωνισμού, ώστε να ανταποκριθούμε μέσα στον Ιούλη, για το υπόλοιπο πρόγραμμα ζημιών στο Νομό 'Εβρου και μέσω ΠΣΕΑ. Είμαστε όμως εδώ και θα τα ξαναπούμε.
Σε κάθε περίπτωση το θέμα των ζημιών είναι ένα τεράστιο θέμα και μέσα στο καλοκαίρι θα συζητήσουμε και για την ασφαλιστική επέκταση του ΕΛ.Γ.Α. Θα έχουμε την ευκαιρία σύντομα να βελτιώσουμε το ασφαλισιτκό σύστημα -αφού είναι δεδομένο ότι οι ζημιές δεν θα μειώνονται οποιαδήποτε προσπάθεια και να κάνουμε, οποιαδήποτε αντιπλημμυρικά έργα και να κάνουμε και ότι τα καιρικά φαινόμενα θα τα έχουμε μπροστά μας και μάλιστα σε ένταση από εδώ και πέρα. 
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.
Κύριοι συνάδελφοι, ολοκληρώθηκε η συζήτηση των επικαίρων ερωτήσεων.
 

  



Σελίδα 11873 
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ' αριθμόν 62/5-6-98 επερώτηση των Βουλευτών της Νέας Δημοκρατίας κυρίων: Σταύρου Δήμα, Ευάγγελου Μπασιάκου, Ηλία Βεζδρεβάνη, Αποστόλου Σταύρου, Ελευθερίου Παπανικολάου, Αθανασίου Δαβάκη, Αθανασίου Κονταξή, Βασιλείου Σωτηρόπουλου και Σάββα Τσιτουρίδη προς το Υπουργείο Γεωργίας, σχετικά με την πολιτική της Κυβέρνησης στον τομέα των οπωροκηπευτικών.
Σύμφωνα με την κατάσταση που εδόθη, Κοινοβουλευτικός εκπρόσωπος στην επερώτηση, εκ μέρους της Νέας Δημοκρατίας, θα είναι ο κ. Σάββας Τσιτουρίδης.
Επίσης, ο Κοινοβουλευτικός Εκπρόσωπος του Κομμουνιστικού Κόμματος Ελλάδας, κ. Ορέστης Κολοζώφ, με επιστολή του μας γνωρίζει ότι Κοινοβουλευτικός Εκπρόσωπος σε αυτήν την επερώτηση θα είναι ο κ. Νικόλαος Γκατζής.
Επίσης, ο Πρόεδρος του Συνασπισμού της Αριστεράς και της Προόδου με επιστολή του μας γνωστοποιεί ότι Κοινοβουλευτικός Εκπρόσωπος του Συνασπισμού της Αριστεράς και της Προόδου σε αυτήν την επερώτηση θα είναι ο κ. Ευάγγελος Αποστόλου.
Πρώτος θα τοποθετηθεί ο κ. Αθανάσιος Κονταξής.
Ορίστε, κύριε Κονταξή, έχετε το λόγο για είκοσι λεπτά.
ΑΘΑΝΑΣΙΟΣ ΚΟΝΤΑΞΗΣ: Κύριοι συνάδελφοι, το κόμμα της Νέας Δημοκρατίας επανέρχεται στο θέμα των οπωροκηπευτικών, γιατί αυτό το πρόβλημα είναι, και το θεωρούμε και εμείς ως Νέα Δημοκρατία, πολύ σοβαρό, πολύ καίριο, σημαντικότατο και αφορά χιλιάδες ελληνικές οικογένειες. 
Η κατάσταση στην οποία βρίσκονται οι παραγωγοί είναι απελπιστική. 'Εχουν περιέλθει σε κατάσταση φτώχειας και υπεύθυνο είναι το ΠΑ.ΣΟ.Κ. από το 1981 μέχρι και τώρα.
'Ολοι μας γνωρίζουμε ότι και η Ισπανία και η Πορτογαλία μπήκαν στην Ε.Ο.Κ. -στην Ευρωπαϊκή 'Ενωση που λέμε τώρα- μετά την Ελλάδα με ψήφο της ελληνικής Κυβερνήσεως, τότε του ΠΑ.ΣΟ.Κ. και ήταν σε πολύ χειρότερη οικονομική κατάσταση απ' ό,τι η Ελλάδα. Αυτά τα κράτη όμως, από την είσοδό τους στην Ευρωπαϊκή 'Ενωση καλυτέρευσαν κατά πολύ όλους τους τομείς μεταξύ των οποίων οπωσδήποτε και αυτό της γεωργίας, με αποτέλεσμα να βρίσκονται τώρα σε πολύ καλύτερη κατάσταση απ' ό,τι η Ελλάδα. Αυτά τα κράτη επέτυχαν με την οικονομική πολιτική των κυβερνήσεών τους -που αυτό το χρονικό διάστημα ήταν κυρίως σοσιαλιστικές κυβερνήσεις σ' αυτά τα κράτη - πολλά περισσότερα απ' ό,τι η πατρίδα μας. Αυτά τα κράτη επέτυχαν να ενταχθούν στην Ο.Ν.Ε., ενώ εμείς δυστυχώς αποτύχαμε. Παλαιότερα το λέγαμε ότι υπήρχε ο κίνδυνος για την πατρίδα μας να είναι στη δευτέρα ταχύτητα της Ε.Ο.Κ. και τώρα δεν το λένε με αυτές τις λέξεις, χρησιμοποιούν άλλες, για να ξεχαστούν τα παλαιά. 'Ηδη είναι γεγονός ότι η πατρίδα μας είναι στη δευτέρα ομάδα των κρατών της Ευρωπαϊκής Ενώσεως. Είναι το μόνο κράτος που ήθελε να μπει και δεν της επέτρεψαν να εισέλθει -ενώ τα άλλα δεν ήθελαν να εισέλθουν στην Ε.Ο.Κ.- και είναι, επίσης, το μόνο κράτος το οποίο έχει έλλειψη οικονομικής αναπτύξεως σε όλους τους τομείς. Αυτό έχει σαν συνέπεια να μην μετέχουμε σε πολλά όργανα, όπου λαμβάνονται σοβαρότατες αποφάσεις, οι οποίες φυσικά αφορούν και εμάς, με αποτέλεσμα η κατάστασή μας συνεχώς να χειροτερεύει.
Το πέρασμα του ΠΑ.ΣΟ.Κ. -το πιστεύω αυτό απόλυτα- από την πατρίδα μας ήταν καταστροφικό, γιατί δεν είχε κάποια σωστή και συνεπή πολιτική. 'Οπως και στο θέμα της Ευρωπαϊκής Ενώσεως δεν μπορώ να δεχθώ αυτό που εδώ και χρόνια λέει το ΠΑ.ΣΟ.Κ. -ότι δέχεται την Ε.Ο.Κ.- γιατί "είδαμε ότι συμφέρει και έχουμε αλλάξει γνώμη".
Δεν είναι δυνατόν, αγαπητοί κύριοι συνάδελφοι, ένα μεγάλο κόμμα, που ήταν Αξιωματική Αντιπολίτευση και κυβέρνηση επί πολλά χρόνια, όπως είναι το ΠΑ.ΣΟ.Κ., να μην έχει μία σαφή και συνεπή θέση σ' ένα τόσο σημαντικό θέμα, όπως είναι η ένταξή μας στην Ευρωπαϊκή 'Ενωση.
'Οπως σας είπα, εμείς ως Νέα Δημοκρατία καταθέσαμε αυτήν την επερώτηση για ένα θέμα που είχαμε συζητήσει εδώ στη Βουλή και στις 30 Ιανουαρίου 1998. Επανερχόμεθα, λοιπόν, μετά από μισό περίπου χρόνο για να δούμε αυτό το χρονικό διάστημα η Κυβέρνηση του ΠΑ.ΣΟ.Κ., όχι αν επέτυχε, αλλά αν έκανε κάποια, έστω ελαχίστη, προσπάθεια για να καλυτερεύσει τη ζωή των παραγωγών οπωροκηπευτικών. Είναι γνωστό ότι στον τομέα αυτό των οπωροκηπευτικών εργάζονται χιλιάδες αγροτικές οικογένειες και είναι ένας από τους βασικότερους εξαγωγικούς τομείς της γεωργίας μας.
Δυστυχώς η Κυβέρνηση με την αδιαφορία, τη δογματικότητα και την ανικανότητά της επέτυχε και αυτόν τον κλάδο να τον καταστήσει προβληματικό. Τα στοιχεία για τις εξαγωγές που έδωσε στη δημοσιότητα ο Σύνδεσμος Ελληνικών Επιχειρήσεων Εξαγωγών και Διακινήσεως Φρούτων, Λαχανικών και Χυμών είναι απογοητευτικά. Σε όλους σχεδόν τους τομείς και κλάδους έχουμε φέτος μεγάλη πτώση. Η δυσμενής αυτή εξέλιξη είναι απόρροια μιας διαχρονικής σειράς λανθασμένων χειρισμών και παραλείψεων της Κυβερνήσεως του ΠΑ.ΣΟ.Κ., τόσο στο επίπεδο των διαπραγματεύσεων και παρουσίας της χώρας μας στα όργανα της Ευρωπαϊκής Ενώσεως, όσο και στο επίπεδο της αποτελεσματικής εφαρμογής του νέου καθεστώτος που διέπει τα οπωροκηπευτικά στα πλαίσια των επιδιώξεων της κυβερνητικής πολιτικής στο βαθμό βεβαίως που αυτή υπάρχει, αν υπάρχει.
Ειδικότερα το ευνοϊκό καθεστώς της Κοινής Οργανώσεως Αγορών οπωροκηπευτικών, που ίσχυε μέχρι πριν από δύο χρόνια, έχει αρχίσει να αμφισβητείται ως γνωστόν με τη συμφωνία της GATT, που προέβλεπε τη μείωση των επιδοτούμενων ποσοτήτων προς εξαγωγή κατά 21%, καθώς και μείωση των δαπανών για εξαγωγικές επιδοτήσεις κατά 36%.
Το ευνοϊκό καθεστώς έπαψε να ισχύει με την αναθεώρηση της ΚΟΑ, της Κοινής Οργανώσεως Αγορών, των οπωροκηπευτικών για το έτος 1996.
Η θέση της Κυβερνήσεως του ΠΑ.ΣΟ.Κ., κατά τις συζητήσεις της εν λόγω αναθεωρήσεως, αποτελεί χαρακτηριστικό παράδειγμα ολιγωρίας και ανικανότητας, δεδομένου ότι ενώ στις αναμορφώσεις των Κοινών Οργανώσεων Αγοράς, που έγιναν το 1992, όλες οι μειώσεις των θεσμικών τιμών καλύφθηκαν από ισόποσες εισοδηματικές αντισταθμίσεις -και αυτές έγιναν το 1992 επί κυβερνήσεως Νέας Δημοκρατίας- αντιθέτως το 1996, στην αναμόρφωση της ΚΟΑ, της Κοινής Οργανώσεως Αγορών, των οπωροκηπευτικών, η Κυβέρνηση του ΠΑ.ΣΟ.Κ. δεν κατάφερε να επιτύχει ουδεμία εισοδηματική αντιστάθμιση, παρά τη δέσμευση του Συμβουλίου το Σεπτέμβριο του 1993, που είχε επιτύχει η Νέα Δημοκρατία για τη διατήρηση του εισοδήματος των παραγωγών στα προϊόντα που είχαν συμπεριληφθεί στην αναθεώρηση του 1992.
Ακόμη, η πολιτική ηγεσία του Υπουργείου Γεωργίας δεν διεκδίκησε την κοινοτική χρηματοδότηση των διαρθρωτικών προγραμμάτων των ομάδων παραγωγών στο ύψος του 75%, όπως συνέβη με όλα τα συνοδευτικά μέτρα κατά την αναθεώρηση του έτους 1992 επί Νέας Δημοκρατίας.
Η πολιτική ηγεσία όμως, του Υπουργείου Γεωργίας φέρει μεγίστη ευθύνη, όχι μόνο γιατί δεν διαπραγματεύθηκε σωστά και για τη γενική ολιγωρία που επέδειξε, αλλά και γιατί άφησε απληροφόρητους τους παραγωγούς και τις συνεταιριστικές οργανώσεις για τις νέες υποχρεώσεις και δεσμεύσεις που προέκυπταν από το νέο κανονισμό, καθώς και για τις ενέργειες που έπρεπε να κάνουν οι παραγωγοί, ώστε να ελπίζουν στις μικρότερες δυνατές αρνητικές επιπτώσεις από το νέο καθεστώς.
Η καθυστερημένη πληροφόρηση υπερέβη κάθε προηγούμενο αρνητικό ρεκόρ, αγαπητοί κύριοι συνάδελφοι, και τα αποτελέσματά της είναι οδυνηρά. Χαρακτηριστική είναι η περίπτωση της μη εγκαίρου υποβολής, λόγω αγνοίας, επιχειρησιακών προγραμμάτων από τις ομάδες παραγωγών, με αποτέλεσμα να χαθεί ολοκληρωτικά η χρηματοδότηση των ομάδων παραγωγών για το έτος 1997 και μόνο ελάχιστα να υποβληθούν για το έτος 1998. Μόνο το 2% υπέβαλε επιχειρησιακά προγράμματα και έχουμε κίνδυνο να απωλέσουμε δισεκατομμύρια, 
 

  



Σελίδα 11874 
όταν τόσο μεγάλη ανάγκη τα έχει αυτά η Ελλάδα και οι αγρότες μας.
Θα σας διαβάσω μία ανακοίνωση μιας αγροτικής οργανώσεως και έπειτα θα σας πω από πού προέρχεται αυτή η ανακοίνωση. Αυτή η οργάνωση διαμαρτύρεται για την απαράδεκτη ολιγωρία του Υπουργείου Γεωργίας στην έγκριση των δεκαοκτάμηνων επιχειρησιακών προγραμμάτων, που υπέβαλαν οι ομάδες παραγωγών οπωροκηπευτικών και αφορούν κοινοτικές ενισχύσεις για δραστηριότητες των οργανώσεων τη διετία 1997-1998.
Η οργάνωση αυτή καταγγέλλει το Υπουργείο Γεωργίας για σκόπιμη μη ενημέρωση των οργανώσεων παραγωγών για την τύχη των επιχειρησιακών προγραμμάτων που έχουν υποβληθεί, σε μία περίοδο μάλιστα που θεωρητικά όλες οι προθεσμίας που έθεταν οι κοινοτικές αποφάσεις και οι κοινοτικοί κανονισμοί έχουν κλείσει. Χρησιμοποιεί βαρύτατες λέξεις και εκφράσεις αυτή η οργάνωση, η οποία δεν είναι άλλη από την ΠΑΣΕΓΕΣ. Και ξέρουμε ότι η ΠΑΣΕΓΕΣ ελέγχεται πλήρως από το ΠΑ.ΣΟ.Κ. και ο πρόεδρός της, δεν ξέρω αν ήταν υποψήφιος βουλευτής του ΠΑ.ΣΟ.Κ. -ήταν, όπως μου λένε συνάδελφοι- αλλά οπωσδήποτε θέλει να είναι υποψήφιος βουλευτής του ΠΑ.ΣΟ.Κ.
'Οταν αυτή η οργάνωση, κύριε Υπουργέ, που γελάτε, εκτός αν είσθε από την ίδια περιοχή με τον κύριο πρόεδρο της ΠΑΣΕΓΕΣ ...
ΠΡΟΕΔΡΕΥΩΝ (Παναγιώτης Σγουρίδης): Τον κ. Λιόλιο.
ΑΘΑΝΑΣΙΟΣ ΚΟΝΤΑΞΗΣ: ... λέει αυτά, τότε τι να πουν όλοι οι άλλοι; Και λέγει αυτά, ο φίλος σας, όπως μου λένε, πρόεδρος της ΠΑΣΕΓΕΣ, για να δικαιολογηθεί στους παραγωγούς. Καταλαβαίνετε ποια είναι η κατάσταση. Δεν είναι μόνο αυτή η διαμαρτυρία της ΠΑΣΕΓΕΣ, υπάρχει και άλλη μεταγενέστερη που δημοσιεύεται στις εφημερίδες στις 3 Ιουνίου του 1998, προ ημερών, και πάλι λέει: Συνεχίζεται η κόντρα μεταξύ του Υπουργείου και της ΠΑΣΕΓΕΣ για τον έλεγχο των δισεκατομμυρίων των κοινοτικών επιδοτήσεων στους 'Ελληνες αγρότες, μέσω του ολοκληρωμένου συστήματος των επιδοτήσεων. Επομένως αντιλαμβανόμαστε όλοι ποια είναι η κατάσταση που αντιμετωπίζουν οι παραγωγοί μας.
Τώρα θα αναφερθώ στο υπόλοιπο χρονικό διάστημα και σε όσα άλλα θέματα προφθάσω, που άλλωστε θα τα θίξω κατά τη δευτερολογία μου, κύριε Υπουργέ. Θέλω να επισημάνω, να τα ακούσουν όλοι οι αγρότες και να το θυμηθούν, γιατί δυστυχώς ξεχνούν ότι το ΠΑΣΟΚ το 1981, όταν πρωτοέγινε κυβέρνηση, έμεινε αδιάφορο μπροστά στις κοινοτικές και διεθνείς εξελίξεις, επαναπαυόμενο στις χωματερές και μη προβαίνον σε καμία αναδιάρθρωση και αναπροσαρμογή της παραγωγής μας προς τις σύγχρονες απαιτήσεις της διεθνούς ζητήσεως. Ακόμη και το κοινοτικό πρόγραμμα αναδιαρθρώσεως των εσπεριδοειδών που είχε επιτύχει η κυβέρνηση της Νέας Δημοκρατίας δεν μπόρεσε να το ολοκληρώσει και αυτό το ξέρουν καλά οι πορτοκαλοπαραγωγοί της ιδιαιτέρας μου εκλογικής περιφέρειας της 'Αρτης και όλων των άλλων περιοχών της Ελλάδος.
Με την αλλοπρόσαλλη πολιτική των κυβερνήσεων του ΠΑΣΟΚ στο θέμα των εξαγωγών και ιδιαιτέρως με τους αρχικά επιχειριθέντες τριτοκοσμικούς πειραματισμούς για κρατικοποίηση των εξαγωγών, που επεχείρησε η Υπουργός τότε του ΠΑΣΟΚ Βάσω Παπανδρέου και σήμερα υπερυπουργός του ΠΑΣΟΚ, έφεραν αυτήν την κατάσταση στη γεωργία μας και συνετέλεσαν στην απώλεια πολλών παραδοσιακών αγορών.
Θυμάμαι τότε, προ του 1981, προτού έλθει η κυβέρνηση του ΠΑΣΟΚ, όταν ως Βουλευτής της Νέας Δημοκρατίας σε διάφορες ανοιχτές συγκεντρώσεις αγροτών στην 'Αρτα τολμούσα να πω για αναδιάρθρωση, αποδοκιμαζόμουν, πράγμα όμως το οποίο έγινε τώρα κατανοητό ότι ήταν απαραίτητο να γίνει. Δυστυχώς, όμως, ό,τι καλό ξεκίνησε η Νέα Δημοκρατία, το ΠΑΣΟΚ προσπάθησε και το αδρανοποίησε, με αποτέλεσμα οι ζημιές των αγροτών μας να είναι πολύ μεγάλες.
Σημειωτέον -γιατί πρέπει να θυμόμαστε- ότι στην ΕΟΚ είμαστε από το 1981 και τα τρισεκατομμύρια από την Ευρωπαϊκή 'Ενωση τα ωφελήθησαν οι κυβερνήσεις του ΠΑΣΟΚ, πλην μιας ελαχίστης μικράς διαρκείας τριάμισι ετών επί Κυβέρνησης της Νέας Δημοκρατίας. 'Εχασε η Ελλάδα και άλλα πολλά τρισεκατομμύρια, λόγω της ολιγωρίας, της αδιαφορίας, της ανικανότητος και του δογματισμού των κυβερνήσεων του ΠΑΣΟΚ.
Η κατάσταση, κύριε Υπουργέ, χειροτέρευσε πολύ και μετά το 1993, γιατί το ΠΑΣΟΚ δεν προστάτευσε το εισόδημα των παραγωγών των οπωροκηπευτικών, κατά την αναθεώρηση του κοινοτικού καθεστώτος που έγινε επί των ημερών του. Κατ' αρχήν απεδέχθη τη χειροτέρευση του κειμένου της συμφωνίας της GATT το Δεκέμβριο του 1993. Και μετά το 1996 δεν μπόρεσε να αξιοποιήσει τη σχετική δέσμευση του συμβουλίου και της Ευρωπαϊκής Επιτροπής για διατήρηση του εισοδήματος των παραγωγών που είχε επιτύχει η Νέα Δημοκρατία το 1993.
'Ετσι το νέο καθεστώς από την τελική συμφωνία του οποίου απουσίαζε ο αρμόδιος Υπουργός Γεωργίας -αυτά τα απαράδεκτα συνέβησαν επί κυβερνήσεως του ΠΑΣΟΚ- περιλαμβάνει πολλές δυσμενείς ρυθμίσεις, όπως είναι, πρώτον, η σταδιακή μείωση των ποσοτήτων που οδηγούνται στην απόσυρση, καθώς και των τιμών των αποσυρομένων προϊόντων, δεύτερον, η μείωση των επιδοτήσεων στις μεταποιητικές βιομηχανίες και η κατάργηση των ελαχίστων τιμών, με συνέπεια την πτώση των τιμών των προϊόντων για χυμοποίηση-μεταποίηση και, τρίτον, η υποχρέωση των παραγωγών να ενταχθούν σε ομάδες και να καταρτίσουν προγράμματα εκσυγχρονισμού, των οποίων η δαπάνη βαρύνει τους ιδίους κατά 50%.
Τόσο μεγάλη ήταν η αντίδραση των παραγωγών από το επώδυνο αυτό καθεστώς, κύριε Υπουργέ, ώστε ο ίδιος ο Υπουργός Γεωργίας, που το συνυπέγραψε προ δύο ετών, υποχρεώθηκε να ζητήσει την τροποποίησή του από την Ευρωπαϊκή 'Ενωση η οποία φυσικά λόγω της ελλείψεως επιχειρημάτων, που δεν είχε ο κ. Τζουμάκας, γιατί δεν ήταν προετοιμασμένος, και του μη ενδιαφέροντός του, απέρριψε αυτό το αίτημα. Αλλά και για την εφαρμογή του νέου καθεστώτος η Κυβέρνηση επέδειξε ανεπίτρεπτη ολιγωρία, τόσο για την έγκαιρη και πλήρη ενημέρωση των παραγωγών όσο και για την προώθηση της αναγκαίας υποδομής, για τη σύσταση και λειτουργία των ομάδων παραγωγών, με αποτέλεσμα να χαθούν όλες οι κοινοτικές ενισχύσεις των ομάδων του 1997 και να εισπραχθούν, αν εισεπράχθησαν, ελάχιστες για το 1998.
Εδώ, η κατάσταση έχει επιδεινωθεί και περιπλακεί περαιτέρω από την εμμονή της Κυβερνήσεως να εντάξει όλες τις ομάδες στους συνεταιρισμούς. Δεν ενημέρωσε η Κυβέρνηση και το Υπουργείο Γεωργίας, όπως όφειλε, τους παραγωγούς και τους παραγωγούς οπωροκηπευτικών για την αναγκαιότητα, καθώς και για τον τρόπο συστάσεως των ομάδων παραγωγών, ώστε να καταστεί δυνατή, μέσω αυτών η εφαρμογή των διατάξεων του νέου κανονισμού και η απορρόφηση των σχετικών πιστώσεων από την Ευρωπαϊκή 'Ενωση. Αποτέλεσμα αυτής της καθυστερήσεως είναι η ολοκληρωτική απώλεια όπως είπα για το 1997 της χρηματοδοτήσεως των ομάδων παραγωγών, αφού παρήλθε άπρακτη η καταληκτική προθεσμία 30.6.97, για την υποβολή των επιχειρησιακών προγραμμάτων, από τις ομάδες παραγωγών, χωρίς να υποβληθεί κανένα πρόγραμμα και για το 1998 διατρέχουμε πολύ μεγάλο κίνδυνο.
Ο κλάδος των οπωροκηπευτικών, το γνωρίζετε -πρέπει να το γνωρίζετε- συμβάλλει σε σημαντικό βαθμό στη διαμόρφωση του αγροτικού εισοδήματος και απασχολεί μεγάλο ποσοστό του αγροτικού πληθυσμού.
Η Νέα Δημοκρατία με ανακοινώσεις της επανειλημμένες από το Μάιο του 1996, όταν ακόμα συνεζητείτο η αναμόρφωση του καθεστώτος των οπωροκηπευτικών στις Βρυξέλλες, είχε επισημάνει μεταξύ των άλλων την ανάγκη της αμέσου ενημερώσεως σε βάθος των παραγωγών και των οργανώσεών τους, για τις πρωτοβουλίες και ενέργειες που πρέπει να αναλάβουν, ώστε εγκαίρως και αποτελεσματικώς να προσαρμοσθούν στις αυξημένες απαιτήσεις του νέου καθεστώτος.
Επίσης, η Νέα Δημοκρατία είχε επισημάνει το Φεβρουάριο στη Βουλή με επερώτησή της την αδικαιολόγητη καθυστέρηση στην ενημέρωση των παραγωγών για τις δυσκολίες που είχε 
 

  



Σελίδα 11875 
η εφαρμογή του νέου καθεστώτος, ώστε να προετοιμαστούν εγκαίρως και καταλλήλως οι ενδιαφερόμενοι, πλην όμως η Κυβέρνηση του ΠΑΣΟΚ και σ' αυτό αδιαφόρησε, παρά τις επανειλημμένες και έγκαιρες υποδείξεις μας.
Τέλος, θα ήθελα να επισημάνω, κύριε Υπουργέ, ότι η διάλυση των υπηρεσιών του Υπουργείου Γεωργίας και ιδιαιτέρως της ΔΥΔΑΓΕΠ και η αρνητική στάση της πολιτικής ηγεσίας του Υπουργείου σας απέναντι στις διεπαγγελματικές οργανώσεις κατά βασικό προϊόν έχει δυσμενέστατες συνέπειες, όχι μόνο στην καθυστέρηση της καταβολής των κοινοτικών ενισχύσεων αλλά και γενικότερα στην ορθή εφαρμογή της κοινοτικής πολιτικής. Εκεί μπορεί να αποδοθεί και η παροχή λανθασμένων στοιχείων στην Ευρωπαϊκή Επιτροπή το 1995 για τις εξαγωγές των εσπεριδοειδών που οδήγησε στις αδικαιολόγητες μειώσεις των εξαγωγικών επιδοτήσεων για τη χώρα μας, ακόμα και για το θεσμό των γεωργικών συμβούλων, που έχει καταργήσει η Κυβέρνηση του ΠΑΣΟΚ, με αποτέλεσμα να μην υπάρχει πληροφόρηση της ελληνικής Κυβερνήσεως, του αρμοδίου Υπουργείου Γεωργίας.
Τα λανθασμένα στοιχεία, που δώσατε, κύριε Υπουργέ στην Ευρωπαϊκή 'Ενωση το 1995, έχουν τρομερές επιπτώσεις στους εσπεριδοπαραγωγούς.
Τελικά οι παραγωγοί των εσπεριδοειδών, των πορτοκαλιών συγκεκριμένα, μέχρι τώρα εισέπραξαν μόνο 13,30 δραχμές, κύριε Υπουργέ, πράγμα το οποίο είχα επισημάνει με επίκαιρη ερώτηση, στην οποία εσείς ήσασταν πάλι παρών, δεν ήταν ο Υπουργός, η οποία συνεζητήθη τον Απρίλιο. Σας είχα επισημάνει αυτό, ότι θα πάρουν μόνο 13,35 δραχμές. Τόσα πήραν.
Είναι αβέβαιο κατά ορισμένους αν θα πάρουν και άλλα οι παραγωγοί των πορτοκαλιών. Εγώ θεωρώ ως βέβαιο ότι δεν θα εισπράξουν ούτε μια δραχμή ακόμα. Αν δε λάβουμε υπόψη ότι για να συγκεντρώσουν μόνο το πορτοκάλι και να το μεταφέρουν για χυμοποίηση πλήρωσαν περισσότερα χρήματα απ'αυτά που πήραν, αν δε λάβουμε υπόψη την καλλιέργεια των πορτοκαλιών, την άρδευση, το κλάδεμα, το πότισμα, το ράντισμα, που είναι μεγάλες οι δαπάνες, δεν θα καλύψουν καθόλου, όχι αυτά που λέγατε παλαιά, "το κόστος παραγωγής είναι ένα λογικό κέρδος", αλλά δεν θα καλύψουν τίποτα, παρά ένα μικρό μέρος των δαπανών αυτών.
Κατόπιν αυτών νομίζω ότι σήμερα τουλάχιστον, κύριε Υπουργέ, θα έχετε να απαντήσετε για ορισμένα θέματα που σας έθεσα και θα σας θέσουν και οι άλλοι συνάδελφοι. Θα ήθελα μόνο να σας πω ότι υπάρχει και το θέμα των ακάλυπτων επιταγών για τους παραγωγούς και θα πρέπει να λάβετε κάποιο μέτρο. Προ τεσσάρων ετών περίπου είχα υποβάλει μια ερώτηση, στην οποία απαντήσατε ότι μελετάτε το θέμα. Πιστεύω, λοιπόν, ότι τώρα, αφού πέρασαν τόσα χρόνια, θα έχετε τελειώσει τη μελέτη αυτή...
(Χειροκροτήματα από τη Νέα Δημοκρατία)
ΠΡΟΕΔΡΕΥΩΝ (Παναγιώτης Σγουρίδης): Θα παρακαλέσω τους κυρίους συναδέλφους να μην υπερβαίνουν το χρόνο της ομιλίας τους, διότι υπάρχει μία ακόμα επερώτηση να συζητηθεί σήμερα και όπως καταλαβαίνετε, θα καθυστερήσουμε.
Κύριοι συνάδελφοι, ο Πρόεδρος του ΔΗ.Κ.ΚΙ. κ. Τσοβόλας ορίζει ως Κοινοβουλευτικό Εκπρόσωπο σ' αυτήν την επερώτηση, αλλά και στην επόμενη προς το Υπουργείο Εθνικής 'Αμυνας, το Βουλευτή κ. Γεώργιο Ρόκο.
Επίσης, με επιστολή του ο κ. Σταύρος Δήμας ορίζει ως Κοινοβουλευτικό Εκπρόσωπο στην επερώτηση που θα ακολουθήσει του Υπουργείου Εθνικής 'Αμυνας τον Βουλευτή Α' Αθηνών κ. Αλέξανδρο Παπαδόγγονα.
Τέλος, ο κ. Ευάγγελος Αποστόλου είναι Κοινοβουλευτικός Εκπρόσωπος και για την επόμενη επερώτηση.
Ο Ελευθέριος Παπανικολάου έχει το λόγο για πέντε λεπτά.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, επειδή ειδικοί λόγοι με αναγκάζουν να βρίσκομαι στην ιδιαίτερη περιφέρειά μου, δεν θα δευτερολογήσω, αλλά θα ζητήσω την ανοχή σας για δύο λεπτά επιπλέον στην πρωτολογία μου.
ΠΡΟΕΔΡΕΥΩΝ (Παναγιώτης Σγουρίδης): Θα σας δώσω επτά λεπτά.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Ευχαριστώ.
Κύριε Υπουργέ, αυτές τις μέρες βρίσκεται στην πατρίδα μας ο πατέρας της πολυπλοκότητας και του χάους, ο καθηγητής κ. Ιλία Ντομπρούκιν. Είναι ανάγκη να γίνει μια συνάντηση με τους υπεύθυνους του Υπουργείου Γεωργίας και ιδιαίτερα με τον κ. Τζουμάκα, ο οποίος δεν μας έκανε την τιμή να παρευρίσκεται στη σημερινή συζήτηση, για να ασχοληθούν με τα προβλήματα του Υπουργείου Γεωργίας, που ομολογουμένως έχουν δημιουργήσει ένα πραγματικό χάος.
Καθημερινά βιώνουμε καταστάσεις, που δείχνουν ότι έχει ξεπεραστεί κάθε όριο ανοχής και αντοχής των ίδιων των αγροτών. Η επαρχία, η περιφέρεια, που χωρίς αυτήν δεν υπάρχει Ελλάδα, βρίσκεται σε απελπιστική κατάσταση. 'Ολα αυτά είναι συνέπεια της αδιαφορίας, της επιπολαιότητας, της απραξίας, της αναλγησίας και της επικινδυνότητας που διακρίνει τις αποφάσεις και τις ενέργειες της Κυβερνήσεως.
Είμαι σίγουρος ότι μέσα και έξω απ' αυτήν την Αίθουσα έχουν ακουστεί βαρύτατοι χαρακτηρισμοί και μάλιστα από τους συντρόφους του κυρίου Υπουργού.
Θα γίνω πιο συγκεκριμένος αναφερόμενος σε παραδείγματα για να τεκμηριώσω τις απόψεις μου. Είναι όμως και η κραυγή αγωνίας των αγροτών συμπατριωτών μου που σας μεταφέρω σαν ύστατη προσπάθεια, μήπως και τώρα αφυπνιστείτε από τον "ιμέριο" ύπνο σας.
Πριν από δέκα μήνες ψηφίσατε το νόμο για τους νέους αγρότες, ο οποίος ακόμα δεν εφαρμόζεται, όπως και τόσες άλλες εξαγγελίες σας, νόμοι και διατάξεις, χωρίς κανένα αντίκρισμα. Δεν είναι αυτό αποδεικτικό στοιχείο ότι δεν λειτουργεί το Υπουργείο και η Κυβέρνηση;
Ειδικότερα, σύντροφοί σας -και ιδίως η ΠΑΣΕΓΕΣ- σας κατηγορούν ότι λόγω αδέξιων χειρισμών σας παραμένουν στα συρτάρια ο νόμος περί αγροτών, το μητρώο αγροτών κλπ. και χάνονται δισεκατομμύρια επιδοτήσεων από την Ευρωπαϊκή 'Ενωση.
Με μεταμεσονύχτιο τροπολογίας σας τετραπλασιάσατε το φόρο μεταβίβασης αγροτικών εκτάσεων σε μη αγρότες και φθάσαμε στο σημείο, στη Μεσσηνία παραδείγματος χάριν, αλλά και σε άλλες περιοχές της πατρίδος μας, για μεταβίβαση εκτάσεως δέκα εκατομμυρίων δραχμών να πληρώνει ο αγρότης, ο πενόμενος, ο πάσχων σήμερα, τέσσερα εκατομμύρια. Ενώ στην Αθήνα, και συγκεκριμένα στο Κολωνάκι, για μεταβίβαση οικοπέδου αξίας σαράντα εκατομμυρίων, ο φόρος είναι 2,7 εκατομμύρια.
Πού είναι η ευαισθησία της Κυβέρνησης, που είναι τα μεγάλα λόγια σας για την Ελλάδα της υπαίθρου, της περιφέρειας, που συνεχώς φθίνει, χάνεται, αργοπεθαίνει;
Εκεί που νομίζαμε ότι εκσυγχρονιστήκαμε και πιστέψαμε ότι οι αποκρατικοποιήσεις, που σας φωνάζουμε τόσα χρόνια, είναι μονόδρομος, γυρνάτε πάλι πίσω στο αμαρτωλό παρελθόν του άκρατου κρατισμού, αφού ετοιμάζεται νομοσχέδιο κολχοζοποιήσεως της αγροτικής γης. Δεν νομίζετε ότι είναι ανάγκη να συναντήσει ο Υπουργός τον καθηγητή του Χάους εσπευσμένα;
Το 1996 ο ίδιος ο Υπουργός Γεωργίας υπέγραψε μια ιδιαίτερα επιβαρυντική σύμβαση με την Ευρωπαϊκή 'Ενωση της αναθεωρήσεως της αγοράς των οπωροκηπευτικών, αποδεικνύοντας έτσι διαχρονικά μια πρωτοφανή κυβερνητική αδιαφορία και αδυναμία σωστής διαπραγματεύσεως, αφού η σύμβαση αυτή μείωνε σημαντικά την κοινοτική προστασία των οπωροκηπευτικών, δυστυχώς χωρίς κανένα αντιστάθμισμα. 'Ετσι είχαμε σαν επακόλουθο τη μείωση της στηρίξεως των παραγωγών εσπεριδοειδών, τόσο στην απόσυρση, στις επιδοτήσεις και στη μεταποίηση. 'Ετσι οδηγήσατε με μαθηματική ακρίβεια τον κλάδο των οπωροκηπευτικών σε αποτυχία με τα γνωστά σημερινά επακόλουθα που πληρώνουν οι αγρότες μας και θα πληρώνουν οι περιοχές που παράγουν οπωροκηπευτικά τα επόμενα χρόνια.
Σε απόγνωση βρίσκονται στη Μεσσηνία δύο χιλιάδες οικογένειες των εσπεριδοειδοπαραγωγών, δεδομένου ότι στα τελευταία χρόνια το εισόδημά τους λόγω ολιγωρίας, αδιαφορίας, αδέξιων χειρισμών -διαλέξτε όποιο θέλετε- της Κυβερνήσεως, 
 

  



Σελίδα 11876 
το εισόδημά τους τη φετινή χρονιά μειώθηκε κατά 40% σε σχέση με το περσινό. Επανειλημμένως έχουν γίνει συσκέψεις στην τοπική αυτοδιοίκηση Μεσσηνίας και σας έχουν κοινοποιηθεί πορίσματα και προτάσεις των αρμοδίων φορέων, αλλά απάντηση και λύση δεν έχει υπάρξει. Κατά γενική ομολογία, με την κατάργηση της ελαχίστης τιμής των εσπεριδοειδών, το εισόδημα των εσπεριδοειδοπαραγωγών παρουσίασε κάθετη πτώση. Οι τιμές αγοράς των εξευτελιστικές. Εάν δε υπολογίσουμε τα μεταφορικά, τότε το εισόδημα των παραγωγών από την πώληση του προϊόντος είναι αρνητικό.
Η ενίσχυση της χυμοποιήσεως τελικά παραμένει το μόνο εισόδημα των εσπεριδοειδοκαλλιεργητών και είναι πολύ πιθανόν ότι το ποσό που θα εισπράξουν οι παραγωγοί των εσπεριδοειδών, λόγω συνυπευθυνότητος, να είναι πολύ χαμηλότερο, όπως δείχνει το καθορισμένο ποσοστό στην προκαταβολή, που είναι το 37%, ενώ στους κανονισμούς φαίνεται ότι μπορεί να φθάσει στο 70%. Σύμφωνα όμως με τους κανονισμούς, η ενίσχυση θα βαίνει μειούμενη μέχρι το 2003, οπότε και θα σταθεροποιηθεί.
Οι εισαγόμενοι χυμοί από τρίτες χώρες έχουν οδηγήσει τους μεταποιητές πορτοκαλιών σε ιδιαίτερα δύσκολη θέση λόγω των χαμηλών τιμών που προσφέρονται οι εισαγόμενοι χυμοί στις διεθνείς αγορές, πιθανώς λόγω ενισχύσεων υπό των χωρών τους.
Και εδώ είναι ένα σημείο που αξίζει να το προσέξουμε και να ασχοληθούμε πιο επισταμένως. Οι οργανώσεις παραγωγών είναι δύκολο να ανταπεξέλθουν στις νέες υποχρεώσεις που τους ανέθεσαν. Τελικώς το κόστος των υποχρεώσεών τους θα μεταφερθεί στο εισόδημα των παραγωγών, που εάν συνεχιστεί η ίδια κατάσταση δεν θα έχουν περιθώρια, όχι μόνο για τις σύγχρονες καλλιεργητικές φροντίδες, αλλά ούτε θα καταφέρνουν να συλλέξουν και να μεταφέρουν τα προϊόντα τους.
Κατά γενική ομολογία η εκρηκτική και μη αναστρέψιμη κατάσταση στον ευαίσθητο χώρο των εσπεριδοειδών είναι αποτέλεσμα της ολιγωρίας και της γενικότερης πολιτικής σας, που επανειλημμένως έχουμε επισημάνει και έχετε ακεραία την ευθύνη.
Προβληματιστείτε για τις κοινοτικές ενισχύσεις που χάθηκαν τη χρονιά που πέρασε και φοβάμαι ότι υπάρχει κίνδυνος να χαθούν και οι ενισχύσεις του 1998. Αποτελεί χαρακτηριστικό παράδειγμα η κοινοτική ενίσχυση των εξαγωγών. Επί χρόνια διαμαρτύρονται οι εξαγωγείς και πιέζει συνεχώς η Νέα Δημοκρατία, αλλά εσείς περί άλλων μεριμνάτε και τυρβάζετε.
Αισθάνομαι την ανάγκη να αναφερθώ με λίγα λόγια σε ένα άλλο μεγάλο προϊόν, το λάδι, που απασχολεί ιδιαίτερα την περιοχή μου. Οι ευθύνες είναι τεράστιες, λόγω μη σωστής εκμεταλλεύσεως των συμμαχιών και εγκαίρου παρεμβάσεως στα αρμόδια όργανα. Αξίζει να σας αναφέρω ότι οι Ιταλοί και οι Ισπανοί έφθασαν στο σημείο να κάνουν παρεμβάσεις με τους πρωθυπουργούς τους για το λάδι στην Ευρωπαϊκή 'Ενωση, σεβόμενοι και αγωνιούντες για το πρόβλημα των αγροτών τους, ενώ ο δικός μας Πρωθυπουργός κ. Σημίτης ζει στον κόσμο του, μιλώντας για φαντάσματα του παρελθόντος και πιστοποιητικά κοινωνικών φρονημάτων εδώ μέσα, σ' αυτήν την Αίθουσα, χθες το βράδυ.
Δυστυχώς, επί των ημερών σας έφθασε να πουλιέται ένα κιλό λάδι, όσο πουλιέται το εμφιαλωμένο νερό. Σχεδόν σε διπλάσια τιμή πουλιέται το λάδι για τη βιομηχανία, για τις μηχανές. 'Ετσι δεν καταφέρατε να εκμεταλλευτείτε τη φαρμακευτική δυναμική του λαδιού, το οποίο αποτελεί βασικό συστατικό της μεσογειακής δίαιτας, η οποία έχει επιφέρει πραγματική επανάσταση στη σύγχρονη ζωή μας.
Είναι ανάγκη να επαναφέρετε το θεσμό των γεωργικών συμβούλων και να συστήσετε τον Οργανισμό Προωθήσεως των Αγροτικών μας Προϊόντων μέσα από ανάλογες έρευνες των διαθέσεων του καταναλωτικού κοινού, έτσι ώστε να διευρύνουμε τις αγορές μας.
(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Βουλευτή)
Πρέπει να χαράξετε μια σύγχρονη πολυλειτουργική αγροτική πολιτική με έμφαση στο δημογραφικό πρόβλημα και την παραμονή των νέων στους τόπους τους. Είναι εθνική υποχρέωση, έστω και με καθυστέρηση ετών.
ΠΡΟΕΔΡΕΥΩΝ (Παναγιώτης Σγουρίδης): Κύριε Παπανικολάου, σας παρακαλώ, ολοκληρώστε.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Δέκα δευτερόλεπτα, κύριε Πρόεδρε.
Πρέπει να δράσετε τώρα. Αύριο είναι αργά. Και δεν σας σώζουν οι γιγαντοαφίσες, που διαφημίζουν αντί εκατοντάδων εκατομμυρίων το ανύπαρκτο έργο σας και τις εκσυγχρονιστικές σας θέσεις. Είναι και αυτό μια πρόκληση στον πάσχοντα αγρότη και σίγουρα δεν θα βρεθεί ούτε ένας να στηρίξει την ανάλγητη αγροτική σας πολιτική.
Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Αθανάσιος Δαβάκης έχει το λόγο για πέντε λεπτά, για να πρωτολογήσει.
ΑΘΑΝΑΣΙΟΣ ΔΑΒΑΚΗΣ: Κύριε Πρόεδρε, μόλις πριν μια εβδομάδα, την περασμένη Παρασκευή, ο κύριος Υπουργός Γεωργίας σε αυτήν εδώ την Αίθουσα αναφέρθηκε διεξοδικά στα θέματα της ελληνικής γεωργίας κατά τη συζήτηση της έκθεσης για τις αγροτικές κινητοποιήσεις. Και προσπάθησε, πιστεύω ανεπιτυχώς, να συνδέσει το σημερινό πρόβλημα του αγροτικού μας κόσμου με το όντως δυσμενές ευρωπαϊκό, αλλά και διεθνές περιβάλλον, όπως διαγράφεται σήμερα.
Λυπούμαι, ειλικρινά, που δεν είναι σήμερα εδώ, για να αντιληφθεί και ο ίδιος, αλλά κυρίως οι 'Ελληνες αγρότες, τη μεγάλη αναντιστοιχία λόγων και έργων.
Εξέφρασε ο κ. Τζουμάκας τη βεβαιότητά του ότι παρ' όλες τις επιφυλάξεις απ'όλες τις πλευρές, όσο θα υπάρχει κόσμος, θα υπάρχει ο πρωτογενής τομέας και η ανάγκη για διατροφή και διαβίωση. Λησμόνησε, όμως, να μας πει ότι απαραίτητη προϋπόθεση για την ύπαρξη του αγροτικού τομέα είναι η ύπαρξη αυτού καθ' εαυτού του αγροτικού κόσμου.
Ο αγροτικός κόσμος, ο 'Ελληνας αγρότης, φθίνει και μειώνεται καθημερινώς, εξαιτίας μιας, θα έλεγα, τελείως αναποτελεσματικής πολιτικής που ασκεί εδώ και χρόνια η Κυβέρνησή σας.
Ζήτησε ο κύριος Υπουργός να κάνουμε σύγκριση του επιπέδου της υπαίθρου, χώρας του 1980 με σήμερα. Και έσπευσε να χαρακτηρίσει ως δημαγωγία τυχόν μη παραδοχή του γεγονότος ότι την περίοδο εκείνη η ύπαιθρος χώρα βρισκόταν σε μη ευημερούσα κατάσταση. Ρωτήστε όμως, κύριοι συνάδελφοι, κύριε Υφυπουργέ, τους ίδιους τους αγρότες. Ζητήστε από τους πορτοκαλοπαραγωγούς της χώρας μας να σας πουν για τα ανεφάρμοστα προγράμματα αναδιάρθρωσης στα πορτοκάλια, για τις χωματερές και για τις αποσύρσεις. 
Μη συγχέετε, κύριε Υφυπουργέ, την αλλαγή του τρόπου διαβίωσης στην ύπαιθρο, που πραγματοποιήθηκε από τη μεγάλη εθνική επιλογή της Νέας Δημοκρατίας να εντάξει τη χώρα στην Ενωμένη Ευρώπη με τη δική σας ακολουθούμενη αγροτική πολιτική. Μια πολιτική που δημιούργησε πλασματική μεν ευφορία το 1981-1985 για τον αγροτικό πληθυσμό και σήμερα, ερχόμαστε και βρισκόμαστε στην οικτρή κατάσταση που αντιμετωπίζει η ύπαιθρος χώρα.
Χαίρομαι που μέσα σ' αυτήν την Αίθουσα ο Υπουργός Γεωργίας τόνισε ότι εάν η χώρα δεν ήταν στην Ευρωπαϊκή 'Ενωση, θα ανήκε σαφέστατα στον τρίτο κόσμο. 'Ερχεστε επιτέλους με καθυστέρηση δύο σχεδόν δεκαετιών να αναγνωρίσετε τη μεγάλη εθνική επιλογή του Κωνσταντίνου Καραμανλή και της Νέας Δημοκρατίας, σχετικά με την ένταξή μας στην Ευρωπαϊκή Κοινότητα. Κάτι είναι και αυτό.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
Είναι, όμως, ανάγκη, κύριε Πρόεδρε, να μας απαντήσει ο κύριος Υφυπουργός σε συγκεκριμένα πάγια και μόνιμα ζητήματα για τις αγροτικές καλλιέργειες, σε ερωτήματα που συνεχώς η Νέα Δημοκρατία θέτει, όπως κάναμε πριν ακριβώς από έξι μήνες, στις 30 Ιανουαρίου 1998.
Γιατί χάνονται οι παραδοσιακές αγορές της πατρίδας μας 
 

  



Σελίδα 11877 
για τα εσπεριδοειδή; Πού οφείλονται οι μεγάλες μειώσεις στις φετινές εξαγωγές του ελληνικού πορτοκαλιού; 'Οπως είναι γνωστό, από πέρσι είχαμε μια μείωση της τάξης του 20%.
Επίσης, πρέπει να μας απαντήσετε και σε άλλα ερωτήματα καυτά εξίσου, όπως στο τι γίνεται με τις αναδιαρθρώσεις των καλλιεργειών στα εσπεριδοειδή. 'Οπως γνωρίζετε, κύριε Υφυπουργέ -πρέπει να γνωρίζετε- το 75% των ποικιλιών στα εσπεριδοειδή είναι ποικιλίας μέρλιν, μιας ποικιλίας που έχει εμπορευσιμότητα μόνο για ένα μήνα. Το 25% αποτελούν οι υπόλοιπες ποικιλίες, τα βαλέντσια και οι ναβαλίνες. Τι θα γίνει με αυτές; 'Εχετε καταθέσει σχετική πρόταση για έγκριση στην Ευρωπαϊκή 'Ενωση; Και αν ναι, για πόσες χιλιάδες στρέμματα, σε ποιες ποικιλίες θα αναφέρεται και ποιες περιοχές, επιτέλους, θα καλύψει;
Επίσης, γιατί δεν έχει υλοποιηθεί ακόμη το μητρώο εμπόρων και εξαγωγέων της πατρίδας μας για τα οπωροκηπευτικά; Είναι ένα μέτρο που κατ'επανάληψη μας έχετε εξαγγείλει, αλλά που ακόμα δεν το έχετε υλοποιήσει. 'Ενα μέτρο που αποτελεί πάγιο αίτημα του Συνδέσμου Εξαγωγικών Φορέων της πατρίδας μας. Δυστυχώς ακόμη δεν υπάρχει καμία ενέργεια γι' αυτό.
Και με δεδομένο ότι τα αγροτικά μας προϊόντα ούτε στην ευρωπαϊκή αγορά διαφημίζονται, ούτε και στις χώρες της Ανατολικής και της Κεντρικής Ευρώπης, πιστεύει ειλικρινά κανείς ότι είναι δυνατόν να έχουμε επιτυχία και άνοδο στις εξαγωγές μας;
Επίσης, κύριε Υφυπουργέ, για ποιους λόγους δεν προχωρήσατε ακόμη στη δημιουργία του θεσμού των γεωργικών συμβούλων, ή, εν πάση περιπτώσει, τι θα προτείνετε στη θέση αυτών;
Αφήνω τελευταίο το πρόβλημα του κόστους παραγωγής, που καθημερινά ταλαιπωρεί τον 'Ελληνα παραγωγό. Ο Υπουργός Γεωργίας, σε πρόσφατη τοποθέτησή του, συνέδεσε αποκλειστικά το κόστος παραγωγής με το θέμα των υψηλών επιτοκίων που υπάρχουν σήμερα στη χώρα μας. Για μένα και για όλους μας, είναι τεράστιο σφάλμα.
Το κόστος παραγωγής διαμορφώνεται από μια σειρά παραγόντων, που όλοι επιτέλους και ειδικά εσείς που τόσα χρόνια βρίσκεστε στο Υπουργείο Γεωργίας, θέλω να πιστεύω ότι πρέπει να έχετε συνειδητοποιήσει. Μια σειρά παραγόντων, που ξεκινούν από τη σποροπαραγωγή, συνεχίζουν με την καλλιέργεια και ολοκληρώνονται με την παράδοση των προϊόντων στις αγορές. 'Εκανε μια ενδελεχή αναφορά ο πρώτος επερωτών, ο κ. Κονταξής.
Εξάλλου, τι κάνατε για να μειώσετε το κόστος μεταφοράς στα πορτοκάλια, που ποικίλλει από περιφέρεια σε περιφέρεια; Κάποιες συμβάσεις μας είχατε αναφέρει προ καιρού σε μια επίκαιρη ερώτησή μου για τον ΟΣΕ, αλλά δεν ξέρω τι έχει γίνει πάνω σ' αυτό.
Κλείνω, κύριε Πρόεδρε, με μια απλή διαπίστωση. Στη Σκάλα Λακωνίας, μια κατ' εξοχήν εσπεριδοπαραγωγό περιοχή, χίλιοι πεντακόσιοι τόνοι πορτοκαλιών βαλέντσια περιμένουν εδώ και είκοσι μέρες, τη χορήγηση άδειας από το Υπουργείο Γεωργίας, για να δοθούν ως κοινωνική βοήθεια, η λεγόμενη κοινωνική απόσυρση. Πότε τελικά θα γίνει αυτό; Θέλουμε να μάθουμε, για ποιους λόγους, κύριε Σωτηρλή, δεν ικανοποιείτε το αίτημα των Λακώνων παραγωγών της Σκάλας. Φταίει η γραφειοκρατία του Υπουργείου σας; Φταίνε οι διάφοροι μανδαρίνοι τους οποίους έχετε; Εάν πρέπει να καταργηθεί το Υπουργείο Γεωργίας, όπως ήδη έχει πει ο κ. Τζουμάκας, προχωρείστε. Αρκεί να δίδονται λύσεις στα προβλήματα των Ελλήνων εσπεριδοπαραγωγών.
Συμπέρασμα: Είναι σαφές ότι αυτή η πολιτική της Κυβέρνησης οδηγεί σε περιθωριοποίηση την ελληνική γεωργία. Απαιτείται σωστός σχεδιασμός και επανακαθορισμός του ρόλου και της θέσης του 'Ελληνα αγρότη μέσα στα νέα και δύσκολα ευρωπαϊκά δεδομένα, που καθημερινά -όπως όλοι γνωρίζουμε- μεταβάλλονται. 
Φοβούμαι, κύριε Πρόεδρε, ότι δεν είναι σε θέση, ούτε ο κύριος Υφυπουργός ούτε ο κύριος Υπουργός ούτε όλο το Υπουργείο Γεωργίας σήμερα να προχωρήσει με τολμηρά βήματα σε λύσεις και τομές για την αναδιάρθρωση και την εξέλιξη της υπόθεσης που λέγεται, ελληνική γεωργία.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Ηλίας Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, εγώ θα διαφωνήσω με τους συναδέλφους μου, που στενοχωρήθηκαν που λείπει ο κύριος Υπουργός Γεωργίας. Και θα διαφωνήσω, γιατί αν θα ήταν ο κύριος Υπουργός Γεωργίας, θα μας έλεγε, εν αρχή της ομιλίας του, ότι "πάλι τα ίδια λέτε και εγώ τα ίδια θα σας πω". Εμείς, κύριε Υπουργέ, θα λέμε τα ίδια, μέχρις ότου δώσετε λύση.
Η έλλειψη στρατηγικής της σημερινής Κυβερνήσεως στα θέματα της αγροτικής οικονομίας έχει αναδειχθεί πολλές φορές στην Αίθουσα αυτήν. Μάταια προσπαθήσαμε να πείσουμε την Κυβέρνηση να συναισθανθεί το χρέος της και τις τεράστιες ευθύνες της. Το πράξαμε πολλές φορές με πλήθος ερωτήσεων, επερωτήσεων, ακόμη και με προτάσεις νόμων. Δυστυχώς, απευθυνθήκαμε σε ώτα μη ακουόντων.
Με υπευθυνότητα επισημάναμε πλειστάκις τα προβλήματα για κάθε αγροτικό θέμα, με παράλληλη πρόταση. 'Ετσι και από καιρό σας επισημάναμε το πρόβλημα και σας επιστήσαμε την προσοχή για τους κινδύνους που διατρέχει ο νευραλγικός τομέας των οπωροκηπευτικών και συνεπώς, το εισόδημα των παραγωγών. 
Με την ανικανότητα της Κυβερνήσεως να διαπραγματευθεί σωστά, δεχθήκαμε το δυσμενέστατο τελικό κείμενο της GATT, που μεταξύ των άλλων σημαίνει:
Μείωση των ποσοτήτων που οδηγούνται στην απόσυρση. 
Μείωση των επιδοτήσεων στις μεταποιητικές βιομηχανίες. 
Κατάργηση του ελαχίστου των τιμών. 
Επιβάρυνση, κατά 50% τουλάχιστον, των ομάδων παραγωγών για το πρόγραμμα εκσυγχρονισμού των.
Και ενώ τίποτε δεν μπορέσατε να επιτύχετε για τα οπωροκηπευτικά μας στο Συμβούλιο της Ευρωπαϊκής Επιτροπής, διαλύσατε τις υπηρεσίες του Υπουργείου Γεωργίας και ιδιαίτερα της ΔΙΔΑΓΕΠ.
Πλήθος οι συνέπειες. Μία από αυτές τις συνέπειες που πλήρωσαν και θα πληρώσουν περαιτέρω οι αγρότες, αλλά ιδιαίτερα οι παραγωγοί εσπεριδοειδών, είναι η παροχή λανθασμένων στοιχείων το 1995 στην Ευρωπαϊκή 'Ενωση. 
Αυτά τα λανθασμένα στοιχεία των διαλυμένων υπηρεσιών του Υπουργείου Γεωργίας οδήγησαν στις αδικαιολόγητες μειώσεις των εξαγωγικών επιδοτήσεων, με ό,τι αυτό συνεπάγεται.
Από το 1994 με το αγροτικό μας πρόγραμμα σας υποδείξαμε την ανάγκη εγκαταστάσεως αγροτικών συμβούλων στις σημαντικότερες πρεσβείες μας στο εξωτερικό, ώστε να παρακολουθούν την ξένη αγορά και να βοηθούν τις εξαγωγές οπωροκηπευτικών, αλλά και των άλλων αγροτικών προϊόντων της πατρίδας μας.
Αναγνωρίσατε την ορθότητα της προτάσεώς μας, αλλά την απορρίψατε στην πράξη. Γιατί; Επειδή την προτείναμε εμείς; Το πρόβλημα του αγροτικού κόσμου δεν επιδέχεται, κύριε Υφυπουργέ, εγωισμούς από κανέναν.
'Ετσι φθάσαμε στη φοβερή διαπίστωση, που κάνει ο Σύνδεσμος Ελληνικών Επιχειρήσεων Εξαγωγών και Διαχειρίσεως Φρούτων, Λαχανικών και Χυμών, ότι οι εξαγωγές οπωροκηπευτικών κυριολεκτικά πάτωσαν. Μερικά προϊόντα έπεσαν στο 50% και μερικά έπεσαν ακόμη και στο 30% των περυσινών εξαγωγών. Το αποτέλεσμα είναι η κατακόρυφη μείωση του εισοδήματος των παραγωγών.
Από το 1981 η δική μας ευρωπαϊκή επιλογή σας άνοιξε τους κρουνούς των ευρωπαϊκών εισροών, ιδιαίτερα στον αγροτικό τομέα, επαναπαυθήκατε στις χορηγούμενες επιδοτήσεις και τις αποζημιώσεις από τις χωματερές.
Δεν κάνατε τίποτε προς την κατεύθυνση της αναδιάρθρωσης και προσαρμογής της παραγωγής. Δεν μπορέσατε να αντιληφθείτε τα μηνύματα της παγκοσμιοποιήσεως του διεθνούς εμπορίου, πιστοί στις διεθνώς απορριφθείσες ιδεοληψίες σας.
'Ετσι οδηγήσατε τους παραγωγούς οπωροκηπευτικών στη 
 

  



Σελίδα 11878 
χειρότερη μορφή φτώχειας και στην απόγνωση, όπως όλους τους αγρότες της πατρίδας μας, που σας έδωσαν τα μηνύματα με τις γνωστές κινητοποιήσεις τους. 
Αλλά εσείς, φαίνεται, δεν πήρατε το μήνυμα, κύριε Υφυπουργέ, με την ποινικοποίηση των δίκαιων αγώνων τους και επιμένετε σ'αυτό, ενώ απαλλάξατε κάθε ευθύνης αυτούς που καταρράκωσαν την ανθρώπινη αξιοπρέπεια στους δρόμους της Αθήνας, τους λεγομένους Κολλάδες, για όσους τους λησμονούν.
Εμείς, όμως, δεν λησμονούμε την απρεπέστατη αυτή συμπεριφορά της ΠΑΣΟΚικής Κυβερνήσεως έναντι αυτών των αθλίων και έναντι των αγροτών, που βρήκαν έναν τρόπο να διαμαρτυρηθούν μέσα στην απόγνωσή τους.
Σας καταθέσαμε...
ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.
ΗΛΙΑΣ ΒΕΖΔΡΕΒΑΝΗΣ: Μισό λεπτό, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Τότε δεν θα σας δώσω δευτερολογία, άμα γίνεται αυτό, κύριε συνάδελφε.
ΗΛΙΑΣ ΒΕΖΔΡΕΒΑΝΗΣ: Τελειώνω εδώ, κύριε Πρόεδρε, να μη σας στενοχωρήσω καθόλου.
'Ομως, όλα, κύριε Υπουργέ, έχουν ένα τέλος. Και το τέλος θα έρθει μόλις θα στηθούν οι κάλπες.
(Χειροκροτήματα από την πτέρυγα της Νέας Δημοκρατίας)
ΧΡΗΣΤΟΣ ΡΟΚΟΦΥΛΛΟΣ: Είναι ατελείωτη η φιλιππική διάθεση του κ. Βεζδρεβάνη! 
ΠΡΟΕΔΡΕΥΩΝ (Λουκάς Αποστολίδης): Ο κ. Βεζδρεβάνης είναι από τους πιο αγαπητούς συναδέλφους μου και έτσι αντιμετωπίζεται. Αυτός είναι ο λόγος του, κύριε Ροκόφυλλε, και θα πρέπει να τον ακούσετε.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Και ακρίτας!
ΠΡΟΕΔΡΕΥΩΝ (Λουκάς Αποστολίδης): 'Ενας λόγος παραπάνω και φίλος και ακρίτας.
Ο συνάδελφος και συμπατριώτης μου κ. Μπασιάκος έχει το λόγο.
Θα καλύψετε και τη δευτερολογία σας, κύριε Μπασιάκο, για να πάτε και εσείς στο νομό σας. Μην καθόμαστε και οι δύο εδώ παρασκευιάτικα.
ΕΥΑΓΓΕΛΟΣ ΜΠΑΣΙΑΚΟΣ: Για την ενότητα της τοποθέτησης και των επιχειρημάτων και επειδή πιστεύω ότι οι απαντήσεις της Κυβέρνησης δεν μας επιλύουν τα προβλήματα -θεωρώ δηλαδή ότι οι απαντήσεις δεν θα είναι ικανοποιητικές, έτσι τουλάχιστον μας έχει συνηθίσει η Κυβέρνηση- ας μιλήσω αυτόν το χρόνο που μου δίνεται και δεν θα επανέλθω στη δευτερολογία μου.
Πρέπει να πω ότι είναι θετικό το γεγονός ότι στα υπουργικά έδρανα παρίσταται ο Υφυπουργός κ. Σωτηρλής, με τον οποίο, σε αντίθεση με τον Υπουργό, μπορώ να κάνω μία πολιτισμένη συζήτηση. Το γεγονός όμως ότι απουσιάζει από αυτήν την πολύ σημαντική συζήτηση ο κύριος Υπουργός Γεωργίας, αποδεικνύει ότι για μία ακόμα φορά ο Υπουργός Γεωργίας φυγομαχεί. Φυγομαχεί, γιατί βρισκόμαστε μία μέρα μετά την πλήρη αποτυχία της παρουσίας του στο Λουξεμβούργο, στα πλαίσια των συζητήσεων των Υπουργών Γεωργίας για μία σειρά από πολύ σημαντικά θέματα, όπως είναι το βαμβάκι, όπως είναι ο καπνός, όπως είναι το ελαιόλαδο.
Ο κύριος Υπουργός της Γεωργίας δεν τολμά να παρουσιαστεί στη Βουλή, για να απολογηθεί και μέσω αυτής στον ελληνικό λαό, για τα τραγικά λάθη τα οποία διέπραξε και τα οποία έχουν οδηγήσει το βαμβάκι, τον καπνό και το ελαιόλαδο -τις επόμενες μέρες, το επόμενο διάστημα- σε πλήρη αποτυχία και κατάρρευση.
Πρέπει να σας πω, κύριε Υφυπουργέ, ότι όταν η Νέα Δημοκρατία είχε να επιλέξει μεταξύ των δύο κατατεθεισών επερωτήσεων, της μιας για τα οπωροκηπευτικά και της άλλης για το βαμβάκι, επέλεξε τα οπωροκηπευτικά, γιατί είναι ένα θέμα πολύ σημαντικό, στο οποίο η Κυβέρνηση είχε αναγνωρίσει τα λάθη της και τις ευθύνες της, μια και είναι γνωστό πως και ο κύριος Υπουργός Γεωργίας με δημόσιες δηλώσεις του έχει αναγνωρίσει ότι η δική του συμφωνία στον Κανονισμό του 1996 ήταν καταστροφική και ότι θα έκανε ό,τι ήταν δυνατό για να παρέμβει και να βελτιώσει τον Κανονισμό, κάτι που θεωρούμε πολύ δύσκολο.
Από την άλλη μεριά, όμως, είχαμε μία μικρή έστω ελπίδα, ότι μπορεί με τις συζητήσεις των τελευταίων ημερών ο κύριος Υπουργός Γεωργίας να ικανοποιήσει τους 'Ελληνες βαμβακοκαλλιεργητές, στηρίζοντας με επιχειρήματα τα πέντε εθνικά δίκαια -πιστεύουμε εμείς- αγροτικά αιτήματα.
Αυτήν την ελπίδα την είχε καλλιεργήσει ο κύριος Υπουργός Γεωργίας σταδιακά, κατά καιρούς, υποσχόμενος στους αγρότες -ξεκίνησε αυτήν τη διαβεβαίωση από την εποχή των μαζικών, έντονων και πρωτόγνωρων σε έκταση κινητοποιήσεων των αγροτών σε μία απεγνωσμένη προσπάθεια να δημιουργήσει εντυπώσεις και ελπίδες στους βαμβακοκαλλιεργητές της χώρας- ότι κάτι θα επιλύσει.
Φοβάμαι, λοιπόν, ότι η βαμβακοκαλλιέργεια οδηγείται σε αδιέξοδο και καταστροφή, αφού κανένα από τα πέντε αιτήματα, τα οποία -αν θέλετε, δεν ήταν βασικά για την υλοποίηση του Κανονισμού- δεν αφορούσαν την εθνική ποσόστωση, δεν αφορούσαν τον τρόπο πληρωμής ως προς τη δεύτερη δόση, που για πρώτη φορά με τον Κανονισμό του 1995, που εδέχθη η δική σας Κυβέρνηση, ισχύει, αλλά αφορούσαν υποδεέστερα θέματα. Με προσωπική ευθύνη του κυρίου Υπουργού Γεωργίας απομονώθηκε η χώρα μας, με ψήφους 14 έναντι 1. Είναι μία καταστροφική εξέλιξη, για την οποία η Κυβέρνηση φέρνει ακέραια την ευθύνη.
Και δεν μπορεί να περιοριζόμαστε σε ύβρεις κατά του Επιτρόπου, διότι αυτή η πρακτική και αυτή η τακτική οδηγεί σε περισσότερα αδιέξοδα και διαταράσσει τις σχέσεις της χώρας μας με την Ευρωπαϊκή Επιτροπή. Και επαναλαμβάνω για μία ακόμη φορά ότι φέρει ακέραια την ευθύνη ο κύριος Υπουργός Γεωργίας, που διαχειρίζεται αυτό το θέμα.
Αλλά θα έλθω στο κύριο θέμα της επερώτησης, που είναι τα οπωροκηπευτικά, για να πω ότι η ομολογία της Κυβέρνησης για τα λάθη της και ειδικότερα για την κατάληξη του Κανονισμού του 1996 δεν την απαλλάσσει από τις ευθύνες.
'Εχει περάσει πάρα πολύς καιρός από τότε που ομολόγησε ο κ. Τζουμάκας την αποτυχία του και δεν έχει βρει την ευκαιρία να φέρει το θέμα στο αρμόδιο Συμβούλιο Υπουργών Γεωργίας για να ζητήσει τροποποίηση. Εγώ αναγνωρίζω και η Νέα Δημοκρατία, αναγνωρίζει ότι θα είναι πάρα πολύ δύσκολο, ειδικότερα από τον κ. Τζουμάκα, να επιτύχει την τροποποίηση, αφού είναι εκείνος ο Υπουργός ο οποίος υπέγραψε, παρά τις επισημάνσεις έγκαιρα της Νέας Δημοκρατίας.
Τι προβλέπει αυτός ο Κανονισμός και ποια είναι τα αδιέξοδα που δημιουργούνται: 
Πρώτα απ' όλα μειώνεται η ποσότητα, αλλά και το ποσό της αποζημίωσης, που καταβάλλεται για την απόσυρση, όπως επίσης μειώνονται και οι εξαγωγικές επιδοτήσεις. 
Επίσης, δεν προβλέπεται διαδικασία καταβολής των επιδοτήσεων, με βάση βέβαια αυτά τα οποία συμβαίνουν και στη χώρα μας. Δηλαδή, έχουμε μία συγκεκριμένη ευθύνη της Κυβέρνησης, η οποία ολιγώρησε για τη θεσμοθέτηση και τη διευκόλυνση λειτουργίας των ομάδων παραγωγών. Είναι γνωστό ότι ελάχιστες έχουν λειτουργήσει, όπως επίσης είναι ελάχιστα τα επιχειρησιακά λειτουργικά σχέδια τα οποία έχουν υποβληθεί, που είναι απολύτως αναγκαία για τις επιδοτήσεις.
Και βέβαια, πρέπει να σας πω, όπως σχολιάστηκε και από τους προηγούμενους συναδέλφους ότι δεν έχει γίνει τίποτα στον τομέα της αναδιάρθρωσης των καλλιεργειών -αναφέρομαι ειδικότερα στα πορτοκάλια αλλά και στα οπωροκηπευτικά- δεν έχει γίνει τίποτα για την κατάρτιση του μητρώου των εξαγωγέων και των εμπόρων, που είναι μία προϋπόθεση απαραίτητη και την οποία έχει δεσμευθεί η Κυβέρνηση ότι θα υλοποιήσει, για να λειτουργεί καλύτερα το κύκλωμα και να μην παρατηρούνται αυτά τα απαράδεκτα φαινόμενα, τα οποία παρατηρούνται τελευταία. 
Να σας πω ακόμη ότι ο τομέας της μεταποίησης και της χυμοποίησης αντιμετωπίζει τεράστια προβλήματα. Κι εδώ έχει καθυστερήσει σημαντικά και η εγκλύκλιος η οποία προέβλεπε τη ρύθμιση των διαδικασιών αυτών. Βέβαια τίποτα δεν έχει γίνει και προς την κατεύθυνση της μείωσης του κόστους 
 

  



Σελίδα 11879 
παραγωγής. Αυτό αφορά συγκεκριμένα εθνικά μέτρα, πέρα απ' ό,τι προβλέπει ο Κανονισμός. Μπορείτε να τα πάρετε αυτά τα μέτρα, διότι ξέρετε πολύ καλά ότι το κόστος παραγωγής έχει πολλαπλασιαστεί, έχει τριπλασιαστεί τα τελευταία τρία-τέσσερα χρόνια που κυβερνάτε και μάλιστα τελευταία, ειδικότερα λόγω και της υποτίμησης, την οποία βαρύγδουπα διακήρυξε η Κυβέρνηση ότι ευνοεί τους αγρότες, ενώ μέχρι σήμερα τους έχει δημιουργήσει περισσότερα προβλήματα.
Μέχρι σήμερα έχουμε μόνο αύξηση του κόστους παραγωγής όχι μόνο στα εισαγόμενα -θα είχε κάποια δικαιολογία, αν ήταν σε ένα ποσοστό 10%-15%- αλλά και στα εγχωρίως παραγόμενα, λόγω των κερδοσκόπων που δεν μπορείτε να πατάξετε. Και έχετε αύξηση του κόστους παραγωγής, πολύ αυξημένα επιτόκια δανεισμού, καθώς και τα πανωτόκια. 'Εχετε δημιουργήσει έναν ασφυκτικό κλοιό στη γεωργική παραγωγή, αλλά ειδικότερα στην καλλιέργεια οπωροκηπευτικών. Πολλοί νομοί της χώρας -το γνωρίζετε, είμαι βέβαιος- βουλιάζουν και θα βουλιάξουν τα τελευταία χρόνια, όταν τα οπωροκηπευτικά αποτελούν βασική καλλιέργεια και βασική πηγή εισοδήματος της περιοχής αυτής.
Δεν παρέχετε καμία εναλλακτική λύση, ούτε αναδιάρθρωσης αλλά ούτε απασχόλησης, σε αυτούς τους νομούς που αντιμετωπίζουν αυτά τα προβλήματα.
Δεν έχετε κάνει τίποτε στον τομέα της διεύρυνσης των αγορών σε ξένες χώρες. Ξέρετε πολύ καλά ότι έχουμε χάσει παραδοσιακές αγορές. Δεν κάνουμε απολύτως τίποτε. Σας ζητούμε να ορίσετε γεωργικούς ακολούθους στις πρεσβείες. Με έγγραφη απάντησή σας, αλλά και με τις τοποθετήσεις σας εδώ στη Βουλή θεωρείτε ότι επαρκούν οι εμπορικοί ακόλουθοι. Εμείς σας λέμε ότι δεν επαρκούν, γιατί τα φαινόμενα είναι πάρα πολύ άσχημα. Και θα είναι ακόμη χειρότερα, όταν θα προχωρήσουν οι συμφωνίες για τη διεύρυνση της Ευρωπαϊκής 'Ενωσης, όταν άλλες χώρες -ανταγωνιστικές προς τη χώρα μας- θα μπορούν να διαθέτουν προϊόντα ομοειδή στις χώρες της Ανατολικής Ευρώπης.
Χάνετε μία μοναδική ευκαιρία, από τη στιγμή που διευρύνεται η δυνατότητα διείσδυσης στις αγορές, αλλά δεν κάνετε απολύτως τίποτε. Και βέβαια υπάρχει ένα μείζον πρόβλημα με την καθυστέρηση καταβολής των αποζημιώσεων του ΕΛΓΑ σε πληγέντες αγρότες και παραγωγούς οπωροκηπευτικών και πορτοκαλιών από φυσικές καταστροφές σε όλην τη χώρα. Καθυστερείτε. Είναι δυσλειτουργικός ο Οργανισμός αυτός, χαρακτηρίζεται από αδιαφάνεια στις εκτιμήσεις των ζημιών και από καθυστερήσεις στις καταβολές των αποζημιώσεων.
Δεν έχετε κάνει, επίσης, τίποτε σε σχέση με το αίτημά μας για την παροχή πορτοκαλιών στους πολύτεκνους -το είπε προηγουμένως και ο κ. Δαβάκης- όχι μόνο για επισιτιστική βοήθεια. Εμείς θεωρούμε ότι η πορεία της Κυβέρνησης και η απαράδεκτη νοοτροπία της να μη χαράσσει μία στρατηγική και να μην εμφανίζεται έγκαιρα, αποτελεσματικά και με επιχειρήματα στα αρμόδια όργανα της Ευρωπαϊκής 'Ενωσης, οδηγούν μια σειρά κρίσιμους κλάδους της ελληνικής γεωργίας σε αδιέξοδο και αποτυχία.
Δυστυχώς, σας κρούουμε τον κώδωνα του κινδύνου. Κατά περίπτωση η Κυβέρνηση απαντά ότι κακώς επαναλαμβάνουμε τα ίδια. Βλέπουμε ότι οι επισημάνσεις μας στρέφονται σε ώτα μη ακουόντων. Είναι καιρός να αφυπνιστείτε το λίγο διάστημα που σας απομένει, για να επιλύσετε οποιοδήποτε, έστω και μικρό πρόβλημα και, εν πάση περιπτώσει, για να αποτρέψετε την πορεία καταστροφής του αγροτικού τομέα της χώρας για τη οποία είστε αποκλειστικά υπεύθυνοι. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο Υφυπουργός Γεωργίας κ. Σωτηρλής έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριοι συνάδελφοι, στις 30.1.98, όταν συζητούσαμε επερώτηση αντίστοιχη με το σημερινό θέμα, στην αρχή της ομιλίας μου σε κάποια αποστροφή είχα πει ότι η άγνοια είναι κακός σύμβουλος, αλλά ο φανατισμός και η προσπάθεια παραποίησης εσκεμμένα κάποιων πραγμάτων είναι πολύ κακός οδηγός σκέψης, αφού εύκολα μπορεί να οδηγήσει σε μη επιθυμητά αποτελέσματα. Προπαντός όμως κινδυνεύει να κάνει κάτι πιο σημαντικό, να παραμορφώσει την αλήθεια και να οδηγήσει τους εμπλεκόμενους σε επικίνδυνα αδιέξοδα.
Αυτά ως μία παρατήρηση. Θα προσπαθήσω σήμερα να μην κάνω το λάθος της προηγούμενης φοράς γενικεύοντας την τοποθέτησή μου, αλλά θα είμαι σαφής απαντώντας σε συγκεκριμένα θέματα που βάζει η επερώτησή σας. 
Είναι αλήθεια αυτό που ειπώθηκε και προχθές στην ευρεία συζήτηση για την αγροτική οικονομία και τα αγροτικά προβλήματα, ότι ο αγροτικός τομέας από άποψη οικονομική και κοινωνική αλλά και για εθνικούς λόγους, που αναλύθηκαν από όλες τις πλευρές σαν κοινή διαπίστωση, έχει βαρύνουσα σημασία για τη χώρα μας.
Κάνω αναφορά ακόμα και στα λόγια του Αρχηγού σας που μίλησε γι'αυτό το θέμα.
Δεύτερον, είναι δεδομένο ότι περνάμε μια μεταβατική περίοδο, όσον αφορά την αγροτική μας οικονομία. Ζούμε σε ένα δύσκολο περιβάλλον. Αυτό έχει σχέση και με την GATT και με την "Ατζέντα 2000" και προπαντός έχει σχέση με τις μεγάλες αλλαγές που γίνονται, τόσο στο ευρωπαϊκό όσο και στο διεθνές επίπεδο. Είναι φυσικό αυτές οι αλλαγές να επηρεάζουν σημαντικά τις πολιτικές πάνω στον αγροτικό τομέα της χώρας μας.
'Εχετε αναφερθεί κατά κόρον στη δήθεν ολιγωρία της Κυβέρνησης και ειδικότερα του Υπουργού την περίοδο αναμόρφωσης της ΚΟΑ οπωροκηπευτικών. Πιστεύω ότι αυτή η αναφορά σας, εάν δεν έχει άλλη σκοπιμότητα, αν δεν έχει ρητορική σκοπιμότητα, σε κάθε περίπτωση δεν είναι ειλικρινής.
Στην αρχή της θητείας μου ως Υφυπουργού Γεωργίας είχα καταθέσει ένα ντοκουμέντο και θέλω να σας το θυμίσω. 'Ηταν μια κατάσταση τριάντα πέντε σημείων και διαφοροποιήσεων στον κανονισμό του συμβουλίου σε σχέση με την αρχική πρόταση της επιτροπής και την τελική απόφαση του συμβουλίου, ενώ συνήθως οι προτάσεις της επιτροπής γίνονται δεκτές με μία ή δύο ουσιαστικές και κάποιες επουσιώδεις τροποποιήσεις.
'Ηταν αρκετά ουσιαστική η παρέμβαση της ελληνικής Κυβέρνησης και η διαφοροποίηση μεταξύ της πρότασης της επιτροπής και της απόφασης του συμβουλίου. Αυτό έγινε για πρώτη φορά στα δεδομένα της κοινοτικής πρακτικής. 'Ηταν αποτέλεσμα της συνειδητής προσπάθειας όλων των αντιπροσωπειών, αλλά ιδιαίτερα της Ελλάδος και μερικώς της Ισπανίας, διότι ο τομέας φρούτων και λαχανικών έχει για τη χώρα μας ιδιαίτερη σημασία.
Η αξία αυτών των διαφοροποιήσεων καθιστά αστήρικτη οποιαδήποτε μομφή για αποτυχημένη διαπραγμάτευση. Σας παρακαλώ, λοιπόν, να κοιτάξετε αυτά τα σημεία, να βάλετε κάποιον ειδικό να τα συγκρίνει, έτσι ώστε ένα-ένα τα θέματα να φωτισθούν αξιόπιστα αλλά και να αξιολογηθεί η μεγάλη προσπάθεια που κάνει η σημερινή Κυβέρνηση για τις όποιες αλλαγές στον κανονισμό της ΚΟΑ οπωροκηπευτικών.
'Ενα άλλο κομμάτι της επερώτησής σας αφορά τις δυσκολίες στην εξαγωγική μας πολιτική. Σας παρακαλώ να συνεννοηθείτε για την ακρίβεια και το ενιαίο των λόγων σας. 'Ενας από εσάς μίλησε για ζημιά της ελληνικής οικονομίας από παραλείψεις στον αγροτικό τομέα, ύψους τρισεκατομμυρίων δραχμών. 'Ενας άλλος μίλησε για δισεκατομμύρια.
(Θόρυβος στην Αίθουσα)
ΕΥΑΓΓΕΛΟΣ ΜΠΑΣΙΑΚΟΣ: Αυτό είναι το πρόβλημα, η αποτίμηση των ζημιών;
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Θέλω να τονίσω την υπερβολή, την αντιφατικότητα των λόγων σας.
ΠΡΟΕΔΡΕΥΩΝ (Λουκάς Αποστολίδης): Τώρα να αφήσουμε τους αριθμούς και να κοιτάξουμε τους αγρότες. Δεν χορταίνουν με τους αριθμούς!
ΑΘΑΝΑΣΙΟΣ ΔΑΒΑΚΗΣ: Οι αριθμοί ευημερούν και οι αγρότες δυστυχούν!
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Πρέπει να σας πω ότι είχαμε πέρσι στη βόρεια Ελλάδα ζημιά σε μια σειρά αγροτικών προϊόντων και ειδικότερα στα ροδάκινα. Πώς είναι δυνατό να αξιοποιείτε εκείνο το στοιχείο και να κρίνετε 
 

  



Σελίδα 11880 
την Κυβέρνηση λέγοντας ότι χάθηκαν αγορές και έχουμε πτώση των εξαγωγών κατά 50% ή 60%, αφού δεν υπήρχε προϊόν. Τι να εξάγουμε;
Ας δούμε τώρα συγκεκριμένα θέματα όπως το πορτοκάλι. Φέτος οι εξαγωγές μας θα αγγίξουν, αλλά δεν θα περάσουν τους τριακόσιους τριάντα χιλιάδες τόνους σε όλες τις κατευθύνσεις, είτε αυτές είναι οι ανατολικές χώρες της Ευρώπης είτε τρίτες χώρες, είτε η Ευρωπαϊκή 'Ενωση. Πέρσι είχαμε τριακόσιους εξήντα χιλιάδες τόνους εξαγωγές δηλαδή, φέτος έχουμε μείωση της τάξης του 8,4%. Αυτά είναι τα επίσημα δεδομένα. Γιατί, λοιπόν, η πολιτική των εντυπώσεων για 30%, 60% ή 70%; Βέβαια η ποσότητα αυτής της μείωσης απορροφήθηκε από τη μεταποιητική βιομηχανία, τη χυμοποίηση που ο στόχος μας ήταν διακόσιες χιλιάδες τόνοι και σήμερα η χυμοποίηση αγγίζει τους τριακόσιους δέκα χιλιάδες τόνους. Βέβαια υπάρχουν λόγοι και δεν είμαστε γι' αυτό καθόλου ικανοποιημένοι, που δεν διευρύναμε το μερίδιο της αγοράς στις χώρες του εξωτερικού. Βέβαια μπορούμε να αναφέρουμε κάποιους λόγους και να αναλάβουμε και τις ευθύνες που μας αναλογούν.
Πρώτα-πρώτα η ωρίμανση του πορτοκαλιού γίνεται σε ένα πολύ περιορισμένο εμπορικό χρονικό ορίζοντα, ένα- δυο μήνες, αφού το 70% της παραγωγής είναι ποικιλίας μέρλιν. Από την άλλη μεριά πρέπει να ξέρουμε ότι ο μεγάλος πελάτης ήταν η Ρωσία και οι ανατολικές χώρες. Σήμερα η ρευστότητα αυτών των οικονομιών δεν είναι η ιδανική και όχι μόνο αυτό, αλλά οι επιχειρηματίες μας δεν αναλαμβάνουν τα πιθανά ρίσκα, για να μπορέσουν να κάνουν τα ανάλογα βήματα, εμπορίας και διάθεσης του προϊόντος.
Βεβαίως σωστά επισημαίνεται ότι θα πρέπει να συμβάλει και η πολιτεία με ένα γενναίο πρόγραμμα στήριξης και των εξαγωγικών φορέων και της διαφήμισης του προϊόντος. Το έχουμε κάνει για το εσωτερικό της χώρας αλλά και στο εξωτερικό, όπως στην Ευρώπη και Αμερική. Από την άλλη είναι αλήθεια ότι η ενίσχυση των εξαγωγών με το σύστημα των πιστοποιητικών Α και Β, συνεχίζει να μας δημιουργεί προβλήματα. Βεβαίως έχουμε παρέμβει στην Ευρωπαϊκή 'Ενωση και το έχουμε βελτιώσει και ισχύει το 1/3 του Α2 και τα 2/3 του Β, ενώ επιζητείται από την πλευρά μας επιμόνως η περαιτέρω βελτίωση υπέρ του Β, δηλαδή χορήγησης ενίσχυσης εξαγωγών απολογιστικά.
Από την άλλη έχουμε σοβαρή επιφυλακτικότητα των εξαγωγέων να δραστηριοποιηθούν περισσότερο στις χώρες της Ανατολικής Ευρώπης.
Πρέπει επίσης να θεωρήσουμε δεδομένο ότι στην Ευρώπη η κατανάλωση του πορτοκαλιού παρουσιάζει πτωτική τάση και χρόνο με το χρόνο έχουμε αισθητή μείωση. Πέρα από τα άλλα μέτρα στόχος μας είναι οι αγορές των χωρών της Ευρωπαϊκής 'Ενωσης. Σχεδιάζουμε, και έχει γίνει έρευνα και συζητήσεις, όπως στη Σλοβενία, Τσεχία κλπ. για να φτιάξουμε μόνιμους διακομιστικούς σταθμούς, για να μπορούμε να εξάγουμε τα προϊόντα μας στις ευρωπαϊκές αγορές της Κεντρικής και Ανατολικής Ευρώπης.
Υπάρχουν συζητήσεις, κύριε συνάδελφε. Δεν εξαρτάται μόνο από εμάς. 'Εχουμε ενεργοποιήσει όλες μας τις υπηρεσίες, έχουμε βρει τους χώρους, το αποτέλεσμα δεν έχουμε ακόμα. Γι' αυτό δεν έρχομαι να σας πω στο ελληνικό Κοινοβούλιο ότι, ναι, κλείσαμε τη συμφωνία. 
Να σας αναφέρω π.χ. τα ενοίκια σε διάφορους χώρους που είχαμε συμφωνήσει ήταν άλφα τιμής και αυτήν τη στιγμή, βλέποντας ότι εμείς θέλουμε να επισπεύσουμε τη διαδικασία, μας τριπλασιάζουν το κόστος. Γίνονται συμφωνίες, γίνονται διαπραγματεύσεις. Διότι συμφωνώ απόλυτα μαζί σας, αν δεν ανοίξουμε δρόμους για να είναι το προϊόν μας κοντά στις αγορές, αν δεν ανοίξουμε δικά μας καταστήματα στις πρώην χώρες της Ανατολικής Ευρώπης, είναι φυσικό ότι οι εξαγωγικές μας δυνατότητες θα μειώνονται κάθε μέρα.
'Οσον αφορά τα λεμόνια, όπου αναφέρεσθε στην επερώτησή σας, είναι αλήθεια ότι οι εξαγωγές μας φέτος δεν θα ξεπεράσουν τους τριάντα δύο χιλιάδες τόνους, που σημαίνει ότι για το λεμόνι έχουμε μία αισθητή μείωση, η οποία αγγίζει τα όρια του 50% έναντι της εξαγωγικής μας ικανότητας τον προηγούμενο χρόνο.
Το αίτιο αυτό βεβαίως -και το αναζητούμε- είναι ότι οι καταναλωτές αναζητούν άλλα υποκατάστατα του λεμονιού. Υπάρχει υπερπαραγωγή σε μία σειρά χώρες του εξωτερικού, οι οποίες είναι ανταγωνιστικές σε μας. Σε κάθε όμως περίπτωση, αν δείτε τον τελευταίο ισολογισμό, από τις εκατόν εξήντα χιλιάδες αναμενόμενη παραγωγή, πήγαν στη χυμοποίηση περίπου τριάντα χιλιάδες, στην εσωτερική κατανάλωση εβδομήντα χιλιάδες, από φθορές είχαμε οκτώ χιλιάδες και υπάρχει πράγματι αυτήν τη στιγμή ηρτημένη σοδειά στα χέρια των παραγωγών περίπου στους τριάντα χιλιάδες τόνους. Και είναι από τα μόνα προϊόντα που έχουμε πρόβλημα, σε αντίθεση με το πορτοκάλι, που στα βαλέντσια έχουμε τη μεγαλύτερη ποσότητα ηρτημένη σοδειά, η οποία όμως θα καταναλωθεί, είτε από τις συνεχόμενες εξαγωγές σε μικρές ποσότητες είτε από την κατανάλωση, αφού η ηρτημένη παραγωγή δεν ξεπερνά τους πενήντα χιλιάδες τόνους.
Δηλαδή, δεν είναι, κύριοι συνάδελφοι, όπως με υπερβολή είπατε, φτώχεια και καταστροφή! Υπάρχει πρόβλημα όμως, που έχει να κάνει με τις σχέσεις των παραγωγών και τους χυμοποιούς. 
Μου έκανε εντύπωση, ακούγοντας έναν από τους συναδέλφους, ο οποίος στην τοποθέτηση είπε ότι είναι δύσκολη και τραγική η θέση των μεταποιητών και από την άλλη μεριά είπε την ίδια στιγμή ότι είναι δύσκολη και τραγική η θέση των παραγωγών.
Κύριε συνάδελφε -έφυγε βέβαια- δεν υπάρχει χειρότερο ψεύδος από αυτό.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Εκ παραδρομής ελέχθη! 
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Καλώς! Το ανακαλώ, δεν έχω κανένα πρόβλημα. Το χρησιμοποιώ, για να συνεννοηθούμε και να πω ότι για τους μεταποιητές δεν πήγε καθόλου άσχημα και η περσινή και η φετινή χρονιά.
Αυτός είναι ο λόγος που εμείς πήραμε απόφαση, τους καλέσαμε σε σύσκεψη και τους είπαμε, την ώρα που αισχροκερδείτε, δεν μπορείτε να δίνετε στον 'Ελληνα παραγωγό μία και δύο δραχμές ανά κιλό όταν μάλιστα αυτή η χρονιά είναι μία δύσκολη χρονιά για τα εσπεριδοειδή, γιατί λόγω υπέρβασης του πλαφόν υπάρχει μία τιμωρία στη χώρα μας και οι τελικές επιστροφές δεν θα φέρουν παραπάνω από εικοσιπέντε, εικοσιέξι, άντε εικοσιεπτά δραχμές στα χέρια του 'Ελληνα παραγωγού. Δηλαδή, μοιάζει ότι δεν καλύπτει καν το κόστος του, την ώρα που οι περισσότερες βιομηχανίες έχουν κερδίσει αρκετά. 'Εχουμε τα στοιχεία αυτά.
Τους είπαμε, λοιπόν, ότι τα τριετή συμβόλαια και όλες οι άλλες συμφωνίες οι οποίες έγιναν με τις Ο.Π. με τέτοιους επαχθείς όρους, δεν ισχύουν πια. Από φέτος ξαναδιαπραγματεύονται επί ίσοις όροις οι ομάδες παραγωγών με τους μεταποιητές και το μίνιμουμ που οφείλουν να προσφέρουν στον 'Ελληνα παραγωγό είναι τουλάχιστον πάνω από οκτώ δραχμές ανά κιλό, αφού διαπιστωμένα έχουν και περιθώρια και δυνατότητες κερδών.
Ειπώθηκε, κύριοι συνάδελφοι, ότι δεν προχωράμε το πρόγραμμα αναδιάρθρωση των καλλιεργειών. Υπήρξαν και παλαιότερα και επί των ημερών των δικών σας και στη συνέχεια των δικών μας ημερών προγράμματα αναδιάρθρωσης των καλλιεργειών. Τότε όλοι μας στο βωμό της μικροπολιτικής και της σκοπιμότητας δεν αφήσαμε τους 'Ελληνες παραγωγούς να προχωρήσουν το πρόγραμμα αναδιαρθρώσεων, γιατί κάπου η χωματερή ήταν λύση.
ΑΘΑΝΑΣΙΟΣ ΚΟΝΤΑΞΗΣ: Γιατί χρησιμοποιείτε πληθυντικό "όλοι μας";
Σεις, το ΠΑΣΟΚ.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Δεν είναι έτσι, κύριε συνάδελφε. Να έχετε μνήμη, κύριε συνάδελφε, δεν είναι έτσι. Καλά είναι να έχετε μνήμη. Διότι οι αναδιαρθρώσεις δεν γίνονται από τις κυβερνήσεις μόνο. Οι κυβερνήσεις δίνουν τις κατευθύνσεις. Πρέπει να μετέχουν και οι παραγωγοί και οι πάντες, για να έχει ένα αποτέλεσμα. Αλλά όλοι τότε έλεγαν εντάξει, έχουμε τις αποσύρσεις, έχουμε τις 
 

  



Σελίδα 11881 
χωματερές, έχουμε τις επιδοτήσεις και όλα πήγαιναν καλά, ήταν το θερμοκήπιο των επιδοτήσεων!
Τώρα όμως έχουν αλλάξει τα πράγματα και πρέπει να κοιτάξουμε τα πράγματα κατάματα, να ασχοληθούμε με τα προϊόντα και τις αγορές. 'Ετσι λοιπόν εμείς καταθέσαμε ήδη στην Ευρωπαϊκή 'Ενωση ένα ολοκληρωμένο πρόγραμμα αναδιαρθρώσεων, πάνω από εκατόν σαράντα χιλιάδες στρέμματα, και είναι βέβαιο από τις συμφωνίες που έχουμε κάνει μέχρι τώρα, να εγκριθεί και στο οποίο προβλέπεται μεταξύ των άλλων επέκταση της καλλιέργειας σε μανταρίνια κατά τριάντα χιλιάδες στρέμματα, μείωση δέκα έως είκοσι χιλιάδες στρέμματα στο πορτοκάλι και αντίστοιχη μείωση κατά δέκα χιλιάδες στρέμματα περίπου στη λεμονιά.
Ο στόχος μας είναι να μπουν ποικιλίες που θα αλλάξουν τη σύνθεση της παραγωγής και θα επιμηκύνεται ο χρόνος εμπορικής περιόδου μέχρι οχτώ μήνες. Θέλουμε να πετύχουμε ένα τέτοιο πρόγραμμα, έτσι ώστε να μην είμαστε αναγκασμένοι να διαθέσουμε μέσα σε έναν έως δύο μήνες όλην την παραγωγή της χώρας, η οποία παραγωγή διατίθεται σήμερα και σε μια χρονική στιγμή που οι αγορές καλύπτοται από ανταγωνίστριες χώρες.
Θα πρέπει λοιπόν αυτήν την πολιτική να την προχωρήσουμε και θα την προχωρήσουμε και πιστεύω ότι θα βρούμε και τη δική σας αλληλεγγύη, στηρίζοντάς μας όχι σαν Κυβέρνηση, αλλά εξηγώντας την αναγκαιότητα αυτού του μέτρου στα χωριά και στις πόλεις και όχι με γενικόλογες τοποθετήσεις εδώ στο Κοινοβούλιο, όπως γίνεται από κάποιους συναδέλφους που τα είπαν μια χαρά, αλλά σηκώθηκαν τώρα και έφυγαν, γιατί τα είπαν για να δημοσιεύσουν αυτά που είπαν στις τοπικές εφημερίδες.
Περιμένουμε και τη δική σας συνεισφορά της πληροφόρησης του 'Ελληνα αγρότη ότι δεν έχουμε άλλη πολιτική από το να προχωρήσουμε έγκαιρα στις αναδιαρθρώσεις, για να μπορούμε πράγματι να αντιμετωπίσουμε τις δυσκολίες και τις απαιτήσεις της αγοράς που έχουμε μπροστά μας.
Κύριοι συνάδελφοι, ειπώθηκε ότι ολιγωρήσαμε. Πού, κύριοι συνάδελφοι, ολιγωρήσαμε; Η έκδοση των βασικών κανονισμών, του 2200, του 2201 και του 2202 αλλά και των επεξηγηματικών κανονισμών ξεκίνησε από το Μάρτιο του 1997 και ολοκληρώθηκε στις αρχές του 1998. Εμείς σ' αυτό το μεσοδιάστημα κάναμε δεκάδες συναντήσεις, δώσαμε σε όλες τις ενώσεις -σε όλους τους παραγωγούς- κείμενα κατανοητά, καταληπτά, κάναμε πάνω από τριάντα ημερίδες σε όλην τη χώρα. Μπορώ να σας καταθέσω τον κατάλογο με τις πόλεις και τις ημερομηνίες, για να φανεί του λόγου του αληθές ότι δηλαδή προσπαθήσαμε να κάνουμε ό,τι ήταν δυνατό για να συγκροτηθούν οι ομάδες παραγωγών στα πλαίσια των νέων κανονισμών. Και αυτές τις ομάδες παραγωγών με υπόδειξή μας και μάλιστα με εισηγήσεις μας για τον τρόπο που θα ετοιμάσουν τα επιχειρησιακά τους προγράμματα, τις καλέσαμε να ανταποκριθούν στα νέα δεδομένα.
Υπάρχει ένα πρόβλημα, κύριοι συνάδελφοι, και δεν είναι αλήθεια αυτό, που είπατε προηγουμένως, ότι γίνεται αγώνας και φιλονικεί το Υπουργείο Γεωργίας με τις συνεταιριστικές οργανώσεις και την ΠΑΣΕΓΕΣ για τη διαχείριση κάποιων δισεκατομμυρίων εισροών από την Ευρωπαϊκή 'Ενωση. Υπάρχει μία διαφορετική αντίληψη. Εμείς πιστεύουμε ότι ο καιρός δεν μας περιμένει. 'Η το συνεταιριστικό κίνημα θα γίνει παραγωγική μονάδα ή θα πρέπει να εκχωρήσει τη θέση του στις νέες ομάδες παραγωγών, οι οποίες πρέπει να γίνουν παραγωγικά κύτταρα, για να προλάβουμε το τρένο των εξελίξεων, που τρέχει ταχύτατα.
Τι έγινε λοιπόν το 1997. Μας υποβλήθηκαν γύρω στα δεκαπέντε επιχειρησιακά προγράμματα και αυτά θα χρηματοδοτηθούν από την Ευρωπαϊκή 'Ενωση. Προγράμματα κόστους πεντακόσια εκατομμύρια δραχμών, όταν οι άλλες χώρες με την εφαρμογή των κανονισμών είχαν έτοιμες τις ομάδες παραγωγών τους και βεβαίως έτοιμα επιχειρησιακά σχέδια, τα οποία ξεπέρασαν σαν ύψος αιτήματος οικονομικών ενισχύσεων ακόμη και αυτόν τον προϋπολογισμό που ήταν εγγεγραμμένος για ενίσχυση των επιχειρησιακών προγραμμάτων των ομάδων των παραγωγών, των αγροτών της Ευρωπαϊκής Κοινότητας.
Και βεβαίως εγκρίθηκαν αυτά και εγκρίνονται και άλλα είκοσι οχτώ προγράμματα, που υποβλήθηκαν για το τρέχον έτος. Και θα μου πείτε: Είστε ευχαριστημένος, κύριε Υφυπουργέ; Ε, όχι κύριοι συνάδελφοι, δεν είμαι ευχαριστημένος. Και θα παρακαλέσω τον εκπρόσωπο της Νέας Δημοκρατίας και όποιον από τα άλλα κόμματα θέλει, να έρθει να του δώσω το φάκελο των προτάσεων που μας έστειλαν οι ομάδες παραγωγών απ' όλην τη χώρα. Εάν εξαιρέσω δύο, τρία ή τέσσερα -δεν θυμάμαι καλά- σοβαρά προγράμματα, τα άλλα κινούνται γύρω από αιτήματα, όπωςπρόσληψη κάποιου υπαλλήλου ή η προμήθεια κομπιούτερ... Και αυτό το θεώρησαν πρόταση επιχειρησιακού προγράμματος.
Χρειάστηκε το Υπουργείο Γεωργίας πολλές φορές να κουβεντιάσει μαζί τους, να γίνει διόρθωση, για να υποβληθεί έστω αυτό το υποτυπώδες -αν μπορεί να το πει κανείς- επιχειρησιακό πρόγραμμα στην Ευρωπαϊκή 'Ενωση. Και βεβαίως είχαμε τη θετική αντιμετώπιση και την ανταπόκριση και την έγκριση τέλος τέλος από την Ευρωπαϊκή 'Ενωση.
Κύριοι συνάδελφοι, θα ήθελα να αναφερθώ σύντομα στην αναποτελεσματικότητα και τον κατακερματισμό των συνεταιριστικών οργανώσεων. Σύμφωνα με τα στοιχεία που έχουμε, η Ελλάδα εμφανίζει περί τους έξι χιλιάδες πεντακόσιους πρωτοβάθμιους αγροτικούς συνεταιρισμούς με οχτακόσια τριάντα χιλιάδες φυσικά μέλη, των οποίων όμως ο ετήσιος κύκλος εργασιών είναι μόνο οχτακόσια εκατομμύρια (800.000.000) ECU. Οι αντίστοιχοι μέσοι όροι των δεκαπέντε κρατών μελών της Ευρωπαϊκής 'Ενωσης είναι δύο χιλιάδες τριακόσιοι πρωτοβάθμιοι συνεταιρισμοί με οχτακόσια σαράντα χιλιάδες φυσικά μέλη, αλλά με ένα ετήσιο κύκλο εργασιών που ξεπερνάει τα δεκατέσσερα δισεκατομμύρια (14.000.000.000) ECU.
'Ενα παράδειγμα: Η Ισπανία έχει τέσσερις χιλιάδες πεντακόσιες συνεταιριστικές πρωτοβάθμιες οργανώσεις με εννιακόσιες πενήντα χιλιάδες μέλη, αλλά έξι χιλιάδες πεντακόσια εκατομμύρια (6.500.000.000) ECU, η Ιταλία εννιά χιλιάδες συνεταιριστικές οργανώσεις με ένα εκατομμύριο εκατόν είκοσι πέντε χιλιάδες φυσικά μέλη και δεκαέξι χιλιάδες πεντακόσια εκατομμύρια (16.500.000.000) ECU.
Το ίδιο είναι σε όλες τις χώρες και θέλω ενδεικτικά να αναφέρω και τη Γαλλία, η οποία με τρεις χιλιάδες εξακόσιες πενήντα οργανώσεις, εφτακόσιες είκοσι χιλιάδες εκμεταλλεύσεις, καταφέρνει να εισρέουν στα ταμεία τους πενήντα δύο χιλιάδες εξακόσια εκατομμύρια (52.600.000.000) ΕCU.
Επιπλέον πρέπει να συμφωνήσουμε σε κάτι. Βεβαίως και φτιάξαμε εκατόν εβδομήντα ομάδες παραγωγών. Είναι αυτές οι ομάδες παραγωγών έτοιμες να ανταποκριθούν στα δεδομένα της εποχής; 'Οχι, κύριοι συνάδελφοι.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Αλλαγή νόμων συνεταιρισμών και ομάδων.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Θα έρθει νόμος, κύριοι συνάδελφοι.
Γιατί σας τα λέω αυτά; Για να σταματήσετε να λέτε ότι η Κυβέρνηση και οι συνεταιρισμοί, οι όποιοι, τα έχουν βρει. Δεν τα έχουμε βρει με κανέναν. Πιστεύουμε στο συνεταιριστικό κίνημα, αλλά σε ένα υγιές συνεταιριστικό κίνημα, το οποίο πράγματι θα υπηρετήσει τον 'Ελληνα αγρότη και την αγροτική οικονομία. Αν αυτό δεν γίνει, δεν στηρίζουμε ένα συνεταιριστικό κίνημα, που δεν έχει καμιά σχέση με τα μηνύματα της εποχής. Τελείωσαν οι εποχές της καρέκλας για όλους και προς όλες τις κατευθύνσεις. Γι'αυτό και θα έρθει νομοσχέδιο, το οποίο θα κουβεντιάσουμε και εκεί θα ακούσουμε και τις απόψεις σας. Διότι ο δικός μας στόχος είναι να εξυγιάνουμε, όχι να πολεμήσουμε το χώρο. 'Εχει και μπορεί να παίξει καθοριστικό ρόλο το συνεταιριστικό κίνημα. Και είναι έτσι παρήγορο το ότι οι τοποθετήσεις, οι εξαγγελίες και του συνεταιριστικού κινήματος κινούνται τελευταία στη σωστή κατεύθυνση. Απλά όμως εμείς δεν θέλουμε να μείνουμε στα λόγια, θέλουμε να προχωρήσουμε στην πράξη και να στείλουμε ένα μήνυμα, ότι οι ομάδες παραγωγών αποτελούν αυτήν τη στιγμή μονόδρομο και εργαλείο αποτελεσματικής παρέμβασης των αγροτών υπέρ των συμφερόντων τους. Και θα κάνουμε 
 

  



Σελίδα 11882 
ό,τι μας είναι μπορετό.
Την ερχόμενη εβδομάδα θα ψηφιστεί ειδική τροπολογία για τον τρόπο αναγνώρισης και επέκτασης των δραστηριοτήτων των ομάδων παραγωγών -θα έρθει στο Κοινοβούλιο η τροπολογία και θα τη δείτε- γιατί πράγματι για μας είναι μονόδρομος αυτή η πολιτική.
Κύριοι συνάδελφοι, μου βάλατε ένα πρόβλημα, όσον αφορά τη ΔΙΔΑΓΕΠ. Θέλω με δυο λόγια να σας πω ότι η πολιτική ηγεσία του Υπουργείου Γεωργίας δεν δέχεται άλλο πια τα χρήματα και οι επιδοτήσεις, που πρέπει σύντομα να φθάνουν στα χέρια των παραγωγών, να καθυστερούν για όποιο λόγο -και υπάρχουν δικαιολογίες αυτήν τη στιγμή- επί μήνες ή και χρόνο, λόγω συγκεντρωτισμού, γραφειοκρατίας ή νοοτροπιών του παρελθόντος. Απόφασή μας, ειλικρινά, είναι ο εκσυγχρονισμός της ΔΙΔΑΓΕΠ, με στόχο τη σύντομη πληρωμή των δικαιούχων.
Το δυναμικό του Υπουργείου Γεωργίας επανατοποθετείται στα πλαίσια της ανασυγκρότησης του Υπουργείου Γεωργίας, ώστε οι λογιστές να ασχολούνται με τα λογιστικά, οι διοικητικοί με τα διοικητικά και οι γεωτεχνικοί επιστήμονες να ασχοληθούν απερίσπαστοι με τις καλλιέργειες, την παραγωγή και την ποιότητα των προϊόντων.
Θέλω να σας καθησυχάσω και να σας πω ότι η ψήφιση του νομοσχεδίου που "καταργεί" τη ΔΙΔΑΓΕΠ δεν θα είναι μια αυτόματη κίνηση. Θα υπάρξει ένα αρκετό μεταβατικό στάδιο τέτοιο, έτσι ώστε να μην υπάρξει καμιά καθυστέρηση και καμιά δυσλειτουργία, όσον αφορά τη λειτουργία αυτού του βασικού οργανισμού που διαχειρίζεται πάνω από ένα τρισεκατομμύριο δραχμές χρήματα των αγροτών, να μη δημιουργηθεί κάποιο κενό, στη ροή των επιδοτήσεων.
Σε κάθε περίπτωση, όμως, οι όποιες καθυστερήσεις υπάρχουν σε πληρωμές, είτε σε επιχειρήσεις είτε σε αγρότες, δεν έχει να κάνει πάντοτε με δυσλειτουργίες της συγκεκριμένης υπηρεσίας, αλλά έχει να κάνει με τον τρόπο που υποβάλλονται τα χαρτιά, τα λειψά δικαιολογητικά και μια σειρά άλλες σκοπιμότητες, που πολλές φορές γίνονται κύρια από τον επιχειρηματικό κόσμο.
Η καλυτέρευση, η βελτίωση του χρόνου των πληρωμών είναι καταφανής και αποδεκτή και από τους επιχειρηματίες και από τους αγρότες. Αυτό δεν σημαίνει ότι κλείσαμε την ψαλίδα και μπορούμε να πούμε ότι πετύχαμε αυτό που θέλουμε. Θέλουμε αυτό που ισχύει για κάθε άνθρωπο, για κάθε εργαζόμενο, να εργάζεται και να παίρνει τα χρήματά του, να ισχύει και για τον παραγωγό, να δίνει το προϊόν του και να παίρνει μέσα σε εύλογο χρονικό διάστημα τα χρήματά του, γιατί αυτή είναι η συνολική πολιτική, η θέση μας σαν Κυβέρνηση.
Θα επανέλθω σύντομα, γιατί δεν σας μίλησα για τους γεωργικούς ακολούθους και για μερικές άλλες παρατηρήσεις που κάνατε.
ΑΘΑΝΑΣΙΟΣ ΔΑΒΑΚΗΣ: Δεν μας είπατε για τη Σκάλα Λακωνίας, κύριε Υφυπουργέ.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, μία κουβέντα για τη Σκάλα.
Κάναμε ένα πρόγραμμα, κύριοι συνάδελφοι, το οποίο συζητήσαμε με την Ευρωπαϊκή 'Ενωση για κοινωνική απόσυρση και το πρόγραμμά μας ήταν περίπου τριάντα πέντε χιλιάδες τόνοι πορτοκάλι. Δυστυχώς -και εδώ πρέπει να προβληματιστούμε λιγάκι- το πρόγραμμα δεν εξελίχθηκε ομαλά.
Πρώτον, γιατί οι χώρες, όπου το προϊόν απευθυνόταν για διάθεση - παραλαβή, δεν ήταν έτοιμες να το προωθήσουν στους δικαιούχους.
Δεύτερον, όσο εμείς προγραμματίζουμε τις διαδικασίες για κοινωνική απόσυρση και αποστολή του προϊόντος, τσίμπισε η τιμή του προϊόντος, οπότε οι ίδιοι οι παραγωγοί άρχισαν να αρνούνται την όποια διάθεση του προϊόντος για κοινωνική απόσυρση.
Αυτά και μια σειρά άλλοι παράγοντες οδήγησαν στο να μην ολοκληρωθεί το πρόγραμμα, παρ' όλο ότι είχαμε την έγκριση από την Ευρωπαϊκή 'Ενωση.
Αυτήν τη στιγμή και πριν δέκα μέρες περίπου, από τη Σκάλα Λακωνίας τέθηκε το ερώτημα για κοινωνική απόσυρση χιλίων πεντακοσίων τόνων πορτοκαλιών. Υπέγραψα το χαρτί και είπα "ναι, να γίνει το πρόγραμμα". Δεν προχωράει όμως, γιατί δεν έχει βρεθεί παραλήπτης. Βρίσκονται ακόμα σε συνεννοήσεις με τις περιοχές όπου θα καταλήξει το προϊόν. Εμείς συμφωνούμε, το πρόγραμμα είναι ανοιχτό, απλά φοβάμαι, κύριε συνάδελφε, στο τέλος το πρόγραμμα αυτό δεν θα εκτελεστεί, διότι η τιμή του βαλέντσια δεν είναι καθόλου ευκαταφρόνητη αυτήν τη στιγμή, δεν υπάρχουν τεράστιες ποσότητες πορτοκαλιού στη χώρα μας και φοβάμαι ότι δεν θα γίνει η αποστολή.
Το Υπουργείο Γεωργίας λέει "ναι", έχω υπογράψει την απόφαση, ψάχνουμε τους αποδέκτες του προϊόντος, το κόστος μεταφοράς, τον ακριβή τόπο αποστολής του φορέα υλοποίησης του προγράμματος.
ΑΘΑΝΑΣΙΟΣ ΔΑΒΑΚΗΣ: Εσείς δεν μπορείτε να τους καθοδηγήσετε σε κάποιους αποδέκτες;
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Υπάρχουν αιτήσεις από συγκεκριμένους φορείς, τους έχουμε ειδοποιήσει και αρχίζουν λοιπόν και μας λένε: "Πληρώστε μας τα χρήματα από την περιοχή τάδε μέχρι την τάδε", έρχεται ο άλλος φορέας και λέει: "Εγώ δεν θέλω να μου δώσεις τα μεταφορικά, τα έχω βρει μόνος μου, έχω συνεννοηθεί με τους τοπικούς φορείς" κ.ο.κ.
ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, παρακαλώ ολοκληρώστε, διότι έχουμε και άλλη επερώτηση και θα κάτσουμε μέχρι το βράδυ.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ελπίζω να βρεθεί λύση τις επόμενες μέρες. 
ΑΘΑΝΑΣΙΟΣ ΔΑΒΑΚΗΣ: 'Εχουν μπει σε κιβώτια. 
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): 'Ετσι είναι και το ξέρω.
ΠΡΟΕΔΡΕΥΩΝ (Λουκάς Αποστολίδης): Κύριε Υφυπουργέ, θα σας φάμε λίγο από το χρόνο της δευτερολογίας σας, γιατί έχουμε και άλλη επερώτηση στη συνέχεια. Στις 14.00' θα κλείσουμε αυτήν τη συζήτηση και θα ανοίξουμε την άλλη. 
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Δεν έχω αντίρρηση, κύριε Πρόεδρε. 
ΠΡΟΕΔΡΕΥΩΝ (Λουκάς Αποστολίδης): Ο κ. Τσιτουρίδης έχει το λόγο.
ΣΑΒΒΑΣ ΤΣΙΤΟΥΡΙΔΗΣ: Θα προσπαθήσω με τη σειρά μου να σας δώσω χρόνο, κύριε Πρόεδρε. Δεν θα εξαντλήσω το εικοσάλεπτο, το οποίο μου δίδεται από τον Κανονισμό.
ΠΡΟΕΔΡΕΥΩΝ (Λουκάς Αποστολίδης): Ευχαριστώ εκ των προτέρων, κύριε Τσιτουρίδη.
ΣΑΒΒΑΣ ΤΣΙΤΟΥΡΙΔΗΣ: Θα έλεγα ότι, επειδή βρισκόμαστε στην τελευταία ημέρα αυτής της δεύτερης συνόδου, της περιόδου αυτής, θα πρέπει να επισημάνουμε ότι η γεωργία κατά τη σύνοδο αυτή είχε την τιμητική της, διότι ξεκινήσαμε με κοινοβουλευτικό έλεγχο σε θέματα γεωργίας, καταλήγουμε, ή περίπου καταλήγουμε, με θέμα γεωργίας και ξεκινήσαμε το νομοθετικό έργο της Κυβέρνησης σε αυτήν τη σύνοδο με αγροτικό θέμα.
Βεβαίως, θα πω αμέσως ότι το πρώτο νομοσχέδιο, το οποίο ψηφίσαμε κατά τη δεύτερη αυτή σύνοδο, δεν εφαρμόζεται ακόμα. Αναφέρομαι στη ρύθμιση ή στη διαγραφή των χρεών των συνεταιριστικών οργανώσεων, αλλά και ιδιωτών. Το επισημαίνω αυτό, και θα έρθουμε στη συνέχεια στην παρατήρηση αυτή.
Η δεύτερη παρατήρησή μου είναι πάνω σ' αυτό που είπε ο κύριος Υπουργός, ότι η άγνοια και ο φανατισμός είναι κακοί σύμβουλοι, ειδικά όταν έχουμε να διαπραγματευτούμε δύσκολα θέματα και να κάνουμε πολιτική πάνω σε δύσκολα θέματα, όπως είναι τα αγροτικά, κύριε Υπουργέ. Αλλά πρέπει να πούμε ότι εάν ο προϊστάμενος στο Υπουργείο Γεωργίας Υπουργός διακρίνεται σε κάτι, είναι ακριβώς αυτή η τραγική του άγνοια πάνω στα σημαντικά θέματα τα οποία χειρίζεται, αλλά και ο φανατισμός με τον οποίο παρουσιάζεται και μέσα και έξω από τη Βουλή. Ερχόμενος στην Εθνική Αντιπροσωπεία δίκην λέκτορος γεωπονικής σχολής να μας κάνει διαλέξεις, για το τι πρέπει να γίνει -εδώ και χρόνια μας κάνει τις διαλέξεις- ή τι δεν έγινε στη δεκαετία του 1980, ή πάνω στο εάν κακώς στη δεκαετία του 1980 λέγατε αυτά, τα οποία λέγατε. Και 
 

  



Σελίδα 11883 
προσπαθεί να μας πείσει ο κ. Τζουμάκας το πόσο χρήσιμο είναι να είμεθα στην Ευρωπαϊκή 'Ενωση, διότι πάνω από ένα τρισεκατομμύριο (1.000.000.000.000) δραχμές εισρέουν ως εισόδημα των Ελλήνων αγροτών.
Εμείς τα ξέραμε αυτά και στη δεκαετία του 1970 και στη δεκαετία του 1980, όταν το δικό σας κόμμα, οι ίδιοι άνθρωποι κάνατε διαδηλώσεις εναντίον της ένταξης της χώρας και λέγατε τι καταστροφή θα είναι για τα γεωργικά προϊόντα και για μια άλλη σειρά τομέων. Και έρχεσθε σήμερα να μας δώσετε -και το κάνατε όλη αυτήν την περίοδο- διαλέξεις για το πόσο ωφέλιμη είναι η παρουσία της χώρας εκεί. Βεβαίως και είναι. Εμείς λέω το ξέραμε από πάντοτε, αλλά σε κάθε περίπτωση έχουμε σημαντικά προβλήματα -και γι' αυτό σήμερα επερωτούμε την Κυβέρνηση- πάνω στον τρόπο με τον οποίο διαχειρίζεσθε, ή δεν διαχειρίζεσθε, μεγάλα θέματα, αλλά και πάνω στην έλλειψη, σε εθνικό επίπεδο πολιτικής, αλλά και κυρίως -η τρίτη επισήμανση- στη διάλυση, η οποία υπάρχει στο Υπουργείο Γεωργίας.
Εκτιμούμε ότι καμιά πολιτική και κανένα πρόγραμμα και κανένα μέτρο δεν μπορούν να εφαρμοστούν κατά τρόπο αποτελεσματικό για τον πρωτογενή τομέα όσο το Υπουργείο Γεωργίας είναι διαλυμένο -όπως είναι- και όσο η πολιτική ηγεσία του Υπουργείου Γεωργίας βλέπει τα γεγονότα στην Ευρώπη και στον κόσμο ως απλός και μακάριος θεατής, όπως είναι ο κ. Τζουμάκας.
Θα έρθω στην παρατήρησή σας ότι είναι άδικη η επίθεσή μας για την μεταρρύθμιση της ΚΟΑ οπωροκηπευτικών και ότι ήταν μια κακή πρόταση της Κομισιόν και ότι τη βελτιώσατε σημαντικά. Θα σας υπενθυμίσω ότι στελέχη του κόμματός σας το 1992 γύρναγαν την ελληνική επικράτεια και ύβριζαν την τότε κυβέρνηση για την αναθεώρηση των μεγάλων και σημαντικών αγορών του 1992.
Θα αναφερθώ στον καπνό μόνο. 'Οταν η Ευρωπαϊκή Επιτροπή είχε μια πρόταση για δέκα χιλιάδες τόνους βιρτζίνια και εμείς την τριπλασιάσαμε την ποσότητα αυτή ως επιδοτούμενη ποσότητα, τότε λέγατε ότι κακώς η ελληνική κυβέρνηση ψήφισε αυτόν τον κανονισμό. 
Βεβαίως, ίσως κακώς να τον ψήφισε, αλλά γιατί εσείς ψηφίσατε τον κανονισμό για την ΚΟΑ οπωροκηπευτικών; Επειδή τον βελτιώσατε; 'Ερχεται ένα χρόνο μετά ο Υπουργός Γεωργίας και ομολογεί την αποτυχία του. Και με ποιο ηθικό πολιτικό έρεισμα λέτε τώρα ότι θα τον τροποποιήσετε επί το ευνοϊκότερον αυτόν τον κανονισμό, όταν τον ψηφίσατε;
Μου έκανε ιδιαίτερη εντύπωση την προηγούμενη Παρασκευή το ότι ο κ. Τζουμάκας για μια ακόμη φορά έκανε προφανές ότι δεν κατάλαβε το σημαντικό πολιτικό λάθος του με την ψήφιση αυτού του κανονισμού. Είναι εντυπωσιακό το ότι δεν το κατάλαβε.
Αναφερθήκατε, επίσης, στην προσπάθεια την οποία κάνετε, για να βελτιώσετε τα προβλήματα, τα οποία δημιουργούνται στον τομέα αυτόν των οπωροκηπευτικών έκτοτε, από την ψήφιση του κανονισμού και την εφαρμογή του. 
Αναφέρθηκαν οι κύριοι συνάδελφοι -και οι πέντε επερωτώντες- στα σημαντικά προβλήματα που υπάρχουν τα τελευταία δύο χρόνια στον τομέα των οπωροκηπευτικών. Δεν θα επανέλθω στα νούμερα. Δεν είμαστε ικανοποιημένοι από την εξαγωγική πορεία στον τομέα αυτόν και πραγματικά, επειδή αναφερθήκατε σε νούμερα, θα πρέπει να κάνετε μια προσπάθεια, κύριε Υπουργέ, γιατί τα νούμερα χρονιά με τη χρονιά μπορεί να αναγνωστούν ποικιλοτρόπως, αλλά το ότι ελλείπει η εξαγωγική πολιτική, αυτό σας βαρύνει με σημαντικές ευθύνες.
Πέρασαν πολλά χρόνια που είστε Κυβέρνηση. Στα δεκαοκτώ χρόνια περίπου κοινοτικής ένταξης της χώρας έχουμε χρόνο με το χρόνο απώλειες αγορών και στην υπόλοιπη Ευρώπη και στον κόσμο και βεβαίως, η κατάσταση στη Ρωσία και στις πρώην Σοβιετικές Δημοκρατίες ήταν και πέρσι και πρόπερσι ρευστή. Οι επιδόσεις στον εξαγωγικό τομέα φέτος ήταν ιδιαίτερα απογοητευτικές.
Θα έρθω στους μεταποιητές. Είπατε ότι αισχροκερδούν, διότι έδιναν μια ή δύο δραχμές και ότι τους καλέσατε σε σύσκεψη. Τι κάνατε από 'κει και πέρα; 'Εχετε αλλάξει το θεσμικό πλαίσιο, ώστε οι μεταποιητές να μη συνεχίσουν να αισχροκερδούν φέτος ή του χρόνου; 'Εχετε τη διοικητική δυνατότητα να ελέγξετε σε όλην την Ελλάδα, στην 'Αρτα, στη Θεσπρωτία, στη Λακωνία, στην Πέλλα, το τι κάνουν οι μεταποιητές σε όλους τους τομείς των οπωροκηπευτικών;
Σας προτείνουμε ως Νέα Δημοκρατία να κάνετε ένα μητρώο των μεταποιητών, να καταγράψετε ποιοι αγοράζουν και ποιοι δεν αγοράζουν και να κάνετε και μια μαύρη λίστα με αυτούς οι οποίοι αισχροκερδούν και με αυτούς οι οποίοι δεν πληρώνουν, γιατί υπάρχουν και τέτοια φαινόμενα.
Και δεν είναι μόνο στον τομέα των οπωροκηπευτικών, αλλά θα αναφερθώ και στην ντομάτα, θα αναφερθώ και στον καπνό, που διαπρεπή κομματικά στελέχη σας, με την ανοχή και την προτροπή του Υπουργείου Γεωργίας και πέρσι και πρόπερσι, δεν πλήρωσαν για τον καπνό. Αναφέρομαι σε διαπρεπή κομματικά στελέχη και φίλους του κ. Τζουμάκα. Τους προτρέψατε να αγοράσουν και φέτος καπνά και είναι ντροπή αυτό το οποίο συμβαίνει.
ΑΘΑΝΑΣΙΟΣ ΚΟΝΤΑΞΗΣ: Γι'αυτό είναι στο ΠΑΣΟΚ.
ΣΑΒΒΑΣ ΤΣΙΤΟΥΡΙΔΗΣ: Και ξέρετε για ποιον ομιλώ, για να μη λέω ονόματα. Κάντε λοιπόν μια λίστα, ένα μητρώο όλων αυτών των μεταποιητών και των εμπόρων, και βγάλτε από την αγορά και βάλτε φυλακή στην πράξη, όχι στα λόγια και με τις ανοησίες του κ.Τζουμάκα, αυτούς οι οποίοι αισχροκερδούν.
Διότι τέσσερα χρόνια τώρα ο προϊστάμενος Υπουργός έρχεται στη Βουλή και μας ομιλεί για κλέφτες μεταποιητές, για κλέφτες εμπόρους, για κλέφτες υπαλλήλους. 'Οσο μένετε στα λόγια, αδικείτε και τον εαυτό σας και την Κυβέρνησή σας και ευτελίζετε το πολιτικό σύστημα. Είναι βαριές οι ευθύνες του κ. Τζουμάκα, για τον οποίον εμείς έχουμε καταλήξει σε συμπέρασμα. Είναι προφανές ότι ο άνθρωπος δεν καταλαβαίνει. Αλλά είναι δυνατόν ο Πρωθυπουργός να συνεχίσει να μην καταλαβαίνει, ποιον απαράδεκτο έχει Υπουργό Γεωργίας; Διετέλεσε Υπουργός Γεωργίας ο κ. Σημίτης. Θα όφειλε να ξέρει τις απαιτήσεις του τομέα...
ΗΛΙΑΣ ΒΕΖΔΡΕΒΑΝΗΣ: Τα ίδια έκανε και εκείνος.
ΑΘΑΝΑΣΙΟΣ ΚΟΝΤΑΞΗΣ: Ούτε και εκείνος κατάλαβε. 
ΣΑΒΒΑΣ ΤΣΙΤΟΥΡΙΔΗΣ: Οι επιδόσεις του, κύριοι συνάδελφοι, ήταν απαράδεκτες τη δεκαετία του '80. Αλλά, εν πάση περιπτώσει, κάθησε τρεισήμισι χρόνια. 'Οφειλε να καταλάβει ότι με Τζουμάκα δεν πάει άλλο. Κάντε κάτι.
Προχωρήσατε σε αναδιαρθρώσεις τώρα. Εμείς δεν είμεθα ικανοποιημένοι όταν ακούμε ότι πέντε χρόνια μετά από την έναρξη του δεύτερου Κοινοτικού Πλαισίου Στήριξης έρχεστε να υποβάλετε ένα ολοκληρωμένο πρόγραμμα. Πότε θα εγκριθεί αυτό; Λήγει το δεύτερο Κοινοτικό Πλαίσιο Στήριξης σε δύο χρόνια από τώρα. Ποιος έκανε αυτήν την πρόταση; Αναφέρεσθε σε όψιμες ποικιλίες, οι οποίες είναι απαραίτητες στη χώρα; 'Η και τα μανταρίνια με τις τριάντα χιλιάδες στρέμματα επιπλέον θα βγαίνουν στην αγορά το Δεκέμβρη, το Γενάρη και το Φλεβάρη, όπως πληροφορούμεθα ότι λέει το πρόγραμμά σας; 'Αρα δεν θα πωλούνται και αυτά.
Και πότε θα εγκριθεί -επαναλαμβάνω- το πρόγραμμα αυτό; Πότε θα εφαρμοστεί; Πέντε χρόνια πέρασαν, κύριε Υπουργέ.
Λέτε να τύχετε και της δικής μας συνεισφοράς και αλληλεγγύης. Θα την έχετε και τη συνεισφορά μας και την αλληλεγγύη, ανεξάρτητα από το τι κάνατε εσείς, όταν ήσασταν αντιπολίτευση. Θα ζητήσουμε όμως και εμείς με τη σειρά μας, όταν σε λίγο θα βρεθείτε στην αντιπολίτευση, να δείξετε την ίδια αλληλεγγύη και την ίδια συνεισφορά, την οποία απαιτείτε σήμερα από εμάς. Και δεν νομίζω να έχετε παράπονο από την Αξιωματική Αντιπολίτευση, διότι και στον τομέα της γεωργίας ήρθαμε με πολύ συγκεκριμένες πρότασεις πάντοτε αρωγός στην όποια προσπάθεια, ενδεχομένως, θα οφείλατε να κάνετε. Και δεν κάνατε πολλές.
Καταθέσαμε ως Νέα Δημοκρατία από την αρχή του χρόνου μία ολοκληρωμένη πρόταση για την αγροτική ανάπτυξη του τόπου, κάθε φορά σας παραθέτουμε εδώ στοιχεία και προτάσεις, δεν βλέπουμε όμως καμία δυνατότητα από την 
 

  



Σελίδα 11884 
πλευρά του Υπουργού της Γεωργίας να υλοποιήσει, να δεχθεί έστω κάτι από όλα αυτά. 'Ερχεται εδώ με θράσος -με τσαμπουκά, θα έλεγα- και μας λέγει θεωρίες, μας λέει ότι έκανε την αυτοκριτική του, μας λέει ότι κάνει διαπιστώσεις, αλλά δεν παίρνει μέτρα πολιτικής. Διαπιστώσεις και κριτική μπορούμε να κάνουμε εμείς ως Αντιπολίτευση, δεν μπορείτε να κάνετε εσείς ως Κυβέρνηση. Εσείς οφείλετε να πράξετε και να πάρετε μέτρα σ' έναν τομέα, όπου χρόνο με το χρόνο ο πληθυσμός μειώνεται, το εισόδημα μειώνεται, η ύπαιθρος ερημώνει, οι εξαγωγές μας μειώνονται και έργα δεν γίνονται.
Αναφέρομαι σε βασικά έργα, γιατί παρουσίασε προχθές ο Υπουργός μία κατάσταση στο ερώτημά μας "πείτε μας ένα μεγάλο έργο, το οποίο γίνεται σε όλη την Ελλάδα". Του δώσατε τα τρία έργα που αφορούν την περιοχή σας, το Σμόκοβο, την Κάρλα και τον Πηνειό, αλλά αυτά ξεκίνησαν στη δεκαετία του '80 και του '90. Αναφέρομαι σ' ένα μεγάλο έργο, το οποίο εντάξατε στο δεύτερο Κοινοτικό Πλαίσιο Στήριξης, το οποίο ξεκίνησε, το οποίο υλοποιείται και το οποίο θα αλλάξει τον παραγωγικό ιστό στη χώρα. Καταθέσατε εκατόν σαράντα έργα. Δεν αναφέρομαι σε αυτήν την κλίμακα. Από αυτά ούτε ξεκίνησαν τα περισσότερα, ούτε θα γίνουν τα περισσότερα με Υπουργό Γεωργίας τον κ. Τζουμάκα και Πρωθυπουργό τον κ. Σημίτη.
Πείτε μας ένα μεγάλο έργο, το οποίο έγινε. Είστε Κυβέρνηση ξανά από το 1993. Μη μας δίνετε μία λίστα με εκατόν πενήντα έργα που θα γίνουν, ή με τη Κάρλα που θα γίνει.
Σε ό,τι αφορά τις ομάδες παραγωγών, τα δικά μας στοιχεία λένε ότι έναντι προγραμμάτων πολλών δισεκατομμυρίων ECU, που κατέθεσαν άλλες χώρες, εμείς μετά βίας έχουμε φτάσει σε προτάσεις προγραμμάτων που δεν ξεπερνούν τα εκατόν πενήντα εκατομμύρια (150.000.000) ECU. Εάν δεν είναι αυτά τα νούμερα, θα σας παρακαλούσα να μας δώσετε τα δικά σας στοιχεία.
Σας προτείνουμε, επειδή το θεσμικό καθεστώς, το οποίο υπάρχει για τις ομάδες παραγωγών, είναι παρωχημένο, είναι ξεπερασμένο και αυτό -δεν υπάρχει ουσιαστικώς- να δείτε με μεγάλη προσοχή πώς θα αλλάξουμε συνολικά το θεσμικό πλαίσιο στη χώρα, γι' αυτό που εμείς ονομάζουμε συλλογική λειτουργία στον αγροτικό τομέα. 
Δείτε ξανά το θέμα των συνεταιριστικών οργανώσεων, των ομάδων παραγωγών και σας προτείνουμε και ένα θεσμικό πλαίσιο για αγροτικές εταιρείες, εταιρείες δηλαδή, που στις οποίες, εφόσον οι μετέχοντες θα είναι κατά κύριο επάγγελμα αγρότες, να τυγχάνουν των όποιων πλεονεκτημάτων τυγχάνουν οι κατά κύριο επάγγελμα αγρότες.
Στις προτάσεις σας αυτές να βάλετε -και θα σας το προτείνουμε ως Νέα Δημοκρατία- και το "πόθεν έσχες", γι' αυτούς οι οποίοι διοικούν συνεταιριστικές οργανώσεις και ομάδες παραγωγών, διότι διακινούνται πολλά δισεκατομμύρια δραχμές και πρέπει να φθάσουμε και σ' αυτόν τον έλεγχο.
Μιλήσατε για τη ΔΙΔΑΓΕΠ και λέτε ότι πολλές φορές οι καθυστερήσεις οφείλονται στο ότι τα δικαιολογητικά είναι λειψά. Αυτό είναι κακή λειτουργία της υπηρεσίας. 'Οταν έρχεται ένας οικονομικός παράγων, ένας μεταποιητής, ένας αγρότης και καταθέτει ένα φάκελο και πολλές φορές -για λόγους τους οποίους κατανοείτε, μετά από πολλούς μήνες, ή μετά από δύο τρία χρόνια ανακαλύπτει η διοίκηση ότι υπάρχουν λειψά δικαιολογητικά, αυτό είναι προφανώς κακή λειτουργία της διοίκησης. Μην παίρνετε αιτήσεις, ή φακέλους, με ελλιπή δικαιολογητικά. Πείτε στους οικονομικούς παράγοντες αυτού του τόπου τι δικαιολογητικά απαιτούνται κάθε φορά, για να μην είναι πρόφαση τα λειψά δικαιολογητικά. Υπάρχουν αυτονόητοι και προφανείς τρόποι για να θεραπεύσετε τέτοιες αδυναμίες.
Δεν θα σας κουράσω άλλο με το συγκεκριμένο τομέα των οπωροκηπευτικών. Θα πω για μια ακόμη φορά, ανεξάρτητα με το τι λέτε εσείς, ότι το εισόδημα των παραγωγών οπωροκηπευτικών μειώθηκε κατά την τρέχουσα χρονιά κατά 40%. Κάντε μία προσπάθεια, ώστε η καλόπιστη κριτική, την οποία σας κάνουμε, χωρίς φανατισμό, χωρίς μισαλλοδοξία, με γνώση του αντικειμένου, να βγάλει κάτι καλό.
Λυπούμαι που το λέγω, αλλά την τελευταία ημέρα αυτής της Συνόδου εκτιμούμε στη Νέα Δημοκρατία ότι και στον αγροτικό τομέα οι επιδόσεις σας κατά τη χρονιά που πέρασε ήταν ιδιαίτερα απογοητευτικές. Ψηφίσαμε δύο νομοσχέδια, νόμους πλέον του κράτους, εδώ και δέκα μήνες και έξι μήνες αντιστοίχως, τα οποία δεν εφαρμόζονται. 'Εχουμε στο Θερινό Τμήμα της Βουλής ένα νομοσχέδιο, που έρχεται με σημαντική καθυστέρηση, καταθέσατε ένα άλλο νομοσχέδιο για τα δασικά και τα ιδιοκτησιακά, αλλά, εν πάση περιπτώσει, σημασία δεν έχει να ψηφίζουμε νομοσχέδια στη Βουλή. Σημασία έχει να βγείτε, ως πολιτική ηγεσία του Υπουργείου Γεωργίας και ως Κυβέρνηση, από το λήθαργό σας και επιτέλους, στον ευαίσθητο αυτόν τομέα της γεωργίας, με τις σημαντικότατες αλλαγές που γίνονται στην Ευρώπη και τον κόσμο, να ακολουθήσετε μία άλλη πολιτική, εάν μπορείτε, στους λίγους μήνες που σας απομένουν.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Τσιτουρίδη.
Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, η Νέα Δημοκρατία με την επερώτησή της κάνει πραγματικά μια αυστηρή κριτική στην Κυβέρνηση, γιατί λέει δεν διασφάλισε το εισόδημα και την προοπτική της καλλιέργειας μέσα από την GATT και την Κοινή Οργάνωση Αγοράς των οπωροκηπευτικών και γιατί δεν προχώρησε σε αναδιάρθρωση και προσαρμογή της αγροτικής καλλιέργειας στις απαιτήσεις της διεθνούς αγοράς.
Θα πω για την GATT και για την Κ.Ο.Α. Νομίζω όμως, κύριε Πρόεδρε, ότι θα πρέπει κάποτε να τελειώσει αυτό το παραμύθι του αποπροσανατολισμού, που συνεχίζεται πότε από τη Νέα Δημοκρατία και πότε από το ΠΑ.ΣΟ.Κ. και το Συνασπισμό, σχετικά με τις αναδιαρθρώσεις, όχι τόσο για τους ίδιους τους αγρότες, γιατί αυτοί πιστεύουμε ότι γνωρίζουν πως δεν προτείνεται από πουθενά και τίποτα, αλλά για τον υπόλοιπο κόσμο προς τον οποίο απευθύνεται αυτή η δήθεν προσπάθεια της νέας αναδιάρθρωσης της αγροτικής οικονομίας, για να βρεθεί ίσως σαν καλύτερος αποδέκτης υλοποίησης αυτής της πολιτικής του ξεκληρίσματος της αγροτικής οικονομίας και των αγροτικών νοικοκυριών, που επιχειρείται και που στηρίζεται και από τα άλλα κόμματα και όχι μόνο από την Κυβέρνηση.
Κύριοι συνάδελφοι, θα ήθελα να ρωτήσω τι προτείνει η Νέα Δημοκρατία, με την "καραμέλα" που κάθε τόσο αναμασιέται, για τις αναδιαρθρώσεις. Τι πρότεινε μέχρι σήμερα η Κυβέρνηση του ΠΑ.ΣΟ.Κ. στους αγρότες, για να καλλιεργήσουν; Ποιο είναι το προϊόν που μπορούν να καλλιεργήσουν και να πουληθεί; 
Και τα δύο αυτά κόμματα, αλλά και ο Συνασπισμός, που τακτικά μιλάνε για την ανάγκη της αναδιάρθρωσης της αγροτικής παραγωγής, δεν έχουν προτείνει μέχρι σήμερα τίποτα.
Και όποτε έγινε κάτι τέτοιο, παραδείγματος χάρη για τα τεύτλα, είδαμε τα αποτελέσματα. 
Σήμερα μας είπε ο κύριος Υπουργός ότι προτείνει να έχουμε μείωση της καλλιέργειας των πορτοκαλιών και επέκταση των μανταρινιών σε καλλιέργειες τέτοιες, οι οποίες θα αντέχουν μέσα σε οκτάμηνο κλπ.
Από τις πεντακόσιες πενήντα χιλιάδες στρέμματα εσπεριδοειδή που έχουμε σήμερα, με τις δέκα χιλιάδες που θα έχουμε μείωση στα πορτοκάλια, θα λυθεί το πρόβλημα διάθεσης των εσπεριδοειδών; Μιλάμε για αναδιαρθρώσεις συνέχεια και αυτή είναι η πρόταση της αναδιάρθρωσης που γίνεται για τα εσπεριδοειδή σήμερα;
Είπε ότι ενδιαφέρεται η Νέα Δημοκρατία, αλλά και η Κυβέρνηση λέει ότι δεν θα πρέπει να τα πουλάνε μία και δύο δραχμές τα πορτοκάλια οι αγρότες και ότι θα επέμβει να τα πουλάνε καλύτερα κλπ.
Στο σημείωμά σας, κύριε Υπουργέ, που μας έχετε δώσει 
 

  



Σελίδα 11885 
-είναι της 1ης Ιανουαρίου 1998- λέτε ότι φέτος, σε περίπτωση μη υπέρβασης της κοινοτικής ποσόστωσης με την εφαρμογή του νέου κανονισμού, η τιμή του νωπού πορτοκαλιού προς χυμοποίηση θα είναι τριάντα έξι δραχμές το κιλό. Δεν αφαιρείται, όμως, εδώ το πρόστιμο συνυπευθυνότητας, που είναι δεκαοκτώ δραχμές ανά κιλό. Μένουν αμέσως τριάντα έξι. Φυσικά μπαίνουν οι δύο (2) δραχμές, που θα είναι η επιδότηση στην εμπορική τιμή και οι αγρότες θα πάρουν ουσιαστικά είκοσι (20) δραχμές.
ΑΘΑΝΑΣΙΟΣ ΚΟΝΤΑΞΗΣ: Δεκατρείς (13) παίρνουν. 
ΝΙΚΟΛΑΟΣ ΓΚΑΤΖΗΣ: Είκοσι (20) δραχμές. Τουλάχιστον από τα στοιχεία που έχουμε εμείς, έτσι βγαίνει.
Να αναφέρουμε επίσης, κύριοι συνάδελφοι, ότι πριν από αυτούς τους κανονισμούς και ιδιαίτερα των συμφωνιών του ΠΟΕ, η τιμή το 1995 ήταν πενήντα πέντε (55) δραχμές. Πέρα από εκεί, όμως, κύριοι συνάδελφοι- γιατί θα αναφερθούμε και παρακάτω σε αυτά τα θέματα- θέλουμε να πούμε για την πολιτική της οικονομικής εξάρτησης που κάθε φορά εφαρμόζει και υλοποιεί η Κυβέρνηση, σύμφωνα με τις κατευθύνσεις που δίνουν, πότε οι κανονισμοί, πότε οι συμφωνίες του ΠΟΕ, πότε η GATT κλπ.. Φυσικά δεν είναι μόνο η αποδοχή που γίνεται από την Κυβέρνηση. Η ίδια πολιτική εφαρμόζεται και θέλει να εφαρμοστεί από τη Νέα Δημοκρατία, μόνο που δεν είναι στην εξουσία αυτή να την εφαρμόσει. Γιατί, αν προσέξατε, όλες οι ομιλίες ήταν, ή δυσαρεστούμε τους ευρωπαίους φίλους, όταν ερχόμαστε σε δήθεν ορισμένες προτάσεις, ή δεν προχωράμε για την υλοποίηση του προγράμματος ένταξης της χώρα μας στην Οικονομική Νομισματική 'Ενωση.
Με την αποδοχή, λοιπόν, αυτών των συμφωνιών και της GATT, αλλά και της ΚΟΑ, που εφαρμόζεται με μαθηματική ακρίβεια, εμείς λέμε ότι τα αγροτικά νοικοκυριά και η αγροτική μας παραγωγή οδηγείται στο ξεκλήρισμα.
Ας πάρουμε τον κανονισμό για τα εσπεριδοειδή. Η Κυβέρνηση την αποδέχθηκε, παρ'ότι την κατέκρινε σαν αρνητική. 'Εβγαλε ένα επιχείρημα ότι δήθεν έγιναν κάποιες βελτιώσεις και ότι δεν έχει νόημα να καταψηφίζει μόνο η χώρα μας. Θα είχε νόημα, αν μπορούσαν και άλλες. Και έτσι με αυτό το επιχείρημα την αποδέχθηκε. Από την άλλη μεριά η Κοινότητα, ως άλλοθι, τι χρησιμοποίησε; Τις χωματερές. Δεν μπορούμε, κύριε, να πληρώνουμε και να θάβουμε. Πολύ σωστά. Βρήκε, όμως, εναλλακτική λύση για τη διάθεση των προϊόντων και τι θα γίνει αυτή η παραγωγή;
Αντίθετα με τη συμφωνία της GATT, πάλι το πρόβλημα της διάθεσης της παραγωγής οξύνθηκε και στη διεθνή αγορά, αλλά και στις αγορές της Ευρωπαϊκής 'Ενωσης. Το αποτέλεσμα; Να προωθηθεί σαν μοναδική λύση το ξεκλήρισμα των καλλιεργειών στη χώρα μας. 
Σε ορισμένες περιπτώσεις, κύριοι συνάδελφοι, όπως στα ροδάκινα, επιδοτείται το ξεκλήρισμα από την Ευρωπαϊκή 'Ενωση.
Το κόμμα μας, το ΚΚΕ, έγκαιρα, από την πρώτη στιγμή κατήγγειλε τις χωματερές, τονίζοντας ότι θα θαφτούν οι ίδιες οι καλλιέργειες. Γιατί με τις χωματερές τα αγροτικά μας προϊόντα έχουν εκτοπιστεί τελείως από τις διεθνείς αγορές. Οι αγρότες αποπροσανατολίζονταν, γιατί εξασφάλιζαν ένα πρόσκαιρο εισόδημα, ενώ από την άλλη μεριά διαφθείρονταν και συνειδήσεις, κύριοι Βουλευτές, όσων εμπλέκονταν με τις χωματερές. Θα θυμάστε τα γνωστά σχόλια, κλπ.
Το ΠΑ.ΣΟ.Κ., η Νέα Δημοκρατία και ο Συνασπισμός, θεωρούσαν τις επιδοτήσεις και το θάψιμο ως ευλογία Θεού και παρότρυναν τους αγρότες να μετατρέψουν τους συνεταιρισμούς σε νεκροθάφτες του μόχθου τους και του μέλλοντός τους.
Τότε, όλα τα κόμματα, που θάβατε κύριοι Βουλευτές την Ελλάδα και το βιός της, κατακρίνατε και λοιδωρούσατε το Κ.Κ.Ε. σαν τοποτηρητή λέγατε, των κοινοτικών κονδυλίων, ότι υπερασπιζόμασταν εμείς τα κοινοτικά κονδύλια και λέγαμε να μην έρθουν εδώ. Καταλαβαίνετε φυσικά, το τι λέγατε και το τι λέγαμε, όπως σκόπιμα διαστρεβλώνατε και την πραγματικότητα που σήμερα έρχεσθε εσείς να διαπιστώσετε εδώ από τις συμφωνίες αυτές που έγιναν από την Ευρωπαϊκή 'Ενωση και που οδηγούνται σήμερα οι αγρότες.
Γι'αυτό πιστεύουμε, κύριοι της Νέας Δημοκρατίας, ότι το ενδιαφέρον σας σήμερα, είναι υποκριτικό, όταν τότε και εσείς και όλοι μαζί, μέσα στην πολιτική της Ευρωπαϊκής 'Ενωσης υπερασπίζατε τις χωματερές και κατακρίνατε το Κ.Κ.Ε. για τη θέση που είχε και έλεγε ότι δεν θα πρέπει να θαφτούν τα προϊόντα, δεν θα πρέπει να κλείσουν οι αγορές, δεν θα πρέπει να πειθαρχήσουμε σ'αυτές τις συμφωνίες, δεν θα πρέπει τελικά να υποκύψουμε στην καταστροφή του βιός του αγρότη.
Σήμερα, αλληλοκατηγορείσθε με προσποιούμενο ενδιαφέρον για τα προϊόντα μας που έχασαν τις διεθνείς αγορές. Αλλά η ολική καταστροφή κύριοι Βουλευτές, θα φανεί με τη λήψη της σταδιακής μείωσης που υπάρχει στην πλήρη εφαρμογή του κανονισμού στα εσπεριδοειδή και μένουν ακόμη τρία χρόνια. Αυτή η μείωση ξέρετε είναι προοδευτική μείωση και της επιχορήγησης για το θάψιμο.
Ποιο είναι το πνεύμα αυτού του κανονισμού; Κατά την άποψή μας, συμπληρώνεται σε τρία σημεία.
Το πρώτο είναι, η κατάργηση της παρέμβασης και των ελάχιστων τιμών. Το δεύτερο είναι, οι χαμηλές ποσοστώσεις και τα μεγάλα πρόστιμα συνυπευθυνότητας. Και το τρίτο, είναι η συνολική μείωση της στήριξης των οπωροκηπευτικών, υλοποιώντας έτσι τις συμφωνίες της GATT. 
Τέτοιες συμφωνίες είχε ψηφίσει και η Νέα Δημοκρατία, την τριετία που κυβερνούσε, όπως για τον καπνό, το γάλα και τα σιτηρά. Και έχουμε το σύνηθες φαινόμενο το ένα κόμμα του δικομματισμού να κατηγορεί το άλλο, όταν είναι στην αντιπολίτευση για πολιτικές πράξεις και αποφάσεις που το ίδιο έκανε όταν ήταν στην Κυβέρνηση.
Και ενώ κύριοι Βουλευτές, οι διαπιστώσεις των συνεπειών του κανονισμού αυτού δεν αμφισβητούνται από κανέναν, ο Υπουργός Γεωργίας στο προχθεσινό συμβούλιο των Υπουργών της Κοινότητας, όχι μόνο δεν έβαλε θέμα ριζικής αλλαγής αυτού του κανονισμού, αλλά πρότεινε να καθοριστεί εθνική ποσόστωση για τα χυμοποιούμενα εσπεριδοειδή της χώρας μας στο ύψος των τριακοσίων πενήντα χιλιάδων τόνων. Και αυτό, όταν η ποσότητα φέτος των πορτοκαλιών, μόνον των πορτοκαλιών που πήγαν για χυμοποίηση, φθάνουν στους τετρακόσιες χιλιάδες τόνους. Αυτό σημαίνει, ότι θα πληρώνουμε κάθε χρόνο και περισσότερα πρόστιμα συνυπευθυνότητας, με αποτέλεσμα να εξανεμίζεται η επιδότηση.
Επίσης είναι γνωστό, ότι η εφαρμογή της συμφωνίας της GATT, έπαιξε καταστροφικό ρόλο στα εσπεριδοειδή. Με τη συμφωνία αυτή έπεσαν κατακόρυφα οι εξαγωγικές επιδοτήσεις, με αποτέλεσμα τα οπωροκηπευτικά μας να εξοστρακιστούν απ'όλες τις αγορές του κόσμου. Επίσης μειώθηκαν κατακόρυφα οι δασμοί εισαγωγής από 19% έπεσαν στο 12,5%, με αποτέλεσμα οι τιμές εισαγωγών των χυμών να μειωθούν κατά 40% και μέσα σε δύο χρόνια, από χίλια πεντακόσια (1.500) δολάρια που είχε ο τόνος, να πέσουν στα εννιακόσια (900). 'Αντε τώρα να συναγωνιστείς τα εισαγόμενα προϊόντα που πλάκωσαν από όλες τις τρίτες χώρες.
Γι'αυτούς τους λόγους κύριοι Βουλευτές, το Κόμμα μας και για παρόμοιους άλλους, δεν συμφώνησε και καταψήφισε τη συμφωνία της GATT. 'Ομως βλέπουμε τα άλλα να επιμένουν ακόμα σ'αυτήν την πολιτική, παρόλο που δεν απεδείχθη και όλοι έχουμε τις διαπιστώσεις, αλλά δεν συμφωνούμε στη λύση για τις επιπτώσεις αυτές.
Κύριοι Βουλευτές, θεωρούμε ότι συμβάλλεται όλοι στη διαμόρφωση με την επικύρωση που έγινε στη Βουλή αυτής της πολιτικής για την GATT και όπως θα δούμε και με τις συμφωνίες που υπογράψατε, πότε το ένα κόμμα, πότε το άλλο στην κατεύθυνση της Ευρωπαϊκής 'Ενωσης.
Τότε μας λέγατε ότι θέλουμε να οδηγήσουμε τη χώρα στην αλβανοποίηση. Σήμερα, όμως, αυτή η πολιτική που στηρίζεται από τα κόμματα του Μάαστριχτ έχει οδηγήσει πραγματικά τη χώρα μας, την αγροτική πολιτική, στην αλβανοποίηση.
Κύριοι Βουλευτές θεωρούμε ότι η πολιτική αυτή εξυπηρετείται συνειδητά και έχει συγκεκριμένα ταξικά συμφέροντα. Αυτόν τον κανονισμό και τη συμφωνία της GATT εκμεταλλεύτηκαν και οι αποχυμοποιητές να αγοράζουν με μερικές 
 

  



Σελίδα 11886 
δραχμές το κιλό τα πορτοκάλια, όπως επίσης και οι μεγαλοεισαγωγείς τύπου ΔΕΛΤΑ, 3Ε κλπ., που αδιαφορώντας για την εγχώρια παραγωγή -γιατί εξ άλλου να ενδιαφερθούν- έκαναν αθρόες εισαγωγές χυμών με φθηνή τιμή, αφού ο δασμός μειώθηκε σημαντικά. 
Αν δεν βελτιωθεί όπως είπε ο κύριος Υφυπουργός αυτή η κατάσταση, αν δεν απορριφθεί τελείως και η GATT και όλες αυτές οι συμφωνίες που υπέγραψε η Νέα Δημοκρατία και εσείς, να μην περιμένετε ότι θα λυθεί το πρόβλημα το αγροτικό. Και οι αγρότες θα είναι πάλι στο δρόμο και εσείς θα ψάχνετε για κομμουνιστικό δάκτυλο. 
Αλλά μέχρι πότε θα μπορείτε να αποπροσανατολίζετε τον κόσμο και μέχρι πότε τα αγροτοδικεία και τα ΜΑΤ θα είναι τα μέσα που θα υλοποιήσουν την πολιτική σας;
ΠΡΟΕΔΡΕΥΩΝ (Λουκάς Αποστολίδης): Ο κ. Αποστόλου έχει το λόγο.
Κύριε Αποστόλου, κάνω έκκληση και σας και στον επόμενο ομιλητή τον κ. Ρόκο για τη τήρηση του χρόνου της ομιλίας σας, διότι έχουμε να συζητήσουμε άλλη μία επερώτηση μετά.
ΕΥΑΓΓΕΛΟΣ ΑΠΟΣΤΟΛΟΥ: Θα είμαι σύντομος, κύριε Πρόεδρε, και θα αρχίσω με μία απάντηση προς τον κ. Γκατζή.
Δεν συμφωνούμε με τη συγκεκριμένη πολιτική. Επιμένουμε, όμως, στην άποψη ότι αν με τις πολιτικές που ακολουθούνται δεν είχαμε ενταχθεί στην Ευρωπαϊκή 'Ενωση η θέση της ελληνικής γεωργίας θα ήταν χειρότερη από αυτήν που ήταν σήμερα.
ΝΙΚΟΛΑΟΣ ΓΚΑΤΖΗΣ: 'Οχι, κύριε συνάδελφε. Πενήντα πέντε δραχμές είχε το πορτοκάλι τότε και σήμερα έχει είκοσι...
ΕΥΑΓΓΕΛΟΣ ΑΠΟΣΤΟΛΟΥ: Το θέμα είναι αγαπητοί συνάδελφοι, το εξής. 'Οταν Υπουργός Γεωργίας υπογράφει συμφωνίες θα πρέπει την ίδια στιγμή να γνωρίζει ποια αποτελέσματα και ποιες συνέπειες έχουν οι συμφωνίες που υπογράφει. 
Το να τρέχουμε εκ των υστέρων και να προσπαθούμε να διορθώσουμε, είναι θετικό, αλλά από τη στιγμή που έχουμε υπογράψει μια συγκεκριμένη συμφωνία είναι δύσκολο. Και το λέω αυτό, γιατί σε πρόσφατη ερώτησή μου για τα προβλήματα εσπεριδοπαραγωγών ο κύριος Υπουργός μου είχε απαντήσει ότι κατά τη σύνοδο του Συμβουλίου Υπουργών Γεωργίας, στις 20 και 21 Απριλίου 1998 είχε ζητήσει για τα εσπεριδοειδή πρώτον, τη μεταφορά των ποινών για το επόμενο έτος και τη βελτίωση του μηχανισμού των ποινών για τις υπερβάσεις του πλαφόν μεταποίησης, δεύτερον, την αύξηση του κοινοτικού πλαφόν μεταποίησης από χίλιους εκατόν ογδόντα εννιά τόνους σε χίλιους επτακόσιους και τρίτον, την αύξηση και κατοχύρωση εθνικής ποσόστωσης για τα χυμοποιημένα εσπεριδοειδή. Και συμπλήρωνε μάλιστα στην απάντησή του ότι στην πρόσφατη σύνοδο στις 22 και 23 Ιουνίου στο Λουξεμβούργο θα έθετε επί τη ευκαιρία διαπραγματεύσεων για το πακέτο τιμών και τα συγκεκριμένα θέματα.
Το θέμα είναι ότι δεν ξέρουμε εάν υπήρξε απάντηση σε αυτά τα συγκεκριμένα θέματα, εάν υπήρξε κάποια διόρθωση. Εμείς πήραμε χθες, όπως όλοι γνωρίζετε, μία ανακοίνωση από τον κύριο Υπουργό ο οποίος βέβαια έχει συνηθίσει να καταγγέλει τους πάντες. Τώρα καταγγέλλει την κομισιόν. Εξάλλου γνωρίζουμε ότι επανειλημμένα έχει καταγγείλει και την ίδια την Κυβέρνηση στην οποία είναι μέλος.
Το θέμα είναι ότι υπάρχουν συγκεκριμένες ευθύνες και δεν είναι δυνατόν καταγγέλλοντας να αποποιείσαι τις ευθύνες που έχεις.
Εμείς θέλουμε να ρωτήσουμε τον κύριο Υπουργό τα εξής: Η συγκεκριμένη απόφαση του Λουξεμβούργου το 14-1 μήπως μπορεί να μας πει τι οικονομικό και τι πολιτικό κόστος έχει για τη χώρα; 'Εχει αντιληφθεί τι απομόνωση σημαίνει για τη χώρα η συγκεκριμένη απόφαση; 
Συζητώντας εδώ μας είχε πει ότι έχει εξασφαλίσει ορισμένες συμμαχίες και ότι ειδικά στο θέμα του βαμβακιού, αλλά και των άλλων προϊόντων, είχε δημιουργήσει -έτσι μας είχε πει εδώ- τις προϋποθέσεις για θετική έκβαση. Τελικά, ουσιαστικά βρισκόμαστε μπροστά σε μία, για εμάς, απομόνωση. Δεν είναι προχειρότητες αυτά τα πράγματα; Τον είχαν εφοδιάσει οι αρμόδιες υπηρεσίες με τα όπλα αυτά για να μπορέσει να αντιμετωπίσει αυτήν την κατάσταση; Ποιος μας εγγυάται ότι κάτι ανάλογο δεν θα συμβεί για το ελαιόλαδο, για τον καπνό; Είναι γνωστό ότι έρχονται οι αναθεωρήσεις των οργανώσεων αγοράς.
Για εμάς, αγαπητοί συνάδελφοι, το αποτέλεσμα της συμφωνίας του 1996 για την κοινή οργάνωση αγοράς των οπωροκηπευτικών και η αδυναμία της Κυβέρνησης να προωθήσει τη διάθεσή τους, έχουν οδηγήσει τον κλάδο στη σημερινή απελπιστική κατάσταση.
Η αντιμετώπιση του τομέα των οπωροκηπευτικών από την Ευρωπαϊκή 'Ενωση είναι προκλητικά αρνητική και δείχνει καθαρά τη διαφορετική μεταχείριση που υπάρχει μεταξύ Βορρά και Νότου όσον αφορά ορισμένα προϊόντα.
Θα σταθώ σε τρία-τέσσερα σημεία για να δούμε πόσο αυτή η συγκεκριμένη αναθεώρηση ήταν επιβλαβής για τα οπωροκηπευτικά της χώρας μας.
Πρώτον, δεν προβλέφθηκε καμία αντιστάθμιση για τους παραγωγούς οπωροκηπευτικών για τα δεκατέσσερα, τουλάχιστον, προϊόντα που στηρίζονταν μέχρι τώρα, όπως έγινε με άλλα προϊόντα όπως είναι τα γαλακτοκομικά, τα σιτηρά προϊόντα που παράγονται στο Βορρά.
Δεύτερον, δεν υπήρξε σεβασμός μιας συγκεκριμένης δέσμευσης του Συμβουλίου Υπουργών Γεωργίας της 20ης Σεπτεμβρίου 1993 η οποία δέσμευε την επιτροπή για ίση μεταχείριση όλων των προϊόντων.
Για πρώτη φορά εισάγεται η λογική της συγχρηματοδότησης παραγωγών στα οπωροκηπευτικά που είναι ένας τομέας ο οποίος δέχεται τη μικρότερη στήριξη έναντι των άλλων, ενώ δέχεται τη μεγαλύτερη επίθεση από εισαγωγές από τρίτες χώρες. 
Συνδέει τις ελάχιστες τιμές του παραγωγού με αυτές της απόσυρσης, γεγονός που συνεπάγεται και μείωση των ενισχύσεων των μεταποιητικών επιχειρήσεων, χωρίς να προβλέπει οποιοδήποτε αντιστάθμισμα στρεμματικής ενίσχυσης υπέρ των παραγωγών.
Επίσης, προτείνεται η μείωση των θεσμικών τιμών απόσυρσης και ο περιορισμός αυτών τη στιγμή που δεν παρουσιάζουν όλα τα προϊόντα υψηλές αποσύρσεις.
Για εμάς είναι ξεκάθαρο ότι η Ευρωπαϊκή 'Ενωση πούλησε το συγκεκριμένο τομέα όχι μόνο στις τρίτες μεσογειακές χώρες, αλλά και στον Παγκόσμιο Οργανισμό Εμπορίου, για να διατηρήσει όσο το δυνατόν μεγαλύτερη στήριξη στους τομείς που ενδιαφέρουν τα προϊόντα των μεγάλων, των βόρειων χώρες.
Θέλω επίσης, να αναφερθώ πάλι στην επερώτηση που είχε γίνει στις 17 Φεβρουαρίου 1998. Βέβαια, μπορεί να είναι σύντομος ο χρόνος που συζητούνται ξανά τα θέματα αυτά.
'Ομως,είναι πολύ σοβαρά και καλό είναι να συζητούνται. Καλό θα ήταν να είναι εδώ και ο αρμόδιος Υπουργός, από την πλευρά ότι χθες χειρίστηκε τα συγκεκριμένα θέματα και καλό θα ήταν να πληροφορήσει τον ελληνικό λαό για τα αποτελέσματα.
Είχαμε επισημάνει τότε, κατά τη διάρκεια της συζήτησης, ότι υπάρχει κίνδυνος να χάσουμε, μετά τις αγορές της Δυτικής Ευρώπης και αγορές που τις είχαμε αποκλειστικούς πελάτες. Και αναφέρομαι ειδικά στη ρώσικη αγορά. Δυστυχώς, χάσαμε τη ρώσικη αγορά, όχι μόνον εξαιτίας του προβλήματος που αναφέρατε, της διάρθρωσης των εσπεριδοειδών, αλλά τη χάσαμε και εξαιτίας της ολιγωρίας και της ανικανότητάς μας. Και δυστυχώς, ο συγκεκριμένος τομέας έχει κερδηθεί κατά μεγάλο μέρος από την Ισπανία, μια χώρα ανάλογη σε παραγωγή με τη δική μας, γιατί αυτοί μπόρεσαν να κάνουν τις απαραίτητες αναδιαρθρώσεις πριν από εμάς.
Όλοι γνωρίζουμε ότι το μεγαλύτερο πρόβλημα -όπως ειπώθηκε από όλους, αλλά και από πλευράς του κυρίου Υπουργού- είναι ότι το 60% της παραγωγής μας ωριμάζει μέσα σε ένα μήνα. Αυτό είναι κοινό μυστικό. Είναι ένα πρόβλημα, το οποίο χρόνια το συζητούμε και δυστυχώς, δεν έχουμε μπορέσει να το αντιμετωπίσουμε. Δεν έχουμε μπορέσει, δηλαδή, να έχουμε μια τέτοια παραγωγή, που να έχει 
 

  



Σελίδα 11887 
μεγάλη χρονική διάρκεια στη διάθεσή της.
Κύριε Υπουργέ, γνωρίζω ότι πρόσφατα συστήθηκε μια επιτροπή στο Υπουργείο Γεωργίας, η οποία ασχολήθηκε με αυτό το θέμα. Και απ'ό,τι έχουμε μάθει, έγινε μια πρόταση για αναδιάρθρωση εκατόν σαράντα χιλιάδων στρεμμάτων εσπεριδοειδών. Και μάλιστα, αναφέρει ένα συγκεκριμενο κόστος εβδομήντα επτά δισεκατομμυρίων (77.000.000.000) δραχμών. Το θέμα είναι, από πού θα βρεθούν τα χρήματα, για να αντιμετωπισθεί αυτή η αναδιάρθρωση. Βέβαια, οπωσδήποτε να επιδιωχθεί να βρεθούν από πλευράς Ευρωπαϊκής 'Ενωσης.
Εμείς κάνουμε μια άλλη πρόταση. Είναι γνωστό ότι έχουν απορροφηθεί τα κονδύλια του τρίτου κοινοτικού πλαισίου στήριξης, που αφορούν τον αγροτικό τομέα. Υπάρχουν όμως -εξαιτίας βέβαια της ανικανότητας της Κυβέρνησης- πάρα πολλά χρήματα απο άλλους τομείς, που δεν έχουν απορροφηθεί. Και αναφέρομαι ειδικά στο κοινωνικό ταμείο, όπου υπάρχουν τεράστια κονδύλια τα οποία, στα πλαίσια της αναμόρφωσης που γίνεται αυτήν την περίοδο, είναι δυνατόν να επιδιωχθεί να δοθούν στον αγροτικό τομέα. Εξάλλου, η δραστηριότητα για την οποία θα δοθούν, έχει σχέση με την κοινωνική στήριξη αυτών των ανθρώπων, που ασχολούνται με τις συγκεκριμένες δραστηριότητες.
Είπα στην αρχή ότι δεν έχει γίνει καμιά προσπάθεια για προώθηση των εξαγωγών. Μήπως θα μπορούσατε, δευτερολογώντας, να πληροφορήσετε το Σώμα τι χρήματα έχει διαθέσει ο Οργανισμός Προώθησης Εξαγωγών για το συγκεκριμένο κλάδο; Είναι πολύ σημαντικό, γιατί κατευθύνονται τα χρήματα προς άλλες δραστηριότητες, που δεν είναι απαραίτητες για στήριξη, όπως η συγκεκριμένη.
Τελειώνοντας, κύριε Υπουργέ, θα ήθελα να αναφέρω ένα πρόβλημα που υπάρχει σχετικά με τις ζημιές. 'Ηταν που ήταν κακή η χρονιά φέτος, υπάρχουν και οι ζημιές. Και όλοι γνωρίζουμε ότι έχουν γίνει σχετικές δηλώσεις. Από πληροφορίες, ο ΠΣΕΑ ανεβάζει τις ζημιές στα έξι δισεκατομμύρια πεντακόσια εκατομμύρια (6.500.000.000) δραχμές περίπου. Από πληροφορίες πάλι, γνωρίζουμε ότι δεν υπάρχουν αυτά τα χρήματα στον ΕΛΓΑ. 'Εχετε υπόψη σας να αντιμετωπίσετε την κατάσταση ή θα περιμένουν και αυτοί πάλι ένα χρόνο και θα έρθουν την επόμενη χρονιά, οπότε, ήταν που ήταν δύσκολη χρονιά, θα δυσκολέψει ακόμη περισσότερο.
ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του ΔΗ.Κ.ΚΙ. κ. Γεώργιος Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, είναι αλήθεια, ότι αυτή η χρονιά ξεκίνησε με ερώτηση από τη Νέα Δημοκρατία για τη γεωργία, για τα αγροτικά προϊόντα και τελειώνει έτσι αυτή η περίοδος. 'Ομως, οφείλω να πω ότι δεν είναι άμοιρη ευθυνών και η Νέα Δημοκρατία, η οποία κυβέρνησε μία περίοδο μέσα σε αυτήν τη δεκαετία, χωρίς να κάνει ουσιαστικά τίποτε από αυτά για τα οποία σήμερα η ίδια καταγγέλλει.
Δεν φταίνε μόνο οι τριτοκοσμικοί πειραματισμοί κρατικοποίησης των εξαγωγών που έγιναν από το ΠΑ.ΣΟ.Κ. το 1981-1985. Φταίει και το ότι δεν έγινε έγκαιρα και προγραμματισμένα αναδιάρθρωση των καλλιεργειών των εσπεριδοειδών, με αποτέλεσμα σήμερα το 75% της παραγωγής να είναι η ποικιλία μέρλιν, με όλα τα προβληματα που παρουσιάζει: Εμπορευσιμότητα ενός μηνός μόνο, ευπάθεια στη μεταφορά, δύσκολη εμπορευματικότητα λόγω μεγέθους του καρπού, είναι μεγάλος ο καρπός κλπ. Μόνο το 25% της παραγωγής είναι ποικιλίες, όπως βενέθλια, ναβαλίνα που έχουν μεγάλη ζήτηση στις αγορές.
'Αλλοι παράγοντες οι οποίοι δημιούργησαν τη σημερινή δεινή κατάσταση είναι οι γενικότερες εξελίξεις σε ευρωπαϊκό επίπεδο. Είναι γνωστό ότι είτε εξαιτίας της GATT είτε μέσα στην ίδια την Ευρωπαϊκή 'Ενωση, έχει δημιουργηθεί μια τάση πλαισίωσης της αγοράς των παραδοσιακών αγορών της χώρας μας, όπως είναι η Ρωσία, η Βουλγαρία, η Ουγγαρία, η Ρουμανία, από τη Ισπανία και όχι μόνο και από το Μαρόκο που την τελευταία χρονιά ιδιαίτερα έχει επικρατήσει σ' αυτές τις αγορές.
'Εχουν γίνει καταγγελίες, πολλές φορές και επίσημα ότι στις αγορές αυτές, αλλά και στις αγορές της Ευρωπαϊκής 'Ενωσης, μεταφέρονται προϊόντα του Μαρόκου, είτε δια της Ισπανίας είτε πολλές φορές δια της Ολλανδίας. Είναι κάτι το οποίο πρέπει να το ψάξει καλύτερα με τις υπηρεσίες του το Υπουργείο Γεωργίας για να δει εάν πραμγατικά ισχύει κάτι τέτοιο.
Υπάρχουν συγκεκριμένες προτάσεις από φορείς, οι οποίοι μιλάνε γι' αυτήν την εξέλιξη και έχουν συστήσει στην Κυβέρνηση με μια επιτροπή να πάρει συγκεκριμένα μέτρα, σαν απάντηση των καταγγελιών που έκανε ο κύριος Υπουργός το χειμώνα που μας πέρασε, ενάντια στους παραγωγούς, οι οποίοι δεν θέλησαν να βοηθήσουν στην αναδιάρθρωση των καλλιεργειών.
Βέβαια, για να γίνει κάτι τέτοιο είναι απαραίτητο να γίνει συζήτηση με τους εκπροσώπους του κλάδου των οπωροκηπευτικών και να δημιουργηθεί διεπαγγελματική ένωση με τη συμμετοχή ομάδων παραγωγών, συνεταιρισμών, ενώσεων, της ΠΑΣΕΓΕΣ, των εμπόρων, των εξαγωγέων, προκειμένου να υπάρξει ένας συντονισμός δράσης, για να μπορέσουν αυτές οι δυσμενείς συνθήκες να ξεπεραστούν. Δεν είναι όμως μόνο αυτό, είναι και το υψηλό κόστος παραγωγής που μερικές φορές ξεπερνά στη χώρα μας την τιμή πώλησης του προϊόντος. Ειδικότερα, το κόστος μεταφοράς και στην ουσία η μη επιδότηση είχαν σαν αποτέλεσμα να εκτοπιστούν τα ελληνικά εσπεριδοειδή από τις ευρωπαϊκές αγορές υπέρ των Ισπανών κυρίως, οι οποίοι όπως ξέρετε είναι πολύ πιο κοντά από μας στις αγορές της Ευρωπαϊκής 'Ενωσης.
'Ενα άλλο θέμα είναι η ανυπαρξία ελέγχου στα δίκτυα εξαγωγής και εμπορίας των εσπεριδοειδών, όπου έχουν παρεισφρύσει δυστυχώς, διάφορα τρωκτικά και αεριτζήδες που λυμαίνονται αυτήν την κατηγορία εμπορίας.
'Εχουμε παντελή έλλειψη πολιτικής για την ποιότητα, την ποσότητα, την αναβάθμιση των εσπεριδοειδών αλλά και την τυποποίηση, σε αντίθεση με τα ισπανικά και άλλα προϊόντα, ακόμα και τα μαροκινά, τα οποία μπαίνουν με καλύτερες προδιαγραφές και καλύτερο όνομα στην Ευρωπαϊκή 'Ενωση.
Για να μη μείνουμε σ' αυτό που έκανε η Νέα Δημοκρατία με την επερώτησή της, σε λαϊκίζουσα δημαγωγία, μόνο για κριτική χωρίς καμία συγκεκριμένη πρόταση, πρέπει να κάνουμε προτάσεις.
Κατά την άποψη του ΔΗ.Κ.ΚΙ. χρειάζεται άμεση αναδιάρθρωση των ποικιλιών, με οποιοδήποτε κόστος συνεπάγεται αυτό, η οποία βεβαίως, θα πρέπει να επιδοτηθεί από την Κυβέρνηση ως ένα βαθμό και μέσω της Ευρωπαϊκής 'Ενωσης.
Χρειάζεται ποιοτική αναβάθμιση των προϊοντων, δηλαδή τυποποίηση. Χρειάζεται επιθετική προβολή των ελληνικών εσπεριδοειδών, περιορισμός του κόστους παραγωγής, επιδότηση της Ευρωπαϊκής 'Ενωσης για τα ελληνικά εσπεριδοειδή που μεταφέρονται στις ευρωπαϊκές αγορές, δηλαδή, επιδότηση μεταφορών. Χρειάζεται εκσυγχρονισμός και αύξηση των μονάδων χυμοποίησης, μέσω του ν. 866/90. Χρειάζεται κατάρτιση μητρώου εξαγωγέων οπωροκηπευτικών και δημιουργία ονόματος, ούτως ώστε να πηγαίνουμε στην αγορά με επώνυμα προϊόντα, π.χ. ελληνικό πορτοκάλι, ελληνικό λεμόνι, τα οποία έτσι και αλλιώς, λόγω της ιδιαιτερότητας της καλλιέργειας σε μια χώρα με ιδιαίτερες κλιματολογικές συνθήκες έχουν το άρωμά τους, έχουν και τη γεύση τους.
Τη μεταβατική περίοδο της αναδιάρθωσης των ποικιλιών πρέπει να στηριχθεί το εισόδημα των καλλιεργητών και αυτό είναι το μεγαλύτερο ζήτημα.
Οργάνωση των ομάδων παραγωγών, για να πάρουμε όλα όσα δίνει η Ευρωπαϊκή 'Ενωση σ' αυτούς μια και είναι πλέον αποφασισμένο και επιβεβλημένο να ολοκληρωθεί.
Σε γενικότερη πολιτική μας δόθηκε η ευκαιρία και την προηγούμενη εβδομάδα να τοποθετηθούμε και να μιλήσουμε για τη θεσμοθέτηση ενός πολιτιακού οργάνου με διακομματική και κοινοβουλευτική εκπροσώπηση, συμμετοχή των αγροτών, γεωπόνων, φορέων της τοπικής και Νομαρχιακής Αυτοδιοίκησης και εκπροσώπων του Υπουργείου Γεωργίας, με αποφασιστικές αρμοδιότητες για την απορρόφηση και τη δίκαιη και ισόρροπη κατανομή των κοινοτικών κονδυλίων.
Ενίσχυση της γεωργικής έρευνας και επιμόρφωση των 
 

  



Σελίδα 11888 
αγροτών μας.
Εκμετάλλευση όλων των δυνατοτήτων που προσφέρονται από την Ευρωπαϊκή 'Ενωση ως προς την ανάπτυξη εναλλακτικών μορφών αγροτικής παραγωγής και παράλληλων εξωαγροτικών εργασιών για να μπορέσουμε να απαντήσουμε σε κάποιες περιοχές όπου δεν είναι δυνατές οι προσαρμογές. 
Εθνική στήριξη, ανάπτυξη των τομέων τους, στους οποίους είμαστε τελείως ελλειμματικοί, όπως είναι η κτηνοτροφία, τα δάση και η ιχθυοκαλλιέργεια. Αυτές είναι δραστηριότητες οι οποίες θα απορροφήσουν ένα μέρος αυτών των κλάδων, τα οποία σήμερα, μέσα από την παγκοσμιοποίηση της οικονομίας, έχουν τα δικά τους προβλήματα.
'Ιδρυση εργαστηρίων ελέγχου φυτοφαρμάκων, για να μπορέσει έτσι και η ποιότητα των παραγομένων προϊόντων να είναι απόλυτα διασφαλισμένη. 
'Αμεση ανάπτυξη παραγωγής ελληνικών γεωργικών σπόρων, για να μπορέσουμε επίσης να ανταποκριθούμε και να μην είμαστε αιωρούμενοι κάθε φορά από τις μονάδες της Ολλανδίας κυρίως, οι οποίες ελέγχουν μέγιστα τις δικές μας παραγωγές.
Είναι πολλά, κύριε Πρόεδρε, αυτά που μπορεί να πει κανείς. Δεν θέλω να τα επαναλάβω, τα είπαμε την προηγούμενη βδομάδα. Σταματάω εδώ και επιμένω ότι το μεγάλο ζήτημα, είναι η αναδιάρθρωση των ποικιλιών. Πρέπει να γίνει εδώ και τώρα. Και ο κύριος Υπουργός προκάλεσε σήμερα στην συζήτηση λέγοντας προς την πτέρυγα της Αξιωματικής Αντιπολίτευσης, ότι μαζί πρέπει να συναποφασίσουμε σ'αυτό το δύσκολο εγχείρημα. Χρειάζεται να πείσουμε τους αγρότες -και αυτό είναι πια μια ιστορία διακομματική, γι'αυτό μιλάμε και για διακομματικές επιτροπές- να κάνουν αυτό το αποφασιστικό βήμα. Πρέπει να απαντήσουμε στην πρόκληση των καιρών. Δεν μπορούμε να κάνουμε διαφορετικά, γιατί απ'αυτές τις αγορές που φέτος προβληματιστήκαμε, δεν βγήκαμε εντελώς, διατηρήσαμε τουλάχιστον τις ίδιες εισαγωγές σε χρηματικό επίπεδο διότι αυξήθηκαν κατά τι οι τιμές, παρ'όλο που χάσαμε μια αρκετά μεγάλη ποσότητα από προϊόντα.
ΠΡΟΕΔΡΕΥΩΝ (Λουκάς Αποστολίδης): Ο κ. Κονταξής έχει το λόγο. 
ΑΘΑΝΑΣΙΟΣ ΚΟΝΤΑΞΗΣ: Κύριε Πρόεδρε, ακούγοντας τον Υπουργό Γεωργίας, μου δημιουργήθηκε η εντύπωση ότι είναι Υπουργός Γεωργίας της Ισπανίας, ότι όλα βαίνουν καλώς σε όσα εμείς του καταμαρτυρούμε -όχι του ιδίου, της Κυβερνήσεώς του γενικώς και του ιδίου φυσικά στο μερίδιο που του αναλογεί- ότι σε όλα έχουμε δίκιο και είχε έναν απολογητικό τόνο. 
Είχε ένα απολογητικό τόνο γιατί δεν μπορεί να δικαιολογήσει την πολιτική της Κυβέρνησης του ΠΑ.ΣΟ.Κ. από το 1981 μέχρι τώρα. Γιατί, όπως είπα και στην πρωτολογία μου, όταν εμείς επί Νέας Δημοκρατίας λέγαμε για τις αναδιαρθρώσεις, εσείς του ΠΑ.ΣΟ.Κ. (και μέσα στο ΠΑ.ΣΟ.Κ. περιλαμβάνεται και το ΔΗ.Κ.ΚΙ. που τώρα κάνει ότι γεννήθηκε με παρθενογένεση -τέκνο του ΠΑ.ΣΟ.Κ. είναι το ΔΗ.Κ.ΚΙ.-) υποκινούσατε τους αγρότες και τους παραγωγούς κατά των αναδιαρθρώσεων. Τους μεγαλώσατε με τη νοοτροπία κατά των αναδιαρθρώσεων. Ομολογήσατε ότι τώρα, πώς θα τους μαζέψετε. Θέλει σιγά-σιγά η προσπάθεια να γίνει.
Φυσικά, κύριε Υπουργέ, θέλει μεγάλη προσοχή το θέμα των αναδιαρθρώσεων. Πρέπει να γίνουν αναδιαρθρώσεις στα σωστά προϊόντα και στις σωστές ποικιλίες των διαφόρων προϊόντων. Μην υποδείξετε στον κόσμο ποικιλίες ή προϊόντα τα οποία έπειτα από ένα, δύο, τρία, πέντε χρόνια θα είναι χειρότερα από τις ποικιλίες που υπάρχουν τώρα. 
Τότε, κύριε Υπουργέ, μάθατε τον κόσμο -τον μάθατε εσείς του ΠΑ.ΣΟ.Κ.- να αρκείται στα χρήματα που έπαιρνε από τις χωματερές. Δεν τους καθοδηγήσατε ούτως ώστε τα χρήματα που έπαιρναν από τις χωματερές, να τα χρησιμοποιούν για σωστή γεωργική εκμετάλλευση και οργάνωση.
Να μειωθεί το κόστος παραγωγής για να είμαστε ανταγωνιστικοί.
Αυτό είχε ως αποτέλεσμα να υπάρχει αυτή η κατάσταση στην πατρίδα μας. Και η αντίστοιχη κατάσταση στην Ισπανία και Πορτογαλία -αναφέρομαι σε αυτά τα δύο, γιατί ήταν σε πολύ χειρότερη κατάσταση από μας από άποψη λειτουργίας, προ της εντάξεως τους στην ΕΟΚ- τώρα είναι σε πολύ καλύτερη από εμάς.
Χρησιμοποιήσατε στην πρωτολογία σας, κύριε Υπουργέ, τη φράση "όλοι μας φταίμε". 'Οχι, δεν φταίμε όλοι μας. Εσείς του ΠΑΣΟΚ φταίτε. Εμείς της Νέας Δημοκρατίας προσπαθήσαμε όλα αυτά τα χρόνια. Αλλά από το 1981 που έγινε η ένταξη της Ελλάδας στην τότε ΕΟΚ και σήμερα Ευρωπαϊκή 'Ενωση, εσείς είσθε Κυβέρνηση συνεχώς, πλην τα τριάμισι χρόνια που ως παρένθεση, ήμασταν εμείς.
Θα ήθελα να αναφερθώ στο Κομμουνιστικό Κόμμα. Ο εκπρόσωπός του είπε "κατηγορείτε το ΚΚΕ ότι αν δεν είχαμε μπει στην ΕΟΚ, θα είχε γίνει αλβανοποίηση". Αν το πιστεύετε, καλώς. 'Η αλλιώς σας ξέφυγε, ότι με την ένταξή μας στην ΕΟΚ λόγω Νέας Δημοκρατίας, καταντήσαμε την Ελλάδα και τη φθάσαμε στην αλβανοποίηση. Δηλαδή, εσείς δέχεστε ότι η κατάσταση στην Αλβανία με το κομμουνιστικό καθεστώς που εφήρμοζε, είχε αυτά τα αποτελέσματα, τα ίδια αποτελέσματα που είχε και στην Αλβανία και στη Βουλγαρία, και στην τέως Σοβιετική 'Ενωση που έφθασαν στη διάλυση. Και είστε από τα ελάχιστα σκληρά κομμουνιστικά κόμματα εσείς και η Κούβα, που έχετε απομείνει.
ΝΙΚΟΛΑΟΣ ΓΚΑΤΖΗΣ: Το είπα όπως το εννοήσατε. Και ο κόσμος τουλάχιστον σήμερα γνωρίζει ποια ήταν τότε η κατάσταση και ποια σήμερα.
ΑΘΑΝΑΣΙΟΣ ΚΟΝΤΑΞΗΣ: Ποια ήταν; Χειρότερη απ' ότι είναι τώρα. Τουλάχιστον τώρα έχουν ελευθερία. Πρώτα δεν είχαν ούτε αυτή. Δεν μας λέτε αν δεν είχαμε ενταχθεί στην ΕΟΚ, που θα είχαμε ενταχθεί. Αλβανοποίηση; Αυτό το δέχομαι.
ΝΙΚΟΛΑΟΣ ΓΚΑΤΖΗΣ: Τότε είχε πενήντα πέντε δραχμές το πορτοκάλι, σήμερα είκοσι.
ΑΘΑΝΑΣΙΟΣ ΚΟΝΤΑΞΗΣ: Αυτό το επιχείρημα δεν είναι σωστό. 
Θα ήθελα κύριε Υπουργέ, μια συγκεκριμένη απάντηση στο θέμα των ακαλύπτων επιταγών που έθεσα στην πρωτολογία μου. Τι σκέπτεσθε να κάνετε; Προ τριών -τεσσάρων ετών είχα καταθέσει μια ερώτηση που από νομικής απόψεως -είμαι δικηγόρος στο επάγγελμα- είχα εξετάσει το θέμα και πρότεινα μια σωστή λύση κατά τη γνώμη μου, για να μην υπάρχουν οι διάφοροι λωποδύτες, δήθεν επιχειρηματίες, δήθεν εξαγωγείς -δεν αναφέρομαι σε όλους- που τρώνε τα χρήματα των παραγωγών. Πρόσφατο παράδειγμα έχουμε στην 'Αρτα με μια εταιρεία γνωστή "ΠΑΣΧΑΛΗΣ" που έχει τη μεγίστη πλειοψηφία των μετοχών ένας εφοπλιστής Βαρδέρης και έχει φάει από την 'Αρτα εκατό εκατομμύρια (100.000.000) δραχμές. Αυτό αφορά μόνον κάποια χωριά. Βρέστε κάποιον τρόπο. Σας πρότεινα -και πολύ περιληπτικά γιατί ο χρόνος δεν επαρκεί- για τους εξαγωγείς αγροτικών προϊόντων να υπάρχουν ειδικές επιταγές που στις επιταγές επάνω να είναι εγγεγραμμένο το ακριβές χρηματικό ποσό, ώστε να μην παίρνουν μπλοκ επιταγών και να αναγράφουν όσα ποσά θέλουν και δεν πληρώνουν τίποτε. Και φυσικά να γίνει και η μαύρη λίστα των επιχειρηματιών, οι οποίοι δεν πληρώνουν τις επιταγές, για να τους κοπεί κάθε επιδότηση.
Θα ήθελα μια απάντηση σε αυτό το θέμα, κύριε Υπουργέ.
Επίσης το δεύτερο ερώτημά μου είναι η επιδότηση που πήραν οι πορτοκαλοπαραγωγοί για την χυμοποίηση του πορτοκαλιού τους. Μέχρι τώρα είναι 13,30. Θα ήθελα υπεύθυνα να μας απαντήσετε, αν θα πάρουν άλλα χρήματα. Και όταν λέω υπεύθυνα, κύριε Υπουργέ, θέλω πραγματικά με λόγο τιμής να μου πείτε εδώ. Μη μου απαντήσετε γενικά και αόριστα. Με λόγο τιμής να απαντήσετε αν θα τα πάρουν. Αν είναι να μην τα πάρουν, να ξέρουμε ότι αυτή είναι η υπευθυνη απάντηση του κυρίου Υπουργού. Θέλουμε μια υπεύθυνη απάντηση γιατί πραγματικά στην 'Αρτα ο κόσμος πένεται. 
Πήραν 13,30, ενώ είχατε πει ότι θα έπαιρναν 36 δραχμές. Καταλαβαίνετε, λοιπόν, ποια είναι η κατάσταση.
Ένα τρίτο ερώτημα είναι, αν θα λάβετε θέση για τα δικαστήρια που έγιναν εναντίον των αγροτών που κατά χιλιάδες είναι κατηγορούμενοι. Κατά καιρούς έχετε ψηφίσει 
 

  



Σελίδα 11889 
διάφορους νόμους -κάκιστα- με τους οποίους απαλλάξατε ανθρώπους, οι οποίοι αποδεδειγμένα είχαν διαπράξει ποινικά αδικήματα, π.χ. Κολλάδες κλπ. Για τους αγρότες, τους παραγωγούς, οι οποίοι διεκδικώντας ένα δικαίωμά τους έκαναν αυτήν την "παράνομη πράξη", γιατί επιμένετε τόσο πολύ;
Εμείς, ως Νέα Δημοκρατία, είμαστε κατά του κλεισίματος των δρόμων. Αυτό το έχει θέσει ευθέως ο Αρχηγός του Κόμματός μας. Τους εξαναγκάσατε να φθάσουν όμως σε αυτήν την ενέργεια, αν τελικώς έκλεισαν δρόμους.
Ένα άλλο θέμα είναι, αν θα επισπεύσετε την παροχή των αποζημιώσεων από τον ΕΛ.Γ.Α. σε αυτούς που έχουν υποστεί ζημιές. 
Τελειώνοντας, θέλω να αναφερθώ και στο θέμα της υποτιμήσεως της δραχμής γιατί θυμάμαι ότι τότε το κύριο επιχείρημα του κυρίου Πρωθυπουργού του ΠΑΣΟΚ ήταν ότι η υποτίμηση της δραχμής θα ωφελήσει πολύ τους αγρότες, γιατί τα αγροτικά προϊόντα θα εξάγονται ευκολότερα. Είχαμε φέρει τις αντιρρήσεις μας. Δυστυχώς, επαληθευτήκαμε.'Οχι μόνο δεν είναι καλύτερη η κατάσταση, αλλά είναι χειρότερη, γιατί δεν κοιτάξατε καθόλου τους αγρότες. Τους είδατε μόνον ως ψηφοφόρους που τους εξαπατούσατε επί τόσα χρόνια. Πιστεύω, όμως, ότι τώρα όπως όλοι οι άλλοι εργαζόμενοι, έτσι και οι αγρότες έχουν αντιληφθεί την πολιτική των κυβερνήσεων του ΠΑ.ΣΟ.Κ. είτε πρόκειται για κυβέρνηση Παπανδρέου είτε πρόκειται για Κυβέρνηση Σημίτη, γιατί κατά βάθος, την ίδια πολιτική ακολουθούν.
ΠΡΟΕΔΡΕΥΩΝ (Λουκάς Αποστολίδης): Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Για μια ακόμα φορά το Κομμουνιστικό Κόμμα έδειξε ότι είναι έξω από τα πράγματα. Καταλόγισε ευθύνες στη Νέα Δημοκρατία για την επιλογή της ως προς την ευρωπαϊκή μας κατεύθυνση. Είναι ηρωϊσμός να μπορεί να το κάνει αυτό κανείς και εγώ απ'αυτήν την πλευρά αναγνωρίζω αυτόν τον ηρωϊσμό στο Κομμουνιστικό Κόμμα.
Ο συνάδελφος του ΔΗ.Κ.ΚΙ. κ. Ρόκος είπε ότι η επερώτησή μας έγινε με λαϊκίστικη διάθεση. Οφείλω να του πω ότι εμείς είμαστε μεν λαϊκό κόμμα, αλλά δεν έχουμε καμία σχέση με το λαϊκισμό. Το λαϊκισμό άλλοι τον γέννησαν, άλλοι τον κράτησαν, άλλοι τον ακολουθούν και σήμερα.
Σήμερα έγινε μία ευπρεπής συζήτηση στην επερώτησή μας και ο κύριος Υφυπουργός παρουσιάστηκε με άλλο image στην Αίθουσα και όχι όπως οι προηγούμενοι που έχουμε γνωρίσει. Πρέπει όμως, κύριε Υπουργέ, να σας πούμε ότι για μεγάλα πράγματα πλέον δεν προλαβαίνετε.'Επρεπε να τα είχατε κάνει στην αρχή της θητείας σας. Τουλάχιστον τώρα διαχειριστείτε σωστά τα τρέχοντα.
Ακόμη είπε ο κ. Ρόκος προηγουμένως ότι η Νέα Δημοκρατία έκανε την επερώτηση, αλλά δεν έκανε καμία πρόταση. Ρωτώ, πόσες φορές πρέπει να σας πούμε τις προτάσεις μας. Σας έχουμε παρουσιάσει συγκεκριμένο και ολοκληρώμενο πρόγραμμα. Το μοιράσαμε σε χιλιάδες αντίτυπα στον ελληνικό λαό και ο υποφαινόμενος το κατέθεσε δύο φορές από του Βήματος της Βουλής.
Το πρόγραμμά μας, λοιπόν, κύριε Υπουργέ, έχει κάποιες λύσεις που μπορείτε και τώρα να τις υλοποιήσετε. Αν θέλετε να βοηθήσετε τον 'Ελληνα αγρότη, πάρτε το, μελετήστε το και ό,τι απ' αυτό μπορείτε να εφαρμόσετε, κάντε το τώρα.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Ο Υφυπουργός Γεωργίας έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριοι συνάδελφοι, σας άκουσα με προσοχή.
Κύριε συνάδελφε, παρ' ό,τι είστε έμπειρος, μοιάζει σαν να μην καταλαβαίνετε κάποια πράγματα. Λυπάμαι που σας το λέω έτσι. Δεν ήταν απολογητικός ο τόνος μου. 'Ηταν ο υπεύθυνος τόνος που πρέπει να ηχεί στο Ελληνικό Κοινοβούλιο, ο ειλικρινής τόνος. Αν αυτό το παίρνετε σαν απολογία, είναι δικό σας θέμα. 
Εγώ θα συνεχίσω να είμαι ήπιων τόνων, γιατί πιστεύω ότι μέσα από το διάλογο, μέσα από τη συναίνεση, μέσα από τον αντίλογο, πράγματι υπάρχουν διέξοδοι και πράγματι μπορούμε να βρούμε τον καλύτερο δρόμο.
Θέλω να σας πω ότι δεν ήταν χωρίς ουσία η συζήτηση που κάναμε σ' αυτήν την Αίθουσα στο τέλος του Γενάρη για το ίδιο θέμα. Επέστρεψα στο Υπουργείο Γεωργίας, είδα όλα τα θέματα, είχα την ίδια αγωνία όπως και όλοι εσείς που ήσασταν τότε εδώ, ότι κάτι πρέπει να γίνει άμεσα. Και πήραμε τις αποφάσεις μας.
Συγκροτήσαμε μία ευρεία επιτροπή, ύστερα από αλλεπάλληλες συσκέψεις, η οποία μελέτησε την υφιστάμενη κατάσταση της παραγωγής και των καλλιεργουμένων εκτάσεων στα εσπεριδοειδή, είδε τις υφιστάμενες ζώνες, τα πλεονεκτήματα και μειονεκτήματα, τις ποικιλίες, είδε όλα τα προβλήματα, ανέλυσε τα προβλήματα της διεθνούς αγοράς και βεβαίως, με μία σειρά προβληματισμούς, κατέθεσε έναν ολόκληρο τόμο, καθώς και το σχέδιο προγράμματος για τη βελτίωση της παραγωγής των εσπεριδοειδών στη χώρα μας.
'Ηδη προχωράμε λοιπόν, όχι απλώς γενικόλογα, αλλά με συγκεκριμένο πρόγραμμα, με συγκεκριμένα βήματα, ποιες ποικιλίες και πού θα αλλαχθούν και βεβαίως εν γνώσει μας ότι το πρόγραμμα αυτό θα στοιχίσει κοστολογημένο πάνω από εβδομήντα επτά δισεκατομμύρια δραχμές. Η χρηματοδότηση θα γίνει από τον FEOGA το 75% και το 25% από ελληνικούς πόρους. Σε κάθε όμως περίπτωση η συνεννόηση που είχαμε μέχρι σήμερα στην Ε.Ε. είναι σε καλό επίπεδο και η εξέλιξη να είναι θετική.
Παρακολουθώντας δε την εξέλιξη στα εσπεριδοειδή, όλον αυτόν τον καιρό, κάναμε παρεμβάσεις για διορθωτικά μέτρα στην Ευρωπαϊκή 'Ενωση. 'Εχω στα χέρια μου το Πρωτόκολλο από τη χθεσινή συνάντηση Υπουργών Γεωργίας στο Λουξεμβούργο. Είχαμε ζητήσει από την Ευρωπαϊκή 'Ενωση η υπέρβαση της τρέχουσας χρονιάς να μεταφερθεί στον επόμενο χρόνο, έτσι ώστε το ποσό που πρέπει να φτάσει στα χέρια του παραγωγού -που είναι, όπως ακούστηκε, 13 δρχ., ή 15 δρχ., ή 17 δρχ. κάπου αλλού, ανάλογα το τι προσέφερε και ο μεταποιητής- να είναι 36 δραχμές. Με την τελική εκκαθάριση στο τέλος της εμπορικής περιόδου περιμένουμε μία επιστροφή, που θα φτάσει περίπου στις 25 δραχμές ανά κιλό. Εάν αυτή η μεταφορά της υπέρβασης στην επόμενη χρονικά επιτραπεί, θα έχουμε καλύτερη εξέλιξη για τον παραγωγό. Η Ευρωπαϊκή 'Ενωση λέει "ναι, το εξετάζουμε".
Πέρα από εκεί, δέχθηκε και μια σειρά άλλες προτάσεις, που κάναμε σαν ηγεσία του Υπουργείου Γεωργίας και για τα εσπεριδοειδή, αλλά και για τα άλλα προϊόντα. Διαβάζω από το πρακτικό που λέει, ότι "θεσπίζεται πρόβλεψη για κοινοτική χρηματοδότηση των δαπανών διαλογής και συσκευασίας αποσυρομένων προϊόντων, που διανέμονται δωρεάν". Αυτή η πρόβλεψη μέχρι τώρα ήταν μόνο για μήλα και πορτοκάλια. Τώρα είναι γενική και αφορά όλα τα είδη φρούτων. Eίναι ένα βήμα σοβαρό. Δεν σημαίνει ότι λύθηκαν όλα τα προβλήματα, αλλά συνεχίζουμε. Διαπραγμάτευση συμφερόντων γίνεται.
Θέλω, επίσης, να σας πω, κύριοι συνάδελφοι ότι, όταν λείπει ο Υπουργός, θα περίμενα περισσότερη γενναιότητα από μέρους σας. Κάντε του κριτική, αλλά αυτή να μη φτάνει στα όρια των προσωπικών επιθέσεων. Κάντε το, όταν είναι ο ίδιος εδώ. Είναι γενναιότητα, είναι τρόπος λειτουργίας του ελληνικού Κοινοβουλίου και πιστεύω πως δεν έχετε ανάγκη των συμβουλών μου.
Θα σας πω τώρα δύο πράγματα για το βαμβάκι για το οποίο καταγγέλλετε την Κυβέρνηση του ΠΑ.ΣΟ.Κ.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
Πράγματι, στις 26 του μηνός Ιουνίου στο Συμβούλιο του Λουξεμβούργου η απόφαση της Ευρωπαϊκής 'Ενωσης με ψήφους 14:1 ήταν έντονα αρνητική για τη χώρα μας. 'Οταν ήλθε ο επίτροπος στην Ελλάδα, τον είδε η Νέα Δημοκρατία, τον είδαν τα κόμματα, τον είδε η Κυβέρνηση, τον είδαμε και εμείς.
Θέλω να μου πείτε με ειλικρίνεια -γιατί θα απαντήσει ο εκπρόσωπός σας σε λίγο- ξέρει ή δεν ξέρει η Νέα Δημοκρατία ότι η πρόταση των εκπροσώπων της, των συνεταιριστών της ήταν κατά της περιφερειοποίησης των ποινών και ότι 
 

  



Σελίδα 11890 
πρότειναν το σύστημα να μείνει όπως είναι και καλά έχουν τα πράγματα;
Ξέρει ή δεν ξέρει η Νέα Δημοκρατία, ότι την απευθείας επιδότητηση στους παραγωγούς, πέρα από την Κυβέρνηση, δεν την στήριξαν ούτε οι επιχειρηματίες ούτε άλλοι κύκλοι. Καλό είναι, λοιπόν, να λέμε τα πράγματα με το όνομά τους.
Εγώ δεν καταλαβαίνω τη λογική σας. Από τη μία μεριά η θέση του Υπουργού να επιδιώκει να περάσει η άποψη της Κυβέρνησης και από την άλλη μεριά η στάση των υπολοίπων χωρών της Ευρωπαϊκής 'Ενωσης. Κατακρίνετε, λοιπόν, γιατί έμενε μόνος του, που καταψήφισε τη δυσμενή για τη χώρα μας άποψη των υπολοίπων 14 υπουργών των χωρών της Ε.Ε..
'Ομως, εγώ θα σας πω κάτι άλλο, που έπρεπε να το διαβάσετε και αυτό. Υποχρεώθηκε, λόγω αυτής της τοποθέτησης της Ελληνικής Κυβέρνησης και του Υπουργού, το Συμβούλιο Υπουργών Γεωργίας και μέχρι τις αρχές του Σεπτεμβρίου Θα επανεξετάσει τις προτάσεις της χώρας μας. Γιατί οι προτάσεις οι δικές μας ήταν χωρίς δημοσιονομικό κόστος και κινούνταν στη σωστή κατεύθυνση. Ελπίζουμε, ύστερα και από τη συζήτηση που έγινε ανάμεσα στον Υπουργό και στον επίτροπο, να υπάρξει μία τελική λύση, αποδοχής των αιτημάτων της χώρας μας.
Κύριοι συνάδελφοι, άκουσα τις απόψεις του Κ.Κ.Ε. 'Εχουμε μία διαφωνία. Αντί των διαπιστώσεων και των καταγγελιών των κρίσεων και των επικρίσεων, πρέπει κανείς να σκεφθεί, ότι με πολιτικές και μάλιστα υπεύθυνες πολιτικές αντιμετωπίζονται τα πολιτικά πράγματα της χώρας μας. Τις αποφάσεις, τους κανονισμούς και τις οδηγίες της Ευρωπαϊκής 'Ενωσης, ακόμα και όταν κανείς διαφωνεί με αυτές, πρέπει να τις λαμβάνει σοβαρά υπόψη όταν όλες οι αποφάσεις στα όργανα της Ευρωπαϊκής 'Ενωσης αποτελούν κοινή συνισταμένη, αντιτιθέμενων συμφερόντων και περίπλοκων συμμαχιών στις οποίες δεν υπάρχει δικαίωμα βέτο.
'Ομως, είμαστε μία χώρα στην οποία εισρέουν πάνω από 7% των πόρων της Ευρωπαϊκής 'Ενωσης για τα αγροτικά μας θέματα, όταν συμμετέχουμε στην ευρωπαϊκή παραγωγή με το 4%.
Κύριε συνάδελφε, πήγαμε καλά τα τελευταία χρόνια στον αγροτικό μας τομέα και πήγαμε μάλιστα πολύ καλύτερα σε σχέση με το αν δεν ήμασταν στην Ευρωπαϊκή 'Ενωση. Και υπάρχουν γύρω μας οι χώρες των Βαλκανίων με τις ίδιες κλιματολογικές συνθήκες, με τις ίδιες ίσως δυνατότητες, που η αγροτική τους οικονομία είναι πραγματικά τριτοκοσμική και δεν συγκρίνεται με την αγροτική οικονομία της χώρας μας. Το ότι πρέπει να συνεχίζουμε να δίνουμε τις μάχες, προσπαθώντας να κατοχυρώσουμε και να διευρύνουμε τα συμφέροντα των Ελλήνων αγροτών και της αγροτικής μας οικονομίας, αυτό είναι επίσης δεδομένο και αυτό κάνουμε.
Κλείνω, κύριε Πρόεδρε, με μία διευκρίνιση στην αναφορά την οποία έκανε ο κύριος συνάδελφος σχετικά με τον καπνό και τη διαπραγμάτευση τότε που ήταν Κυβέρνηση η Νέα Δημοκρατία.
Κύριε συνάδελφε, δεν έπρεπε να το χρησιμοποιήσετε αυτό το παράδειγμα, διότι οι ποσοστώσεις της χώρας μας τότε ήταν πάνω από εκατό χιλιάδες τόνους περισσότερες από ό,τι πήραμε. Το ότι καταφέραμε σε μία από τις ποικιλίες να ανεβάσουμε κατά δέκα χιλιάδες τόνους την ποσόστωση, αυτό δεν ήταν επιτυχία, όταν σαν σύνολο ποσοστώσεων σε όλες τις ποικιλίες η χώρα έχασε πάνω από εκατό χιλιάδες τόνους καπνά.
Ας μη χρησιμοποιούμε λοιπόν λαθεμένα παραδείγματα. Εμείς κατανοούμε ότι θέλατε, αλλά δεν μπορούσατε γιατί ξέρατε την πραγματικότητα.
'Οσον αφορά τη σύσταση γραφείων γεωργικών ακολούθων ξέρετε πολύ καλά την άποψή μας. Την είχα τονίσει αλλεπάλληλες φορές εδώ στο Κοινοβούλιο. Αλλά για την ενίσχυση των εξαγωγών εσπεριδοειδών και γενικότερα για την αύξηση της κατανάλωσης τη διείσδυση σε ξένες αγορές , εμείς προχωρούμε στη σύσταση Εταιρείας Προώθησης Αγροτικών Προϊόντων, για την οποία σας έχουμε ανακοινώσει λεπτομέρειες. 'Εχετε πάρει την πρότασή μας στα χέρια σας. Ελπίζουμε, ότι αυτό θα μας δώσει διέξοδο, σε συνδυασμό βεβαίως και με την πρόταση που κάνετε όσον αφορά την αναβάθμιση των ομάδων παραγωγών, τη συγκρότηση γεωργικών επιχειρήσεων κ.ο.κ. Είναι ένα θέμα που το κοιτάζουμε, αλλά δεν είναι της στιγμής και πρέπει να λειτουργήσουμε στα πλαίσια των κανονισμών.
ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, σας παρακαλώ το λόγο.
ΠΡΟΕΔΡΕΥΩΝ (Νικόλαος Κατσαρός): Ο κ. Τσιτουρίδης έχει το λόγο.
'Ελπίζω, κύριε Τσιτουρίδη, να σας φθάνουν τα τρία λεπτά.
ΣΑΒΒΑΣ ΤΣΙΤΟΥΡΙΔΗΣ: Προφανώς δεν γνωρίζετε, κύριε Υπουργέ, τι παραγωγή καπνού είχαμε το 1982 και τι ποσοστώσεις πήραμε. Σε όλες τις ποικιλίες -και ψάξτε στο Υπουργείο Γεωργίας- πλην βιρτζίνια, το 1992 η χώρα κάλυψε σε ένα αρνητικότατο κλίμα σε ποσοστώσεις την παραγωγή που είχε. Στα βιρτζίνια είχαμε φτάσει στους εξήντα εφτά χιλιάδες τόνους, μια πρόταση της κομισιόν για δέκα χιλιάδες τόνους και τη φτάσαμε στους τριάντα χιλιάδες τόνους. Είναι ιδιαιτέρως υπεύθυνο αυτό το οποίο σας λέω ως στοιχείο. 'Αρα, οι εκατό χιλιάδες τόνοι που αναφέρατε, δεν είναι ακριβές στοιχείο.
Δεύτερον, τη Νέα Δημοκρατία δεν την εκπροσωπούν συνεταιριστές, γιατί αναφερθήκατε σε εκπροσώπους μας συνεταιριστές. Τέτοιου είδους νοσηρά και παρωχημένα φαινόμενα υπήρξαν και υπάρχουν στο δικό σας κομματικό χώρο. Τη Νέα Δημοκρατία την εκπροσωπούν τα υπεύθυνα όργανά της.
Τρίτη παρατήρηση. Αναφερθήκατε σε προσωπικές επιθέσεις. Πολιτικούς χαρακτηρισμούς κάνουμε. Η τραγική ανεπάρκεια ενός Υπουργού όπως είναι ο κ. Τζουμάκας δεν είναι προσωπική επίθεση. Δεν είναι φίλος μου ή φίλος σας ο κ. Τζουμάκας. Είναι ο υπεύθυνος -εντός ή εκτός εισαγωγικών- Υπουργός της Γεωργίας και οι χαρακτηρισμοί περί ανεπάρκειας και τραγικότητάς του είναι πολιτικοί χαρακτηρισμοί. Δεν αφορούν τον κ.Τζουμάκα ως προσωπικότητα ή το τι κάνει ο κ. Τζουμάκας εκτός της πολιτικής ζωής του τόπου. Αυτό δεν μας αφορά.
Τέταρτη παρατήρηση. Αναφερθήκατε στις διαπραγματευτικές επιτυχίες του κ. Τζουμάκα. Είναι προφανής η προσπάθεια την οποία κάνετε να καλύψετε τον προϊστάμενό σας Υπουργό, αλλά όταν ένας Υπουργός Γεωργίας δεν πετυχαίνει τίποτα επί τρία χρόνια, όταν φτάνει σε σημείο σε επίσημα έγγραφα να χαρακτηρίζει ως απαράδεκτη την ευρωπαϊκή επιτροπή, όταν εδώ στο Βήμα της Βουλής την προηγούμενη εβδομάδα φτάνει σε σημείο να προσδίδει ηθική και πολιτική απαξία στο γεγονός τάχα ότι ο συνάδελφός του Ισπανός είναι δεξιός και γι'αυτό αποτυγχάνει, τότε αυτές οι πολιτικές αστειότητες οι οποίες χαρακτηρίζουν τον Υπουργό της Γεωργίας νομίζω ότι δεν μπορούν να δώσουν τίποτα περισσότερο. 'Οταν μάλιστα είμαστε σε μια Κυβέρνηση της οποίας ο Υπουργός των Εξωτερικών υβρίζει στελέχη της Ευρωπαϊκής 'Ενωσης ως προδότες για να αποκρύψει τις ευθύνες οι οποίες υπάρχουν στο πρωθυπουργικό περιβάλλον διότι ενδίδει σε πιέσεις του κ. Σαντέρ, τότε δεν μπορούμε να πάμε και καλύτερα, κύριε Υπουργέ, και στον αγροτικό τομέα με τέτοια εκπροσώπηση στις Βρυξέλλες.
Θα τελειώσω λέγοντας ότι πέραν των διαπραγματεύσεων στις Βρυξέλλες και πέραν της πολιτικής την οποία πρέπει να αναθεωρήσετε σε εθνικό επίπεδο έχετε τώρα μέσα στο καλοκαίρι και την άνεση χρόνου μια και απαλλαγήκατε από τη δασοπυρόσβεση και τη φορτώσατε στο Πυροσβεστικό Σώμα -εσείς καταλάβατε γιατί απαλλαγήκατε, εμείς δεν καταλάβαμε γιατί ο κ.Ρωμαίος φορτώθηκε αυτήν την αρμοδιότητα την οποία δεν θα μπορέσει να ασκήσει σε κάθε περίπτωση, ο κ. Ρωμαίος προφανώς δεν κατάλαβε, ο κ.Σημίτης όφειλε να είχε καταλάβει όμως και έχει και ευθύνες ο Πρωθυπουργός- και τώρα αρχίζετε την προετοιμασία του προϋπολογισμού επειδή τουλάχιστον τον προϋπολογισμό του 1999 εσείς θα τον ετοιμάσετε, δείτε τι καλύτερο μπορείτε να κάνετε για έναν τομέα στον οποίο δεν περιμένει ούτε η Νέα Δημοκρατία ούτε ο αγροτικός 
 

  



Σελίδα 11891 
κόσμος της χώρας τίποτα σημαντικό από εσάς, αλλά όπως είπε και ο κ. Βεζδρεβάνης μερικά μικρά πράγματα για όσο καιρό είσθε φτιάξτε τα.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριοι συνάδελφοι, χαίρομαι ιδιαίτερα που η Νέα Δημοκρατία όταν πάει στην αντιπολίτευση εκδηλώνει με τόση θέρμη και με τόσο πάθος τα φιλοαγροτικά της αισθήματα. 
ΗΛΙΑΣ ΒΕΖΔΡΕΒΑΝΗΣ: Γιατί το χαλάτε;
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Χαίρομαι γι'αυτό. Αλλάζει ο κόσμος αλλάζουν οι καιροί. 
ΗΛΙΑΣ ΒΕΖΔΡΕΒΑΝΗΣ: 'Οπως αλλάξατε εσείς...
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Βεζδρεβάνη. Δεν έχετε το λόγο.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Επειδή πρέπει να μάθετε την πολιτική πρέπει να κάνουμε ό,τι είναι δυνατόν -και έχουμε αρκετό χρόνο μπροστά μας- έτσι ώστε μετά το τέλος της τετραετίας όταν κληθεί ο ελληνικός λαός να εκφράσει τη νέα του ετυμηγορία να σας αφήσει λίγα ακόμα χρόνια για να εμπεδωθεί αυτή η πίστη και η αγάπη που έχετε αυτόν τον καιρό για τον αγροτικό κόσμο.
Κύριοι συνάδελφοι, η Κυβέρνηση του ΠΑ.ΣΟ.Κ. και η ηγεσία του Υπουργείου Γεωργίας, θέλω με κάθε ειλικρίνεια να σας το πω αυτό, με συναίσθημα ευθύνης έχει μία σειρά από ολοκληρωμένες λύσεις και πολιτικές. Βοηθάτε με την κριτική σας, είναι καλοδεχούμενη, βοηθάτε με τις προτάσεις σας και δεν είναι χωρίς νόημα και χωρίς σημασία ακόμη και η ασυμφωνία, που καταγράφεται στην έκδοση της "βίβλου" της διακομματικής επιτροπής για την αγροτική οικονομία. Εμείς θα συνεχίσουμε να προτείνουμε ολοκληρωμένες λύσεις και πολιτικές, θα συνεχίσουμε να επιδιώκουμε και να πετύχουμε συνεχή συνεργασία και συννενόηση με τον αγροτικό κόσμο της χώρας, θα συνεχίσουμε να διαφωνούμε με το συναιτεριστικό κίνημα, αλλά να συμφωνούμε εκεί που πρέπει μέχρι να γίνουν παραγωγικές μονάδες και να υπηρετήσουν την ελληνική γεωργία, θα συνεχίσουμε το θεσμικό μας έργο. Και περιμένουμε και τη δική σας απάντηση στα νομοθετήματα, τα οποία αυτόν τον καιρό θα έρθουν το ένα κοντά στο άλλο στο Ελληνικό Κοινοβούλιο.
Είχαμε καθυστέρηση στην εφαρμογή του νομοσχεδίου για τους νέους αγρότες, αλλά ξέρετε πολύ καλά ότι ήταν θέμα υπογραφής όλων των επιτρόπων στην Ευρωπαϊκή 'Ενωση και αυτό μας καθυστέρησε. Υπήρχαν αντιρρήσεις όσον αφορά τον ανταγωνισμό και τις πολιτικές που εμείς θέλαμε να εφαρμόσουμε. Χαίρομαι, όμως, που πιέζετε για την πιστή και γρήγορη εφαρμογή του και θα το κάνουμε. Και βεβαίως κάθε νομοσχέδιο που έρχεται στο Ελληνικό Κοινοβούλιο και ψηφίζεται από την πλειοψηφία του Κοινοβουλίου αποτελεί νόμο του κράτους. Και η Πυροσβεστική με το έργο της δασοπυρόσβεσης επιτελεί με τον καλύτερο δυνατό τρόπο το έργο της κάτω από τις οδηγίες του Υπουργείου Δημόσιας Τάξης και το Υπουργείο Γεωργίας επιτελεί με τον καλύτερο δυνατό τρόπο τη δουλειά του, όσον αφορά την προστασία, αλλά προπαντός την ανάπτυξη των δασών.
ΠΡΟΕΔΡΕΥΩΝ (Νικόλαος Κατσαρός): Ο κ. Τσιτουρίδης έχει το λόγο για ένα λεπτό.
ΣΑΒΒΑΣ ΤΣΤΤΟΥΡΙΔΗΣ: Μετά την περέμβαση του κυρίου Υπουργού διαπιστώνω ότι η Κυβέρνηση εκτός από υψηλές επιδόσεις στην αδιαφάνεια και στην αναποτελεσματικότητα διεκδικεί και το μονοπώλειο του να είναι η μόνη που μπορεί να αναθεωρήσει απόψεις, όπως αναθεωρεί. Η Νέα Δημοκρατία, όμως, δεν αναθεώρησε τίποτε, κύριε Υπουργέ. Εμείς είμαστε συνεπείς και στη δεκαετία του '70 και στη δεκαετία του '80 και του '90 και του 2000 σε αυτά τα οποία λέγαμε και για τη γεωργία. Και σε κάθε περίπτωση άλλοι ήταν αυτοί που πρωτοστατούσαν σε κάψιμο δημοσίων κτιρίων, νομαρχιών, κλείσιμο δρόμων, ξεβρακωμάτων και σήμερα βρίσκουν ότι είναι κακά όλα αυτά. Και το '90 ήταν κακά και το '80 όταν οι πολιτικές δυνάμειες οι φίλιες σε σας πρωταγωνιστούσαν σε τέτοιου είδους έκτροπα.
Η Νέα Δημοκρατία πίστευε και πιστεύει ότι ο τόπος αυτός για να πορευθεί θα πρέπει η πλειοψηφία των πολιτικών και κοινωνικών δυνάμεων να απομονώσει ό,τι ακραίο και αναχρονιστικό υπάρχει και το οποίο ακόμη εντριβεί στους δικούς σας κόλπους -και θα συνεχίζει για πολλά χρόνια ακόμη- και ότι απαιτείται άλλου είδους χειρισμός στα υπεύθυνα θέματα της αγροτικής πολιτικής. 
Με μειωμένο τακτικό προϋπολογισμό, με μειωμένο πρόγραμμα δημοσίων επενδύσεων και με Υπουργούς θεατές στις Βρυξέλλες δεν θα πάμε μακρυά! Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Υπουργέ, έχετε το λόγο για να κλείσετε τη συζήτηση.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε συνάδελφε, όταν έκανα τα πρώτα βήματά μου σαν κοινοβουλευτικός αισθάνθηκα εδώ μέσα ένα ρίγος, όταν όλες οι πτέρυγες της Βουλής είχαν αναγάγει τη σκανδαλολογία και τις εύκολες κουβέντες για αδιαφάνεια στο δημόσιο βίο σε καθημερινό θέμα. Ελπίζω η Νέα Δημοκρατία να μη κάνει το ίδιο λάθος του παρελθόντος, πόσο μάλλον εμείς οι νεότεροι συνάδελφοι!
'Οσον αφορά για τα έργα σας και για τα έργα μας θέλω να πω ότι όλοι κρινόμαστε. Εμείς κοιτάζουμε το παρελθόν μας και παίρνουμε παραδείγματα και σχεδιάζουμε για το μέλλον μας. Αλλά αλήθεια, γιατί εσείς δεν βάλατε λίγο το χεράκι σας για τον ΕΛΓΑ, για τις συντάξεις των αγροτών, για το μητρώο αγροτών, για μια σειρά πολιτικές που σήμερα τις θεωρείτε απόλυτα αναγκαίες, αλλά όσο διαχειριζόσασταν τα πράγματα της χώρας άλλα σκεφτόσασταν;
Γι'αυτό είπα ότι χαίρομαι ιδιαίτερα για τη φιλοαγροτική σας πολιτική και θα την έχετε για πολλά χρόνια, γιατί θα είστε για πολλά χρόνια στην Αντιπολίτευση. Στην Κυβέρνηση θα δούμε ποια θα είναι η πολιτική σας αν κάποτε έλθετε.
ΣΑΒΒΑΣ ΤΣΙΤΟΥΡΙΔΗΣ: Αρκεί να μην καίτε νομαρχίες πάλι!
ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί της υπ'αριθμ. 62/5.6.98 επερώτησης Βουλευτών της Νέας Δημοκρατίας προς τον Υπουργό Γεωργίας, σχετικά με την πολιτική της Κυβέρνησης στον τομέα των οπωροκηπευτικών.
Εισερχόμαστε στη συζήτηση της υπ'αριθμ. 60/1.6.98 επερώτησης των Βουλευτών: Χ. Αγγουράκη, Ν. Γκατζή, Αχ. Κανταρτζή, Ο. Κολοζώφ, Σ. Κόρακα, Δημ. Κωστόπουλου, Μ. Μπόσκου, Ευαγγ. Μπούτα, Στ. Παναγιώτου και Απ. Τασούλα της Κοινοβουλευτικής Ομάδας του Κομουνιστικού Κόμματος Ελλάδος προς τους Υπουργούς Εθνικής 'Αμυνας, Εθνικής Οικονομίας και Ανάπτυξης, σχετικά με την πολιτική της Κυβέρνησης στον τομέα της πολεμικής βιομηχανίας.
Ο πρώτος των επερωτώντων κ. Αγγουράκης έχει το λόγο.
ΧΑΡΑΛΑΜΠΟΣ ΑΓΓΟΥΡΑΚΗΣ: Κύριοι συνάδελφοι, το έφερε η τύχη, τη στιγμή που βρισκόμαστε στα πρόθυρα μιας νέας τρομοκρατικής επέμβασης του ΝΑΤΟ ενάντια στην Ομοσπονδιακή Δημοκρατία της Γιουγκοσλαβίας και λίγες μόνο μέρες μετά τις απαράδεκτες απειλές του αμερικανού Προέδρου για θερμό επεισόδιο στο Αιγαίο, το κόμμα μας να φέρει αυτήν την επερώτηση, που αποσκοπεί στο να φέρει στο επίκεντρο τις ανησυχίες, τις κινητοποιήσεις, αλλά και τις προτάσεις των εργαζομένων στις δημόσιες επιχειρήσεις της αμυντικής βιομηχανίας, στα στρατιωτικά εργοστάσια και στα ερευνητικά κέντρα του στρατού.
Οι προετοιμασίες αυτήν τη στιγμή των Ενόπλων Δυνάμεων της χώρας μας για συμμετοχή στις διεργασίες για νέα τυχοδιωκτική ενέργεια του ΝΑΤΟ, είναι φυσική συνέπεια της υποταγής, ενσωμάτωσης και εξυπηρέτησης της ελληνικής εξωτερικής πολιτικής, αλλά και αμυντικής πολιτικής στα ζωτικά συμφέροντα των ΗΠΑ και του αδυσώπητου ανταγωνισμού των μεγάλων δυνάμεων για ζώνες επιρροής στα Βαλκάνια, στο Αιγαίο, στην ευρύτερη περιοχή της Ανατολικής Μεσογείου. 
Αν σήμερα οι 'Ενοπλες Δυνάμεις της χώρας μας καλούνται να συμμετέχουν σε νέες επιχειρήσεις εκτός των ορίων της χώρας, επιχειρήσεις που δεν έχουν καμία σχέση με την αμυντική θωράκιση της χώρας και που έρχονται να προστεθούν 
 

  



Σελίδα 11892 
στον αποκλεισμό της Γιουγκοσλαβίας, τις αεροπορικές επιχειρήσεις του ΝΑΤΟ στη Βοσνία, στο εκστρατευτικό Σώμα στην Αλβανία, αλλά και στις πολυάριθμες άλλες ασκήσεις στα πλαίσια του λεγόμενου συνεταιρισμού για την ειρήνη, αυτό οφείλεται στην πλήρη υποστήριξη που έδωσε η ελληνική Κυβέρνηση στις εξελίξεις αυτές.
'Εχει ευθύνη γιατί συμφώνησε με τις επιχειρήσεις του ΝΑΤΟ κατά παράβαση των στοιχειωδών κανόνων του Διεθνούς Δικαίου. 'Εχει τεράστιες ευθύνες επίσης, σχετικά και με τη διεύρυνση και το βάθεμα του νέου ΝΑΤΟ για τον επανακαθορισμό των επιχειρησιακών ορίων και ό,τι αυτό συνεπάγεται στο Αιγαίο, γιατί συμμετέχει στους επεμβατικούς σχεδιασμούς που απαιτούν την ύπαρξη δυνάμει ταχείας επέμβασης και επαγγελματικών στρατών ικανών να επέμβουν ανά πάσα στιγμή σε οποιοδήποτε σημείο της γης, είτε το διατάξει το ΝΑΤΟ είτε η Δυτικοευρωπαϊκή 'Ενωση.
'Εχει ακόμη ευθύνη γιατί και η Κυβέρνηση της χώρας μας πήρε ενεργό μέρος στη δημιουργία των δυνάμεων της συνδυασμένης μικτής δύναμης επιχειρήσεων της Δυτικοευρωπαϊκής 'Ενωσης, που στην ουσία δίνουν τη δυνατότητα στους Αμερικανούς να επεμβαίνουν οπουδήποτε, χωρίς καν να συμμετέχουν τα στρατεύματά τους, μιας και οι δυνάμεις αυτές, όπως είναι γνωστό, έχουν το ρόλο του διπλού κράνους και άρα έχουν διπλή αποστολή.
Θεωρούμε ότι άμεση σχέση με το θέμα που συζητάμε έχουν οι σχεδιασμοί για αλλαγή της τεχνολογικής βάσης των εξοπλισμών στη βάση των λεγόμενων "έξυπνων" όπλων, οι σχεδιασμοί για μεγάλες αυξήσεις των σοβιετικών δαπανών που θα αρχίσουν από τα νέα μέλη της συμμαχίας, αλλά θα συμπαρασύρουν και τα άλλα κράτη.
Η αντιμετώπιση του οικονομικού κόστους της διεύρυνσης, που αποτιμάται από σαράντα μέχρι εκατό δισεκατομμύρια δολάρια, αλλά και σειρά νέων προβλημάτων που ανακύπτουν από τη νέα στρατηγική κατάσταση που έχει διαμορφωθεί στην Ευρώπη και του γεγονότος ότι μία σειρά από τακτικά όπλα των νέων μελών μετατρέπονται σε όπλα στρατηγικής σημασίας, κάτι που κατά τη γνώμη μας θα έχει επιπτώσεις βεβαίως και στην οροφή της συμφωνίας για τους συμβατικούς εξοπλισμούς στην Ευρώπη.
Οπωσδήποτε όμως οι εξελίξεις στην αμυντική βιομηχανία της χώρας επηρεάζονται καθοριστικά αυτήν τη στιγμή από το μεγάλο ανταγωνισμό των στρατιωτικοβιομηχανικών συγκροτημάτων των ΗΠΑ και της Δυτικής Ευρώπης και ορισμένων άλλων μικρότερων δυνάμεων σε μία παγκόσμια αγορά που εντείνεται η αμερικάνικη παρουσία και ο ανταγωνισμός.
Υπάρχουν σοβαρές εξελίξεις, όμως, όσον αφορά το μέλλον της αμυντικής βιομηχανίας της χώρας και στα πλαίσια της Δυτικοευρωπαϊκής 'Ενωσης και ειδικότερα, σχετικά με τις διεργασίες που αποσκοπούν στη διευκόλυνση των πολεμικών βιομηχανιών της Δυτικής Ευρώπης.
Και το λέω αυτό, γιατί οι διεργασίες αυτές έχουν σχέση με τις εξελίξεις που έχουμε στην Ευρωπαϊκή 'Ενωση στη βάση των συνθηκών του Μάαστριχτ και του 'Αμστερνταμ, οι οποίες ως γνωστόν, κινούνται στην κατεύθυνση κοινής εξωτερικής πολιτικής και πολιτικής ασφάλειας, νέου ορίζοντα και ακόμα την αμυντική πολιτική.
Και φυσικά ο τομέας αυτός δεν μπορεί να μείνει στο απυρόβλητο της γενικότερης πολιτικής ξεπουλήματος του δημοσίου τομέα, της ανατροπής των εργασιακών σχέσεων, της συρρίκνωσης της όποιας παραγωγικής βάσης της χώρας, που προωθείται μία πολιτική στο βωμό των τεσσάρων ελευθεριών της Ευρωπαϊκής 'Ενωσης και της ένταξης της χώρας στην ΟΝΕ.
Δεν μπορεί να μην φέρνει τα βαθιά τραύματα της υποβάθμισης της βασικής και εφαρμοσμένης έρευνας, ειδικά στις 'Ενοπλες Δυνάμεις, και της σχεδόν ανύπαρκτης σύνδεσης της έρευνας με τις παραγωγικές ανάγκες της χώρας.
Φυσικά τα προβλήματα που υπάρχουν σήμερα στην αμυντική βιομηχανία έχουν την κύρια αιτία τους στα εμπόδια και στα προβλήματα που δημιουργούν η δράση των πολυεθνικών εταιρειών, στα προβλήματα που απορρέουν από τη συμμετοχή της χώρας στο ΝΑΤΟ, από τα εξοπλιστικά προγράμματα που επιβάλλονται στα πλαίσια του ΝΑΤΟ και βεβαίως από τα συμφέροντα κυρίως των Ηνωμένων Πολιτειών που χρησιμοποιούν το ΝΑΤΟ για την αύξηση του ποσοστού τους στους εξοπλισμούς.
Τα προβλήματα που προκαλεί η κυβερνητική πολιτική στην αμυντική βιομηχανία γίνονται ακόμα περισσότερο οξυμένα αν αναλογισθεί κανείς τον τεράστιο φόρτο που καλείται να επωμισθεί ο εργαζόμενος και πάλι, δίπλα στα δυσβάστακτα ήδη βάρη της πολιτικής λιτότητας, της υποβάθμισης της παιδείας, της υγείας και της κατεδάφισης του συστήματος κοινωνικών ασφαλίσεων. Και φυσικά γίνονται ακόμη πιο σοβαρά αν σκεφθούμε τα ύψη στα οποία τελικά έχει εκτιναχθεί το μεγάλο εξοπλιστικό πρόγραμμα των τεσσάρων δισεκατομμυρίων (4.000.000.000) δραχμών περίπου, συνέπεια βεβαίως και της πρόσφατης υποτίμησης της δραχμής.
Με την ευκαιρία αυτή θα ήθελα να σημειώσω ότι το κόμμα μας ποτέ δεν αγνόησε τις πραγματικές αμυντικές ανάγκες της χώρας. Ωστόσο θεωρούμε ότι αυτήν τη στιγμή περισσότερο από ποτέ άλλοτε το όλο εξοπλιστικό πρόγραμμα, ο όλος προσανατολισμός της πολεμικής βιομηχανίας, δεν έχει να κάνει σε τίποτα με τις πραγματικές ανάγκες της χώρας, πολύ περισσότερο που καλείται να εξυπηρετήσει αυτές τις νέες αλλαγές, αυτές τις νέες εξελίξεις, τις οποίες σημείωσα, όσον αφορά το ΝΑΤΟ, την Δυτικοευρωπαϊκή 'Ενωση και γενικά τις πολεμικές βιομηχανίες του στρατιωτικοβιομηχανικού συμπλέγματος των αναπτυγμένων χωρών.
Με την ευκαιρία αυτή είναι ανάγκη να υπενθυμίσουμε ότι το κόμμα μας τάσσεται υπέρ της ουσιαστικής αμυντικής θωράκισης της χώρας, με βάση τα μορφολογικά δεδομένα της, με επίκεντρο το δημόσιο τομέα για την παραγωγή, έρευνα και ανάπτυξη των οπλικών συστημάτων, στα πλαίσια μίας γενικότερης αναπτυξιακής βιομηχανικής και κοινωνικής πολιτικής, προωθώντας τις διεθνείς συνεργασίες και συμπαραγωγές, στη βάση του αμοιβαίου οφέλους και της ισορροπημένης τεχνογνωσίας. Τάσσεται ακόμη υπέρ της μεγαλύτερης δυνατής διαφάνειας και διαφοροποίησης των πηγών για τις αναγκαίες προμήθειες των Ενόπλων Δυνάμεων.
Φυσικά θεωρούμε ότι η πολιτική στην αμυντική βιομηχανία, πρέπει να συνδυάζεται με μία τελείως διαφορετική εξωτερική πολιτική, μία πολιτική αντίθετη με τις επιλογές των μεγάλων ιμπεριαλιστικών κέντρων, μία πολιτική η οποία θα προωθεί με επιμονή τις αρχές του Ελσίνκι και του ΟΗΕ σε οποιοδήποτε σημείο του κόσμου.
Ποια είναι, όμως, η εικόνα που παρουσιάζεται σήμερα στην αμυντική βιομηχανία της χώρας, έτσι όπως εμείς τη βλέπουμε από στοιχεία που έχουμε από τους συλλόγους των εργαζομένων, αλλά και από αρκετές ερωτήσεις και αναφορές -μιλάω για περίπου δέκα με δεκαπέντε αναφορές- που έχουμε καταθέσει στο αρμόδιο Υπουργείο για ένα συγκεκριμένο χρονικό διάστημα;
Διαβάζω ένα απόσπασμα, που κατά τη γνώμη μας είναι πολύ αντιπροσωπευτικό -και μας αντιπροσωπεύει και εμάς- της Ομοσπονδίας Μετάλλου του Ιουνίου 1998. Συγκεκριμένα η ομοσπονδία επισημαίνει τα εξής:
"Οι δηλώσεις των αρμοδίων Υπουργών και η κατ' επέκταση χιονοστιβάδα δημοσιευμάτων, με έκδηλες σκοπιμότητες, για ιδιωτικοποίηση, μετοχοποίηση, αναζήτηση στρατηγικού επενδυτή, εκχώρηση του μάνατζμεντ, δημιουργία θυγατρικών, κλείσιμο και συγχωνεύσεις παραγωγικών τμημάτων, συρρίκνωση της παραγωγικής δραστηριότητας και μείωση του επιστημονικού εργατικού προσωπικού προσφέρουν κακή υπηρεσία στις επιχειρήσεις αμυντικής βιομηχανίας αφού αποπροσανατολίζουν τις διοικήσεις και υπονομεύουν το ηθικό των εργαζομένων.
Η προοπτική και ο ρόλος των αμυντικών βιομηχανιών επιβάλλει μία άλλη, μακράς πνοής και οράματος, αντιμετώπιση και όχι μία μίζερη λογιστική ή τακτοποίηση.
Οι επιχειρήσεις που αποτελούν τον κορμό της αμυντικής βιομηχανίας, ΕΑΒ, ΠΥΡΚΑΛ, ΕΛΒΟ, ΕΒΟ, Ναυπηγεία, διαθέτουν τον τεχνολογικό εξοπλισμό και το έμψυχο δυναμικό να 
 

  



Σελίδα 11893 
απορροφήσουν οφσετ που θα προκύψουν από την υλοποίηση του εξοπλιστικού προγράμματος και τις καθημερινές ανάγκες για υλικά και υπηρεσίες των Ενόπλων Δυνάμεων.
Οι αμυντικές βιομηχανίες πρέπει να παραμείνουν υπό πλήρη δημόσιο ιδιοκτησιακό καθεστώς, γιατί οι ανάγκες των Ενόπλων Δυνάμεων θα συνεχίσουν να υπάρχουν και μετά την υλοποίηση του εξοπλιστικού προγράμματος, τότε που η μείωση του όγκου εργασιών και του άμεσου και εύκολου επιχειρηματικού κέρδους δεν θα προσελκύει τους μνηστήρες της ιδιωτικής πρωτοβουλίας και θα είναι πιο συμφέρον γι' αυτούς να τις μετατρέψουν σε εμπορικά υποκαταστήματα των ξένων πολυεθνικών εταιρειών".
Όπως είχαμε πει και πριν, συμφωνούμε και προσυπογράφουμε απόλυτα. Αλλά, ας δούμε και ποια είναι η άποψη των σωματείων της ΕΒΟ. Δεν υπάρχει καμιά δέσμευση για το μερίδιο της ΕΒΟ στο πενταετές εξοπλιστικό πρόγραμμα ΕΜΠΑΕ, αλλά και ελάχιστες συμβάσεις, που εδώ και μήνες είναι έτοιμες για "υπογραφή", CARL GUSTAFF και SHARODS κλπ., βρίσκονται στον αέρα. Αυτό σημειώνεται σε υπόμνημά τους το Μάη. Το Διοικητικό Συμβούλιο της επιχείρησης δεν έχει καμιά οδηγία για τη θέση των αρμοδίων Υπουργείων ούτε σε ό,τι αφορά το προσωπικό ούτε σε ό,τι αφορά το σχεδιασμό της ΕΒΟ.
Αυτή η κατάσταση οδήγησε το σωματείο στις 25 Μαϊου να προκηρύξει απεργία με στόχο την αντίσταση στα σχέδια της υποτιθέμενης εξυγίανσης της αμυντικής βιομηχανίας, ενώ στην ουσία μεθοδεύεται -βλέπε διαγνωστική μελέτη ΕΒΟ DELOITTE- η συρρίκνωση και το ξεπούλημα μονάδων στρατηγικής σημασίας σε ιδιώτες. Δεύτερον, υπάρχει αντίσταση στην αδιαφορία του Υπουργείου Εθνικής 'Αμυνας για τη λήψη άμεσων μέτρων για την ανάπτυξη της ΕΒΟ. Τρίτον, υπάρχει αντίσταση στις μεθοδεύσεις της διοίκησης της ΕΒΟ για υπονόμευση του θεσμού των συλλογικών συμβάσεων και των εργασιακών σχέσεων.
Επίσης, είχα την ευκαιρία να πληροφορηθώ εντελώς σύντομα ένα θέμα σοβαρό που υπάρχει. Είναι το γεγονός ότι μέχρι στιγμής η ηγεσία, δυστυχώς, του Υπουργείου Εθνικής 'Αμυνας αρνείται να δεχθεί το σωματείο των εργαζομένων και να συζητήσουν τα προβλήματα, όπως επίσης και το γεγονός ότι άμεσα η ΕΒΟ θα αντιμετωπίσει, όπως όλα δείχνουν, πάλι σοβαρό πρόβλημα ρευστότητας.
Μήπως όμως είναι καλύτερη η κατάσταση στην ΕΛΒΟ; Δεν θα σας κουράσω περισσότερο. Απλώς, θα αναφέρω μια σημείωση του σωματείου των εργαζομένων εκεί πέρα, που θορυβημένοι βεβαίως από τις διαδικασίες ιδιωτικοποίησης, σημειώνουν τα εξής δύο σημαντικά πράγματα:
Η διατήρηση του δημοσίου χαρακτήρα της ΕΛΒΟ είναι πάγια θέση των εργαζομένων και δεν προβάλλεται ως πολιτική, ιδεολογική θέση, αλλά ως ανάγκη για τη διατήρηση του παραγωγικού της προσανατολισμού και τη μη μετατροπή της σε ενδιάμεσο σταθμό εισαγωγών με ελάχιστη ελληνική προστιθέμενη αξία.
Και κατά τη γνώμη των εργαζομένων στην ΕΛΒΟ, είναι δυνατόν μέσω της ανάθεσης παραγωγικού έργου και της διασφάλισης απασχόλησης για μία τετραετία, με την υπογραφή των προγραμματικών συμφωνιών και των προγραμμάτων του Υπουργείου Εθνικής 'Αμυνας και με άμεσες επενδύσεις, να μπορεί να στηριχθεί και να αναπτυχθεί η εταιρεία.
Στη σύντομη αυτή αναφορά, θα ήθελα να σταθώ μόνο λίγο σε μία απο τις σημαντικές εξελίξεις όσον αφορά την ΕΑΒ. 'Οπως είναι γνωστό, η ΕΑΒ ήταν η πρώτη από τις επιχειρήσεις στις οποίες εφαρμόστηκε ο ν. 2414. Μέχρι τώρα δεν έχουν γίνει πολλά πράγματα, εκτός από το ότι υπάρχει η μελέτη της CANDOR, η οποία προβλέπει τη σαλαμοποίηση της ΕΑΒ σε τέσσερις ξεχωριστές και αυτοτελείς επιχειρηματικές μονάδες, οι οποίες είναι ικανές να λειτουργήσουν αυτόνομα και αυτοτελώς. Υπάρχει η άποψη ότι η προοπτική αυτού του σχήματος μπορεί να οδηγήσει στο ξεπούλημα των κατασκευών και στην στρατιωτικοποίηση υπό τη μορφή των ΚΕΑ της συντήρησης των επισκευών. Είναι μία ολέθρια συνέπεια γι'αυτήν την πολύ σημαντική πολεμική βιομηχανία.
Ανάλογες τοποθετήσεις είχαμε και από τους εργαζόμενους της ΠΥΡΚΑΛ, οι οποίοι επανειλημμένα ανησυχούσαν για την πορεία του εξοπλιστικού προγράμματος, επανειλημμένα ανησυχούσαν για την προώθηση επιχειρησιακών σχημάτων με αυστηρά ιδιωτικά κριτήρια, επανειλημμένα ανησυχούσαν για το μέλλον των επιχειρήσεων της Ελευσίνας και αλλού.
Η εικόνα αυτή πρέπει να συμπληρωθεί από τη σταθερή μείωση της απασχόλησης σε όλες τις δημόσιες αμυντικές βιομηχανίες, με εξαίρεση την ΕΛΒΟ τα τελευταία εννέα χρόνια. Η μεγαλύτερη μείωση έγινε στην περίπτωση της ΠΥΡΚΑΛ, της οποίας το προσωπικό μειώθηκε από τρεις χιλιάδες διακόσια είκοσι τέσσερα άτομα το 1988, στα χίλια εξακόσια εβδομήντα πέντε το 1997. Ταυτόχρονα όμως έχουμε τριπλασιασμό και παραπάνω του τζίρου της εταιρείας.
Παρόμοια είναι η κατάσταση και στις άλλες αμυντικές βιομηχανίες. Ο καθένας μπορεί να φανταστεί τι σημαίνει αύξηση του τζίρου με μειωμένο προσωπικό, όσον αφορά την εντατικοποίηση και όσον αφορά αυτό που εμείς οι κομμουνιστές λέμε, βαθμός εκμετάλλευσης της εργατικής τάξης.
Πλευρά της ίδιας πολιτικής όμως, κατά τη γνώμη μας, αποτελούν και οι ιδιωτικοποιήσεις των ναυπηγείων. Ιδιαίτερα δραματική μείωση προσωπικού σημειώθηκε στα ναυπηγεία Ελευσίνας. Οι ιδιωτικοποιήσεις των ναυπηγείων αυτών το 1977 έφεραν πέρα από τη μείωση του προσωπικού, σχεδόν κατά 79%, ελαστικές εργασιακές σχέσεις και ωρομίσθιους, εισήγαγε την πολυειδικότητα και την απαγόρευση, στην ουσία, του δικαιώματος στην απεργία.
Για το πανωπροίκι δισεκατομμυρίων, που απαίτησε ο νέος ιδιοκτήτης για την αποπεράτωση των αρματαγωγών και την εξάρτηση του εκσυγχρονισμού των ναυπηγείων από μελλοντικές κρατικές παραγγελίες, φυσικά ούτε καν λόγος.
'Οσο για τη λεόντεια σύμβαση που στην ουσία χαρίζει τα ναυπηγεία και νομιμοποιεί μεγάλες εκτάσεις, τι να πει κανείς;
Σοβαρά προβλήματα αντιμετωπίζουν όμως και τα εργοστάσια των Ενόπλων Δυνάμεων, τα οποία αντίθετα από τη σημασία που έχουν, την αποτελεσματικότητα και το σημαντικό έργο που προσφέρουν, συρρικνώνονται αντί να αναπτύσσονται.
Ανησυχία μας προκαλεί επίσης, και το γεγονός που έχει σχέση με τις εργασιακές σχέσεις στην πολεμική βιομηχανία.
Σας διαβάζω ένα απόσπασμα από τη "Λευκή Βίβλο" του Υπουργείου 'Αμυνας 1996-1997 όπου μεταξύ ορισμένων μισών αληθειών όσον αφορά το χαμηλό ποσοστό απορρόφησης και ορισμένων πραγμάτων που δεν λέγονται, βεβαίως μπαίνει και το θέμα των εργασιακών σχέσεων.
Επί λέξει διαβάζω: "Ο χαμηλός βαθμός απορρόφησης οφείλεται κυρίως σε αδυναμίες στους τομείς της οργάνωσης, του μάρκετινγκ, του προγραμματισμού και των εργασιακών σχέσεων, στη χαμηλή αποδοτικότητα, στις υψηλές μη παραγωγικές δαπάνες, στον υπερδανεισμό και στις μεγάλες διακυμάνσεις των παραγγελιών".
Κανείς δεν μπορεί να διαφωνήσει με όλα αυτά, εκτός του θέματος βεβαίως των εργασιακών σχέσεων. Βέβαια και εδώ θα επισημάνω ότι δεν γίνεται καμία αναφορά για το καθεστώς όσον αφορά τις πολυεθνικές και τις διαδικασίες προμήθειας των εξοπλιστικών προγραμμάτων.
Και ενώ αυτή είναι η κατάσταση γενικά στις κρατικές πολεμικές βιομηχανίες, το τελευταίο χρονικό διάστημα εμφανίζονται όλο και πιο δυναμικά και οι ιδιωτικές εταιρείες στο χώρο των εξοπλιστικών προγραμμάτων. Οι εφημερίδες κάνουν λόγο για την "χρυσή εποχή" για την ιδιωτική πρωτοβουλία ιδιαίτερα στους τομείς των ηλεκτρονικών. Και αν γινόταν λόγος για αμιγώς ελληνικές μικρομεσαίες επιχειρήσεις ή ως subcontractors, όπως είχε σημειώσει ο κύριος Υφυπουργός 'Αμυνας σε μια άλλη σχετική ερώτησή μας, δεν θα υπήρχε κανένα πρόβλημα. 
Το πρόβλημα είναι όμως ότι στο χώρο διεισδύουν μεγάλες επιχειρήσεις με ισχυρές διασυνδέσεις και εξαρτήσεις, υποκαταστήματα μεγάλων πολυεθνικών κολοσσών κυρίως αμερικανικών, βρετανικών και γαλλικών.
Από την άποψη αυτή πρέπει να δει κανείς νομίζουμε και μια άλλη διάσταση στο θέμα της ελληνοποίηση του ΕΜΠΑΕ, 
 

  



Σελίδα 11894 
δηλαδή, στο θέμα της αύξησης της απορροφητικότητας από ελληνικές βιομηχανίες των παραγγελιών για τα εξοπλιστικά προγράμματα.
Είναι γνωστό ότι πρόθεση της Κυβέρνησης είναι ο βαθμός απορρόφησης από τις ελληνικές αμυντικές βιομηχανίας από το 4% που είναι σήμερα να φθάσει στο 15%. 
Μάλιστα πρόσφατα σε συνέντευξή του ο κ. Σμπώκος ισχυρίστηκε ότι η απορροφητικότητα το 1997 ήταν 40%. Μίλησε για συνολικές παραγγελίες τετρακοσίων δισεκατομμυρίων (400.000.000.000) από τις οποίες εκατόν εξήντα δισεκατομμύρια (160.000.000.000) ήταν από ελληνικές επιχειρήσεις.
Δεν έχουμε κανένα λόγο να αμφισβητήσουμε το στοιχείο αυτό. Αν όμως η πληροφορία που έχουμε αληθεύει, ότι δηλαδή η ΕΒΟ, μία από τις μεγαλύτερες αμυντικές βιομηχανίες της χώρας δεν πήρε ούτε μία παραγγελία το 1997, τότε έχουμε να κάνουμε με μια πρωτοφανή κατάσταση. Και φυσικά αναρωτιόμαστε μήπως, αντί ελληνοποίησης, έχουμε ιδιωτικοποίηση παραγγελιών και άρα ακόμα μεγαλύτερη διείσδυση των πολυεθνικών στα εξοπλιστικά προγράμματα;
Φυσικά υπάρχουν και πολλά άλλα ερωτήματα σε σχέση με τι υπολογίζει το 15%, προς τα πού προσανατολίζεται, για ποιο χρονικό διάστημα κλπ.
Αλλά επειδή υπάρχουν χρονικοί περιορισμοί, μπαίνω σε ένα άλλο θέμα. Στο θέμα που, κατά τη γνώμη μας, είναι πολύ σοβαρό και αφορά την κατάσταση που υπάρχει στα ερευνητικά κέντρα του Στρατού. 
Θεωρούμε απαράδεκτη την καθυστέρηση και την κωλυσιεργία που υπάρχει στο θέμα αυτό. Χρειάστηκε να περάσει πολύ μεγάλο χρονικό διάστημα για να πληροφορηθούμε ότι είναι υπό επεξεργασία ένα νομικό πλαίσιο για την ένταξη των ερευνητικών κέντρων του Στρατού στο ν. 1514, ένα νόμο δηλαδή, που υπάρχει από το 1985.
Σοβαρό πρόβλημα υπάρχει, επίσης, όσον αφορά τη Γενική Διεύθυνση Εξοπλισμών. Πέρα από το γεγονός ότι η Κυβέρνηση χρειάστηκε αρκετό χρόνο για να μας απαντήσει, με το προεδρικό διάταγμα που καθορίζει τη λειτουργία της Γενικής Διεύθυνσης Εξοπλισμών δεν έχουν επιλυθεί μία σειρά από προβλήματα, όπως πολύ σημαντικά θέματα που αφορούν την παρακολούθηση του προϋπολογισμού των εξοπλιστικών προγραμμάτων, τον καθορισμό των προδιαγραφών, τον ποιοτικό έλεγχο και μία σειρά από άλλα ζητήματα μεγάλης σημασίας για το εξοπλιστικό πρόγραμμα.
Αυτή η κατάσταση μας οδηγεί στο συμπέρασμα που διατυπώνουμε και στην ερώτηση που έχουμε καταθέσει, ότι μιλάμε για διαδικασίες τέτοιες που δεν θα βοηθήσουν την αμυντική βιομηχανία της χώρας.
Σημειώνουμε το γεγονός ότι με το εξοπλιστικό πρόγραμμα θα δυναμώσει ακόμα περισσότερο η εξάρτηση της χώρας από ξένες πηγές εξοπλισμών. Ταυτόχρονα βεβαίως ανησυχούμε για την ιδιωτικοποίηση της ΕΛΒΟ, για το λεγόμενο εκσυγχρονισμό και την εξυγίανση της ΠΥΡ-ΚΑΛ, της ΕΒΟ και της ΕΑΒ, διαδικασίες που κατά τη γνώμη μας οδηγούν στην ιδιωτικοποίησή τους.
Αυτή η άποψή μας τεκμηριώνεται και από το γεγονός ότι υπάρχει ρητή αναφορά της Κυβέρνησης σε απάντηση ερώτησής μας στις 3 Ιουλίου, όπου γίνεται λόγος για διάφορες διαδικασίες συγχωνεύσεων, εκσυγχρονισμών κλπ. που έχουν σκοπό την επιτυχημένη εισαγωγή στο Χρηματιστήριο των μονάδων της δημόσιας αμυντικής βιομηχανίας.
Την ίδια βέβαια σκοπιμότητα εξυπηρετεί και μια δήλωση του κυρίου Υπουργού Εθνικής 'Αμυνας στις 19-6-97, όπου μίλησε για την ανάγκη σύστασης μιας holding company, η οποία θα κάνει παρέμβαση στις ιδιοκτησιακές συνθήκες των επιμέρους κρατικών εταιρειών, έτσι ώστε δημιουργώντας μια holding company να μπορέσει να συμβάλει στην εξυγίανση κλπ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
'Ενα λεπτό μόνο, κύριε Πρόεδρε, με την ανοχή σας και τελειώνω.
Συνοψίζοντας, θα ήθελα να πω ότι ο κλάδος της πολεμικής βιομηχανίας, με το γενικό σύγχρονο εξοπλισμό και το άριστα εκπαιδευμένο προσωπικό του, μπορεί να λειτουργήσει και να αναπτυχθεί προς όφελος της εθνικής άμυνας και οικονομίας, εφ' όσον ξεπεραστούν τα σοβαρά προβλήματα και η αντιαναπτυξιακή πολιτική της Κυβέρνησης που υποθηκεύουν το μέλλον του.
Υπάρχουν μια σειρά από μέτρα που πρέπει να παρθούν στην κατεύθυνση της κάλυψης των αναγκών από την εγχώρια παραγωγή. Γι'αυτό το λόγο, εμείς προτείνουμε να σταματήσει άμεσα η πολιτική της διαρκούς συρρίκνωσης, της συνεχούς υποβάθμισης της παραγωγικής δραστηριότητας και της μεθοδευμένης απαξίωσης των πολεμικών βιομηχανιών, να διοχετευθούν άμεσα με ταυτόχρονη χρηματοδότηση οι εξοπλιστικές ανάγκες των Ενόπλων Δυνάμεων στην εγχώρια παραγωγή, να προκαθοριστούν σε συνεργασία με τις πολεμικές βιομηχανίες και λαμβάνοντας υπόψη τις δυνατότητές τους τα αντισταθμιστικά οφέλη, να αναζητηθούν αμοιβαία επωφελείς συνεργασίες, να απορριφθεί κάθε ιδέα συρρίκνωσης και ιδιωτικοποίησης των επιχειρήσεων του κλάδου και να δημιουργηθεί ενιαίος φορέας πολεμικής βιομηχανίας, με βασικό κορμό τις υπό κρατικό έλεγχο επιχειρήσεις.
Αυτός ο ενιαίος φορέας θα επεξεργάζεται και θα ελέγχει την εφαρμογή μιας πολιτικής για την πολεμική βιομηχανία, με γνώμονα τα συμφέροντα και τις ανάγκες της χώρας...
ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Αγγουράκη.
ΧΑΡΑΛΑΜΠΟΣ ΑΓΓΟΥΡΑΚΗΣ:...θα συντονίζει το έργο για την έρευνα και την τεχνολογική ανάπτυξη, θα κατανέμει το φόρτο εργασίας, έτσι ώστε να μπορούμε να έχουμε εξειδίκευση της παραγωγής.
Αυτός ο ενιαίος φορέας πρέπει να λειτουργεί με απόλυτη διαφάνεια...
ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Αγγουράκη.
ΧΑΡΑΛΑΜΠΟΣ ΑΓΓΟΥΡΑΚΗΣ: Τελειώνω, κύριε Πρόεδρε.
Και σ'αυτό πρέπει να συμμετέχουν εκπρόσωποι των εργαζομένων των κομμάτων και των διάφορων φορέων.
ΠΡΟΕΔΡΕΥΩΝ (Νικόλαος Κατσαρός): Αλίμονο, αν περιμένω να τελειώσετε και τα υπόλοιπα χαρτιά. Τελειώσατε. Συμπληρώστε στη δευτερολογία σας.
ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ, κύριε Πρόεδρε, θεωρούμε, όμως, ότι η υλοποίηση αυτού του φορέα απαιτεί γενικότερα μια άλλη πολιτική, μια τέτοια πολιτική που μπορεί να σώσει και την αμυντική βιομηχανία της χώρας.
Ευχαριστώ, κύριε Πρόεδρε, για την ανοχή σας.
ΠΡΟΕΔΡΕΥΩΝ (Νικόλαος Κατσαρός): Ο κ. Κόρακας έχει το λόγο.
Κύριε Κόρακα, προηγείσθε μόνο γιατί μας υποσχεθήκατε ότι δεν θα δευτερολογήσετε.
ΣΤΡΑΤΗΣ ΚΟΡΑΚΑΣ: Ναι, κύριε Πρόεδρε, θα αξιοποιήσω και το χρόνο της δευτερολογίας μου κατά την πρωτολογία μου.
ΠΡΟΕΔΡΕΥΩΝ (Νικόλαος Κατσαρός): 'Οχι, δεν δικαιούσθε να τον χρησιμοποιήσετε.
ΣΤΡΑΤΗΣ ΚΟΡΑΚΑΣ: Κύριε Πρόεδρε, σας παρακαλώ θερμά, επειδή υπάρχει μια πίεση. Θα αναφερθώ σ'ένα πάρα πολύ σημαντικό θέμα, όπως θα δείτε.
Είναι αλήθεια ότι και στην πολεμική βιομηχανία μπορεί κανείς να δει τη δράση της ιεράς ιδιωτικής πρωτοβουλίας.
Εγώ, θα αναφερθώ στην ΠΥΡ-ΚΑΛ, μια επιχείρηση που ανήκε στο μακαρίτη το Μποδοσάκη και η οποία από το Μποδοσάκη πέρασε στο δημόσιο με έντεκα δισεκατομμύρια (11.000.000.000) δραχμές χρέη, τα οποία με σημερινές τιμές ξεπερνούν τα ενενήντα δισεκατομμύρια (90.000.000.000) δραχμές.
Αυτά, με κάποιες ρυθμίσεις βέβαια, στη ουσία φορτώθηκαν στην ΠΥΡ-ΚΑΛ η οποία δεν μπόρεσε να σηκώσει κεφάλι. Το ίδιο συνέβη και με πολλές άλλες παρόμοιες επιχειρήσεις.
Το λέω αυτό, γιατί πολλοί σήμερα εκθειάζουν την ανάγκη, όλες αυτές οι επιχειρήσεις να περάσουν στην ιδιωτική πρωτοβουλία.
 

  



Σελίδα 11895 
Η ΠΥΡΚΑΛ, λοιπόν, είναι η μόνη επιχείρηση καθετοποιημένης παραγωγής πυρομαχικών στη Ελλάδα. Ιδρύθηκε το 1874, είναι η αρχαιότερη από της αμυντικές βιομηχανίες της χώρας μας και στην ιστορική διαδρομή έπαιξε σημαντικό ρόλο. Μπορούμε να πούμε ότι κατά την περίοδο του μεσοπολέμου προμήθευε κατά 100% τις Ελληνικές 'Ενοπλες Δυνάμεις με πυρομαχικά.
Στην περίοδο της Μεταπολίτευσης και μέχρι το 1982 η ΠΥΡΚΑΛ, αν και ιδιωτική επιχείρηση, λειτουργούσε ουσιαστικά με καθεστώς κρατικού προστατευτισμού. Ο Μποδοσάκης υπέγραφε συμβάσεις πενταετείς και ήταν εξασφαλισμένες οι παραγγελίες. 
Αυτό το καθεστώς βέβαια δεν απέτρεψε τη δημιουργία χρεών: 'Οταν το 1982 η ΠΥΡΚΑΛ πέρασε στον έλεγχο του δημοσίου, όπως ήταν, οι συνολικές υποχρεώσεις ήταν έντεκα δισεκατομμύρια (11.000.000.000) δραχμές. Τα χρέη αυτά αποτέλεσαν ένα δυσβάσταχτο βάρος για την επιχείρηση, η οποία επιπλέον υποχρεωνόταν από τις κυβερνήσεις, προκειμένου να εξασφαλίσει τη χρηματοδότηση της λειτουργίας της να καταφεύγει σε δανεισμό, ενώ οι όποιες κρατικές χρηματοδοτήσεις γινόταν και γίνονται με μεγάλη καθυστέρηση, με αποτέλεσμα να δημιουργούνται πρόσθετα προβλήματα στην επιχείρηση, ενώ τα συσσωρευμένα χρέη της φθάνουν σήμερα τα εκατόν τριάντα οκτώ δισεκατομμύρια (138.000.000.000) δραχμές.
Οι εκάστοτε κυβερνήσεις περιόρισαν δραστικά τη συμμετοχή της επιχείρησης στα μεγάλα δημόσια έργα ή σε έργα της ΔΕΗ, της ΛΑΡΚΟ κλπ., ενώ η επιλογή να αγοράζονται τα όπλα και τα οπλικά συστήματα κατά κανόνα από το εξωτερικό, μείωσαν τις παραγγελίες πολεμικού εξοπλισμού προς την ΠΥΡΚΑΛ. Δίνονται ελάχιστες παραγγελίες σήμερα, ακόμα και για πρωτοποριακά πυρομαχικά που έχει αναπτύξει η ΠΥΡΚΑΛ από το 1986, όπως είναι τα βομβιδιοφόρα βλήματα όλμου 4,2 ιντσών ή τα βλήματα πυροβόλου εκατόν πενήντα πέντε χιλιοστών.
Είναι χαρακτηριστικό πως, παρ' όλο που οι ανάγκες των Ενόπλων Δυνάμεων είναι τεράστιες, η ΠΥΡΚΑΛ στα πλαίσια του πενταετούς εξοπλιστικού προγράμματος πήρε ελάχιστες παραγγελίες γι' αυτά τα πυρομαχικά, αλλά και αυτά σε συμπαραγωγή με τη ισραηλινή Ι.Μ.Ι.. Για να παραχθούν αυτά τα εξοπλιστικά προγράμματα της ΠΥΡΚΑΛ που προστρέχουμε στο Ισραήλ, χρειάζεται απλώς μια πρέσσα η οποία προγραμματίζεται από το 1989 -εκατόν πενήντα εκατομμυρίων (150.000.000) έως διακοσίων εκατομμυρίων (200.000.000)- και δεν αγοράζεται. Πρόκειται για σκανδαλώδεις παραλείψεις θα λέγαμε. Ανάλογη ήταν η τύχη και άλλων πυρομαχικών, όπως το ΟΤΟ ΜΕΛΑΡΑ του ναυτικού και τα αντιαεροπορικά 40L/60.
Η πολιτική που εφαρμόζει η κυβέρνηση προδικάζει δυσοίωνο το μέλλον της επιχείρησης. Είναι χαρακτηριστική η περίπτωση των πυροσωλήνων όλμων, τους οποίους ενώ η ΠΥΡΚΑΛ μπορεί να τους παράγει μόνη της, εξαναγκάστηκε από την Κυβέρνηση να κάνει συμπαραγωγή με την ιδιωτική εταιρεία "ΤΕΚΣΟΝ", υπογράφοντας όπως καταγγέλλουν και οι εργαζόμενοι, μια λεόντειο συμφωνία. Δηλαδή, κάνει η ΠΥΡΚΑΛ τη δουλειά και τα λεφτά τα παίρνει η "ΤΕΚΣΟΝ".
Επίσης το πρόβλημα δεν περιορίζεται στη συγκεκριμένη ιδιωτική επιχείρηση. Ουσιαστικά έχει δημιουργηθεί ένα ολόκληρο κύκλωμα που απομυζά την επιχείρηση. Για παράδειγμα η μελέτη βιωσιμότητας της ΠΥΡΚΑΛ ανατέθηκε σε γραφείο στο οποίο συμμετέχουν και πρώην στελέχοι της επιχείρησης, ο ένας από τους οποίους μάλιστα διατηρεί δική του ιδιωτική εταιρεία που είναι ανταγωνίστρια της ΠΥΡΚΑΛ. Και σαν να μην έφθαναν όλα αυτά η επιχείρηση χρησιμοποιήθηκε για ρουσφετολογικές προσλήψεις, ενώ ο κανόνας στις προαγωγές είναι η αναξιοκρατία και το ρουσφέτι. 
'Ετσι μπορεί να πει κανείς ότι ήταν αναμενόμενη η συρρίκνωση της επιχείρησης και η μείωση του προσωπικού, που από τρεις χιλιάδες ενιακόσια πενήντα άτομα που ήταν το 1982 όταν κρατικοποιήθηκε, σήμερα έχει φθάσει στα χίλια επτακόσια άτομα συνολικά. Αλλά και οι προοπτικές για το μέλλον είναι ακόμη χειρότερες, αφού η Κυβέρνηση προσανατολίζεται στον περιορισμό της ΠΥΡΚΑΛ με βάση τις παραγγελίες που εξασφαλίζει η επιχείρηση και όχι με βάση τις σημαντικότατες παραγωγικές δυνατότητές της. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, σε ενάμισι λεπτό τελειώνω.
ΠΡΟΕΔΡΕΥΩΝ (Νικόλαος Κατσαρός): Να μην υπερβείτε το ένα λεπτό. 
ΣΤΡΑΤΗΣ ΚΟΡΑΚΑΣ: Δεν θα δευτερολογήσω.
ΠΡΟΕΔΡΕΥΩΝ (Νικόλαος Κατσαρός): Μάλιστα. 
ΣΤΡΑΤΗΣ ΚΟΡΑΚΑΣ: Και δεν γίνονται οι παραγγελίες σύμφωνα με τις πραγματικές αμυντικές ανάγκες μας. Είναι χαρακτηριστικό ότι για το 1998 η ΠΥΡΚΑΛ εξασφάλισε μόνο δώδεκα με δεκατέσσερα δισεκατομμύρια (12.000.000.000-14.000.000.000) δραχμές, ενώ θα μπορούσε να εξασφαλίσει πολλαπλάσια, όταν μάλιστα τα έξοδα λειτουργίας της είναι είκοσι έξι δισεκατομμύρια (26.000.000.000) δραχμές. Δηλαδή, από χέρι την πάμε για κλείσιμο. 
Το ΚΚΕ διαφωνεί με τις λύσεις αυτές, εκτιμώντας ότι η ΠΥΡΚΑΛ έχει μεγάλες δυνατότητες ανάπτυξης. 
Πρώτα απ' όλα πρέπει να αποκλειστεί οποιαδήποτε σκέψη άμεσης ή έμμεσης ιδιωτικοποίησης της επιχείρησης, η οποία πρέπει να είναι 100% κρατική. 
Είμαστε αντίθετοι με τις μετατάξεις και τη συρρίκνωση της ΠΥΡΚΑΛ. Η κατάστρωση και εφαρμογή άμεσα ενός προγράμματος παραγωγικής λειτουργίας με την εξασφάλιση παραγγελιών και την άμεση χρηματοδότηση προγράμματος επενδύσεων εμμέσου χαρακτήρα, όχι μόνο θα εξασφαλίσει ότι δεν πρόκειται να χαθεί ούτε μία θέση εργασίας, αλλά θα χρειαστούν και νέες προσλήψεις. Χρειάζεται επίσης να αντιμετωπιστούν και να ρυθμιστούν τα χρέη της επιχείρησης.
Πρέπει τέλος, να αξιοποιηθούν οι μεγάλες δυνατότητες ειρηνικής παραγωγής. Λόγου χάρη, χρειάζεται στροφή στον τομέα των εκρηκτικών, γαλακτώματα για τα τεχνικά έργα, αλλά και στον τομέα των ανταλλακτικών, όπου δαπανώνται πάνω από εκατό δισεκατομμύρια (100.000.000.000) δραχμές το χρόνο και στα οποία οι ελληνικές εταιρείες εκτιμάται ότι μπορούν να κατασκευάσουν πάνω από 70% ενώ είναι λιγότερο.
Τέλος, πιστεύουμε ότι η ΠΥΡΚΑΛ πρέπει να ενταχθεί στον ενιαίο φορέα αμυντικής βιομηχανίας, που προτείνουμε να αναπτυχθεί και όχι να συρρικνωθεί. Πρέπει να αξιοποιηθεί το τεράστιο εξοπλιστικό πρόγραμμα τουλάχιστον για την ανάπτυξη της στρατιωτικής βιομηχανίας της χώρας μας και της ΠΥΡΚΑΛ με τις τεράστιες δυνατότητες που έχει.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Διαπίστωσα ότι, όταν λέτε ενάμισυ λεπτό, εννοείτε δύο.
ΣΤΡΑΤΗΣ ΚΟΡΑΚΑΣ: Σας το είπα, όταν πέρασε το μισό λεπτό.
ΠΡΟΕΔΡΕΥΩΝ (Νικόλαος Κατσαρός): Ο Αντιπρόεδρος της Βουλής κ. Δ. Κωστόπουλος έχει το λόγο.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε Αντιπρόεδρος της Βουλής) Κύριε Πρόεδρε, συζητάμε σήμερα ένα πολύ σημαντικό, ιδεολογικό, πολιτικό, οικονομικό ζήτημα: Για τα όπλα. Τα πρώτα σε τζίρο διεθνώς και δυστυχώς φαίνεται ότι δεν έχουν φάει ακόμη τα ψωμιά τους, τη στιγμή μάλιστα που τρία δισεκατομμύρια άνθρωποι πεθαίνουν από πείνα, λιμοκτονούν.
Γιατί όμως εμείς έχουμε ανάγκη από όπλα και αμυντικό υλικό για το οποίο δαπανούμε τεράστια ποσά; Θα έλεγε κανείς ότι η απάντηση είναι αυτονόητη στο ερώτημα αυτό: Μα γιατί μας απειλούν. Αλλά ποιοί και γιατί μας απειλούν και ποιοι τους βάζουν να μας απειλούν;
Σ' αυτό το ερώτημα αρχίζει το μπέρδεμα, όχι γιατί δεν ξέρουν να απαντήσουν αυτοί που ερωτούνται, αλλά γιατί δεν θέλουν να απαντήσουν.
Εξάλλου τι θα πουν; Οτι είμαστε συνεταίροι με τους Γερμανούς Γάλλους και λοιπά και ότι ο συνεταιρισμός είναι λεόντειος, ότι είμαστε "σύμμαχοι" με τους Αμερικάνους και αυτοί μας βλέπουν σαν πελάτες για τα όπλα τους και εμάς και άλλους;
Δυστυχώς, ενώ η συζήτηση που κάνουμε εδώ σήμερα θα 
 

  



Σελίδα 11896 
έπρεπε να αφορά την ανάγκη αλλαγής αντικειμένου παραγωγής στα αμυντικά εργοστάσιά μας, συζητάμε πώς θα βελτιωθεί η παραγωγή πολεμικού υλικού. Τουλάχιστον μέσα από την κουβέντα αυτή ας βγει ένα μήνυμα. Αυτοί που μας βεβαίωναν ότι με τη Συνθήκη του Μάαστριχτ για την Ευρωπαϊκή 'Ενωση θα είχαμε εγγυήσεις για την εθνική μας κυριαρχία και ασφάλεια, δεν έλεγαν την αλήθεια στο λαό και ο λαός ας τους κρίνει.
Στα μέσα του 1997 η κυβέρνηση δήλωνε ότι σε σύντομο χρονικό διάστημα οι προμήθειες των Ενόπλων Δυνάμεων από τις ελληνικές αμυντικές βιομηχανίες, θα ανέρχονταν στο 15% από 4% που ήταν περίπου τότε. Αυτό, είναι γεγονός, θα σήμαινε περιορισμό της εξάρτησης από ξένες πολεμικές βιομηχανίες.
Σύμφωνα με απαντήσεις του Υπουργείου 'Αμυνας σε ερωτήσεις μας -τα έγγραφα υπάρχουν- υποστηρίζεται ότι υπάρχει μια θετική εξέλιξη προς το στόχο αυτό στα πλαίσια του EMΠA, δηλαδή, προς το στόχο του 15%.
Ειδικότερα, τόσο για τα εργοστάσιο της ΕΒΟ, όσο και για τα εργοστάσια της ΠΥΡΚΑΛ και για τα χρόνια 1997-1998 ανατέθηκαν ή θα ανατεθούν, όπως γράφετε στις απαντήσεις σας, κύριοι Υπουργοί, πρόσθετα προγράμματα παραγωγής αμυντικού υλικού, συνολικού ύψους πάνω από εκατό δισεκατομμύρια (100.000.000.000) δραχμές, υπολογίζετε δηλαδή, το 1997 που δόθηκαν και το 1998 που θα δοθούν.
Δεν γνωρίζουμε τι λένε τα στοιχεία του Υπουργείου Εθνικής 'Αμυνας, δηλαδή σε ποιο βαθμό αντιστοιχούν με την πραγματικότητα. Θα μας πείτε, υποθέτω, τα στοιχεία σας στη συνέχεια. 
Εμπειρικά εμείς θα προσεγγίσουμε το ζήτημα. Από τις επισκέψεις που κάναμε στην EBO και στην ΠΥΡΚΑΛ, αλλά και από τα όσα μας είπαν οι εργαζόμενοι συνδικαλιστές στους χώρους αυτούς, σχηματίσαμε τη γνώμη ότι οι αριθμοί ευημερούν στα γραφεία του Υπουργείου, αλλά οι επιχειρήσεις δεν πάνε καλά. Αυτό το υπογραμμίζω. Οι επιχειρήσεις δεν πάνε καλά. Και μόνο το γεγονός ότι η σχέση διοιητικού και παραγωγικού εργατικού δυναμικού παραμένει η ίδια, ένα προς τρία, και μόνο αυτό το γεγονός, φανερώνει ότι τα πράγματα είναι σε αρνητική πορεία. 
Καταλαβαίνετε τι εννοώ, κύριε Υπουργέ, λέγοντας ένα προς τρία. Αν δεν πείθει αυτό, δεν έχετε παρά να κάνετε μία επίσκεψη σε όποιο εργοστάσιο της ΕΒΟ και της ΠΥΡΚΑΛ θέλετε. 
Η πλούσια τεχνογνωσία στους χώρους αυτούς -και υπάρχει τέτοια, παρά και ενάντια στις Κασσάνδρες και σ' εκείνους που καταγγέλλουν και συκοφαντούν τους εργαζόμενους- βρίσκεται σε αργία σε πολύ μεγάλο βαθμό.
Το ΑΡΤΕΜΙΣ, κύριε Υπουργέ, είναι στον πάγκο ή σκουριάζει, θα έλεγα. Οι εργαζόμενοι, άλλοτε πληρώνονται, άλλοτε ψωνίζουν βερεσέ. Για ποιο 15% λοιπόν μιλάμε; 
Θα τελειώσω με ένα απόσπασμα από μία ανακοίνωση της 9.4.98 των σωματείων της ΕΒΟ και των θυγατρικών της, που λέει το εξής: "Τα διοικητικά συμβούλια των σωματείων μας εκφράζουν για πολλοστή φορά την έντονη ανησυχία τους για την πορεία της ΕΒΟ και των θυγατρικών της εταιρειών. Παρ' όλες τις διαβεβαιώσεις, γραπτές και προφορικές, αρμοδίων κυβερνητικών παραγόντων για αναβάθμιση των αμυντικών βιομηχανιών, κανένα ουσιαστικό μέτρο για την ενίσχυση και ανάπτυξή τους δεν έχει ληφθεί δεκαοκτώ μήνες μετά την έγκριση του ΕΜΠΑΕ 1991/2000, κανένα σημαντικό εξοπλιστικό πρόγραμμα δεν έχει αναλάβει η ΕΒΟ".
Αυτά τα λένε τα σωματεία, όχι υποκινούμενα από το Κ.Κ.Ε., αλλά "ανάγκα και θεοί πείθονται". 
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, θα σταθώ στην ΕΑΒ, η οποία αποτελεί σήμερα τη μεγαλύτερη και πιο σύγχρονη βιομηχανία του κλάδου της πολεμικής βιομηχανίας, συγκαταλέγεται ανάμεσα στα πιο εξελιγμένα τεχνολογικά αεροεπισκευαστικά κέντρα της Ευρώπης, έχοντας αναπτύξει πολλές συνεργασίες με ένα ευρύ φάσμα πελατών απ' όλον τον κόσμο.
Με ένα άρτια καταρτισμένο και έμπειρο προσωπικό και σύγχρονες εγκαταστάσεις, εξοπλισμό και μεθόδους παραγωγής οι οποίες εναρμονίζονται απόλυτα με τις διεθνείς για τον κλάδο προδιαγραφές και ποιοτικά πρότυπα, δραστηριοποιείται στην εξυπηρέτηση κύρια του στρατιωτικού και επιμέρους πολιτικού τομέα, που μπορεί, κύριε Υπουργέ, σε περιόδους ύφεσης, να αναπτυχθεί παραπέρα.
Η επιχείρηση αυτή από την ίδρυσή της έχει σοβαρά προβλήματα επιβίωσης, που οφείλονται στην ταχύρρυθμη και απρογραμμάτιστη ανάπτυξή της με ελάχιστα ίδια κεφάλαια σε σχέση με τις δανειοδοτήσεις.
Μόνο με 6% ιδίων κεφαλαίων και με επαχθείς όρους δανειοδότησης και σε συνδυασμό με τον διπλασιασμό του προϋπολογισθέντος κόστους της πρώτης εγκατάστασης, υποθήκευσε το μέλλον της και φόρτωσε και άλλα βάρη, δυσβάσταχτα στον 'Ελληνα φορολογούμενο.
Η οικονομική δυσπραγία που μάστιζε στο παρελθόν την επιχείρηση, αλλά εν μέρει και σήμερα, είχε σαν αποτέλεσμα τη δυσφήμιση της Ε.Α.Β. στην κοινή γνώμη, τον αποπροσανατολισμό και την αδυναμία της να αναπτυχθεί και την υπονόμευση των εργαζομένων που αποτελεί το κλειδί για οποιαδήποτε αναπτυξιακή προσπάθεια.
(Στο σημείο αυτό την Προεδρική 'Εδρα καταλαμβάνει ο Ε' Αντιπρόεδρος της Βουλής κ. ΔΗΜΗΤΡΙΟΣ Β. ΚΩΣΤΟΠΟΥΛΟΣ)
Υπονομεύθηκε η διείσδυσή της στις ξένες αγορές από τη δεινή της χρηματοοικονομική εικόνα, αλλά και από τους φραγμούς που έβαζαν οι ξένες κατασκευάστριες εταιρίες πολεμικού υλικού, που ρύθμιζαν, σύμφωνα με τα δικά τους συμφέροντα, τη ροή τεχνογνωσίας, ανταλλακτικών και των απαραίτητων εξουσιοδοτήσεων για επισκευές αεροσκαφών και κινητήρων τρίτων χωρών.
Οι διαρκείς εναλλαγές διοικήσεων κάθε φορά που άλλαζε ο αρμόδιος Υπουργός και η χρησιμοποίησή της για ικανοποίηση των ρουσφετολογικών εκλογικών πελατειών των κυβερνήσεων, φόρτωσε την Ε.Α.Β. με ανίκανες από τη μια μεριά διοικήσεις και υπεράριθμο προσωπικό, σύμφωνα με το εξασφαλισμένο φόρτο, κύρια έμμεσο προσωπικό.
Οι αναγκαίες επενδύσεις καρκινοβατούσαν ή και διεκόπησαν, αφού η Ε.Α.Β. με το βάρος του συσσωρευμένου χρέους της αδυνατούσε να χρηματοδοτήσει και δεν προβλέπονταν κονδύλια από το Πρόγραμμα Δημοσίων Επενδύσεων.
Η πρώτη "αγορά του αιώνα" με ευθύνη της τότε Κυβέρνησης, που η σημερινή λέει ότι είναι η συνέχειά της, δεν απέφερε στην Ε.Α.Β. κερδοφόρο φόρτο, γεγονός που επιδείνωσε τη χρηματοοικονομική της κατάσταση που οξύνθηκε παραπέρα, όταν το Υπουργείο 'Αμυνας δεν κάλυψε, όπως είχε υποσχεθεί, το έξτρα κόστος από τη συμφωνηθείσα για την κατασκευή τμημάτων των F16. 
Η επάνοδος και η ανάληψη της διοίκησης της Ε.Α.Β. από την LOCKHEED επί Νέας Δημοκρατίας επιδείνωσε ακόμη περισσότερο το πρόβλημα, αφού δεν παρείχε έξτρα φόρτο εργασίας, όπως υποχρεούτο από το συμβόλαιο διαχείρισης και υποβάθμισε τα ελπιδοφόρα κατασκευαστικά προγράμματα και σύναψε με την εγγύηση του δημοσίου και άλλο δάνειο που καλείται σήμερα να εξυπηρετήσει η Ε.Α.Β. 
Σήμερα, μετά την μετοχοποίηση των συσσωρευμένων χρεών πρώτης εγκατάστασης και της εφαρμογής της σκληρής, για τους εργαζόμενους, εισοδηματικής πολιτικής, τη σημαντική μείωση του προσωπικού με την υπερένταση της εργασίας, με την υπερεκμετάλλευση των εργαζομένων και με τη αύξηση παράλληλα της παραγωγικότητας, η Ε.Α.Β. αντιμετωπίζει τα λειτουργικά της έξοδα και εξυπηρετεί τους τόκους των δανείων.
Θα πρέπει να δούμε εδώ τη μεγάλη συμμετοχή των εργαζομένων, το στίψιμο που γίνεται με την υπερένταση και την υπερεκμετάλλευση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επίσης, αντιμετωπίζει τα δάνεια που σύναψε η Λόκχιντ με κονσόρτσιουμ ξένων τραπεζών.
 

  



Σελίδα 11897 
Δεν θα σταθώ στις εξειδικευμένες δραστηριότητες της Ε.Α.Β., λόγω χρόνου. Εξάλλου τις γνωρίζετε. Ούτε θα σταθώ στην εμπλοκή της επιχείρησης στα νέα εμπορικά προγράμματα του Ο.Τ.Ε., της Ε.Ρ.Τ. κλπ. και τα υποκατασκευαστικά προγράμματα αεροπορικού υλικού για ξένους κατασκευαστές που μπορεί να αυξηθούν αν αξιοποιηθούν τα αντισταθμιστικά ωφελήματα, που μπορεί να προκύψουν από την υλοποίηση του νέου εξοπλιστικού προγράμματος.
Από την πρόσληψη της KANTOR και τις μελέτες που εκπόνησε, προκύπτει ότι στόχος της Κυβέρνησης, που κατά γενική εκτίμηση έχουν αναλάβει οι μελέτες αυτές, είναι να προωθήσουν τη σαλαμοποίηση της Ε.Α.Β. με την προοπτική ξεπουλήματος των κατασκευαστικών τμημάτων, ενώ στην αρχική μελέτη υπήρχαν σενάρια ακόμη και κλεισίματος ή συρρίκνωσης τμημάτων της επιχείρησης, όπως κατασκευών, ηλεκτρονικό, αεροναυπηγικές κατασκευές κλπ.
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε μισό λεπτό. 'Αλλωστε, δεν θα δευτερολογήσω.
Μετά την παρέμβαση των εργαζομένων η διοίκηση αποδέχεται και προτείνει στην KANTOR την εκπόνηση επιχειρησιακού σχεδιασμού, που θα είχε στόχο την ισόρροπη ανάπτυξη των δραστηριοτήτων της Ε.Α.Β. 'Αλλες, όμως, ήταν οι εντολές του Υπουργείου που ζητά μελέτες που θα διευκόλυναν το να ξεφορτωθεί το κατασκευαστικό τμήμα του. 
'Ετσι προτάθηκε στην Ε.Α.Β. η διάρθρωσή της σε τέσσερις επιχειρηματικές μονάδες που μπορούν να λειτουργήσουν ουσιαστικά αυτοτελείς και μία υπερδιεύθυνση συντήρησης.
Με τη φόρα των ιδιωτικοποιήσεων που πήρε η Κυβέρνηση, πολύ φοβούμαστε ότι θα υλοποιηθούν οι ανησυχίες των εργαζομένων, για να περάσουν και αυτές στον ιδιώτη. Και είναι έτοιμες μονάδες για ξεπούλημα, κύριε Υπουργέ, όπως ακριβώς τις έχετε δρομολογήσει.
Πιστεύουμε ότι η δρομολογημένη πορεία ιδιωτικοποίησης της Ε.Α.Β. που προωθείται με τη σαλαμοποίηση της επιχείρησης, εντάσσεται στη γενικότερη πολιτική για τις αποκρατικοποιήσεις που εφαρμόζει με υπερβάλλοντα ζήλο η Κυβέρνηση, με τις κατευθύνσεις της Ευρωπαϊκής 'Ενωσης και των άλλων ιμπεριαλιστικών οργανισμών που εξυπηρετούν κυρίως τους σχεδιασμούς και τους επιθετικούς προσανατολισμούς του ΝΑΤΟ και τα συμφέροντα των πολυεθνικών των όπλων, που τα εξοπλιστικά προγράμματα που μας επιβάλλουν είναι έξω από τις πραγματικές αμυντικές ανάγκες της χώρας μας.
Κύριε Πρόεδρε, τις προτάσεις για το πώς βλέπουμε εμείς την ανάπτυξη της Πολεμικής Βιομηχανίας τις έκαναν οι προηγούμενοι ομιλητές και κύρια ο εισηγητής.
Ιδιαίτερα για την επιχείρηση αυτή θα θέλαμε να πούμε ότι θα πρέπει να δημιουργηθεί ενιαίος φορέας πολεμικής βιομηχανίας, με βασικό κορμό τις δύο υπό κρατικό έλεγχο επιχειρήσεις και όχι τη Ηolding company που είναι εργαλείο για την ιδιωτικοποίηση του κλάδου.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Η διαφορά ποια είναι;
ΝΙΚΟΛΑΟΣ ΓΚΑΤΖΗΣ: Είναι μεγάλη η διαφορά. 'Αμα μου δίνετε χρόνο να τα πω.
Είναι εργαλείο, λοιπόν, για τους κυβερνώντες, για την ιδιωτικοποίηση του κλάδου που θα δραστηριοποιείται στο γενικό συντονισμό των δραστηριοτήτων των επιμέρους βιομηχανιών.
(Στο σημείο αυτό ξανάκτυπάει το κουδούνι λήξεως του χρόνου ομιλίας του κυρίου Βουλευτή).
Τελειώνω, κύριε Πρόεδρε.
Θα επεξεργάζεται και θα ελέγχει την εφαρμογή μιας πολιτικής για την πολεμική βιομηχανία με γνώμονα τα συμφέροντα της χώρας και τις ανάγκες των Ενόπλων Δυνάμεων και όχι τους στρατηγικούς σχεδιασμούς του ΝΑΤΟ και της Δυτικοευρωπαϊκής 'Ενωσης και ανεξάρτητα από τους στόχους που απορρέουν από συμφωνίες τύπου "DICA" κλπ. Ευχαριστώ, κύριε Πρόεδρε.
ΠΡΟΕΔΡΕΥΩΝ (Δημήτριος Β. Κωστόπουλος): Θα παρακαλέσω να είμαστε μέσα στο χρόνο γιατί είναι δύο οι επερωτήσεις σήμερα kai γιατί υπάρχει μια δέσμευση του Υπουργού να φύγει, απ'ό,τι είμαστε σε θέση να ξέρουμε και γιατί είναι και καταπονητικό.
ΝΙΚΟΛΑΟΣ ΓΚΑΤΖΗΣ: Δεν θα δευτερολογήσω, κύριε Πρόεδρε.
ΠΡΟΕΔΡΕΥΩΝ (Δημήτριος Β. Κωστόπουλος): Το λόγο έχει ο Βουλευτής του Κ.Κ.Ε. κ. Σταύρος Παναγιώτου.
ΣΤΑΥΡΟΣ ΠΑΝΑΓΙΩΤΟΥ: Στη σύντομη παρέμβασή μου θα σταθώ στην Ελληνική Βιομηχανία Οχημάτων. 
Η σημασία της Ελληνικής Βιομηχανίας Οχημάτων, ΕΛΒΟ, της μοναδικής ελληνικής αμυντικής βιομηχανίας οχημάτων και όχι μόνο, γιατί παράγει οχήματα και για τις άλλες ανάγκες της χώρας, είναι τεράστια για την άμυνα και για την οικονομία της χώρας.
Στα είκοσι πέντε και πλέον χρόνια από την ίδρυση και λειτουργία της η ΕΛΒΟ παίζει σημαντικό ρόλο στην κάλυψη των αναγκών του Στρατού σε τροχοφόρα οχήματα, όπως αρμάτων μάχης, στρατιωτικών φορτηγών, τζιπ διαφόρων τύπων, παραδείγματος χάριν διοικητικών για τη μεταφορά προσωπικού, τζιπ για την τοποθέτηση και μεταφορά οπλικών συστημάτων, καθώς και ενός τετάρτου, τύπου καναδέζικου που υπάρχει στο πρόγραμμα για την παραγωγή του.
Εκτός όμως από τα οχήματα για τις ανάγκες του στρατού, η ΕΛΒΟ μπορεί και παράγει οχήματα και για τις άλλες ανάγκες της χώρας, όπως πυροσβεστικά οχήματα για το Πυροσβεστικό Σώμα, απορριμματοφόρα για τους Οργανισμούς Τοπικής Αυτοδιοίκησης, για λεωφορεία για τις αστικές και υπεραστικές συγκοινωνίες, τουριστικά λεωφορεία, μίνι λεωφορείκλπ. Φυσικά η παραγωγή όλων αυτών των οχημάτων πραγματοποιείται σε συνεργασία και συμπαραγωγή με διάφορες ξένες εταιρείες.
Αξίζει να σημειωθεί ότι από το άρτια καταρτισμένο επιστημονικό και τεχνικό προσωπικό της ΕΛΒΟ έχει αναπτυχθεί και μπορεί να αρχίσει η κατασκευή ενός νέου τύπου βαρέως άρματος μάχης. 
'Ολα αυτά δείχνουν τις μεγάλες πράγματι δυνατότητες που έχει η ΕΛΒΟ, που αν τύχει και της ανάλογης υποστήριξης από το κράτος, μπορούν να επεκταθούν αυτές παραπέρα.
Το γεγονός αυτό, οι δυνατότητες παραγωγής στρατιωτικών και πολιτικών οχημάτων, έχει σαν αποτέλεσμα:
Πρώτον, να καλύπτει ένα μέρος των αναγκών της χώρας, που μπορεί να αυξηθεί παραπέρα και έτσι να περιορίζονται οι εισαγωγές, κατά συνέπεια και οι εξαγωγές συναλλάγματος.
Δεύτερον, να κάνει εξαγωγές στρατιωτικών και πολιτικών οχημάτων, που μπορούν να αυξηθούν παραπέρα και η χώρα μας να έχει σημαντικά συναλλαγματικά οφέλη.
Τρίτον, να συμβάλει στην οικονομική ανάπτυξη της χώρας. Γύρω από την ΕΛΒΟ δραστηριοποιούνται μια σειρά μικρές επιχειρήσεις που παράγουν διάφορα εξαρτήματα.
Τέταρτον, στην εξασφάλιση της απασχόλησης και στην αντιμετώπιση της ανεργίας. 
Ακόμα, η ΕΛΒΟ, παράγει ανταλλακτικά για τα στρατιωτικά και πολιτικά της οχήματα και στις εγκαταστάσεις της στη Σίνδο, παρέχει οργανωμένο σέρβις. 
Στο σημείο αυτό θεωρούμε σκόπιμο να υπενθυμίσουμε ότι συμπληρώνονται είκοσι περίπου χρόνια που παρήγαγε η ΕΛΒΟ τα πρώτα φορτηγά Στάγιερ για το Στρατό και που θα χρειαστεί η ανανέωσή τους.
Σύμφωνα με δημοσιεύματα του Τύπου, ο κύκλος εργασιών της ΕΛΒΟ, στο χρόνο που πέρασε, ανήλθε στα είκοσι πέντε δισεκατομμύρια (25.000.000.000) δραχμές και τα κέρδη που πραγματοποίησε πλησίασαν το ένα δισεκατομμύριο (1.000.000.000) δραχμές.
Επίσης υπάρχει ανεκτέλεστο έργο ύψους εκατόν σαράντα δισεκατομμυρίων (140.000.000.000) δραχμών, πράγμα που σημαίνει εξασφάλιση απασχόλησης του προσωπικού για μία τετραετία. Ακόμη η ΕΛΒΟ πραγματοποιεί σήμερα επενδυτικό πρόγραμμα ύψους ενός δισεκατομμυρίου (1.000.000.000) δραχμών, το οποίο κατά 50% καλύπτεται από ίδια συμμετοχή και το υπόλοιπο 50% από το πρόγραμμα δημοσίων επενδύσεων. 
 

  



Σελίδα 11898 
Τέλος, ανοιχτό είναι το ζήτημα της ανάληψης έργου για την κατασκευή διακοσίων πενήντα νέων αρμάτων μάχης του Στρατού συνολικού ύψους εξακοσίων δισεκατομμυρίων (600.000.000.000) δραχμών.
Ύστερα απ' όλα αυτά δικαιολογημένα διερωτάται κανείς: Πού αποσκοπεί η ανακοίνωση για την πώλησή της σε ιδιώτες και η ανάθεση σε χρηματοοικονομικό σύμβουλο να εξετάσει τις εναλλακτικές λύσεις υποτίθεται για την αποκρατικοποίησή της;
Το επιχείρημα ότι οι δημόσιες επιχειρήσεις είναι προβληματικές και δεν είναι κερδοφόρες, δεν στέκεται στην προκειμένη περίπτωση, όπως και σε μία σειρά άλλες περιπτώσεις, όπως ο ΟΤΕ, τα αφορολόγητα, που ωστόσο και αυτά ιδιωτικοποιούνται. Φυσικά θα μας απαντήσετε ότι οι ιδιωτικοποιήσεις είναι οδηγίες της Ευρωπαϊκής 'Ενωσης, που στο όνομα της αντιμετώπισης του αθέμιτου ανταγωνισμού απαγορεύουν κάθε κρατική ενίσχυση των επιχειρήσεων του δημόσιου τομέα, διότι τα πάντα πρέπει να ιδιωτικοποιηθούν. Η γνωστή συνταγή της Ευρωπαϊκής 'Ενωσης, του ΟΟΣΑ, του Διεθνούς Νομισματικού Ταμείου, των οργανισμών των μονοπωλίων και του ιμπεριαλισμού, ότι τα πάντα πρέπει να αποκρατικοποιηθούν και να παραχωρηθούν στον ιδιωτικό τομέα. Μας βρίσκει κάθετα αντίθετους αυτή η πολιτική και πρακτική.
Είμαστε υπέρ της ενίσχυσης και ανάπτυξης της αμυντικής βιομηχανίας της χώρας, καθώς και της ανάπτυξης της τεχνολογίας για την παραγωγή όπλων και οπλικών συστημάτων, που να ανταποκρίνονται στις ανάγκες της άμυνας της χώρας και να μην αποσκοπούν στην εξυπηρέτηση των συμφερόντων των πολεμικών βιομηχανιών των ΗΠΑ και των άλλων ιμπεριαλιστικών χωρών.
Θα σταθώ για λίγο σε ένα δημοσίευμα του "ΡΙΖΟΣΠΑΣΤΗ" σήμερα για μία μηνυτήρια αναφορά συνδικαλιστή, που αποκαλύπτει ότι μία σειρά παρατυπίες και παραλείψεις οδήγησαν σε ζημία εκατοντάδων εκατομμυρίων την επιχείρηση.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Ποια επιχείρηση;
ΣΤΑΥΡΟΣ ΠΑΝΑΓΙΩΤΟΥ: Η ΕΛΒΟ.
Κύριε Υπουργέ, στην αναφορά σημειώνονται οι παρατυπίες και οι παραλείψεις που οδήγησαν στο προαναφερόμενο αποτέλεσμα και διατυπώνεται η εκτίμηση πως δεν αποκλείεται όλα αυτά να αποτελούν ένα καλοστημένο σχέδιο κάποιων κύκλων για να οδηγήσουν τη βιομηχανία σε πώληση με εξευτελιστικούς όρους. 
Παραπέρα σε άλλο σημείο της αναφοράς σημειώνει: "Επειδή, όμως, σχεδιάζεται η αποκρατικοποίηση της εταιρείας, εκφράζονται φόβοι ότι όλα τα παραπάνω δημιουργούν προϋποθέσεις απαξίωσης της εταιρείας για να δικαιολογηθεί η πώλησή της, δεδομένου ότι επί σειρά ετών η ΕΛΒΟ υπήρξε κερδοφόρα επιχείρηση". 
Δεν έχω περισσότερο χρόνο για να αναπτύξω και άλλο τις απόψεις μου για την ΕΛΒΟ. Νομίζω ότι με αυτά φάνηκε αρκετά καλά το πρόβλημα που υπάρχει.
ΠΡΟΕΔΡΕΥΩΝ (Δημήτριος Β. Κωστόπουλος): Ο Υπουργός Εθνικής 'Αμυνας κ. Τσοχατζόπουλος έχει το λόγο για τριάντα λεπτά.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Ευχαριστώ, κύριε Πρόεδρε.
Κύριοι συνάδελφοι, επιτρέψτε μου να αναφέρω τα εξής: Διαπίστωσα από τις τοποθετήσεις σας μία ανησυχία για την προοπτική της αμυντικής βιομηχανίας της χώρας. Βέβαια τα επιχειρήματα που αναφέρθηκαν έχουν να κάνουν με την ιστορική εξέλιξη και πορεία αυτών των μονάδων τα τελευταία δέκα χρόνια, ίσως και πολλά περισσότερα -διότι ο κ. Κόρακας ξεκίνησε παραδείγματος χάρη για την ΠΥΡΚΑΛ από την εποχή ακόμη του κ. Μποδοσάκη- και τους όρους κάτω από τους οποίους εξελίχθηκαν αυτές οι εταιρείες.
Νομίζω ότι μία ιστορική αναδρομή τα τελευταία σαράντα-πενήντα χρόνια στις μονάδες Ελληνικής Αμυντικής Βιομηχανίας δεν πρόκειται να μας βοηθήσει πολύ και θα χάσουμε το χρόνο μας. Εξάλλου Παρασκευή απόγευμα είναι και κλείνει η Βουλή, ας μην ασχοληθούμε με τις αμαρτίες του παρελθόντος οι οποίες ήταν πολλές -είναι δεδομένο- και ας κοιτάξουμε καλύτερα τη σημερινή κατάσταση. Και δεν είναι η βέλτιστη, ομολογώ. 'Ηταν μία κατάσταση, η οποία ανταποκρινόταν στις συνθήκες της σύγχρονης χώρας της Ευρώπης, όπου οι πολεμικές βιομηχανίες ιστορικά απετέλεσαν ένα βασικό κομμάτι βιομηχανικής ανάπτυξης.
Οι αριθμοί που έχω καταθέσει εδώ και δύο χρόνια στη Βουλή όπου το 4% των αμυντικών αναγκών των Ελληνικών Ενόπλων Δυνάμεων καλύπτοντο μόνο από την ελληνική παραγωγή, είναι πράγματι κάτι που μας θλίβει όλους. Δεν υπάρχει καμιά αμφιβολία. 'Ομως, ας αφήσουμε το παρελθόν και ας έλθουμε στη σημερινή πραγματικότητα.
Τα τελευταία δύο χρόνια πιστεύω ότι έγινε μια σημαντική αλλαγή στην Ελληνική Αμυντική Βιομηχανίας. Αυτή η αλλαγή επιβεβαιώνεται έμπρακτα και πάρα πολύ απλά, από το γεγονός ότι η συμμετοχή της Ελληνικής Αμυντικής Βιομηχανίας στην κάλυψη των ετησίων προγραμμάτων αυτά τα δύο χρόνια σε εξοπλισμούς των Ενόπλων Δυνάμεων, αυξήθηκε από 4% που ήταν κατά μέσο όρο στο 40% το 1997. Επιβεβαιώνουν με τη μέγιστη συμμετοχή που προβλέπεται για το 1998, μία εντυπωσιακή αλλαγή της λειτουργίας, της προσφοράς και της συμβολής της ΕΑΒ στις ανάγκες των Ενόπλων Δυνάμεων.
Eπειδή δεν θέλω να δημιουργώ εντυπώσεις, αλλά να κυριολεκτώ, θα σας δώσω δύο στοιχεία έτσι ώστε να μην υπάρχει καμία παρεξήγηση.
Υπεγράφησαν συμβάσεις αξίας 208,3 δισεκατομμυρίων δραχμών, δηλαδή ποσοστό 40%, κατά τη διάρκεια από 1.1.97 μέχρι 6.5.98 μεταξύ των Ελληνικών Αμυντικών Βιομηχανιών και του Υπουργείου Εθνικής 'Αμυνας. Και μέχρι τέλους 1998 προβλέπονται να υπογραφούν συμβάσεις τριακοσίων ενός δισεκατομμυρίων (301.000.000.000) δραχμών. 
Αναλυτικά, μου δοθηκε η δυνατότητα στη Διαρκή Επιτροπή να παρουσιάσω έναν πλήρη κατάλογο όλων των συμβάσεων, οι οποίες μετά από αξιολόγηση και έρευνα των επιτελείων των Ενόπλων Δυνάμεων, εντοπίστηκαν ότι μπορούν να ικανοποιηθούν από τις προσφορές της Ελληνικής Αμυντικής Βιομηχανίας. Και έτσι παρέδωσε αντίστοιχους αναλυτικούς καταλόγους και για τους τρεις κλάδους για το Στρατό, Αεροπορία, Ναυτικό, στις πέντε μεγάλες κρατικές επιχειρήσεις, όπως η ΕΒΟ, τα Ναυπηγεία Σκαραμαγκά, η ΠΥΡΚΑΛ, η ΕΑΒ, η ΕΛΒΟ.
Με την ευκαιρία της αναφοράς μου αριθμούς να δώσω αναλυτικά στοιχεία, για να τελειώσουμε με αυτούς και να μπούμε μετά στην ουσία. Η ΕΛΒΟ έχει υπογράψει αυτό το διάστημα των δεκαοκτώ μηνών συμβάσεις εκατόν τεσσάρων δισεκατομμυρίων (104.000.000.000) δραχμών για μία σειρά από δραστηριότητες. Η ΠΥΡΚΑΛ υπέγραψε συμβάσεις ύψους 26,5 δισεκατομμυρίων δραχμών.
Με δεδομένο ότι η μέγιστη ετήσια παραγωγικότητα προϊόντος από την ΠΥΡΚΑΛ στο μάξιμουμ της δυνατότητάς της υπολογίζεται γύρω στα δεκατρία δισεκατομμύρια (13.000.000.000) δραχμές έως δεκατέσσερα δισεκατομμύρια (14.000.000.000) δραχμές καταλαβαίνετε ότι ο αριθμός των συμβάσεων που υπεγράφησαν τους προηγούμενους δεκαεπτά μήνες είναι μια πολύ καλή βάση για να υπάρχει πλήρης απασχόληση και εξασφάλιση μισθών.
Η ΕΒΟ στην ίδια περίοδο υπέγραψε συμβάσεις ύψους 20,33 δισεκατομμυρίων δραχμών. Η ΕΑΒ υπέγραψε συμβάσεις ύψους 19,7 δισεκατομμυρίων δραχμών. Τα Ναυπηγεία Σκαραμαγκά υπέγραψαν συμβάσεις 22,5 δισεκατομμυρίων δραχμών. Με τον ΟΤΕ μισό δισεκατομμύριο δραχμές.
Θα καταθέτω αυτόν τον πίνακα για τα Πρακτικά ώστε να υπάρχει αντιστοιχία για την περίοδο από 1.1.97 μέχρι 6.5.98.
(Στο σημείο αυτό ο Υπουργός κ. Τσοχατζόπουλος καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ακόμη θέλω να τονίσω ότι μέχρι τέλος του 1998 προβλέπεται να υπογραφούν συμβάσεις ύψους 301,4 δισεκατομμυρίων δραχμών. Για την ΕΛΒΟ προβλέπονται συμβάσεις 18,8 δισεκατομμυρίων δραχμών για συγκεκριμένα έργα όπως είναι πέδιλα ερπυστριών, ασθενοφόρα, οχήματα κλπ. Για την
 

  



Σελίδα 11899 
ΠΥΡΚΑΛ προβλέπονται συμβάσεις ύψους 39,8 δισεκατομμυρίων δραχμών. Για την ΕΒΟ θα υπογραφούν συμβάσεις ύψους 11,8 δισεκατομμυρίων δραχμών. Στην ΕΑΒ θα υπογραφούν συμβάσεις ύψους 51,7 δισεκατομμυρίων δραχμών. Στα ελληνικά ναυπηγεία θα υπογραφούν συμβάσεις ύψους 50 δισεκατομμυρίων δραχμών για τις τέσσερις κανονιοφόρους. Περιμένουμε να έχουμε την προσφορά από το Σκαραμαγκά μέχρι τέλους του μήνα. 'Εχουμε βγάλει τα RFP. Για ναυπήγηση τριών τορπιλακάτων 75 δισεκατομμύρια. Είναι σε προτεραιότητα ανάθεσης από το Πολεμικό Ναυτικό. Για την πρόσκτηση ενός πετρελαιοφόρου είκοσι δισεκατομμύρια. Εδώ περιμένουμε την προσφορά για να καταλήξουμε στη σύμβαση.
Επίσης, υπάρχουν συνολικά προγράμματα σε διάφορες εταιρείες 34,3 δισεκατομμυρίων δραχμών μέχρι τέλος του 1998. Το σύνολο είναι 301,4 δισεκατομμύρια δραχμές.
Θα καταθέτω αυτόν τον πίνακα για τα Πρακτικά.
(Στο σημείο αυτό ο Υπουργός κ. Τσοχατζόπουλος καταθέτει για τα Πρακτικά τον προαναφερθέντα πίνακα ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ξεκινάω με τους αριθμούς γιατί θέλω να δείξω ότι τώρα έχουμε μία τελείως διαφορετική κατάσταση από αυτήν που υπήρχε στο παρελθόν. Αυτό οφείλεται στο ότι εγκρίθηκε στο τέλος του 1996 το νέο πενταετές αναπτυξιακό πρόγραμμα των Ενόπλων Δυνάμεων. Η Κυβέρνηση έχει αποφασίσει να προχωρήσει στην άμεση υλοποίησή του. 'Ετσι τα επιτελεία δουλεύουν συνεχώς, οι επιτροπές αξιολογούν, προχωρούν οι διαδικασίες. Καταφέραμε μέχρι σήμερα να φθάσουμε σε ένα σημείο ώστε να επίκειται τους επόμενους τρεις μήνες η λήψη των αποφάσεων και για τα μεγάλα εξοπλιστικά προγράμματα που αφορούν τα μαχητικά αεροσκάφη. Υπολογίζουμε να ληφθούν οι αποφάσεις μέσα στο 1998. Στο επόμενο ΚΥΣΕΑ θα υπάρξει ενημέρωση για τη διαδικασία και τα αποτελέσματα μετά την αποστολή των RFP στις εταιρείες σχετικά με τις οικονομικές προσφορές. Μέσα στη χρονιά επίσης αναμένουμε να ληφθούν οι αποφάσεις για τα συστήματα αεράμυνας μικρού, μέσου και μεγάλου βεληνεκούς που θα καλύψουν τις ανάγκες της χώρας.
Για τα πλοία σας έχω ήδη πει. Είναι σε εξέλιξη τα σχετικά προγράμματα, και πάνε για ναυπήγηση. Επίσης, ετοιμάζονται στο Στρατό Ξηράς να προχωρήσουν μέχρι τέλος της χρονιάς -αυτό ίσως πάει και αργότερα- οι σχετικές αποφάσεις για τα τεθωρακισμένα άρματα μάχης.
'Ομως, ενώ διαπιστώνουμε οτι υπάρχει η πολιτική απόφαση και η πολιτική βούληση της Κυβέρνησης να υλοποιήσει ένα εντυπωσιακό, θα έλεγα, πρόγραμμα εξοπλισμών για τις 'Ενοπλες Δυνάμεις, χρειάζεται παράλληλα με αυτήν τη διασφάλιση τη σταθερή μιας προσφοράς εργασίας στις κρατικές και ιδιωτικές μονάδες αμυντικής βιομηχανίας της χώρας, χρειάζεται πλέον να ληφθούν από τη μεριά της Κυβέρνησης, της πολιτείας αλλά και των παραγωγικών δυνάμεων μια σειρά από μέτρα για να μπορέσουμε να διαμορφώσουμε όρους σύγχρονης αμυντικής βιομηχανίας.
Κύριοι συνάδελφοι, νομίζω είναι γνωστό σε όλους μας, ότι περνάμε μια εποχή που έχει μειωθεί η ζήτηση για εξοπλισμούς. Σε όλες τις ευρωπαϊκές χώρες η απασχόληση στον τομέα της βιομηχανίας πέφτει με κατακόρυφο ρυθμό. Διάβαζα πρόσφατα μία στατιστική ανάλυση, θυμάμαι ένα νούμερο που με εντυπωσίασε γιατί στη Γερμανία, μια κατ'εξοχήν χώρα με πολύ δυνατή αμυντική βιομηχανία, τα τελευταία δέκα χρόνια από τριακόσιες δέκα χιλιάδες εργαζόμενους στην πολεμική βιομηχανία, έπεσαν στο όριο των εκατό χιλιάδων.
Ανάλογο παράδειγμα βρήκα στα χαρτιά μου στην ΠΥΡΚΑΛ. Πριν δέκα χρόνια απασχολούσε τρισήμισι χιλιάδες εργαζόμενους και σήμερα είναι χίλιοι εξακόσιοι. Με πρόταση των ιδίων των εργαζομένων, της Διοίκησης, υπάρχει ανάγκη να μεταταχθεί ένας αριθμός ανθρώπων με πρωτοβουλία του Δημοσίου, με εγγύηση και μάλιστα προωθούμε μία διαδικασία μετακίνησης προς το Υπουργείο Εθνικής 'Αμυνας ή το Υπουργείο Δημόσιας Τάξης ώστε να μειωθεί ο αριθμός των επιπρόσθετα εισελθόντων αναγκαστικά δια νόμου στην εταιρεία από το 1994-1995, οι οποίοι επέφεραν σε ετησια βάση ένα επιπρόσθετο έλλειμμα τεσσάρων δισ. δραχμών και που δεν χρειαζόντουσαν για την κάλυψη των αναγκών της συγκεκριμένης μονάδας.
Πάντως, αυτό που έχει σημασία είναι η μείωση της ζήτησης, η πτώση του αριθμού των απασχολουμένων σε κάθε εταιρεία και από την άλλη η συνεχής εξέλιξη της τεχνολογίας.
Η ανάγκη, λοιπόν, όλων των ευρωπαϊκών χωρών να συνεργαστούν οι παραγωγικές μονάδες μεταξύ τους, για να μειώσουν το κόστος παραγωγής και να μπορέσουν να διατηρήσουν και να κρατήσουν τις μονάδες αμυντικής βιομηχανίας σε ένα στοιχειώδες βασικό επίπεδο, προκειμένου να κρατήσουν έναν αριθμό εργαζομένων και να παράξουν τα προϊόντα που χρειάζονται.
Με βάση αυτήν την εξέλιξη η Ελλάδα ευρισκόμενη στην προνομιακή φάση ζήτησης προς τις ελληνικές μονάδες της αμυντικής βιομηχανίας συγκεκριμένης συμμετοχής σε προγράμματα με συμπαραγωγές, με πλήρη παραγωγή προϊόντων, με συνεργασίες και με εταιρείες του εξωτερικού, πρέπει να συμφωνήσετε ότι έχει ένα μοναδικό πλεονέκτημα ότι εφόσον ανταποκρίνονται ποιοτικά και οικονομικά στις ανάγκες των Ενόπλων Δυνάμεων της χώρας, μπορούν να λάβουν ένα μεγάλο ποσοστό παραγωγής, το μέγιστο σ'αυτό το πρόγραμμα που υλοποιείται αυτήν τη περίοδο.
'Αρα, ερχόμαστε να διαπιστώσουμε ότι ενώ στην Ευρώπη υπάρχει μια πτώση της απασχόλησης στον τομέα της αμυντικής βιομηχανίας, για τον ίδιο τομέα στην Ελλάδα προβλέπεται τώρα και τα επόμενα χρόνια μια σταθερή απασχόληση λόγω ύπαρξης ενός σταθερού προγράμματος, το οποίο θα καλύψει την απασχόληση και την παραγωγή, και ως εκ τούτου είναι μια μοναδική ευκαιρία να αξιοποιήσουμε τώρα κάθε μέσο που είναι απαραίτητο για να διαμορφώσουμε βιώσιμες ανταγωνιστικές μονάδες πολεμικής βιομηχανίας στη χώρα μας.
Σ' αυτήν την πρόκληση η Κυβέρνηση έχει πει "ναι". Και το "ναι" δεν είναι εικονικό, αλλά ουσιαστικό.
Στο πλαίσιο της συνολικής κυβερνητικής πολιτικής για ανασυγκρότηση της βιομηχανίας της χώρας προχωρήσαμε στη διαμόρφωση ενός κοινού οργάνου διυπουργικού εκ τριών Υπουργείων, του Υπουργείου Εθνικής 'Αμυνας, του Υπουργείου Βιομηχανίας και Ανάπτυξης και του Υπουργείου Εθνικής Οικονομίας, με σκοπό το συντονισμό της ευθύνης και των προσπαθειών για τη στήριξη της αμυντικής βιομηχανίας.
Τοπόρισμα μάλιστα, το οποίο επεξεργάστηκε αυτή η διυπουργική επιτροπή σχετικά με την κατάσταση της Ελληνικής Πολεμικής Βιομηχανίας πριν ένα χρόνο μου έδωσε τη δυνατότητα να παρουσιάσω στη Διαρκή Κοινοβουλευτική Επιτροπή, αλλά και να δώσω στα Κόμματα -τα οποία μου ζήτησαν- ακριβές αντίγραφο αυτής της έκθεσης και αυτού του πορίσματος.
Με βάση την ευθύνη αυτού του διυπουργικού οργάνου -θα έλεγα- προχωρήσαμε σε μια σειρά από μέτρα, τα οποία είναι αναγκαία για να μπούμε στην καρδιά του προβλήματος της διαμόρφωσης μιας σύγχρονης πολεμικής βιομηχανίας. Προκηρύχθηκε διαγωνισμός για την ανάδειξη συμβούλου πολεμικής βιομηχανίας για την Ελληνική Κυβέρνηση. Είναι σε εξέλιξη. Νομίζω ότι οι προτάσεις έχουν κατατεθεί και αξιολογούνται αυτήν τη στιγμή. Ελπίζω πολύ γρήγορα να υπάρξει σύμβουλος αμυντικής βιομηχανίας σε επίπεδο Κυβέρνησης, που θα στηρίξει το πλαίσιο των προγραμμάτων τα οποία προωθούμε για να μπορέσουμε να εξυγιάνουμε και να ενισχύσουμε τις εταιρείες αυτές.
Δεύτερον, έγινε συνολική απογραφή, έλεγχος, διαπίστωση των οικονομικών και χρηματοπιστωτικών προβλημάτων που αφορούν τις εταιρείες. 'Εχουν παρθεί μια σειρά από αποφάσεις, οι οποίες ρυθμίζουν θέματα που έχουν να κάνουν με τη χρηματοοικονομική κατάσταση των εταιρειών αυτών του κρατικού φορέα -αναφέρομαι στις πέντε βεβαίως. 
'Εχουν προωθηθεί και στη Βουλή ακόμα οι ρυθμίσεις για κάλυψη χρεών. Χθες μάλιστα κατέθεσα στην Ελληνική Βουλή μια σχετική πρόταση, τροπολογία, η οποία εντάχθηκε στο σχέδιο νόμου για την παλλαϊκή άμυνα, με την οποία 
 

  



Σελίδα 11900 
ρυθμίζονται τα τελευταία του 1997 χρέη της ΠΥΡΚΑΛ προς το ΙΚΑ. Αυτό, βέβαια, σε συνέχεια αντίστοιχων αποφάσεων που έχουν παρθεί από τη μεριά των αρμόδιων υπουργείων για κάλυψη εγγυήσεων, ώστε να μπορέσουν να καλυφθούν οι υποχρεώσεις της ΠΥΡΚΑΛ που απορρέουν από χρέη του παρελθόντος.
Η ΠΥΡΚΑΛ βρίσκεται σε μια πορεία εξυγίανσης παραδείγματος χάρη, έχοντας ένα χρέος γύρω στα δωδεκάμισι δισεκατομμύρια (12.500.000.000) δραχμές από το 1995 και μετά, έβαλε ένα πρόγραμμα μέχρι το 1999 να μηδενίσει αυτό το χρέος. Αυτό το χρέος αυξήθηκε από τα τέσσερα δισεκατομμύρια (4.000.000.000) δραχμές, που ανέφερα προηγουμένως, λόγω της επαναπρόσληψης ενός αριθμού εργαζομένων. 'Ομως παραμένει ο στόχος μέχρι το 1999 να μηδενιστεί το παλιό χρέος και να μπορέσουν να ανασάνουν οι εταιρείες και να ορθοποδήσουν.
Βεβαίως, αυτά τα μέτρα συνολικής εξυγίανσης δεν σκοπεύουν απλά και μόνο να ρυθμίσουν τα χρέη του παρελθόντος, είναι βασική προϋπόθεση όμως. Χωρίς αυτό δεν μπορούμε να μιλήσουμε για ύπαρξη η εταιρειών, οι οποίες θα μπορέσουν να σταθούν στον ανταγωνισμό. Για την ΠΥΡΚΑΛ ένας λόγος παραπάνω, διότι, ως γνωρίζετε, επειδή είχε βρεθεί στο Χρηματιστήριο, από τη στιγμή που μηδενίζει τα χρέη του παρελθόντος και με την εγγυημένη παραγωγή την οποία έχει για τα επόμενα χρόνια, η εταιρεία αυτή πολύ γρήγορα μετά το 1999, με βάση και τις ορθολογιστικές παρεμβάσεις οι οποίες θα πραγματοποιηθούν αυτήν τη διετία, θα προχωρήσει σε μια κερδοφόρα ζώνη, έτσι ώστε να μπορέσει να ξαναζωντανέψει η μετοχή της ΠΥΡΚΑΛ στο Χρηματιστήριο μετά το 2000, 2001 περίπου.
Είναι ένας ρεαλιστικός και εφικτός στόχος διότι σε συνδυασμό με τη μεταφορά του πλεονάζοντος πρσωπικού στο Δημόσιο, και του νέου επιχειρησιακού σχεδίου το οποίο κατατέθηκε από σύμβουλο της εταιρείας πριν από μερικές εβδομάδες στα αντίστοιχα υπουργεία για συνολική αξιολόγηση και την έγκριση -αν θέλετε- ενός τριετούς επιχειρησιακού σχεδίου ανάκαμψης της εταιρείας, προχωρούμε σε μια ουσιαστική παρέμβαση στο πλαίσιο μιας σχεδιασμένης προσπάθειας, η οποία δίνει τη δυνατότητα να αξιοποιηθούν τα προγράμματα τα οποία προβλέπονται από την αμυντική βιομηχανία και να διαμορφώσουμε πραγματικά νέες συνθήκες.
Πληροφοριακά μόνο θέλω να σας πω: Η ΠΥΡΚΑΛ ξεκινάει εντός του 1998 να παράγει πέντε νέα αμυντικά προϊόντα. Υπογράφηκαν οι δυο συμβάσεις και άλλες τρεις υπογράφονται τον Ιούλιο. Αφορούν πυροσωλήνες βλημάτων πυροσωλήνες όλμων, βλήματα αντιαρματικά και σφαίρες 556. Η ΕΒΟ αρχίζει μέσα στο 1998 να παράγει και αυτή πέντε νέα αμυντικά προϊόντα και οπλικά συστήματα. Τα ναυπηγεία Σκαραμαγκά αρχίζουν εντός του 1998 τη ναυπήγηση των τεσσάρων νέων κανονιοφόρων. Για την ΕΛΒΟ αναφερθήκατε και σεις οι ίδιοι σε μια σειρά από προγράμματα. Αναφέρομαι στις συμβάσεις που έχει υπογράψει -για πρώτη φορά η κατασκευή του UNIMOC στην Ελλάδα ενός μέσου το οποίο η Αεροπορία το επέλεξε για ενιαία χρήση- και περίπου εξακόσια αυτοκίνητα έχει παραγγείλει, καθώς επίσης έχει, και την παραγωγή αυτήν τη στιγμή και μια σειρά από άλλα νέα προγράμματα για τα οποία συνήψε συμβάσεις τους τελευταίους μήνες.
Επίσης η ΕΑΒ πέραν της συμμετοχής της στο πρόγραμμα εκσυγχρονισμού των F4, που όπως ξέρετε είναι ήδη σε πλήρη εξέλιξη και λήγει το 2000 έτσι ώστε 39 F4 να μπορέσουν να εκσυγχρονιστούν να γίνουν τρίτης γενιάς και να καλύψουν τις ανάγκες μας και τα κενά που έχουμε σ' αυτόν τον τομέα ξεκίνησε την παραγωγή υπερσύγχρονων ηλεκτροοπτικών συστημάτων. Βρίσκεται λίγο πριν από την υπογραφή η σύμβαση για τη φάση Β του προγράμματος "ΕΡΜΗΣ" τηλεπικοινωνιών για τις 'Ενοπλες Δυνάμεις -η φάση Α ολοκληρώθηκε πριν από ένα χρόνο περίπου- και η οποία δίνει τη δυνατότητα να ανεξαρτητοποιηθούν όλες οι 'Ενοπλες Δυνάμεις σε όλους τους κλάδους τηλεπικοινωνιακά από τα υπάρχοντα συστήματα, να αποκτήσουν αυτονομία και να μπορέσουν έτσι να μπουν αν θέλετε στο αμυντικό επίπεδο με πολύ μεγάλη επιτυχία έναντι των εκκρεμοτήτων και των προβλημάτων που υπήρχαν στο παρελθόν.
Με το δεδομένο ότι οι εταιρείες αυτές αναπτύσσουν προγράμματα που βρίσκονται σε εξέλιξη, πράγματι μπορούμε να πούμε ότι διαμορφώνονται νέες προϋποθέσεις παρέμβασης προς το μέλλον κάνοντας ένα συνολικό βήμα προς τα μπρος, ανεβάζοντας τη συμμετοχή στην παραγωγική δυνατότητα της χώρας απασχολώντας σταθερά για τα επόμενα χρόνια ένα σημαντικό αριθμό εργαζομένων μερικές χιλιάδες εργαζόμενους σε αυτές τις έξι μονάδες που αναφέρθηκα προηγουμένως. Και βέβαια -μην ξεχνάμε- το σύνολο της ιδιωτικής δραστηριότητας που μέσα από τον ΣΕΧΠΙ, αυτόν το σύνδεσμο μικρομεσαίων εταιρειών συμμετοχής στην υλοποίηση προγραμμάτων αμυντικής βιομηχανίας, καλύπτουν ένα σημαντικό τομέα της ελληνικής βιομηχανίας.
Κυρίες και κύριοι συνάδελφοι, θα έλεγα ότι η αναφορά μας στην πολεμική βιομηχανία δεν πρέπει να περιοριστεί στις πέντε αν θέλετε επιχειρήσεις του δημοσίου ούτε στον ιδιωτικό και μόνο τομέα. Θα ήθελα να κάνω και μια αναφορά στα εργοστάσια είτε του Στρατού ούτε της Πολεμικής Αεροπορίας τα οποία συμβάλλουν καθοριστικά στην κάλυψη των αναγκών των Ενόπλων Δυνάμεων.
Θα ήθελα να τονίσω ότι η προσπάθεια την οποία καταβάλουμε δεν περιορίζεται με σκοπό την εξυγίανση και την επιβίωση στο νέο ανταγωνιστικό πλαίσιο που υπάρχει στην Ευρώπη μόνο για τις συγκεκριμένες έξι εταιρείες που είπαμε προηγουμένως, την ΕΑΒ, την ΠΥΡΚΑΛ, την ΕΒΟ, την ΕΛΒΟ και τα Ναυπηγεία Σκαραμαγκά .
Αλλά αφορά στον ίδιο βαθμό και με το ίδιο ενδιαφέρον τα εργοστάσια όπως το 301, Εργοστάσιο Βάσης που παράγει οχήματα, πυροβόλα και ΤΟΜΠ (Τεθωρακισμένα Οχήματα Μεταφοράς Προσωπικού), στο 303 αντίστοιχο εργοστάσιο για οχήματα πυροβόλα. Στο 304 γίνεται παραγωγή, συντήρηση ηλεκτρονικών και αρμάτων μάχης, στο 306 εργοστάσιο τεχνικής βάσης για επισκευές, στο 307 όπου γίνεται συνεργείο αεροπορικού υλικού, στο 308 όπου γίνεται συνεργείο αεροπορικού υλικού, στο 308 όπου γίνεται συντήρηση τεθωρακισμένων οχημάτων μάχης και μεταφοράς προσωπικού. Στο Κρατικό Εργοστάσιο Αεροπλάνων στο ΚΕΑ, όπως επίσης στο εργοστάσιο της Αράξου, αλλά βέβαια και στη μονάδα του στρατού 700 που υπάρχει στον Πειραιά και με επιτυχία, παρ'όλη την έλλειψη προσωπικού, ανταποκρίνεται στην κάλυψη υπόδησης και ένδυσης των Ενόπλων Δυνάμεων.
Δεν νομίζω ότι χρειάζεται να αναφερθώ περισσότερο. Θα ήθελα απλά να τονίσω ότι θα ήταν αφελές να πιστεύουμε ότι μπορούμε μόνοι μας στην Ελλάδα να εξυγιάνουμε και να ανασυγκροτήσουμε την πολεμική βιομηχανία απλά και μόνο με την κάλυψη των αναγκών των Ενόπλων Δυνάμεων.
Είναι ανάγκη να προχωρήσουμε σε μια ουσιαστική συνεργασία με τις αντίστοιχες πολεμικές βιομηχανίες των άλλων χωρών. 'Ηδη στα πλαίσια της συνεργασίας της Δυτικοευρωπαϊκής 'Ενωσης πρόσφατα στη Ρόδο που είχε η Ελλάδα την προεδρία, έγινε μια συζήτηση ξανά για τον τρόπο συντονισμού των πολεμικών βιομηχανιών των χωρών. Δεν μπορούμε να μιλάμε για κοινή συνεργασία μεταξύ των ευρωπαϊκών χωρών με σκοπό να προωθήσουμε κοινή εξωτερική πολιτική, κοινή άμυνα και κοινή ασφάλεια και να μην προωθήσουμε τη συνεργασία στην αμυντική βιομηχανία . Και βέβαια, εδώ υπάρχουν μια σειρά από προτάσεις που φυσικά κυριαρχούνται από τις προτεραιότητες και τους τύπους των μεγάλων χωρών που κυριαρχούν στις αμυντικές ευρωπαϊκές βιομηχανίες, είτε αυτές είναι της Μεγάλης Βρεταννίας, της Γερμανίας, της Γαλλίας, της Ιταλίας, υπό τη μορφή του οργανισμού ΟΚΑ που παρεμβαίνει και προσπαθεί να βάλει το πλαίσιο ευρωπαϊκών προτύπων βάσει των οποίων θα προωθηθεί η ευρωπαϊκή αμυντική βιομηχανία.
Όμως εκείνο το οποίο έχουμε καταφέρει είναι στα πλαίσια του Οργανισμού Συνεργασίας Εξοπλισμών για την Ευρώπη, όπου μάλιστα η Ελλάδα, αναλαμβάνει την Προεδρία στα πλαίσια του ΝΑΤΟ την επόμενη χρονιά, τον Ιανουάριο θα μας δοθεί η δυνατότητα να προωθήσουμε ακόμη περισσότερο τη 
 

  


Σελίδα 11901 
συμμετοχή όλων των ευρωπαϊκών χωρών σ'αυτού του είδους τα συνεργασιακά σχήματα που θα δώσουν τη δυνατότητα σταθερής διασφάλισης και μακροχρόνιας απασχόλησης στη βάση που θα υπάρχει μια κοινή παραγωγή κάποιων συστημάτων σε ευρωπαϊκό επίπεδο για τις βιομηχανίες όλων των χωρών που συμμετέχουν στην Ευρωπαϊκή 'Ενωση.
Στη βάση λοιπόν αυτής της προοπτικής, θα ήθελα να πω ότι διαμορφώνεται μια επιπρόσθετη πρόκληση για τις πολεμικές βιομηχανίες της Ελλάδος να ενταχθούν και σ'αυτήν την προσπάθεια και φυσικά το απαραίτητο επόμενο βήμα είναι την ίδια στιγμή που θα αξιοποιήσουμε την υπάρχουσα πλέον οικονομική δύναμη για παραγωγή των αμυντικών συστημάτων που έχουν ανάγκη οι Ελληνικές 'Ενοπλες Δυνάμεις, σ'αυτήν την ίδια περίοδο να στραφούν σε παραγωγές πολιτικού χαρακτήρα. 'Εχει πολύ μεγάλη σημασία παραδείγματος χάριν -ο κύριος συνάδελφος έφυγε, δεν είναι εδώ ότι στην ΕΛΒΟ παράλληλα με το μεγάλο βάρος και την εξειδίκευση που έχουν στα ΤΟΜΑ, στα Τεθωρακισμένα 'Αρματα Μάχης, στα ΛΕΩΝΙΔΑΣ και τώρα μάλιστα ετοιμάζονται και για τανκς, το ότι προχώρησαν στην παράλληλη κατασκευή λεωφορείων, φορτηγών, οχημάτων για τους δήμους και τις κοινότητες, οχήματα για τρόλεϋ, όπως επίσης είναι πολύ θετικό ότι στο Σκαραμαγκά έχουν προχωρήσει για την παραγωγή βαγονιών του ΟΣΕ παράλληλα με τη βασική τους δραστηριότητα που είναι οι παραγωγές στα πλοία.
'Αρα, αυτές οι τρεις κατευθύνσεις συμμετοχής στα ευρωπαϊκά προγράμματα, προετοιμασία και ένταξη σε άλλες πολιτικές παραγωγές και δραστηριότητες που έχει ανάγκη η χώρα, θα διαμορφώσουν ευνοϊκές προϋποθέσεις για την ενδυνάμωση και τη μακροχρόνια επιβίωση της αμυντικής βιομηχανίας της χώρας.
Με βάση αυτές τις σκέψεις θα ήθελα να κάνω μια ενημέρωση στο Σώμα ότι χθες για να έχουμε τον καλύτερο δυνατό συντονισμό στο πλαίσιο του Υπουργείου Εθνικής Αμύνης, προχωρήσαμε και καταθέσαμε στο σχέδιο νόμου για την παλλαϊκή άμυνα, μια ρύθμιση που προβλέπει τη δημιουργία νέας γενικής διεύθυνσης έρευνας και τεχνολογίας και εξοπλισμών στη Βουλή, ώστε να μπορέσει να εγκριθεί και να αποτελέσει ένα νέο ενιαίο κέντρο συντονισμού όλων των πολεμικών βιομηχανιών σε σχέση με την έρευνα και την τεχνολογία που προωθεί το Υπουργείο μέσα από τα ερευνητικά κέντρα και σε σχέση με τις συνολικές ανάγκες των Ενόπλων Δυνάμεων.
Παράλληλα, αυτά τα ερευνητικά κέντρα αναβαθμίζονται, ώστε να μπορέσουν να ενταχθούν στα ειδικά προγράμματα και να συντονίσουμε στο επίπεδο του Υπουργείου μας, έρευνα, τεχνολογία, ανάγκες των Ενόπλων Δυνάμεων για νέα προγράμματα και της ίδιας της αμυντικής βιομηχανίας μέσα από ένα ενιαίο σχήμα που θα μας δώσει τη δυνατότητα να πετύχουμε τον καλύτερο συντονισμό. 
Αυτά είχα να πω, κύριε Πρόεδρε, απαντώντας στα ερωτήματα των συναδέλφων.
Ευχαριστώ.
ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Ορέστης Κολοζώφ...
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Κύριε Πρόεδρε, το λόγο επί του Κανονισμού.
ΠΡΟΕΔΡΕΥΩΝ (Δημήτριος Β. Κωστόπουλος): Ορίστε.
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Κύριε Πρόεδρε, μετά την αγόρευση του Υπουργού ακολουθούν οι Κοινοβουλευτικοί Εκπρόσωποι των κομμάτων κατά τον Κανονισμό.
ΠΡΟΕΔΡΕΥΩΝ (Δημήτριος Β. Κωστόπουλος): Θα ακολουθήσει ο Κοινοβουλευτικός Εκπρόσωπος των επερωτώντων -είναι Κοινοβουλευτικός Εκπρόσωπος ο κ. Κολοζώφ- και μετά θα ακολουθήσουν οι Κοινοβουλευτικοί Εκπρόσωποι σύμφωνα με τη δύναμη των κομμάτων.
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Εντάξει.
ΠΡΟΕΔΡΕΥΩΝ (Δημήτριος Β. Κωστόπουλος): Ο Βουλευτής του Κ.Κ.Ε. και Κοινοβουλευτικός Εκπρόσωπος του κόμματος κ. Ορέστης Κολοζώφ έχει το λόγο για είκοσι λεπτά.
ΟΡΕΣΤΗΣ ΚΟΛΟΖΩΦ: Κύριοι συνάδελφοι, όντως η κατάσταση στην αμυντική βιομηχανία της χώρας παρουσιάζει προβλήματα. Τα τελευταία χρόνια -δεν θα πάω τόσο πίσω, κύριε Υπουργέ, όμως αν πάρουμε τα τελευταία χρόνια που αναφέρονται και στη Λευκή Βίβλο του Υπουργείου σας, να μείνουμε εκεί σ'αυτήν την περίοδο- διαπιστώνουμε ότι ενώ τα έξοδα της χώρας μας για αμυντικές δαπάνες αυξάνονται με γρήγορους ρυθμούς, δεν ακολουθεί το ίδιο και εκείνο το κομμάτι που θα μπορούσε, όχι θα έπρεπε, να απορροφήσει η αμυντική βιομηχανία της χώρας μας. Αντίθετα, σ'αυτήν την περίοδο βλέπουμε ότι η αμυντική βιομηχανία της χώρας μας υφίσταται μία συρρίκνωση, που δεν δικαιολογείται από τις δυνατότητες που έχει η χώρα μας. Αυτή η πορεία δεν ήταν αντικειμενική. Οφείλεται στο γεγονός ότι όλα αυτά τα χρόνια οι κυβερνήσεις που άσκησαν υπεύθυνα αυτήν την πολιτική σε αυτήν τη χώρα, δεν έδωσαν την προσοχή που έπρεπε να δώσουν σε αυτόν τον τομέα που ονομάζεται ελληνική αμυντική βιομηχανία. Και αν έγκαιρα είχαν προσανατολιστεί προς αυτήν την κατεύθυνση, οπωσδήποτε θα ήμασταν σε καλύτερη κατάσταση σήμερα από ό,τι βρισκόμαστε και δεν θα υπήρχε και ο λόγος να κάνετε τόσο μεγάλη προσπάθεια για να διορθώσετε, όπως λέτε, τα κακώς κείμενα. 
Πρέπει να πούμε ότι εάν διαπιστώσουμε τους λόγους που δεν μπόρεσε να αναπτυχθεί η αμυντική βιομηχανία, δεν ήταν απλώς ένα καπρίτσιο των ελληνικών κυβερνήσεων, ήταν η πορεία των γεγονότων, ο προσανατολισμός που είπαμε και η πίεση που ασκείται στη χώρα μας από τα εξοπλιστικά προγράμματα που πρέπει να εναρμονίζονται με τα προγράμματα του ΝΑΤΟ και τις απαιτήσεις, πολλές φορές και σε συμβατικές υποχρεώσεις, που έχει η χώρα μας.
Το πρόβλημα της αμυντικής βιομηχανίας θα έπρεπε να το δούμε οπωσδήποτε σε συνάρτηση με το συνολικό πρόβλημα που έχει και η ελληνική οικονομία και η κυβερνητική πολιτική που ασκείται στη χώρα μας, καθώς επίσης και το δυσμενή καταμερισμό εργασίας, που υπάρχει για τη χώρα μας και στην Ευρώπη, αλλά και σε διεθνές επίπεδο.
Η συρρίκνωση της παραγωγικής δραστηριότητας του συνόλου σχεδόν της ελληνικής βιομηχανίας και ιδιαίτερα των επιχειρήσεων που μπορούν να χαρακτηριστούν "κλειδιά" ή στρατηγικής σημασίας, είναι ασφαλώς το αποτέλεσμα της εφαρμοζόμενης πολιτικής από τις κυβερνήσεις της χώρας μας. Εκφράζεται με μία παρατεταμένη κρίση και με μία στασιμότητα που προβάλλει έντονα από τα στοιχεία του ίδιου του Υπουργείου και εξυπηρετεί το στόχο που πάση θυσία επιδιώκουν οι ελληνικές κυβερνήσεις της ένταξης της χώρας μας στην Οικονομική Νομισματική 'Ενωση, καθώς επίσης την εναρμόνιση με τους επιθετικούς σχεδιασμούς του ΝΑΤΟ και τα οικονομικά συμφέροντα των αμερικάνικων στρατιωτικοβιομηχανικών συμπλεγμάτων, όπως και των ντόπιων μεσαζόντων, που ξέρετε πολύ καλά, κύριε Υπουργέ, πόση πίεση ασκούν στον τομέα αυτό.
Σήμερα το πρόβλημα των αμυντικών βιομηχανιών παρουσιάζεται με μεγάλη οξύτητα, στα πλαίσια της πολιτικής, όμως, των ιδιωτικοποιήσεων της δημόσιας περιουσίας δυστυχώς εντάσσονται και οι σχεδιασμοί της Κυβέρνησης για παραπέρα ανάπτυξη της παραγωγικής δραστηριότητας και πολύ φοβόμαστε ότι αντί για ανάπτυξη, θα εξακολουθήσουμε να έχουμε σε ορισμένους τομείς συρρίκνωση και μείωση των απασχολούμενων στον τομέα αυτό, καθώς επίσης θα ενταθεί η προσπάθεια -αλλά φοβάμαι ότι δεν θα έχει και πολλά αποτελέσματα-αναζήτησης αγοραστών ή στρατηγικών επενδυτών, όπως ανακοινώθηκε τελευταία, για εκείνες τις βιομηχανίες όμως ή εκείνα τα τμήματα των βιομηχανιών, τα οποία παρουσιάζουν ενδιαφέρον για το ντόπιο ή το ξένο κεφάλαιο.
Ο κλάδος της πολεμικής βιομηχανίας με τον γενικά σύγχρονο ηλεκτρομηχανολογικό εξοπλισμό και -πρέπει να πω- το άριστα εκπαιδευμένο προσωπικό του, μπορεί να λειτουργήσει και να αναπτυχθεί σε όφελος της εθνικής άμυνας και της οικονομίας. Τέτοιο έλλειμμα δεν έχουμε. 
Το κόμμα μας τάσσεται φυσικά υπέρ της ουσιαστικής αμυντικής θωράκισης της χώρας, της εξασφάλισης του απαραβίαστου των συνόρων και των κυριαρχικών δικαιωμάτων 
 

  



Σελίδα 11902 
της πατρίδας μας. Πιστεύουμε πως για να ανοίξει ο δρόμος της αμυντικής θωράκισης της χώρας πρέπει να προωθηθεί μια πολιτική γρήγορης ελληνοποίησης των προμηθειών, διοχετεύοντας άμεσα, με ταυτόχρονη χρηματοδότηση, τις εξοπλιστικές ανάγκες στην εγχώρια παραγωγή. 
Πιστεύουμε ακόμα πως ο ευαίσθητος τομέας της εθνικής άμυνας πρέπει να βρίσκεται συνεχώς στα χέρια του λαού μας, δηλαδή στον έλεγχο και του κράτους. Οι αδυναμίες που παρουσιάζει η λειτουργία και η ανάπτυξη της αμυντικής βιομηχανίας προέρχονται από την έλλειψη αναπτυξιακής κυβερνητικής πολιτικής, καθώς και τις παρεμβάσεις που κάνουν τα διεθνή μονοπώλια, της οικονομικής και τεχνολογικής εξάρτησης και της έλλειψης προγραμματισμού, καθώς επίσης και της έλλειψης συντονισμού δραστηριοτήτων και γενικότερα παραγωγικής κατεύθυνσης.
Να κάνω μία παρένθεση, κύριε Υπουργέ. Αυτό που προηγούμενα μας αναπτύξατε, η προσπάθεια που κάνετε για τον εκσυγχρονισμό και την ανάπτυξη συμβαδίζει με το εξοπλιστικό πρόγραμμα που έχετε εξαγγείλει.
Εάν πάμε να δούμε κάθε φορά τα εκσυγχρονιστικά προγράμματα, στην αρχή τους έχουμε μία τέτοια ενίσχυση, ύστερα αμέσως πέφτει. Μας μιλήσατε για το πόσο μεγάλο είναι το ποσοστό αυτό του χρόνου. Δεν θέλω να το αμφισβητήσω, αλλά θα ήθελα να ξέρω -και θα ήμουν ευχαριστημένος- αν πήγαινε και στο 15% η απορρόφηση στο τέλος της ολοκλήρωσης του εξοπλιστικού προγράμματος.
Κύριε Υπουργέ, είναι φανερό, να μην παίζουμε με αυτά τα πράγματα.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Ελπίζω.
ΟΡΕΣΤΗΣ ΚΟΛΟΖΩΦ: Ελπίζετε να είναι πού; Στο 40%;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Το 40% στις συμβάσεις είναι ένα τρισεκατομμύριο (1.000.000.000.000). Το τέσσερα είναι 40% φέτος.
ΟΡΕΣΤΗΣ ΚΟΛΟΖΩΦ: Ακριβώς, να μην παίζουμε με αυτά τα πράγματα. Οι αριθμοί ερμηνεύονται, το ξέρουμε αυτό το πράγμα. Ας μιλάμε με τα πραγματικά στοιχεία.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Θα πάει παρακάτω. Δεν θα μείνει στο 40%. Μπορεί να γίνει και 15%.
ΟΡΕΣΤΗΣ ΚΟΛΟΖΩΦ: Φυσικά είναι κατανοητό ότι η κάλυψη των αναγκών των Ενόπλων Δυνάμεων σήμερα, με την εξέλιξη της τεχνολογίας του πολεμικού υλικού, δεν μπορεί να ικανοποιηθεί από την εγχώρια αγορά. Κανένας δεν μπορεί να το αμφισβητήσει αυτό. 'Ομως, η σημερινή κατάσταση θα μπορούσε να αναπτυχθεί ακόμα πιο γρήγορα, με πολύ γρήγορους ρυθμούς.
Εμείς δεν το βλέπουμε "κάνουμε τόσες παραγγελίες, θα δώσουμε και ένα κομμάτι των παραγγελιών, ε, θα ζήσουν και μερικά χρόνια αυτοί". Θα έρθουμε ύστερα στο θέμα των βιομηχανιών και στο πόσο θα ζήσουν.
Τι υποδομή δημιουργείτε, κύριε Υπουργέ; Πόσα χρήματα έχουμε προγραμματίσει να επενδύσουμε για τη δημιουργία της υποδομής και τι προγραμματισμό μακροπρόθεσμο και μεσοπρόθεσμο έχουμε κάνει, για να δώσουμε συνέχεια σε αυτήν την πορεία. Αυτό είναι το ζητούμενο. Και δεν βλέπουμε από τα στοιχεία που έχουμε, ότι πάμε προς τα εκεί. Βλέπουμε έναν πολύ σύντομο ορίζοντα, βραχυπρόθεσμο ορίζοντα. Δεν μπορούμε να δούμε παραπέρα. 
Και αυτό μας ανησυχεί πάρα πολύ και όσον αφορά το δυναμικό αυτής της βιομηχανίας, που έχουμε. Εσείς είπατε πόσο συρρικνώθηκαν οι διάφορες βιομηχανίες και ιδιαίτερα αναφερθήκατε στο θέμα της ΠΥΡΚΑΛ. Και ξέρετε πολύ καλά ότι ένα μέρος του δυναμικού της επιχείρησης αυτής είναι σκεπασμένο, δεν λειτουργούν τα μηχανήματά της. 'Εχει μία δυναμικότητα πολύ μεγαλύτερη από αυτήν, την οποία της δίνετε και με αυτήν τη δυνατότητα που λέτε, δηλαδή ότι επενδύετε αυτά τα δύο χρόνια.
Με αυτό το σκεπτικό, η ανάπτυξη και ο εκσυγχρονισμός της αμυντικής βιομηχανίας πρέπει να στοχεύει στο μεγαλύτερο δυνατό ποσοστό των αναγκών των Ενόπλων Δυνάμεων, στο μάξιμουμ που μπορούμε να πετύχουμε. Αυτό σημαίνει όμως ότι θα πρέπει πραγματικά να το πιστέψουμε και να το κάνουμε, ότι όλες εκείνες οι παραγγελίες που κατά καιρούς γίνονταν στο παρελθόν και που μπορούσαν να υλοποιηθούν από τη δική μας βιομηχανία, θα πρέπει να δίνονται στη δική μας βιομηχανία.
Πιστεύουμε ακόμα πως χρειάζεται αναπροσανατολισμός των παραγωγικών δυνατοτήτων σε προϊόντα και δραστηριότητες ειρηνικής και εμπορικής κατεύθυνσης. Και ξέρετε πολύ καλά πόσο χρήσιμος είναι αυτός ο συνδυασμός και είναι ο μόνος που μπορεί να κατοχυρώσει μία σταθερότητα στους ρυθμούς παραγωγής και να αντιμετωπίσει τα πάνω κάτω, που συχνά έχει η πολεμική βιομηχανία για έκτακτα γεγονότα. 'Ετσι μόνο πιστεύουμε ότι θα έχει προοπτική ανάπτυξης σε βάθος χρόνου η αμυντική βιομηχανία της χώρας μας.
Τι προτείνουμε σαν κόμμα; Πρώτα-πρώτα να βάλουμε φρένο. Είπατε ότι κάνατε μία προσπάθεια, εμείς ακόμη θέλουμε να δούμε. Δεν είμαστε πεισμένοι γι' αυτήν την προσπάθεια, που γίνεται και θα σας πω ύστερα γιατί. Θα πρέπει να σταματήσει άμεσα η πολιτική της διαρκούς συρρίκνωσης, υποβάθμισης και απαξίωσης των αμυντικών βιομηχανιών. Και εκεί μέσα εντάσσουμε και τα στρατιωτικά εργοστάσια.
Δεν βγάζουμε έξω από αυτό το πλαίσιο της αμυντικής βιομηχανίας τα στρατιωτικά εργοστάσια. Τα εντάσσουμε εκεί μέσα. Γνωρίζουμε πολύ καλά τη ζημιά που έχουν πάθει και την υποβάθμιση που έχουν υποστεί όλα αυτά τα χρόνια αυτά τα εργοστάσια με κίνδυνο να έχουμε προβλήματα και στις άμεσες ανάγκες της άμυνάς μας.
Θα πρέπει να σταματήσουν, όπως είπα και προηγουμένως, οι παραγγελίες στο εξωτερικό των υλικών που μπορούν να κατασκευαστούν στη χώρα και να προκαθοριστούν τα αντισταθμιστικά οφέλη πώς θα βοηθήσουν τις αμυντικές βιομηχανίες. Εδώ μιλάμε για τέσσερα τρισεκατομμύρια (4.000.000.000.000) δραχμές. 
Μπορείτε, κύριε Υπουργέ, να μας φέρετε τέσσερα τρισεκατομμύρια (4.000.000.000.000) δραχμές σε αντισταθμιστικά οφέλη; Μπορείτε να το κάνετε σ' αυτό το διάστημα; Μπορούν αυτά τα χρήματα να επενδυθούν, σε παραγγελίες φυσικά, στην Ελληνική Αμυντική Βιομηχανία; Εμείς θα το στηρίξουμε. Μέχρι σήμερα όμως γνωρίζετε τι γίνεται γύρω απ' αυτό το ζήτημα.
Δεν είμαστε καθόλου ευχαριστημένοι για το πώς λειτούργησε αυτό το ζήτημα. Να αναζητηθούν βεβαίως αμοιβαίες και επωφελείς συνεργασίες και συμπαραγωγές που θα μειώνουν το τελικό κόστος, θα αυξάνουν την προστιθέμενη αξία και θα εξασφαλίζουν την απασχόληση.
Με τις αποφάσεις που παίρνει η Κυβέρνηση για αναδιάρθρωση της αμυντικής βιομηχανίας έχουμε την εντύπωση ότι δυστυχώς ακολουθεί την πεπατημένη παρά τα όσα είπατε. 
Μιλήσατε με έμφαση για τη μείωση του προσωπικού των κρατικών βιομηχανιών. Τα στοιχεία που δίνετε, αν είναι σωστά, λένε περίπου ότι θα έχουμε για την ΠΥΡΚΑΛ μείωση κατά εξακόσιους -ή ότι είναι υπεράριθμοι, να μην το πούμε ως μείωση, δεν θα τους μειώσετε, ελπίζω η παραγωγή να αυξηθεί γρήγορα και να μη χρειαστεί να γίνει αυτό το πράγμα- για την ΕΒΟ κατά πεντακόσιους, για την ΕΛΒΟ κατά τριακόσιους και για την ΕΑΒ κατά τριακόσιους.
Οι απολύσεις -να μην το πω απολύσεις, να το πω ρυθμίσεις, όμως για εμάς είναι απολύσεις- ...
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δεν υπάρχουν απολύσεις. Τις μετατάξεις εννοείτε;
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Ρύθμιση και επαναρρύθμιση σημαίνει ότι τους ξαναπαίρνετε πίσω.
ΟΡΕΣΤΗΣ ΚΟΛΟΖΩΦ: Το πώς θα εξελιχθεί το ζήτημα, κύριε Υπουργέ, θα το δούμε. Προς το παρόν εκείνο που ξέρω είναι ότι οι ρυθμίσεις αυτές γίνονται με το συνηθισμένο τρόπο που ακολουθήσατε μέχρι σήμερα σαν Κυβέρνηση στο δημόσιο τομέα.
Σχετικά με το πλεονάζον προσωπικό είπα και προηγούμενα ότι αν σχεδιάσουμε με βάση την αύξηση της παραγωγής και 
 

  



Σελίδα 11903 
με βάση τις δυνατότητες που μπορεί να δώσετε σε παραγγελίες σ' αυτά τα εργοστάσια, όχι μόνο δεν θα έχετε πλεονάζον προσωπικό, αλλά είναι πολύ πιθανόν να υπάρξει και έλλειψη προσωπικού εάν υλοποιηθεί ένα τέτοιο πρόγραμμα που, τουλάχιστον από τις επισκέψεις που έχουμε κάνει, δεν φαίνεται οι εργαζόμενοι να το έχουν αντιληφθεί. 
Το καταλάβατε τι σημαίνει, κύριε Υπουργέ, όταν μιλάτε για πλεονάζον προσωπικό; Σημαίνει ότι δεν έχετε σχεδιασμό, γιατί εάν τα όσα μας είπατε ήταν στο σχεδιασμό, δεν θα μιλούσατε για πλεονάζον προσωπικό γιατί θα απορροφιόταν από την ανάπτυξη της παραγωγής.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Εγώ μίλησα για δυσαναλογία του τεχνικού με το διοικητικό προσωπικό που είναι ένα προς τρία. Τι να το κάνετε το διοικητικό προσωπικό; 'Οση παραγωγή και να κάνετε, τι να το κάνετε;
ΟΡΕΣΤΗΣ ΚΟΛΟΖΩΦ: Κύριε Υπουργέ, δεν αμφισβητώ ότι μπορεί να υπάρχουν ορισμένα τέτοια προβλήματα. 'Ομως, έχετε κάνει κάποια μελέτη; Πιθανόν να την έχετε κάνει και δεν την έχουμε υπόψη μας εμείς. Με την αύξηση της παραγωγής αυτό το διοικητικό προσωπικό θα εξακολουθεί να είναι υπεράριθμο; Τώρα είναι υπεράριθμο γιατί δεν έχει παραγγελίες, γιατί δεν έχει δουλειές. Εάν εξακολουθεί να είναι υπεράριθμο, τότε το συζητάμε.
Το θεσμικό πλαίσιο για τις εργασιακές σχέσεις δεν μπορεί να ξεφύγει από το γενικό πλαίσιο που ετοιμάζεται.
Σε λίγο θα ψηφιστεί ένας νόμος. Δεν μπορεί να είστε έξω από αυτό το νόμο. Πιστεύω ότι θα τον ακολουθήσετε και εσείς, ότι οι εργασιακές σχέσεις θα ακολουθήσουν την πορεία που έχει σχεδιάσει η Κυβέρνηση. Δεν μπορεί ο τομέας της άμυνας να εξαιρεθεί. Mακάρι να το κάνατε, αλλά δεν μπορεί να εξαιρεθεί.
Αυτή η κατάσταση μπορεί να διορθωθεί μόνο αν επιμείνουμε, η αμυντική βιομηχανία να παραμείνει στο δημόσιο τομέα. Χρειάζεται να δημιουργηθεί ένας ενιαίος φορέας αμυντικής βιομηχανίας, με βασικό κορμό τις επιχειρήσεις που βρίσκονται σήμερα υπό κρατικό έλεγχο. 
Προηγουμένως, όταν κάποιος από τους ομιλητές του κόμματός μας είπε όχι στην holding company, είπατε "ποια είναι η διαφορά"; Να το αντιστρέψω το ερώτημα, κύριε Υπουργέ. Ποιες θα είναι οι λειτουργίες; Εδώ κατά κόρον, αλλά και σήμερα όταν μιλήσατε, λέτε για εισαγωγή στο χρηματιστήριο. 'Ετσι δεν είναι;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Ναι.
ΟΡΕΣΤΗΣ ΚΟΛΟΖΩΦ: Επομένως δεν μιλάμε για ένα δημόσιο φορέα με μία μετοχή που θα ανήκει στο δημόσιο. Μιλάμε για τη δυνατότητα παρέμβασης του ιδιωτικού φορέα στο χώρο. Επομένως, δεν μιλάμε πια για δημόσιο. Εμείς μιλάμε για ενιαίο φορέα που θα ανήκει στο δημόσιο και που θα έχει μια σειρά από λειτουργίες. Θα δραστηριοποιείται στο γενικό συντονισμό των επιμέρους βιομηχανιών, όπου αυτές θα εντάσσονται, θα επεξαργάζεται και θα ελέγχει την εφαρμογή μιας πολιτικής για την αμυντική βιομηχανία, με γνώμονα τα συμφέροντα της χώρας και τις ανάγκες των Ενόπλων Δυνάμεων, θα επεξεργάζεται, θα συντονίζει το έργο, την ανάπτυξη και την έρευνα των αμυντικών βιομηχανιών, θα κατανέμει το φόρτο εργασίας, ανάλογα με τις δυνατότητες που έχει η κάθε επιχείρηση, θα κάνει την έρευνα της αγοράς, θα σχεδιάζει στον τομέα ειρηνικής παραγωγής, ιδιαίτερα στις νέες τεχνολογίες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, την ανοχή σας για μισό λεπτό.
Ο συντονισμός και η σύνδεση των τμημάτων έρευνας και ανάπτυξης των επιχειρήσεων με τα ερευνητικά κέντρα των Ενόπλων Δυνάμεων και τα αντίστοιχα ερευνητικά πανεπιστημιακά κέντρα θα μπορεί να γίνεται μέσω αυτού του ενιαίου φορέα, πολύ πιο αποδοτικά απ' ό,τι μπορεί και γίνεται σήμερα, με τον τρόπο που γίνεται, ή απ' ό,τι θα μπορούσε να το κάνει μία holding, η οποία θα ανήκει στους ιδιώτες. Ευχαριστώ.
ΚΟΣΜΑΣ ΣΦΥΡΙΟΥ: Κύριε Πρόεδρε...
ΠΡΟΕΔΡΕΥΩΝ (Δημήτριος Β. Κωστόπουλος): Υπάρχει ένα ζητηματάκι. Θα επιμείνετε, κύριε Σφυρίου, να μιλήσετε τώρα ή στο τέλος;
ΚΟΣΜΑΣ ΣΦΥΡΙΟΥ: Εννοείται, κύριε Πρόεδρε. Τον έχω ζητήσει εδώ και πολύ ώρα και γνωρίζετε το λόγο.
ΠΡΟΕΔΡΕΥΩΝ (Δημήτριος Β. Κωστόπουλος): Θα σας τον δώσω, απλώς για διευκόλυνση δική σας το κάνω, για να μπορέσετε να απαντήσετε συνολικά.
ΚΟΣΜΑΣ ΣΦΥΡΙΟΥ: Δεν με διευκολύνετε αν επιμείνετε, διότι θα απαντήσει και στον κ. Παπαδόγγονα ο κύριος Υπουργός, για να υπάρχει λόγος και αντίλογος.
ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Σφυρίου έχει το λόγο για δέκα λεπτά.
ΚΟΣΜΑΣ ΣΦΥΡΙΟΥ: Κύριε Πρόεδρε, πρώτα-πρώτα με ικανοποίηση θα παρατηρήσω, ξεκινώντας την τοποθέτησή μου, ότι η συζήτηση κινήθηκε σε χαμηλούς τόνους. Το χάρηκα ιδιαίτερα και αυτό είναι θετικό στοιχείο.
Είδα ότι απέφυγαν οι συνάδελφοι του Κομμουνιστικού Κόμματος τις υπερβολές, αυτές τουλάχιστον που αναφέρονται μέσα στο κείμενο της επερώτησης όπου μιλούν για ολέθριες αποφάσεις της Κυβέρνησης, όπου λένε ότι τάχα η πολιτική που ακολουθείτε στον τομέα των εξοπλισμών το λιγότερο εξυπηρετεί τις πραγματικές αμυντικές ανάγκες της χώρας και ότι εξυπηρετεί άλλες ανάγκες και προτεραιότητες επιθετικών προσανατολισμών των συμμαχικών σχεδίων κλπ., όπου μιλούν για υποταγή της χώρας και άλλα παρόμοια.
Χαίρομαι, λοιπόν, που αυτά τουλάχιστον κατά τη συζήτηση εγκαταλείφθηκαν. Αυτό είναι ένα θετικό στοιχείο, γιατί είναι προφανές ότι αυτές οι υπερβολές δεν έχουν καμία σχέση, ούτε με την αλήθεια ούτε με την πραγματικότητα.
Tώρα σε ό,τι αφορά το συζητούμενο θέμα, τονίστηκε από την πλευρά της Κυβέρνησης και ιδιαίτερα από τον Υπουργό, ότι δεν είναι βέλτιστη η κατάσταση στις αμυντικές βιομηχανίες και μάλιστα σημείωσα, ότι διαπίστωση του Υπουργού είναι, ότι δεν ανταποκρίνονται σε μια σύγχρονη ευρωπαϊκή χώρα με τη μορφή που έχουν σήμερα.
'Αρα, προκύπτει αδήριτη η ανάγκη να αναπτυχθεί η υποδομή και ο εκσυγχρονισμός αυτών των επιχειρήσεων και μάλιστα άκουσα ότι θέλει, απ' ό,τι δήλωσε και το Κομμουνιστικό Κόμμα, να γίνει πραγματικότητα. 'Ομως, αυτό το οποίο προτείνει το Κομμουνιστικό Κόμμα στη συγκεκριμένη επερώτησή του αλλά και στην τοποθέτηση που έκαναν οι συνάδελφοι και ο Κοινοβουλευτικός Εκπρόσωπος δεν βοηθά στην ανάπτυξη της υποδομής και του εκσυγχρονισμού.
Αντίθετα πιστεύω, κύριε Πρόεδρε, ότι εάν πράγματι το εννοούμε, θα πρέπει να πάρουμε και πρωτοβουλίες και να αναπτύξουμε πολιτικές που να έχουν αυτό το αποτέλεσμα πέρα από το θέμα των αναθέσεων συγκεκριμένων παραγγελιών. Για παράδειγμα δεν μπορεί να γίνει εκσυγχρονισμός, αναπροσανατολισμός και δημιουργία υποδομής, εάν πράγματι δεν αναπτυχθεί γρήγορα αυτό που έχει ήδη αποφασίσει η Κυβέρνηση και αναφέρθηκε από τον Υπουργό, η ανάπτυξη του τομέα της έρευνας και της τεχνολογίας που θα ανοίξει ορίζοντες. Αυτό είναι απαραίτητο για να μπορέσουμε να έχουμε και μακροπρόθεσμο και μεσοπρόθεσμο προγραμματισμό για τη δημιουργία της υποδομής.
Μας είπε το Κομμουνιστικό Κόμμα, ας παραμείνει ένας ενιαίος φορέας. Δεν ξέρω τι νόημα θα είχε ο ενιαίος φορέας, όμως, όταν θα περιμένουμε από τα στενά περιθώρια του εθνικού γενικού κρατικού προϋπολογισμού του ενιαίου φορέα να αποκτήσουμε και όλους εκείνους του πόρους που θα χρειάζονται, φοβούμαι ότι οι ρυθμοί δεν πρόκειται να είναι οι αναμενόμενοι όπου θα παρακολουθήσουν τις διεθνείς εξελίξεις.
'Αρα, η ανάγκη να αντληθεί κεφάλαιο από την ελληνική και διεθνή αγορά, μέσα από το άνοιγμα σ' αυτόν τον τομέα της χρηματιστηριακής αγοράς, είναι απόλυτα αναγκαίο αν θέλουμε να γίνουν επενδύσεις, αν θέλουμε να γίνουν οι εκσυγχρονισμοί, αν θέλουμε να υπάρξει σύγχρονη υποδομή -που τόνισαν όλοι ότι απαιτείται- εν όψει και του 21ου αιώνα που έχουμε μπροστά μας.
 

  



Σελίδα 11904 
Καταλαβαίνετε ότι αυτό ιδιαίτερα νοείται -και το υπογραμμίζουμε σαν ΠΑΣΟΚ- πάντα με τον απόλυτο έλεγχο του ελληνικού δημοσίου σ' ό,τι αφορά τις επιχειρήσεις αυτές. Δεν είπε κανείς ότι πρόκειται να παραδοθεί ο έλεγχος των ελληνικών αμυντικών βιομηχανιών σε κάποιους ιδιώτες επενδυτές ή στρατηγικούς επενδυτές κατά τα πρότυπα της πολιτικής που προωθούσε η Νέα Δημοκρατία. Εννοείται ότι τον έλεγχο κρατά το ελληνικό δημόσιο, αλλά ανοίγει τις δυνατότητες της κεφαλαιαγοράς για να αντληθούν οι πόροι που χρειάζονται προκειμένου να αναπτυχθεί η υποδομή και η τεχνολογία.
Υπήρξε μία κοινή παραδοχή απ' ό,τι διαπίστωσα κατά τη συζήτηση ότι οι παραγγελίες ήταν μόνο στο 4% του συνολικού προγράμματος προμηθειών των Ενόπλων Δυνάμεων περίπου μέχρι και το 1995 και ασκήθηκε μία κριτική από την πλευρά του Κομμουνιστικού Κόμματος. Μα, είναι προφανές ότι το 1994 και το 1995 ουσιαστικά εκτελούσαν οι ελληνικές αμυντικές βιομηχανίες ότι τους είχαν ανατεθεί από το παρελθόν, πριν δηλαδή το 1994. Είναι προφανές αυτό. Και αφού το 1996 αποφασίστηκε το μεσοπρόθεσμο μεγάλο πρόγραμμα του ΕΜΠΑΕ εννοείται ότι αυτό απετέλεσε τη βάση για μία πολύ πιο σοβαρή αύξηση του όγκου των παραγγελιών και τα στοιχεία τα οποία παρέθεσε ο Υπουργός Εθνικής 'Αμυνας δεν άκουσα να τα αμφισβητεί από πλευράς Κομμουνιστικού Κόμματος τουλάχιστον η Αντιπολίτευση. Δεν ξέρω τι προθέσεις έχει η Νέα Δημοκρατία δια του κ. Παπαδόγγονα, αλλά νομίζω ότι τα στοιχεία πρέπει να είναι αδιαμφισβήτητα και δείχνουν μια σημαντικότατη αύξηση των παραγγελιών για την κάλυψη των αναγκών του ΕΜΠΑΕ προς τις επιχειρήσεις της αμυντικής μας βιομηχανίας.
'Αρα, εκτός από την ανάπτυξη, της έρευνας, της τεχνολογίας, της υποδομής μέσα από την πρόσβαση στο χρηματιστηριακό κεφάλαιο, το ελληνικό και το ξένο, για να έχουμε ταχύτερους ρυθμούς ανάπτυξης υποδομής, έχουμε μεσοπρόθεσμα και ένα αντικείμενο πολλαπλάσιο αυτού το οποίο υπήρχε μέχρι και το έτος 1995, για να μπορέσουν να αναπτύξουν και την τεχνογνωσία τους και να αξιοποιήσουν και τον εξοπλισμό τους, αλλά και να επενδύσουν σε σύγχρονη τεχνολογία προκειμένου να φέρουν σε πέρας με την απαραίτητη ποιότητα και την ταχύτητα βέβαια που χρειάζεται, τα προγράμματα τα οποία τους έχουν ανατεθεί.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Και μάλιστα όταν μιλούμε πως ο μεγαλύτερος όγκος άκουσα ότι το 1997, για παράδειγμα, ήταν μόνο δεκατέσσερα δισεκατομμύρια (14.000.000.000) δραχμές, αυτά που ανατέθηκαν σε ιδιωτικές επιχειρήσεις του τομέα έναντι διακοσίων εβδομήντα περίπου δισεκατομμυρίων (250.000.000.000), αν συγκράτησα καλά, που είναι οι συμβάσεις που ανατέθηκαν στις αμυντικές βιομηχανίες τις ελεγχόμενες από το δημόσιο τομέα.
Καταλαβαίνετε, λοιπόν, ότι μέσα στο συνολικό πακέτο η μεγάλη μερίδα του λέοντος ανατέθηκε με τις συμβάσεις που έχουν ήδη υπογραφεί σ' αυτές τις επιχειρήσεις και νομίζω ότι στο βαθμό που θα υπάρξει και η έγκαιρη απορρόφηση των σχετικών πιστώσεων, η αξιοποίηση των αντισταθμιστικών οφελών, από τις συμφωνίες που έχουν μέχρι τώρα πραγματοποιηθεί, ο τομέας μπορούμε να πούμε και μεσοπρόθεσμα την επόμενη πενταετία θα έχει πολύ καλύτερες μέρες για την ανάπτυξή του και πολύ περισσότερες δυνατότητες απ' ό,τι είχε και το έτος 1995.
Βέβαια αυτό, κύριοι συνάδελφοι, είναι το απόλυτα αναγκαίο, για να αντιμετωπίσουμε σαν χώρα τις ανάγκες της εθνικής θωράκισης, της θωράκισης της χώρας μας και βέβαια ποιος δεν θα ήθελε να είναι τέτοιες οι συνθήκες ειρηνικής συνύπαρξης, που να απαιτείται να διαθέτουμε από το υστέρημα του ελληνικού λαού τόσο υψηλότατα ποσοστά σε ό,τι αφορά τις αμυντικές μας δαπάνες.
Μέσα σ' όλα αυτά οπωσδήποτε η πρόταση που διατυπώνει το Κομμουνιστικό Κόμμα της Ελλάδος για μια πολιτική ειρηνικής συνύπαρξης κλπ., είναι κοινός τόπος για όλους. Και δεν νομίζω ότι υπάρχει καμιά αμφιβολία. Αλλά είναι ουτοπικό, όταν λέει μέσα στο ίδιο το κείμενο ως πρόταση πολιτικής ότι θα πρέπει να προωθήσουμε ταυτόχρονα το αμοιβαίο συμφέρον.
Καλά θα ήταν να υπάρχει αμοιβαίο συμφέρον μεταξύ όλων των γεινοτικών κρατών και να πορευόμεθα ειρηνικά. Αλλά όλοι γνωρίζουμε ότι δεν υπάρχει αμοιβαιότητα συμφερόντων ανάμεσα στην εθνική πολιτική της χώρας μας και στην πολιτική που προωθεί η γειτονική Τουρκία. Εδώ δεν υπάρχει αμοιβαιότητα συμφερόντων. 
Επομένως, είναι ουτοπικό να μιλούμε, ότι μπορούμε να προωθήσουμε τη θωράκιση μέσα από την προώθηση μιας πολιτικής του αμοιβαίου συμφέροντος. Δεν υπάρχει αμοιβαιότητα συμφερόντων αυτό αποδείχθηκε από την πολιτική που ασκεί η γειτονική Τουρκία και είμαστε υποχρεωμένοι ασφαλώς τις αμυντικές δαπάνες να τις έχουμε σε εκείνο το επίπεδο το οποίο επιβάλλεται προκειμένου να διασφαλίζουμε και μεσοπρόθεσμα, αλλά και μακροχρόνια την εθνική μας θωράκιση. Τίποτε άλλο.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπαδόγγονας έχει το λόγο.
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Κύριε Πρόεδρε, θα ήμουν ευτυχής να μπορούσα να μετάσχω στην αισιοδοξία του κυρίου Υπουργού σε ό,τι αφορά το μέλλον της αμυντικής βιομηχανίας, όπως το διέγραψε κατά τη διάρκεια της ομιλίας του.
Βεβαίως, θα ήταν πολύ φυσικό εκ μέρους μου και λογικό συγχρόνως, να του πω ότι η Κυβέρνηση του ΠΑΣΟΚ δεν ξεκινάει αυτήν τη στιγμή και κοιτάει στο μέλλον, διότι έχει ήδη πίσω δυο χρόνια. Και θα μπορούσα να ρωτήσω τι έγινε αυτά τα δυο χρόνια πέραν των εξαγγελιών, οι οποίες βεβαίως διαδέχεται η μια την άλλη, που μπορεί να δημιουργούν εντυπώσεις, αλλά από πλευράς πραγματικότητος δεν έχουμε δει τα μέτρα εκείνα τα οποία να εγγυόνται την αισιοδοξία για το μέλλον.
Τα όσα είπε σχετικά με τα ποσοστά των παραγγελιών κλπ. αυτή θα έλεγα αν θέλετε η λογιστική διατύπωση δεν λέει τίποτε.
Διότι δια τους γνωρίζοντας τι είναι το ΕΜΠΑΕ και τι περιλαμβάνει αυτό, αντιλαμβάνονται ότι εξαρτάται τι υλοποιείς από το ΕΜΠΑΕ και από πλευράς ποσοστού και από πλευράς είδους οπλικών συστημάτων και πυρομαχικών. Αν παραδείγματος χάρι αγοράζεις κάποιο χρόνο εφόσον δεν υλοποιείς τίποτε άλλο, μικρού διαμετρήματος φυσίγγια κλπ., τότε βεβαίως η μεγάλη παραγγελία θα πάει στις ελληνικές αμυντικές βιομηχανίες.
Αλλά αυτό δε λέει τίποτα. Θα έλεγα ότι το ΕΜΠΑΕ καθυστερεί και μετά την πομπώδη εξαγγελία των τεσσάρων τρισεκατομμυρίων θα μπορούσα να υποβάλω μια απλή ερώτηση. Τι έχει απορροφηθεί μέχρι στιγμής και όχι τι πρόκειται να περάσει από το ΚΥΣΕΑ να μελετήσουμε, να υπογράψουμε κ.ο.κ.
Επομένως, θα πρέπει να πάμε στη βάση η οποία μπορεί να δώσει την εικόνα της αμυντικής βιομηχανίας.
Κύριε Υπουργέ, βλέπουμε διεθνώς ότι έχουμε συνενώσεις γιγάντων αμυντικής βιομηχανίας. Στην Αμερική έχουμε τη συνένωση της LOCKHEED με την MARTIN-MARIETTA, τεράστιες βιομηχανίες της Ευρώπης συνενούνται ή θέλουν να συνενωθούν, πράγμα το οποίο βρίσκεται σε δρόμο ραγδαίας υλοποιήσεως. Και πρέπει να μετάσχουμε και εμείς σε αυτήν την προσπάθεια η οποία γίνεται στην Ευρώπη. Μα, αν δεν τακτοποιήσουμε τα του οίκου μας, πώς θα μπορέσουμε να μετάσχουμε στο ευρωπαϊκό γίγνεσθαι.
Υποβάλλω, κύριε Πρόεδρε, μια απλή ερώτηση: Γνωρίζετε πολύ καλά, κύριε Υπουργέ, ότι η Νέα Δημοκρατία είχε προχωρήσει σε ρυθμίσεις όπως τις είπατε και εσείς προηγουμένως σε ό,τι αφορά συρρίκνωση προσωπικού, με την καλή έννοια, διότι εσείς το είπατε πιο χονδρά, ότι περισσεύει προσωπικό και ότι θα το κάνουμε, προκειμένου να γίνει η εξυγίανση της ΕΒΟ και της ΠΥΡΚΑΛ.
Μην ξεχνάτε, κύριε Υπουργέ, ότι υπάρχει επικάλυψη παραγωγής. Υπάρχει το παλαιό εργοστάσιο της ΠΥΡΚΑΛ στην 
 

  



Σελίδα 11905 
Ελευσίνα, το γομωτήριο, και υπάρχει και το σύγχρονο εργοστάσιο στο Λαύριο της ΕΒΟ, που παράγουν και τα δύο ομοειδή υλικά.
'Αρα, όταν έχουμε δύο βιομηχανίες πάρα πολύ μικρές, δύο βιομηχανίες νάνους σε σχέση με τα ισχύοντα στην Ευρώπη, Αμερική κλπ., το ένα βασικό που πρέπει να κάνουμε είναι το ταχύτερο δυνατόν να γίνει η συνένωση των αμυντικών βιομηχανιών.
Αυτό, κύριε Yπουργέ, το έχετε εξαγγείλει ήδη, το ακούω τώρα ενάμιση χρόνο...
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Τη συνένωση της ΕΒΟ με την ΠΥΡΚΑΛ;
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Τη συνένωση της ΕΒΟ και της ΠΥΡΚΑΛ. Είναι πολύ απλά πράγματα.
Κύριε Υπουργέ, όταν αυτές οι βιομηχανίες νάνοι έχουν προέδρους, αντιπροέδρους, συμβούλους, διευθυντές, διευθύνσεις, μάρκετινγκ κλπ., και δεν έχουν κύκλο εργασιών, τι τα θέλουμε όλα αυτά; Πώς θα λειτουργήσουν αυτές οι βιομηχανίες;
Κύριε Υπουργέ, θέλετε να σας δώσω μια απλή εικόνα να δείτε ποια είναι η πραγματική κατάσταση; Θα σας πω για το εργοστάσιο της ΕΒΟ του Αιγίου.
Η Διεύθυνση Παραγωγής είναι ακέφαλη από το 1995. Η Διεύθυνση Ανάπτυξης καταργήθηκε το 1995 με αποτέλεσμα να μην υπάρχουν νέα προϊόντα σήμερα, να μην αναπτύσσεται η τεχνογνωσία σε νέα όπλα. Η Διεύθυνση Διασφάλισης Ποιότητας από το 1995 μέχρι τώρα έχει επικεφαλής απεσπασμένο καθηγητή χημικό που είναι και νομαρχιακός σύμβουλος συγχρόνως. Το εργοστάσιο του Αιγίου δεν έχει πιστοποιηθεί ακόμη τώρα που μιλάμε,από την Γενική Διεύθυνση Εξοπλισμών του Υπουργείου Εθνικής Αμύνης σε σύστημα διασφάλισης ποιότητας. Ο διευθυντής σχεδιασμού παραγωγής στερείται πτυχίου ανωτάτης σχολής ή αντιστοίχου ισοτίμου του εξωτερικού. Ο τομέας μελετών είναι ακέφαλος. Ο διευθυντής μάρκετινγκ στερείται πτυχίου ανωτάτης σχολής κ.ο.κ.
'Οταν, λοιπόν, έχουμε μια οργάνωση η οποία ήδη παρουσιάζει τις υστερήσεις τις οποίες σας αναφέρω, τι μιλάμε τώρα για ΕΒΟ, ΠΥΡΚΑΛ κλπ.; Το ταχύτερο δυνατόν πρέπει να ακολουθήσουμε τη διεθνή εμπειρία της συνενώσεως των ομοειδών βιομηχανιών.
Εκφράσατε, επίσης, μια αισιοδοξία διότι έχετε κάποιες παραγγελίες. Οι παραγγελίες αυτές είναι οι γνωστές παραγγελίες, εις ότι αφορά την ΕΑΒ, η οποία μετέχει στην αναβάθμιση του F4 και σε παραγγελίες της ΕΛΒΟ. Το ότι πήραν κάποιες παραγγελίες και μπορούν αυτήν τη στιγμή να περπατήσουν, δεν σημαίνει ότι αυτά εντάσσονται σε ένα μακροχρόνιο προγραμματισμό ο οποίος και μόνος μπορεί να δώσει μια προοπτική στην αμυντική βιομηχανία της χώρας μας.
Εδώ όπως παρουσιάζονται τα στοιχεία και για την ΠΥΡΚΑΛ και για την ΕΒΟ, θα ήθελα να σας πω ότι η ΠΥΡΚΑΛ έχει συσσωρευμένες ζημίες για το διάστημα 1994-1997 ύψους εκατόν τριάντα τριών δισεκατομμυρίων (133.000.000.000) δραχμών. Και κατεγράφησαν συσσωρευμένες ζημίες με προοπτική στο τέλος του 1998 ύψους εκατόν σαράντα δισεκατομμύριων (140.000.000.000) δραχμών. Αυτά αναφέρονται στον τελευταίο ισολογισμό. Δεν τα λέω εγώ. Το ίδιο συμβαίνει και στην ΕΒΟ όπου έχουμε συσσωρευμένες ζημίες ύψους ογδόντα οκτώ δισεκατομμυρίων (88.000.000.000) δραχμών.
Να σας πω άλλα προβλήματα; Το ξέρετε ότι αυτήντη στιγμή έχουμε επανειλημμένες αποφάσεις δικαστηρίων που είναι υποχρεωμένη η Ελληνική Βιομηχανία 'Οπλων να παραλαμβάνει τα ραντάρ του αμαρτωλού συστήματος ΑΡΤΕΜΙΣ του κ. Βικεντίου Αρσένη και ότι πληρώνουμε για να αποθηκεύουμε και εν συνεχεία να τα πετάμε για σκραπ διότι δεν πρόκειται πουθενά να χρησιμοποιηθούν; Τι έγινε με το "ΑΡΤΕΜΙΣ" Πως έγινε η παραγγελία των αρματαγωγών στα Nαυπηγεία της Ελευσίνος; Χωρίς προγραμματισμό και μελέτη. Ας φτιάξουμε τέσσερα αρματαγωγά στα γρήγορα για να δούμε μήπως απασχολήσουμε το προσωπικό.
ΑΠΟΣΤΟΛΟΣ - ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Αυτό έφταιγε; Η διάλυση των ναυπηγείων έφταιγε.
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Τώρα μιλάμε σοβαρά, κύριε Υπουργέ. Εδώ μιλάμε με στοιχεία.
Ακόμη, σύρεται το πρόγραμμα αυτό. Και τώρα λέμε ότι θα αρχίσουμε να κατασκευάζουμε πυραυλακάτους κλπ. Μακάρι. Η τουρκική, όμως, πολεμική βιομηχανία τροφοδοτείται μέχρι το 2010 με τα εκατόν πενήντα δισεκατομμύρια (150.000.000.000) δολάρια και δεν πέφτει το ΕΜΠΑΕ το δικό τους καθόλου έξω. Τα δε πενταετή προγράμματα τα τουρκικά υλοποιούνται μέχρι την τελευταία λεπτομέρεια.
Τι κάνουμε εμείς από την άλλη πλευρά; Πώς συνδέεται το ΕΜΠΑΕ παγίως με τις δραστηριότητες της αμυντικής βιομηχανίας; 'Οχι εδώ το ΕΜΠΑΕ και εκεί η αμυντική βιομηχανία και αυτά να μη συνδέονται προγραμματικά. Διότι για να πείτε ότι είναι βιώσιμη η αμυντική βιομηχανία της χώρας μας, σημαίνει ότι τα προγράμματα του ΕΜΠΑΕ θα πρέπει σε ένα βαθμό να είναι συνδεδεμένα με την αμυντική βιομηχανία, πράγμα το οποίο δεν συμβαίνει.
'Εχουμε επίσης -σας υπενθυμίζω ορισμένα πράγματα- εργοστάσια τα οποία αυτήν τη στιγμή αργούν. Το αμαρτωλό εργοστάσιο "ΗΛΕΚΤΡΟΜΗΧΑΝΙΚΗ" της Κύμης, που οποία ξεκίνησε για να φτιάξει το "ΑΡΤΕΜΙΣ" επί των ημερών σας, εν συνεχεία πήγε σε άρβυλα και μετά να ράβει στολές.
(Θόρυβος στην Αίθουσα)
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, μη διακόπτετε.
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Αντιλαμβάνεστε, λοιπόν, πού έχετε οδηγήσει την αμυντική βιομηχανία.
Είπατε να υπάρχει συνεργασία αμυντικής βιομηχανίας με άλλες χώρες. Σύμφωνοι. Πρώτα από όλα, πρέπει να υπάρχει επίδειξη εκ μέρους μας σοβαρότητας, προγραμματισμού, τεχνογνωσίας κ.ο.κ. Από την άλλη μεριά, χρειάζεται και μία άλλη αρχή, την οποία δεν πρέπει να ξεχνάμε ποτέ ότι και εμείς επιτέλους, πρέπει να τυποποιήσουμε την παραγωγή της αμυντικής μας βιομηχανίας.
Θα ήθελα, κύριε Υπουργέ, να κάνω μία απλή ερώτηση.'Οπως ξέρετε το εργοστάσιο ΕΒΟ του Αιγίου παράγει ...
ΠΡΟΕΔΡΕΥΩΝ (Παναγιώτης Ν. Κρητικός): Και με αυτήν την ερώτηση παρακαλώ να κλείσετε, κύριε Παπαδόγγονα.
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Ναι, θα σας κάνω τη χάρη και χωρίς παράταση...
ΠΡΟΕΔΡΕΥΩΝ (Παναγιώτης Ν. Κρητικός): Δεν είναι ανάγκη να εξαντλήσετε όλα τα πυρομαχικά σας σήμερα. 'Ασκηση κάνουμε δεν είναι ανάγκη να δαπανηθούν όλα στην άσκηση. Φυλάξτε τα για κρίσιμες μάχες.
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Η ΕΒΟ του Αιγίου παράγει τα όπλα G3, A3 κλπ., με τα πυρομαχικά του 7,62. Αυτά είναι ευρωπαϊκής τεχνολογίας. 
Τώρα τελευταία προσανατολιζόμεθα σε τελείως άλλα όπλα, το Αμερικανικό κόλτ. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Το 5,56.
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Ναι, το 5,56. Πολύ ωραία το είπατε. Γιατί πάμε τώρα στο 5,56; Για να αλλάξει η γραμμή παραγωγής και να πάει σε άλλη τεχνολογία, ξέρετε πόσο κοστίζει αυτό; Δηλαδή, η τυποποίηση από πλευράς απαρτίων, η οποία ισχύει στα σύγχρονα ευρωπαϊκά όπλα, δεν ικανοποιεί τη χώρα μας;
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Παπαδόγγονα, αφήστε τα υπόλοιπα για την επόμενη Σύνοδο.
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Ποια επόμενη Σύνοδο;
ΠΡΟΕΔΡΕΥΩΝ (Παναγιώτης Ν. Κρητικός): Να εξυπηρετήσουμε και τον κύριο Υπουργό. Παράκληση είναι αυτή.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Να κρατήσει πυρά για εφεδρία. 
ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Κύριε Πρόεδρε, αυτό το οποίο με ικανοποιεί είναι ότι μεταξύ του κυρίου Υπουργού και ημών και όλων, από τα όσα ηκούσθησαν, υπήρξε αναμφισβήτητα 
 

  



Σελίδα 11906 
κάποιος προβληματισμός ο οποίος ελπίζω να έχει κάποια συνέχεια. Και η συνέχεια να είναι υπέρ της αμυντικής βιομηχανίας. Ευχή κάνω.
ΠΡΟΕΔΡΕΥΩΝ (Παναγιώτης Ν. Κρητικός): Γι'αυτό γίνεται και η συζήτηση αυτή, για να προβληματιζόμαστε -οι αρμόδιοι φυσικά- για να εμπλουτίζουμε τις σκέψεις και να παίρνουν τις αποφάσεις που πρέπει να παίρνουν. 
Ο κ. Ρόκος έχει το λόγο.
Κύριε Ρόκο, σας παρακαλώ να είστε σύντομος.
ΓΕΩΡΓΙΟΣ ΡΟΚΟΣ: Κύριε Πρόεδρε, εμείς σε αυτήν την Αίθουσα επί του προϋπολογισμού ψηφίσαμε μόνο ένα κονδύλιο από ό,τι θα θυμάται και ο κύριος Υπουργός, της άμυνας της χώρας. Και το κάναμε βεβαίως εις γνώση μας για το ποιοι είναι οι προβληματισμοί της χώρας μας. Ταυτόχρονα όμως καταθέτουμε και την άποψή μας ότι η ελληνοποίηση του εξοπλισμού της χώρας μας είναι ένα απαραίτητο γεγονός. Γιατί αν δεχθούμε αυτό που είπε ο κύριος Υπουργός από την αρχή, ότι υπάρχει συρρίκνωση της παραγωγής σε όλο το ευρωπαϊκό επίπεδο, αναλύοντας την περίπτωση της Γερμανίας όπου από τριακόσιους εργαζόμενους έφθασαν στους εκατό χιλιάδες, την ίδια στιγμή αυτό συμβαίνει και στη χώρα μας, παρ'όλο που οι συνθήκες είναι διαφορετικές. Από τρισήμισι χιλιάδες εργαζόμενους που είχε η ΠΥΡΚΑΛ έμειναν χίλιοι εργαζόμενοι. 
Δεν πρέπει όμως να συγκρίνουμε ανόμοια πράγματα, όταν γνωρίζουμε ότι στη χώρα μας οι συνθήκες είναι εντελώς διαφορετικές και ότι πολλαπλασιάζεται έτσι κι αλλιώς το κόστος για τις αμυντικές μας δαπάνες. 
Γίνονται λάθη και δεν μπορεί να το αρνηθεί κανένας. Δεν ξέρω σε ποιο βαθμό είναι εσκεμμένα ή αν τα ελέγχει η ίδια η πολιτική ηγεσία. 
Για την ΕΑΒ κάποιους μήνες πριν είχα καταθέσει εδώ μία επίκαιρη ερώτηση όταν συζητούσαμε για τις προγραμματικές συμβάσεις, όπου είχαν δοθεί από την ΕΑΒ προσφορές για συγκεκριμένα έργα ιδιαίτερης τεχνολογίας, έργα στα οποία είχε δοκιμαστεί η τεχνολογία της ΕΑΒ, τα οποία όμως δεν δοθήκαν. Από έργα δύο δισεκατομμυρίων (2.000.000.000) δόθηκαν έργα διακοσίων εκατομμυρίων (200.000.000.000) δραχμών εάν θυμάμαι καλά. 
Κάπως έτσι έγινε και με την ΠΥΡΚΑΛ. Είχα καταθέσει μία επίκαιρη ερώτηση για την ΠΥΡΚΑΛ και την είχα αναπτύξει σε αυτήν την Αίθουσα. Και βέβαια, δεν προήλθε από εμένα, προήλθε από το σύνολο των εργαζομένων στην ΠΥΡΚΑΛ, οι οποίοι δήλωναν ότι μετά την κρατικοποίηση της ΠΥΡΚΑΛ αντί να αμβλυνθούν ορισμένα προβλήματα, επιδεινώνονται.
Παρεμβαίνει ο κύριος Υπουργός με μία τροπολογία την οποία κατέθεσε προχθές για να δώσει μία ανάσα πνοής σε αυτήν την κρίση που υπάρχει σε αυτήν την εταιρεία που είναι οικονομικού χαρακτήρα. Να την ψηφίσουμε και να την στηρίξουμε.'Ομως δεν λύνονται τα προβλήματα έτσι, αν δεν προχωρήσουμε στην ουσιαστική ελληνοποίηση των προμηθειών στη χώρα μας.
Θα θυμίσω ότι στην ίδια την ΕΒΟ υπάρχουν σοβαρές αντιθέσεις. Εδώ και κάποιους μήνες όμως καταγγέλθηκε από τους εργαζόμενους ότι κάποιοι χαρακτηρίζονται στελέχη και παίρνουν παχυλούς μισθούς και κάποιοι εργαζόμενοι παραμένουν στο περιθώριο χωρίς ουσιαστική αύξηση μισθών. Το αποτέλεσμα θα είναι να υπάρξει και εκεί υπερχρέωση και τελικά αδιέξοδο.
Ας έρθω τώρα στο θέμα της ΕΛΒΟ. Σε χθεσινή εφημερίδα της Θεσσαλονίκης αναφέρθηκαν αυτά που έγραφε σήμερα ο "ΡΙΖΟΣΠΑΣΤΗΣ". Υπάρχει μηνυτήρια αναφορά εκλεγμένου μέλους του Διοικητικού Συμβουλίου των εργαζομένων της ΕΛΒΟ στον εισαγγελέα, που καταθέτει συγκεκριμένα πράγματα.
Δεν μιλάει αόριστα. Μιλάει για προμήθειες επτά λεωφορείων και επτά δωδεκάμετρων λεωφορείων στην Τσεχία, μέσω ενός προμηθευτή Γερμανού, τα οποία έκαναν φτερά, γιατί και ο Γερμανός εξαφανίστηκε, αλλά και τα λεφτά δεν εισπράχθηκαν. Την ίδια στιγμή μιλάει για εξοπλισμό σε εξακόσια λεωφορεία, τα οποία, ενώ είχαν προγραμματιστεί να γίνουν με ένα τύπο σασμάν, έγιναν με άλλα σασμάν και βάζει ο άλλος τετρακόσια εκατομμύρια (400.000.000) δραχμές την ΕΛΒΟ μέσα. Η καταγγελία αναφέρει δε ότι για πρώτη χρονιά υπάρχει παθητικό το οποίο ομολόγησε ο ίδιος ο Πρόεδρος -θα καταθέσω τον προϋπολογισμό- της τάξης των τεσσάρων δισεκατομμυρίων (4.000.000.000) δραχμών. Μία βιομηχανία η οποία ήταν κερδοφόρος, οδηγείται και αυτή στην χρεοκοπία.
Βεβαίως, υπαινίσσεται κανείς έτσι ότι αυτό ίσως βοηθεί κάποιους σε μία προσφιλή μέθοδο της Κυβέρνησης να απαξιώσει κάποιες εταιρείες, για να μπορέσει μετά να προχωρήσει στην ιδιωτικοποίηση. Αλλά ας μείνουμε λίγο και σ' αυτό. Ποια ιδιωτικοποίηση; Μήπως προσέχουμε και τους ήδη υπάρχοντες ιδιώτες;
Κύριε Υπουργέ, σε σας έχει έλθει μία αναφορά από μία βιομηχανία - βιοτεχνία αναγόμωσης στην Αξιούπολη, η οποία έγινε με το ν. 1892 επί κ. Ρωμαίου. 'Εκανε καλή παραγωγή, έδωσε προσφορές, κλήθηκε μειοδότης, αλλά τελικά δεν της δώσατε τη δουλειά. Και τώρα είναι σε κρίση η ίδια εταιρεία, την οποία εμείς, με λεφτά του κράτους, επιδοτήσαμε. 
Εάν έχουμε σκοπό αυτές τις βιομηχανίες, τις οποίες εμείς επιδοτούμε, μέσα από τους αναπτυξιακούς νόμους, να υπονομεύουμε τη λειτουργία τους -όπως ακούγεται, η Ελληνική Αστυνομία θα κάνει ένα δικό της αναγομωτήριο, για να μπορεί να γεμίζει από μόνη της σφαίρες, αξιοποιώντας τους ίδιους τους αξιωματικούς της Ελληνικής Αστυνομίας- τότε αυτά είναι τρελά πράγματα που γίνονται. Εάν πράγματι γίνονται αυτά, τότε σημαίνει ότι κανείς εδώ δεν μπορεί να μιλήσει για έναν ορθολογισμό της αμυντικής βιομηχανίας, αλλά μιλάει απλούστατα για μία διαχείριση μιας λογικής που έχει εφαρμόσει η Κυβέρνηση και σ' άλλους τομείς, αυτή δηλαδή της απαξίωσης της βιομηχανικής δράσης της χώρας, για να υπάρξει από κει και πέρα η αιτιολογία του ξεπουλήματος.
Κύριε Υπουργέ, προσέξτε τα. 'Εχουμε εμπιστοσύνη εμείς, κάποιοι, σε σας και δεν θέλουμε να οδηγηθείτε και σεις μέσα από τον μη έλεγχο που πιθανόν να υπάρχει από σας και πέρα, στην ολοκληρωτική συρρίκνωση της Ελληνικής Βιομηχανίας 'Οπλων και Αμυντικών Συστημάτων.
Τελείωσα, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.
Κύριε Ρόκο, ευχαριστώ για τη συντομία και προκαταβολικώς και σας, κύριε Αποστόλου.
ΕΥΑΓΓΕΛΟΣ ΑΠΟΣΤΟΛΟΥ: Αφού με ευχαριστείτε προκαταβολικώς, παρά τις προθέσεις μου, θα περιοριστώ κι εγώ. Επιτρέψτε μου μόνο να πω μερικές από τις απόψεις μου, οι οποίες διαφέρουν, κύριε Υπουργέ, απ' αυτά που ακούστηκαν.
Για μας η υπεράσπιση της εθνικής κυριαρχίας και των δικαίων και νόμιμων συμφερόντων του ελληνικού λαού, αλλά και του ελληνισμού γενικότερα, οπωσδήποτε είναι κάτι πρωταρχικό. Αυτό θα πρέπει να εντάσσεται μέσα στον εθνικό στρατηγικό σχεδιασμό. 'Ενα μέρος του σχεδιασμού αυτού αποτελεί και η σωστή πορεία, ο σωστός σχεδιασμός της αμυντικής μας βιομηχανίας. 'Ομως, κύριε Υπουργέ, η χώρα μας είναι γεγονός ότι τα τελευταία είκοσι πέντε χρόνια έχει μία σταθερότητα. Είναι λογικό να δαπανά πάνω από το 5% έως 7% του ΑΕΠ, για αμυντικούς σκοπούς; Δεν βλέπουμε ότι αυτή η κατάσταση δεν πάει άλλο; Δεν βλέπουμε πόσο αιμορραγεί η εθνική μας οικονομία; Αρκεί να αντιληφθούμε ότι έχουμε ξοδέψει πάνω από σαράντα δισεκατομμύρια (40.000.000.000) δραχμές τα τελευταία χρόνια, ένα νούμερο που για μας είναι εξωφρενικό.
Επομένως, αυτό που θα πρέπει να είναι οδηγός μας από εδώ και πέρα είναι να υπάρξει ένας τέτοιος σχεδιασμός, που θα λαμβάνει υπόψη του απεγκλωβισμό από τη συγκεκριμένη στρατηγική, δηλαδή θα πρέπει να ξεφύγουμε από τη στρατηγική των ξένων αγορών. Αυτό για να συμβεί, αγαπητοί συνάδελφοι, θα πρέπει οπωσδήποτε να γίνει πρώτα ένας απολογισμός του κόστους και της ωφέλειας από την πολιτική που ακολουθήθηκε αυτά τα χρόνια. Αυτό δεν σημαίνει ότι εμείς είμαστε κατά των αμυντικών δαπανών. Είμαστε κατά των εξοπλισμών, οι οποίοι γίνονται χωρίς ουσιαστικά να αυξάνει 
 

  



Σελίδα 11907 
η ισχύς της χώρας μας, ενώ ταυτόχρονα δημιουργούνται τεράστια οικονομικά προβλήματα.
Αυτό που απαιτείται για μας, είναι ο ορθολογισμός στον αμυντικό σχεδιασμό, πράγμα που σημαίνει κάλυψη των πραγματικών αμυντικών δαπανών με το μικρότερο εθνικό κόστος και το μεγαλύτερο αποτέλεσμα.
'Ενα πλαίσιο κάλυψης των αμυντικών δαπανών της χώρας μας πρέπει να περνάει μέσα από την εξασφάλιση της οικονομικής σταθερότητας της χώρας μας. Αυτό που πρέπει να επιδιώξουμε μέσα από τη σταδιακή μείωση των αμυντικών δαπανών, είναι να επιτύχουμε αξιοποιώντας τη διεθνή θέση της χώρας μας αλλά και τους οργανισμούς, στους οποίους η χώρα μας ανήκει, να υπερασπίσουμε την εθνική μας ανεξαρτησία. Για μας κεντρικός σχεδιασμός αυτής της στρατηγικής είναι η προσαρμογή της αμυντικής βιομηχανίας στις πραγματικές ανάγκες της εθνικής μας άμυνας.
Ακούσαμε πριν τον κύριο Υπουργό, ο οποίος αναφέρθηκε πράγματι σε συμβάσεις που έχουν μία μελλοντική σχέση με την αμυντική βιομηχανία. 'Οντως, υπάρχει πρόβλημα σήμερα. Δεν μου επιτρέπει ο χρόνος να εκθέσω ειδικά στην ΕΒΟ και στην ΠΥΡΚΑΛ τα προβλήματα που υπάρχουν. Για το Συνασπισμό επείγει η ανάγκη αλλαγής της πορείας. Πρέπει να σταματήσει η συρρίκνωση της βιομηχανίας και να χαραχθεί μία πολιτική η οποία θα αντιμετωπίζει τη διπλή πρόκληση, πρώτον της διαρκούς αύξησης όγκου και αναγκών αμυντικού υλικού με την πολιτική στρατηγική για τη μείωση του εθνικού κόστους κάλυψης αυτών των αναγκών με έμφαση στα προγράμματα συμπαραγωγής και εξαγωγών αμυντικού εξοπλισμού. Και δεύτερον, στρατηγικός στόχος θα πρέπει να είναι η αύξηση της συμμετοχής στην κάλυψη των αναγκών των Ενόπλων Δυνάμεων, από το 5% που είναι σήμερα, στο 20%.
Ο κύριος Υπουργός κατέθεσε σχετικές τροπολογίες χθες. Πράγματι αυτές βρίσκονται προς τη σχετική κατεύθυνση και για μας είναι θετικό ότι επιτέλους άρχισε η Κυβέρνηση ν'αντιμετωπίζει αυτά τα πράγματα σε σωστή κατεύθυνση. Επαναλαμβάνω ότι δεν είναι δυνατόν να υπάρχει εξασφάλιση της αμυντικής θωράκισης της χώρας μας, αν ταυτόχρονα δεν υπάρχει και τέτοια οικονομική κατάσταση, που να εξασφαλίζει και αυτήν από την πλευρά της τη συνοχή στην εθνική μας υπόθεση. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αγγουράκης έχει το λόγο.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριε Πρόεδρε, είπαμε όχι δευτερολογίες.
ΠΡΟΕΔΡΕΥΩΝ (Παναγιώτης Ν. Κρητικός): 'Εχει συμφωνηθεί κάτι τέτοιο;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Θέλετε να πείτε δύο λέξεις, κύρει Αγγουράκη;
ΧΑΡΑΛΑΜΠΟΣ ΑΓΓΟΥΡΑΚΗΣ: Θα είμαι σύντομος.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Μου επιτρέπετε να δευτερολογήσω τότε;
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, έχετε το λόγο.
ΟΡΕΣΤΗΣ ΚΟΛΟΖΩΦ: Εμείς δεν παραιτηθήκαμε από το δικαίωμα, αλλά θέλαμε να διευκολύνουμε.
ΠΡΟΕΔΡΕΥΩΝ (Παναγιώτης Ν. Κρητικός): Ακριβώς για τη διευκόλυνση γίνεται, όχι για παραίτηση από το δικαίωμα. Αλλά επειδή είναι προχωρημένη η ώρα και είναι και η δεύτερη επερώτηση.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Είχα παρακαλέσει, επειδή έχω πρόβλημα με την αναχώρηση του αεροπλάνου, να φύγω συγκεκριμένη ώρα.
ΠΡΟΕΔΡΕΥΩΝ (Παναγιώτης Ν. Κρητικός): Το αντιλαμβάνομαι, γι'αυτό και παρακάλεσα τους κυρίους συναδέλφους να περιοριστούν στο πεντάλεπτο, ενώ δικαιούντο δέκα λεπτά.
Ορίστε, κύριε Υπουργέ, έχετε το λόγο.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριοι συνάδελφοι, θα ήθελα να τονίσω πως ήταν πολύ θετικό που υπήρξαν μία σειρά από τοποθετήσεις, με έναν κοινό προβληματισμό: Πώς τελικά θα ενδυναμώσουμε την Ελληνική Αμυντική Βιομηχανία, για να μπορέσει να ανταποκριθεί σε αυτές τις νέες δυνατότητες που υπάρχουν σήμερα. Από τη μία μεριά να καλύψουμε με επιτυχία και με όσο το δυνατόν μεγαλύτερο ποσοστό, όπως είπατε, κύριε Κολοζώφ, με ντόπια παραγωγή τις ανάγκες και από την άλλη μεριά να προσαρμοστούμε και να διασυνδεθούμε με τη γενική, αν θέλετε, αξιοποίηση και παραγωγή σε ευρωπαϊκό επίπεδο αντίστοιχων προϊόντων, ώστε να αποκτήσουμε μία πιο στέρεη βάση, η οποία θα ξεπεράσει το περιορισμένο χρονικό ορίζοντα των αναγκών της Ελληνικής Πολεμικής Βιομηχανίας. Γιατί είπαμε ότι υπάρχει ένα πενταετές πρόγραμμα εξοπλισμού ύψους τεσσάρων τρισεκατομμυρίων. Μάλιστα -θα ήθελα να είμαι ειλικρινής- επειδή είναι ένα κυλιόμενο συνεχές, είναι βέβαιο ότι για την ολοκλήρωση των αναγκών σε αυτό το επίπεδο που έχουμε σχεδιάσει, θα απαιτηθεί και ένα δεύτερο πενταετές πρόγραμμα, το οποίο θα ξεπεράσει το 2000 και θα φθάσει μέχρι το 2005.
ΟΡΕΣΤΗΣ ΚΟΛΟΖΩΦ: Μας κάψατε!
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δεν θα έχει το ίδιο ύψος, όπως το πρώτο, αλλά θα απαιτείται για να ολοκληρωθεί το πρόγραμμα στην τελική του μορφή.
'Ομως, αυτό θα τελειώσει. Από εκεί και πέρα δεν πρόκειται να υπάρχουν σταθερά οι ίδιες οι δυνατότητες και απαιτήσεις στην Πολεμική Βιομηχανία την ελληνική, όπως υπάρχουν σ'αυτήν την περίοδο, που έρχονται να καλύψουν υστέρηση χρηματοδότησης εξοπλισμών σε σχέση με την απέναντι πλευρά του Αιγαίου απ'όπου υπάρχει η απειλή έναντι της οποίας πιστεύω ότι όλοι μας είμαστε σύμφωνοι ότι πρέπει να εξασφαλίσουμεαμυντική επάρκεια ώστε να μπορούμε με ηρεμία να διαδραματίσουμετο ρόλο μας ως δύναμη ειρήνης, ασφάλειας και συνεργασίας στην περιοχή.
Επομένως, αυτό που έχει σημασία είναι να βρούμε ορθολογικούς όρους, όρους σύγχρονης πολεμικής βιομηχανίας, στη λειτουργία των υφισταμένων μονάδων. Αυτό ενισχύεται διότι αυτούς τους δεκαοκτώ μήνες πράγματι ανετέθησαν συμβάσεις. Από το συνολικό ΕΜΠΑΕ που αποφασίστηκε το Δεκέμβριο του 1996 και άρχισε να εφαρμόζεται από την 1.1.97 έχουν ανατεθεί συμβάσεις 596,7 δισεκατομμύρια δραχμές. Αυτές οι συμβάσεις αποτελούν μια αύξηση συμμετοχής της ελληνικής παραγωγής σε ποσοστό πάνω από 40%. Βέβαια, αυτό το ποσοστό δεν θα κρατηθεί όλα τα επόμενα χρόνια. Ξεκινώντας όμως από το 4% που είχαμε στο παρελθόν, στην πενταετία θα έχουμε μέσο όρο 15% έως 18% συμμετοχή ελληνικής παραγωγής.
Είπατε και κάτι πολύ σωστό. Να εξασφαλίσουμε, πέραν των συμβάσεων, των οποίων ένα ποσοστό είναι ελληνικής παραγωγής, με τα αντισταθμιστικά οφέλη, αντίστοιχη ελληνική παραγωγή. Σας διαβεβαιώνω ότι δεν υπάρχει σύμβαση, που να μην κυμαίνεται το ποσοστό ελληνικής συμμετοχής μεταξύ 25%-30% μέχρι και 60%. Σε ορισμένες συμβάσεις φθάνει το 80%, αλλά αυτό είναι η εξαίρεση. Είναι η ΕΠΑ, η Ελληνική Προστιθέμενη Αξία. 
'Ερχομαι στο θέμα των εργαζομένων. Δεν έχουμε την πρόθεση να μειώσουμε το απασχολούμενο προσωπικό, ούτε να προχωρήσουμε σε εκποίηση ή ιδιωτικοποίηση καμιάς εταιρείας, διότι αυτήν τη στιγμή οι εταιρείες αμυντικής βιομηχανίας, ως φορείς του Δημοσίου, πρέπει να παραμείνουν ως τέτοιοι. Εάν η άμυνα δεν έχει φορείς του δημοσίου, δεν μπορώ να καταλάβω, πού αλλού θα χρειαζόταν να υπάρχει αυτή η ιδιοκτησιακή σχέση. 'Ομως, αυτό δεν εμποδίζει σε τίποτα φορείς του Δημοσίου να έχουν τα ίδια ακριβώς πλεονεκτήματα που έχουν οι ιδιωτικές εταιρείες στον τρόπο χρηματοδότησής τους.
'Αρα, αν πάνε στο Χρηματιστήριο, θα έχουν φτηνά κεφάλαια και επαρκή χρηματοδότηση. Δεν νομίζω ότι σ'αυτό μπορεί να είναι κάποιος αντίθετος. Απεναντίας, θα διασφαλίσουμε θέσεις 
 

  



Σελίδα 11908 
εργασίας και φθηνή χρηματοδότηση. Ταυτοχρόνως θα παραμείνουν στην ευθύνη του Δημοσίου.
Τέλος, είναι βέβαιο ότι αυτά τα χρόνια με την ενδυνάμωση και τον εκσυγχρονισμό των μονάδων της πολεμικής βιομηχανίας, όχι μόνο το ανθρώπινο δυναμικό που απασχολείται σήμερα, θα διατηρηθεί, αλλά και νέο τεχνολογικά έμπειρο προσωπικό θα προσληφθεί. Αλλιώς, δεν θα μπορέσουμε να καλύψουμε τις νέες ανάγκες. Εκείνο που δεν θα επιτρέψουμε να συμβεί είναι αυτό που είχε γίνει στο παρελθόν, δηλαδή αθρόες προσλήψεις για κάλυψη ρουσφετιών που είχαν σαν συνέπεια τη χρεοκοπία των βιομηχανικών μονάδων. 
Νομίζω ότι με όσα είπαμε, ανοίξαμε μια πόρτα για να πληροφορηθούμε ότι η ελληνική βιομηχανία βρίσκεται σε μια διαφορετική κατάσταση.
Πράγματι αρχίζει να καλύπτει ανάγκες των Ενόπλων Δυνάμεων της χώρας και βέβαια με τη στήριξη όλων μας θα πάει ακόμα καλύτερα στο άμεσο μέλλον.
ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της υπ'αριθμόν 60/1.6.98 επερωτήσεως των Βουλευτών του Κ.Κ.Ε. προς τους Υπουργούς Εθνικής 'Αμυνας, Εθνικής Οικονομίας και Ανάπτυξης σχετικά με την πολιτική της Κυβέρνησης στον τομέα της πολεμικής βιομηχανίας.
'Εχω την τιμή να ανακοινώσω στο Σώμα ότι: η Διαρκής Επιτροπή Εθνικής 'Αμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής 'Αμυνας "Παλλαϊκή 'Αμυνα".
Ο Υπουργός Δικαιοσύνης διεβίβασε στη Βουλή αίτηση της Εισαγγελικής Αρχής για την άρση της ασυλίας του Βουλευτή κ. Κωνσταντίνου Καραμηνά.
(Παραπέμπεται στην αρμόδια Διαρκή Επιτροπή)
Επίσης σύμφωνα με το άρθρο 43α παράγραφος 4 του Κανονισμού της Βουλής οι ειδικές μόνιμες επιτροπές Θεσμών και Διαφάνειας, Αποδήμου Ελληνισμού, και Αποτίμησης Τεχνολογίας καταθέτουν τις εκθέσεις τους που θα καταχωρισθούν στα Πρακτικά και έχουν ως εξής:
 

  



Σελίδα 11909 
Η σελίδα σε PDF 

  



Σελίδα 11910 
Η σελίδα σε PDF 

  
Σελίδα 11911 
ΒΟΥΛΗ ΤΩΝ ΕΛΛΗΝΩΝ
ΠΕΡΙΟΔΟΣ Θ' - ΣΥΝΟΔΟΣ Β'
ΕΙΔΙΚΗ ΜΟΝΙΜΗ ΕΠΙΤΡΟΠΗ ΘΕΣΜΩΝ ΚΑΙ ΔΙΑΦΑΝΕΙΑΣ
ΕΚΘΕΣΗ
ΤΗΣ ΕΙΔΙΚΗΣ ΜΟΝΙΜΗΣ ΕΠΙΤΡΟΠΗΣ ΘΕΣΜΩΝ 
ΚΑΙ ΔΙΑΦΑΝΕΙΑΣ
ΠΡΟΣ ΤΗ ΒΟΥΛΗ ΤΩΝ ΕΛΛΗΝΩΝ
Η Ειδική Μόνιμη Επιτροπή Θεσμών και Διαφάνειας, κατά τη Β' Σύνοδο της Θ' Περιόδου συγκροτήθηκε με την υπ' αριθμ. 6806/5357/5.11.97 απόφαση του Προέδρου της Βουλής, σύμφωνα με το άρθρο 43Α' του Κανονισμού της Βουλής, ως ακολούθως:
Ιωάννης Καψής (Πρόεδρος της Επιτροπής), Ευάγγελος Μαλέσιος, Χρήστος Οικονόμου, Ηλίας Παπαδόπουλος, Αναστάσιος Πεπονής, Αθανάσιος Τσούρας, Τηλέμαχος Χυτήρης, Εμμανουήλ Κεφαλογιάννης, 'Αννα Μπενάκη-Ψαρούδα (Α' Αντιπρόεδρος), Προκόπης Παυλόπουλος, Αχιλλέας Κανταρτζής (Β' Αντιπρόεδρος), Φώτιος Κουβέλης (Γραμματέας) και Ιωάννης Δημαράς.
H Επιτροπή Θεσμών και Διαφάνειας, έχοντας ήδη αρκετή πείρα αλλά και με σαφέστερα οριοθετημένες τις αρμοδιότητές της κατόρθωσε να συμβάλει περισσότερο αποτελεσματικά στην ενίσχυση της λειτουργίας του θεσμού των Ανεξάρτητων Διοικητικών Αρχών, αλλά και στην ενίσχυση της διαφάνειας των ενεργειών της Διοίκησης.
Η δραστηριοποίηση της Διοίκησης συνεπεία του έργου της Επιτροπής υπήρξε ιδιαίτερα εμφανής σε τέσσερα μεγάλα θέματα με τα οποία ασχολήθηκε η Επιτροπή.
1. "Πρόληψη και καταστολή νομιμοποίησης εσόδων από εγκληματικές δραστηριότητες.
Από την ημέρα που η Επιτροπή μας ασχολήθηκε με τον τρόπο λειτουργίας της Επιτροπής του ν. 2331/1995, οι Τράπεζες, των οποίων η απροθυμία να ταλαιπωρήσουν τους πελάτες τους, ήταν καταφανής, σημειώθηκε σημαντική αύξηση των υποθέσεων που παραπέμφθηκαν στην Επιτροπή του ν. 2331/1995.
'Ετσι, ενώ το 1997 αναφέρθηκαν συνολικά στην Επιτροπή 78 υποθέσεις, εκ των οποίων οι 40 στο τελευταίο δίμηνο, στις πρώτες 45 ημέρες του 1998 είχαν ήδη παραπεμφθεί 57 υποθέσεις.
Βεβαίως, παραμένει ανοικτό το θέμα της απρόσκοπτης περίπου δυνατότητας νομιμοποίησης τέτοιων εσόδων δια των καζίνο. Τα κενά που διαπιστώθηκαν αναφέρονται σαφώς στην 'Εκθεση της επιτροπής και εναπόκειται πλέον στην Κυβέρνηση να προχωρήσει στη λήψη των μέτρων εκείνων που ανεφέρθησαν ως αναγκαία.
2. Λειτουργία του Χρηματιστηρίου Αθηνών.
Η Επιτροπή ασχολήθηκε με τη λειτουργία του Χρηματιστηρίου Αξιών Αθηνών κατά την ευαίσθητη περίοδο της χρηματιστηριακής κρίσης. Και οι πρώτες διαπιστώσεις οδήγησαν στην εφαρμογή βελτιωτικών μέτρων. Δυστυχώς, η Επιτροπή δεν μπόρεσε να προχωρήσει την έρευνά της σε βάθος και τη σύνταξη ολοκληρωμένης έκθεσης. Και τούτο διότι ο τότε Πρόεδρος του Χρηματιστηρίου Αξιών Αθηνών κ. Εμμ. Ξανθάκης, ο οποίος ήτο ιδιαίτερα συνεργάσιμος αρχικώς, όταν του ζητήθηκαν στοιχεία, εάν στη διοίκηση του Χρηματιστηρίου Αξιών Αθηνών μετείχαν και στελέχη επιχειρήσεων εταιρειών που είναι εισηγμένες στο Χρηματιστήριο και συνεπώς παραβιάστηκε ο βασικός κανόνας της διαφάνειας, που δεν επιτρέπει τη σύμπτωση στο αυτό πρόσωπο των ιδιοτήτων του ελέγχοντος και του ελεγχομένου, τότε και μόνο τότε, "ανακάλυψε" ότι το Χρηματιστήριο Αξιών Αθηνών δεν υπόκειται στην αρμοδιότητα της Επιτροπής και ηρνήθη την περαιτέρω συνεργασία. Πάντως, το νομικό κενό που επέτρεπε την παρατυπία αυτή, καλύφθηκε.
3. Εγκατάσταση ραντάρ στο Αεροδρόμιο της Μίκρας.
Αναμφισβήτητη είναι η συμβολή της Επιτροπής στην απεμπλοκή του προβλήματος της εγκατάστασης ραντάρ προσέγγισης στα αεροδρόμια Θεσσαλονίκης και Ηρακλείου.
Η Επιτροπή επελήφθη του ζητήματος μέσα σε κλίμα φορτισμένο συνεπεία του πολύνεκρου αεροπορικού δυστυχήματος του ουκρανικού αεροπλάνου και επέτρεψε τη διερεύνηση πολλών παραποιήσεων και αδικαιολογήτων φημών. Αυτονόητο είναι ότι η Επιτροπή δεν υπεισήλθε στο θέμα των αιτίων του δυστυχήματος.
4. Μαζικά Μέσα Ενημέρωσης
Βεβαίως, η Επιτροπή συνέχισε, τη μόνιμη και ιδιαιτέρας σημασίας αποστολή και ευθύνη της, εκείνης της παρακολούθησης των ηλεκτρονικών Μέσων Μαζικής Ενημέρωσης. Τα αποτελέσματα είναι εμφανή τόσο από την έκθεση της Επιτροπής, όσο και από την κατάθεση του Υπουργού Τύπου και Μέσων Μαζικής Ενημέρωσης κ. Δημητρίου Ρέππα δημιουργούν την βάσιμη ελπίδα ότι η σημερινή συγκεχυμένη κατάσταση στο ραδιοτηλεοπτικό πεδίο θα έχει διευκρινισθεί σε σημαντικό βαθμό εντός του έτους και το Εθνικό Ραδιοτηλεοπτικό Συμβούλιο θα δυνηθεί να ανταποκριθεί πληρέστερα στην ευθύνη του.
Η διακοπή των εργασιών της Ολομέλειας για τη θερινή περίοδο, βρίσκει την Επιτροπή στο μέσον της διερεύνησης του ζωτικού για τη χώρα, ζητήματος της εισαγωγής της φηφιακής τηλεόρασης. Θέμα, που θα την απασχολήσει και με την επανάληψη των εργασιών της. Για την έγκαιρη, όμως ενημέρωση των συναδέλφων Βουλευτών, που θα κληθούν, ενδεχομένως να θεσμοθετήσουν την εισαγωγή της ψηφιακής τηλεόρασης, η Επιτροπή θα εκδώσει τα πρακτικά των μέχρι τούδε συζητήσεών της.
Κατά την τελευταία συνεδρίαση της η Επιτροπή ασχολήθηκε με το θέμα των Εθνικών Κληροδοτημάτων. Ευθύς εξ αρχής κατέστη σαφές ότι πρόκειται για ένα θέμα ευρέος φάσματος και ιδιαιτέρας οικονομικής και κοινωνικής σημασίας. Ως εκ τούτου εζητήθησαν από τους εκπροσώπους των Υπουργείων Οικονομικών και Παιδείας πλήρη στοιχεία για την περαιτέρω διερεύνηση του ζητήματος.
Συγκεκριμένα, η Επιτροπή Θεσμών και Διαφάνειας, σε 25 συνεδριάσεις, ασχολήθηκε με τα εξής θέματα.
A. Aναλυτικότερα:
ΘΕΜΑ ΗΜΕΡΗΣΙΑΣ ΔΙΑΤΑΞΗΣ ΗΜΕΡΟΜΗΝΙΑ
ΣΥΖΗΤΗΣΕΩΣ
1. Εκλογή Προεδρείου 
7.11.97
2. Προγραμματισμός και Οργάνωση των εργασιών της Επιτροπής
13.11.97
3. Συμπεράσματα και διαπιστώσεις 
		20.11.97
επί της θεσμικής λειτουργίας
του Χρηματιστηρίου Αξιών Αθηνών
κατά την πρόσφατη κρίση και
προτεινόμενα μέτρα.
Την Επιτροπή ενημέρωσαν οι κ.κ.
Εμμανουήλ Ξανθάκης, Πρόεδρος του
Χρηματιστηρίου Αξιών Αθηνών,
Σταύρος Θωμαδάκης, Πρόεδρος της
Επιτροπής Κεφαλαιαγοράς, Δημήτριος
Καραγκούνης, Πρόεδρος της Ενώσεως Μετόχων
Ελληνικών Ανώνυμων Εταιρειών Χρηματιστηρίου
Αθηνών και Γεώργιος Αλβανός, Πρόεδρος του
Πανελληνίου Συνδέσμου Επενδυτών του Χρηματι-
στηρίου Αθηνών. (βλέπε 11 και 13)
25.11.97
4. Συζήτηση σχετικά με την εφαρμογή 	
του ν. 2331/1995 για την "πρόληψη
και καταστολή νομιμοποίησης εσόδων
από εγκληματικές δραστηριότητες".
Την Επιτροπή ενημέρωσαν οι εκπρόσωποι
της Εθνικής Τράπεζας της Ελλάδος, της
Εμπορικής Τράπεζας της Ελλάδος, της
Τράπεζας Πίστεως, της Τράπεζας Εργασίας
και της CITIBANK, υπεύθυνοι για την τήρηση
των διατάξεων της παραγράφου 10 του άρθρου 4
του ν. 2331/1995. (βλέπε 7, 10 και 13)
2.12.97
5. α) Ενημέρωση της Επιτροπής επί των 	





Σελίδα 11912 
μέτρων που ελήφθησαν από την εγκατάσταση 
του νέου Ραδιοτηλεοπτικού Συμβουλίου 
μέχρι σήμερα και συζήτηση επί του 
προκαταρκτικού πορίσματος της Επιτροπής.
β) Ραδιοτηλεοπτικό τοπίο.
Σε ποιο σημείο βρίσκεται η διαδικασία 
παροχής αδειών των τηλεοπτικών σταθμών. 
Oι Προοπτικές και ο ρόλος του Εθνικού 
Ραδιοτηλεοπτικού Συμβουλίου.
γ) Νέα νοσηρά φαινόμενα
στο Ραδιοτηλεοπτικό Χώρο.
Την Επιτροπή ενημέρωσαν ο Υπουργός
Τύπου και Μ.Μ.Ε. κ. Δημήτριος Ρέππας
και ο Πρόεδρος του Εθνικού Ραδιοτηλεοπτικού
Συμβουλίου κ. Γεώργιος Κασιμάτης.
6. Συμπεράσματα και διαπιστώσεις 11.12.97εκ της θεσμικής λειτουργίας του
Χρηματιστηρίου Αξιών Αθηνών, 
κατά την πρόσφατη κρίση και 
προτεινόμενα μέτρα.
Την Επιτροπή ενημέρωσαν 
ο Γενικός Γραμματέας του ΥΠΕΘΟ
κ. Απόστολος Φωτιάδης, 
ο κ. Ευθύμιος Χριστοδούλου, Ευρωβουλευτής, 
πρώην Υποδιοικητής της Τράπεζας της Ελλάδος, 
ο κ. Νικόλαος Κυριαζίδης, 
πρώην Υποδιοικητης Τράπεζας της Ελλάδος και 
πρώην εκπρόσωπος της Ελλάδας στο Διεθνές 
Νομισματικό Ταμείο, ο κ. Δημήτριος Μόσχος, 
εκπρόσωπος της Τράπεζας της Ελλάδας 
στην Επιτροπή Κεφαλαιαγοράς 
και ο κ. Ευθύμιος Γκατζώνας, εκπρόσωπος 
της Τράπεζας της Ελλάδας στο Δ.Σ. του ΧΑΑ.
(βλέπε 8, 9, 10, 11 και 13)
7. Συζήτηση σχετικά με την 19.12.97 εφαρμογή, από πλευράς εισαγγελικών
και ανακριτικών αρχών, του 
ν. 2331/1995 για την "πρόληψη
και καταστολή νομιμοποίησης
εσόδων από εγκληματικές
δραστηριότητες".
Την Επιτροπή ενημέρωσαν οι κ.κ.
Χρήστος Μαρκογιαννάκης, Εισαγγελέας
Πρωτοδικών Αθηνών, Σπυρίδων
Γρηγοράτος, Πρόεδρος Πρωτοδικών και
Φίλιππος Μανώλαρος, Πρόεδρος Πρωτοδικών.
(βλέπε 4, 10 και 13)
8. Διερεύνηση ενδεχόμενων 13.1.98 παραλείψεων ή δυσλειτουργιών
στη συνεργασία μεταξύ των 
θεσμικών οργάνων της Τοπικής 
Αυτοδιοίκησης και της Υπηρεσίας 
Πολιτικής Αεροπορίας ή άλλων 
υπηρεσιών, που παρεμπόδισαν 
την τοποθέτηση ραντάρ προσέγγισης
στο Αεροδρόμιο της Μίκρας
Θεσσαλονίκης (βλέπε 6,9,10,11 και 13)
Την Επιτροπή ενημέρωσε ο
Υπουργός Μεταφορών και 
Επικοινωνιών,κ. Αναστάσιος Μαντέλης. 
Παρίσταντο επίσης, ο κ. Κωνσταντίνος 
Παπαδόπουλος, Νομάρχης Θεσσαλονίκης, 
ο κ. Αντώνιος Μάντζαρης, Πρόεδρος του 
Κοινοτικού Συμβουλίου Περαίας Θεσσαλονίκης,
ο κ. Διονύσιος Καλόφωνος, Διοικητής της
Υ.Π.Α., ο κ. Γεώργιος Σουλαδάκης, Υποδιοικητής
Υ.Π.Α., ο κ. Φίλιππος Κωνσταντινίδης, Καθηγητής
Μετσόβιου Πολυτεχνείου και αρμόδιοι υπη-
ρεσιακοί παράγοντες της Υπηρεσίας Πολιτικής
Αεροπορίας.
9. Συνέχιση της συζήτησης για τη 21.1.98διερεύνηση ενδεχόμενων παραλείψεων
ή δυσλειτουργιών στη συνεργασία 
μεταξύ των θεσμικών οργάνων 
της Τοπικής Αυτοδιοίκησης και 
της Υπηρεσίας Πολιτικής Αεροπορίας 
ή άλλων Υπηρεσιών, που παρεμπόδισαν 
την τοποθέτηση ραντάρ προσέγγισης
στο Αεροδρόμιο της Μίκρας Θεσσαλονίκης.
Την Επιτροπή ενημέρωσαν οι κ.κ.
Ιωάννης Γαρεφαλάκης, Νομάρχης Ηρακλείου,
Ιωάννης Πατεράκης, Δήμαρχος Νέας Αλικαρνασσού
και ο κ. Διονύσιος Καλόφωνος, Διοικητής της Υ.Π.Α..
(βλέπε 6, 8, 10, 11 και 13)
10. α) Συζήτηση επί του σχεδίου 27.1.98πορίσματος επί της διερεύνησης
των δυσλειτουργιών μεταξύ των 
θεσμικών φορέων που καθυστερούν 
την εγκατάσταση ραντάρ προσέγγισης
στα αεροδρόμια Θεσσαλονίκης
και Ηρακλείου. (βλέπε 6,8,9,11 και 13)
β) Συζήτηση επί του σχεδίου
πορίσματος για την αποτελεσματικότητα 
της νομοθεσίας για την πρόληψη και
καταστολή της νομιμοποίησης εσόδων 
από εγκληματικές δραστηριότητες.
(βλέπε 4, 7 και 13)
γ) Χρονοδιάγραμμα εργασιών της
Επιτροπής για το προσεχές εξάμηνο.
11. α) Ενημέρωση της Επιτροπής από 4.2.98 τον Υφυπουργό Εθνικής Οικονομίας
κ. Χρήστο Πάχτα επί
του θέματος του Χρηματιστηρίου 
Αξιών Αθηνών. (βλέπε 3 και 13)
β) Συζήτηση επί του σχεδίου
πορίσματος επί της διερεύνησης 
των δυσλειτουργιών μεταξύ των 
θεσμικών φορέων, που καθυστερούν 
την εγκατάσταση ραντάρ προσέγγισης 
στα αεροδρόμια Θεσσαλονίκης 
και Ηρακλείου. (βλέπε 6,8,9,10 και 13)
12. Ακρόαση από τα μέλη της Επιτροπής, 9.2.98 του προτεινόμενου για διορισμό
στη θέση του Συνηγόρου του Πολίτη. 
Στην Επιτροπή παρίσταντο ο Υπουργός
Εσωτερικών, Δημόσιας Διοίκησης και
Αποκέντρωσης κ. Αλέξανδρος Παπαδόπουλος
και ο προτεινόμενος για διορισμό στη θέση
του Συνηγόρου του Πολίτη κ. Νικηφόρος
Διαμαντούρος.
13. α) Συζήτηση επί του σχεδίου 18.2.98πορίσματος επί της διερεύνησης των
δυσλειτουργιών μεταξύ των θεσμικών 
φορέων που καθυστερούν την 
εγκατάσταση ραντάρ προσέγγισης
στα αεροδρόμια Θεσσαλονίκης και
Ηρακλείου. (βλέπε 6,8,9,10 και 11)
β) Συζήτηση επί του
πορίσματος για το θέμα του 
Χρηματιστηρίου Αξιών Αθηνών.
γ) Ακρόαση των μελών της
Επιτροπής, που προβλέπεται από 
το νόμο 2331/95 για την πρόληψη
και καταστολή της νομιμοποίησης
εσόδων από εγκληματικές πράξεις.
Συζήτηση για την αποτελεσματικότητα
της νομοθεσίας και τις εξελίξεις
που σημειώθηκαν, κατά το χρονικό 
διάστημα που μεσολάβησε από 
την προηγούμενη ακρόαση της 
Επιτροπής. (βλέπε 4, 7 και 10)
 

  



Σελίδα 11913 
Την Επιτροπή ενημέρωσαν οι κ.κ.
Στ. Γαβράς, Πρόεδρος της Επιτροπής
του ν. 2331/95 - Εφέτης, Π. Νικολούδης,
αναπληρωτής Πρόεδρος της Επιτροπής -
Εισαγγελέας, Γ. Τραγάκης, Εθνικός 
Εκπρόσωπος FATF - ΟΟΣΑ, Π. Γεωργουλέας,
Υποδιευθυντής της Διεύθυνσης Γενικής
Επιθεώρησης Τραπεζών και η Ισμήνη Χίνου,
Διευθύντρια του Χρηματιστηρίου Αθηνών.
14. α) 'Εγκριση της εισηγήσεως 5.3.98 για τη διερεύνηση ενδεχομένων
παραλείψεων ή δυσλειτουργιών 
στη συνεργασία μεταξύ των θεσμικών 
οργάνων της Τοπικής Αυτοδιοίκησης 
και της Υπηρεσίας Πολιτικής 
Αεροπορίας ή άλλων Υπηρεσιών, 
που παρεμπόδισαν την τοποθέτηση
ραντάρ προσέγγισης στα Αεροδρόμια
Θεσσαλονίκης και Ηρακλείου.
(βλέπε 6,8,9,10,11, και 13)
β) 'Εγκριση της συμπληρωματικής
εκθέσεως για το Χρηματιστήριο
Αξιών Αθηνών.
γ) Συζήτηση και έγκριση της
εισηγήσεως για την αποτελεσματικότητα 
της νομοθεσίας προς πρόληψη και 
καταστολή της νομιμοποίησης εσόδων 
από εγκληματικές πράξεις. (Ν. 2331/95)
(βλέπε 4,7,10 και 13)
Την Επιτροπή ενημέρωσαν οι κ.κ.
Ν. Καβαλιέρος, πρώην Πρόεδρος της
Επιτροπής Καζίνων, Παντελής Ανδρέου
Πρόεδρος της Επιτροπής Καζίνων
Ν. Δάνδαλος, Προϊστάμενος της Διεύθυνσης
Καζίνων του Υπουργείου Ανάπτυξης, Ν.
Αλεξόπουλος, Διευθυντής της Τράπεζας
της Ελλάδας.
15. α) Συζήτηση επι της εισηγήσεως 12.3.98για την αποτελεσματικότητα
της νομοθεσίας προς πρόληψη και
καταστολή της νομιμοποίησης εσόδων
από εγκληματικές πράξεις. (Ν. 2331/95)
(βλέπε 4,7,10,13,14 και 17)
β) Εξέταση της λειτουργίας
της Επιτροπής Καζίνων σύμφωνα
με το νόμο 2206/94. (βλέπε 17)
Την Επιτροπή ενημέρωσαν οι κ.κ.
Νικόλαος Καβαλιέρος, πρώην Πρόεδρος
της Επιτροπής Καζίνων, Παντελής Ανδρέου
νυν Πρόεδρος της Επιτροπής Καζίνων,
Νικόλαος Δάνδαλος, Προϊστάμενος της
Διεύθυνσης Καζίνων του Υπουργείου
Ανάπτυξης και Νικόλαος Αλεξόπουλος
Διευθυντής της Τράπεζας της Ελλάδος
στη Διεύθυνση Εργασιών Δημοσίου.
16. Ενημέρωση από τον Πρόεδρο 19.3.98 του Ανωτάτου Συμβουλίου Επιλογής
Προσωπικού (Α.Σ.Ε.Π.) κ. Μιχαήλ 
Παπαδάκη και το μέλος του Α.Σ.Ε.Π.
κ. Γεώργιο Βέη για τον τρόπο εφαρμογής
του ν. 2190/94 και τις ενδεχόμενες
δυσλειτουργίες. (βλέπε 20 ή 21 ή )
17. α) Συζήτηση επί της εισηγήσεως 1.4.98για την αποτελεσματικότητα
της νομοθεσίας προς πρόληψη και
καταστολή της νομιμοποίησης εσόδων
από εγκληματικές πράξεις. (Ν. 2331/95)
(βλέπε 4,7,10,13,14, και 15)
β) Συνέχεια της ακροάσεως της Επιτροπής
Καζίνων και με τη συμμετοχή των 
Διευθυντών Καζίνων, προκειμένου 
να παράσχουν διευκρινήσεις επί 
των πορισμάτων, που προέκυψαν 
από την ακρόαση της Επιτροπής 
Καζίνων του ν. 2206/94. (βλέπεκαι 15)
Την Επιτροπή ενημέρωσαν οι κ.κ.
Παντελής Ανδρέου, Πρόεδρος της 
Επιτροπής Καζίνων και Νικόλαος Δάνδαλος, 
Δ/ντής της Διεύθυνσης Καζίνων και
από το Καζίνο Λουτρακίου
ο κ. Ιωάννης Παπαπολίτης,
Νομικός Σύμβουλος, ο κ. Anthony Saracine, 
Διευθυντής Παιγνίων και ο κ. Ζαν Κοέν, 
Εκπρόσωπος Τύπου. Επίσης
από το Καζίνο Θεσσαλονίκης ο κ. Γεώργιος Γαλανάκης,
Πρόεδρος Δ.Σ. και Διευθύνων Σύμβουλος. 
από το Καζίνο Ρίου ο κ. Κωνσταντίνος Μαυράκης,
Αντιπρόεδρος Δ.Σ. και Νομικός Εκπρόσωπος, 
ο κ. Ευάγγελος Κισσαμιτάκης, Γενικός Διευθυντής 
και ο κ. Θέμης Γιαννακού, Διευθυντής Παιγνίων,
από το Καζίνο Ξάνθης, ο κ. Παντελής Παντελάκης,
Γενικός Διευθυντής, από το Καζίνο Πόρτο Καρρά, ο κ. Νικόλαος Σαλαβράκος,
Νομικός Σύμβουλος και ο κ. Νικόλαος Αποστόλου, 
Διευθυντής Παιγνίων,
από το Καζίνο Σύρου, ο κ. Θεοδόσης Βασιλόπουλος,
Σύμβουλος Διοίκησης,
από τα Κρατικά Καζίνα του ΕΟΤ (Πάρνηθας, Κέρκυρας, Ρόδου),
ο κ. Σωτήριος Παρδάλης, Γενικός Διευθυντής 
Καζίνου Πάρνηθας και ο κ. Παναγιώτης Σκούρος, 
Εκπρόσωπος των
Εργαζομένων στα Κρατικά Καζίνο.
18. α) Συζήτηση επί της εισηγήσεως 28.4.98του μέλους της Επιτροπής κ.
Τηλέμαχου Χυτήρη για τη διαδικασία
χορήγησης αδειών λειτουργίας σε
τηλεοπτικούς σταθμούς εθνικής,
περιφερειακής και τοπικής εμβέλειας.
(βλέπεκαι 19)
β) Συζήτηση επί της εκθέσεως
του Προέδρου του Εθνικού
Ραδιοτηλεοπτικού Συμβουλίου.
(βλέπεκαι 19)
Την Επιτροπή ενημέρωσαν οι κ.κ.
Νικόλαος Αθανασάκης, Γενικός Γραμματέας
Τύπου και Μέσων Μαζικής Ενημέρωσης
και ο Καθηγητής Γεώργιος Κασιμάτης, Πρόεδρος του
Εθνικού Ραδιοτηλεοπτικού Συμβουλίου.
19. α) Συνέχιση της συζήτησης επί 5.5.98της εισηγήσεως του μέλους της
Επιτροπής κ. Τηλέμαχου Χυτήρη 
για τη διαδικασία χορήγησης αδειών
λειτουργίας σε τηλεοπτικούς σταθμούς
εθνικής, περιφερειακής και
τοπικής εμβέλειας. (βλέπεκαι 18)
β) Συνέχιση της συζήτησης επί της
εκθέσεως του Προέδρου του Εθνικού
Ραδιοτηλεοπτικού Σταθμού. (βλέπεκαι 18)
Την Επιτροπή ενημέρωσαν οι κ.κ.
Νικόλαος Αθανασάκης, Γενικός Γραμματέας
Τύπου και Μέσων Μαζικής Ενημέρωσης
και ο Καθηγητής Γεώργιος Κασιμάτης, Πρόεδρος του
Εθνικού Ραδιοτηλεοπτικού Συμβουλίου.
20. α) Ενημέρωση των μελών της Επιτροπής 	19.5.98
από εκπροσώπους της Επιτροπής
Ελέγχου Πράξεων Οργάνων Νομαρχιακής
Αυτοδιοίκησης.
β) 'Εγκριση της Εισηγήσεως του
μέλους της Επιτροπής κ. 
Προκόπη Παυλόπουλου για το ΑΣΕΠ.
Την Επιτροπή ενημέρωσαν οι κ.κ.
 

  



Σελίδα 11914 
Χρήστος Βρινιώτης, Πρόεδρος Πρωτοδικών
και Πρόεδρος της Επιτροπής Ελέγχου Πράξεων
Οργάνων Νομαρχιακής Αυτοδιοίκησης, Πέτρος
Κουλούρης, μέλος της Επιτροπής και 
Κωνσταντίνος Θεοδωρόπουλος, μέλος της Επιτροπής.
21. α) Ενημέρωση των μελών της Επιτροπής 27.5.98από τον Υπουργό Τύπου και Μέσων
Μαζικής Ενημέρωσης κ. Δημήτριο Ρέππα 
για την ψηφιακή τηλεόραση
β) Συζήτηση επί της εισηγήσεως
του μέλους της Επιτροπής,
κ. Προκόπη Παυλόπουλου για το ΑΣΕΠ.
(βλέπε 16, 20 και)
γ) Ακρόαση εκπροσώπων του
Πανελληνίου Συλλόγου Ηλεκτρονικών
Μηχανικών της Υπηρεσίας Πολιτικής 
Αεροπορίας και του Διοικητού της 
Υπηρεσίας Πολιτικής Αεροπορίας 
για τη Συμφωνία Υ.Π.Α. - EUROCONTROL.
Την Επιτροπή ενημέρωσε ο Υπουργός
Τύπου και Μ.Μ.Ε. κ. Δημήτριος Ρέππας.
Παρίσταντο επίσης οι κ.κ. Διονύσιος
Καλόφωνος, Διοικητής Υ.Π.Α., 
κ. Κωνσταντίνος Κυριακάκης,
Ευάγγελος Μαλτέζος, Γενικός Διευθυντής 
Αεροναυτιλίας της Υ.Π.Α., Μιχαήλ Κλείδης,
Πρόεδρος της 'Ενωσης Ηλεκτρονικών της ΥΠΑ
και άλλοι εκπρόσωποι του Συλλόγου Εργαζομένων
της Υ.Π.Α..
22. 'Εγκριση εισηγήσεως σχετικά 4.6.98με τα καζίνο.
23. α) Ακρόαση εκπροσώπων του Πανελληνίου 11.6.98Συλλόγου Ηλεκτρονικών Μηχανικών
της Υπηρεσίας Πολιτικής Αεροπορίας
και του Διοικητού της Υπηρεσίας
Πολιτικής Αεροπορίας για τη Συμφωνία
Υ.Π.Α. - ΕUROCONTROL).Στην Επιτροπή
παρέστησαν, ο κ. Διονύσιος Καλόφωνος,
Διοικητής Υ.Π.Α., ο κ. Ευάγγελος Μαλτέζος,
Γενικός Διευθυντής Αεροναυτιλίας, ο κ.
Κωνσταντίνος Κυριακάκης, Διευθυντής Ηλεκτρονικών
Υ.Π.Α. και ο κ. Μιχαήλ Κλειδής,
Πρόεδρος Εργαζομένων Υ.Π.Α..
β) Ενημέρωση της Επιτροπής
από τον Πρόεδρο του Ο.Τ.Ε., 
κ. Δημήτριο Παπούλια, από το Διευθύνοντα
Σύμβουλο του Ο.Τ.Ε. κ. Γεώργιο Χρυσολούρη,
από τον Πρόεδρο της Ε.Ρ.Τ. Α.Ε.,
κ. Παναγιώτη Παναγιώτου,
από τον Πρόεδρο του Ε.Σ.Ρ., 
κ. Γεώργιο Κασιμάτη και
από τον Γενικό Γραμματέα του Υπουργείου
Μεταφορών και Επικοινωνιών, 
κ. Χρόνη Ιωαννίδη
σχετικά με την
ψηφιακή τηλεόραση.
'Εγκριση της εισηγήσεως για τα ΑΣΕΠ.
24. Συνέχεια ενημέρωσης των μελών 16.6.98της Επιτροπής, σχετικά με την
ψηφιακή τηλεόραση, από τους κ.κ.
Δημήτριο Παπούλια, Πρόεδρο του
Διοικητικού Συμβουλίου του Ο.Τ.Ε.,
Γεώργιο Χρυσολούρη, Διευθύνοντα Σύμβουλο
του Ο.Τ.Ε., Παναγιώτη Παναγιώτου,
Πρόεδρο του Διοικητικού
Συμβουλίου της Ε.Ρ.Τ., Γεώργιο Κασιμάτη,
Πρόεδρο του Εθνικού Ραδιοτηλεοπτικού
Συμβουλίου και Πολυχρόνη Ιωαννίδη,
Γενικό Γραμματέα Επικοινωνιών
του Υπουργείου Μεταφορών και Επικοινωνιών.
25. α) Ενημέρωση της Επιτροπής, 25.6.98από τους Βουλευτές κ.κ.
Εμμανουήλ Κεφαλογιάννη και
Προκόπη Παυλόπουλο, σχετικά με
την έρευνά τους για την ψηφιακή τηλεόραση.
β) Ακρόαση των Διευθυντών των
αρμοδίων Διευθύνσεων των
Υπουργείων Οικονομικών και Εθνικής Παιδείας
και Θρησκευμάτων σχετικά με τα
εθνικά κληροδοτήματα.
γ) 'Εγκριση της εισηγήσεως
του Βουλευτού κ. Τηλέμαχου Χυτήρη,
σχετικά με τη διαδικασία παροχής αδειών
ραδιοφωνικών και τηλεοπτικών σταθμών.
ΣΥΝΟΛΟ ΣΥΝΕΔΡΙΑΣΕΩΝ: 25
Β. Ειδικότερα:
1) ΜΕ ΤΗ ΘΕΣΜΙΚΗ ΛΕΙΤΟΥΡΓΙΑ ΤΟΥ ΧΡΗΜΑΤΙΣΤΗΡΙΟΥ ΑΞΙΩΝ ΑΘΗΝΩΝ.
Την Επιτροπή ενημέρωσαν οι κ.κ. Χρήστος Πάχτας, Υφυπουργός Εθνικής Οικονομίας, Απόστολος Φωτιάδης, Γενικός Γραμματέας του Υπουργείου Εθνικής Οικονομίας, Ευθύμιος Χριστοδούλου, Ευρωβουλευτής, πρώην Υποδιοικητής της Τράπεζας της Ελλάδος, Νικόλαος Κυριαζίδης, πρώην Υποδιοικητης Τράπεζας της Ελλάδος και πρώην εκπρόσωπος της Ελλάδας στο Διεθνές Νομισματικό Ταμείο, Δημήτριος Μόσχος, εκπρόσωπος της Τράπεζας της Ελλάδας στην Επιτροπή Κεφαλαιαγοράς, Ευθύμιος Γκατζώνας, εκπρόσωπος της Τράπεζας της Ελλάδας στο Δ.Σ. του ΧΑΑ, Εμμανουήλ Ξανθάκης, Πρόεδρος του Χρηματιστηρίου Αξιών Αθηνών, Σταύρος Θωμαδάκης, Πρόεδρος της Επιτροπής Κεφαλαιαγοράς, Δημήτριος Καραγκούνης, Πρόεδρος της Ενώσεως Μετόχων Ελληνικών Ανώνυμων Εταιρειών Χρηματιστηρίου Αθηνών και Γεώργιος Αλβανός, Πρόεδρος του Πανελληνίου Συνδέσμου Επενδυτών του Χρηματιστηρίου Αθηνών.
Μετά από τις προαναφερόμενες ακροάσεις η Επιτροπή αντάλλαξε απόψεις τις οποίες διετύπωσε σε κείμενο που απέστειλε στον κ. Πρόεδρο της Βουλής και έχει ως κατωτέρω:
ΘΕΜΑ: ΘΕΣΜΙΚΗ ΛΕΙΤΟΥΡΓΙΑ ΤΟΥ ΧΡΗΜΑΤΙΣΤΗΡΙΟΥ
ΑΞΙΩΝ ΑΘΗΝΩΝ
Με απόφαση του Προέδρου της Επιτροπής Θεσμών και Διαφάνειας της Βουλής των Ελλήνων, Βουλευτή κ. Ιωάννη Καψή, ορισθήκαμε ως εισηγητές επί του θέματος που αφορά το αν και κατά πόσο, σύμφωνα με τις διατάξεις του άρθρου 3 παρ. 1 του ν.2324/1995 "τροποποίηση της νομοθεσίας για το Χρηματιστήριο Αξιών, οργάνωση της Επιτροπής Κεφαλαιαγοράς, σύστημα εγγύησης καταθέσεων και άλλες διατάξεις" (ΦΕΚ 146/Α' 17.8.1995), υπάρχει κώλυμα ή ασυμβίβαστο συμμετοχής στο Διοικητικό Συμβούλιο της ανώνυμης εταιρείας "Χρηματιστήριο Αξιών Αθηνών Α.Ε." μελών διοικητικού συμβουλίου ανώνυμων εταιρειών, εισηγμένων στο Χρηματιστήριο αυτό.
Επί του ως άνω θέματος η εισήγησή μας έχει ως εξής:
Ι. ΟΙ ΚΡΙΣΙΜΕΣ ΔΙΑΤΑΞΕΙΣ.
Κρίσιμες για το συγκεκριμένο ζήτημα είναι οι προαναφερόμενες διατάξεις του άρθρου 3 παρ. 1 του ν.2324/1995, με τις οποίες τροποποιήθηκαν οι διατάξεις του άρθρου 12 παρ. 1 του ν.1806/1988 (ΦΕΚ 207 Α'). Σύμφωνα με τις διατάξεις αυτές:
"1. Το Χρηματιστήριο Αξιών Αθηνών Α.Ε. διοικείται από εννεαμελές Διοικητικό Συμβούλιο που διορίζεται με απόφαση του Υπουργού Εθνικής Οικονομίας.
2. Τρία μέλη του Διοικητικού Συμβουλίου ορίζονται από τον Υπουργό Εθνικής Οικονομίας μεταξύ προσώπων που έχουν ειδική πείρα και κύρος. 'Ενα από αυτά ορίζεται από τον Υπουργό Εθνικής Οικονομίας ως Πρόεδρος του Χρηματιστηρίου Αξιών Αθηνών Α.Ε., για το διορισμό του οποίου εφαρμόζονται οι διατάξεις των παρ. 3,4 και 5 του άρθρου 49Α' του Κανονισμού της Βουλής.
Δύο μέλη του Διοικητικού Συμβουλίου εκλέγονται από τα τακτικά μέλη του Χρηματιστηρίου Αξιών Αθηνών και είναι είτε χρηματιστές είτε χρηματιστηριακοί εκπρόσωποι είτε μέλη 
 

  



Σελίδα 11915 
διοικητικού συμβουλίου ανώνυμης χρηματιστηριακής εταιρείας. 'Ενα μέλος του Διοικητικού Συμβουλίου ορίζεται από την Τράπεζα της Ελλάδος, ένα μέλος από το Εμπορικό και Βιομηχανικό Επιμελητήριο Αθηνών, ένα μέλος από την 'Ενωση Θεσμικών Επενδυτών και ένα μέλος εκλέγεται από τους εργαζόμενους στο Χρηματιστήριο Αξιών Αθηνών Α.Ε. με καθολική και άμεση ψηφοφορία".
II. Η ΕΡΜΗΝΕΙΑ ΚΑΙ ΕΦΑΡΜΟΓΗ ΤΟΥΣ ΣΤΗΝ ΠΡΟΚΕΙΜΕΝΗ ΠΕΡΙΠΤΩΣΗ.
Η γραμματική και τελολογική ερμηνεία των ως άνω διατάξεων στην προκείμενη περίπτωση οδηγεί στην ακόλουθη σειρά συλλογισμών:
Α. Η σιωπή του νομοθέτη.
Οι διατάξεις αυτές φαίνεται, prima faciae, να σιωπούν ως προς το αν υφίσταται κώλυμα ή ασυμβίβαστο συμμετοχής στο διοικητικό Συμβούλιο της ανώνυμης εταιρείας "Χρηματιστήριο Αξιών Αθηνών Α.Ε." μελών διοικητικού συμβουλίου ανώνυμων εταιρειών, εισηγμένων στο Χρηματιστήριο αυτό. Ειδικότερα:
1. Προβλέπουν βεβαίως, ρητώς, ότι τα δύο από τα μέλη του Διοικητικού Συμβουλίου του ως άνω Χρηματιστηρίου μπορεί να είναι:
α) Είτε χρηματιστές,
β) Είτε χρηματιστηριακοί εκπρόσωποι,
γ) Είτε μέλη διοικητικού συμβουλίου ανώνυμης χρηματιστηριακής εταιρείας.
2. Δεν καθιερώνουν όμως, τουλάχιστον ρητώς, απαγόρευση συμμετοχής στο Διοικητικό Συμβούλιο του Χρηματιστηρίου Αξιών Αθηνών μελών διοικητικού συμβουλίου ανώνυμων εταιρειών, εισηγμένων στο Χρηματιστήριο αυτό.
Β. Η γενική αρχή της αμεροληψίας.
Από μόνη όμως την έλλειψη τέτοιας απαγόρευσης δεν μπορεί να συναχθεί και το αντίθετο, ήτοι ότι επιτρέπεται, εν πάση περιπτώσει, να συμμετέχουν στο Διοικητικό Συμβούλιο του Χρηματιστηρίου Αξιών Αθηνών μέλη διοικητικού συμβουλίου ανώνυμων εταιρειών, εισηγμένων στο Χρηματιστήριο αυτό, πριν ερευνηθεί αν και κατά πόσον οι κρίσιμες διατάξεις του άρθρου 3 παρ. 1 του ν.2324/1995 συμπληρώνονται, ενδεχομένως, από γενική αρχή που εφαρμόζεται στη συγκεκριμένη περίπτωση.
1. Είναι γνωστό ότι στους κανόνες του διοικητικού δικαίου περιλαμβάνονται και γενικές αρχές, οι οποίες, χωρίς να είναι διατυπωμένες ρητώς σε ορισμένο νομοθετικό κείμενο, προκύπτουν από το σύνολο της νομοθεσίας και ρυθμίζουν θέματα οργάνωσης και λειτουργίας των διοικητικών οργάνων, μονοπρόσωπων και συλλογικών, του ευρύτερου δημόσιου τομέα (άρθρο 1 παρ. 6 του ν.1256/1982). Οι γενικές αυτές αρχές έχουν συμπληρωματικό χαρακτήρα και εμφανίζουν υπονομοθετική μεν αλλά υπερκανονιστική ισχύ, με την έννοια ότι εφαρμόζονται υποχρεωτικώς εφόσον ο νόμος δεν αποκλείει, και μάλιστα ρητώς και αδιαστίκτως, μια τέτοια εφαρμογή (βλ. π.χ. τις αποφάσεις Σ.τ.Ε. 1596/1987, 2786/1989).
2. Τέτοια γενική αρχή, που ισχύει μάλιστα τόσο για τα μονοπρόσωπα (βλ.π.χ. την απόφαση Σ.τ.Ε. 689/1987) όσο και για τα συλλογικά (βλ. π.χ. την απόφαση Σ.τ.Ε. 3182/1989) διοικητικά όργανα του ως άνω ευρύτερου δημόσιου τομέα, είναι και εκείνη της αμεροληψίας. Κατά την αρχή αυτή τα πρόσωπα που στελεχώνουν διοικητικά όργανα πρέπει να παρέχουν πλήρεις εγγυήσεις αμερόληπτης κρίσης, ώστε να δημιουργείται στον διοικούμενο η πεποίθηση για το αδιάβλητο των ενεργειών τους (βλ. π.χ. τις αποφάσεις Σ.τ.Ε. 4678/1983, 5369/1987, 3122/1988). Σύμφωνα με τη γενική αρχή της αμεροληψίας, όπως έχει εξειδικευθεί ιδίως από τη νομολογία του Συμβουλίου της Επικρατείας:
(α) Στις συνεδριάσεις συλλογικών διοικητικών οργάνων δεν είναι επιτρεπτό να μετέχουν, μεταξύ άλλων, πρόσωπα, τα οποία έχουν ιδιαίτερο συμφέρον από την έκβαση υποθέσεων που κρίνονται από τα όργανα αυτά (βλ. π.χ. τις αποφάσεις Σ.τ.Ε. 1980/1983, 3340/1988, 1425/1989, 115/1994). Διότι, υπό διαφορετική εκδοχή, δημιουργείται τεκμήριο επηρεασμού τους, που κλονίζει την εμπιστοσύνη του διοικουμένου ως προς την αντικειμενικότητα της κρίσης τους (βλ. π.χ. την απόφαση Σ.τ.Ε. 4911/1984).
(β) Η απαγόρευση αυτή ισχύει ανεξάρτητα από το αν οι σχετικές με τη συγκρότηση και σύνθεση του συλλογικού διοικητικού οργάνου διατάξεις προβλέπουν συγκεκριμένα κωλύματα ή ασυμβίβαστα (βλ. π.χ. την απόφαση Σ.τ.Ε. 270/1978).
Γ. Η γενική αρχή της αμεροληψίας στο πλαίσιο εφαρμογής των διατάξεων του άρθρου 3 παρ. 1 του ν.2324/1995.
Οι προηγούμενες σκέψεις οδηγούν στη συναγωγή και των εξής συμπερασμάτων:
1. Αποτελεί γεγονός αναμφισβήτητο ότι οι αποφάσεις του Διοικητικού Συμβουλίου της ανώνυμης εταιρείας "Χρηματιστήριο Αξιών Αθηνών Α.Ε.", οργάνου του κατά τ'ανωτέρω ευρύτερου δημόσιου τομέα, ασκούν επιρροή επί των ανώνυμων εταιρειών, που είναι εισηγμένες στο Χρηματιστήριο αυτό. Κατά συνέπεια τα μέλη του διοικητικού συμβουλίου τέτοιων ανώνυμων εταιρειών έχουν ιδιαίτερο συμφέρον από την έκβαση υποθέσεων, οι οποίες κρίνονται από το Διοικητικό Συμβούλιο του Χρηματιστηρίου Αξιών Αθηνών. 'Αρα, και σύμφωνα με την προαναφερόμενη αρχή της αμεροληψίας, τα μέλη αυτών των Διοικητικών Συμβουλίων δεν μπορούν να μετέχουν νομίμως και στο Διοικητικό Συμβούλιο του Χρηματιστηρίου Αξιών Αθηνών. Και τούτο ανεξάρτητα από το αν και κατά πόσον οι περί του Διοικητικού αυτού Συμβουλίου διατάξεις προβλέπουν συγκεκριμένα κωλύματα ή ασυμβίβαστα.
2. Μόνον αν οι διατάξεις αυτές, ήτοι οι διατάξεις του άρθρου 3 παρ. 1 του ν.2324/1995, προέβλεπαν ρητώς και αδιαστίκτως ότι αποκλείεται στην προκείμενη περίπτωση η εφαρμογή της αρχής της αμεροληψίας είτε ότι μπορούν να μετέχουν στο Διοικητικό Συμβούλιο του Χρηματιστηρίου Αξιών Αθηνών και μέλη διοικητικού συμβουλίου ανώνυμης εταιρείας εισηγμένης στο Χρηματιστήριο αυτό, θα μπορούσε να συναχθεί αντίθετο συμπέρασμα.
3. 'Ομως οι διατάξεις του άρθρου 3 παρ. 1 του ν.2324/1995:
(α) 'Οχι μόνο δεν αποκλείουν, καθ'οιονδήποτε τρόπο, την εφαρμογή της αρχής της αμεροληψίας στην περίπτωση της συγκρότησης και σύνθεσης του Διοικητικού Συμβουλίου του Χρηματιστηρίου Αξιών Αθηνών.
(β) Αλλά, αντιθέτως μάλιστα, εκ του ότι προβλέπουν τη συμμετοχή σ'αυτό μόνο μελών διοικητικού συμβουλίου ανώνυμης χρηματιστηριακής εταιρείας, οδηγούν, a contrario, στο συμπέρασμα ότι αποκλείουν, έστω και εμμέσως, τη συμμετοχή μελών διοικητικού συμβουλίου ανώνυμης εταιρείας εισηγμένης στο Χρηματιστήριο Αξιών Αθηνών.
III. ΣΥΜΠΕΡΑΣΜΑ
Με βάση τα όσα ήδη εκτέθηκαν θεωρούμε ότι, στο πλαίσιο εφαρμογής των διατάξεων του άρθρου 3 παρ. 1 του ν.2324/1995, όπως αυτές συμπληρώνονται από τη γενική αρχή της αμεροληψίας, δεν επιτρέπεται η συμμετοχή μελών διοικητικού συμβουλίου ανώνυμων εταιρειών, εισηγμένων στο Χρηματιστήριο Αξιών Αθηνών, και στο Διοικητικό Συμβούλιο της ανώνυμης εταιρείας "Χρηματιστήριο Αξιών Αθηνών Α.Ε.".
2) ΜΕ ΤΗ ΔΙΕΡΕΥΝΗΣΗ ΕΝΔΕΧΟΜΕΝΩΝ ΠΑΡΑΛΕΙΨΕΩΝ 'Η ΔΥΣΛΕΙΤΟΥΡΓΙΩΝ ΣΤΗ ΣΥΝΕΡΓΑΣΙΑ ΜΕΤΑΞΥ ΤΩΝ ΘΕΣΜΙΚΩΝ ΟΡΓΑΝΩΝ ΤΗΣ ΤΟΠΙΚΗΣ ΑΥΤΟΔΙΟΙΚΗΣΗΣ ΚΑΙ ΤΗΣ ΥΠΗΡΕΣΙΑΣ ΠΟΛΙΤΙΚΗΣ ΑΕΡΟΠΟΡΙΑΣ 'Η ΑΛΛΩΝ ΥΠΗΡΕΣΙΩΝ ΠΟΥ ΠΑΡΕΜΠΟΔΙΣΑΝ ΤΗΝ ΤΟΠΟΘΕΤΗΣΗ ΡΑΝΤΑΡ ΠΡΟΣΕΓΓΙΣΗΣ ΣΤΟ ΑΕΡΟΔΡΟΜΙΟ ΤΗΣ ΘΕΣΣΑΛΟΝΙΚΗΣ.
Την Επιτροπή ενημέρωσαν οι κ.κ. Αναστάσιος Μαντέλης, Υπουργός Μεταφορών και Επικοινωνιών, Κωνσταντίνος Παπαδόπουλος, Νομάρχης Θεσσαλονίκης, Διονύσιος Καλόφωνος, Διοικητής της Υ.Π.Α., Γεώργιος Σουλαδάκης, Υποδιοικητής της Υ.Π.Α., Αντώνιος Μάντζαρης, Πρόεδρος του Κοινοτικού Συμβουλίου Περαίας Θεσσαλονικής, Φ. Κωνσταντίνου, Καθηγητής Εθνικού Μετσοβίου Πολυτεχνείου, Ιωάννης Γαρεφαλάκης, Νομάρχης Ηρακλείου, Ιωάννης Πατεράκης, Δήμαρχος Νέας Αλικαρνασσού Ηρακλείου και αρμόδιοι υπηρεσιακοί παράγοντες της Υ.Π.Α.. 
Μετά τις προαναφερόμενες ακροάσεις η Επιτροπή αντάλλαξε απόψεις και διατύπωσε την κατωτέρω εισήγηση:
 

  



Σελίδα 11916 
ΣΥΝΤΟΜΟ ΙΣΤΟΡΙΚΟ
Με βάση τις ακροάσεις και τα έγγραφα που κατατέθηκαν στην Επιτροπή.
- Η εγκατάσταση των συστημάτων τερματικών ραντάρ - προσέγγισης- στα τέσσερα μεγάλα περιφερειακά αεροδρόμια (Θεσσαλονίκης - Ηρακλείου - Ρόδου - Κέρκυρας) αποτελούσε μέρος του μεγάλου ενιαίου προγράμματος εκσυγχρονισμού του εθνικού συστήματος των υπηρεσιών εναέριας κυκλοφορίας, που περιελάμβανε επιπλέον 6 συστήματα (Τερματικό ραντάρ Αθηνών -ATARS, Τέσσερα συστήματα Ραντάρ Διαδρομής-ΗERAS, Συστήματα επεξεργασίας -απεικόνισης πληροφοριών, Ραντάρ και επεξεργασίας σχεδίων πτήσεων-PALLAS, Αυτόματο τηλετυπικό κέντρο Αθηνών- AFTN, Σύστημα τηλεπικοινωνιών και τηλεχειρισμού των αναμεταβιβαστικών σταθμών-VAR, και εκπαιδευτική προσομοιωτή Ραντάρ -SIMULATOR).
-H απόφαση αυτή ελήφθη αρχές του 1989.
- Το 1991 αποχωρίζονται τα 4 ραντάρ προσέγγισης από τη διαδικασία προμήθειας των 6 υπολοίπων συστημάτων.
- Το 1991 (17.5.1991) αποφασίζεται η έκγριση της προμήθειας των 4 ραντάρ προσέγγισης με επιλογή. Η επιλογή αυτή δεν έγινε.
- Το 1992 (23.7.1992) αποφασίζεται η προκήρυξη ανοικτού διαγωνισμού για την προμήθειά τους.
- Το 1993 (20.9.1993) διαπιστώνεται ότι ο σχετικός διαγωνισμός δεν έχει αποδώσει αποτέλεσμα και αποδεσμεύονται οι σχετικές πιστώσεις.
- Το 1994 διαμορφώνεται το πρόγραμμα PATROCLOS που προβλέπει την προμήθεια, εγκατάσταση και θέση σε λειτουργία:
Α. Τεσσάρων συστημάτων τερματικών ραντάρ (προσέγγισης) στα αεροδρόμια Θεσσαλονίκης, Ηρακλείου, Ρόδου, Κέρκυρας.
Β. Τεσσάρων συστημάτων επικοινωνιών ομιλίας και ελέγχου στα ίδια τέσσερα αεροδρόμια.
- Το 1994 (4.10.1994) υπογράφεται η σχετική υπουργική απόφαση και η ανακήρυξη ανοικτού διαγωνισμού και για τα δύο συστήματα.
- Το 1995 (5.7.1995) το πρόγραμμα αυτό εντάσσεται σε κοινοτικά προγράμματα (Ταμείο Συνοχής) και χρηματοδοτείται κατά 85%. Τελικός χρονικός ορίζοντας απορρόφησης τέλος 1998.
- Το 1995 (25.10.95 και 21.11.95 αντίστοιχα) κατακυρώνονται οι σχετικές προμήθειες των δύο συστημάτων. Για τα 4 ραντάρ η κατακύρωση αποφασίζεται στον οίκο ALENIA.
- Tο 1995 (22-12-1995) υπογράφονται οι σχετικές συμβάσεις με την ALE NIA.
- 31.12.96. Υποβολή από ΑLENIA μελέτης για τις θέσεις εγκατάστασης της κεφαλής των 4 ραντάρ.
- Χρόνος έναρξης υλοποίησης της σύμβασης 8.1.1996.
ΧΡΟΝΙΚΟ ΑΠΟ ΕΝΑΡΞΗ ΥΛΟΠΟΙΗΣΗΣ ΤΗΣ ΣΥΜΒΑΣΗΣ
Με βάση τις ακροάσεις και τα έγγραφα, που κατατέθηκαν στην Επιτροπή.
- 16.2.96. Αρχική επιλογή των θέσεων "Παραδείσι" Ρόδου, "'Αγιοι Δέκα" Κέρκυρας και "Δυοαοράκια" Ηρακλείου.
Η προταθείσα θέση εντός του αεροδρομίου Θεσ/νίκης απορρίπτεται γιατί είχε σοβαρά επιχειρησιακά προβλήματα.
- 22.2.96. Το Eurocontrol γνωμοδοτεί ότι οι τρεις ανωτέρω επιλογές είναι οι μόνες κατάλληλες για την εγκατάσταση των κεφαλών ραντάρ.
- 25.3.96. Νέα αρχική επιλογή για τη Θεσσαλονίκη η θέση "Τούμπα".
- 9.4.96. Η θέση "Τούμπα" διαπιστώνεται ότι είναι αρχαιολογικός χώρος για τον οποίο δεν δίδεται άδεια εγκατάστασης.
- 24.4.96. Νέα πρόταση για τη Θεσ/νίκη η θέση "Αντλιοστάσιο" της Κοινότητας Περαίας ως η μόνη ικανοποιούσα τις επιχειρησιακές ανάγκες.
- 7.5.96. Επίσημη ανακοίνωση επιλογής των θέσεων "Παραδείσι" Ρόδου, "'Αγιοι Δέκα" Κέρκυρας και "Δυοαοράκια" Ηρακλείου για χώρους εγκατάστασης.
- 15-5-96. Ανακοίνωση της θέσεως "Αντλιοστάσιο Περαίας" στη Θεσσαλονίκη .
- 5.8.96. Ανάθεση στο Εθνικό Μετσόβειο Πολυτεχνείο (ΕΜΠ) Καθηγητή κ. Φ. Κωνσταντίνου εκπόνηση Μελέτης Περιβαντολλογικών Επιπτώσεων (ΜΠΕ) από την εγκατάσταση Ραντάρ στις επιλεγείσες θέσεις των 4 Αεροδρομίων.
- 11.9.96. Επιστολή Υ.Π.Α. προς Κοινότητα Περαίας με την οποία ζητείται η παραχώρηση του χώρου.
- 17.9.96. Ενημέρωση του Κοινοτικού Συμβουλίου "Αγιοι Δέκα" Κερκύρας για τις επιπτώσεις από την εγκατάσταση.
- 30.9.96. Υποβολή της Μελέτης Περιβαντολλογικών Επιπτώσεων από το Εθνικό Μετσόβειο Πολυτεχνείο στην Υ.Π.Α. και έγκρισή της.
- 4.10.96 έως 9.10.96. Υποβολή των μελετών Περιβαντολλογικών Επιπτώσεων από την Υ.Π.Α. στις Νομαρχιακές Αυτοδιοικήσεις των 4 Νομών προς 'Εκδοση των Περιβαντολλογικών 'Ορων. (Συμπληρωματική Μελέτη Περιβαντολλογικών Επιπτώσεων απεστάλη στις 19.2.97).
- Από αυτή την ημερομηνία οι ενέργειες και οι χρόνοι διαφέρουν μεταξύ των 4 περιπτώσεων, ανάλογα με τις αντιδράσεις των σχετικών παραγόντων.
Στη ΡΟΔΟ.
Η Νομαρχία Δωδεκανήσου εκδίδει την απόφαση με τους Περιβαντολλογιούς όρους στις 11.11.96.
Στις 24.12.96 παραχωρείται ο χώρος εγκατάστασης από τη Διεύθυνση Δασών Δωδεκανήσου.
Στις 23.12.96 κατοχυρώνεται ο διαγωνισμός έργου "Οικοδομικές και Η/Μ εγκαταστάσεις τερματικού ραντάρ". Στις 20.1.97 ο Αερολιμενάρχης Ρόδου ενημερώνει την Υ.Π.Α. ότι άρχισαν οι εργασίες έργων υποδομής.
Στις 31.12.97 περατούνται οι εργασίες "Οικοδομικές και Η/Μ εγκαταστάσεις τερματικού ραντάρ".
Στην ΚΕΡΚΥΡΑ.
Η Νομαρχία Κερκύρας εκδίδει την απόφαση με τους Περιβαντολλογικούς όρους στις 25.10.96.
Ο χώρος έχει ήδη παραχωρηθεί από τις 30.9.96 από τη Διεύθυνση Δασών Ν. Κερκύρας ως ανήκουσα σε αυτήν. Και στις 2.12.96 γίνεται η έναρξη των εργασιών έργων υποδομής στο χώρο εγκατάστασης.
Αλλά στις 22.10.96 η Κοινότητα των "Αγ. Δέκα" ισχυρίζεται ότι αυτή έχει την κυριότητα του χώρου και παρεμποδίζονται τα έργα. Ακολουθούν δημόσιες συζητήσεις στην Κοινότητα "Αγ.Δέκα" με τον Καθηγητή κ. Κωνσταντίνου και τη Διοίκηση της Υ.Π.Α. για ενημέρωση των κατοίκων. Παρεμβαίνει ο Μητροπολίτης Κέρκυρας θέτοντας θέμα κυριότητας του χώρου με ταυτόχρονη δήλωση ότι παραχωρεί το χώρο για την εγκατάσταση.
Τελικά στις 9.5.97 γίνεται η επανέναρξη εργασιών οι οποίες σήμερα ευρίσκονται στο τελικό τους στάδιο.
Στο ΗΡΑΚΛΕΙΟ
Η Νομαρχία Ηρακλείου καλείται εκ νέου από την Υ.Π.Α. στις 30.6.97 για έκδοση Περιβαντολλογικών 'Ορων. Η σχετική απόφαση εκδίδεται στις 22.9.97.
Μέχρι τότε έχουν συμβεί τα εξής:
-Από τις 18.10.96 ο Δήμος Αλικαρνασσού με επιστολή του στην Υ.Π.Α. διαμαρτύρεται για την εγκατάσταση του Ραντάρ στο χώρο "Δυοαοράκια" και σημειώνει τις ανησυχίες του για πιθανές επιπτώσεις από τη λειτουργία του. Η Υ.Π.Α. κατ'αρχήν με επιστολή (7.11.96) δηλώνει την ανυπαρξία κινδύνων. Κατόπιν στις 26.11.96 αποστέλλει στο Δήμο την Μελέτη Περιβαντολλογικών Επιπτώσεων.
- Στις 6.3.97 αποστέλλεται στο Δήμο Αλικαρνασσού επιστολή της Ελληνικής Επιτροπής Ατομικής Ενέργειας που επισημαίνει ότι δεν υπάρχουν επιπτώσεις στον ανθρώπινο οργανισμό από τη λειτουργία του Ραντάρ. Οι αντιρρήσεις συνεχίζονται. Εξετάζεται η πιθανότητα εναλλακτικής λύσης στη θέση "Κακόν 'Ορος" και ετοιμάζεται σχετική μελέτη από ALENIA. Στις 27.5.97 ενημερώνεται από την Υ.Π.Α. ο Δήμος Αλικαρνασσού πως η θέση "Κακόν όρος" δεν ενδείκνυται και ζητείται να δεχθούν ενημέρωση από τον καθηγητή του Εθνικού Μετσοβίου Πολυτεχνείου κ. Κωνσταντίνου. Στις 18.7.97 η Υ.Π.Α. προσκαλεί τους Δημοτικούς Συμβούλους Αλικαρνασσού για επίσκεψη των εγκαταστάσεων Ραντάρ στην Αθήνα.
 

  



Σελίδα 11917 
Στις 10.11.97 η Υ.Π.Α. ενημερώνει τους Γ.Γ. Περιφέρειας Κρήτης, Νομάρχη Ηρακλείου και Δήμου Ν. Αλικαρνασσού.
Ενέργειες Αναγκαστικής Απαλλοτρίωσης και Επίταξης
Στις 22.12.97 ο Υπουργός Μεταφορών και Επικοινωνιών προτείνει προς το Υπουργείο Οικονομικών την αναγκαστική απαλλοτρίωση έκτασης 21.037,90 τ.μ. για εγκατάσταση Ραντάρ στη θέση "Δυοαοράκια".
Στις 31.12.97 εκδίδεται η Κ.Υ.Α. κήρυξη της απαλλοτρίωσης.
Στις 9.1.98 ο Υπουργός Μεταφορών και Επικοινωνιών προτείνει προς τον Υπουργό ΠΕΧΩΔΕ την επίταξη της έκτασης αυτής.
Στη Θεσσαλονίκη
Στις 21.3.97 ο Οργανισμός Θεσσαλονίκης γνωμοδοτεί επί της Μελέτης Περιβαντολλογικών Επιπτώσεων. Στις 23.4.97 η Νομαρχία Θεσσαλονίκης εκδίδει την απόφαση Περιβαντολλογικών 'Ορων για την εγκατάσταση Ραντάρ στη θέση "Αντλιοστάσιο Περαίας".
Το Κοινοτικό Συμβούλιο Περαίας είχε ενημερωθεί στις 11.9.96 από την Υ.Π.Α., η οποία του ζητούσε παραχώρηση Κοινοτικής έκτασης για την εγκατάσταση του Ραντάρ. Στις 9.1.97 γίνεται ενημερωτική συνάντηση στο Αεροδρόμιο Θεσσαλονίκης με θέμα: "Εγκατάσταση Ραντάρ" όπου συμμετείχαν εκπρόσωποι: Υ.Π.Α. - Ε.Μ.Π. - EUROCONTROL - ALENIA - Κ. Περαίας - Α.Π.Θ. - Γ.Γ. Περιφέρειας - Νομαρχίας - Οργανισμοί Θεσσαλονίκης. Στη σύσκεψη αυτή το Κοινοτικό Συμβούλιο Περαίας δήλωσε ότι δεν πρόκειται να επιτρέψουν την εγκατάσταση στη θέση "Αντλιοστάσιο Περαίας". Κατέθεσαν και πρόταση του καθηγητή του ΑΠΘ κ. Σεργιάδη για εγκατάσταση σε άλλες θέσεις. Ο κ. Σεργιάδης ως τεχνικός σύμβουλος της Κοινότητας Περαίας έχει υποβάλει και σχόλια στη Μ.Π.Ε. την οποία δεν αποδέχεται.
Από την Υ.Π.Α. για λόγους καλής θελήσεως αποφασίστηκε να αναλάβει η ALENIA νέα μελέτη χωροκάλυψης με θέση το όρος Θερμό (Λανάρι). Ζητήθηκε επίσης από το Εθνικό Μετσόβιο Πολυτεχνείο και συμπληρωματική Μελέτη Περιβαντολλογικών Επιπτώσεων (η οποία απεστάλη και εγκρίθηκε από την Υ.Π.Α. στις 19.2.97).
Στις 14.2.97 σε νέα ενημερωτική σύσκεψη και με την ίδια σύνθεση της πρώτης, παρουσιάστηκαν τα αποτελέσματα της μελέτης για το όρος Θερμό και εξηγήθηκε πως και αυτή η θέση απορρίφθηκε λόγω μειωμένων επιχειρησιακών επιδόσεων. Το Κοινοτικό Συμβούλιο Περαίας συνέχισε να αρνείται την εγκατάσταση.
Ενέργειες Αναγκαστικής Απαλλοτρίωσης και Επίταξης
Στις 11.6.97 ο Υπουργός Μεταφορών και Επικοινωνιών προτείνει προς το Υπουργείο Οικονομικών την αναγκαστική απαλλοτρίωση του χώρου εγκατάστασης στη θέση "Αντλιοστάσιο Περαίας" επιφάνειας 21 στρ.
Στις 10.10.97 εκδίδεται η Κ.Υ.Α. κήρυξης της απαλλοτρίωσης.
Στις 24.12.97 ο Υπουργός Μεταφορών και Επικοινωνιών προτείνει προς τον Υπουργό ΠΕΧΩΔΕ την επίταξη της έκτασης αυτής.
Στις 30.12.97 εκδίδεται η Απόφαση Επίταξης.
ΣΗΜΕΙΩΣΗ:
Στην Επιτροπή μας κατατέθηκαν μια σειρά από Αιτήσεις Ακυρώσεων και Αναστολής Εκτέλεσης της Κοινότητας Περαίας προς το Συμβούλιο Επικρατείας που συνυποβάλλουν με άλλες Κοινότητες και Σωματεία εναντίον: Της απόφασης του Νομάρχη Θεσσαλονίκης για 'Εγκριση των Περιβαντολλογικών 'Ορων και της ΚΥΑ για αναγκαστική απαλλοτρίωση του χώρου εγκατάστασης.
ΠΑΡΑΛΛΗΛΕΣ ΕΝΕΡΓΕΙΕΣ
Η πορεία προμήθειας - εγκατάστασης των 4 Ραντάρ εκτός των προβλημάτων ως προς τη θέση εγκατάστασης της κεφαλής, συνεχίστηκε στα άλλα επίπεδα με ομαλότητα.
Χαρακτηριστικά αναφέρονται:
- Συγκροτήθηκαν οι Επιτροπές για την Οργάνωση και Διοίκηση του Προγράμματος.
- 'Εχουν ήδη προγραμματισθεί πέντε (5) ποσοτικές παραλαβές μέρους υλικών του συστήματος.
- 'Ηδη μετεκπαιδεύονται υπάλληλοι της Υ.Π.Α. στα συστήματα.
- Σε συνεργασία Υ.Π.Α. - EUROCONTROL - ALENIA έγιναν συναντήσεις για τον καθορισμό των λειτουργιών του εξειδικευμένου λογισμικού κ.λπ..
- 'Εγιναν και συνεχίζονται οι εργασίες εγκαταστάσεις μηχανημάτων στους χώρους του αεροδρομίου που διαμορφώθηκαν ή διαμορφώνονται ειδικά για τα συστήματα των Ραντάρ.
ΣΤΟΙΧΕΙΑ ΕΚ ΤΩΝ ΑΚΡΟΑΣΕΩΝ
'Εχει ενδιαφέρον να επισημανθούν ορισμένα στοιχεία που προκύπτουν από τις καταθέσεις και ιδιαίτερα από τις απαντήσεις σε σχετικά ερωτήματα Βουλευτών μελών της Επιτροπής Θεσμών και Διαφάνειας των δύο Εκπροσώπων της Πρωτοβάθμιας Αυτοδιοίκησης.
Α. Πρόεδρος Κοινοτικού Συμβουλίου Περαίας κ. Α. Μάντζαρης.
Σε αλλεπάληλες ερωτήσεις εάν οι αντιρρήσεις του σχετικά με την επιβάρυνση του περιβάλλοντος με την τοποθέτηση του Ραντάρ στηρίζονται σε αναλυτικές μελέτες ή σε διεθνείς κανόνες ή σε στατιστικούς δείκτες κ.λπ. απάντησε πως όχι. Στηρίζεται μόνο σε μια διερεύνηση της μελέτης του Ε.Μ.Π. που έκανε ο καθηγητής του Α.Π.Θ. κ. Γ. Σεργιάδης κάτοικος της Κοινότητας Περαίας και μάλιστα σε απόσταση 1,5 χλμ. από το χώρο εγκατάστασης. 'Οταν ερωτήθηκε γιατί δεν ανέθεσαν σε κάποιο άλλο καθηγητή ή καλύτερα Επιστημονικό 'Ιδρυμα μια μελέτη Περιβαντολογικών Επιπτώσεων, ώστε να θεωρηθεί ανεξάρτητα όποιου συμφέροντος γνώμη, δεν απάντησε. 'Οπως δεν απάντησε και στο πως εξηγεί ότι σε όλη την Ευρώπη οι κεφαλές των Ραντάρ είναι τοποθετημένες μέσα στα Αεροδρόμια -όπως συμβαίνει και στο Αεροδρόμιο της Αθήνας- και ουδέποτε οι εργαζόμενοι σε όλες τις χώρες δεν έχουν θέσει θέμα κινδύνου, ενώ ζουν καθημερινά ακριβώς δίπλα τους.
Β. Δήμαρχος Νέας Αλικαρνασσού κ. Σ. Πατεράκης.
Σε σχετικές ερωτήσεις απήντησε πως ο ίδιος είναι υπέρ της εγκατάστασης του ραντάρ στη θέση "Δυοαοράκια" πως δεν υπάρχει καμία μελέτη που να υποστηρίζει ότι υπάρχει κίνδυνος από την εγκατάσταση του ραντάρ και τέλος πως τα επιχειρήματα των αντιδρώντων είναι επιστημονικά ανυπόστατα. Οι δε αντιρρήσεις οφείλονται σε αντιθέσεις μέσα στο δημοτικό συμβούλιο, που δεν έχουν σχέση με το θέμα του ραντάρ.
ΣΥΜΠΕΡΑΣΜΑΤΑ
1. Υπήρξαν σημαντικές καθυστερήσεις στην διαδικασία εγκατάστασης των συστημάτων των τεσσάρων ραντάρ προσέγγισης κυρίως στη Θεσσαλονίκη και στο Ηράκλειο αλλά και στην Κέρκυρα.
2. Από πλευράς Υ.Π.Α. όπως αποδεικνύεται από τις καταθέσεις και τα έγγραφα και στο θέμα εξεύρευσης χώρων εγκατάστασης κεφαλής ραντάρ και στο θέμα παραλαβής των υλικών και στο θέμα υποδομών και εγκαταστάσεων των τμημάτων του συστήματος μέσα στα αεροδρόμια και στο θέμα της εκπαίδευσης των υπαλλήλων υπήρξε κανονική ροή ενεργειών με ελάχιστες, πιθανόν, καθυστερήσεις.
3. Από την Υ.Π.Α. σε συνεργασία με το EUROCONTROL και την εταιρία έγιναν προσπάθειες για να βρεθεί ο καταλληλότερος χώρος εγκατάστασης του ραντάρ, έτσι ώστε να χρησιμοποιείται το όλο σύστημα με τον καλύτερο και πιο αξιόπιστο τρόπο και να καλύπτει ευκρινώς και σωστά όλη την περιοχή ευθύνης του, όπως κατέθεσε ο Διοικητής της Υ.Π.Α. για τη Θεσσαλονίκη, ερευνήθησαν 25 τοποθεσίες.
Επίσης, για να εξαντληθούν όλες οι πιθανότητες και να αρθούν οι όποιες αντιρρήσεις ακόμη και μετά την τελική επιλογή της θέσης, ερευνήθησαν και εναλλακτικές λύσεις ("'Ορος Θερμό" στη Θεσσαλονίκη-"Κακόν 'Ορος" στο Ηράκλειο) οι οποίες όμως και αυτές απεδείχθη ότι δεν ήσαν επιχειρησιακά σωστές.
4. 'Ολοι οι φορείς : Υ.Π.Α. -Νομαρχιακές Αυτοδιοικήσεις - Εθνικό Μετσόβιο Πολυτεχνείο - Οργανισμοί Θεσσαλονίκης - Ελληνική Επιτροπή Ατομικής Ενέργειας, δηλαδή φορείς κρατικοί, της Τοπικής Αυτοδιοίκησης και ανεξάρτητων επιστημονικών 
 

  



Σελίδα 11918 
ιδρυμάτων όπως και όλη η διεθνής εμπειρία και πρακτική συνηγορούν στις ίδιες απόψεις για τις περιβαντολλογικές επιπτώσεις από την εγκατάσταση του ραντάρ.
Αντίρρηση υπήρξε από τον τεχνικό σύμβουλο της κοινότητας Περαίας και κάτοικο της περιοχής σε επίπεδο κριτικής και σχολιασμού της μελέτης του ΕΜΠ.
5. Οι καθυστερήσεις οφείλονται και στις αντιρρήσεις των δημοτικών και κοινοτικών συμβουλίων. Αυτό από τη σύγκριση των χρονοδιαγραμμάτων μεταξύ των 4 περιοχών. Στη Ρόδο όπου δεν υπήρχαν αντιρρήσεις ολοκληρώθηκαν τα έργα. Στην Κέρκυρα, όπου υπήρχαν αντιρρήσεις, κυρίως για το ιδιοκτησιακό, -οι οποίες τελικά διευθετήθηκαν - υπήρξε καθυστέρηση περίπου 5 μηνών. Στη Θεσσαλονίκη και στο Ηράκλειο οι αντιρρήσεις για τους περιβαντολλογικούς όρους έχουν ήδη επιφέρει καθυστερήσεις 12 μηνών.
6. Η έγκριση των περιβαντολογικών όρων από τους νομάρχες, όπου καθυστέρησαν (Ν.Κέρκυρας 25.10.96, Ν. Δωδεκανήσου 11.11.96, Ν. Θεσσαλονίκης 23.4.97, Ν. Ηρακλείου 22.9.97). Συνέβη λόγω της απόφασής τους για εξάντληση του διαλόγου με την πρωτοβάθμια αυτοδιοίκηση. Αυτή η καθυστέρηση θα ήταν δυνατό να δημιουργήσει προβλήματα εάν το Υπουργείο Μεταφορών και Επικοινωνιών είχε αποφασίσει νωρίτερα, απ' ότι τελικά το έπραξε να προχωρήσει τη διαδικασία αναγκαστικής απαλλοτρίωσης του χώρου. Διότι, με βάση την αριθμ. 37/1993 πράξη του Συμβουλίου Επικρατείας απαιτείται η προηγούμενη έγκριση περιβαλλοντικών όρων για τη κήρυξη αναγκαστικής απαλλοτρίωσης.
7. Εκ μέρους του Υπουργείου Μεταφορών και Επικοινωνιών θα ήταν δυνατόν να υπάρξει ενωρίτερα χρονικά απόφαση για έναρξη των ενεργειών αναγκαστικής απαλλοτρίωσης και επίταξης των εκτάσεων χώρων εγκατάστασης των ραντάρ. Ιδιαίτερα της Θεσσαλονίκης και του Ηρακλείου. Αλλά επελέγη η εξάντληση του διαλόγου με τους φορείς της πρωτοβάθμιας αυτοδιοίκησης πριν προωθηθούν αυτές οι διαδικασίες.
ΠΡΟΤΑΣΕΙΣ.
Η Ειδική Μόνιμη Επιτροπή Θεσμών και Διαφάνειας με βάση την παρ. 2β' του άρθρου 43Α' του Κανονισμού της Βουλής των Ελλήνων και ιδιαίτερα λόγω της εμπλοκής της Νομαρχιακής Αυτοδιοίκησης και Πρωτοβάθμιας Αυτοδιοίκησης, θα μπορούσε να προτείνει:
-Τροποποίηση του θεσμικού πλαισίου που αφορά:
α. Τις μελέτες περιβαλλοντικών επιπτώσεων (Μ.Π.Ε.) και της έκδοσης περιβαλλοντικών όρων (Π.Ο.) από τις νομαρχίες, όσον αφορά έργα εθνικής σημασίας.
β. Τις ρυθμίσεις που προβλέπονται για τις περιπτώσεις "κατεπειγουσών απαλλοτριώσεων" με στόχο τη σύντμηση των ισχυόντων σήμερα διαδικασιών και χρονικών προθεσμιών.
- Η Επιτροπή θα υποβάλει σχετική έκθεση στην Ολομέλεια της Βουλής.
Επί των ανωτέρω ο Βουλευτής του Κ.Κ.Ε. κ. Σ. Παναγιώτου, αναπληρωματικό μέλος της Επιτροπής, τοποθετήθηκε ως κατωτέρω:
1. Ο τρόπος που λειτούργησε η Επιτροπή Θεσμών και Διαφάνειας, αλλά και η επιλογή του θέματος ("διερεύνηση ενδεχόμενων παραλείψεων ή δυσλειτουργιών στη συνεργασία μεταξύ των θεσμικών οργάνων της Τοπικής Αυτοδιοίκησης και της Υ.Π.Α. ή άλλων υπηρεσιών" που παρεμπόδισαν την τοποθέτηση ραντάρ στο αεροδρόμιο Θεσσαλονίκης), δεν βοήθησαν στο να υπάρξει ένα πλήρες και αντικειμενικό πόρισμα σε σχέση με τους λόγους καθυστέρησης στην εγκατάσταση του συγκεκριμένου ραντάρ τόσο στη Θεσσαλονίκη όσο και στα άλλα τρία αεροδρόμια και σε σχέση με το ρόλο που τυχόν έπαιξε η έλλειψη του παραπάνω ραντάρ στην πτώση του ουκρανικού αεροσκάφους στα Πιέρια 'Ορη. 'Ηταν πράγματι αδύνατο μέσα από δύο μόλις συνεδριάσεις και με κατατεθειμένο ένα ογκώδες υλικό που, όπως αναγνωρίστηκε από τον Πρόεδρο της Επιτροπής, θα απαιτούσε μήνες δουλειάς για να αξιολογηθεί, να καταλήξουμε σε ένα πόρισμα που θα ανταποκρίνεται στη σοβαρότητα του όλου θέματος.
2. Οι συνθήκες που δούλεψε η Επιτροπή Θεσμών και Διαφάνειας σε συνδυασμό με την απόρριψη από την Κυβερνητική πλειοψηφία της πρότασης για σύσταση εξεταστικής επιτροπής που θα διερευνούσε το θέμα, δείχνουν ότι η κυβερνητική πλειοψηφία έκανε ό,τι μπορούσε για να αποσείσει τις τεράστιες κυβερνητικές ευθύνες που υπάρχουν και να τις μεταθέσει στις τοπικές κοινωνίες και την Τοπική Αυτοδιοίκηση, τα όργανα της οποίας αντιδρούν στην εγκατάσταση των ραντάρ στην περιοχή τους. Το γεγονός αυτό αποδεικνύεται και από το σχέδιο πορίσματος που κατέθεσε ο κ. Τσούρας, που ούτε λίγο ούτε πολύ αποδίδει όλες τις ευθύνες για την καθυστέρηση της εγκατάστασης του ραντάρ στις αντιδράσεις της Τοπικής Αυτοδιοίκησης.
3. Πίσω από τις καθυστερήσεις πολλών χρόνων, μίας ολόκληρης σχεδόν δεκαετίας από το 1989 έως σήμερα, τις ελλείψεις και τις αδυναμίες βρίσκονται μεγάλα οικονομικά συμφέροντα, που έχουν να κάνουν με τον ανταγωνισμό των εταιριών που παράγουν και προμηθεύουν τα ραντάρ, που με τη σειρά τους έχουν αντανάκλαση σε πολιτικό επίπεδο στις διαδικασίες που η εκάστοτε κυβέρνηση επέλεγε για την υλοποίηση της προμήθειας του συστήματος των ραντάρ καθώς και τις διαμάχες των κομμάτων ΠΑΣΟΚ και Νέας Δημοκρατίας για το ίδιο ζήτημα.
Ιδιαίτερες ευθύνες για την καθυστέρηση εγκατάστασης των ραντάρ φέρει η κυβέρνηση του ΠΑΣΟΚ, που κυβερνά τα 4 και πλέον τελευταία χρόνια. Η Σύμβαση που υπογράφηκε το Δεκέμβριο του 1995 με την προμηθεύτρια εταιρία ΑΛΕΝΙΑ πρόβλεπε εγκατάσταση των ραντάρ στη Θεσσαλονίκη και τη Ρόδο εντός έξι μηνών από την προκαταβολή, η οποία δόθηκε στις 8.1.1996, δηλαδή πρόβλεπε εγκατάσταση μέχρι τις 8.7.96 και παράδοση σε πλήρη λειτουργία εντός 9 μηνών από την προκαταβολή, δηλαδή μέχρι τις 8.10.1996. Για τα αεροδρόμια Ηρακλείου και Κερκύρας η σύμβαση πρόβλεπε παράδοση σε πλήρη λειτουργία των ραντάρ εντός 12 μηνών από τη προκαταβολή, δηλαδή μέχρι την 8.1.1997. 'Ετσι διαβεβαίωνε και ο πρώην Υπουργός Μεταφορών και Επικοινωνικών κ. Καστανίδης, σε απάντηση της επίκαιρης ερώτησης του βουλευτή κ. Χειμάρα, στις 17.5.1996 στη Βουλή. Από όσα ειπώθηκαν στην Επιτροπή Θεσμών, αλλά και στην Ολομέλεια της Βουλής, οι ποιοτικές παραλαβές άρχισαν μόλις στις 6.8.96 και η τελευταία έγινε στις 1.12.97, μόλις λίγες ημέρες πριν από το τραγικό συμβάν της πτώσης του ουκρανικού αεροσκάφους. Είναι προφανές ότι για την καθυστέρηση στην υλοποίηση του συμβατικού χρόνου παράδοσης και λειτουργίας του ραντάρ, την ευθύνη φέρει η Κυβέρνηση.
4. Η Τοπική Αυτοδιοίκηση άσκησε ένα αναφαίρετο δικαίωμά της να προσφύγει στη δικαιοσύνη κατά της απόφασης απαλλοτρίωσης και κατά της έγκρισης των περιβαλλοντικών όρων εγκατάστασης του ραντάρ.
Αυτό, όμως, έγινε μόλις τον Δεκέμβριο του 1997.
Σημειώνουμε, εδώ, την παραπλάνηση που υπέστη η Κοινότητα της Περαίας, όταν το Σεπτέμβριο του 1996 η Υ.Π.Α. της ζητούσε την παραχώρηση μόλις 1,05 στρεμμάτων για εγκατάσταση ραντάρ ισχύος 1,2 kw, ενώ η πραγματικότητα όπως αποδείχθηκε ήταν όταν απαιτούνταν η απαλλοτρίωση 21 στρεμμάτων και το ραντάρ θα είχε ισχύ 1,5 mw.
Η Κυβέρνηση έφερε την ευθύνη να πάρει έγκαιρα όλα τα αναγκαία νόμιμα μέτρα για να προχωρήσει η υλοποίηση της εγκατάστασης των ραντάρ.
Το επιχείρημα της Κυβέρνησης για καθυστέρηση στη λήψη των αναγκαίων αποφάσεων, λόγω τάχα της πρόθεσής της να εξαντλήσει τον διάλογο με την πρωτοβάθμια Τοπική Αυτοδιοίκηση, είναι προσχηματικό. 'Οπου η Κυβέρνηση ήθελε να εφαρμόσει τις αποφάσεις της, όχι μόνο δεν υπολόγισε τις αντιδράσεις των τοπικών κοινωνιών, αλλά χρησιμοποίησε και τα ΜΑΤ για να επιβάλει τις αποφάσεις της, όπως έγινε στην περίπτωση της εγκατάστασης της μεταλλουργίας χρυσού TVX GOLD στην Ολυμπιάδα Χαλκιδικής.
Το παραπάνω επιχείρημα της Κυβέρνησης ανατρέπεται άλλωστε και από τα πράγματα. Γιατί δεν έχει ολοκληρωθεί η εγκατάσταση των ραντάρ στα αεροδρόμια της Κέρκυρας και της Ρόδου όπου δεν υπήρξαν αντιδράσεις της Τοπικής 
 

  



Σελίδα 11919 
Αυτοδιοίκησης.
5. Υπάρχει ένα αμείλικτο ερώτημα: Η ύπαρξη του συγκεκριμένου ραντάρ προσέγγισης, στο αεροδρόμιο της Θεσσαλονίκης θα μπορούσε να παίξει οποιονδήποτε ρόλο στην αποφυγή του τραγικού συμβάντος της πτώσης του ουκρανικού αεροσκάφους;
H Kυβέρνηση αποφεύγει να δώσει απάντηση στο κρίσιμο αυτό ερώτημα. Επιχειρεί να αποπροσανατολίσει, μεταθέτοντας το ζήτημα, όπως προέκυψε από τη συζήτηση στην Ολομέλεια της Βουλής για την πρόταση της Νέας Δημοκρατίας για σύσταση Εξεταστικής Επιτροπής, στο κατά πόσο τα ελληνικά αεροδρόμια είναι ασφαλή, στο κατά πόσο δηλαδή είναι εφοδιασμένα με όλα εκείνα τα απαραίτητα όργανα που προβλέπει ο Διεθνής Αεροπορικός Οργανισμός, ο ICAO, για να θεωρήσει ότι ένα αεροδρόμιο παρέχει συνθήκες ασφαλείας στις πτήσεις των αεροσκαφών από και προς αυτό. Τέτοιο θέμα όμως αμφισβήτησης δεν τέθηκε από κανένα.
Η Κυβερνητική Πλειοψηφία υποβάθμισε σημαντικά τη σημασία και το ρόλο των ραντάρ προσέγγισης, σε σημείο μάλιστα που να δημιουργούνται ερωτηματικά στον κάθε καλόπιστο τρίτο ακροατή για την αναγκαιότητα της προμήθειας των συγκεκριμένων ραντάρ. Μάλιστα, ο Κοινοβουλευτικές Εκπρόσωπος του ΠΑΣΟΚ στη συζήτηση της Ολομέλειας την 10.2.98 προχώρησε παρά πέρα, υποστηρίζοντας πως καμία σχέση δεν έχει η πτώση του αεροσκάφους με την έλλειψη του ραντάρ προσέγγισης και πως αν ακόμη υπήρχε το ραντάρ, το δυστύχημα δεν θα αποτρεπόταν. Αλλά και ο κ. Καλαμακίδης, στην ίδια συζήτηση, άφησε υπαινιγμούς τόσο για την ικανότητα του πιλότου να αξιοποιήσει τα όργανα του πύργου ελέγχου του αεροδρομίου Θεσσαλονίκης όσο και για την πληρότητα των οργάνων του αεροσκάφους. Και οι δύο προσπαθούν να προκαταλάβουν την επιτροπή των εμπειρογνωμόνων που ερευνά τις συνθήκες πτώσης του αεροσκάφους, αλλά και την κοινή γνώμη που ζητά εξηγήσεις για το συμβάν.
'Ενα όμως είναι βέβαιο. Το ραντάρ προσέγγισης θα βοηθούσε τον ελεγκτή εναέριας κυκλοφορίας στον πύργο ελέγχου του αεροδρομίου της Θεσσαλονίκης να διαπιστώσει την λανθασμένη πορεία του αεροσκάφους, αφού αυτή θα αποτυπωνόταν πάνω στο ραντάρ.
6. Πέρα όμως από όλα τα παραπάνω υπάρχουν και ορισμένα αναπάντητα ερωτήματα, που χρειάζονται απαντήσεις και που ήταν αδύνατον να δοθούν μέσα στον ασφυκτικό χρόνο των δύο συνεδριάσεων που πραγματοποίησε η Επιτροπή Θεσμών και Διαφάνειας.
α) Ποια διαδικασία ακολουθήθηκε και με ποια κριτήρια για την επιλογή του χώρου εγκατάστασης των ραντάρ προσέγγισης; Ποιοι ήταν οι χώροι που εξετάστηκαν και γιατί απερρίφθησαν; Ποιος ο ρόλος της προμηθεύτριας εταιρίας στην επιλογή της χωροθέτησης του ραντάρ;
β) Γιατί επιλέχθηκε η διαδικασία πρώτα της σύναψης της Σύμβασης προμήθειας των ραντάρ και στη συνέχεια της εξεύρεσης χώρου εγκατάστασης; Ποια είναι η διεθνής πρακτική για το ζήτημα αυτό;
γ) Είναι δεδομένο, ανεξάρτητα από την κατάσταση του αεροσκάφους και του πιλότου, ότι ο τελευταίος ζήτησε βοήθεια από το έδαφος, η οποία δεν του δόθηκε αποτελεσματικά. Επομένως, μπαίνει το ερώτημα. Ποια εκπαίδευση λαμβάνουν οι ελεγκτές εναέριας κυκλοφορίας, είναι αυτή καθ' όλα σύμφωνη με τους διεθνείς αλλά και εσωτερικούς κανόνες που προβλέπονται;
7. 'Υστερα από όλα τα παραπάνω, είναι φανερό ότι διαφωνούμε ριζικά με το σχέδιο πορίσματος, το οποίο αποδίδει την ευθύνη καθυστέρησης εγκατάστασης του ραντάρ προσέγγισης στις αντιδράσεις της Τοπικής Αυτοδιοίκησης. Θεωρούμε ότι η Επιτροπή Διαφάνειας πρέπει να συνεχίσει το έργο της για να διερευνηθούν και να δοθούν απαντήσεις σε όλα τα παραπάνω ερωτήματα και ανάλογα με την εξέλιξη του έργου της να μετατραπεί σε Εξεταστική Επιτροπή για να ερευνήσει σε βάθος το θέμα.
8. 'Οσον αφορά τέλος τις προτάσεις του σχεδίου πορίσματος για τροποποίηση του θεσμικού πλαισίου που αφορά τις μελέτες περιβαντολογικών επιπτώσεων και της έκδοσης των περιβαλλοντικών όρων από τις Νομαρχίες για έργα εθνικής σημασίας και τις ρυθμίσεις στις περιπτώσεις "κατεπειγουσών απαλλοτριώσεων", με στόχο την σύντμηση των ισχυουσών διαδικασιών και χρονικών προθεσμιών, θεωρούμε πως δεν πρέπει, στο όνομα της ταχύτητας, να οδηγηθούμε σε ρυθμίσεις που:
α) Θα ανοίγουν το δρόμο για περαιτέρω υποβάθμιση του περιβάλλοντος με αρνητικές συνέπειες στη ζωή και υγεία των κατοίκων και στην ανάπτυξη της χλωρίδας και πανίδα.
β) Θα φαλκιδεύουν τις αρμοδιότητες των οργάνων της Τοπικής Αυτοδιοίκησης και
γ) Θα περιορίζουν τα δικαιώματα των πολιτών που υφίστανται τις απαλλοτριώσεις.
Θεωρούμε πάντως ότι τα ζητήματα αυτά είναι τεράστια και χρειάζονται μακρόχρονο και οργανωμένο διάλογο με όλους τους εμπλεκομένους φορείς και δεν μπορούν να αντιμετωπίζονται ευκαιριακά, εν όψει της διερεύνησης ενός συγκεκριμένου ζητήματος, όπως είναι εν προκειμένω η αναζήτηση των λόγων καθυστέρησης εγκατάστασης του ραντάρ προσέγγισης στο αεροδρόμιο Θεσσαλονίκης.
3) Ο Βουλευτής του ΔΗ.Κ.Κ.Ι. κ. Ιωάννης Δημαράς, εξέφρασε επιφύλαξη επί του πορίσματος, που έχει ως εξής:
"Συμφωνώ με την επιφύλαξη, ότι ενδέχεται το πόρισμα της επιτροπής εμπειρογνωμόνων να αναδείξει και να αποκαλύψει ευθύνες και άλλων.
Αν κάτι τέτοιο συμβεί αυτονόητο είναι, ότι διαφοροποιούμαι απολύτως με τα συμπεράσματα, όπως περιεγράφησαν στην πρόταση του κ. Τσούρα. Επισημαίνω δε, ότι παρά τις επικλήσεις μου, να μην καταλήξει η επιτροπή μας σε συμπεράσματα, πριν λάβει γνώση του πορίσματος της επιτροπής εμπειρογνωμόνων, που διερευνά τα αίτια της αεροπορικής τραγωδίας, εθεωρήθη η πρότασή μου από την πλειοψηφία, ως ελάσσονας σημασίας ζήτημα και απερρίφθη.
Ως εκ τούτου η επιφύλαξή μου και αυτονόητη και εύλογη, παρακαλώ, να θεωρηθεί".
3) ΜΕ ΤΗΝ ΕΦΑΡΜΟΓΗ ΤΟΥ Ν. 2331/1995, ΓΙΑ ΤΗΝ ΠΡΟΛΗΨΗ ΚΑΙ ΚΑΤΑΣΤΟΛΗ ΝΟΜΙΜΟΠΟΙΗΣΗΣ ΕΣΟΔΩΝ ΑΠΟ ΕΓΚΛΗΜΑΤΙΚΕΣ ΕΝΕΡΓΕΙΕΣ.
Κλήθηκαν και ενημέρωσαν την Επιτροπή οι κ.κ. Κ. Βαρδαβάκης, Πρόεδρος της Επιτροπής του ν. 2331, Γ. Τραγάκης, Εθνικός Εκπρόσωπος FATF - ΟΟΣΑ, Ισμ. Χίνου, Διευθύντρια του Χρηματιστηρίου Αξιών Αθηνών και Π. Γεωργουλέας, Υποδιευθυντής της Διεύθυνσης Γενικής Επιθεώρησης Τραπεζών της Τράπεζας της Ελλάδος (4.6.97), καθώς και οι κ.κ. Γ. Γιαννισάκης, Διευθυντής Εθνικής Τράπεζας, Γ. Καρπαθόπουλος, Υποδιευθυντής της Εθνικής Τράπεζας, Μ. Παπαθανασίου, Γενικός Διευθυντής της Τράπεζας Πίστεως, Γ. Αρβανίτης, Διευθυντής της Τράπεζας Πίστεως, Μ. Κελαηδής, Διευθυντής της Τράπεζας Εργασίας, Δ. Τσαγκάρης, Διευθυντής της Εμπορικής Τράπεζας και Κ. Παπασπύρου, Διευθυντής της Τράπεζας Citibank. (25.11.97)
Επίσης, οι κ.κ. Χρ. Μαρκογιαννάκης, Εισαγγελέας Πρωτοδικών Αθηνών, Σπ. Γρηγοράτος, Πρόεδρος Πρωτοδικών και Φιλ. Μανώλαρος, Πρωτοδίκης (19.12.97) και οι κ.κ. Στ. Γαβράς, Πρόεδρος της Επιτροπής του ν. 2331/1995, Π. Νικολούδης, Αναπληρωτής Πρόεδρος της Επιτροπής, Γ. Τραγάκης, Εθνικός Εκπρόσωπος FATF-OΟΣΑ, Π. Γεωργουλέας, Υποδιευθυντής της Διεύθυνσης Γενικής Επιθεώρησης Τραπεζών και Ισμ. Χίνου, Διευθύντρια του Χρηματιστηρίου Αξιών Αθηνών.
Η Επιτροπή αφού έλαβε υπόψη τις αναφορές, στατιστικά στοιχεία και λοιπά έγγραφα που έθεσαν υπόψη της οι παραπάνω εκπρόσωποι αρχών και φορέων και μετά από ανταλλαγή απόψεων διατύπωσε την κατωτέρω εισήγηση.
Α. ΓΕΝΙΚΗ ΠΑΡΑΤΗΡΗΣΗ
Η διακίνηση χρήματος στην Ελλάδα προερχόμενου από εγκληματικές δραστηριότητες φαίνεται ότι εντείνεται συνεχώς, χωρίς ωστόσο να είναι δυνατόν να προσδιορισθεί έστω και κατά προσέγγιση ένα πιθανό ύψος κατά ποσόν. Απλά σύμφωνα με στοιχεία του Διεθνούς Νομισματικού Ταμείου υπολογίζεται ότι γενικώς το "ξέπλυμα του βρώμικου χρήματος" ανέρχεται 
 

  



Σελίδα 11920 
περίπου στο 2 - 5% του παγκοσμίου ακαθάριστου εγχωρίου προϊόντος. Χονδρικά τα ποσοστά αυτά μεταφερόμενα στην Ελλάδα δίδουν ποσά κυμαινόμενα από 1.5 έως 3.0 τρισεκατομμύρια, αλλά όλα αυτά αποτελούν υποθέσεις. Σε σχετικό ερωτηματολόγιο του Ο.Ο.Σ.Α. καθώς και κατά την ακρόαση στην Επιτροπή μας το Υπουργείο Εθνικής Οικονομίας δια του εθνικού εκπροσώπου στην FAFT - ΟΟΣΑ δεν ήταν σε θέση να πιθανολογήσει το ύψος του διακινούμενου στην Ελλάδα παράνομου χρήματος. Πάντως από τα στοιχεία που εδόθησαν στη FAFT προκύπτει ότι περίπου το 60% του διακινούμενου στην Ελλάδα "βρώμικου χρήματος" προέρχεται από τη διακίνηση ναρκωτικών. Ακολουθούν η λαθρεμπορία, η εμπορία αρχαιοτήτων, η τοκογλυφία και η απάτη.
Ως αιτίες της αυξανόμενης διακίνησης "βρώμικου χρήματος" αναφέρονται η εισροή κεφαλαίων από το κάλυμμα των προσφύγων από τις Βαλκανικές χώρες και ιδίως από την Αλβανία (Πυραμίδα) καθώς και της μετανάστευσης από την πρώην Ε.Σ.Σ.Δ.. Το χρήμα από αυτές τις χώρες έρχεται συνήθως σε μετρητά και κατατίθεται στις Τράπεζες σε καταθέσεις μεγάλων ποσών από συνήθως ανεπάγγελτους καταθέτες γι' αυτό και είναι σχετικά εύκολος ο εντοπισμός τους.
Β. ΔΙΑΠΙΣΤΩΣΕΙΣ
1. Λειτουργία της Επιτροπής ν. 2331/1995.
Η Επιτροπή του ν. 2331/ 24.8.1995 άρχισε στοιχειωδώς να λειτουργεί μόλις από 15.1.1997, διότι το Π.Δ. εφαρμογής του νόμου, παρόλο ότι συνετάγη ταχύτατα, καθυστέρησε 11 μήνες ώσπου να δημοσιευθεί σε ΦΕΚ.
Σημαντική διαπίστωση είναι η αισθητή πρόοδος που σημειώθηκε μεταξύ της πρώτης περιόδου ακροάσεων της Επιτροπής Θεσμών και Διαφάνειας (εντός του 1997) και της προσφάτου περιόδου (18.2.1998 και εντεύθεν) εν σχέσει με τις συνθήκες λειτουργίας της Επιτροπής του άρθρου 7 του ν. 2331/1995 και την ανταπόκριση των Τραπεζών στις υποχρεώσεις εκ του ν. 2331/1995.
Πιο συγκεκριμένα, ενώ κατά την πρώτη ακρόαση (4.6.1997) ο Εφέτης - Πρόεδρος της Επιτροπής κατέθεσε ότι η Επιτροπή δεν διέθετε στέγη, καμία χρηματική υποδομή και ελάχιστους υπαλλήλους, καθώς και πλήρη αδυναμία κάλυψης οδοιπορικών εξόδων, κατά τη νεωτέρα ακρόαση του Προέδρου (18.2.98, μεσολάβησε και αλλαγή του προσώπου του Προέδρου) διεπιστώθη ότι η Επιτροπή στεγάσθηκε στους χώρους της Σ.Δ.Ο.Ε. σε τρία γραφεία και απέκτησε γραμματέα από το Υπουργείο Οικονομικών και αναπληρωτή γραμματέα. Ο Πρόεδρος βεβαίωσε ότι έχει την ευχέρεια να ζητεί και άλλους υπαλλήλους.
Ωστόσο παραμένουν ως βασικές ελλείψεις και μειονεκτήματα, το ότι ο Εφέτης - Πρόεδρος της Επιτροπής όπως και τα άλλα μέλη της Επιτροπής δεν είναι πλήρους απασχόλησης, ομοίως η Επιτροπή δεν διαθέτει ούτε ένα Αστυνομικό πλήρους απασχόλησης για τη συλλογή πληροφοριών, ότι η Επιτροπή δεν έχει δικό της προϋπολογισμό, αλλά καλύπτεται εμμέσως από τη Σ.Δ.Ο.Ε. (πλην βεβαίως οδοιπορικών που δεν καλύπτονται από πουθενά).
Ομοίως, στο ίδιο διάστημα σημειώθηκε βελτίωση στην ανταπόκριση των Τραπεζών ως προς την αναγγελία υπόπτων περιπτώσεων, διότι αφενός ο πρώτος Πρόεδρος της Επιτροπής του ν. 2331/1995 έκανε σεμινάρια, αφετέρου και διότι η Τράπεζα της Ελλάδος άσκησε έντονες πιέσεις για συμμόρφωση σε νέες έγγραφες οδηγίες της, που διευκρινίζουν τις υποχρεώσεις των στελεχών των Τραπεζών.
Συνέπεια των παραπάνω ήταν η σημειωθείσα σημαντική αύξηση των αναγγελιών υπόπτων περιπτώσεων προς την Επιτροπή μεταξύ 1997 και 1998. 'Ετσι ενώ το 1997 αναφέρθηκαν συνολικά στην Επιτροπή του ν. 2331/1995 78 υποθέσεις εκ των οποίων οι 40 στο τελευταίο δίμηνο, στις πρώτες 45 ημέρες του 1998 είχαν ήδη παραπεμφθεί 57 υποθέσεις. Από αυτές οι 11 μπήκαν στο αρχείο, οι 7 στο προσωρινό αρχείο και οι 36 ερευνώνται.
2. Αποτελεσματικότητα ν. 2331/1995: Ενώ ο πρώτος Πρόεδρος της Επιτροπής του ν. 2331/1995 διέγνωσε σοβαρές ατέλειες τόσο στο ουσιαστικό όσο και στο δικονομικό μέρος κατά την εφαρμογή του νόμου, εν συνεχεία από την ακρόαση του νέου Προέδρου, αλλά και των εκπροσώπων της δικαστικής αρχής, προέκυψε ότι προς το παρόν ο νόμος λειτουργεί ικανοποιητικά και τροποποίησή του θα ήταν σκόπιμη μόνο αφού συγκεντρωθούν περισσότερες εμπειρίες.
Πάντως από την ακρόαση κυρίως των δικαστικών λειτουργών προέκυψε ότι σχετικά προβλήματα δημιουργούν: α) η ύπαρξη στην περιγραφή του εγκλήματος υποκειμενικών στοιχείων, όπως της "κερδοσκοπίας", που δύσκολα αποδεικνύονται β) το ότι θα πρέπει η διώκουσα αρχή να αποδείξει την προέλευση των χρημάτων από εγκληματική πράξη εκ των περιγραφομένων στο νόμο, πράγμα δυσχερέστατο όταν αυτή η εγκληματική πράξη έχει διαπραχθεί στο εξωτερικό. Αντίθετα θα διευκολύνετο το έργο των διωκτικών αρχών εάν ο νόμος ηρκείτο στην απλή πιθανολόγηση της εγκληματικής προέλευσης των χρημάτων, οπότε το βάρος της αποδείξεως θα έπεφτε στους ώμους του κατηγορουμένου γ) το γεγονός ότι οι υποθέσεις πηγαίνουν στην ανάκριση από την Επιτροπή χωρίς να έχει γίνει προανακριτική διερεύνηση, μια και οι υπάλληλοι της Επιτροπής του ν. 2331/1995 μπορούν κατά κανόνα να διεξαγάγουν προανάκριση ή να προβούν σε επαχθείς ανακριτικές πράξεις (δέσμευση λογαριασμών, άνοιγμα θυρίδων, εξέταση μαρτύρων κ.λπ.) μόνο μετά από παρέμβαση του Εισαγγελέα δ) η πρόβλεψη "δήμευσης" με απόφαση πολιτικού δικαστηρίου δημιουργεί επιφυλάξεις συνταγματικής φύσης κ.λπ.
Γεγονός είναι ότι μέχρι τέλους 1997 εκ των 10 περίπου υποθέσεων που "έτρεχαν" στην ανάκριση καμμία δεν είχε περατωθεί και επομένως δεν μπορούσε να υπάρχει ξεκαθαρισμένη εικόνα περί των προβλημάτων που ενδεχομένως γεννά ο ν. 2331/1995 στην δικαστική πρακτική.
3. Ανταπόκριση Τραπεζών
Οι Τράπεζες (δημόσιες και ιδιωτικές) αρχικά φάνηκαν απρόθυμες να ανταποκριθούν στις υποχρεώσεις που επιβάλλει ο ν. 2331/1995 (λήψη ταυτότητας καταθέτου ποσού άνω των 30.000.000 δραχμών, διασταύρωση στοιχείων προέλευσης, αναγγελία υπόπτων συναλλαγών στην Επιτροπή
ν. 2331/1995). Χαρακτηριστική ήταν π.χ. περίπτωση κατάθεσης 5.5 δισεκατομμυρίων δραχμών με βαλίτσες σε Τράπεζα των Ιωαννίνων, η οποία ανηγγέλθη μετά οκτάμηνο στην Επιτροπή και αφού είχαν περιέλθει σε αυτή πληροφορίες από άλλη πηγή. Γι' αυτό και χρειάσθηκε να εντείνουν τις πιέσεις προς τις Τράπεζες τόσο η Επιτροπή (υπομνήσεις, σεμινάρια) όσο και κυρίως η Τράπεζα της Ελλάδος με έγγραφες οδηγίες και έλεγχο των συστημάτων παρακολούθησης. Παράπονα κυρίως διατύπωσαν οι ανακριτές, οι οποίοι κατέθεσαν ότι υπάρχει μεν συνεργασία όσον αφορά το άνοιγμα λογαριασμών ή θυρίδων, όπως και το "μπλοκάρισμα", δεν υπάρχει όμως ως προς τις καταγγελίες. Γι' αυτό συνέστησαν αυστηρότερο έλεγχο της Επιτροπής του ν. 2331/1995 και της Τράπεζας της Ελλάδος επί των τραπεζικών υπαλλήλων ως προς τον έλεγχο και την καταγγελία υπόπτων συναλλαγών και την επιβολή αυστηρών κυρώσεων για μη συμμόρφωση συμπεριλαμβανομένης και της απόλυσης.
Οι σημαντικότερες δυσκολίες που αναφέρθηκαν σε σχέση με τη συμμόρφωση των Τραπεζών είναι:
α) Ο φόβος των τραπεζικών υπαλλήλων μήπως υποστούν αντίποινα για την καταγγελία μια και δέχθηκαν ανώνυμες απειλές, κάποιες φορές που επεχείρησαν έρευνα υπόπτων συναλλαγών, ενός μάλιστα πυρπολήθηκε και το αυτοκίνητο. Γι' αυτό και οι νεώτερες οδηγίες ορίζουν η αναφορά να είναι ανώνυμη. Το πρόβλημα όμως παραμένει όταν οι υπάλληλοι καλούνται στην ανάκριση ως μάρτυρες.
β) Αδυναμία ελέγχου όταν υπάρχει διασπορά καταθέσεων σε περισσότερες Τράπεζες, διότι ανταλλαγή και διασταύρωση πληροφοριών μεταξύ Τραπεζών δεν είναι δυνατή λόγω του απορρήτου των καταθέσεων, αλλά και διότι δεν τηρείται πελατοκεντρικό σύστημα. Η διασταύρωση μπορεί να γίνει μόνο μέσω της Επιτροπής του ν. 2331/1995.
γ) Απροθυμία των Τραπεζών να δυσαρεστήσουν πελάτες 
 

  



Σελίδα 11921 
από τους οποίους προσδοκούν σημαντικά οφέλη. Γι' αυτό και οι περισσότερες καταγγελίες αφορούν "χονδροειδείς" περιπτώσεις αλλοδαπών ή μεταναστών που φέρνουν χρήματα σε "βαλίτσες" και όχι εκλεπτυσμένες περιπτώσεις διακίνησης χρήματος από το εξωτερικό. Διετυπώθη μάλιστα και η παρατήρηση, ότι η σημειούμενη αύξηση του αριθμού καταγγελιών συνοδεύεται από μείωση των ποσών, πράγμα που γεννά την υποψία ότι οι καταγγελίες γίνονται "για να γίνονται", δηλαδή να ανεβαίνει ο αριθμός τους.
δ) Σε μια περίπτωση ανεφέρθη συμπαιγνία τραπεζικού υπαλλήλου σε ύποπτη συναλλαγή και η υπόθεση εστάλη σε Εισαγγελέα.
4. 'Αλλα χρηματοπιστωτικά ιδρύματα
Πέραν των Τραπεζών, ανεφέρθη στην Επιτροπή του ν. 2331/1995 μια περίπτωση διακίνησης παράνομου χρήματος στο Χρηματιστήριο ύψους 50 εκατομμυρίων δραχμών και 5 μέσω ανταλλακτηρίων ύψους 50-100 εκατομμυρίων δραχμών.
ΣΥΜΠΕΡΑΣΜΑΤΑ ΚΑΙ ΠΡΟΤΑΣΕΙΣ
1. Παρά τη σημαντική καθυστέρηση στην έναρξη εφαρμογής του νόμου 2331/1995 και την αρχική απροθυμία των χρηματοπιστωτικών ιδρυμάτων να ανταποκριθούν στις εκ του νόμου υποχρεώσεις τους από τα τέλη του 1997 σημειώθηκε σοβαρή προσπάθεια τόσο σε σχέση με τη διευκόλυνση των εργασιών της Επιτροπής του ν.2331/1995 όσο και σε σχέση με τον έλεγχο συμμόρφωσης των Τραπεζών στο νόμο.
2. Ως προς την Επιτροπή του ν. 2331/1995 επιβάλλεται τα μέλη της ή τουλάχιστον ο Πρόεδρός της να είναι πλήρους απασχόλησης, η Επιτροπή να διαθέτει δικό της προϋπολογισμό και να της διατεθούν αστυνομικοί πλήρους απασχόλησης.
Σημειωτέον ότι στη Γαλλία η αντίστοιχη Επιτροπή έχει προϋπολογισμό με τον οποίο καλύπτει δαπάνες ερευνητών και πληροφοριοδοτών, και έχει στη διαθέσή της μόνιμο Εισαγγελέα ποινικής δίωξης.
3. Πρέπει να μελετηθούν ενδεχόμενες τροποποιήσεις του ν. 2331/1995 προς την κατεύθυνση να απλουστευθεί η περιγραφή του εγκλήματος απαλειφομένων των υποκειμενικών στοιχείων, να μη χρειάζεται για την θεμελίωση της κατηγορίας η απόδειξη των εγκλημάτων από τα οποία προέρχεται το "βρώμικο χρήμα" αλλά να αρκεί και απλή πιθανολόγησή τους να δοθούν στην Επιτροπή του ν. 2331/1995 ανακριτικές εξουσίες ως προς την διενέργεια ορισμένων πράξεων (εξέταση μαρτύρων, άνοιγμα θυρίδων και λογαριασμών, δέσμευση λογαριασμών) πριν από την άσκηση ποινικής δίωξης.
4. Να ορισθεί Ειδικός Ανακριτής για την ανάκριση υποθέσεων του
ν. 2331/1995.
5. Να ενταθούν ακόμη περισσότερο οι έλεγχοι της Τράπεζας της Ελλάδος επί των εποπτευομένων Τραπεζών και να επανεξετασθούν οι κυρώσεις για μη συμμόρφωση.
6. Να μελετηθεί η δυνατότητα εφαρμογής ανάλογου νομικού πλαισίου σε σχέση με την "ιδιωτική" διακίνηση παρανόμου χρήματος, δεδομένου ότι, όπως προέκυψε εμμέσως από συναφείς ποινικές υποθέσεις ενώπιον των δικαστικών αρχών, ενδέχεται να διακινούνται σημαντικά ποσά "βρώμικου χρήματος" μέσω των καζίνο, χρυσοχόων, παλαιοπωλών, οίκων δημοπρασιών, ενεχυροδανειστών, χρηματομεσιτών, ταξειδιωτικών γραφείων, γραφείων παροχής νομικών και φοροτεχνικών υπηρεσιών κ.λπ. που όλα εκφεύγουν από το πεδίο εφαρμογής του ν. 2331/1995.
Επί των ανωτέρω ο Βουλευτής του Κ.Κ.Ε. κ. Αχιλλέας Κανταρτζής τοποθετήθηκε ως ακολούθως:
1. Η έξαρση που γνωρίζει τα τελευταία χρόνια το "ξέπλυμα του βρώμικου χρήματος", δηλαδή η προσπάθεια νομιμοποίησης εσόδων που προέρχονται από εγκληματικές δραστηριότητες, οφείλεται, κυρίως, στην απελευθέρωση στην κίνηση των κεφαλαίων και την ελεύθερη παροχή χρηματοπιστωτικών υπηρεσιών που λειτουργούν ως θερμοκήπιο, περιορίζοντας έτσι ασφυκτικά τις όποιες δυνατότητες υπάρχουν στα πλαίσια του σημερινού κοινωνικού - οικονομικού και πολιτικού συστήματος για την αντιμετώπιση του, αφού υπέρτατη αξία του παραμένει το κέρδος.
Η εκτίμηση ότι για την αύξηση της διακίνησης βρώμικου χρήματος ευθύνονται οι λαθρομετανάστες και οι πρόσφυγες από άλλες χώρες, είναι και απλουστευτική και οδηγεί σε λάθος συμπεράσματα.
2. Παρόλα αυτά και εφόσον από τις κυρίαρχες πολιτικές δυνάμεις, δεν υπάρχει η θέληση για ριζική αλλαγή της πολιτικής, για να αντιμετωπισθεί - όσο αυτό είναι εφικτό στις σημερινές συνθήκες - το φαινόμενο της νομιμοποίησης εσόδων από εγκληματικές ενέργειες, πρέπει να θεσμοθετηθεί δέσμη μέτρων που θα πρέπει απαραίτητα να περιλαμβάνει μεταξύ άλλων και τα παρακάτων μέτρα:
Α)την καθιέρωση του πόθεν έσχες όχι μόνον για τα ακίνητα αλλά και για όλες τις κινητές αξίες, τους τίτλους του δημοσίου,τις μετοχές κ.λπ..
Β) την μετατροπή όλων των μετοχών των ανωνύμων εταιριών σε ονομαστικές.
Γ)την κατάργηση του τραπεζικού απορρήτου.
Δ)να θεσμοθετηθεί ανάλογο νομικό πλαίσιο και για την "ιδιωτική" διακίνηση παράνομου χρήματος μέσω των καζίνο, ενεχυροδανειστηρίων κ.λπ., από τα οποία είναι δυνατή η διακίνηση σημαντικών ποσών και να υπαχθούν στον έλεγχο της επιτροπής που προβλέπεται στον Ν. 2331/1995.
Τα μέτρα αυτά από μόνα τους δεν πρόκειται βέβαια να αντιμετωπίσουν το πρόβλημα, αλλά είναι αναγκαία για να υπάρχουν κάποια αποτελέσματα, δίνουν τη δυνατότητα για να γίνει πιο ουσιαστικός ο έλεγχος για την πηγή προέλευσης των διαφόρων εσόδων και περιουσικών στοιχείων.
3. Η επιτροπή του Ν. 2331/1995 θα πρέπει να στελεχωθεί επαρκώς, να έχει δικό της προϋπολογισμό και να έχει την δυνατότητα διενέργειας ελέγχου χωρίς να δύναται να της αντιταχθεί οποιοδήποτε απόρρητο.
4. Οι όποιες νομοθετικές παρεμβάσεις γίνουν, δεν πρέπει να θίγουν και να ανατρέπουν, βασικές αρχές και διατάξεις του ποινικού συστήματος της χώρας μας (τεκμήριο αθωότητας, ανάκριση και ανακριτικές πράξεις κάτω από δικαστικές εγγυήσεις κ.λπ.).
4) ΜΕ ΤΗ ΔΙΕΡΕΥΝΗΣΗ ΤΩΝ ΔΥΝΑΤΟΤΗΤΩΝ ΝΟΜΙΜΟΠΟΙΗΣΗΣ ΕΣΟΔΩΝ ΑΠΟ ΕΓΚΛΗΜΑΤΙΚΕΣ ΔΡΑΣΤΗΡΙΟΤΗΤΕΣ 'Η ΔΙΑΠΡΑΞΗ ΑΛΛΩΝ ΑΞΙΟΠΟΙΝΩΝ ΠΡΑΞΕΩΝ, ΜΕΣΩ ΤΗΣ ΛΕΙΤΟΥΡΓΙΑΣ ΤΩΝ ΚΑΖΙΝΩΝ, ΣΥΜΦΩΝΑ ΜΕ ΤΟ Ν. 2206/1994.
Την Επιτροπή ενημέρωσαν οι κ.κ. Νικόλαος Καβαλιέρος, πρώην Πρόεδρος της Επιτροπής Καζίνων, Παντελής Ανδρέου, νυν Πρόεδρος της Επιτροπής Καζίνων, Νικόλαος Δανδόλος, Προϊστάμενος της Διεύθυνσης Καζίνων του Υπουργείου Ανάπτυξης, Νικόλαος Αλεξόπουλος, Διευθυντής της Τράπεζας της Ελλάδας, καθώς επίσης από το Καζίνο Λουτρακίου οι κ.κ. Ιωάννης Παπαπολίτη, Νομικός Σύμβουλος, Antony Saracine, Διευθυντής Παιγνίων και Ζαν Κοέν, Εκπρόσωπος Τύπου, από το Καζίνο Θεσσαλονίκης ο κ. Γεώργιος Γαλανάκης, Πρόεδρος Δ.Σ. και Διευθύνων Σύμβουλος, από το Καζίνο Ρίου οι κ.κ. Κωνσταντίνος Μαυράκης, Αντιπρόεδρος Δ.Σ. και Νομικός Εκπρόσωπος, Ευάγγελος Κασσιμιτάκης, Γενικός Διευθυντής και Θέμης Γιαννακός, Διευθυντής Παιγνίων, από το Καζίνο Ξάνθης ο κ. Παντελής Παντελάκη, Γενικός Διευθυντής, από το Καζίνο Πόρτο Καρρά οι κ.κ. Νικόλαος Σαλαβράκος, Νομικός Σύμβουλος και Νικόλαος Αποστόλου, Διευθυντής Παιγνίων, από το Καζίνο Σύρου ο κ. Θεοδόσης Βασιλόπουλος, Σύμβουλος Διοίκησης, από τα Κρατικά Καζίνα ΕΟΤ (Πάρνηθας, Κέρκυρας, Ρόδου) ο κ. Σωτήριος Παρδάλης, Γενικός Διευθυντής Καζίνου Πάρνηθας και ο Εκπρόσωπος των Εργαζομένων στα Κρατικά Καζίνα κ. Παναγιώτης Σκούρος.
Μετά τις ανωτέρω ακροάσεις η Επιτροπή αντάλλαξε απόψεις, τις οποίες διετύπωσε σε κείμενο που απέστειλε στον κ. Πρόεδρο της Βουλής και έχει ως κατωτέρω:
ΓΕΝΙΚΕΣ ΠΑΡΑΤΗΡΗΣΕΙΣ
Η έρευνα της Επιτροπής εντάχθηκε αρχικά στο πλαίσιο της διερεύνησης για την εφαρμογή του ν. 2331/1995 (ξέπλυμα "βρώμικου" χρήματος) επεξετάθη όμως και στον τρόπο λειτουργίας των Καζίνο από άποψη προστασίας του κοινού, λόγω των κρουσμάτων αξιοποίνων πράξεων που σημειώθηκαν 
 

  



Σελίδα 11922 
και απασχόλησαν την κοινή γνώμη.
Από τις ακροάσεις διαπιστώθηκαν τα εξής:
1. Η ίδρυση ιδιωτικών καζίνο προκάλεσε αλματώδη αύξηση του διακινουμένου χρήματος, αφού το 1993 τα συνολικά μεικτά κέρδη των τριών κρατικών καζίνο ήταν 15 δισεκατομμύρια δραχμές, ενώ το 1997 τα μεικτά κέρδη όλων των Καζίνο μαζί ανήλθαν σε 105 δισ.. Σημειωτέον ότι τα μεικτά κέρδη εκπροσωπούν περίπου το 20%-25% του διακινουμένου χρήματος στα Καζίνο.
Επίσης προέκυψε ότι εκ των επισκεπτών μόνο 5%-10% είναι αλλοδαποί, η πλειοψηφία των οποίων είναι 'Ελληνες με ξένο διαβατήριο.
2. Ο ν. 2331/1995 (πρόληψη και καταστολή της νομιμοποίησης εσόδων από εγκληματικές δραστηριότητες) δεν περιλαμβάνει τα Καζίνο (όπως και η σχετική Οδηγία της ΕΟΚ) και συνεπώς δεν είναι δυνατόν να εφαρμοσθεί η ειδική αυτή νομοθεσία.
3. Η προσπάθεια της Επιτροπής Θεσμών και Διαφάνειας να εξακριβώσει, εάν με βάση τους κανόνες λειτουργίας των Καζίνο είναι δυνατόν να εντοπισθεί καθ' οιονδήποτε τρόπο το ενδεχόμενο "ξέπλυμα βρώμικου χρήματος" δεν απέδωσε αποτελέσματα.
'Οπως προέκυψε από τις ακροάσεις, ο παίκτης ελέγχεται μόνο κατά την είσοδο στο Καζίνο, όπου και καταγράφονται τα στοιχεία της ταυτότητάς του. Κατόπιν, περιφέρεται στα 90-100 τραπέζια των παιγνίων, όπου αλλάζει σταδιακά όσες μάρκες επιθυμεί, άλλοτε χάνοντας και άλλοτε κερδίζοντας, οπότε είναι αδύνατον να προσδιορισθεί -όπως βεβαίωσαν οι εκπρόσωποι-πόσα χρήματα εισάγει στο Καζίνο και πόσα αποκομίζει όταν φύγει. Για το λόγο άλλωστε αυτό δεν εκδίδονται και σχετικές βεβαιώσεις περί κερδών ή ζημιών. Μόνη βεβαίωση που θα μπορούσε να δοθεί είναι ότι ο πελάτης μπήκε στο καζίνο, αλλά κάτι τέτοιο δεν έχει μέχρι στιγμής ζητηθεί. Ούτε ο ν.2206/1994 ούτε και κανένας άλλος νόμος δίνει άλλωστε αρμοδιότητα για την παρακολούθηση του πελάτη, πλην βεβαίως των αστυνομικών οργάνων που μπορούν να εισέρχονται με μόνη την επίδειξη της ταυτότητάς τους και να κινούνται ελεύθερα. Οι εκπρόσωποι δήλωσαν ότι θα απητείτο στρατιά υπαλλήλων παρακολούθησης για να καλυφθούν αριθμοί π.χ. 2.000, 3.000 ή και 4.000 ατόμων που μπορεί να κινηθούν σε μία βραδιά.
Προέκυψε ωστόσο ότι λειτουργούν κάμερες εσωτερικού κυκλώματος που παρακολουθούν τα τραπέζια και επισημαίνουν ασυνήθιστες κινήσεις, όπως π.χ. ότι αγοράσθηκαν μάρκες σε μεγάλες ποσότητες που δεν "παίχθηκαν", καθώς επίσης, μπορούν να καταγραφούν παίκτες που πραγματοποίησαν μεγάλα κέρδη.
Στην εύλογη παρατήρηση, γιατί δεν αγοράζονται οι μάρκες από ένα κεντρικό ταμείο, οπότε θα ήταν δυνατός ο έλεγχος κινήσεων και ποσών, η στάση των εκπροσώπων υπήρξε κατηγορηματικά αρνητική. Εδόθη η εξήγηση ότι κανένας παίκτης δεν χαλάει εφάπαξ τα ποσά που παίζει, αλλά "αγοράζει" και "παίζει" ανάλογα με την εξέλιξη, και πάντως θα χρειαζόταν τεράστιος χώρος με θυρίδες για ένα τέτοιο ταμείο. Επίσης, δυσκολίες θα είχαν οι ελεγκτές του Υπουργείου που παρακολουθούν τον "τζίρο" στα τραπέζια.
Γενικά η στάση των εκπροσώπων των Καζίνο, ήταν σαφώς αρνητική σε κάθε ιδέα παρακολούθησης του πελάτη, ενώ ο εκπρόσωπος του Υπουργείου Ανάπτυξης και ο Πρόεδρος της Επιτροπής των Καζίνο θα έβλεπαν κάτι τέτοιο ως δυνατό μόνο κατόπιν νομοθετικής μεταβολής ή τροποποίησης των συμβάσεων, αλλά δεν ήταν σε θέση να κάνουν συγκεκριμένες προτάσεις ούτε φάνηκε να είχαν σοβαρά προβληματισθεί επί του θέματος (ο Πρόεδρος μόλις είχε αναλάβει).
4. 'Οσον αφορά την τέλεση άλλων αδικημάτων εντός των χώρων των Καζίνο όπως π.χ. τοκογλυφία ή μεταβίβαση περιουσιακών στοιχείων "εν θερμώ" δεν κατέστη δυνατόν να διαφωτισθεί η Επιτροπή.
Κατ' αρχήν, δεν έχει γίνει κάποια έρευνα στις περιοχές όπου άρχισαν να λειτουργούν Καζίνο ώστε να διαπιστωθεί αν πολλαπλασιάστηκαν συναλλαγές (μεταβιβάσεις ακινήτων) εξαιτίας δανείων. Επίσης, οι εκπρόσωποι των Καζίνο βεβαίωσαν ο καθένας για λογαριασμό του ότι δεν έχουν υπάρξει κρούσματα τοκογλυφίας στο χώρο τους και πάντως όπου έγιναν αντιληπτές ύποπτες συναλλαγές μέσω του εσωτερικού κυκλώματος απηγορεύθη στους "ύποπτους" για τοκογλυφία να ξαναμπούν στο Καζίνο. 'Οσο για τους ελεγκτές του Υπουργείου προέκυψε, ότι αυτοί έχουν άλλη αποστολή και πάντως δεν έχουν ούτε την εκπαίδευση ούτε την αρμοδιότητα για να διαπιστώνουν τέτοιου είδους παραβάσεις.
'Οσον αφορά αξιόποινες πράξεις περί των Καζίνο οι υπεύθυνοι απήντησαν ότι δεν έχουν προσωπική αντίληψη, έχουν ακούσει σχετικές φήμες και δεν μπορούν να το αποκλείσουν.
Φυσικά ενδεχόμενη σύμπραξη του Καζίνο ή υπαλλήλων του σε τοκογλυφία απερρίφθη κατηγορηματικά, πλην μίας περιπτώσεως στο παρελθόν που κατεστάλη αμέσως.
Μεγάλη συζήτηση έγινε σχετικά με την επίσημη παροχή πιστώσεων εκ μέρους των Καζίνο και οι τοποθετήσεις υπήρξαν αντιφατικές. 'Αλλα Καζίνο απαγορεύουν κάθε μορφή πίστωσης και δεν δέχονται ούτε επιταγές ακόμη και τραπεζικές για λόγους προστασίας του Καζίνο, άλλα δέχονται επιταγές και μάλιστα τραπεζικές θεωρώντας ότι είναι και μέσο πάταξης της τοκογλυφίας, ενώ όλοι τάχθηκαν υπέρ ενός ελεγχόμενου συστήματος πιστώσεων (άτοκα δάνεια μέχρις ορισμένου ύψους και υπό προϋποθέσεις) καθώς και την εγκατάσταση ταμειολογιστικών μηχανών μέσα στους χώρους.
5. Η Επιτροπή των Καζίνο δεν φάνηκε να διαδραματίζει κάποιο ιδιαίτερο ρόλο όσον αφορά την εποπτεία των Καζίνο και στην ερώτηση, εάν θα έπρεπε να εξοπλισθεί με αρμοδιότητες και μάλιστα προανακριτικές απήντησε μεν θετικά, αλλά δεν φάνηκε προετοιμασμένη για συγκεκριμένες προτάσεις.
ΣΥΜΠΕΡΑΣΜΑΤΑ
1. Ενδεχόμενο "ξέπλυμα βρώμικου χρήματος" μέσω των Καζίνο υπό τις παρούσες νομοθετικές και πραγματικές συνθήκες δεν μπορεί να ελεγχθεί. Ούτε είναι δυνατόν να υπάρξουν προτάσεις και υποδείξεις τρόπων ελέγχου από τις διευθύνσεις των Καζίνο, διότι απορρίπτουν κάθε ιδέα παρακολούθησης, την οποία θεωρούν πρακτικά αδύνατη. Γι' αυτό πρέπει να διενεργηθεί ειδική έρευνα και μελέτη του θέματος από το Υπουργείο Ανάπτυξης με ανεξάρτητους ερευνητές, να επιστρατευθεί η εμπειρία ξένων (κυρίως Ευρωπαϊκών) Καζίνο και να εξευρεθούν λύσεις, εάν υπάρχουν.
2. H Επιτροπή Καζίνο του ν.2206/1994 πρέπει να εξοπλισθεί με εξουσίες και αρμοδιότητες σε σχέση με την πρόληψη αξιοποίνων πράξεων και την εφαρμογή μέτρων προστασίας του κοινού στα Καζίνο, αποκτώντας ενδεχομένως και προανακριτικές αρμοδιότητες.
3. Πρέπει να μελετηθεί το σύστημα ελεγχόμενης παροχής πιστώσεων μέσα στα Καζίνο, προκειμένου να περισταλεί κάπως το φαινόμενο της τοκογλυφίας, το οποίο δεν κατέστη δυνατό να επιβεβαιώσουμε αλλά όμως θεωρείται βέβαιο ότι ανθεί.
4. Απαιτείται διερεύνηση του προβλήματος και από πλευράς οργάνων της Δημόσιας Τάξης δεδομένου ότι, όπως προέκυψε, άλλο μέσο ελέγχου του διακινουμένου χρήματος και της πιθανής τέλεσης αξιοποίνων πράξεων εντός και πέριξ των Καζίνων δεν υπάρχει, πλην των αστυνομικών οργάνων.
5. Πάντως επί του συνολικού προβλήματος εκ της λειτουργίας των Καζίνο και των γενικοτέρων επιπτώσεων επί του κοινωνικού συνόλου η Επιτροπή δεν έκανε ειδική έρευνα και επιφυλάσσεται να το εξετάσει.
5) ΜΕ ΤΟΝ ΤΡΟΠΟ ΕΦΑΡΜΟΓΗΣ ΤΟΥ Ν. 2190/1994 ΚΑΙ ΤΙΣ ΕΝΔΕΧΟΜΕΝΕΣ ΔΥΣΛΕΙΤΟΥΡΓΙΕΣ ΤΟΥ. ΜΕΛΕΤΗ ΤΟΥ ΟΛΟΥ ΘΕΣΜΙΚΟΥ ΠΛΑΙΣΙΟΥ ΤΟΥ ΑΣΕΠ.
Για το ανωτέρω θέμα κλήθηκε για ακρόαση ο κ. Μιχαήλ Παπαδάκης, Πρόεδρος του ΑΣΕΠ και ο κ. Γεώργιος Βέης, μέλος του ΑΣΕΠ.
Μετά τις ανωτέρω ακροάσεις, η Επιτροπή αντάλλαξε απόψεις και σε συνδυασμό με τη μελέτη του όλου θεσμικού πλαισίου του ΑΣΕΠ συνάγονται τα ακόλουθα τα οποία διαβιβάσθηκαν στον κ. Πρόεδρο της Βουλής και έχουν ως εξής:
 

  



Σελίδα 11923 
Το ΑΣΕΠ αποτελεί ανεξάρτητη διοικητική αρχή, στο πεδίο των αρμοδιοτήτων της οποίας υπάγεται, κατά κύριο λόγο, η διασφάλιση της εφαρμογής των αρχών της αξιοκρατίας και της διαφάνειας κατά την πρόσληψη του μεγαλύτερου μέρους του διοικητικού προσωπικού του δημοσίου και των δημόσιων νομικών προσώπων του ευρύτερου δημόσιου τομέα (άρθρο 1 παρ. 6 του ν. 1256/1982). Ως ανεξάρτητη διοικητική αρχή, το ΑΣΕΠ υπάγεται στον κοινοβουλευτικό έλεγχο της Ειδικής Μόνιμης Επιτροπής Θεσμών και Διαφάνειας της Βουλής των Ελλήνων, κατά τις διατάξεις του άρθρου 43Α παρ. 1 και 2 του Κανονισμού της Βουλής.
Α. Το νομικό καθεστώς του ΑΣΕΠ έχει διαμορφωθεί, κατά βάση, σύμφωνα με τις διατάξεις κυρίως των ν. 2190/1994 και 2527/1997. Οι διατάξεις αυτές καθορίζουν τόσο την οργάνωση και λειτουργία όσο και τις αρμοδιότητες του ΑΣΕΠ και δεν έχουν ως τώρα κωδικοποιηθεί.
Β. Με δεδομένο το γεγονός ότι, όπως ήδη τονίσθηκε, το ΑΣΕΠ διασφαλίζει την εφαρμογή των συνταγματικώς κατοχυρωμένων (άρθρα 4 παρ. 1 και 4 και 5 παρ. 1 του Συντάγματος) αρχών της αξιοκρατίας και της διαφάνειας ως προς την πρόσληψη διοικητικού προσωπικού, κατά τ' ανωτέρω (υπό Ι.Α.) εκτιθέμενα, η κατάργησή του ή, έστω και ο δραστικός περιορισμός των αρμοδιοτήτων και η συνακόλουθη επαναφορά στο προηγούμενο καθεστώς πρέπει να θεωρείται ως συνταγματικώς ανεπίτρεπτη, λόγω της διαμόρφωσης σχετικού συνταγματικού κεκτημένου. 'Αρα οιαδήποτε τροποποίηση του καθεστώτος του ΑΣΕΠ μπορεί να νοηθεί ως συνταγματικώς ανεκτή μόνο προς την κατεύθυνση της διατήρησης ή και της περαιτέρω ενίσχυσης των εγγυήσεων εφαρμογής των προαναφερόμενων αρχών της αξιοκρατίας και της διαφάνειας.
Γ. Η λειτουργία του ΑΣΕΠ έχει, σε μεγάλο τουλάχιστον βαθμό, δημιουργήσει την εντύπωση στη συνείδηση των ενδιαφερομένων αλλά και, γενικότερα, στη συνείδηση του κοινωνικού συνόλου, ότι αποτελεί ασφαλιστική δικλίδα για την αποδοτική καταπολέμηση των φαινομένων αναξιοκρατίας και αδιαφάνειας κατά τις προσλήψεις. Φαινομένων τα οποία αμαύρωσαν επί μακρό χρονικό διάστημα την αξιοπιστία του κράτους αλλά και οδήγησαν στην αλματώδη και δημοσιονομικώς επικίνδυνη αύξηση του αριθμού των υπηρετούντων υπαλλήλων (υπό την ευρεία του όρου έννοια) στον δημόσιο τομέα, πέρα και έξω από τις οποιεσδήποτε διοικητικές του ανάγκες, και μέσα σε απαράδεκτο, για διοικητικώς προηγμένη χώρα, κλίμα κομματικού νεπωτισμού.
Δ. Η καταξίωση αυτή του ΑΣΕΠ αλλά και του όλου συστήματος προσλήψεων, οι οποίες διενεργούνται μέσω αυτού, κινδυνεύει να πληγεί καιρίως εξαιτίας, ιδίως, των ακόλουθως παραγόντων, οι οποίοι λειτουργούν συμπληρωματικώς :
1. Ενώ οι αρμοδιότητες του ΑΣΕΠ διευρύνονται σταδιακώς - και ορθώς - η υλικοτεχνική του υποδομή αλλά και το προσωπικό που απασχολείται σ' αυτό χαρακτηρίζονται από ανεπάρκεια, η οποία μάλιστα έχει επισημανθεί στις αρμόδιες κρατικές αρχές μέσω των ετήσιων εκθέσεών του.
2. Υπό τις συνθήκες αυτές το ΑΣΕΠ είτε αδυνατεί να ασκήσει αποτελεσματικά τις αρμοδιότητές του είτε εμφανίζει σημαντικές καθυστερήσεις κατά την άσκησή τους. Ειδικότερα η αδυναμία αυτή καθώς και οι καθυστερήσεις αυτές αφορούν:
(α) Τόσο την προκήρυξη και διενέργεια των διαγωνισμών προσλήψεων.
(β) 'Οσο και τον έλεγχο, προληπτικό και κατασταλτικό, των διαγωνισμών προσλήψεων που διενεργούνται από επιμέρους φορείς του δημόσιου τομέα, υπό την εποπτεία, κατά τις ισχύουσες διατάξεις, του ΑΣΕΠ.
3. Μια τέτοια κατάσταση οδηγεί στη δημιουργία αρνητικού κλίματος σε βάρος του ΑΣΕΠ και της αποτελεσματικότητας αλλά και της αποδοτικότητάς του ως προς την άσκηση των αρμοδιοτήτων του. 'Ετσι οι δυσλειτουργίες που η κατάσταση αυτή συνεπάγεται αποδίδονται, πολλές τουλάχιστον φορές, όχι στους υπευθύνους, οι οποίοι ολιγωρούν προς την κατεύθυνση της ολοκλήρωσης της στελέχωσης και της υλικοτεχνικής του υποδομής, αλλά στο ίδιο το ΑΣΕΠ.
ΠΡΟΤΑΣΕΙΣ
Για την περαιτέρω κατοχύρωση του καθεστώτος και τη διευκόλυνση του έργου του ΑΣΕΠ αλλά και την θωράκιση της αξιοπιστίας του απαιτείται, μεταξύ άλλων :
Α. Γενικές προτάσεις
1. Να κατοχυρωθεί στο πλαίσιο της αναθεώρησης του Συντάγματος με σχετικές διατάξεις του, ο θεσμός του ΑΣΕΠ κατά τρόπον ώστε να αποτραπούν τροποποιήσεις, με νομοθετικές παρεμβάσεις, εξυπηρετούσες ικανοποίηση σκοπιμοτήτων, οι οποίες οδηγούν σε εξαιρέσεις που υπονομεύουν το θεσμό. Στη ρύθμιση δε αυτή πρέπει να περιλαμβάνεται και η απαγόρευση :
(α) Τόσο της μονιμοποίησης συμβασιούχων εργασίας ορισμένου χρόνου.
(β) 'Οσο και της μετατροπής συμβάσεων εργασίας ορισμένου χρόνου ή έργου σε συμβάσεις εργασίας αόριστου χρόνου, ώστε να αποκλεισθεί η καταστρατήγηση και αχρήστευση του συστήματος προσλήψεων τακτικού προσωπικού, όπως κατ' επανάληψη συνέβη στο παρελθόν.
2. Να κωδικοποιηθεί η νομοθεσία που διέπει το καθεστώς οργάνωσης και λειτουργίας του ΑΣΕΠ καθώς και το πλαίσιο άσκησης των αρμοδιοτήτων του.
3. Να παρασχεθεί αμέσως κάθε συνδρομή συμπεριλαμβανομένης και της δια της έκδοσης των προβλεπομένων κανονιστικών πράξεων θέσπισης των αναγκαίων ρυθμίσεων, για την ολοκλήρωση της στελέχωσης και της υλικοτεχνικής υποδομής του ΑΣΕΠ.
4. Να αντικατασταθεί με ηλεκτρονικό το σύστημα του Υπουργείου Εθνικής Παιδείας και Θρησκευμάτων, με το οποίο μεταδίδονται τα θέματα των εισαγωγικών εξετάσεων στα ΑΕΙ και ΤΕΙ. Το σύστημα αυτό, με το οποίο μεταδίδονται επίσης τα θέματα στους πανελλήνιους γραπτούς διαγωνισμούς του ΑΣΕΠ για την πλήρωση θέσεων τακτικού προσωπικού του ευρύτερου δημόσιου τομέα και για την κατάρτιση των πινάκων διοριστέων εκπαιδευτικών λειτουργών της πρωτοβάθμιας και δευτεροβάθμιας εκπαίδευσης, είναι απηρχαιωμένο, δαπανηρό στη συντήρησή του και πολύ αργό στη λειτουργία του.
5. Να θεσπισθεί η καταβολή στους υπηρετούντες στη Γραμματεία του ΑΣΕΠ ειδικού επιδόματος, το οποίο θα αποτελέσει κίνητρο προσέλκυσης και παραμονής υψηλού επιπέδου στελεχών, που είναι απολύτως αναγκαία για τη λειτουργία του. Τα περιορισμένου αριθμού μέλη του ΑΣΕΠ, για να ανταποκριθούν στα καθήκοντά τους, έχουν ανάγκη βοηθών τέτοιου επιπέδου. Το επίδομα αυτό προβλέπεται για υπαλλήλους άλλων υπηρεσιών, η σημασία των οποίων δεν είναι μείζων εκείνης του ΑΣΕΠ.
Β. Ειδικές προτάσεις.
1. Να καθοριστούν επακριβώς οι τίτλοι εκείνοι βάσει των οποίων αποδεικνύεται, όπου τούτο απαιτείται ως προσόν κατάληψης θέσης, η γλωσσομάθεια των υποψηφίων. 'Ετσι αποφεύγεται τόσο η επαύξηση της δαπάνης διενέργειας του διαγωνισμού με προσθήκη σ' αυτόν γλωσσικών μαθημάτων, όσο και η προσπάθεια των υποψηφίων, που είναι καλοί γνώστες των άλλων μαθημάτων, να παρακάμψουν το προσόν της ξένης γλώσσας, με το να μη μετέχουν στη δοκιμασία του γλωσσικού μαθήματος, ή να παραδίδουν λευκό γραπτό. Ενέργειες που συνεπάγονται μηδενισμό τους στο μάθημα αυτό, επειδή στηρίζονται για την επιτυχία τους στη συνολική βαθμολογία τους.
2. Με το άρθρο 2 παρ. 8 του ν. 2527/1997, με το οποίο τροποποιήθηκε το άρθρο 17 παρ. 8 του ν. 2190/1994, διατηρήθηκε δικαίωμα προσαύξησης κατά 10% της βαθμολογίας των υποψηφίων για πρόσληψη τακτικού προσωπικού με διαγωνισμό σε δήμους και κοινότητες, εφόσον είναι μόνιμοι επί πενταετία κάτοικοι και δημότες του αντίστοιχου Δήμου ή Κοινότητας και η ιδιότητά τους αυτή αποδεικνύεται κατά ορισμένους διαζευκτικώς τρόπους. Το προνόμιο αυτό δεν φαλκιδεύει την εφαρμογή της αρχής της αξιοκρατίας και δεν αντίκειται στην επιταγή του άρθρου 4 παρ. 1 του Συντάγματος περί ισότητας, εφόσον για την εφαρμογή του συντρέχει λόγος γενικότερου κοινωνικού ή δημόσιου συμφέροντος.
 

  



Σελίδα 11924 
3. Να θεσπισθεί, στον υπό κατάρτιση Υπαλληλικό Κώδικα, νέο ενιαίο προσοντολόγιο που να περιλαμβάνει τα τυπικά, ανά κατηγορία, κλάδο και ειδικότητα προσόντα διορισμού, παραλλήλως με την ανασύνταξη των οργανισμών των δημόσιων υπηρεσιών και νομικών προσώπων, ώστε να περιληφθούν και οι τίτλοι σπουδών των νέων Τμημάτων των ΑΕΙ και ΤΕΙ, των ΙΕΚ και διαφόρων άλλων παρεμφερών νομικών προσώπων.
4. Στην παράγραφο 3 του άρθρου 1 του ν. 2527/1997 ορίζεται ότι, "... οι πάσης μορφής δημόσιες επιχειρήσεις κ.λπ. υπάγονται στο σύστημα προσλήψεων του ν. 2190/1994 ως προς την πρόσληψη τακτικών και με σύμβαση ορισμένου χρόνου διοικητικών υπαλλήλων κ.λπ.". Υπάρχει κενό ως προς την πρόσληψη τακτικών υπαλλήλων με σύμβαση ορισμένου χρόνου π.χ. δύο ετών. Οπότε δεν θα πρόκειται για πρόσληψη εποχιακού προσωπικού, του οποίου η διάρκεια απασχόλησης είναι, ως γνωστόν, οκτώ μηνών.
5. Στην ίδια παράγραφο 3 αναφέρεται, σχετικά με το μη διοικητικό προσωπικό καθώς και το εργατοτεχνικό προσωπικό Υ.Ε. ότι: "... η πρόσληψη του προσωπικού αυτού ελέγχεται από το ΑΣΕΠ αυτεπαγγέλτως ή κατ' ένσταση υποψηφίων από την άποψη τήρησης των διατάξεων του οικείου κανονισμού και των αρχών της δημοσιότητας, της αντικειμενικότητας και της αξιοκρατίας...". Υπάρχει κενό ως προς το εάν στην παραπάνω περίπτωση εφαρμόζονται, όταν πρόκειται για πρόσληψη εποχιακού προσωπικού, τα κριτήρια του άρθρου 21 του ν. 2190/1994. Η προαναφερθείσα ασάφεια έχει ως συνέπεια να αμφισβητείται ζωηρώς από δημόσιες επιχειρήσεις, όπως π.χ. η Ελληνική Βιομηχανία Ζάχαρης Α.Ε., η υποχρέωσή τους να εφαρμόζουν το άρθρο 21 του ν. 2190/1994 κατά τις προσλήψεις εποχιακού προσωπικού σχετικά με τα κριτήρια.
6. Στην παράγραφο 2 του άρθρου 5 του ν. 2527/1997 ορίζεται ότι : "Απαγορεύεται η πρόσληψη προσωπικού του παρόντος άρθρου (21 ν. 2190/1994) χωρίς το τυπικό προσόν τουλάχιστον του απολυτηρίου δημοτικού σχολείου... κ.λπ.". Με την παραπάνω διάταξη φαίνεται να παραγνωρίζονται τα άρθρα 16 παρ. 3, 112 παρ. 4 του Συντάγματος, 26 παρ. 2 του ν. 309/1976 και του π.δ. 739/1980, σύμφωνα με τα οποία τίτλος υποχρεωτικής εκπαίδευσης είναι το απολυτήριο του δημοτικού σχολείου για όσους έχουν αποφοιτήσει ως το έτος 1980 και το απολυτήριο τριταξίου γυμνασίου για τους μετά το έτος 1980 αποφοιτήσαντες.
7. Στην παράγραφο 5 περ. β' του ν. 2527/1994 ορίζεται, ότι δεν θεωρείται άνεργος εκείνος που έχει εισόδημα από οποιαδήποτε πηγή, το οποίο, σε ετήσια βάση, είναι ίσο ή μεγαλύτερο από το δωδεκαπλάσιο του μηνιαίου επιδόματος ανεργίας που καταβάλλεται από το αρμόδιο ταμείο ανεργίας. Η παραπάνω διάταξη, λόγω της γενικότητάς της, έχει δημιουργήσει δυσχέρειες στους φορείς που προσλαμβάνουν εποχιακό προσωπικό. Και αυτό, πρωτίστως, επειδή δεν προκύπτει από την εν λόγω διάταξη ποιό είναι το κρίσιμο χρονικό διάστημα, κατά το οποίο ο υποψήφιος δεν πρέπει να έχει το εισόδημα που αναφέρθηκε (κατά το προηγούμενο ή τρέχον οικονομικό έτος). Και, δευτερευόντως, επειδή δεν διευκρινίζεται με ποια στοιχεία ελέγχεται η ύπαρξη ή όχι του παραπάνω εισοδήματος των ενδιαφερομένων. Πρέπει να σημειωθεί ότι η ίδια διάταξη έχει καταστήσει, περίπου, αδύνατη την πρόσληψη υποψηφίων που είχαν εργασθεί κατά το προηγούμενο του ημερολογιακού έτους δωδεκάμηνο σε κάποια δημόσια επιχείρηση έστω και μέχρι ένα οκτάμηνο. Και τούτο διότι, οπωσδήποτε, έχουν εισπράξει το προβλεπόμενο από αυτή απαγορευτικό ποσό των 990.000 δρχ..
8. Δεν προβλέπεται από διάταξη του ν. 2527/1997 για τις επιχειρήσεις των ΟΤΑ, που έχουν υπαχθεί με αυτόν στο σύστημα προσλήψεων του ν. 2190/1994, εάν ισχύει και ως προς τις εν λόγω επιχειρήσεις η ρύθμιση του ν. 2190/1994 σχετικά με το προβάδισμα των δημοτών και κατοίκων των δήμων ή κοινοτήτων, που προβαίνουν σε προσλήψεις.
9. Η προβλεπόμενη από τη διάταξη του άρθρου 28 παρ. 8 του ν. 2190/1994 απαγόρευση προσλήψεων κατά το χρονικό διάστημα των τριάντα ημερών πριν από τη διενέργεια των εκλογών για την ανάδειξη των οργάνων διοίκησης και οργανισμών αυτών πρέπει να επεκταθεί και στις αμιγείς και μικτές επιχειρήσεις των ΟΤΑ α' και β' βαθμού, στις οποίες ο ΟΤΑ κατέχει, αμέσως ή εμμέσως, το 50%, τουλάχιστον, του εταιρικού κεφαλαίου.
10. Η διάταξη του άρθρου πρώτου παρ. 7 εδαφ. ε' του ν. 2602/1998 "για την ολοκλήρωση και εξυγίανση και την ανάπτυξη της Ολυμπιακής Αεροπορίας Α.Ε.", κατά την οποία οι οριστικοί πίνακες κατάταξης του έτους 1997 των υποψηφίων της Ολυμπιακής Αεροπορίας Α.Ε. και των θυγατρικών της, εκτός της Olympic Catering, όπως διαμορφώθηκαν μετά τον αυτεπάγγελτο, ή τον κατ' ένσταση έλεγχο του ΑΣΕΠ, ισχύουν για μία τριετία από την κατάρτισή τους, πρέπει να επεκταθεί σε όλες τις δημόσιες επιχειρήσεις.
6) ΜΕ ΤΗΝ ΕΠΙΤΡΟΠΗ ΕΛΕΓΧΟΥ ΠΡΑΞΕΩΝ ΟΡΓΑΝΩΝ ΝΟΜΑΡΧΙΑΚΗΣ ΑΥΤΟΔΙΟΙΚΗΣΗΣ (Ν. 2218/1994).
Κλήθηκαν και ενημέρωσαν την Επιτροπή οι κ.κ. Χρήστος Βερελής, Πρόεδρος Πρωτοδικών, Πρόεδρος της Επιτροπής, Πέτρος Κουλούρης, Νομ. Σύμβουλος μέλος και Κων/νος Θεοδωρόπουλος, Υπάλληλος του Υπουργείου Εσωτερικών, μέλος.
Τα μέλη της Επιτροπής, μετά τις προαναφερόμενες ακροάσεις συνέταξαν την κατωτέρω εισήγηση, την οποία απέστειλαν στον αρμόδιο Υπουργό Εσωτερικών, Δημόσιας Διοίκησης και Αποκέντρωσης και έχει ως εξής:
ΣΥΝΤΟΜΟ ΙΣΤΟΡΙΚΟ
Με το Αρ. 18 του Ν.2218/1994, στην έδρα κάθε Νομαρχιακής Αυτοδιοίκησης συνιστάται τριμελής Επιτροπή που αποτελείται από:
α) 'Εναν Πρωτοδίκη
β) 'Εναν ανώτερο δημόσιο υπάλληλο και
γ) 'Ενα μέλος του Νομικού Συμβουλίου
'Εργο της Επιτροπής είναι:
α) Η άσκηση ελέγχου νομιμότητας στις πράξεις του Νομαρχιακού Συμβουλίου, των Νομικών Επιτροπών και των Διοικητικών Συμβουλίων και Εκτελεστικών Επιτροπών των νομικών τους προσώπων οι οποίες παραπέμπονται στην Επιτροπή από τον Γενικό Γραμματέα της Περιφέρειας και
β) η εκδίκαση των προσφυγών κατά των ανωτέρω Οργάνων της Νoμαρχιακής Αυτοδιοίκησης για παράβαση Νόμου, που μπορεί να ασκήσει οποιοσδήποτε έχει έννομο συμφέρον.
Κατά των αποφάσεων της Επιτροπής μπορεί να ασκηθεί προσφυγή στον καθ'ύλην αρμόδιο Υπουργό για παράβαση Νόμου.
ΔΙΑΠΙΣΤΩΣΕΙΣ
Με βάση την ακρόαση των μελών της Επιτροπής Ελέγχου Πράξεων Οργάνων Νομαρχιακής Αυτοδιοίκησης του Νομαρχιακού Διαμερίσματος Αθηνών και τη συζήτηση που επακολούθησε:
Α. Δεν υπάρχει μηχανισμός υποστήριξης της Επιτροπής που θα επεξεργάζεται κατ'αρχήν τα θέματα και θα έχει τη δυνατότητα να προβεί σε σχετικές εισηγήσεις. Αυτό κρίνεται αναγκαίο και γιατί οι υποθέσεις καλύπτουν ένα πολύ μεγάλο φάσμα αντικειμένων και γιατί οι δύο εκπρόσωποι (ΥΠΕΣ-Ν.Α.) δεν απαιτείται να είναι νομικοί.
Β. Δεν υπάρχει Εσωτερικός Κανονισμός για τις Επιτροπές με αποτέλεσμα η κάθε μια (ανά Νομαρχιακή Αυτοδιοίκηση) να λειτουργεί με δικό της τρόπο και όχι ενιαία όπως θα έπρεπε.
Γ. Ενώ ο Νόμος αναφέρει πως ο Γενικός Γραμματέας της Περιφέρειας παραπέμπει αιτιολογημένα τη σχετική πράξη, συνήθως δεν αναφέρεται συγκεκριμένα σε τι συνίσταται το μη νόμιμο. Αυτό δημιουργεί προβλήματα λειτουργίας σε συνδυασμό με τη Διαπίστωση Α.
Δ. Ειδικά για την Επιτροπή Ελέγχου Πράξεων Οργάνων Νομαρχιακής Αυτοδιοίκησης Νομαρχιακού Διαμερίσματος Αθηνών παρατηρείται εισαγωγή υπερβολικά μεγάλου αριθμού υποθέσεων, ειδικά κατά πράξεων Οργάνων ΟΤΑ (Πρωτοβάθμιας Τοπικής Αυτοδιοίκησης). Περίπου 1.000 υποθέσεις την 3ετία. Το πλήθος των υποθέσεων και ταυτόχρονα το ότι ο εκπρόσωπος του ΥΠ.ΕΣ. και ο υπάλληλος της γραμματείας της Επιτροπής έχουν παράλληλα καθήκοντα, δημιουργεί λειτουργικά προβλήματα.
 

  



Σελίδα 11925 
Θα πρέπει να εξετασθεί η συγκρότηση και άλλης Επιτροπής στο συγκεκριμένο Νομαρχικαό Διαμέρισμα Αθηνών ή όπου αλλού υπάρχει το ίδιο πρόβλημα και βέβαια να λυθεί το θέμα της αποκλειστικής ενασχόλησης με τα καθήκοντά τους στην Επιτροπή των δύο υπαλλήλων.
ΠΑΡΑΤΗΡΗΣΕΙΣ 
Α. Στη σύνθεση της Επιτροπής Ελέγχου Πράξεων Οργάνων Νομαρχιακής Αυτοδιοίκησης συμμετέχει Νομαρχιακός Σύμβουλος (και αντίστοιχα Δημοτικός Σύμβουλος για τους Οργανισμούς Τοπικής Αυτοδιοίκησης), ο οποίος είναι και αποφασίζων στο Νομαρχιακό Συμβούλιο και κρίνων - για το ίδιο θέμα - στην Επιτροπή.
Υπάρχει σύγκρουση καθηκόντων.
Πρέπει να εξετασθεί εάν αυτό αποτελεί παράβαση βασικών αρχών δικαίου.
Β. Η Επιτροπή θεωρείται (Αρ. 18 παρ. 6 Ν.2218/1994)ότι αποτελεί Ανεξάρτητη Διοικητική Αρχή.
Το ουσιαστικότερο όμως χαρακτηριστικό οποιασδήποτε Ανεξάρτητης Διοικητικής Αρχής είναι ότι δεν υπόκειται σε ιεραρχικό έλεγχο ή εποπτεία παρά μόνο από το Κοινοβούλιο.
Στην περίπτωση της Επιτροπής Ελέγχου Πράξεων Οργάνων Νομαρχιακής Αυτοδιοίκησης κατά των πράξεων τις οποίες εκδίδει χωρεί προσφυγή ενώπιον του Υπουργού ο οποίος έτσι, ασκεί έλεγχο.
Πρέπει να εξεταστεί εάν πρέπει να θεωρείται απλή Διοικητική Αρχή και όχι Ανεξάρτητη Διοικητική Αρχή.
ΣΥΜΠΕΡΑΣΜΑΤΑ
Προτείνεται οι "Διαπιστώσεις" και οι "Παρατηρήσεις" που αναφέρθηκαν παραπάνω, να αποσταλούν στον Υπουργό Εσωτερικών, ο οποίος θα διατυπώσει και θα αποστείλει στην Επιτροπή Θεσμών και Διαφάνειας, έγγραφα με τις απόψεις του επ'αυτών. Μετά την απάντηση του Υπουργού, η Επιτροπή μας θα οριστικοποιήσει τις προτάσεις της.
7) ΜΕ ΤΗΝ ΠΟΡΕΙΑ ΤΟΥ ΕΘΝΙΚΟΥ ΡΑΔΙΟΤΗΛΕΟΠΤΙΚΟΥ ΣΥΜΒΟΥΛΙΟΥ ΑΠΟ ΤΗΝ ΕΓΚΑΤΑΣΤΑΣΗ ΤΟΥ, ΓΙΑ ΤΙΣ ΠΡΟΟΠΤΙΚΕΣ ΚΑΙ ΤΟ ΡΟΛΟ ΤΟΥ.
8) ΜΕ ΤΟ ΡΑΔΙΟΤΗΛΕΟΠΤΙΚΟ ΤΟΠΙΟ ΚΑΙ ΤΑ ΝΕΑ ΝΟΣΗΡΑ ΦΑΙΝΟΜΕΝΑ ΣΤΟ ΧΩΡΟ ΑΥΤΟ, ΚΑΘΩΣ ΚΑΙ ΜΕ ΤΗ ΔΙΑΔΙΚΑΣΙΑ ΧΟΡΗΓΗΣΗΣ ΑΔΕΙΩΝ ΛΕΙΤΟΥΡΓΙΑΣ ΣΕ ΤΗΛΕΟΠΤΙΚΟΥΣ ΣΤΑΘΜΟΥΣ ΕΘΝΙΚΗΣ, ΠΕΡΙΦΕΡΕΙΑΚΗΣ ΚΑΙ ΤΟΠΙΚΗΣ ΕΜΒΕΛΕΙΑΣ.
Η Επιτροπή για τα ανωτέρω θέματα ενημερώθηκε από τον κ. Υπουργό Τύπου και Μ.Μ.Ε. κ. Δημήτριο Ρέππα, καθώς και από το Γενικό Γραμματέα του ιδίου Υπουργείου κ. Νικόλαο Αθανασάκη και από τον Πρόεδρο του Εθνικού Ραδιοτηλεοπτικού Συμβουλίου κ. Γεώργιο Κασιμάτη και αφού αντάλλαξε απόψεις μεταξύ των μελών της συνέταξε την κατωτέρω εισήγησή της:
1) Διαδικασία
Η προκήρυξη αδειών και η διαδικασία ως προς τη χορήγησή τους ακολουθεί την εξής διαδρομή:
Στις 10.9.1997 δημοσιεύτηκε στον ημερήσιο Τύπο η προκήρυξη των αδειών των τηλεοπτικών σταθμών όλων των κατηγοριών.
Οι προκηρύξεις απαιτούν από κάθε ενδιαφερόμενο την υποβολή των παρακάτω στοιχείων:
α) Στοιχεία ταυτότητας της υποψήφιας εταιρείας, των μετόχων καθώς και των λοιπών στελεχών με κάθε λεπτομέρεια (νομικό καθεστώς, διαφάνεια, αποφυγή συγκέντρωσης κ.λπ.).
β) Οικονομικά στοιχεία (κατάθεση ισολογισμών των τριών τελευταίων ετών της εταιρείας). Υποβολή μελέτης οικονομικής βιωσιμότητας της επιχείρησης.
γ) Τεχνική μελέτη.
δ) 'Εκθεση προγραμματικής πληρότητας που πρέπει να εξασφαλίζει ο
σταθμός, με έμφαση στην ποιότητα και την τήρηση της δεοντολογίας.
δ) Το βαθμό τήρησης μέχρι σήμερα της νομοθεσίας περί πνευματικής ιδιοκτησίας.
Οι υπηρεσίες του Υπουργείου Τύπου ήλεγξαν τους φακέλους των υποψηφίων. Οι υπηρεσίες του Υπουργείου Μεταφορών ελέγχουν την αρτιότητα της τεχνικής μελέτης.
Τα δύο Υπουργεία εκδίδουν τις σχετικές βεβαιώσεις και διαβιβάζουν τους φακέλους στο Εθνικό Ραδιοτηλεοπτικό Συμβούλιο.
Το Εθνικό Ραδιοτηλεοπτικό Συμβούλιο καταρτίζει αξιολογικό πίνακα κρίνοντας τις υποψηφιότητες βάσει των κριτηρίων του νόμου 2328/95.
Ο Υπουργός Τύπου και ΜΜΕ αφού ασκήσει τον προβλεπόμενο από το νόμο 2328/95 έλεγχο νομιμότητας των πράξεων του Εθνικού Ραδιοτηλεοπτικού Συμβουλίου χορηγεί με απόφασή του τις άδειες στους υποψήφιους που πληρούν τις προϋποθέσεις.
2. Τα μέχρι τώρα αποτελέσματα
α) 'Αδειες ραδιοφωνικών σταθμών: έχουν προκηρυχθεί για τους ραδιοφωνικούς της Αθήνας και της Θεσσαλονίκης.
Για τους Ραδιοφωνικούς Σταθμούς Αθήνας έχουν κατατεθεί 86 αιτήσεις για 20 άδειες.
Για Ραδιοφωνικούς Σταθμούς Θεσσαλονίκης έχουν κατατεθεί 60 αιτήσεις για 27 άδειες.
Η διαδικασία για άδειες Ραδιοφωνικών Σταθμών στην υπόλοιπη χώρα εξαρτάται απολύτως από την έκδοση χάρτη συχνοτήτων για κάθε νομό. Η διαδικασία βρίσκεται σε εξέλιξη στο Υπουργείο Μεταφορών και Επικοινωνιών.
β) 'Αδειες τηλεοπτικών σταθμών: 'Οσον αφορά τις άδειες τηλεόρασης έχουν υποβληθεί 10 αιτήσεις για 6 άδειες σταθμών εθνικής εμβέλειας, 83 αιτήσεις για 49 άδειες σταθμών περιφερειακής εμβέλειας και 57 αιτήσεις για 51 άδειες σταθμών τοπικής εμβέλειας.
Η διαδικασία που χρειάζεται για την εξέταση των φακέλων εκ μέρους των 2 Υπουργείων Τύπου και Μεταφορών θα διαρκέσει σύμφωνα με τα λεχθέντα περί τους 5 μήνες. Εν τω μεταξύ κλιμακωτά, θα δίνονται άδειες αρχίζοντας από τους ραδιοφωνικούς σταθμούς περιοχής Αθήνας και Θεσσαλονίκης ακολούθως δε στους νομούς της υπόλοιπης Ελλάδος.
'Οσον αφορά τους παρανόμως λειτουργούντες σήμερα σταθμούς, αυτούς δηλαδή που δεν έχουν καν υποβάλει αίτηση άδειας, με έγγραφό του ο Υπουργός Τύπου κάλεσε τους περιφερειάρχες να προβούν στην άμεση διακοπή κάθε ραδιοφωνικής μετάδοσης και σε κλείσιμο των παράνομων σταθμών.
Το χρονοδιάγραμμα παροχής αδειών τόσο σε ραδιοφωνικούς σταθμούς όσο και σε τηλεοπτικούς, αμφισβήτησε ουσιαστικά ο Πρόεδρος του Εθνικού Ραδιοτηλεοπτικού Συμβουλίου λόγω πολλαπλών ανεπαρκειών της ανεξάρτητης αυτής αρχής, τόσο σε εξειδικευμένο προσωπικό (επιστήμονες, νομικοί, τεχνικοί), όσο και σε τεχνική υποδομή.
Στη συνεδρίαση εθίχθη και το θέμα κάποιας δυσλειτουργίας που παρατηρείται στην εφαρμογή του νόμου 2328/1995 λόγω δυσκολίας ονομαστικής παράθεσης όλων των μετόχων των εταιρειών που υποβάλλουν φάκελο για την απόκτηση άδειας τηλεοπτικού σταθμού.
Συμπεράσματα - πρόταση
Σύμφωνα με όσα παρατέθησαν ανωτέρω η διαδικασία παροχής άδειας σκοντάφτει αντικειμενικά στην οργανωτική ανεπάρκεια του Εθνικού Ραδιοτηλεοπτικού Συμβουλίου. Προς τούτο, και παρ'όλη την καλή θέληση, τις προθέσεις και την υπηρεσιακή επάρκεια του Υπουργείου Τύπου και Μεταφορών, παρ'όλο επίσης το ενδιαφέρον που επέδειξε η Κυβέρνηση μετά τις συνεδριάσεις της Επιτροπής, οφείλουμε να τονίσουμε.
'Οτι πρέπει να αναληφθεί πρωτοβουλία αποσαφήνισης και διευκόλυνσης της λειτουργίας του Εθνικού Ραδιοτηλεοπτικού Συμβουλίου ως ανεξάρτητης Διοικητικής αρχής.
Θέμα το οποίο θα μπορούσε να προωθηθεί με κατάθεση σχετικής τροπολογίας, στο αναμενόμενο να συζητηθεί νομοσχέδιο για την ψηφιακή τηλεόραση.
Τα σχετικά με την ψηφιακή τηλεόραση πάντως δεν θα πρέπει να θέσουν σε δεύτερη μοίρα την ολοκλήρωση της διαδικασίας παροχής αδειών των σταθμών αναλογικής T.V. Κάτι τέτοιο θα επέτεινε το κλίμα άναρχης παρουσίας σταθμών και εκμετάλλευσης συχνοτήτων που ήδη παρατηρείται επί 
 

  



Σελίδα 11926 
μακρόν στο ελληνικό τηλεοπτικό τοπίο.
Αθήνα, 25 Ιουνίου 1998
Ο ΠΡΟΕΔΡΟΣ ΤΗΣ ΕΠΙΤΡΟΠΗΣ
ΙΩΑΝΝΗΣ ΚΑΨΗΣ
H Α' ΑΝΤΙΠΡΟΕΔΡΟΣ
ΑΝΝΑ ΨΑΡΟΥΔΑ - ΜΠΕΝΑΚΗ
Ο Β' ΑΝΤΙΠΡΟΕΔΡΟΣ Ο ΓΡΑΜΜΑΤΕΑΣΑΧΙΛΛΕΑΣ ΚΑΝΤΑΡΤΖΗΣ ΦΩΤΙΟΣ ΚΟΥΒΕΛΗΣ""ΒΟΥΛΗ ΤΩΝ ΕΛΛΗΝΩΝ
ΠΕΡΙΟΔΟΣ Θ' - ΣΥΝΟΔΟΣ B'
ΕΙΔΙΚΗ ΜΟΝΙΜΗ ΕΠΙΤΡΟΠΗ ΑΠΟΔΗΜΟΥ ΕΛΛΗΝΙΣΜΟΥ
Ε Κ Θ Ε Σ Η
Της Ειδικής Μόνιμης Επιτροπής Απόδημου Ελληνισμού.
('Αρθρο 43 Α παρ. 4 του ΚανΒ)
Προς τη Βουλή των Ελλήνων
Κατά τη Β' Σύνοδο της Θ' Περιόδου η Ειδική Μόνιμη Επιτροπή Απόδημου Ελληνισμού * συγκροτήθηκε με την υπ' αριθμ. 6806/5357/5.11.1997 απόφαση του Προέδρου της Βουλής και αντικείμενο της Επιτροπής, σύμφωνα με το άρθρο 43Α του Κανονισμού της Βουλής, είναι η διατήρηση και προαγωγή των σχέσεων και των δεσμών της εθνικής αντιπροσωπείας και του ελληνικού λαού με τους Απόδημους 'Ελληνες, η μελέτη των προβλημάτων τους και η προώθηση της επίλυσής τους.
Η Επιτροπή, κατά τη συνεδρίασή της, στις 26 Νοεμβρίου 1997, αποφάσισε να λειτουργεί με βάση τον Κανονισμό της Βουλής, και με την κατανομή των μελών της σε Υποεπιτροπές για τα αντίστοιχα θέματα:
1. ΘΕΣΜΙΚΑ ΔΙΚΤΥΑ, 2. ΕΛΛΗΝΙΚΗ ΠΑΙΔΕΙΑ, 3. ΠΟΛΙΤΙΣΜΟΣ ΟΜΟΓΕΝΩΝ, 4. ΟΙΚΟΝΟΜΙΚΕΣ ΣΧΕΣΕΙΣ, 5. ΠΑΛΙΝΝΟΣΤΟΥΝΤΕΣ - ΜΑΥΡΗ ΘΑΛΑΣΣΑ,
6. ΑΜΦΙΚΤΥΟΝΙΕΣ ΕΛΛΗΝΙΣΜΟΥ - ΔΙΚΤΥΑ ΑΥΤΟΔΙΟΙΚΗΣΗΣ, 7.ΘΕΣΣΑΛΟΝΙΚΗ,
8. ΝΕΑ ΓΕΝΙΑ, 9. ΓΥΝΑΙΚΕΣ, 10. ΟΡΘΟΔΟΞΙΑ, 11. ΕΠΙΚΟΙΝΩΝΙΑΚΑ ΔΙΚΤΥΑ,
12. ΝΟΜΟΠΑΡΑΣΚΕΥΑΣΤΙΚΗ, 13. ΕΛΛΗΝΙΣΜΟΣ ΣΤΑ Β ΑΛΚΑΝΙΑ, 14. ΚΑΤΩ ΙΤΑΛΙΑ και 15.ΠΟΛΙΤΙΚΑ ΔΙΚΑΙΩΜΑΤΑ.
Κατά τον προγραμματισμό του έργου της Επιτροπής, τα μέλη της συμφώνησαν ότι η Επιτροπή θα αναλάβει πρωτοβουλίες για διακοινοβουλευτικές συνεργασίες, ώστε να αναδειχθεί σε παράγοντα συνοχής της εθνικής προσπάθειας ενότητας του Ελληνισμού, των πολιτικών κομμάτων, των κρατικών και ημικρατικών φορέων σε πολλαπλά επίπεδα δράσεων και κυρίως στο πολιτιστικό, εκπαιδευτικό, επικοινωνιακό, κοινωνικό (Νεοπρόσφυγες - Ελληνισμός του Πόντου), καθώς και της σύνδεσης με την Τοπική Αυτοδιοίκηση, σε συνδυασμό με τις οργανώσεις, που εκπροσωπούν τον Απόδημο Ελληνισμό.
* Nικόλαος Ακριτίδης, Δημήτριος Αλαμπάνος, Γεώργιος Ανωμερίτης, Hλίας Βλαχόπουλος, Νικόλαος Ζαμπουνίδης, Ελεωνόρα Κατσέλη, Πέτρος Κατσιλιέρης, Γεώργιος Κίρκος, Νικόλαος Λεβογιάννης, Ιωάννης Μαγκριώτης, Γρηγόριος Νιώτης (Πρόεδρος), Δημήτριος Παντερμαλής, Ροβέρτος Σπυρόπουλος, Εμμανουήλ Φραγκιαδουλάκης, Γεώργιος Φλωρίδης, Παναγιώτης Φωτιάδης, Ηλίας Βεζδρεβάνης, Θεοφάνης Δημοσχάκης, Κωνσταντίνος Ευμοιρίδης, Γεώργιος Καλαντζής (Α' Αντιπρόεδρος έως 11.2.1998), Λεωνίδας Λυμπερακίδης, Σταύρος Παπαδόπουλος, Βασίλειος Πάππας (Α' Αντιπρόεδρος από 11.2.1998) Παναγιώτης Σκανδαλάκης, Παρθένα Φουντουκίδου, Ευγένιος Χαϊτίδης, Παναγιώτης Ψωμιάδης, Σταύρος Παναγιώτου (Β' Αντιπρόεδρος), Πέτρος Κουναλάκης (Γραμματέας) Αναστάσιος Ιντζές και Πέτρος Τατούλης.
Ως πρώτο στόχο της η Επιτροπή έθεσε την ανάδειξη της βούλησης του Ελληνικού Κοινοβουλίου να επιλαμβάνεται και να ασχολείται με θέματα στρατηγικής σημασίας για όλους τους Απόδημους 'Ελληνες. Ταυτόχρονα επισημαίνει ότι υπάρχουν προβλήματα διοικητικού χαρακτήρα, που μπορούν να επιλύονται και ότι η ίδια μπορεί να είναι το όργανο, που θα οργανώσει τον Ελληνισμό και ισομερώς θα αντιμετωπίζει τα προβλήματα, με συντονισμό των διαφόρων φορέων, αλλά και με ένα προσδιορισμό των δράσεων, που προτείνονται προς στην κεντρική εκτελεστική εξουσία.
Η Επιτροπή, κατά τη λειτουργία της στα πλαίσια της Β' Συνόδου επελήφθη αρκετών θεμάτων, εξ αυτών όμως μερικά, όπως του Σ.Α.Ε., εκπαιδευτικά ζητήματα των Ελληνοπαίδων του εξωτερικού, θέματα σχετικά με την επικοινωνιακή πολιτική της Ελλάδας με τους Απόδημους 'Ελληνες (Μ.Μ.Ε.) και την αποκατάσταση των παλιννοστούντων, λόγω της μεγάλης κοινωνικής και πολιτειακής σημασίας τους, αλλά και της ιδιάζουσας προσοχής που απαιτείται, αποτέλεσαν στόχους άμεσης προτεραιότητάς της και
με βάση αυτά θα εκθέσει τις παρατηρήσεις της.
Η παρούσα 'Εκθεση εγκρίθηκε από την Επιτροπή κατά τη συνεδρίαση της 24ης Ιουνίου 1998, κατά πλειοψηφία, με τη διατύπωση επιφυλάξεων εκ μέρους του βουλευτή - μέλους της Επιτροπής, κ. Σταύρου Παναγιώτου.
Για το έργο της η Επιτροπή πραγματοποίησε δώδεκα (12) συνεδριάσεις ως ακολούθως:
Α. ΑΝΑΛΥΤΙΚΑ ΜΕ ΤΑ ΕΞΗΣ ΘΕΜΑΤΑ:
1.α) Προγραμματισμός του έργου της Επιτροπής και συζήτηση για τη συγκρότηση Υποεπιτροπών κατά θέματα.
β) Ενημέρωση των μελών της Επιτροπής για την Πρώτη Τακτική Συνέλευση του Συμβουλίου Απόδημου Ελληνισμού (Θεσσαλονίκη, 1 έως 8 Δεκεμβρίου 1997) από την κυρία Ρεγγίνα Βάρτζελη εκπρόσωπο της Γενικής Γραμματείας Απόδημου Ελληνισμού και τον κ. Δημήτριο Κωνσταντινίδη, Γραμματέα του Σ.Α.Ε..
γ) Συζήτηση για το σχέδιο του υπό σύσταση οικισμού νεοπροσφύγων "ΡΩΜΑΝΙΑ" στη Θράκη. Ενημέρωση από τον Β' Αντιπρόεδρο της Βουλής, κ. Παναγιώτη Σγουρίδη.
δ) Ενημέρωση των μελών της Επιτροπής για τα προβλήματα των Ελληνοποντίων προσφύγων από τους κ.κ.: Νικόλαο Αμανατίδη, Πρόεδρο της Ομοσπονδίας Ποντιακών Σωματείων Νοτίου Ελλάδας, Βλάσση Αγτζίδη, Ιστορικό και ερευνητή, Παύλο Ψωμιάδη, εκπρόσωπο της Πανελλήνιας Ομοσπονδίας Ποντιακών Σωματείων Ελλάδας, Κώστα Αβραμίδη, Αντιπρόεδρο της Ομοσπονδίας Ποντιακών Σωματείων Βορείου Ελλάδας και Χριστόφορο Σοφιανίδη, εκπρόσωπο της Επιτροπής Προσφύγων (26.11.97).
2.α) Ενημέρωση των μελών της Επιτροπής για τα συμπεράσματα από την Πρώτη Συνέλευση του Συμβουλίου Απόδημου Ελληνισμού (Θεσσαλονίκη, 1 έως 8 Δεκεμβρίου 1997).
(Ενημέρωση από το Γραμματέα του Σ.Α.Ε., κ. Δημήτριο Κωνσταντινίδη).
β) Ενημέρωση των μελών της Επιτροπής για τα προβλήματα των Ελληνοποντίων προσφύγων από: το Γενικό Γραμματέα Απόδημου Ελληνισμού, κ. Σταύρο Λαμπρινίδη, τον Κυριάκο Ιορδανίδη, εκπρόσωπο της Ομοσπονδίας της Γεωργίας, το Γεννάδιο Τσοπόζωφ, Πρόεδρο της Ομοσπονδίας της Ρωσίας, την Αλεξάνδρα Προτσένκο, Πρόεδρο της Ομοσπονδίας της Ουκρανίας, το Γεώργιο Ξανθόπουλο, εκπρόσωπο της Ομοσπονδίας του Καζακστάν, το Χρήστο Καρσλίδη, εκπρόσωπο της Ομοσπονδίας της Κιργιζίας, το Γεώργιο Μελανιφίδη, εκπρόσωπο της 'Ενωσης Ελλήνων Μόσχας, τον Παύλο Θεοδωρίδη, Γενικό Γραμματέα της Ομοσπονδίας του Καζακστάν, τον Ιωάννη Κεσίσογλου, Βουλευτή της Αζαρίας, τον 'Ομηρο Πουρσανίδη, τη Μέλανυ Λαζαρίδου, εκπρόσωπο του Ραδιοφωνικού Σταθμού της Τιφλίδας και το Δημήτριο Φίλιο, Γραμματέα της Ομοσπονδίας Λειτουργών Ομογενειακών Μέσων Μαζικής Επικοινωνίας (10.12.97).
3.α) Ενημέρωση των μελών της Επιτροπής για τα ελληνικά μέσα ενημέρωσης και τη σχέση τους με την Ομογένεια και 
 

  



Σελίδα 11927 
τα ομογενειακά μέσα ενημέρωσης από: τον Υπουργό Τύπου και Μέσων Μαζικής Ενημέρωσης κ. Δημήτριο Ρέππα, το Γενικό Γραμματέα Ενημέρωσης, κ.Iωάννη Νικολάου, τον Πρόεδρο και Διευθύνοντα Σύμβουλο της Ε.Ρ.Τ. Α.Ε., κ.Παναγιώτη Παναγιώτου, τον υπεύθυνο για το δορυφορικό πρόγραμμα της Ε.Ρ.Τ. Α.Ε., κ.Νικόλαο Σωτηριάδη, το Διευθυντή του Αθηναϊκού Πρακτορείου Ειδήσεων, κ. Ανδρέα Χριστοδουλίδη, τον κ. Ευάγγελο Παναγόπουλο, εκπρόσωπο της εφημερίδας "ΕΛΕΥΘΕΡΟΤΥΠΙΑ", τον κ. Χρήστο Παναγόπουλο, εκπρόσωπο της εφημερίδας "ΚΑΘΗΜΕΡΙΝΗ", τον κ.Βλάσση Αγτζίδη, εκπρόσωπο του περιοδικού"ΟΙΚΟΝΟΜΙΚΟΣ ΤΑΧΥΔΡΟΜΟΣ", τον κ. Γεώργιο Πετρόπουλο, εκπρόσωπο της εφημερίδας "ΡΙΖΟΣΠΑΣΤΗΣ", τον κ. Φοίβο Καρζή, εκπρόσωπο του ραδιοφωνικού σταθμού "FLASH 9,61", τoν κ. Φάνη Φαρμάκη, υπεύθυνο για τα ομογενειακά μέσα μαζικής ενημέρωσης (ΟΜΜΕ) στο Υπουργείο Τύπου και Μ.Μ.Ε. και την κυρία Μαρίνα Φράγκου, υπεύθυνη Δημοσίων Σχέσεων και Τύπου του Σ.Α.Ε. Θεσσαλονίκης.
β) Συγκρότηση Υποεπιτροπών (21.1.98).
4. Ενημέρωση των μελών της Επιτροπής από: τον Πρόεδρο του Εθνικού Ιδρύματος Υποδοχής και Αποκατάστασης Παλιννοστούντων Ομογενών Ελλήνων (Ε.Ι.Υ.Α.Π.Ο.Ε.), κ. Δημήτριο Γλάρο και το Διευθύνοντα Σύμβουλο του Ιδρύματος κ. Αριστείδη Ουζουνίδη, τον Ειδικό Σύμβουλο του Ε.Ι.Υ.Α.Π.Ο.Ε. κ. Απόστολο Αποστολίδη, το Γενικό Γραμματέα Απόδημου Ελληνισμού, κ. Σταύρο Λαμπρινίδη και τον εκδότη του Γερμανικού Νομικού Περιοδικού INFOR MATIONSBERICHT AUSLAENDERRECHT, κ. George Albrecht. (28.1.98).
5.α) Εκλογή Α' Αντιπροέδρου της Επιτροπής.
β) Ενημέρωση των μελών της Επιτροπής για τις δραστηριότητες του Κέντρου Μελέτης και Ανάπτυξης του Ελληνικού Πολιτισμού της Μαύρης Θάλασσας από τους κ.κ.: Κωνσταντίνο Παπαδόπουλο, Νομάρχη Θεσσαλονίκης, Χρύσα Αράπογλου, Πρόεδρο του Κέντρου Μελέτης και Ανάπτυξης του Ελληνικού Πολιτισμού της Mαύρης Θάλασσας, Ιωάννη Τζεν, Πρόεδρο του Οργανισμού Προώθησης Εξαγωγών Ο.Π.Ε., 'Αννα Χατζηπαναγιωτίδου, Καθηγήτρια του Αριστοτελείου Πανεπιστημίου Θεσσαλονίκης και συντονίστρια του εκπαιδευτικού προγράμματος στις παρευξείνιες χώρες, του Κέντρου Μελέτης και Ανάπτυξης του Ελληνικού Πολιτισμού της Mαύρης Θάλασσας, Χρήστο Τομαρά, Πρόεδρο του Σ.Α.Ε. Αμερικής και Δημήτριο Κωνσταντινίδη, Γραμματέα του Σ.Α.Ε..
γ) Ορισμός συντονιστών του έργου των Υποεπιτροπών (11.2.98).
6. Ενημέρωση των μελών της Επιτροπής για τα συμπεράσματα και τις προτάσεις της Πρώτης Τακτικής Συνέλευσης του Συμβουλίου Απόδημου Ελληνισμού (Σ.Α.Ε.) στη Θεσσαλονίκη από το Γενικό Γραμματέα Απόδημου Ελληνισμού, κ. Σταύρο Λαμπρινίδη και το Γραμματέα του Σ.Α.Ε., κ. Δημήτριο Κωνσταντινίδη.
Επίσης, την Επιτροπή ενημέρωσαν για θέματα εκπαίδευσης: ο Ειδικός Γραμματέας Παιδείας Ομογενών, Διαπολιτισμικής Εκπαίδευσης και Αποκέντρωσης, κ. Δημήτριος Χαλκιώτης, ο Πρόεδρος Ελλήνων Εκπαιδευτικών Βορείου Ρηνανίας και Βεστφαλίας, κ.Ντίνος Ματθαίος και ο Πρόεδρος της Ε.Λ.Μ.Ε. Βορείου Ρηνανίας-Βεστφαλίας, κ. Γεώργιος Τσαπαρίδης (25.2.98).
7. Ενημέρωση των μελών της Επιτροπής για εκπαιδευτικά θέματα των Ελληνοπαίδων του εξωτερικού από τον κ. Μιχάλη Δαμανάκη, Καθηγητή του Πανεπιστημίου Κρήτης και Διευθυντή του Εργαστηρίου Διαπολιτιστικών και Μεταναστευτικών Μελετών, (Ε.ΔΙΑ.Μ.ΜΕ.) και την κυρία Μαρία Γκόγκα, εκπρόσωπο του Εθνικού Ιδρύματος Υποδοχής Αποκατάστασης Παλιννοστούντων Ομογενών Ελλήνων (Ε.Ι.Υ.Α.Π.Ο.Ε.) και υπεύθυνη για θέματα εκπαίδευσης (4.3.98).
8. Ενημέρωση των μελών της Επιτροπής από τον Υφυπουργό Εθνικής Παιδείας και Θρησκευμάτων, κ. Ιωάννη Ανθόπουλο, τον Ειδικό Γραμματέα Παιδείας Ομογενών και Διαπολιτισμικής Εκπαίδευσης και Αποκέντρωσης, κ. Δημήτριο Χαλκιώτη και το Διευθυντή του Εργαστηρίου Διαπολιτισμικών και Μεταναστευτικών Μελετών (Ε.ΔΙΑ.Μ.ΜΕ.), κ. Μιχάλη Δαμανάκη, Καθηγητή του Πανεπιστημίου Κρήτης (18.3.98).
9. Συμπεράσματα που προέκυψαν από τις συναντήσεις κλιμακίων της Επιτροπής με εκπροσώπους της Ομογένειας στις Ηνωμένες Πολιτείες Αμερικής, την Αυστραλία, τον Καναδά και τη Νότιο Αφρική.
Την Επιτροπή ενημέρωσαν για θέματα Αποδήμων Ελλήνων ο κ. Andrew Athens, Πρόεδρος του Σ.Α.Ε., ο κ. Δημήτριος Κωνσταντινίδης, Γραμματέας του Σ.Α.Ε., ο κ. Κωνσταντίνος Βερτζάγιας, Πρόεδρος του Περιφερειακού Σ.Α.Ε. Ωκεανίας και Αντιπρόεδρος του Σ.Α.Ε., ο κ. Κυριάκος Μαραγκουδάκης, εκπρόσωπος της Εφημερίδας "ΠΡΩΙΝΗ" της Νέας Υόρκης, ο κ. Παναγιώτης Παπανικολάου, Πρόεδρος Κυπριακής Ομοσπονδίας Αμερικής και εκπρόσωπος της Εφημερίδας "ΠΡΩΙΝΗ" και ο κ. Θέμης Μέξης (7.4.98).
10. Ενημέρωση των μελών της Επιτροπής από τους εκπροσώπους της Ε.Ν.Α.Ε. και της Κ.Ε.Δ.Κ.Ε. για τις πρωτοβουλίες, τα προγράμματα και τις δράσεις της Ελληνικής Τοπικής Αυτοδιοίκησης σε σχέση με την Ελληνική Ομογένεια από το Γενικό Γραμματέα Απόδημου Ελληνισμού, κ. Σταύρο Λαμπρινίδη, το Νομάρχη Θεσσαλονίκης, κ. Κων/νο Παπαδόπουλο, το Δήμαρχο Αθηναίων κ. Δημήτριο Αβραμόπουλο, το Γραμματέα του Σ.Α.Ε. κ. Δημήτριο Κωνσταντινίδη και τον Αντιδήμαρχο του Δήμου Ζωγράφου, κ. Αθανάσιο Παπαγιαννόπουλο (6.5.98).
11. Συνάντηση των μελών της Επιτροπής με 170 συνταξιούχους Απόδημους 'Ελληνες από τη Βραζιλία, το Βέλγιο, τον Καναδά, την Αυστραλία, την Ιταλία, τη Γερμανία, τη Νέα Ζηλανδία, το Ιράν, την Ουραγουάη, τη Σουηδία, την Πολωνία, τη Ρουμανία και τη Βουλγαρία. (26.5.98)
12.α)Πρόγραμμα Ομογενειακών χωριών. Την Επιτροπή ενημέρωσαν: ο Υπουργός ΠΕ.ΧΩ.ΔΕ., κ. Κωνσταντίνος Λαλιώτης, ο Πρόεδρος της Δημόσιας Επιχείρησης Πολεοδομίας και Στέγασης (ΔΕΠΟΣ), κ. Στέλιος Πανταζόπουλος, ο Γενικός Γραμματέας Απόδημου Ελληνισμού, κ. Σταύρος Λαμπρινίδης, ο Γραμματέας του Σ.Α.Ε., κ. Δημήτριος Κωνσταντινίδης, ο Πρόεδρος της Ομοσπονδίας Ποντιακών Σωματείων Βορείου Ελλάδας, κ. Νικόλαος Αμανατίδης και ο κ. Γρηγόριος Μιχελής, εκπρόσωπος ιδιοκτητών του Αρκαδικού χωριού.
β)'Εγκριση του σχεδίου 'Εκθεσης της Επιτροπής.
Β. ΕΙΔΙΚΟΤΕΡΑ:
Α. ΣΥΜΒΟΥΛΙΟ ΑΠΟΔΗΜΟΥ ΕΛΛΗΝΙΣΜΟΥ
Η Επιτροπή αφιέρωσε τρεις συνεδριάσεις σε θέματα, που αφορούσαν την Πρώτη Τακτική Συνέλευση του Σ.Α.Ε., στις εργασίες της οποίας συμμετείχαν τα μέλη της (Θεσ/νίκη, 1-8 Δεκεμβρίου 1997). Αξιολογούν δε ως θετική την πραγματοποίηση της Πρώτης Συνέλευσης και την ανάδειξη του νέου Προεδρείου, ως μία επιβεβαίωση του θεσμού, καθώς και την με πρωτοβουλία του σύσταση νομικού προσώπου ιδιωτικού δικαίου του Σ.Α.Ε., όσο και την εξαγγελία της Κυβέρνησης να περιληφθεί το τελευταίο στα ιδρύματα, τα οποία θα εκπίπτουν του φόρου δωρεάς. Η Επιτροπή θεωρεί κορυφαίο γεγονός την εξαγγελία θεσμοθέτησης της Παγκόσμιας Συνέλευσης Ελληνισμού, ώστε να συγκληθεί μέχρι το 1999.
Τα μέλη της Επιτροπής απασχόλησε ιδιαίτερα το θέμα της απουσίας της νέας γενιάς από τη Συνέλευση του Σ.Α.Ε. και προτείνεται η δημιουργία μιας ειδικής θεματικής ενότητας για την επόμενη, προκειμένου να καλυφθεί το στρατηγικό αυτό κενό.
Στο ζήτημα της καταξίωσης του Σ.Α.Ε. στη συνείδηση των Αποδήμων Ελλήνων προτείνεται να εξετασθούν τρόποι μαχητικής στήριξης του θεσμού, ιδιαίτερα κατά τις επισκέψεις της Επιτροπής στο εξωτερικό, ενώ η αυτοδυναμία - αυτονομία του ΣΑΕ, ιδία μέσω των πόρων προτείνεται να εξασφαλισθεί: α) με πάγια κρατική συνδρομή, β) με μόνιμους χορηγούς και γ) με ιδιωτικούς πόρους και συνδρομές των μελών του.
Η Επιτροπή θεωρεί αναγκαίο το σημαντικό συμβουλευτικό ρόλο του Σ.Α.Ε. και τη συλλογική λειτουργία του Προεδρείου του, την κινητοποίηση του συνόλου των Αποδήμων για την προώθηση των θεμάτων, που τους απασχολούν, την αντιμετώπιση ιδιαίτερα των ζητημάτων της περιοχής της Μαύρης 
 

  



Σελίδα 11928 
Θάλασσας και τη συνεργασία του Σ.Α.Ε. με τη Γενική Γραμματεία Απόδημου Ελληνισμού και την Ειδική Μόνιμη Επιτροπή της Βουλής για τη μελέτη και προώθηση των
αναγκαίων διαρθρωτικών παρεμβάσεων, κυρίως στα θεσμικά θέματα και την εκπροσώπηση. 
'Οσον αφορά τις ελλείψεις αντιπροσωπευτικότητας που διαπιστώθηκαν, η Επιτροπή αποφάσισε να προταθεί η ανάθεση του θέματος σε ειδική επιτροπή αποτελούμενη από μέλη του, της Γενικής Γραμματείας Απόδημου Ελληνισμού και της Ειδικής Μόνιμης Επιτροπής Απόδημου Ελληνισμού για διερεύνηση και διατύπωση συγκεκριμένων προτάσεων επίλυσης.
Μετά την ανάδειξη του νέου Προεδρείου του Σ.Α.Ε., θεωρείται αναγκαία από την Επιτροπή, η υλοποίηση του προγραμματικού του έργου με ιεράρχηση προτεραιοτήτων των προβλημάτων για την προσεχή περίοδο. Ιδιαίτερη δε σημασία θα αποδοθεί στους τομείς, που αφορούν στις λιγότερο ανεπτυγμένες οργανωτικά ελληνικές κοινότητες, κυρίως στις Παρευξείνιες περιοχές.
Β. ΕΚΠΑΙΔΕΥΤΙΚΑ ΘΕΜΑΤΑ.
Η Επιτροπή συνεχίζοντας την εξέταση των πολλαπλών πτυχών της εκπαίδευσης των Ελληνοπαίδων και της διάδοσης της ελληνικής γλώσσας στο εξωτερικό σε τέσσερις (4) συνεδριάσεις της, ενημερώθηκε από τον Υφυπουργό Εθνικής Παιδείας και Θρησκευμάτων, κ. Ιωάννη Ανθόπουλο, τον Ειδικό Γραμματέα Παιδείας Ομογενών, Διαπολιτισμικής Εκπαίδευσης και Αποκέντρωσης, κ. Δημήτριο Χαλκιώτη, το Διευθυντή του Εργαστηρίου Διαπολιτισμικών και Μεταναστευτικών Μελετών (Ε.ΔΙΑ.Μ.ΜΕ.), κ. Μιχάλη Δαμανάκη, Καθηγητή του Πανεπιστημίου Κρήτης, την κυρία 'Αννα Χατζηπαναγιωτίδου, Καθηγήτρια του Αριστοτελείου Πανεπιστημίου Θεσσαλονίκης και Συντονίστρια του Εκπαιδευτικού Προγράμματος στις Παρευξείνιες χώρες του Κέντρου Μελέτης και Ανάπτυξης του Ελληνικού Πολιτισμού της Μαύρης Θάλασσας, την κυρία Μαρία Γκόγκα, εκπρόσωπο του Εθνικού Ιδρύματος Υποδοχής Αποκατάστασης Παλιννοστούντων Ομογενών Ελλήνων (Ε.Ι.Υ.Α.Π.Ο.Ε.), τον κ. Ντίνο Ματθαίο, Πρόεδρο Ελλήνων Εκπαιδευτικών Βορείου Ρηνανίας και Βεστφαλίας και τον κ. Γεώργιο Τσαπαρίδη, Πρόεδρο της Ε.Λ.Μ.Ε. Βορείου Ρηνανίας και Βεστφαλίας.
Ο παριστάμενος Υφυπουργός Εθνικής Παιδείας και Θρησκευμάτων, κ. Ιωάννης Ανθόπουλος αναφέρθηκε στα πιστοποιητικά ελληνομάθειας λέγοντας ότι θα έχουν κρατική αναγνώριση και παγκόσμια ισχύ, θα ισχύουν και στο εσωτερικό και θα γίνονται σε συνεργασία με τα Κέντρα Ευρωπαϊκών Γλωσσών, ενώ μελετάται η εκχώρηση του δικαιώματος της διδασκαλίας της ελληνικής γλώσσας με ταυτόχρονη υιοθέτηση ενός συστήματος αντικειμενικών εξετάσεων.
Ο κ. Υφυπουργός έκανε αναφορά στην αλλαγή του σε φθίνουσα κατάσταση και πορεία αμιγούς ελληνόγλωσσου σχολείου σε δίγλωσσο ή τρίγλωσσο και επεσήμανε, επίσης, ότι το θέμα της κάλυψης των θέσεων των συντονιστών της εκπαίδευσης είναι βασικό και ευρίσκεται στο στάδιο της διαδικασίας της επιλογής.
Σε ό,τι αφορά τις Η.Π.Α. και τον Καναδά, τόνισε ότι θα εξεταστούν προσεκτικά τα αιτήματα των Ομογενών και θα ικανοποιηθούν κατά περίπτωση, σε συνεργασία με την Εκκλησία, το Οικουμενικό Πατριαρχείο και τις Κοινότητες. Σχετικά δε με το θέμα των χωρών της πρώην Σοβιετικής 'Ενωσης, είπε ότι η Κυβέρνηση επιθυμεί να είναι γενναιόδωρη, αλλά υπάρχουν σημαντικές δυσκολίες, τις οποίες προσπαθεί να ξεπεράσει.
Ο παριστάμενος Ειδικός Γραμματέας Παιδείας Ομογενών, Διαπολιτισμικής Εκπαίδευσης και Αποκέντρωσης, κ. Δημήτριος Χαλκιώτης επεσήμανε ότι η διατήρηση της ελληνικής γλώσσας μεταξύ των Αποδήμων βρίσκεται σε μια κρίσιμη καμπή, δεδομένου ότι τα άτομα σχολικής ηλικίας ανήκουν κυρίως στην τρίτη γενιά, γεγονός που σημαίνει, ότι είναι δίγλωσσα - με κυρίαρχη, όμως, γλώσσα εκείνη της χώρας υποδοχής - και σε αρκετές περιπτώσεις είναι μονόγλωσσα, δηλαδή ομιλούν μόνον τη γλώσσα της χώρας υποδοχής.
Στη συνέχεια αναφέρθηκε αναλυτικά στην αλλαγή των αμιγών σχολείων σε δίγλωσσα ή τρίγλωσσα, η οποία θα αρχίσει σε τέσσερις σχολικές μονάδες πλήρους μορφής, με τουλάχιστον 600 μαθητές, ως βάση. Πρόκειται για τις πόλεις DORTMUND, WUPPERTAHL, BILLEFELD και DUΕSSELDORF της Γερμανίας. Τέλος, ειδική αναφορά έκανε στο θέμα των ενταγμένων τάξεων.
O καθηγητής του Πανεπιστημίου Κρήτης κ. Μιχάλης Δαμανάκης, υπεύθυνος του Ε.ΔΙΑ.Μ.ΜΕ., παρουσίασε αναλυτικά το επιχειρησιακό πρόγραμμα του Υπουργείου Εθνικής Παιδείας και Θρησκευμάτων, που τελεί υπό τη διεύθυνσή του στο Πανεπιστήμιο της Κρήτης. Συγκεκριμένα, παρουσιάζοντας το έργο, τόνισε ότι στοχεύει στη διατήρηση, στην καλλιέργεια και στην προώθηση της ελληνικής γλώσσας και του πολιτισμού τόσο σε μαθητές ελληνικής καταγωγής, που ζουν στο εξωτερικό και φοιτούν σε σχολεία της πρωτοβάθμιας και δευτεροβάθμιας εκπαίδευσης όσο και σε αλλόφωνους μαθητές, που επιθυμούν να μάθουν την ελληνική γλώσσα και να γίνουν κοινωνοί του ελληνικού πολιτισμού. Αναφέρθηκε στις δράσεις του έργου, που είναι τρεις με στόχο α) την κατάρτιση εκπαιδευτικών προγραμμάτων και την παραγωγή εκπαιδευτικού υλικού [ΑΘΗΝΑ-(Α)], β) την επιμόρφωση των εκπαιδευτικών και τις ανταλλαγές εκπαιδευτικών και μαθητών
[ΠΡΟΜΗΘΕΑΣ (Π)] και γ) τη δημιουργία βάσεων δεδομένων και δικτύων επικοινωνίας [ΕΡΜΗΣ (Ε)].
Η παριστάμενη εκπρόσωπος του Ε.Ι.Υ.Α.Π.Ο.Ε., κυρία Μαρία Γκόγκα αναφέρθηκε στην εκπαίδευση, κατά την τελευταία τετραετία των Ομογενών Ελλήνων στην Αλβανία. Συγκεκριμένα, είπε, ότι μόνον 2.500 μαθητές έχουν απομείνει, ενώ μόλις πριν από 2,5 χρόνια ήταν 7.500. Επίσης, αναφέρθηκε στο θέμα της εκπαίδευσης των παλιννοστούντων στη Θράκη - που για οικονομικούς λόγους σταμάτησε- και το οποίο ως προς τα αποτελέσματά του χαρακτήρισε θετικό και μοναδικό.
H Πρόεδρος του Κέντρου Μελέτης και Ανάπτυξης του Ελληνικού Πολιτισμού της Μαύρης Θάλασσας, κυρία Χρύσα Αράπογλου, ενημερώνοντας την Επιτροπή, ανέπτυξε τους άξονες του εξειδικευμένου προγράμματος δράσης του Κέντρου, υπογραμμίζοντας ότι στον τομέα της εκπαίδευσης υπάρχουν 17 μόνο δάσκαλοι για 500.000 κατοίκους στις χώρες της Μαύρης Θάλασσας.
Η κυρία 'Αννα Χατζηπαναγιωτίδου, Καθηγήτρια του Αριστοτελείου Πανεπιστημίου Θεσσαλονίκης και συντονίστρια του εκπαιδευτικού προγράμματος στις Παρευξείνιες χώρες του Κέντρου Μελέτης και Ανάπτυξης του Ελληνικού Πολιτισμού της Μαύρης Θάλασσας, ανέπτυξε το θέμα των επικαλύψεων μελετών και εκπόνησης βιβλίων για τη γλώσσα και την απουσία δράσεων στην πηγή, στις εστίες της παλιννόστησης.
Ειδικότερα, αναφέρθηκε στο πρώτο πιλοτικό πρόγραμμα σε σχολείο της Μαριούπολης, το οποίο στηρίζει το Κέντρο με υλικοτεχνική υποδομή και άλλα μέσα.
Η Επιτροπή θεωρεί ότι είναι απαραίτητος ο συντονισμός των επιμέρους δράσεων, που αναπτύσσονται από τους αρμόδιους φορείς και ότι οι προσπάθειες, που ήδη βρίσκονται σε εξέλιξη οφείλουν να ολοκληρωθούν και να τεθούν σε πρακτική εφαρμογή το συντομότερο, ιδιαίτερα όσον αφορά την αναγκαιότητα ενεργοποίησης της Ελλάδας ως μητροπολιτικού κέντρου στους τομείς επιμόρφωσης των εκπαιδευτικών, της παραγωγής διδακτικού υλικού και
των προγραμμάτων πιστοποίησης της ελληνικής γλώσσας.
Τα μέλη της Επιτροπής πιστεύουν ότι απαιτείται ιδιαίτερα πρόσθετη προσπάθεια, σχετικά με το ποιοτικό περιεχόμενο της εκπαίδευσης και ότι πρέπει να γίνουν περισσότερα ειδικά σεμινάρια επιμόρφωσης δασκάλων, εντός και εκτός της Ελλάδας, με στόχο τη δημιουργία περισσότερων πολλαπλασιαστών για τη διάχυση του ποιοτικού προϊόντος της γλώσσας και την αποτελεσματική ελληνόγλωσση εκπαίδευση στο εξωτερικό με έμφαση στην περιοχή του Πόντου.
Επίσης, ζητούν από το Υπουργείο Εθνικής Παιδείας και Θρησκευμάτων να προσδιορίσει το χρονοδιάγραμμα και τον τρόπο, με τον οποίο ανά περιοχή και ειδικότερα στη Γερμανία, θα πραγματοποιηθεί η μεταρρύθμιση του εκπαιδευτικού 
 

  



Σελίδα 11929 
συστήματος για να υπάρξουν οι απαραίτητες συνεννοήσεις με τις εκεί οργανώσεις και φορείς.
Προτείνεται, στα πλαίσια του απαραίτητου διαλόγου, να δοθούν κίνητρα και να υπάρξει σχεδιασμός για την προσέλκυση εκπαιδευτικών στις χώρες της πρώην Σοβιετικής 'Ενωσης, αξιοποιώντας την εμπειρία του πιλοτικού προγράμματος του Κέντρου Μελέτης και Ανάπτυξης του Ελληνικού Πολιτισμού της Μαύρης Θάλασσας, καθώς και την ενίσχυση του προσφάτως δημιουργηθέντος στην Τιφλίδα, Κέντρου Ελληνικής Παιδείας.
Τέλος, κρίνεται αναγκαίο, το Ε.ΔΙΑ.Μ.ΜΕ. να δώσει λεπτομερή στοιχεία της εμβέλειας και της αποτελεσματικότητας του συγκεκριμένου προγράμματος που εφαρμόζει, ώστε να αποτελέσει αιχμή του δόρατος της Πολιτείας για τον Απόδημο Ελληνισμό και ευρύτερα στον κρίσιμο τομέα της εκπαίδευσης και της γλώσσας.
Γ.1. ΑΠΟΚΑΤΑΣΤΑΣΗ ΠΑΛΙΝΝΟΣΤΟΥΝΤΩΝ
Η Επιτροπή σε τέσσερις (4) συνεδριάσεις της ασχολήθηκε με τα προβλήματα των Ελληνοποντίων προσφύγων και ενημερώθηκε από τους κ.κ.: Νικόλαο Αμανατίδη, Πρόεδρο της Ομοσπονδίας Ποντιακών Σωμματείων Νοτίου Ελλάδας, Βλάσση Αγτζίδη, ιστορικό και ερευνητή, Παύλο Ψωμιάδη, εκπρόσωπο της Πανελλήνιας Ομοσπονδίας Ποντιακών Σωματείων Ελλάδας, Κώστα Αβραμίδη, Αντιπρόεδρο της Ομοσπονδίας Ποντιακών Σωματείων Βορείου Ελλάδας, Χριστόφορο Σοφιανίδη, εκπρόσωπο της Επιτροπής Προσφύγων, Κυριάκο Ιορδανίδη, εκπρόσωπο της Ομοσπονδίας της Γεωργίας, Γεννάδιο Τσοπόζωφ, Πρόεδρο της Ομοσπονδίας της Ρωσίας, Αλεξάνδρα Προτσένκο, Πρόεδρο της Ομοσπονδίας της Ουκρανίας, Γεώργιο Ξανθόπουλο, εκπρόσωπο της Ομοσπονδίας του Καζακστάν, Χρήστο Καρσλίδη, εκπρόσωπο της Ομοσπονδίας της Κιργιζίας, Γεώργιο Μελανιφίδη, εκπρόσωπο της 'Ενωσης Ελλήνων Μόσχας, Παύλο Θεοδωρίδη, Γενικό Γραμματέα της Ομοσπονδίας του Καζακστάν, Ιωάννη Κεσίσογλου, Βουλευτή της Αζαρίας, 'Ομηρο Πουρσανίδη, Μέλανυ Λαζαρίδου, εκπρόσωπο του Ραδιοφωνικού Σταθμού της Τιφλίδας, Δημήτριο Φίλιο, Γραμματέα της Ομοσπονδίας Λειτουργών Ομογενειακών Μέσων Μαζικής Επικοινωνίας, τον Πρόεδρο του Εθνικού Ιδρύματος Υποδοχής και Αποκατάστασης Παλιννοστούντων Ομογενών Ελλήνων (Ε.Ι.Υ.Α.Π.Ο.Ε.), κ. Δημήτριο Γλάρο, το Διευθύνοντα Σύμβουλο του Ιδρύματος, κ. Αριστείδη Ουζουνίδη, τον Ειδικό Σύμβουλο του Ε.Ι.Υ.Α.Π.Ο.Ε., κ. Απόστολο Αποστολίδη, τον κ. Κωνσταντίνο Παπαδόπουλο, Νομάρχη Θεσσαλονίκης, την κυρία Χρύσα Αράπογλου, Πρόεδρο του Κέντρου Μελέτης και Ανάπτυξης του Ελληνικού Πολιτισμού της Mαύρης Θάλασσας και τον κ. Ιωάννη Τζεν, Πρόεδρο του Οργανισμού Προώθησης Εξαγωγών (Ο.Π.Ε.).
Ο Πρόεδρος του Εθνικού Ιδρύματος Υποδοχής και Αποκατάστασης Παλιννοστούντων Ομογενών Ελλήνων, κ. Δημήτριος Γλάρος, παρουσίασε τα προβλήματα λειτουργίας του Ιδρύματος.
Ειδικότερα, αναφέρθηκε στην έλλειψη συντονισμού και συνεργασίας των φορέων που εμπλέκονται,στην εσωστρέφειά τους, καθώς και σε ρυθμούς και επιλογές, που δεν ανταποκρίνονται στις πραγματικές διαστάσεις του προβλήματος, αφού όπως είπε, ενώ εκτιμάται ότι ο αριθμός των παλιννοστούντων ανέρχεται σε περίπου 100.000 έως 150.000, η δράση του Ε.Ι.Υ.Α.Π.Ο.Ε. περιορίζεται στην κάλυψη των στεγαστικών αναγκών 5.000 εξ αυτών και μόνο στη Θράκη. Αναφερόμενος δε, στον τρέχοντα προϋπολογισμό, που ανέρχεται σε περίπου 5 δισεκατομμύρια δραχμές, υπογράμμισε ότι προορίζεται σχεδόν στο σύνολό του να καλύψει ανελαστικές δαπάνες (μισθούς, ενοίκια, ηλεκτρικό ρεύμα κ.λπ.).
Στη συνέχεια πρότεινε το κατασκευαστικό μέρος να αφαιρεθεί από τις αρμοδιότητες του Ιδρύματος και να προκριθεί η επιλογή της αυτοστέγασης, δίνοντας ταυτόχρονα προτεραιότητα στην επαγγελματική αποκατάσταση.
Ο Πρόεδρος του Οργανισμού Προώθησης εξαγωγών κ. Ιωάννης Τζεν αναφέρθηκε στο σχεδιασμό και τους στόχους του αναπτυσσόμενου πρόγραμματος του Ο.Π.Ε..
Για το μείζονος προτεραιότητας θέμα της αποκατάστασης των παλιννοστούντων Ελλήνων, τους οποίους η Επιτροπή θεωρεί "νεοπρόσφυγες", προτείνεται ο επαναπροσδιορισμός των στόχων και της στρατηγικής των φορέων, που ασχολούνται με αυτό το θέμα και κυρίως του Ε.Ι.Υ.Α.Π.Ο.Ε.. Συγκεκριμένα, προτείνεται επαναπροσανατολισμός των στόχων του Ε.Ι.Υ.Α.Π.Ο.Ε. και άμεση κυβερνητική παρέμβαση, ώστε να δοθούν κίνητρα, που θα οδηγήσουν στην ένταξη των ομογενών στην κοινωνική και οικονομική ζωή της χώρας.
Η Επιτροπή θεωρεί επείγουσα ανάγκη να διαμορφωθεί από την Ελληνική Πολιτεία ολοκληρωμένη "νεοπροσφυγική" πολιτική.
Επιπλέον, η Επιτροπή, έχοντας ως γνώμονα τη στήριξη του Ελληνισμού στις πατρογονικές του εστίες, επισημαίνει την ανάγκη ανάληψης συντονισμένων πρωτοβουλιών, δράσεων και προγραμμάτων γι' αυτόν το σκοπό. Συγκεκριμένα, στηρίζει το αναπτυσσόμενο πρόγραμμα του Οργανισμού
Προώθησης Εξαγωγών (Ο.Π.Ε.) και την προσπάθεια δημιουργίας υποδομής, ώστε οι Ομογενείς να παραμείνουν στον τόπο τους, καθώς και τη δημιουργία μικτών επιμελητηρίων στις χώρες της Μαύρης Θάλασσας, με κέντρο αναφοράς τους ομογενείς επιχειρηματίες.
Πιστεύει ότι πληθυσμός αυτός θα πρέπει να αντιμετωπισθεί ως ένας Μικρασιατικός πληθυσμός, ένας πληθυσμός που φέρνει μέχρι στις μέρες μας τις συνέπειες της Μικρασιατικής Καταστροφής του '22. Η ελληνική κοινωνία πρέπει να κατανοήσει τη σημασία που έχει αυτό το μεγάλο προσφυγικό ζήτημα, το οποίο συνδέεται με το Mικρασιατικό και να το αντιμετωπίσει, ξεκινώντας πολιτική χάραξης μιας "νεοπροσφυγικής" πολιτικής, για να σταματήσει η εξαθλίωση, εκτιμώντας ότι όσο καθυστερεί η ενσωμάτωση αυτών των ανθρώπων στον κοινωνικό και παραγωγικό ιστό, τόσο αυξάνεται ο κίνδυνος παρεκτροπής της από την ομαλή κοινωνική ζωή, με όλες τις επιπτώσεις για τις οικογένειές τους, αλλά και ολόκληρη την ελληνική κοινωνία.
Πρέπει το συντομότερο δυνατό να γίνουν όλες οι απαραίτητες νομοθετικές ρυθμίσεις, οι οποίες θα επιταχύνουν τις διαδικασίες αποκατάστασης των Ελλήνων.
Η Επιτροπή παρακολουθεί με μεγάλο ενδιαφέρον τις δράσεις, που αναπτύσσονται για τον Ελληνισμό του Πόντου, τόσο στην Ελλάδα, όσο και στις επιμέρους χώρες της Παρευξείνιας περιοχής. Ιεραρχεί τα προβλήματα του Ελληνισμού στο συγκεκριμένο χώρο, διαγράφει τις υψηλές προτεραιότητες της πολιτικής και συμφωνεί στην πολυεπίπεδη ανάπτυξη της συνεργασίας με βάση μία μόνιμη επικοινωνία με τους εκπροσώπους των ομοσπονδιών και των συλλόγων των 500.000, και ίσως περισσοτέρων, κατοίκων της περιοχής του Πόντου.
Τέλος, χαρακτηρίζει θετική την επίλυση από το Υπουργείο Εξωτερικών των χρόνιων προβλημάτων των περίπου 60.000 "νεοπροσφύγων", που παραμένουν στην πατρίδα μας επί 5 έτη με το καθεστώς του "παράνομου τουρίστα" με τη δημιουργία δύο Γραφείων Χορήγησης Θεωρήσεων Παλιννόστησης. 
2. ΜΑΥΡΗ ΘΑΛΑΣΣΑ
Για το θέμα αυτό η Επιτροπή διαπιστώνει ότι:
α) η παρέμβαση της Ελληνικής Πολιτείας στην περιοχή, υπέρ των ελληνικών πληθυσμών είναι ατελής και χρονικά καθυστερημένη.
β) τα προγράμματα, που αναπτύσσονται την τελευταία τετραετία από συναρμόδιους φορείς είναι αναγκαίο να ενισχυθούν, να στηριχθούν και να υπαχθούν σ' ένα ενιαίο, ολοκληρωμένο σχεδιασμό.
γ) υπήρχε τάση συρρίκνωσης και στασιμότητας των προγραμμάτων υποστήριξης των ελληνικών πληθυσμών και, ιδιαιτέρως, στα εκπαιδευτικά προγράμματα, την οποία με ανησυχία σημειώνει η Επιτροπή. 
Η Επιτροπή κατέγραψε την πλήρη διακοπή του εκπαιδευτικού προγράμματος του Εθνικού Ιδρύματος Υποδοχής και Αποκατάστασης Παλιννοστούντων Ομογενών Ελλήνων 
 

  



Σελίδα 11930 
(Ε.Ι.Υ.Α.Π.Ο.Ε.), ελλείψει χρηματοδότησης όπως, επίσης και την απροθυμία της Γενικής Γραμματείας Απόδημου Ελληνισμού να συνεργασθεί και να χρηματοδοτήσει εκπαιδευτικές ή άλλες δράσεις του Κέντρου Μελέτης και Ανάπτυξης του Ελληνικού Πολιτισμού της Μαύρης Θάλασσας, που έχει εγκρίνει το Yπουργείο Εθνικής Παιδείας και Θρησκευμάτων.
Η Επιτροπή πιστεύει ότι η αντίληψη όλα μπορούν να γίνουν από ένα φορέα είναι λάθος, εάν δεν υπάρχει κεντρικός σχεδιασμός και ιεράρχηση. Αυτό είναι το ζητούμενο.
Σημειώνεται, επίσης, ότι είναι τεράστιο λάθος στο όνομα του "συντονισμού" ή των "αρμοδιοτήτων" να καταργούνται επιτυχείς δράσεις (Ε.Ι.Υ.Α.Π.Ο.Ε., Κέντρο Μελέτης και Ανάπτυξης του Ελληνικού Πολιτισμού της Μαύρης Θάλασσας), όταν μάλιστα η Επιτροπή διαπιστώνει ότι η Ελληνική Πολιτεία παρεμβαίνει ατελώς π.χ. στο εκπαιδευτικό ζήτημα, με αποστολή μόλις 20 εκπαιδευτικών σε σχέση με 1700 στη Δυτική Ευρώπη για ισάριθμο πληθυσμό.
Η Επιτροπή, επίσης, θεωρεί αναγκαίο να ιεραρχηθούν οι ανάγκες, οι στόχοι και οι δράσεις της πολιτικής και των αρμοδίων φορέων για την
ευπαθή περιοχή της τέως Σοβιετικής 'Ενωσης για τη συντονισμένη στήριξη των 500.000 Ελλήνων, που εξακολουθούν να διαμένουν εκεί. 
Aπό τα μέλη της Επιτροπής τονίζεται η ανάγκη η Ελληνική Πολιτεία να παρακολουθεί τις προτάσεις και αποφάσεις του Σ.Α.Ε., για την περιοχή, το οποίο έχει θέσει ως προτεραιότητές του την Πρόνοια, τη δημιουργία Κέντρων Υγείας, τα εκπαιδευτικά ζητήματα, το θέμα της εκμάθησης της ελληνικής γλώσσας, την αποστολή φαρμακευτικής και υλικοτεχνικής υποδομής, την επαγγελματική επιμόρφωση και την ανάπτυξη μικρομεσαίων επιχειρήσεων της Ομογένειας. Η Επιτροπή πιστεύει ότι η Ελληνική Πολιτεία επωφελείται ιδιαίτερα υποστηρίζοντας εκδηλώσεις αλληλεγγύης για το μεγάλο πρόγραμμα του Σ.Α.Ε. όπως για τη δημιουργία Κέντρων Υγείας στην περιοχή προς χάριν των ελληνικών πληθυσμών με συγκέντρωση ιδιωτικών προσφορών.
Δ. ΤΟΠΙΚΗ ΑΥΤΟΔΙΟΙΚΗΣΗ ΚΑΙ ΑΠΟΔΗΜΟΙ ΕΛΛΗΝΕΣ
Κατά τη συνεδρίαση της 6ης Μαϊου 1998, τα μέλη της Επιτροπής ενημερώθηκαν από τους εκπροσώπους της Ε.Ν.Α.Ε. και της Κ.Ε.Δ.Κ.Ε. για τις πρωτοβουλίες, τα προγράμματα και τις δράσεις της Ελληνικής Τοπικής Αυτοδιοίκησης σε σχέση με την Ελληνική Ομογένεια. Παρέστησαν: ο Γενικός Γραμματέας Απόδημου Ελληνισμού, κ. Σταύρος Λαμπρινίδης, ο Νομάρχης Θεσσαλονίκης, κ. Κων/νος Παπαδόπουλος, ο Δήμαρχος Αθηναίων, κ. Δημήτριος Αβραμόπουλος, ο Γραμματέας του Σ.Α.Ε., κ. Δημήτριος Κωνσταντινίδης και ο Αντιδήμαρχος του Δήμου Ζωγράφου, κ. Αθανάσιος Παπαγιαννόπουλος.
Ο παριστάμενος Νομάρχης Θεσσαλονίκης, κ. Κωνσταντίνος Παπαδόπουλος, μεταξύ άλλων, ανέπτυξε το πρόγραμμα δράσης της Νομαρχίας για τη στήριξη του Σ.Α.Ε. και την ανάδειξη της Θεσσαλονίκης ως Πρωτεύουσας του Οικουμενικού Ελληνισμού. Ο κ. Παπαδόπουλος αναφέρθηκε στη διεύρυνση της προγραμματικής σύμβασης και στις δράσεις του Κέντρου Μελέτης και Ανάπτυξης του Ελληνικού Πολιτισμού της Μαύρης Θάλασσας, οι οποίες εξειδικεύονται στις εξής κατηγορίες:
α. Δίκτυα Αυτοδιοίκησης, β. Εκπαιδευτικές Δράσεις, γ. Πολιτιστικές Δράσεις και δ. Δράσεις στον Επιχειρηματικό και Οικονομικό Τομέα. 
Ειδικότερα, επεσήμανε ότι το Κέντρο, μέσω των εκτελεστικών του οργάνων, έθεσε ως πρώτο στόχο την ανάπτυξη πολύμορφων συνεργασιών με τις αντίστοιχες διοικητικές δομές των Παρευξείνιων χωρών, μέσα από τη σύναψη πρωτοκόλλων συνεργασίας ανάμεσα στις Νομαρχιακές Αυτοδιοικήσεις της Ελλάδας και των εκεί διοικητικών δομών, τονίζοντας ότι τα πρωτόκολλα αυτά μπορούν να αποτελέσουν το πλαίσιο συνεχούς συνεργασίας σε θέματα ανταλλαγών, πολιτισμού, εκπαίδευσης και φιλοξενίας.
Ο Δήμαρχος Αθηναίων και Πρόεδρος της Κ.Ε.Δ.Κ.Ε., κ. Δημήτριος Αβραμόπουλος, μεταξύ άλλων, επεσήμανε ότι η Τοπική Αυτοδιοίκηση, πράγματι, έχει αναλάβει μία σειρά πρωτοβουλιών και προγραμμάτων για τους Απόδημους 'Ελληνες, που έχουν δώσει αποτελέσματα αποσπασματικά, τα οποία
πιστώνονται σε ένα Δήμο ή σε μία Νομαρχία και δεν εντάσσονται σε μία εθνική ομογενειακή πολιτική, όπως θα έπρεπε.
Η Τοπική Αυτοδιοίκηση, συνέχισε ο κ. Αβραμόπουλος, έχει και μπορεί να παίξει σημαντικότερο ρόλο, από το να ασχολείται με την καθημερινή διαχείριση των θεμάτων, που αφορούν τη λειτουργία των πόλεων και το υφιστάμενο νομικό και θεσμικό πλαίσιο δεν είναι επαρκές, για να διευκολύνει το σύγχρονο ρόλο της.
Ο παριστάμενος Γενικός Γραμματέας Απόδημου Ελληνισμού, κ. Σταύρος Λαμπρινίδης μεταξύ άλλων αναφέρθηκε στα προγράμματα φιλοξενίας γενικότερα, που οργανώνει η Γενική Γραμματεία Απόδημου Ελληνισμού και ειδικότερα για παιδιά από τις χώρες της πρώην Σοβιετικής 'Ενωσης, τα οποία θα ήταν αδύνατον να πραγματοποιηθούν, εάν δεν υπήρχε συνεργασία με Νομαρχίες και Δήμους της Ελλάδας. Αναφέρθηκε δε, στη συνεργασία της Γενικής Γραμματείας με την Τοπική Αυτοδιοίκηση και σε προγράμματα της Ευρωπαϊκής 'Ενωσης που εκπονούνται από κοινού.
Τα μέλη της Επιτροπής θεωρούν αναγκαία τη συνεργασία της Κ.Ε.Δ.Κ.Ε., της Ε.Ν.Α.Ε., της Κυβέρνησης και της Ειδικής Μόνιμης Επιτροπής της Βουλής για τον προγραμματισμό και το συντονισμό των δράσεων μέσω της Αυτοδιοίκησης προς τον Απόδημο Ελληνισμό και χαιρετίζουν την προσπάθεια της Νομαρχίας Θεσσαλονίκης, ώστε η πόλη της Θεσσαλονίκης να αναδειχθεί ως πραγματική Μητρόπολη του Απόδημου Ελληνισμού και θεωρούν σημαντική την πρωτοβουλία της, κατόπιν συνεργασίας με τα αρμόδια Υπουργεία, για τη σύσταση του Κέντρου Μελέτης και Ανάπτυξης του Ελληνικού Πολιτισμού της Μαύρης Θάλασσας.
Τονίζεται ότι η Τοπική Αυτοδιοίκηση είτε σε πρώτο είτε σε δεύτερο βαθμό, έχει αναλάβει σε πολλές περιπτώσεις πρωτοβουλίες, που συνδέονται με προγράμματα και δραστηριότητες σχετικές με την Ελληνική Ομογένεια και ως χαρακτηριστικό παράδειγμα αναφέρεται ο θεσμός των Αμφικτυονιών, που έχει σαν βάση τη Νομαρχιακή Αυτοδιοίκηση και όπου γίνεται συνάντηση Νομαρχών, Δημάρχων, Ομοσπονδιών και Εθνικών Οργανώσεων. 
Επίσης, βλέπει με επιφύλαξη την περίπτωση των αδελφοποιήσεων δήμων και κοινοτήτων, οι οποίες είναι κυρίως εθιμοτυπικού ή αποσπασματικού χαρακτήρα, δεν παρουσιάζουν συνέχεια, συμβάλλουν αρνητικά στη γενική εικόνα της ελληνικής παρουσίας στο εξωτερικό και τελικά προκαλούν απογοήτευση στην Ελληνική Ομογένεια.
Η Επιτροπή πιστεύει ότι δεν έχει εξαντλήσει αυτό το τόσο σημαντικό θέμα, μια και αυτήν τη στιγμή οδεύουμε προς την περιφερειακή συγκρότηση της Ευρώπης, με το οποίο θα ασχοληθεί και κατά την επόμενη Σύνοδο.
Ε. ΜΕΣΑ ΜΑΖΙΚΗΣ ΕΝΗΜΕΡΩΣΗΣ
Κατά τη συνεδρίαση της 21ης Ιανουαρίου 1998, ο παριστάμενος Υπουργός Τύπου και Μ.Μ.Ε., κ. Δημήτριος Ρέππας κωδικοποίησε την επικοινωνιακή πολιτική της Ελλάδας σε σχέση με τους Απόδημους 'Ελληνες, ώστε σε πραγματικό χρόνο να διασφαλίζεται η επικοινωνία και να προσφέρονται ενημέρωση και ψυχαγωγία. Ο κ. Υπουργός παρουσίασε το πρόγραμμα της εθνικής δορυφορικής τηλεόρασης και την επανέκδοση και διεύρυνση της επετηρίδας του ομογενειακού τύπου. 'Εκανε αναφορά στο πρόγραμμα φιλοξενίας των ελληνικής καταγωγής δημοσιογράφων και στη θέσπιση ειδικών βραβείων για τα Ομογενειακά Μαζικά Μέσα Ενημέρωσης, ενώ μίλησε για την αξιοποίηση των σύγχρονων μέσων επικοινωνίας, όπως Ιnternet.
Κατά την ίδια συνεδρίαση παρέστησαν ο Γενικός Γραμματέας Ενημέρωσης, κ.Iωάννης Νικολάου, ο Πρόεδρος και Διευθύνων Σύμβουλος της Ε.Ρ.Τ. Α.Ε., κ.Παναγιώτης Παναγιώτου, ο υπεύθυνος για το δορυφορικό πρόγραμμα της Ε.Ρ.Τ. 
 

  



Σελίδα 11931 
Α.Ε., κ. Νικόλαος Σωτηριάδης, ο Διευθυντής του Αθηναϊκού Πρακτορείου Ειδήσεων, κ. Ανδρέας Χριστοδουλίδης, οι οποίοι ανέπτυξαν τους ειδικότερους τρόπους προώθησης της επικοινωνιακής πολιτικής προς τον Απόδημο Ελληνισμό, ενώ, συγκεκριμένα, τονίστηκε η ανάγκη προσδιορισμού χρονικού ορίζοντα της πολιτικής αυτής.
Ο Υπουργός Τύπου και Μέσων Μαζικής Ενημέρωσης, κ. Ρέππας, από κοινού με τον Πρόεδρο της Ε.Ρ.Τ. Α.Ε., κ. Παναγιώτη Παναγιώτου, διαβεβαίωσαν ότι, παρά τα προβλήματα, υπάρχει ολοκληρωμένος σχεδιασμός για τη δημιουργία ουσιαστικά ενός τέταρτου καναλιού, μιας ενιαίας ελληνικής φωνής (Greek channel), που θα φθάνει σε κάθε 'Ελληνα, σε όλα τα πλάτη και μήκη της Γης, με τη συμμετοχή και των ιδιωτικών καναλιών. Δεσμεύτηκαν, ωστόσο, ότι βραχυπρόθεσμα, έως τα τέλη του έτους, θα υπάρξει σαφώς αναβάθμιση της ποιότητας του δορυφορικού προγράμματος με συγκερασμό των παραγωγών των τριών καναλιών (ΕΤ 1, ΝΕΤ, ΕΡΤ 3), καθώς και με αυτόνομες εκπομπές με στόχο την επίτευξη μιας αμφίδρομης ροής ενημέρωσης και τη
συνεργασία με τα Ομογενειακά Μέσα Μαζικής Ενημέρωσης (Ο.Μ.Μ.Ε.).
Ο παριστάμενος Υπουργός, αναφέρθηκε, επίσης, στην ανάθεση μελέτης σκοπιμότητας, αναφορικά με την ανάγκη αγοράς από τη χώρα μας ενός εθνικού δορυφόρου.
Ο Γενικός Γραμματέας Ενημέρωσης, κ. Ιωάννης Νικολάου, ενημέρωσε την Επιτροπή για το έργο που επιτελεί η Γενική Γραμματεία προς την κατεύθυνση προβολής των ελληνικών θέσεων στη διεθνή κοινή γνώμη, καθώς και στην υποστήριξη, υλικοτεχνική και άλλη, της προσπάθειας των ομογενών δημοσιογράφων να οργανώσουν τη δική τους παγκόσμια ομοσπονδία.
Παράλληλα, ετέθη το ζήτημα, κυρίως από τους εκπροσώπους των ελλαδικών Μέσων Ενημέρωσης, της διαρκούς ροής ειδήσεων για τα τεκταινόμενα στον Απόδημο Ελληνισμό, ώστε να ευαισθητοποιηθεί η ελληνική κοινή γνώμη.
Στην επισήμανση, δε, των δυσκολιών μεταφοράς των ελληνικών εφημερίδων στις χώρες που διαβιούν οι ομογενείς, ο κ. Ρέππας έκανε αναφορά στο κόστος, υπογραμμίζοντας, ωστόσο, ότι καταβάλλονται προσπάθειες και προς αυτήν την κατεύθυνση.
Στις τοποθετήσεις τους, οι εκπρόσωποι των Μέσων Ενημέρωσης επεσήμαναν το "έλλειμμα" ροής αξιοποιήσιμου ειδησεογραφικού υλικού.
Η εφημερίδα "ΕΛΕΥΘΕΡΟΤΥΠΙΑ" καταβάλλει προσπάθειες έχοντας μάλιστα και αρμόδιο συντάκτη, τόνισε ο εκπρόσωπός της, κ. Ευάγγελος Παναγόπουλος και ζήτησε καλύτερο συντονισμό και δικτύωση όσων εμπλέκονται στον τομέα της ενημέρωσης, για θέματα των Αποδήμων Ελλήνων.
Ο εκπρόσωπος της εφημερίδας "ΚΑΘΗΜΕΡΙΝΗ", κ. Χρήστος Παναγόπουλος, τόνισε τις δυσκολίες πρόσβασης σε στοιχεία και ειδήσεις, που αφορούν, όχι μόνο την οργανωμένη ομογένεια, αλλά και επιφανείς ομογενείς, που δραστηριοποιούνται σε διάφορους χώρους.
Εκ μέρους του περιοδικού "ΟΙΚΟΝΟΜΙΚΟΣ ΤΑΧΥΔΡΟΜΟΣ", ο κ. Βλάσσης Αγτζίδης, αναφέρθηκε στα, κατά καιρούς, ειδικά αφιερώματα του περιοδικού και στην επιλογή να φιλοξενεί σε κάθε τεύχος του σχετική ειδησεογραφία, δύο σελίδων περίπου. Τα αφιερώματα κατέγραψαν, όπως είπε, ένα αυξανόμενο
ενδιαφέρον για τον εξωελλαδικό ελληνισμό και χαρακτήρισε αναγκαία τη δημιουργία ενός ανθρωποδικτύου στα M.M.E., δηλαδή συντακτών, που θα ασχολείται και θα ενημερώνεται για τα θέματα της Ομογένειας.
Εκπροσωπώντας την εφημερίδα "ΡΙΖΟΣΠΑΣΤΗΣ", ο κ. Γεώργιος Πετρόπουλος, τόνισε τη μόνιμη ευαισθησία της εφημερίδας για τους Απόδημους 'Ελληνες, ενώ από το ραδιοφωνικό σταθμό "FLASH 9,61" ως εκπρόσωπός του, ο κ. Φοίβος Καρζής, ανέφερε τις προσπάθειες του σταθμού να αξιοποιήσει τις νέες τεχνολογίες (συνεργασία με Ο.Μ.Μ.Ε. και αναμετάδοση του προγράμματος, INTERNET κ.λπ.), και κάλεσε την Επιτροπή να συντονίσει και να σταθεί αρωγός σε όλες τις επιμέρους προσπάθειες που γίνονται.
Η Επιτροπή επισημαίνει το σημαντικό ρόλο της επικοινωνιακής στρατηγικής προς τον Απόδημο Ελληνισμό, συμφωνεί με τα εκτεθέντα και εξελισσόμενα προγράμματα, χαιρετίζει την πραγματοποίηση της εθνικής δορυφορικής τηλεόρασης με την κάλυψη των πέντε ηπείρων, που επιβεβαιώθηκε με το ραδιοφωνικό και τηλεοπτικό έρανο, που διοργάνωσε το Σ.Α.Ε. για την ιατροφαρμακευτική περίθαλψη των Ελλήνων της Μαύρης Θάλασσας και της πρώην Ε.Σ.Σ.Δ., στις 23 και 24 Μαϊου 1998 και προτείνει τη δημιουργία ειδικευμένων τραπεζών δεδομένων, την οn line πρόσβαση σε αυτές των εργαζομένων στα Ο.Μ.Μ.Ε., καθώς και την περαιτέρω ποιοτική αναβάθμιση των δορυφορικών προγραμμάτων.
Εκτιμά ότι η μεταφορά της πληροφορίας - ροή πληροφοριών, σε συνεργασία με τον ομογενειακό τύπο, ακολουθεί καλό δρόμο και προτείνει η επικοινωνιακή πολιτική, κατά προτεραιότητα, να καλύψει τα κενά που υφίστανται σε ορισμένες χώρες και τις ελλείψεις, που έχουν επισημανθεί στα πλαίσια των περιοδειών των κλιμακίων της Επιτροπής.
Η Επιτροπή αναφερόμενη στην ανάγκη ποιοτικής αναβάθμισης του δορυφορικού προγράμματος, πιστεύει ότι απαιτούνται συνοδευτικές πολιτικές με προγραμματισμό τόσο σε επίπεδο βελτίωσής του όσο και σε επίπεδο εξεύρεσης των απαραίτητων πόρων.
Τέλος, υπογραμμίζει τον ιδιαίτερο ρόλο και το δύσκολο έργο των Ομογενειακών Μέσων Μαζικής Ενημέρωσης και ζητά από τους φορείς και τους εκπροσώπους των ελλαδικών Μέσων Ενημέρωσης να τα στηρίξουν, τόσο σε επίπεδο πόρων, όσο και σε επίπεδο πληροφόρησης.
Αθήνα, 26 Ιουνίου 1998
Ο ΠΡΟΕΔΡΟΣ ΤΗΣ ΕΠΙΤΡΟΠΗΣ
ΓΡΗΓΟΡΙΟΣ ΝΙΩΤΗΣ
Ο Α' ΑΝΤΙΠΡΟΕΔΡΟΣ
ΒΑΣΙΛΕΙΟΣ ΠΑΠΠΑΣ
Ο Β' ΑΝΤΙΠΡΟΕΔΡΟΣ Ο ΓΡΑΜΜΑΤΕΑΣΣΤΑΥΡΟΣ ΠΑΝΑΓΙΩΤΟΥ ΠΕΤΡΟΣ ΚΟΥΝΑΛΑΚΗΣ"ΒΟΥΛΗ ΤΩΝ ΕΛΛΗΝΩΝ
ΠΕΡΙΟΔΟΣ Θ' - ΣΥΝΟΔΟΣ Β'
ΕΙΔΙΚΗ ΜΟΝΙΜΗ ΕΠΙΤΡΟΠΗ ΑΠΟΤΙΜΗΣΗΣ ΤΕΧΝΟΛΟΓΙΑΣ 
Ε Κ Θ Ε Σ Η
Της Ειδικής Μόνιμης Επιτροπής Αποτίμησης Τεχνολογίας
('Αρθρο 43 Α παρ. 4 του Κ.τ.Β)
Προς τη Βουλή των Ελλήνων
Κατά τη Β' Σύνοδο της Θ' Περιόδου η Ειδική Μόνιμη Επιτροπή Αποτίμησης Τεχνολογίας συγκροτήθηκε με την υπ' αριθμ. 6806/5357/5.11.1997 απόφαση του Προέδρου της Βουλής.
Η Επιτροπή αποτελείται από τριάντα μέλη και συγκεκριμένα από τους Βουλευτές κ.κ. Ιωσήφ Βαλυράκη, Ηλία Βλαχόπουλο, Αλέξανδρο Βούλγαρη, Ιωάννη Γιαννακόπουλο, Μόσχο Γικόνογλου (Μέλος της Επιτροπής μέχρι 26.1.1998), Ευτύχιο Κοντομάρη, Αντώνιο Κοτσακά, Δημήτριο Κουτσόγιωργα, Ιωάννη Κωνσταντινίδη, Βασίλειο Παπανικόλα, Δημήτριο Πιπεργιά, Νικόλαο Σαλαγιάννη, Ανέστη Σαατσόγλου (Μέλος της Επιτροπής από 26.1.1998), Δημήτριο Σαρρή, Ροβέρτο Σπυρόπουλο, Μηνά Σταυρακάκη, Λεωνίδα Τζανή, Γεώργιο Αλεξόπουλο, Γεώργιο Βουλγαράκη, Αθανάσιο Δαβάκη, Ανδρέα Καραγκούνη, Ιωάννη Λαμπρόπουλο, Θεόφιλο Λεονταρίδη, Ελισσάβετ Παπαδημητρίου, Ελευθέριο Παπανικολάου, Νικόλαο Τσιαρτσιώνη, Ιωάννη Χωματά, Χαράλαμπο Αγγουράκη, Ιωάννη Δραγασάκη, Ιωάννη Αράπη και Αναστάσιο Παπαληγούρα.
Πρόεδροι της Επιτροπής διετέλεσαν μέχρι την 26η Ιανουαρίου 1998 ο κ. Μόσχος Γικόνογλου και, στη συνέχεια, ο κ. Δημήτριος Σαρρής, ο οποίος εξελέγη στις 13 Μαρτίου 1998. Το αξίωμα της Α' Αντιπροέδρου της Επιτροπής κατέχει η 
 

  



Σελίδα 11932 
κυρία Ελισσάβετ Παπαδημητρίου, του Β' Αντιπροέδρου ο κ. Χαράλαμπος Αγγουράκης και του Γραμματέως ο κ. Ιωάννης Δραγασάκης.
Αντικείμενο της Επιτροπής, σύμφωνα με το άρθρο 43Α του Κανονισμού της Βουλής, είναι η παρακολούθηση και αξιολόγηση των συνεπειών της τεχνολογικής εξέλιξης, ώστε να συμβάλει συμβουλευτικά στη λήψη αποφάσεων και στη χάραξη τεχνολογικής στρατηγικής σε εθνικό επίπεδο, λαμβάνοντας υπόψη τα ιδιαίτερα κοινωνικά, οικονομικά, πολιτικά, επιστημονικά και πολιτιστικά χαρακτηριστικά της χώρας μας.
Η Επιτροπή αφιέρωσε μία συνεδρίαση στην εξέταση του τρόπου λειτουργίας της Υποεπιτροπής Περιβάλλοντος, μία συνεδρίαση στη μελέτη των επιπτώσεων της Μοριακής Ιατρική στη διάγνωση, την πρόληψη και τη θεραπεία, δύο συνεδριάσεις στο ζήτημα της ψηφιακής τηλεόρασης και μία συνεδρίαση στο θέμα των επιδράσεων των ηλεκτρομαγνητικών κυμάτων στον άνθρωπο.
Κατά τις συνεδριάσεις της Επιτροπής, κλήθηκαν σε ακρόαση για να ενημερώσουν τα Μέλη της, ακαδημαϊκοί Καθηγητές, ερευνητές και ειδικοί επιστήμονες.
Κατά τη συνεδρίαση της 25ης Ιουνίου 1998, η Επιτροπή ενέκρινε, ομόφωνα τις εισηγήσεις του Προέδρου αυτής, κ. Δημητρίου Σαρρή, με την επισήμανση ότι αποτελούν πρώτες διαπιστώσεις και βάση για την τελική επεξεργασία και την περαιτέρω ολοκληρωμένη έρευνα των σχετικών θεμάτων.
Τα μέλη της Επιτροπής θεωρούν, επίσης, αναγκαίο να ακουσθούν οι απόψεις και άλλων ειδικών επιστημόνων, προερχομένων από όλα τα Πανεπιστήμια της Χώρας, ώστε τα τελικά συμπεράσματα στα οποία θα καταλήξουν να διαπνέονται από ενιαίο λόγο, επιστημονικά τεκμηριωμένο.
Διαπιστώνεται, ακόμη, ότι για την πρόοδο του έργου της Επιτροπής απαιτείται διαρκής επιστημονική υποστήριξη από τα Πανεπιστήμια και τα Ερευνητικά Κέντρα της Χώρας.
Θεωρείται χρήσιμη η διοργάνωση συναντήσεων της Επιτροπής με τις αντίστοιχες Κοινοβουλευτικές Επιτροπές του Ευρωπαϊκού Κοινοβουλίου και Χωρών-Μελών της Ευρωπαϊκής 'Ενωσης, με στόχο την άμεση γνωριμία του τρόπου λειτουργίας και υλοποίησης των αποφάσεών τους, την ενημέρωση για τη δραστηριότητα που αναπτύσσουν και την αξιοποίηση της διεθνούς εμπειρίας στον τομέα αυτό.
Προτείνεται, ακόμη, να ανατεθεί στη Γενική Γραμματεία 'Ερευνας και Τεχνολογίας η σύνταξη έκθεσης, σχετικά με τα μέτρα που λαμβάνουν οι Χώρες της Ευρωπαϊκής 'Ενωσης για τα προβλήματα, που εμφανίζονται στους συγκεκριμένους τομείς.
Τέλος, κρίνεται αναγκαία η ένταξη της ερευνητικής προσπάθειας στο πρόγραμμα τεχνικής βοήθειας του Υπουργείου Εθνικής Οικονομίας και προτείνεται να απευθυνθεί η Επιτροπή στα αρμόδια Υπουργεία για τη χρηματοδότηση ερευνών, σχετικών με την προστασία του κοινωνικού συνόλου, καθώς και την ένταξη σε χρηματοδοτούμενα προγράμματα της Ευρωπαϊκής 'Ενωσης.
ΘΕΜΑΤΑ ΜΕ ΤΑ ΟΠΟΙΑ ΑΣΧΟΛΗΘΗΚΕ Η ΕΠΙΤΡΟΠΗ
ΚΑΙ ΠΡΟΣΩΠΙΚΟΤΗΤΕΣ ΠΟΥ ΚΛΗΘΗΚΑΝ ΣΕ ΑΚΡΟΑΣΗ.
ΘΕΜΑ ΗΜΕΡΗΣΙΑΣ ΔΙΑΤΑΞΗΣ ΗΜΕΡΟΜΗΝΙΑ
ΣΥΖΗΤΗΣΕΩΣ
1. Λειτουργία της Υποεπιτροπής 16.12.1997Περιβάλλοντος και νέες τεχνολογίες.
2. Επιπτώσεις της Μοριακής Ιατρικής 28.5.1998στη διάγνωση, πρόληψη και θεραπεία.
(Την Επιτροπή ενημέρωσε ο Καθηγητής
της Μοριακής Βιολογίας, κ. Νικόλαος
Ανάγνου).
3. Ψηφιακή τηλεόραση. 10.6.1998(Την Επιτροπή ενημέρωσαν οι κ.κ.
Νικόλαος Μήτρου, Αναπληρωτής
Καθηγητής Ε.Μ.Π., Ιωάννης Αγγελόπουλος
Καθηγητής Τ.Ε.Ι. και Ζήσης Λιούπας,
Διδάκτωρ - Ερευνητής Ε.Μ.Π.). 
4. Nέα τεχνολογία και οικονομικές και 16.6.98κοινωνικές επιπτώσεις από την εφαρμο-
γή της Ψηφιακής Τηλεόρασης.
(Την Επιτροπή ενημέρωσαν οι κ.κ.
Νικόλαος Ουζούνογλου, Καθηγής Ε.Μ.Π., 
Νικόλαος Μήτρου, Αναπληρωτης Καθηγητής
Ε.Μ.Π., Ιωάννης Αγγελόπουλος Καθηγητής
Τ.Ε.Ι. Πειραιώς, Επιστημονικός Συνεργάτης
Ε.Μ.Π. και Ζήσης Λιούπας, Ερευνητής Ε.Μ.Π.).
5. Επιδράσεις των ηλεκτρομαγνητικών κυμάτων 23.6.1998στον άνθρωπο (ακτινοβολία ραντάρ, κεραιών
κινητής τηλεόρασης και κινητών τηλεφώνων).
(Την Επιτροπή ενημέρωσε ο κ. Νικόλαος 
Ουζούνογλου, Καθηγητής Ε.Μ.Π.).
ΕΙΣΗΓΗΣΗ ΤΟΥ ΠΡΟΕΔΡΟΥ ΤΗΣ ΕΠΙΤΡΟΠΗΣ
Κ. ΔΗΜΗΤΡΙΟΥ ΣΑΡΡΗ
ΓΙΑ ΤΟ ΖΗΤΗΜΑ ΤΗΣ ΜΟΡΙΑΚΗΣ ΒΙΟΛΟΓΙΑΣ
"Τα επιστημονικά επιτεύγματα υπηρέτησαν την ανθρωπότητα, αλλά και πολλές φορές απέβησαν σε βάρος του ανθρώπου και της κοινωνίας.
Χαρακτηριστικό παράδειγμα είναι η ανακάλυψη της ατομικής ενέργειας, η οποία είναι μεν μια χρήσιμη ενεργειακή πηγή, ωφέλιμη για παραγωγικούς και ιατρικούς σκοπούς, αλλά η χρήση της στο Ναγκασάκι και στη Χιροσίμα έχει ανεξίτηλα σημαδέψει την ανθρωπότητα.
Η εφαρμογή άλλωστε των επιστημονικών επιτευγμάτων του ερευνητή - εφευρέτη εξαρτάται κύρια από τα μεγαλοσυμφέροντα των ισχυρών της γης ή και ακόμα από κάποιους παρανοϊκούς εγκεφάλους, που ελέγχουν για κάποιο διάστημα τις τύχες των λαών τους.
Τα τελευταία ιδιαίτερα χρόνια στον τομέα των επιστημονικών εξελίξεων σημαίνουσα θέση έχουν τα όσα θαυμαστά συντελούνται στον τομέα της Βιοιατρικής και της Βιοτεχνολογίας, που δικαιολογημένα χαρακτηρίζονται με τον όρο Γενετική Επανάσταση.
Καινοφανείς έννοιες και όροι, που προέρχονται κυρίως από τα γνωστικά πεδία της βιολογίας και της ιατρικής εμπλέκονται στην καθημερινή μας ζωή και χωρίς να γνωρίζουμε, τί πραγματικά σημαίνουν, ενστικτωδώς, όμως αντιλαμβανόμαστε ότι κάτι το εκπληκτικό γεννιέται.
Οι σύγχρονες τεχνικές ανέπτυξαν με αλματώδη τρόπο τη Γενετική με την απομόνωση του γενετικού υλικού, με την αποκρυπτογράφηση των γενετικών πληροφοριών, την κλωνοποίηση και την εμφύτευση γενετικού υλικού.
Ηθικές αντιλήψεις για χρόνια ριζωμένες στο κοινωνικό σώμα και θρησκευτικές δοξασίες ανατρέπονται "εν ριπή οφθαλμού".
Το D.N.A. ως απομονωμένο γενετικό υλικό με το σπάσιμο του μυστικού του κώδικα μας έδωσε τη δυνατότητα ανάγνωσής του, μας εισήγαγε στον άγνωστο κόσμο των γενετικών πληροφοριών και έδωσε τη δυνατότητα δημιουργίας χιλιάδων πανομοιότυπων κλωνοποιημένων οργανισμών σε φυτά και σε ζώα.
Οι αλματώδεις αυτές εξελίξεις της βιολογίας ανέτρεψαν τον τρόπο σκέψης και δράσης των ανθρώπων και συγκλόνισε τις μέχρι σήμερα δεοντολογικά αποδεκτές κοινωνικές, οικονομικές, νομικές και ηθικές αξίες.
Η Γενετική Επανάσταση έχει σίγουρα και τη θετική και την αρνητική της όψη.
Επιθυμητό είναι να θέσουμε στη διάθεση του ανθρώπου και της κοινωνίας τις θετικές πράγματι εφαρμογές αυτών των επιτευγμάτων, όπως είναι:
Α. ΠΡΟΓΕΝΕΤΙΚΗ ΔΙΑΓΝΩΣΗ ΚΑΙ ΘΕΡΑΠΕΙΑ
Η Γενετική Επανάσταση μπορεί να συμβάλει:
* Στην προγενετική διάγνωση κληρονομικών ασθενειών με τη μελέτη δεκάδων εκατοντάδων γονιδίων, που ευθύνονται 
 

  



Σελίδα 11933 
για τη δημιουργία διαφόρων σοβαρών νοσημάτων.
- Στη μεταγενετική διάγνωση κληρονομικών ασθενειών.
- Στη γενετική Θεραπεία, δηλαδή στην εισαγωγή φυσιολογικών γονιδίων στους ασθενείς για τη θεραπεία πολλών νοσημάτων.
- Στον προκαθορισμό του φύλου του εμβρύου.
- Στην πιστοποίηση της ταυτότητας ενός ανθρώπου, με τη μέθοδο του D.N.A., που επιλύει ανεξιχνίαστες υποθέσεις ιατροδικαστικού χαρακτήρα.
- Στην παραγωγή σπάνιων εμβολίων και φαρμάκων.
Β. ΠΑΡΑΓΩΓΗ ΓΕΝΕΤΙΚΩΣ ΜΕΤΑΛΛΑΓΜΕΝΩΝ ΦΥΤΩΝ
ΚΑΙ ΖΩΩΝ.
Συχνά πληροφορούμαστε από τα Μ.Μ.Ε. για την παραγωγή διαγονιδιακής τομάτας, σόγιας,αραβοσίτου ή άλλων ποικιλιών φυτικών ειδών.
Αυτό σημαίνει πως η Γενετική Επανάσταση στα φυτά συνέβαλε στην παραγωγή ποιοτικά βελτιωμένων προϊόντων, ανθεκτικών στις διάφορες ιώσεις, στις φυτασθένειες, τα έντομα, τη ξηρασία ή τον παγετό.
Με τη δημιουργία, λοιπόν, ανθεκτικών ποικιλιών αποφεύγονται οι επικίνδυνοι για τη δημόσια υγεία ψεκασμοί με τοξικά φυτοφάρμακα και μειώνονται σημαντικά οι οικονομικές ζημίες των καλλιεργητών.
Υπάρχει πάντα, βέβαια, ο κίνδυνος, στην αρχή της εφαρμογής της επιστημονικής αυτής μεθόδου, διατάραξης της βιολογικής ισορροπίας της φύσης με όλες τις αυτονόητες δυσμενείς συνέπειες.
Ανάλογες εφαρμογές της γενετικής μετάλλαξης γίνονται και στα ζώα με επιλογή των γονιδίων, που απαιτούνται για τη μετάλλαξη του γενετικού υλικού, με την οποία έχουν επιτευχθεί θαυμαστά αποτελέσματα με την παραγωγή διαγενετικών ψαριών, αυξητικών ορμονών στη γαλακτοπαραγωγή των αγελάδων ή πρωτεϊνών ανθρωπίνου γάλακτος στο αγελαδινό.
Γ. ΑΝΑΠΑΡΑΓΩΓΗ ΤΟΥ ΑΝΘΡΩΠΟΥ ΜΕ ΚΛΩΝΙΣΜΟ
Ενώ η κλωνική αναπαραγωγή στα φυτά και στα ζώα έχει γίνει κοινωνικά αποδεκτή, χωρίς να υπάρχει κανένας δεοντολογικός και ηθικός προβληματισμός, η πιθανή κλωνική αναπαραγωγή ανθρώπων έχει προκαλέσει ποικίλες συζητήσεις και πολλές αντιδράσεις.
Πρόσφατα δε ο Πρόεδρος Κλίντον με νόμο απαγόρευσε για πέντε χρόνια τις έρευνες για την κλωνοποίηση του ανθρώπου στην Αμερική.
Με την κλωνοποίση του ανθρώπου θα μπορούσε:
- Να γίνει παραγωγή χιλιάδων όμοιων ανθρώπων.
- Να γεννηθούν άνθρωποι με προκαθορισμένα γενετικά χαρακτηριστικά.
- Να γεννηθούν παιδιά, χωρίς τη φυσιολογική "συμμετοχή" του άντρα.
- Γεννιούνται έτσι μεγάλα ηθικά ερωτήματα, που δεν επιδέχονται εύκολες απαντήσεις:
- Ποιος μπορεί και για ποιό λόγο να υπεισέλθει στις διαδικασίες αναπαραγωγής του ανθρώπινου είδους, καταργώντας τη φυσιολογική μέθοδο γονιμοποίησης, καθώς και τη μοναδικότητά του πάνω στη γη, που κατ' εξοχήν το χαρακτηρίζει;
-'Εστω και αν "αναπαραχθούν από τη τέφρα τους" οι "σοφοί" της γης, ποιός εγγυάται ότι θα συμβάλουν στη δημιουργία ευτυχισμένων κοινωνιών;
Για τη διασφάλιση πάντως της καλύτερης αξιοποίησης των προόδων της βιοτεχνολογίας στον τομέα των τροφίμων, υπάρχουν δύο σαφείς Οδηγίες του Συμβουλίου της Ευρωπαϊκής 'Ενωσης (90/219 και 90/220) για λόγους προστασίας της δημόσιας υγείας, του περιβάλλοντος και των καταναλωτών.
Και οι δύο αυτές Οδηγίες έχουν ενταχθεί στην Εθνική μας Νομοθεσία, ούτως ώστε και στη χώρα μας να υπάρχουν οι μηχανισμοί με τους οποίους θα αποφευχθεί ο κίνδυνος πρόκλησης βλαβών στην ανθρώπινη υγεία και στο περιβάλλον.
Είναι γεγονός ότι έξι γιγαντιαίες πολυεθνικές εταιρείες χημικών, με επικεφαλής την Αμερικανική "ΜΟΝΣΑΝΤΟ" προωθούν, με συνεχώς αυξανόμενη ένταση τη μαζική παραγωγή βιολογικά μεταλλαγμένων φυτών και ζώων, με κύριο στόχο την επίτευξη αυτού που ήταν το ζητούμενο για εκατοντάδες χρόνια στη γεωργία:
Να παραχθούν αγροτοκτηνοτροφικά προϊόντα με μικρότερο κόστος, ανθεκτικότερα στα στοιχεία της φύσης και σε μεγαλύτερες ποσότητες.
'Οταν δε η γεωργία αποτελεί το 65% της Παγκόσμιας Οικονομίας γίνεται πλέον πασιφανές ότι λίγες πολυεθνικές επιχειρήσεις στο βωμό των υπερκερδών τους προωθούν μεταλλαγμένα προϊόντα στην παγκόσμια αγορά, χωρίς να γνωρίζουμε ακριβώς:
- Ποιες είναι οι αλλεργικές επιπτώσεις τους στον ανθρώπινο οργανισμό.
- Ποια είναι η συμβολή τους στην ανάπτυξη ανθεκτικών βακτηριδίων στα αντιβιοτικά φάρμακα.
- Ποιες είναι οι ενδεχόμενες άλλες επικίνδυνες επιπτώσεις των μεταλλαγμένων αυτών προϊόντων στους ανθρώπους.
Πρέπει, λοιπόν, να προβληματιστούμε πάνω στο θέμα αυτό και με αποφασιστικότητα να παρέμβουμε κοινωνικά και πολιτικά θεσπίζοντας τους κανόνες προστασίας των καταναλωτών.
Κανείς δεν μπορεί να μην χαιρετίσει την πρόοδο της επιστήμης και της τεχνολογίας και να μην δεχθεί την αξιοποίηση των ποικίλων θετικών αποτελεσμάτων της βιοτεχνολογίας και της Γενετικής Επανάστασης.
Δεν μπορούμε όμως, παράλληλα, να μη διατηρούμε της επιφυλάξεις μας πάνω στην εφαρμογή των επαναστατικών αυτών μεθόδων, που επιφυλάσσουν δυσάρεστες εκπλήξεις και που δοκιμάζουν τις δεδομένες ηθικές, κοινωνικές και πολιτικές αξίες.
Η "συντηρητική" μας αυτή θέση δεν αποτελεί άρνηση του παλαιού να δεχθεί τον ερχομό του καινούργιου, αλλά μια δικλείδα ασφαλείας, ώστε η πρόοδος της επιστήμης να είναι προς όφελος και όχι προς ζημίαν της ανθρώπινης κοινωνίας.
Πρέπει να υπάρξει πλατιά ενημέρωση όλων των πολιτών, ώστε συνειδητά να διεκδικήσουν:
- Την αξιοποίηση των θετικών αποτελεσμάτων της Γενετικής Επανάστασης για τον άνθρωπο και την κοινωνία.
- Την αποφυγή των εφαρμογών εκείνων, που εγκυμονούν δυσάρεστες εκπλήξεις για το ανθρώπινο γένος.
Απαιτείται δε η θεσμοθέτηση μιας Εθνικής Επιτροπής Βιοηθικής, στην οποία θα συμμετέχουν όχι μόνο ειδικοί επιστήμονες με γνώσεις βιοτεχνολογίας ή βιοϊατρικής, αλλά και φιλόσοφοι, θεολόγοι και άλλοι διανοητές, που θα έχουν την ευθύνη να εισηγούνται στην Ελληνική Πολιτεία τους κανόνες αποδοχής ή μη των νέων επαναστατικών κατακτήσεων, που θα αφορούν στο ανθρώπινο γένος."
ΕΙΣΗΓΗΣΗ ΤΟΥ ΠΡΟΕΔΡΟΥ ΤΗΣ ΕΠΙΤΡΟΠΗΣ
Κ. ΔΗΜΗΤΡΙΟΥ ΣΑΡΡΗ
ΓΙΑ ΤΟ ΖΗΤΗΜΑ ΤΗΣ ΨΗΦΙΑΚΗΣ ΤΗΛΕΟΡΑΣΗΣ
"Είναι γεγονός ότι η τηλεόραση επηρεάζει τις κοινωνικές εξελίξεις, δημιουργεί πρότυπα, καθορίζει αποφασιστικά τη ζωή μας. Γι' αυτό σε όλες τις ανεπτυγμένες κοινωνίες υπάρχουν κανόνες, που θεσπίζει η πολιτεία και διέπουν τη λειτουργία της. 
Στη χώρα μας ισχύει ο Νόμος 2328, ο οποίος ρυθμίζει κατά κύριο λόγο, θέματα που αφορούν τον παραδοσιακό τρόπο μετάδοσης του σήματος της τηλεόρασης (επίγεια τηλεόραση, χρήση του φάσματος των ερτζιανών συχνοτήτων), ενώ δεν καλύπτεται καθόλου το θέμα της νέας τεχνολογίας της ψηφιακής/δορυφορικής τηλεόρασης.
Σήμερα, το παραδοσιακό σήμα της τηλεόρασης μεταδίδεται με τρόπο αναλογικό, δηλαδή η τιμή του σήματος σε κάθε χρονική στιγμή περιέχει πληροφορίες που επηρεάζονται αναλογικά από οποιοδήποτε θόρυβο που προκαλείται από τεχνητή πηγή ή από φυσικά φαινόμενα (κεραυνοί, βροντές κ.λπ.), που αλλοιώνουν την ποιότητα του τελικού σήματος, που λαμβάνεται από τους δέκτες.
Στην ψηφιακή, όμως, τηλεόραση το σήμα μετατρέπεται σε ένα ψηφίο, το οποίο φυλάσσεται με ένα ψηφιακό - δυαδικό τρόπο και επί του ψηφίου αυτού γίνονται μέσω του ηλεκτρονικού υπολογιστή ορισμένες επεξεργασίες.
'Οταν εκπέμπονται τα σήματα της τηλεόρασης από τις 
 

  



Σελίδα 11934 
κάμερες, που περιγράφουν την εικόνα, γίνεται μια μέτρηση από ηλεκτρονικά κυκλώματα ανά πάσα στιγμή με μια συχνότητα, η οποία καθορίζεται από κάποιους νόμους της ηλεκτρονικής.
Το νέο στοιχείο, που έχει εισαχθεί, είναι ότι με την εξέλιξη των ψηφιακών ηλεκτρονικών υπολογιστών, έχει επιτευχθεί να εισάγονται όλες οι πληροφορίες σε μια τέτοια μορφή, ώστε να υφίστανται επεξεργασία από τον ηλεκτρονικό υπολογιστή.
'Αρα, με τον αναλογικό τρόπο μετάδοσης της τηλεόρασης, η εικόνα μεταδίδεται με τις αλλοιώσεις που υφίσταται από διάφορες εξωτερικές αιτίες, χωρίς τη δυνατότητα βελτίωσής της, ενώ με τον ψηφιακό τρόπο μετάδοσης υπάρχει η δυνατότητα πολλαπλής επεξεργασίας της εικόνας. 'Ετσι, μπορούν να γίνουν αρκετές κωδικοποιήσεις, οι οποίες έχουν κύριο στόχο την πολύ καλή ποιότητα λήψης του σήματος.
Τα κύρια πλεονεκτήματα της ψηφιακής τηλεόρασης, σε σχέση με την υπάρχουσα συμβατική αναλογική τηλεόραση είναι τα παρακάτω:
Α. Η σαφώς καλύτερη ποιότητα του σήματος της ψηφιακής.
Β. Η μεγαλύτερη χωρητικότητα των προγραμμάτων της ψηφιακής, αφού είναι δυνατός ο πολλαπλασιασμός του εύρους ζώνης των συχνοτήτων, π.χ. με το ψηφιοποιημένο σήμα έχουμε τη δυνατότητα σε ένα δεδομένο εύρος συχνοτήτων να στείλουμε ένα τηλεοπτικό πρόγραμμα υψηλής ευκρίνειας ή τέσσερα αυξημένης ευκρίνειας ή οκτώ ευκρίνειας όμοιας με εκείνης της σημερινής τηλεόρασης.
Γ. Η ψηφιακή τηλεόραση επιτρέπει την εισαγωγή νέων υπηρεσιών, που έχουν το χαρακτήρα της αμοιβαίας επίδρασης μεταξύ εκπέμποντος και λαμβάνοντος το σήμα.
Ο χρήστης, δηλαδή, της ψηφιακής τηλεόρασης δε θα δέχεται μόνο παθητικά το σήμα, αλλά θα μπορεί να στέλνει και το δικό του σήμα, επιλέγοντας τα προγράμματα της αρεσκείας του στη γλώσσα που επιθυμεί, το χρόνο που επιθυμεί να τα παρακολουθήσει, αλλά και να πραγματοποιήσει οικονομικές δοσοληψίες (μεταφορά χρηματικού ποσού από το λογαριασμό του σε άλλο λογαριασμό, να προβεί σε τηλεαγορές, να παίξει σε όποιο χρηματιστήριο του κόσμου θέλει κ.λπ.).
Τέτοια βέβαια προγράμματα υπάρχουν διεθνώς σε πιλοτικό - πειραματικό στάδιο ακόμα.
Δ. Η ψηφιακή τηλεόραση παρέχει μεγαλύτερη προστασία για τα δικαιώματα του χρήστη. Οι μέθοδοι κρυπτογράφησης με τη νέα αυτή τεχνολογία είναι πάρα πολύ προχωρημένες, γεγονός που σημαίνει ότι προστατεύονται τα ανθρώπινα δικαιώματα και οι ελευθερίες του ατόμου.
Σε αντίθεση με τον παραδοσιακό τρόπο μετάδοσης που χρησιμοποιείται σήμερα στην Ελλάδα, ο δορυφορικός τρόπος μετάδοσης δεν γνωρίζει τεχνικούς περιορισμούς, όσον αφορά στον αριθμό των τηλεοπτικών σταθμών που μπορούν να εκπέμψουν.
Η ψηφιακή μετάδοση του σήματος διευκολύνει περισσότερο τα πράγματα, αφού μια συχνότητα μπορεί πλέον να χρησιμοποιηθεί από έξι τουλάχιστον σταθμούς.
Παρά το γεγονός ότι σε πολλές χώρες λειτουργούν ήδη κάποιες δέσμες ψηφιακής δορυφορικής τηλεόρασης, το θεσμικό πλαίσιο δεν έχει μέχρι τώρα διαμορφωθεί οριστικά.
Παρ' όλα αυτά, πολλοί τηλεοπτικοί σταθμοί λειτουργούν "νόμιμα" στις χώρες αυτές, μεταδίδοντας είτε μέσω "καλωδίου" είτε μέσω δορυφόρου "ανοικτής λήψης" αξιοποιώντας τις νέες ψηφιακές "δέσμες".
Η χώρα μας πρωτοπορώντας, με βάση τα τεχνικά και οικονομικά δεδομένα, εισάγει στη Βουλή για ψήφιση, εντός του Ιουνίου, σχετικό νομοθέτημα που εδράζεται στους εξής κανόνες:
I. Στον κανόνα της ελεύθερης πρόσβασης κάθε ενδιαφερόμενου φορέα με ίσους όρους, αρκεί να πληρούνται οι νόμιμες προϋποθέσεις.
ΙΙ. Στη συμμετοχή των δημόσιων φορέων ΕΡΤ και ΟΤΕ στην ψηφιακή / δορυφορική - συνδρομητική τηλεόραση, που θα γίνει βάσει στρατηγικού σχεδιασμού, που θα διαμορφώσουν αυτόνομα οι επιχειρήσεις αυτές.
Οι αρχές βάσει των οποίων θα οργανωθεί στη χώρα μας η λειτουργία της ψηφιακής / δορυφορικής - συνδρομητικής τηλεόρασης είναι:
- η αντικειμενικότητα και ο πλουραλισμός στην ενημέρωση
- ο σεβασμός της προσωπικότητας, της αξιοπρέπειας και του ιδιωτικού βίου των πολιτών
- ο υγιής ανταγωνισμός στο χώρο των Μ.Μ.Ε.
- η αποφυγή αθέμιτης εκμετάλλευσης της σημαντικής δύναμης, που συνεπάγεται η κατοχή ενός Μ.Μ.Ε.
- η ποιοτική ψυχαγωγία και η επιμόρφωση των πολιτών κ.λπ..
Αυτονόητο είναι ότι απαιτείται η διασφάλιση της οικονομικής βιωσιμότητας των επιχειρήσεων, που θα δραστηριοποιηθούν στον κλάδο αυτό. Επίσης, διασφαλίζεται ότι τα οικονομικά μέσα, που διατίθενται από τους ενδιαφερόμενους, προέρχονται από νόμιμες επιχειρηματικές δραστηριότητες.
Η Κυβέρνηση, μάλιστα, προκειμένου να διασφαλίσει ότι η λειτουργία της νέας ψηφιακής τηλεόρασης δε θα ακολουθήσει το κακό προηγούμενο, τη χαώδη κατάσταση που είδαμε πριν λίγα χρόνια, κατά την έναρξη λειτουργίας της ιδιωτικής ραδιοφωνίας και τηλεόρασης, δεν επιτρέπει την πειραματική εκπομπή ψηφιακών - δορυφορικων συνδρομητικών προγραμμάτων εν όψει μάλιστα της ψήφισης από τη Βουλή του νέου θεσμικού πλαισίου.
Το θεσμικό αυτό πλαίσιο, κατοχυρώνει τις τεχνικές προδιαγραφές των "αποκωδικοποιητών", που είναι αναγκαίοι στο χρήστη των νέων αυτών τηλεοπτικών υπηρεσιών, ώστε να διασφαλίζεται η δυνατότητα χρήσης τους για κάθε σύστημα πρόσβασης, που υπάρχει σήμερα στην Ευρωπαϊκή αγορά και να μην έχει πρόσθετη οικονομική επιβάρυνση.
Ο πολίτης καταναλωτής, λοιπόν, θα έχει τη δυνατότητα με ένα "αποκωδικοποιητή" να έχει πρόσβαση σε όλες τις ψηφιακές δέσμες τηλεοπτικών και τηλεπικοινωνιακών υπηρεσιών.
Η ΨΗΦΙΑΚΗ ΤΗΛΕΟΡΑΣΗ, λοιπόν, βρίσκεται στο κατώφλι της Ελλάδας και το νομοθετικό πλαίσιο, που θα διέπει τη λειτουργία της, σύντομα θα ψηφιστεί στη Βουλή.
Η "μαγική άγνωστη" έννοια, της ψηφιακής τηλεόρασης, θα γίνει ένα νέο ενδιαφέρον κομμάτι της καθημερινής μας ζωής."
EIΣΗΓΗΣΗ ΤΟΥ ΠΡΟΕΔΡΟΥ ΤΗΣ ΕΠΙΤΡΟΠΗΣ
κ. ΔΗΜΗΤΡΙΟΥ ΣΑΡΡΗ
ΣΧΕΤΙΚΑ ΜΕ ΤΙΣ ΕΠΙΠΤΩΣΕΙΣ ΤΩΝ ΗΛΕΚΤΡΟ-
ΜΑΓΝΗΤΙΚΩΝ ΑΚΤΙΝΟΒΟΛΙΩΝ ΣΤΟΝ ΑΝΘΡΩΠΟ
"Η ραγδαία αύξηση των ηλεκτρομαγνητικών πεδίων, κατά τα τελευταία 50 χρόνια έχει προκαλέσει δικαιολογημένες ανησυχίες του κοινού, αλλά και της επιστημονικής κοινότητας για την πιθανή δυσμενή επίδρασή τους στον άνθρωπο.
Την επίδραση των ηλεκτρομαγνητικών κυμάτων, δέχονται όλα τα ζωντανά πλάσματα του πλανήτη από την αρχή της ζωής τους. Κάτω από τους αγωγούς υψηλής τάσεως ενός συστήματος μεταφοράς ηλεκτρικής ενέργειας, ε υποσταθμούς της ΔΕΗ, σε εγκαταστάσεις ραντάρ, σε κεραίες κινητής τηλεφωνίας, σε κινητά τηλέφωνα κ.λπ., δημιουργούνται σχετικά ισχυρά ηλεκτρομαγνητικά πεδία. Τα αποτελέσματα της επιδράσεως των ηλεκτρικών και μαγνητικών πεδίων στον άνθρωπο, εξαρτώνται από την ένταση του πεδίου και από το χρόνο έκθεσης του ανθρώπου σε αυτό.
Επειδή η ακτινοβολούμενη ενέργεια είναι προσθετική, μια μακροχρόνια έκθεση σε αδύνατο πεδίο έχει σχεδόν τα ίδια αποτελέσματα με μια βραχεία έκθεση σε ισχυρό πεδίο. Αυτός είναι ο κανόνας,στον οποίο υπάγεται ο κίνδυνος από την έκθεση του προσβαλλόμενου, καθημερινά, από ηλεκτρικά και μαγνητικά πεδία ανθρώπου.
'Οπως είναι γνωστό οι βιολογικοί ιστοί του ανθρώπου και κάθε ζώντος οργανισμού, αποτελούνται από χημικές ενώσεις.
Από ηλεκτρική άποψη κάθε μόριο των βιολογικών ιστών εμφανίζεται σαν ηλεκτρικό δίπολο. Υπό την επίδραση λοιπόν ενός ισχυρού εξωτερικού ηλεκτρομαγνητικού πεδίου, τα δίπολα τείνουν να προσανατολιστούν κατά τη φορά του πεδίου,με αποτέλεσμα την ταλάντωση των μορίων. Η κινητική αυτή δε ενέργεια των ταλαντωμένων μορίων μετατρέπεται σε θερμότητα. 
Εξ αιτίας αυτής της αλληλεπίδρασης μεταξύ υψίσυχνων 
 

  



Σελίδα 11935 
ηλεκτρομαγνητικών κυμάτων με τους βιολογικούς οργανισμούς, λόγω της αύξησης της κινητικής ενέργειας κυρίως των μορίων του νερού που εμπεριέχουν, παρουσιάζεται αύξηση της θερμοκρασίας είτε τοπικά είτε ακόμα και συνολικά σε όλο το ανθρώπινο σώμα. Τα φαινόμενα αυτά ονομάζονται "θερμικά".
Η αύξηση της θερμοκρασίας μέσα στους βιολογικούς οργανισμούς πραγματοποιείται σε δύο στάδια: Αρχικά γίνεται ισχυρή διείσδυση της ηλεκτρομαγνητικής ακτινοβολίας μέσα στο ανθρώπινο σώμα (τοπικά ή συνολικά) και στη συνέχεια αυξάνεται η θερμοκρασία, εφ' όσον διατηρείται αρκετό χρονικό διάστημα το επιβαλλόμενο ηλεκτρομαγνητικό πεδίο και η απορροφούμενη ισχύς ανά μονάδα μάζας του σώματος είναι πάνω από κάποιο όριο. Γεγονός που σημαίνει ότι υπάρχουν επιπτώσεις από την ηλεκτρομαγνητική ακτινοβολία στον άνθρωπο όταν ο χρόνος έκθεσης του σε αυτή είναι μεγάλος και η ισχύς του πεδίου είναι μεγάλη.
Η απορροφούμενη δόση ηλεκτρομαγνητικής ακτινοβολίας εξαρτάται από τις ηλεκτρομαγνητικές ιδιότητες των ιστών, οι οποίες με τη σειρά τους εξαρτώνται από την περιεκτικότητα των ιστών σε νερό και τη συχνότητα. Επιπλέον, η απόσταση μεταξύ πηγής ακτινοβολίας και βιολογικού αντικειμένου αποτελεί καθοριστικό παράγοντα. Αν η απόσταση είναι μικρή, το βιολογικό αντικείμενο υφίσταται την ισχυρή επίδραση του κοντινού πεδίου της πηγής, ενώ αν η απόσταση είναι μεγάλη, η επίδραση του μακρινού πεδίου της πηγής είναι λιγότερο ισχυρή.
Η θερμοκρασία του σώματος αυξάνεται μεν από τις ηλεκτρομαγνητικές ακτινοβολίες, αλλά η τελική του θερμοκρασία εξαρτάται από τον ίδιο τον ανθρώπινο οργανισμό και τη σωστή λειτουργία των θερμορυθμιστικών του μηχανισμών. Οι αδύνατοι λοιπόν ανθρώπινοι οργανισμοί είναι πιο ευάλωτοι στις επιδράσεις των ηλεκτρομαγνητικών ακτινοβολιών.
Πειραματικές μελέτες, που έχουν γίνει σε πειραματόζωα απέδειξαν ότι υπάρχουν σοβαρές βλαπτικές επιδράσεις στους οργανισμούς τους, λόγω έκθεσής τους σε ηλεκτομαγνητικές ακτινοβολίες.
Α. Καταρρακτογένεση
Σε πειραματόζωα που ακτινοβολήθηκαν με σχετικά υψηλή συχνότητα ισχύος παρατηρήθηκε η πρόκληση "καταρράκτη", που αποδίδεται στην αδυναμία του οφθαλμού να απάγει τη θερμότητα που δημιουργήθηκε λόγω των ακτινοβολιών.
Β. Ακουστικό φαινόμενο
Στην περίπτωση ηλεκτρομαγνητικής ακτινοβολίας παλμικής φύσεως, όπως αυτή του ραντάρ, έχει παρατηρηθεί ότι άνθρωποι που βρίσκονται κοντά στην πηγή ακτινοβολίας ακούνε ήχο που προέρχεται από συντονισμό του κρανίου, φαινόμενο που αποδίδεται στη μικρή αύξηση της θερμοκρασίας των ιστών.
Γ. Επιδράσεις στο νευρικό σύστημα
Παρατηρήθηκε ότι παλμικά διαμορφωμένα σήματα ραδιοσυχνότητας επάγουν την εκροή ιόντων ασβεστίου, τα οποία είναι εξαιρετικής σημασίας για τη σωστή λειτουργία της εξωτερικής κυτταρικής μεμβράνης του εγκεφάλου.
Δ. Επιδράσεις σε κυτταρικό επίπεδο
Καρκινογενετικά φαινόμενα και καταστροφή του DNA έχουν παρατηρηθεί σε μακράς διάρκειας έκθεση σε υψηλές πυκνότητες ισχύος ακτινοβολιών που προκαλούν μεγάλη αύξηση της θερμοκρασίας του σώματος.
'Εχουν εκπονηθεί κάποιες επιδημιολογικές μελέτες σε ανθρώπινο πληθυσμό που εκτίθεται συστηματικά σε πεδία ραδιοσυχνοτήτων ή μικροκυματικών συχνοτήτων, οι οποίες συμπερασματικά χαρακτηρίζουν ως επαγγέλματα αυξημένου κινδύνου τα παρακάτω: Μηχανικοί ασυρμάτων και ραντάρ, επισκευαστές τηλεφώνων, χειριστές αγωγών, χρήστες κινητών τηλεφώνων και γενικά άτομα που έχουν ενασχόληση στην ηλεκτροβιομηχανία και στη βιομηχανία τηλεπικοινωνιών.
Η Παγκόσμια Οργάνωση Υγείας έχει κάνει συστάσεις να περιορίζεται η έκθεση των εργαζομένων, αλλά και γενικότερα όλου του πληθυσμού στα ηλεκτρομαγνητικά πεδία.
Ιδιαίτερες οδηγίες δίνονται σε άτομα που έχουν εμφυτευμένες μεταλλικές συσκευές στο σώμα τους, διότι τα μέταλλα απορροφούν μεγάλη ισχύ με συνέπεια την αύξηση θερμοκρασίας των γύρω από αυτά βιολογικών ιστών.
Τέτοιες συσκευές είναι οι ορθοπεδικές μεταλλικές συσκευές, οι μεταλλικές καρδιακές βαλβίδες, καθώς και εμφυτευμένα συστήματα χορήγησης φαρμάκων, όπως ινσουλίνης, που περιέχουν μεταλλικά μέρη, οι καρδιακοί βηματοδότες και τα κοχλιακά εμφυτεύματα, που επηρεάζονται από ηλεκτρομαγνητικές παρεμβολές.
Σύμφωνα με μελέτη του ανεξάρτητου οργανισμού για την 'Ερευνα Ασύρματων Τηλεπικοινωνιών μερικοί τύποι βηματοδοτών είναι ευαίσθητοι σε εξωτερικά ηλεκτρομαγνητικά πεδία, γι' αυτό άνθρωποι, που φέρνουν εμφυτευμένο βηματοδότη πρέπει να κρατούν το φορητό τους τηλέφωνο σε απόσταση τουλάχιστον 15 εκ. από αυτόν.
Οι επιδράσεις στον άνθρωπο από τις διάφορες ηλεκτρομαγνητικές πηγές κυμαίνονται: 
1.ΣΥΣΤΗΜΑΤΑ ΡΑΝΤΑΡ
Τα συστήματα ραντάρ που χρησιμοποιούνται για κάλυψη των αναγκών της εναέριας κυκλοφορίας και της ναυτιλίας, τα οποία ονομάζονται παλμικά ραντάρ επιτήρησης εκπέμπουν περίπου ένα χιλιοστό του χρόνου λειτουργίας τους.
Ο παλμικός δε χαρακτήρας της λειτουργίας του ραντάρ μειώνει σημαντικά τη μέση ισχύ του. Επειδή δε τα ραντάρ επιτήρησης εκπέμπουν στιγμιαία μέσα σε μια δέσμη που έχει γωνία στο οριζόντιο επίπεδο η ενεργός ισχύς των εκπομπών τους μειώνεται σημαντικά.
Υπολογίζεται δε ότι η ισχύς της ακτινοβολούμενης ενέργειας από ένα ραντάρ μειώνεται 2000 φορές, σε απόσταση μόλις 50 μέτρων από αυτό, άρα οι επιπτώσεις της ακτινοβολίας του ραντάρ στον άνθρωπο είναι πρακτικά μηδενικές. 
2. ΚΕΡΑΙΕΣ ΣΤΑΘΜΩΝ ΒΑΣΗΣ
'Οπως προκύπτει από μετρήσεις που έχουν πραγματοποιηθεί για πολλούς σταθμούς βάσης κινητής τηλεφωνίας, η εκπεμπόμενη ισχύς στο περιβάλλον των κεραιών δημιουργεί χαμηλές στάθμες πυκνότητας ισχύος με αποτέλεσμα ακόμα και για μικρές αποστάσεις από τις συγκεκριμένες κεραίες να μην παρατηρείται υπέρβαση των ορίων που έχουν τεθεί για την προστασία του γενικού πληθυσμού από την έκθεσή του σε ηλεκτρομαγνητικές ακτινοβολίες.
3. ΦΟΡΗΤΕΣ ΤΗΛΕΦΩΝΙΚΕΣ ΣΥΣΚΕΥΕΣ
Αντίθετα με όσα ισχύουν για τα ραντάρ και τις κεραίες των σταθμών βάσης της κινητής τηλεφωνίας, των οποίων οι επιδράσεις στον ανθρώπινο οργανισμό είναι ανεπαίσθητες λόγω της απόστασης ανάμεσα σε αυτές και τον άνθρωπο, κατά τη χρήση των φορητών συσκευών της κινητής τηλεφωνίας οι ιστοί του κεφαλιού του χρήστη εκτίθενται σε ένα κοντινό πεδίο ηλεκτρομαγνητικής πηγής, του οποίου η ισχύς υπερβαίνει τα όρια, που έχει θέσει ο Αρμόδιος Διεθνής Οργανισμός, για την απορροφούμενη από τους βιολογικούς ιστούς ισχύ.
Το κεφάλι αποτελείται από πολύπλοκους ιστούς με διαφορετικές ηλεκτρικές ιδιότητες και διαφορετική απορροφητικότητα ηλεκτρομαγνητικής ισχύος, όπως οστά, δέρμα, εγκεφαλική ουσία, οφθαλμοί κ.λπ..
Το πρόβλημα γίνεται ακόμα πιο σοβαρό αν ληφθεί υπόψη ότι αναφερόμαστε σε ιστούς του κεντρικού νευρικού συστήματος. 
Μία άμεση ενέργεια στην οποία πρέπει να προβούν οι χρήστες κινητών τηλεφώνων είναι να προμηθευτούν το ειδικό εξάρτημα ενσύρματου ακουστικού, το οποίο μηδενίζει κυριολεκτικά τις οποιεσδήποτε επιπτώσεις στον έγκεφαλό τους από την εκπεμπόμενη ηλεκτρομαγνητική ακτινοβολία των φορητών τους τηλεφώνων.
Οι εταιρίες δε κατασκευής κινητών τηλεφώνων πρέπει να επανασχεδιάσουν τις συσκευές τους αυτές αφαιρώντας το ακουστικό από το σώμα του κινητού τηλεφώνου παρέχοντας αποκλειστικά τη λήψη και την εκπομπή της φωνής, μέσω ενσύρματου ακουστικού.
Η τεχνολογική πρόοδος έχει ασφαλώς το τίμημά της.
Ζούμε στον αιώνα της τεχνολογίας, που έχει πραγματικά διευκολύνει τον άνθρωπο εκμηδενίζοντας τον ανθρώπινο 
 

  



Σελίδα 11936 
μόχθο και παρά τις δυσμενείς επιπτώσεις που παρατηρούνται από αυτήν αυτονόητο είναι ότι δεν μπορούμε να ζήσουμε χωρίς αυτήν. Μπορούμε όμως να μειώσουμε τις βλαβερές παρενέργειές της.
Ποιος άραγε μπορεί να σκεφθεί να καταργήσει τα αυτοκίνητα επειδή έχουμε πολλούς θανάτους από τροχαία;
Βελτιώνουμε όμως το οδικό δίκτυο, την τεχνολογία των αυτοκινήτων, τοποθετούμε αερόσακκους, πλευρικές μπάρες στις πόρτες, ζώνες ασφαλείας, εκπαιδεύουμε καλύτερα τους οδηγούς και θεσμοθετούμε αυστηρότερο Κ.Ο.Κ..
'Ετσι, για την ελαχιστοποίηση των επιπτώσεων στον άνθρωπο από τις ηλεκτρομαγνητικές αντινοβολίες κρίνεται απαραίτητη η παραπέρα σε βάθος διερεύνηση πιθανών θερμικών ή μη θερμικών φαινομένων με νέες μεθοδολογικά άρτιες επιδημιολογικές και εργαστηριακές μελέτες, και η εφαρμογή, στη συνέχεια, των επιστημονικών συμπερασμάτων τους."
Η Εισήγηση σχετικά με τις επιπτώσεις της ηλεκτρομαγνητικής ακτινοβολίας συμπληρώνεται με την πρόταση του μέλους της Επιτροπής, κ. Λεωνίδα Τζανή, η οποία έχει ως εξής: "Εκφράζεται η ανησυχία των μελών της Επιτροπής για την εγκατάσταση των κεραιών κινητής τηλεφωνίας, ραδιοφωνικών, τηλεοπτικών ή άλλου είδους. Το θέμα πρέπει να αντιμετωπισθεί με αυστηρότητα από την πλευρά του νόμου ως προς τον έλεγχο της εγκατάστασής τους, ο οποίος θα πρέπει να αναφέρεται στον αριθμό, την ισχύ και την απόσταση από κατοικημένες περιοχές. Πρέπει επίσης να ευρεθεί τρόπος ελέγχου της δύναμης του ιδιωτικού κεφαλαίου, που αναπτύσσεται στο χώρο αυτό".
Οι εργασίες της Επιτροπής έληξαν κατά την 25η Ιουνίου 1998, ημερομηνία, κατά την οποία συζητήθηκε η 'Εκθεση, που υποβάλλεται στη Βουλή.
O ΠΡΟΕΔΡΟΣ ΤΗΣ ΕΠΙΤΡΟΠΗΣ
ΔΗΜΗΤΡΙΟΣ ΣΑΡΡΗΣ
Η Α' ΑΝΤΙΠΡΟΕΔΡΟΣ Ο Β' ΑΝΤΙΠΡΟΕΔΡΟΣΕΛΙΣΣ. ΠΑΠΑΔΗΜΗΤΡΙΟΥ ΧΑΡΑΛ. ΑΓΓΟΥΡΑΚΗΣΟ ΓΡΑΜΜΑΤΕΑΣ
ΙΩΑΝΝΗΣ ΔΡΑΓΑΣΑΚΗΣ"
ΠΡΟΕΔΡΕΥΩΝ (Παναγιώτης Ν. Κρητικός): 'Εχουν διανεμηθεί τα Πρακτικά της Τρίτης 16 Ιουνίου 1998 και παρακαλώ το Σώμα να τα επικυρώσει.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, τα Πρακτικά της Τρίτης 16 Ιουνίου 1998 επικυρώθηκαν.
Επίσης, παρακαλώ να εξουσιοδοτηθεί το Προεδρείο για την υπ'ευθύνη του επικύρωση των Πρακτικών των κάτωθι συνεδριάσεων: Της ΡΝΕ'/17.6.98, ΡΝΣΤ'/18.6.98, ΡΝΖ'/19.6.98, ΡΝΗ'/22.6.98, ΡΝΘ'/23.6.98, ΡΞΑ'/25.6.98 και ΡΞΒ'/26.6.98.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, παρεσχέθη η ζητηθείσα εξουσιοδότηση για την επικύρωση υπ'ευθύνη του Προεδρείου των Πρακτικών των συνεδριάσεων: Της ΡΝΕ'/17.6.98, ΡΝΣΤ'/18.6.98, ΡΝΖ'/19.6.98, ΡΝΗ'/22.6.98, ΡΝΘ'/23.6.98, ΡΞΑ'/25.6.98 και ΡΞΒ'/26.6.98.
Επίσης έχω την τιμή να ανακοινώσω στο Σώμα τη λήξη των εργασιών της Β' Συνόδου της Θ' Βουλευτικής Περιόδου της Βουλής, η οποία κηρύσσεται με το υπ'αριθμ. 190 Προεδρικό Διάταγμα, το οποίο θα θυροκολληθεί ευθύς αμέσως στο Μέγαρο του Κοινοβουλίου και το οποίο έχει ως εξής:
 

  



Σελίδα 11937 
Η σελίδα σε PDF 

  



