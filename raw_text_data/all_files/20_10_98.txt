

 

  

Σελίδα 161 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΣΤ'

Τρίτη 20 Οκτωβρίου 1998

 

 

Αθήνα, σήμερα στις 20 Οκτωβρίου 1998, ημέρα Τρίτη και ώρα 18.28' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ. 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το Γραμματέα της Βουλής κ. Παναγιώτη Καμμένο, Βουλευτή Β' Αθηνών, τα ακόλουθα: 

"Α' ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Σύλλογος Χοιροτρόφων Βορείου Ελλάδας "Ο Φίλιππος" ζητεί τη ρύθμιση των χρεών των μελών του προς την ΑΤΕ. 

2) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο κ. Γεράσιμος Καζάνας, οικονομολόγος, ζητεί την εκβάθυνση του αύλακος Λεσινίου Αιτωλ/νίας. 

3) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Οδοντιατρικός Σύλλογος Αρκαδίας διαμαρτύρεται για τον αναξιοκρατικό τρόπο πρόσληψης οδοντιάτρου στο ΙΚΑ Μεγαλόπολης. 

4) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία το Εργατοϋπαλληλικό Κέντρο Κυκλάδων ζητεί την ικανοποίηση των οικονομικών αιτημάτων των εργαζομένων, του υπό εκκαθάριση Νεοχωρίου Σύρου. 

5) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η κυρία Νένα Χριστοδούλου - Σακελλαρίου, κάτοικος Αρτέμιδος, ζητεί τη λήψη κατάλληλων μέτρων για τη διατήρηση του φυσικού πλούτου της χώρας. 

6) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Ενιαίος Σύλλογος Μελών ΔΕΠ Πολυτεχνείου Κρήτης διαμαρτύρεται για την παράνομη σύνθεση Συγκλήτου του Πανεπιστημίου. 

7) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Συνδικάτο ΙΓΜΕ ΤΕ Παρ/τος Κρήτης ζητεί να μην καταργηθούν τα Παραρτήματα του ΙΓΜΕ. 

8) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Αγροτικός Σύλλογος Φιλιππιάδας Πρέβεζας ζητεί τη ρύθμιση των χρεών των μελών του προς την Αγροτική Τράπεζα. 

9) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία το Εμπορικό και Βιομηχανικό Επιμελητήριο Πειραιώς υποβάλλει προτάσεις ανάκαμψης της εθνικής οικονομίας της χώρας. 

10) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Πανελλήνια Ομοσπονδία Συλλόγων Γεωπόνων διαμαρτύρεται για τη νομοθετική ρύθμιση της υποχρέωσης των πτυχιούχων γεωπόνων σε πρόσθετη ετήσια πρακτική εξάσκηση. 

11) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Αθλητικός Σύλλογος Ρηγανά Αγρινίου ζητεί τη δημιουργία αθλητικών εγκαταστάσεων σε οικόπεδο ιδιοκτησίας ΟΕΚ. 

12) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία οι συμβασιούχοι υπάλληλοι της Διεύθυνσης Αναστήλωσης Βυζαντινών και Μεταβυζαντινών Μνημείων του Υπουργείου Πολιτισμού ζητούν να υπαχθούν στις ρυθμίσεις του υπό κατάρτιση νομοσχεδίου του Υπουργείου Εσωτερικών. 

13) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Αδιορίστων Δασκάλων Πτυχιούχων Παιδαγωγικών Τμημάτων Πανεπιστημίων ζητεί διευκρινήσεις για την πλήρωση των κενών θέσεων εκπαιδευτικών. 

14) Οι Βουλευτές κύριοι ΑΘΑΝΑΣΙΟΣ ΝΑΚΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία το Σχολείο Κ.Λεχωνίων του Νομού Μαγνησίας ζητεί η Γ' τάξη του Γυμνασίου να λειτουργήσει με τρία τμήματα. 

15) Ο Βουλευτής Κοζάνης κ. ΝΙΚΟΛΑΟΣ ΠΑΠΑΦΙΛΙΠΠΟΥ κατέθεσε αναφορά με την οποία το Σωματείο Οικοδόμων και Συναφών Κλάδων Γαλατινής Κοζάνης ζητεί τη στελέχωση του αγροτικού ιατρείου της Κοινότητας Γαλατινής. 

16) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Νομαρχιακή Αυτοδιοίκηση Αιτωλ/νίας ζητεί να επιλυθεί το πρόβλημα στέγασης της κυρίας Βασιλικής Δημ. Μαλαίνου, στην Κοινότητα Αμπελίων Τριχωνίδας Αιτωλ/νίας. 

  


 

  

Σελίδα 162 

17) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η Ομοσπονδία Οικοδόμων και Ξύλου Ελλάδος ζητεί την επέκταση των σχεδίων πόλεων σε όλη της Χώρα. 

18) Ο Βουλευτής Αθηνών κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία το Ιατρικό Σώμα του Ψυχιατρικού Νοσοκομείου Αττικής διαμαρτύρεται για την περικοπή του κονδυλίου των εφημεριών των γιατρών του νοσοκομείου. 

19) Ο Βουλευτής Αθηνών κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία το Ψυχιατρικό Νοσοκομείο Αττικής ζητεί να κατασκευασθεί υπόγεια οδική σήραγγα στον Υμηττό. 

20) Ο Α' Αντιπρόεδρος της Βουλής και Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε αναφορά με την οποία ο κ. Δημήτριος Πετρόχειλος, ιατρός χειρούργος, Δόκτωρ Πανεπιστημίου της Grenoble, ζητεί τη διάσωση της οικίας του συνταγματολόγου Αλέξανδρου Σβώλου επί των οδών Φυλής και Φερών στην Αθήνα. 

21) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Πανελλήνια Επαγγελματική 'Ενωση Εργαστηριακών Γιατρών Βιοπαθολόγων - Κυτταρολόγων - Παθολογοανατόμων ζητεί την καταβολή δεδουλευμένων ιατρικών αμοιβών από τον Οίκο Ναύτου στα μέλη του. 

22) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η ΟΜΕ - ΟΤΕ Χανίων ζητεί να μην καταργηθεί το Τεχνικό Τμήμα Μελετών και Κατασκευών Χανίων. 

23) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία η Ομοσπονδία Αρτοποιών Ελλάδος ζητεί να μην υπάρξει αύξηση της εμπορικής αμοιβής επί των αντικειμενικών αξιών. 

24) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία οι Επιτυχόντες και Επιλαχόντες στο διαγωνισμό του ΑΣΕΠ το 1995 ζητούν να διορισθούν σε κενές θέσεις του Δημόσιου Τομέα. 

25) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Διοίκηση του Εργατικού Κέντρου Βορείου Συγκρ/τος Δωδ/σου καταγγέλλει τον Οργανισμό Εργατικής Εστίας, επειδή δεν φρόντισε εγκαίρως, να ρυθμίσει το θέμα της μίσθωσης του κτιρίου, στο οποίο στεγάζεται το Εργατικό Κέντρο. 

26) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Πανελλήνια Ομοσπονδία Συνταξιούχων Αυτοκινητιστών (ΤΣΑ) ζητεί να εξομοιωθούν οι κατώτερες συντάξεις του ΤΣΑ με τα 20 ημερομίσθια ανειδίκευτου εργάτη. 

27) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία ο Μορφωτικός Σύλλογος Αραπολακαίων Πυλίας Νομού Μεσσηνίας "Η ΥΠΑΠΑΝΤΗ ΤΟΥ ΣΩΤΗΡΟΣ" ζητεί ένα τουλάχιστον λεωφορείο, από τα εννέα Πύλου - Καλαμάτας, να κάνει κάθε μέρα τη διαδρομή Πύλου - Παληού Νερού - Μεσοχωρίου - Πηδάσου - Χωματάδας - Καλλιθέας - Αραπόλακα - Μπαλοδημέικων - Καλαμάτας και αντίστροφα. 

28) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 'Ενωση Μονίμων Δασοφυλάκων Β. Ελλάδος ζητεί την ανάκληση της μετάταξης σημαντικού αριθμού δασοφυλάκων στο Πυροσβεστικό Σώμα, σύμφωνα με το Ν. 2612/98. 

29) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Τ.Ε. ΕΣΑΚ Κορινθίας ζητεί να μην ιδιωτικοποιηθεί η "ΕΛΒΙΟΝΥ". 

30) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Σύλλογος Επαγγελματιών Τουριστικού Τομέα Δήμου Αγ.Κηρύκου Ικαρίας Σάμου και άλλοι Τοπικοί Φορείς διαμαρτύρονται για την με αριθμό Π13/8/13-3-98 απόφαση του Υποδιοικητή του ΙΚΑ που πλήττει τη Λουτρόπολη Θερμών Αγίου Κηρύκου. 

31) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Ομοσπονδία Συλλόγων Υπηρεσίας Πολιτικής Αεροπορίας καταγγέλλει τα κυβερνητικά σχέδια διάλυσης της ΥΠΑ και δημιουργίας Α.Ε. 

32) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Σύνδεσμος Συνταξιούχων Επιδοματούχων Αθήνας - Πειραιά - Περιχώρων ΙΚΑ καταγγέλλει τις κυβερνητικές μεθοδεύσεις για το ξεπούλημα, στους ιδιώτες, των αστικών συγκοινωνιών. 

33) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Ομοσπονδία Μελισσοκομικών Συλλόγων Ελλαδας ζητεί να λειτουργήσει ο 1221/97 κοινοτικός κανονισμός προς όφελος της μελισσοκομίας. 

34) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Πανελλήνια Ομοσπονδία Συλλόγων Γεωπόνων δηλώνει την αντίθεσή της με το άρθρο 4α του Ν. 2538/97 για την υποχρεωτική ετήσια πρακτική εξάσκηση γεωπόνων. 

35) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Σύνδεσμος Συνταξιούχων Επιδοματούχων Αθήνας - Πειραιά - Περιχ. ΙΚΑ διαμαρτύρεται για την περικοπή των χρημάτων της εφημερίας στα νοσοκομεία. 

36) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία Μαθητές της Γ' τάξης του Γυμνασίου Κ.Λεχωνίων Μαγνησίας διαμαρτύρονται για τη σύμπτυξη της Γ' Γυμνασίου σε δύο τμήματα, αν και η τάξη αυτή έχει 65 μαθητές. 

37) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Αγροτικός Σύλλογος Αχλαδιάς Καρδίτσας ζητεί να λειτουργήσουν, άμεσα, τα εκκοκιστήρια, στα οποία ήδη έχουν τελειώσει οι διαδικασίες καταμέτρησης. 

38) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Πανελλήνια 'Ενωση Αγωνιστών Εθνικής Αντίστασης αναφέρεται στην προετοιμαζόμενη επέμβαση του ΝΑΤΟ στο Κοσσυφοπέδιο και στη στάση της ελληνικής κυβέρνησης. 

39) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Νομαρχιακό Συμβούλιο Σερρών ζητεί να σταματήσει η λειτουργία του Πυρηνικού Σταθμού του "Κοζλοντούι" στη Βουλγαρία. 

40) Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία Δεκαέξι (16) μέλη του εποχικού προσωπικού του Πυροσβεστικού Κλιμακίου Χερσονήσου ζητούν την παράταση της σύμβασης εργασίας τους. 

  


 

  

Σελίδα 163 

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 28/15-7-98 ερώτηση δόθηκε με το υπ' αριθμ. 12/4-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 28/15.07.98 ερώτηση των Βουλευτών κυρίων Νικόλαου Γκατζή, Αχιλλέα Κανταρτζή και Ευάγγελου Μπούτα, σας γνωρίζουμε τα εξής: 

Τα θέματα που αφορούν στη μέριμνα για την ανάπτυξη των δημοτικών, κοινοτικών και λοιπών βιβλιοθηκών που ανήκουν σε νομικά πρόσωπα δημοσίου ή ιδιωτικού δικαίου, στην εποπτεία και την οικονομική ενίσχυσή τους, καθώς και στον εφοδιασμό τους με βιβλία και άλλο έντυπο υλικό, ανήκουν στην αρμοδιότητα του Υπουργείου Εθνικής Παιδείας και θρησκευμάτων (Ν. 1558/1985) το οποίο και είναι συναποδέκτης της ερώτησης. 

Η Διεύθυνση Πολιτιστικής Ανάπτυξης του ΥΠ.ΠΟ. φροντίζει για τον εμπλουτισμό των βιβλιοθηκών με λαογραφικές εκδόσεις, και αυτό θα γίνει και για τη Λαϊκή Βιβλιοθήκη Καρδίτσας "Η ΑΘΗΝΑ". 

Επίσης η Διεύθυνση Γραμμάτων φροντίζει για την αποστολή των έργων που βραβεύονται με τα βραβεία λογοτεχνίας κάθε χρόνο. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

2. Στην με αριθμό 63/15-7-98 ερώτηση δόθηκε με το υπ' αριθμ. 3/4-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 63/15.07.98 ερώτηση του Βουλευτή κ. Πέτρου Κουναλάκη, σας γνωρίζουμε τα εξής: 

1. Στο πλαίσιο της θέσπισης κινήτρων για την διάσωση, προστασία και ανάδειξη του μνημειακού μας πλούτου, ο Ν. 2557/97 "Θεσμοί, μέτρα και δράσεις πολιτιστικής ανάπτυξης", ορίζει (άρθρο 9 "Ειδικές διατάξεις" παρ. 4) ότι με Προεδρικό Διάταγμα, που εκδίδεται με πρόταση των Υπουργών ΠΕ.ΧΩ.Δ.Ε. και Πολιτισμού, καθορίζονται οι προϋποθέσεις και η διαδικασία με τις οποίες μπορεί να παρέχονται επιχορηγήσεις ή άλλα οικονομικά κίνητρα σε κυρίους ή νομείς κτιρίων που έχουν υπαχθεί στις διατάξεις του άρθρου 5 του Ν. 1469/1950 και του άρθρου 52 του Κ.Ν. 5351/1932 και της παραγράφου 2 του άρθρου 4 του Ν. 1577/1985 ή ευρίσκονται σε οικισμούς που έχουν μνημειακό ή ιστορικό χαρακτήρα ή εν γένει παραδοσιακό χαρακτήρα σύμφωνα με την παράγραφο 1 του άρθρου 4 του Ν. 1577/1985, για την ανακατασκευή τους και τη διατήρηση των αρχιτεκτονικών, ιστορικών, καλλιτεχνικών και στατικών τους σύμφωνα με τις υποδείξεις της αρμόδιας υπηρεσίας του Υπουργείου Πολιτισμού ή του Υ.ΠΕ.ΧΩ.Δ.Ε., ακόμα και όταν η καταστροφή οφείλεται σε ανώτερη βία. 

Με το ίδιο Προεδρικό Διάταγμα καθορίζεται το ύψος της χορηγούμενης επιχορηγήσεως σε ποσοστό της απαιτούμενης για τους ανωτέρω σκοπούς δαπάνης των εκτελεστέων έργων. Το ποσοστό αυτό μπορεί να κυμαίνεται κατά οικισμούς επί τη βάσει κριτηρίων αναγομένων στην πυκνότητα (μεγάλο αριθμό ή σπάνι) των κτιρίων του πρώτου εδαφίου σε αυτούς, τη σπανιότητα και το είδος του χαρακτήρα του οικισμού, καθώς και στον κίνδυνο και το ρυθμό αλλοιώσεως του χαρακτήρα του. Με το ίδιο διάταγμα καθορίζονται οι κυρώσεις που επιβάλλονται για πράξεις ή παραλείψεις αντίθετες προς τις ρυθμίσεις του. Το περιεχόμενο του ανωτέρω ΠΔ επεξεργάζεται Ομάδα Εργασίας σε συνεργασία με τις αρμόδιες Υπηρεσίες του ΥΠ.ΠΟ. και του Υ.ΠΕ.ΧΩ.Δ.Ε. 

2. Η χρηματοδότηση κτιρίων που έχουν χαρακτηρισθεί από το ΥΠ.ΠΟ. ως νεώτερα μνημεία (ιστορικά διατηρητέα ή έργα τέχνης) και ανήκουν σε ΟΤΑ (Δήμους και Νομαρχιακές Αυτοδιοικήσεις) και Πολιτιστικούς Οργανισμούς (Ιδρύματα, Σωματεία, αστικές μη κερδοσκοπικές εταιρείες, κ.λπ.), γίνεται στο πλαίσιο του "Γενικού Κανονισμού Χρηματοδοτήσεων": Οι φορείς αυτοί υποβάλλουν μέσα στον Αύγουστο κάθε τρέχοντος έτους τις συνολικές τους προτάσεις στον τομέα της πολιτιστικής κληρονομιάς και της πολιτιστικής ανάπτυξης στις αρμόδιες Υπηρεσίες του ΥΠ.ΠΟ. και ακολουθεί η σχετική αξιολόγηση. 

Τα αιτήματα χρηματοδότησης που αφορούν στην αποκατάσταση μνημείων πρέπει να συνοδεύονται από την αναγκαία για την εκτέλεση των εργασιών μελέτη, αναλυτικό και τεκμηριωμένο προϋπολογισμό, και από σαφή δήλωση ως προς τις τυχόν άλλες πηγές χρηματοδότησης. 

3. Ειδικότερα: 

Το κτίριο στη συμβολή των οδών Μάρνη 13 και Γ' Σεπτεμβρίου είναι εκλεκτικιστικό κτίριο και έχει κηρυχθεί ως έργο τέχνης (ΥΑ 38784/145/8.8.80, ΦΕΚ Β' 769/22.8.80, ιδιοκτησία Εμπορικής Τράπεζας Ελλάδος). 

Το κτίριο του παλαιού Κακουργοδικείου, στη συμβολή των οδών Αγ. Ελεούσης και Κακουργοδικείου, έχει κηρυχθεί ως κτίριο που χρήζει ειδικής κρατικής προστασίας (ΥΑ ΥΠΠΟ/87033/3707/21.10.74, ΦΕΚ Β' 1109/11.11.94). 

Η Βιοτεχνία Ελληνικών Μαντηλιών (ΒΕΜ), στην οδό Πλαταιών 38, είναι τυποβαφικό εργαστήριο σταμπωτών παραδοσιακών μαντηλιών με συνεχή λειτουργία για πάνω από 100 χρόνια. Κηρύχθηκε μαζί με τον εξοπλισμό και τα κινητά αντικείμενα του ως ιστορικό διατηρητέο μνημείο (ΥΑ ΥΠΠΟ/ΔΙΛΑΠ/Γ/1563/33776/3.7.95). 

Η Φοιτητική Λέσχη Αθηνών, στη συμβολή των οδών Ιπποκράτους και Ακαδημίας, αποτελεί δείγμα επώνυμης Αρχιτεκτονικής του εκλεκτικισμού, είναι έργο του αρχιτέκτονα Αλ. Νικολούδη και κηρύχθηκε έργο τέχνης (ΥΑ/ΔΙΛΑΠ/Γ/1164/19744/19.5.88, ΦΕΚ Β' 357/7.6.98). 

Η Βίλλα Κλωναρίδη και το συγκρότημα Ζυθοποιίας ΦΙΞ (στις οδούς Πατησίων- Καυταντζόγλου και Τσίλλερ) κηρύχθηκαν ως ιστορικά διατηρητέα μνημεία με ζώνη προστασίας (ΥΑ/ΥΠΠΟ/ΔΙΛΑΠ/Γ/1058/23879/18.4.94, ΦΕΚ Β' 421/6.6.94, ιδιοκτησία Δήμου Αθηναίων). 

Το Εργοστάσιο Ζυθοποιίας ΦΙΞ στη Λεωφόρο Συγγρού, αποτελεί χαρακτηριστικό δείγμα επώνυμης αρχιτεκτονικής του μεταπολεμικού μοντέρνου (έργο του αρχιτέκτονα Τ. Ζενέτου) και έχει κηρυχθεί ως ιστορικό διατηρητέο κτίριο. 'Εχει εγκριθεί το πρόγραμμα επεμβάσεων στο κτίριο από την Εταιρεία ΑΤΤΙΚΟ ΜΕΤΡΟ, για την κατασκευή του σταθμού μετεπιβίβασης, του υπογείου PARKING και των αναγκαίων εργοταξιακών εγκαταστάσεων, σύμφωνα με την μελέτη του ΑΤΤΙΚΟ ΜΕΤΡΟ. 'Ολες οι σχετικές εργασίες θα εκτελούνται με τρόπο ώστε να διασφαλίζονται τα μη θιγόμενα από το πρόγραμμα μέρη του κτιρίου. Μετά την αποπεράτωση των εργασιών και των επεμβάσεων, το ΑΤΤΙΚΟ ΜΕΤΡΟ υποχρεούται (με δαπάνες του) στην πλήρη αποκατάσταση του κτιρίου, σύμφωνα με τα αρχικά σχέδια του αρχιτέκτονα Τ. Ζενέτου σε ότι αφορά το κέλυφος και τα υλικά του. Οι εσωτερικοί χώροι που θα προκύψουν θα διαμορφωθούν σύμφωνα με τις απαιτήσεις των νέων πολιτιστικών χρήσεων του κτιρίου. Οι μελέτες αποκατάστασης θα υποβάλλονται σταδιακά και θα εγκρίνονται από το Κεντρικό Συμβούλιο Νεωτέρων Μνημείων (ΥΑ/ΥΠΠΟ/ΔΙΛΑΠ/Γ/11282/757/3.3.95, ΦΕΚ Β' 158/95). 

Ο Κινηματογράφος ΑΙΓΛΗ στο ΖΑΠΠΕΙΟ, κηρύχθηκε ως ιστορικό διατηρητέο μνημείο (ΥΠΠΟ/ΔΙΛΑΠ/Γ/3294/52923/29.10.92, ΦΕΚ Β' 680/20.11.92). 

Το νεοκλασικό κτίριο στη συμβολή των οδών Πανεπιστημίου και Σανταρόζα έχει κηρυχθεί ως έργο τέχνης (ΥΠΠΟ/ΔΙΛΑΠ/Γ/27700/ 6770/30.11.78, ΦΕΚ Β' 1080/6.12.78, ιδιοκτησία Πανεπιστημίου Αθηνών). 

Το πολυώροφο κτίριο όπου στεγάζεται ο κινηματογράφος ΡΙΒΟΛΙ (οδός Σοφοκλέους 1) δεν έχει χαρακτηρισθεί ως νεώτερο μνημείο. 

Το Ελληνικό Ωδείο στην οδό Φειδίου 3, σημαντικότατο νεοκλασικό κτίριο με οροφογραφίες, έχει κηρυχθεί ως έργο τέχνης και ιστορικό διατηρητέο μνημείο (ΥΑ 17035/1837πε/5.7.77, ΦΕΚ Β' 759/9.8.77, ιδιοκτησία Ταμείου Συντάξεων Εθνικής και Κτηματικής Τράπεζας). 

Το νεοκλασικό κτίριο στην οδό Σταδίου 56 και Αιόλου 98, έχει κηρυχθεί ως έργο τέχνης (ΥΑ ΥΠΠΟ/ΔΙΛΑ-Π/Γ/1396/41272/11.7.80, ΦΕΚ Β' 690/22.7.80, ιδιοκτησία 

  


 

  

Σελίδα 164 

Ταμείου Αντασφαλίσεως προσωπικού Εθνικής Τράπεζας Ελλάδος). 

Το νεοκλασικό κτίριο στην οδό Σταδίου 58 και Αιόλου 103 έχει κηρυχθεί ως έργο τέχνης (ΥΑ ΥΠΠΟ/ΔΙΛΑΠ/Γ/2770/6916, ΦΕΚ Β' 275/20.3.80, ιδιοκτησία Ταμείου Επικουρικής Ασφαλίσεως Προσωπικού Οργανισμών Κοινωνικών Ασφαλίσεων). 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

3. Στην με αριθμό 298/16-7-98 ερώτηση δόθηκε με το υπ' αριθμ. 5/4-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 298/16.07.98 ερώτηση της Βουλευτού κ. Ανδριανής Λουλέ, σας γνωρίζουμε τα εξής: 

Το έργο "Αποκατάσταση - Στερέωση- Εγκαταστάσεις Αρχοντικού Δ. Σβάρτς", που χρηματοδοτείται από το Β' ΚΠΣ, δημοπρατήθηκε στις 14.9.1995. Ανάδοχος του έργου αναδείχθηκε ο ΕΔΕ Λεωνίδας Αυδής. Η σύμβαση υπεγράφη στις 13.3.1996, με αρχικό ποσό 121.068.000 δρχ. χωρίς αναθεωρήσεις και ΦΠΑ και συμβατικό χρόνο εκτέλεσης 360 Η.Η. 

Μετά την έναρξη του έργου προέκυψε η ανάγκη εκτέλεσης εργασιών που δεν είχαν περιληφθεί στην αρχική μελέτη, επειδή κατά την περίοδο της διαδικασίας δημοπράτησης του έργου κατέρρευσε η στέγη του Αρχοντικού συμπαρασύροντας μεγάλο μέρος του ανώτατου ορόφου του, επιδεινώνοντας την ήδη επιβαρυμένη κατάσταση του κτιρίου. Επιπλέον παρουσίασε απόκλιση το δυτικό τμήμα της λιθοδομής - κύρια είσοδος- και χρειάσθηκε επαναφορά. Τα δάπεδα και όλα τα ξύλινα στοιχεία της κατασκευής δεν ήταν δυνατό να επισκευαστούν και να επανατοποθετηθούν όπως προέβλεπε η μελέτη. 

Προέκυψε η ανάγκη εκτέλεσης πρόσθετων εργασιών καθαρισμού του χώρου, αποξηλώσεων, καθαιρέσεων ετοιμόρροπων τμημάτων, καθώς και αποξηλώσεις των τοιχογραφιών, καθώς και εκπόνησης νέας στατικής μελέτης της στέγης και των πατωμάτων του κτιρίου, γεγονός που δημιούργησε σημαντική καθυστέρηση των εργασιών. Για στατικούς λόγους κρίθηκε απαραίτητη η αντικατάσταση όλων των τσατμαδότειχων με οπτοπλινθοδομές. 

Οι νέες αυτές εργασίες οδηγούσαν σε υπέρβαση του συμβατικού προϋπολογισμού, η οποία δεν μπορούσε να αντιμετωπισθεί ούτε με σύνταξη συγκριτικού πίνακα ούτε με συμπληρωματική σύμβαση, δεδομένου ότι κατά την περίοδο υπογραφής της σύμβασης ίσχυε το καθεστώς της εγκυκλίου 2/15.1.96 της Γενικής Γραμματείας Δημοσίων 'Εργων, η οποία απαγόρευσε κάθε υπέρβαση του οικονομικού αντικειμένου. Κατόπιν αυτού και σε συνεννόηση με την Περιφέρεια Θεσσαλίας συντάχθηκε σχέδιο συγκριτικού πίνακα σε ισοζύγιο, το οποίο περιλαμβάνει μια δέσμη εργασιών, που είναι αυτοπροστατευόμενες και διασφαλίζουν την περαιτέρω ομαλή περαίωση του έργου με άλλη εργολαβία. Συγκεκριμένα οι εργασίες αυτές είναι: απαραίτητες προεργασίες, αποκατάσταση στέγης, απαραίτητων στοιχείων της σκάλας, καθώς και προστασίας των εξωτερικών κουφωμάτων, του χαγιατιού, και του σαχνισιού με MDF καλυμμένο με νάιλον. 

Ο συγκριτικός πίνακας σε ισοζύγιο έχει υποβληθεί στην Περιφέρεια Θεσσαλίας, και αναμένεται η έγκρισή του προκειμένου να συνεχισθεί το έργο. 

Για την ολοκλήρωση του τεχνικού αντικειμένου η αρμόδια Διεύθυνση του ΥΠ.ΠΟ. θα προχωρήσει σε νέα Δημοπρασία που θα περιλαμβάνει όλες τις υπολειπόμενες απαιτούμενες εργασίες στερέωσης και αποκατάστασης του Αρχοντικού Δ. Σβάρτς. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

4. Στην με αριθμό 319/17-7-98 ερώτηση δόθηκε με το υπ' αριθμ. 6/2-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 319/17.07.98 ερώτηση του Βουλευτή κ.Νικολάου Κατσαρού, σας γνωρίζουμε τα εξής: 

Το έργο "Αποκατάσταση - Στερέωση- Εγκαταστάσεις Αρχοντικού Δ. Σβάρτς", που χρηματοδοτείται από το Β' ΚΠΣ, δημοπρατήθηκε στις 14.9.1995. Ανάδοχος του έργου αναδείχθηκε ο ΕΔΕ Λεωνίδας Αυδής. Η σύμβαση υπεγράφη στις 13.3.1996, με αρχικό ποσό 121.068.000 δρχ. χωρίς αναθεωρήσεις και ΦΠΑ και συμβατικό χρόνο εκτέλεσης 360 Η.Η. 

Μετά την έναρξη του έργου προέκυψε η ανάγκη εκτέλεσης εργασιών που δεν είχαν περιληφθεί στην αρχική μελέτη, επειδή κατά την περίοδο της διαδικασίας δημοπράτησης του έργου κατέρρευσε η στέγη του Αρχοντικού συμπαρασύροντας μεγάλο μέρος του ανώτατου ορόφου του, επιδεινώνοντας την ήδη επιβαρυμένη κατάσταση του κτιρίου. Επιπλέον παρουσίασε απόκλιση το δυτικό τμήμα της λιθοδομής - κύριας είσοδος- και χρειάσθηκε επαναφορά. Τα δάπεδα και όλα τα ξύλινα στοιχεία της κατασκευής δεν ήταν δυνατό να επισκευαστούν και να επανατοποθετηθούν όπως προέβλεπε η μελέτη. 

Προέκυψε η ανάγκη εκτέλεσης πρόσθετων εργασιών καθαρισμού του χώρου, αποξηλώσεων, καθαιρέσεων ετοιμόρροπων τμημάτων, καθώς και αποξηλώσεις των τοιχογραφιών, καθώς και εκπόνησης νέας στατικής μελέτης της στέγης και των πατωμάτων του κτιρίου, γεγονός που δημιούργησε σημαντική καθυστέρηση των εργασιών. Για στατικούς λόγους κρίθηκε απαραίτητη η αντικατάσταση όλων των τσατμαδότειχων με οπτοπλινθοδομές. 

Οι νέες αυτές εργασίες οδηγούσαν σε υπέρβαση του συμβατικού προϋπολογισμού, η οποία δεν μπορούσε να αντιμετωπισθεί ούτε με σύνταξη συγκριτικού πίνακα ούτε με συμπληρωματική σύμβαση, δεδομένου ότι κατά την περίοδο υπογραφής της σύμβασης ίσχυε το καθεστώς της εγκυκλίου 2/15.1.96 της Γενικής Γραμματείας Δημοσίων 'Εργων, η οποία απαγόρευσε κάθε υπέρβαση του οικονομικού αντικειμένου. Κατόπιν αυτού και σε συνεννόηση με την Περιφέρεια Θεσσαλίας συντάχθηκε σχέδιο συγκριτικού πίνακα σε ισοζύγιο, το οποίο περιλαμβάνει μια δέσμη εργασιών, που είναι αυτοπροστατευόμενες και διασφαλίζουν την περαιτέρω ομαλή περαίωση του έργου με άλλη εργολαβία. Συγκεκριμένα οι εργασίες αυτές είναι: απαραίτητες προεργασίες, αποκατάσταση στέγης, απαραίτητων στοιχείων της σκάλας, καθώς και προστασίας των εξωτερικών κουφωμάτων, του χαγιατιού, και του σαχνισιού με MDF καλυμμένο με νάιλον. 

Ο συγκριτικός πίνακας σε ισοζύγιο έχει υποβληθεί στη Περιφέρεια Θεσσαλίας, και αναμένεται η έγκρισή του προκειμένου να συνεχισθεί το έργο. 

Για την ολοκλήρωση του τεχνικού αντικειμένου η αρμόδια Διεύθυνση του ΥΠ.ΠΟ. θα προχωρήσει σε νέα Δημοπρασία που θα περιλαμβάνει όλες τις υπολειπόμενες απαιτούμενες εργασίες στερέωσης και αποκατάστασης του Αρχοντικού Δ. Σβάρτς. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

5. Στην με αριθμό 322/17-7-98 ερώτηση δόθηκε με το υπ' αριθμ. 30650/10-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 322/17-7-98 που κατέθεσε ο Βουλευτής κ. Γ. Καρατζαφέρης, σχετικά με καταγγελίες σε βάρος του Νομάρχη Ζακύνθου για τη μη χορήγηση άδειας εγκατάστασης μονάδας εμφιάλωσης υγραερίου, σας διαβιβάζουμε φωτοαντίγραφο του αριθμ. 31556/17-8-98 εγγράφου της Περιφέρειας Ιονίων Νήσων. 

Ο Υφυπουργός 

Λ. ΠΑΠΑΔΗΜΑΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

6. Στην με αριθμό 325/17-7-98 ερώτηση δόθηκε με το υπ' αριθμ. 29/10-9-98 έγγραφο από τον Υπουργό Γεωργίας η 

  


 

  

Σελίδα 165 

ακόλουθη απάντηση: 

"Απαντώντας στην ερώτηση 325/17.7.98 που κατέθεσε ο Βουλευτής κ. Θ. Δημοσχάκης, σας πληροφορούμε τα εξής: 

Οι ζημιές που έχουν υποστεί τα σιτηρά στο Νομό 'Εβρου τόσο από τους παγετούς του χειμώνα όσο και από τις εκτεταμένες πλημμύρες που σημειώθηκαν την άνοιξη θα καλυφθούν ασφαλιστικά από τον ΕΛΓΑ και στους δικαιούχους θα καταβληθούν οι αποζημιώσεις. 

'Εχει σχεδόν ολοκληρωθεί η διενέργεια των εκτιμήσεων και σύντομα θ' αρχίσει η κοινοποίηση των πορισμάτων εκτίμησης προκειμένου να λάβουν γνώση οι ενδιαφερόμενοι παραγωγοί. 

Αντίθετα οι ζημιές που προκλήθηκαν στα σιτηρά από την ξηρασία που προηγήθηκε των βροχοπτώσεων καθώς και οι ζημιές από τον "λίβα" κατά το μήνα Ιούνιο, σύμφωνα με τον ισχύοντα Κανονισμό δεν καλύπτονται ασφαλιστικά και κατά συνέπεια ο ΕΛΓΑ δεν έχει τη δυνατότητα να καταβάλει αποζημιώσεις στους παραγωγούς που οι καλλιέργειές τους ζημιώθηκαν από τις παραπάνω αιτίες. 

Οι τιμές των 35 δρχ/kgr που διαμορφώνονται για τα σιτάρια της περιοχής 'Εβρου αποτελούν προκαταβολή που δίνουν οι Συνεταιρισμοί της περιοχής στους παραγωγούς. Η τελική εκκαθάριση θα γίνει αργότερα με την εκποίηση του προϊόντος. 

Το Υπουργείο Γεωργίας έχει ήδη υποβάλει αίτημα προς τη Διαχειριστική Επιτροπή Σιτηρών στις Βρυξέλλες για άρση των υφισταμμένων περιορισμών που υπάρχουν στις εξαγωγές σκληρού σίτου προκειμένου να εξευρεθούν πρόσθετες αγορές για το προϊόν και να στηριχθεί καλύτερα η αγορά. 

Ο Υπουργός 

ΣΤΕΦ. ΤΖΟΥΜΑΚΑΣ" 

7. Στην με αριθμό 337/17-7-98 ερώτηση δόθηκε με το υπ' αριθμ. 7/2-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 337/17.7.98 ερώτηση του Βουλευτή κ. Σπύρου Δανέλλη, σας γνωρίζουμε τα εξής: 

Ο "Υλλαϊκός Λιμένας" που απλώνεται στη Δυτική πλευρά της χερσονήσου του Κανονιού στην πόλη της Κέρκυρας, είναι γνωστός ήδη από το Θουκυδίδη (Γ 72). Το όνομά του οφείλεται στη φυλή των Υλλέων, μία από τις τρεις φυλές που διαμορφώθηκαν στην Κέρκυρα την εποχή του αποικισμού από τους Κορινθίους. Σήμερα το χώρο του αρχαίου "Υλλαϊκού Λιμένα" καταλαμβάνει η λιμνοθάλασσα του Χαλικιόπουλου, όνομα που πήρε στα νεώτερα χρόνια από την ιδιοκτήτρια της λίμνης παλαιά οικογένεια ψαράδων. Σε τμήματα των προσχώσεών του με εκτεταμένα τεχνικά έργα έγιναν στη δεκαετία '60-'70 οι εγκαταστάσεις του σύγχρονου αεροδρομίου της Κέρκυρας. 

Ο αβαθής και με συσσωρευμένη μάζα ιλύος πυθμένας, καθώς και οι εκτεταμένες προσχώσεις του Υλλαϊκού Λιμένα στη διάρκεια των αιώνων (την επέκταση μεγάλωσαν οι παρακείμενοι χείμαρροι), αποτελούσαν σοβαρά μειονεκτήματα και δημιούργησαν ανυπέρβλητες δυσκολίες που συνέτειναν στη βαθμιαία παρακμή του, με αποτέλεσμα την ανάπτυξη του "λιμένος του Αλκινόου" ήδη από τις αρχές του 5ου αιώνα π.χ. Η περιοχή γύρω από τον "Υλλαϊκό Λιμένα", έχει δώσει στοιχεία πολλών δραστηριοτήτων από την Αρχαιότητα όπως αυτές αποκαλύφθηκαν στις ανασκαφές διαφόρων οικοπέδων. Πλησίον του αναπτύσσονται μεγάλα ιερά όπως (Αρτέμιδος, Απόλλωνα), λιμενικές εγκαταστάσεις (οικ. Γιούργα), βιοτεχνικά εργαστήρια (οικ. Μικάλεφ), νεκροταφεία (οικ. Ανδριώτη και Κατακαλού) κ.α. Η σημερινή ακτογραμμή έχει, βέβαια, εντελώς διαφορετική διαμόρφωση από την αρχαία, καθώς οι κατά καιρούς προαναφερόμενες προσχώσεις έχουν αλλάξει ριζικά την εικόνα της και οι αποστάσεις των προαναφερόμενων σημείων με αρχαιολογικά ευρήματα κυμαίνονται στα 300 και πλέον μέτρα από τη σημερινή ακτογραμμή. Σημειώνεται ότι η προαναφερθείσα επέμβαση λόγω των έργων για τη δημιουργία του Αεροδρομίου έχει ήδη διαφοροποιήσει εντελώς τα αρχαία όρια. 

Η χερσόνησος του Κανονίου με την παρακείμενη πεζονησίδα όπου βρίσκεται η Ι. Μονή των Βλαχερνών, έχει χαρακτηρισθεί ως τόπος ιστορικός και ιδιαιτέρου φυσικού κάλλους (ΥΑ/Φ31/15017/1349 ΠΕ/27.5.75, ΦΕΚ Β' 599/10.6.75) και δεν υπάρχει λόγος να γίνουν κάποιες παραμβάσεις στην περιοχή. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

8. Στην με αριθμό 491/21-7-98 ερώτηση δόθηκε με το υπ' αριθμ. 41/10-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 491/217-98 που κατέθεσε ο Βουλευτής κ. Σ. Δανέλλης, σας πληροφορούμε τα εξής: 

Με την αριθμ. ΓΔ 2193/9-10-1973 (ΦΕΚ 1322/6-11-1973/τ.Δ') απόφαση του τότε Νομάρχη Θεσ/νίκης "Περί τροποποιήσεως και καθορισμού των ορίων της αναδασωτέας έκτασης του δημόσιου δάσους Πάρκου Θεσ/νίκης κηρύχθηκε αναδασωτέα έκταση 29.700 στρεμμάτων με εξαίρεση της αναδασωτέας ιδιότητας ενός οικοπέδου της Ιεράς Μονής εμβαδού 4,0 στρεμμάτων. 

Με την κτηματογράφηση της περιοχής, το 1996, και την ανάρτηση των προσωρινών χαρτών και πινάκων, οι κτιριακές εγκαταστάσεις της Μονής αποτυπώθηκαν λεπτομερώς στους ΚΑ 7913 και ΚΑ 7925 ως μη δασική έκταση. 

Μετά δε τη φωτιά της 6ης Ιουλίου 1997 εκδόθηκαν οι αριθμ. Δ.Δ. 2871/97 και Δ.Δ. 2835/97 αποφάσεις του Γραμματέα της Περιφέρειας Κεντρικής Μακεδονίας, σύμφωνα με τις οποίες εξαιρέθηκαν οι εκτάσεις που είχαν δομηθεί. 

'Οσον αφορά τα μέτρα προστασίας της κηρυχθείσας ως αναδασωτέας έκτασης του δάσους Πάρκου, σας γνωρίζουμε ότι από τον συνδυασμό των διατάξεων των άρθρων 24 και 117 παρ.3 του Συντάγματος και του ν. 998/79 άρθρο 38, προκύπτει η απόλυτη προστασία των καταστραφεισών εκτάσεων από πυρκαγιά και απαγορεύεται οποιαδήποτε επέμβαση. 

Το θέμα της Εκκλησιαστικής Περιουσίας αποτελεί αντικείμενο συζήτησης μεταξύ της Πολιτείας και της Εκκλησίας της Ελλάδος. 

Ο Υπουργός 

ΣΤΕΦ. ΤΖΟΥΜΑΚΑΣ" 

9. Στην με αριθμό 511/22-7-98 ερώτηση δόθηκε με το υπ' αριθμ. 2367/11-8-98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 511/22-7-98 που κατέθεσε στη Βουλή ο Βουλευτής κ. Γ. Κουράκης, σχετικά με τα αιτήματα του Επιμελητηριακού Ομίλου ανάπτυξης Ελληνικών Νησιών, σας διαβιβάζουμε, όσον αφορά την αεροπορική σύνδεση των νησιών από και προς τη Θεσσαλονίκη, το σχετικό έγγραφο με αρ. πρωτ. ΔΣ/1679/1-9-98 του Δ/ντος Συμβούλου της Ολυμπιακής Αεροπλοϊας Α.Ε. 

Ο Υπουργός 

ΑΝΑΣΤΑΣΙΟΣ ΜΑΝΤΕΛΗΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

10. Στις με αριθμό 528/23-7-98, 543/24-7-98 ερωτήσεις δόθηκε με το υπ' αριθμ. 20/10-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στις ερωτήσεις 528/23-7-98 και 543/24-7-98 που κατέθεσαν οι Βουλευτές κύριοι Θ. Στάθης, Γ. Δραγασάκης, Ν. Κατσαρός για τα θέματα της αρμοδιότητάς μας, σας πληροφορούμε τα εξής: 

Η αποζημίωση που δικαιούνται οι υπάλληλοι των Ο.Ε.Β. λόγω αποχώρησης ανέρχεται στο ποσό του 1.5ΟΟ.Ο00 δρχ. διότι οι Ο.Ε.Β. είναι σύμφωνα με τις διατάξεις της παρ. 1 του άρθρου 6 του ν. 414/76 Οργανισμοί Κοινής Ωφέλειας, και 

  


 

  

Σελίδα 166 

επομένως υπάγονται στις διατάξεις του ν. 173/67 για τη σχετική γνωμοδότηση αριθμ. 5Ο7/96 του Ν.Σ.Κ. 

Κατόπιν αυτού δεν υπάρχει δυνατότητα με τη σημερινή ισχύουσα νομοθεσία να αλλάξει το καθεστώς. 

Ο Υπουργός 

ΣΤΕΦ. ΤΖΟΥΜΑΚΑΣ" 

11. Στην με αριθμό 548/24-7-98 ερώτηση δόθηκε με το υπ' αριθμ. 2328/11-8-98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της Ερώτησης με αριθμό 548/24-7-98 που κατέθεσε στη Βουλή ο Βουλευτής κ. Σπ. Σπηλιωτόπουλος σχετικά με την εγκατάσταση κεραίας κινητής τηλεφωνίας της εταιρείας CΟSΜΟΤΕ στην Κοινότητα Ροϊτίκων Ν. Αχαϊας, σας πληροφορούμε τα παρακάτω: 

1. Η εταιρεία CΟSΜΟΤΕ έχει λάβει την υπ' αριθμό 58668/Β/2362 έγκριση από την αρμόδια υπηρεσία του Υπουργείου για την εγκατάσταση συστήματος ραδιοεπικοινωνίας στη θέση Μονοδένδρι Ν. Αχαϊας. 

2. Οι εγκρίσεις εγκατάστασης κεραιών εκδίδονται κατ' εφαρμογή των διατάξεων της παρ. 1 του άρθρου 24α του ν. 2075/92 όπως αυτό προστέθηκε με το άρθρο 41 του ν. 2145/93 (ΦΕΚ 88 Α') σε συνδυασμό με τις διατάξεις των παρ. 5α και 5 ε5 του ιδίου άρθρου. 

Οι άδειες που εκδίδει η εν λόγω Υπηρεσία μας αφορούν στην από τηλεπικοινωνιακής πλευράς συμφωνία μας για τη σκοπιμότητα εγκατάστασης της κεραίας και στη κατασκευή αντίστοιχου οικίσκου για τη στέγαση των μηχανημάτων των σταθμών ραδιοεπικοινωνίας καθώς και στην κατασκευή πυλώνων κ.λ.π. για την τοποθέτηση των κεραιών. 

3. Οι αιτήσεις εγκατάστασης κεραιών κινητής τηλεφωνίας σε κατοικημένες περιοχές, χωρίς να υπάρχει σχετική νομική υποχρέωση, εξετάζονται από ομάδα εργασίας από ειδικούς τεχνικούς επιστήμονες του ΥΜΕ η οποία συστάθηκε με την 84168/5803/7-11-96 απόφαση του ΓΓΕ., έργο της οποίας είναι ο υπολογισμός της στάθμης πυκνότητας ισχύος του προκαλουμένου ηλεκτρομαγνητικού πεδίου σε παρακείμενες οικίες βάσει των τεχνικών χαρακτηριστικών της κεραίας και των πομπών και η εξασφάλιση (μέσω πρόσθετων συντελεστών ασφαλείας, πέραν εκείνων που έχουν ήδη ενσωματωθεί στο παρακάτω πρότυπο) ότι δεν υπάρχει περίπτωση υπέρβασης των σταθμών αναφοράς (μέγιστων επιτρεπόμενων ορίων) για το γενικό πληθυσμό του Ελληνικού και Ευρωπαϊκού προτύπου ΕΛΟΤ-CΕΝΕLΕC ΕΝV 50166-2. Δηλαδή προς το παρόν και μέχρι να εκδοθεί η από τις ισχύουσες διατάξεις προβλεπόμενη κοινή απόφαση των συναρμόδιων Υπουργών για τα μέτρα προφύλαξης του κοινού από την λειτουργία των κεραιών της κινητής τηλεφωνίας, το ΥΜΕ έμμεσα συμβάλλει στη λήψη μέτρων προφύλαξης του κοινού εξετάζοντας τεχνικά το ζήτημα με κριτήριο (μέτρο σύγκρισης) τις στάθμες αναφοράς του Ευρωπαϊκού προτύπου. 

4. Η ομάδα εργασίας που αναφέρεται στην προηγούμενη παράγραφο του παρόντος υπέβαλε το πόρισμα για την εν λόγω θέση με αρ. πρωτ. 58668/2362/7-4-98 το οποίο και επισυνάπτεται για ενημέρωσή σας. Στο πόρισμα αυτό φαίνεται ότι η ένταση ακτινοβολίας για τις πλησιέστερες θέσεις που ενυπάρχει ανθρώπινη δραστηριότητα είναι χαμηλότερη από τη στάθμη αναφοράς του αντίστοιχου προτύπου. 

5. Επίσης, σας γνωρίζουμε ότι η εγκατάσταση σταθμών βάσης κινητής τηλεφωνίας σε πυκνοκατοικημένες αστικές περιοχές είναι σύμφωνη με τη σχεδίαση και τη δομή του συστήματος GSΜ και DCS 1800, πράγμα που σημαίνει ότι στις ανωτέρω περιοχές οι σταθμοί βάσης πρέπει να έχουν περιορισμένη εμβέλεια, ώστε οι κυψελίδες που εξυπηρετούνται από κάθε σταθμό βάσης να έχουν μικρό σχετικά μέγεθος και να γίνεται δυνατή η επαναχρησιμοποίηση των ιδίων συχνοτήτων σε κοντινές αποστάσεις. Τούτο σημαίνει ότι στα πλαίσια της τηλεπικοινωνιακής σκοπιμότητας είναι αδύνατον να αποφευχθεί η εγκατάσταση κεραιών σε πυκνοκατοικημένες περιοχές. 

Τέλος σας διαβιβάζουμε προς ενημέρωση του κ. Βουλευτή το με αριθμ. πρωτ. 169.1/250158/10-8-1998 έγγραφο του Δ/ντος Συμβούλου του Οργανισμού Τηλεπικοινωνιών της Ελλάδος. 

Ο Υπουργός 

ΑΝΑΣΤΑΣΙΟΣ ΜΑΝΤΕΛΗΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

12. Στην με αριθμό 606/28-7-98 ερώτηση δόθηκε με το υπ'αριθμ. 7/10-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 606/28-7-98 που κατέθεσε ο Βουλευτής κ. Α. Κοτσακάς, για τα θέματα της αρμοδιότητάς μας, σας πληροφορούμε τα εξής: 

'Εχει ενταχθεί στο πρόγραμμα LEADER II της "Εταιρείας Τοπικής Ανάπτυξης Χίου Α.Ε." το έργο "Εκσυγχρονισμός εργοστασίου χυμών Α.Σ.Ε.Χ." με φορέα τον Αγροτικό Συνεταιρισμό Εσπεριδοπαραγωγών Χίου, ύψους 60 εκ. δρχ. 

Κατά την εφαρμογή του Καν. 2202/96 που αφορά το καθεστώς ενίσχυσης εσπεριδοειδών προς μεταποίηση, διαπιστώθηκαν πολλά προβλήματα κατά την τρέχουσα περίοδο και καταβλήθηκε προσπάθεια να αντιμετωπισθούν. 

Το Υπουργείο Γεωργίας είχε ήδη ζητήσει από τη Σύνοδο του Συμβουλίου Υπουργών Γεωργίας της Ε.Ε. στις 20-21/4/98, την αύξηση του Κοινοτικού κατωφλίου για τα χυμοποιούμενα εσπεριδοειδή, ώστε να μειωθούν οι αρνητικές επιπτώσεις, από την υπέρβαση του Κοινοτικού πλαφόν επί του ποσού της ενίσχυσης. Αποτέλεσμα αυτής της υπέρβασης κατά την τρέχουσα περίοδο ήταν και η μείωση των προκαταβολών των ενισχύσεων για τα πορτοκάλια και τα λεμόνια. 

Στο Συμβούλιο Υπουργών Γεωργίας στο Λουξεμβούργο 23-26/6/98 συζητήθηκε ότι θα προβλεφθούν μέτρα για την καλύτερη λειτουργία του καθεστώτος ενίσχυσης των χυμοποιούμενων εσπεριδοειδών. 

Στο πλαίσιο αυτών των μέτρων θα δίνεται η δυνατότητα να μεταφέρεται για το επόμενο έτος η επιβολή ποινής από την υπέρβαση της συνολικής στηριζόμενη ποσότητος χυμοποιούμενων εσπεριδοειδών. 

Η ρύθμιση αυτή θα δώσει την δυνατότητα στους παραγωγούς να γνωρίζουν εγκαίρως το ύψος της υπέρασης, και ως εκ τούτου το πραγματικό ύψος της ενίσχυσης και η εξόφληση να γίνεται αμέσως εντός της περιόδου εμπορίας. 

Ο Υπουργός 

ΣΤΕΦ. ΤΖΟΥΜΑΚΑΣ" 

13. Στην με αριθμό 647/29-7-98 ερώτηση δόθηκε με το υπ'αριθμ. 16/4-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 647/29.7.98 ερώτηση του Βουλευτή κ. Πέτρου Κουναλάκη, σας γνωρίζουμε τα εξής: 

Οι αναπεπταμένοι αρχαιολογικοί χώροι στην Ελλάδα εντάσσονται κατ' έτος σε πρόγραμμα αποψιλώσεως και καθαρισμού, εργασιών που εξασφαλίζουν αυτούς στο μέτρο του προβλέψιμου, από τον κίνδυνο ανάφλεξης. Με δεδομένο όμως ότι οι χώροι περιβάλλονται από δασώσεις περιοχές, οι οποίες δεν είναι δυνατόν να ελέγξει το ΥΠ.ΠΟ. δίδονται κατ' έτος οδηγίες στο φυλακτικό προσωπικό για επαγρύπνιση. 

Μεγάλοι επισκέψιμοι χώροι (Επίδαυρος - Ολυμπία) αποκτούν πλήρες σύστημα πυρασφάλειας. Η εγκατάσταση πυρασφάλειας είναι μεγάλο έργο, οι δε σχετικές κατασκευές επιβαρύνουν τους αρχαιολογικούς χώρους και άρα απαιτείται πάντοτε ιδιαίτερη φροντίδα. Σε πολλούς από τους επισκέψιμους χώρους λειτουργεί ήδη απλό σύστημα καταιωνισμού (Κνωσός). 

Στον αρχαιολογικό χώρο Δελφών υπάρχει μόνιμα εγκατεστημένο πυροσβεστικό όχημα το οποίο αγόρασε το ίδιο το ΥΠ.ΠΟ. (πειραματική εφαρμογή). Ο Δήμος δεν μπόρεσε να το αξιοποιήσει ιδρύοντας σώμα εθελοντών πυροσβεστών και το όχημα υπήχθει στην Πυροσβεστική Δύναμη 'Αμφισσας. 



 

  

Σελίδα 167 

Σε πολλούς χώρους οι οποίοι αποτελούν και δασικές περιοχές (Ακρόπολη Θάσου) εφαρμόζεται σε συνεργασία με τις δασικές υπηρεσίες σύστημα παθητικής πυροπροστασίας και δημιουργούνται αντιπυρικές ζώνες. 

Σε συνεργασία με την Διεύθυνση ΠΣΕΑ του Υπουργείου Εσωτερικών στέλνεται κατ' έτος κατάλογος επικινδύνων προς ανάφλεξη αρχαιολογικών χώρων και ζητιέται η παρουσία μονίμως πυροσβεστικού οχήματος ή η περιοδική επιτήρηση (το μέτρο αυτό δεν λειτούργησε για το 1998). 

Οπως γίνεται αντιληπτό η πυροπροστασία των αρχαιολογικών χώρων δεν είναι ενιαία γιατί και η φυσιογνωμία των χώρων ποικίλει. 

Τέλος, πρέπει να αναφερθεί ότι εφέτος για τις περιοχές Ηπείρου (ΙΒ' ΕΠΚΑ) και Αιτωλοακαρνανίας (ΣΤ' ΕΠΚΑ) υιοθετήθηκε πρόγραμμα πολιτιστικής οργάνωσης, η οποία διαμόρφωσε σώμα εθελοντών από διάφορα μέρη του κόσμου για τον καθορισμό των αρχαιολογικών χώρων. Το ΥΠ.ΠΟ. συνέβαλε στα τροφεία και την παραμονή τους και το πρόγραμμα φαίνεται να εξελίχθηκε ικανοποιητικά. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

14. Στην με αριθμό 751/5-8-98 ερώτηση δόθηκε με το υπ'αριθμ. 69/10-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 751/5-8-98 που κατέθεσε ο Βουλευτής κ. Ν. Κατσαρός, για τα θέματα της αρμοδιότητάς μας, σας πληροφορούμε τα εξής: 

Το έργο Φράγμα Κονόσπολης στην κτηματική περιοχή Κοινότητας Συκαμινέας Ελασσόνας δεν περιλαμβάνεται στα Προγράμματα Εγγειοβελτιωτικών 'Εργων του Υπ. Γεωργίας. 

Το συγκεκριμένο έργο λόγω μεγέθους είναι τοπικής σημασίας και μπορεί να αποτελέσει αντικείμενο υλοποίησης είτε της Νομαρχιακής Αυτοδιοίκησης είτε της Περιφέρειας. 

Ο Υπουργός 

ΣΤΕΦ. ΤΖΟΥΜΑΚΑΣ" 

15. Στην με αριθμό 705/30-7-98 ερώτηση δόθηκε με το υπ'αριθμ. 17/4-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 705/30-7-98 ερώτηση του Βουλευτή κ. Γ. Καλού, σας γνωρίζουμε τα εξής: 

Το αρχαίο θέατρο της Ζέας (στον κήπο του Μουσείου Πειραιώς) βρίσκεται σε πολύ καλή κατάσταση. Ο χώρος είναι περιφραγμένος, καθαρός, επιμελέστατα αποψιλωμένος και πλαισιώνεται από τα αρχαία (αρχιτεκτονικά μέλη, σαρκοφάγοι και επιτύμβια μνημεία), που φυλάσσονται τακτοποιημένα κατά μήκος των δύο πλευρών του κήπου. Από το 1997 το θέατρο φωτίζεται τη νύχτα με ειδικό φωτισμό που εγκαταστάθηκε κατόπιν ειδικής μελέτης του Υ.ΠΕ.ΧΩ.ΔΕ. 

Στο σχεδιασμό της αρμόδιας Β' ΕΚΠΑ περιλαμβάνεται η ανάπλαση του χώορυ του κήπου του Μουσείου καθώς και του παρακείμενου παλαιού Μουσείου (την επισκευή θα αναλάβει το Υ.ΠΕ.ΧΩ.ΔΕ.) σε χώρο πολιτιστικών εκδηλώσεων, όπου η κεντρική θέση και λειτουργία θα έχει το ελληνιστικό θέατρο, που είχε πάντα αποτελέσει ένα από τα κέντρα της πειραϊκής ζωής. Κεντρικό στοιχείο του σχεδίου αποτελεί η κατασκευή στοάς και μουσειακής αποθήκης κατά μήκος της νότιας πλευράς του χώρου (τα σχέδια έχουν ήδη από ετών εκπονηθεί από την Β' ΕΠΚΑ και θα εγκριθεί από το ΚΑΣ), που θα εξισορροπήσει αρχιτεκτονικώς και θα πλαισιώσει τον διαμορφούμενο πλέον ως κήπο χώρο, ενώ και θα εξωραϊσει την προς νότον - απέναντι ακριβώς στους θεατές του θεάτρου - όψη του, αποκρύπτοντας την ανήσυχη οπίσθια όψη των πολυκατοικιών της οδού Νεωσοίκων. 

Με τον τρόπο αυτό θα δημιουργηθεί και ο απαραίτητος χώρος για την αποθήκευση των γλυπτών που φυλάσσονται στο κτίριο του παλαιού Μουσείου, ένα μέρος των οποίων θα μπορούσε να εκτεθεί στο ανοιχτό τμήμα της στοάς. Με την απελευθέρωση του χώρου από τη λειτουργία του ως αποθήκη, το ανεξάρτητο -με μνημειώδη μάλιστα είσοδο από την οδό Φιλελλήνων- κτίριο του παλαιού Μουσείου, μετά από τις αναγκαίες επισκευές και μετασκευές, θα είναι πλέον δυνατό, να αποτελέσει ένα χώρο πολιτιστικών εκδηλώσεων, εκθέσεων, διαλέξεων ακόμα και μικρών συναυλιών, που θα δώσουν, εφόσον το πολιτιστικό αυτό κέντρο λειτουργήσει συστηματικά και όχι ευκαιριακά, μια νέα διάσταση στις σχέσεις της πειραϊκής κοινωνίας με το Μουσείο. Την ίδια λειτουργία μπορεί να εξυπηρετήσει κατά τους θερινούς μήνες το θέατρο μετά την αποκατάσταση και στερέωση των σωζόμενων τμημάτων και την συμπλήρωση της προεδρίας και μιας ίσως ακόμη σειράς εδωλίων (η αναστήλωση του θέατρου είναι ανέφικτη λόγω πλήρους απουσίας των εδωλίων), έτσι ώστε να είναι δυνατή η πραγματοποίηση σ' αυτό εκδηλώσεων όπως διαλέξεις, επιστημονικά συμπόσια και φιλολογικές συναντήσεις ή ρεσιτάλ, που απευθύνονται σε λιγότερο ευρύ ακροατήριο. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

16. Στην με αριθμό 848/6-8-98 ερώτηση δόθηκε με το υπ'αριθμ. 72/10-9-98 έγγραφο από τον Υπουργό Γεωργίας η ακόλουθη απάντηση: 

"Aπαντώντας στην ερώτηση 848/6-8-98 που κατέθεσε ο Βουλευτής κ. θ. Δημοσχάκης, σας πληροφορούμε τα εξής: 

Οι πριμοδοτήσεις για κάθε ομάδα ποικιλιών καπνού ορίσθηκαν με τον Καν. (ΕΚ) 1632/98 του Συμβουλίου που θα ισχύσουν για την εσοδεία 1998 (εμπορική περίοδος 1998-1999). 

Οι καθορισθείσες τιμές πριμοδότησης, φαίνονται αναλυτικά κατά ομάδα ποικιλιών στο συνημμένο παράρτημα και αφορούν την εσοδεία 1998, η δε δραχμική τους αύξηση σε σχέση με την προηγούμενη εσοδεία 1997 ανέρχεται στο 8,5%περίπου, λόγω της υποτίμησης της δραχμής το μήνα Μάρτιο. 

Στον καπνό, πέραν των πριμοδοτήσεων, που αποτελούν την ελάχιστη εγγυημένη τιμή που απολαμβάνουν οι καπνοπαραγωγοί, οι εμπορικές τιμές που καταβάλλονται επι πλέον των πριμοδοτήσεων από τους μεταποιητές στους καπνοπαραγωγούς, διαμορφώνονται ελεύθερα κατά ποιότητα με την υπογραφή των σχετικών Συμβολαίων Καλλιέργειας. 

Οι τιμές (εμπορικές) που καταβάλλονται τελικά στους παραγωγούς προκύπτουν από τις συμφωνηθείσες συμβατικές τιμές κατά ποιοτική κατηγορία και αποτελούν όρο του Συμβολαίου Καλλιεργείας και την ποιοτική σύνθεση των καπνών που παραδίδει ο παραγωγός. 

Οι συμφωνηθείσες συμβατικές τιμές κατά ποιοτική κατηγορία στα Συμβόλαια Καλλιέργειας που υπογράφησαν για την εσοδεία 1998, μεταξύ μεταποιητών και ομάδων παραγωγών είναι ικανοποιητικές. 

Εάν συνυπολογισθεί μάλιστα και η αναμενόμενη αύξηση στην εμπορική τιμή, που θα διαμορφωθεί τελικά με βάση τις συμφωνηθείσες και υπογραφείσες συμβατικές τιμές κατά ποιοτική κατηγορία της εσοδείας 1998, τότε εκτιμάται ότι οι καπνοπαραγωγοί θα απολαύσουν τιμές ( πριμοδότησεις + εμπορικές τιμές) σημαντικά αυξημένες σε σχέση με την εσοδεία 1997. 

ΒΑΜΒΑΚΙ 

Σύμφωνα με το Κοινοτικό καθεστώς που ισχύει, χορηγείται ενίσχυση στην παραγωγή του βαμβακιού. Το ποσό της ενίσχυσης καθορίζεται περιοδικά βάσει της υφιστάμενης διαφοράς μεταξύ της τιμής στόχου που είναι βασικό θεσμικό μέγεθος (έχει καθορισθεί στις 106,3 ECU/1ΟΟ κιλά) και της τιμής της διεθνούς αγοράς που προσδιορίζεται βάσει της προσφοράς και των τιμών που διαπιστώνονται στη διεθνή αγορά. Το ποσό αυτό αντιστοιχεί στην πλήρη ενίσχυση. Από το ποσό αυτό αφαιρείται και η συνυπευθυνότητα. 

Για την εμπορική περίοδο 1998/99 η προσωρινή συνυπευθυνότητα καθορίστηκε στη Διαχ. Επιτροπή τις 25-8-1998, και αναμένεται η δημοσίευση στην Επίσημη Εφημερίδα της Ε. 'Ενωσης, το δε ύψος της ανέρχεται για τη χώρα μας σε 36,780 ΕCU 1ΟΟkg ή 124,43 δρχ./κιλό. 

Η προσωρινή ελάχιστη τιμή παραγωγού αντίστοιχα ανέρχε-

  


 

  

Σελίδα 168 

ται σε 217,234 δρχ./κιλό. Η τελική συνυπευθυνότητα και η τελική ελάχιστη τιμή παραγωγού θα οριστικοποιηθούν στο τέλος της εμπορικής περιόδου. 

Οι εκκοκιστικές επιχειρήσεις υποχρεούνται να εξασφαλίσουν σε κάθε παραγωγό τουλάχιστον την ελάχιστη τιμή που κατ' αυτόν είναι βασικό θεσμικό μέγεθος (έχει καθορισθεί στις 1ΟΟ,99 ECU/1ΟΟ κιλά) μειωμένη κατά την συνυπευθυνότητα. 

Κατά συνέπεια το ύψος της ενίσχυσης καθώς και η ελάχιστη τιμή για τα έτη 1998 και 1999 είναι συνάρτηση της τιμής στόχου, που είναι σταθερό μέγεθος (106,3 ΕCU/1ΟΟ κιλά), της διεθνούς τιμής και της συνυπευθυνότητας που είναι μεταβλητά μεγέθη διαμορφούμενα ανάλογα με τις ισχύουσες τιμές στην διεθνή αγορά, όσον αφορά την διεθνή τιμή και του ύψους της παραγωγής βάμβακος στην χώρα μας και στην Ευρωπαϊκή 'Εγωση , όσον αφορά την συνυπευθυνότητα. 

Σημειώνεται ότι η τιμή παραγωγού τις δύο τελευταίες περιόδους διαμορφώθηκε στις 290-300 δρχ. /Κιλό. 

ΔΗΜΗΤΡΙΑΚΑ - ΕΛ. ΣΠΟΡΟΙ. 

Οι επιδοτήσεις (στρεμ. Ενισχύσεις) τόσο των δημητριακών (σιτηρά-αραβόσιτος) όσο και των ελαιούχων σπόρων (ηλίανθος-σόγια) για την περίοδο εμπορίας 1998/99 θα διαμορφωθούν, ανάλογα με την Περιφέρεια (Ι και ΙΙ) και το καθεστώς (απλουστευμένο ή γενικευμένο) στο οποίο εντάσσεται ο παραγωγός με δική του πρωτοβουλία, σύμφωνα με τον Πιν.Ι. 

Πίνακας 1. 


 
 Απλουστευμένο καθεστώς
 Γενικευμένο καθεστώς
 
ΠΕΡΙΦΕΡΕΙΑ Ι 
 Αντιστάθμιση 
 Αντιστάθμιση 
 
-Λοιπά σιτηρά 
 4.694 δρχ./στρεμ. περίπου 
 4.694 δρχ.στρεμ. περίπου 
 
-Αραβόσιτος 
 16.990 " 
 16.990 " 
 
-Ελαιούχοι σπόροι 
 6.670 " 
 12.140 " 
 
ΠΕΡΙΦΕΡEΙΑ ΙΙ 
  
  
 
-Λοιπά σιτηρά 
 2.930 " 
 2.930 " 
 
-Αραβόσιτος 
 6.860 " 
 6.860 " 
 
-Ελ. Σπόροι 
 3.100 " 
 14.050 " 
 


Παρατήρηση: Στο σκληρό σιτάρι καταβάλλεται επιπλέον συμπληρωματική ενίσχυση ίση με 12.540 δρχ./στρέμμα περίπου. 

Για την περίοδο εμπορίας 1999/2000 οι στρεμ. ενισχύσεις σε δραχμές θα διαμορφωθούν ανάλογα με την πράσινη ισοτιμία του ΕCU κατά την 1-7-1999 (έναρξη περιόδου εμπορίας - γεννεσιουργό αίτιο). 

Στην περίπτωση που η πράσινη ισοτιμία παραμείνει η ισχύουσα σήμερα (338,319 δρχ. /ECU), τότε οι αντισταθμίσεις του Πίνακα Ι θα είναι, για την περίοδο 1999/2000, μειωμένες κατά 3,25% 

Τα παραπάνω ισχύουν με τον όρο ότι δεν θα υπάρξουν ποινές λόγω υπέρβασης των Μέγιστων Εγγυημένων εκτάσεων κ.λ.π. 

Για την περίοδο εμπορίας 2000/2001 δεν μπορεί να γίνουν εκτιμήσεις δεδομένου ότι το σύνολο σχεδόν των Κοινών Οργανώσεων Αγοράς βρίσκεται υπό επανεξέταση στα πλαίσια της Αgenda 2000 από τα αποτελέσματα των συμφωνιών της οποίας θα εξαρτηθούν, σε μεγάλο βαθμό, οι αντισταθμίσεις των ως άνω προϊόντων. 

Οι τιμές βάσης (παρέμβασης) για τα δημητριακά με βάση τα ισχύοντα σήμερα είναι 40,30 δρχ/κιλό περίπου. 

Για τις επόμενες περιόδους εμπορίας (1999/2000, κ.λ.π.) δεν είναι δυνατό να γίνουν προβλέψεις δεδομένου ότι η τιμή παρέμβασης σε ΕCU και δραχμές μπορεί να αυξομειωθεί ανάλογα με τα αποτελέσματα του Συμβουλίου Υπουργών στα πλαίσια του πακέτου τιμών 1999/2000 και της εξέλιξης της πράσινης ισοτιμίας του ΕCU. 

Για τους Ελ. Σπόρους η τιμή βάσης - Κοινοτικό ποσό αναφοράς- καθορίζεται σε 433,50 ΕCUκαι η διαφοροποίησή του σε περιφερειακό επίπεδο εξαρτάται από τη μέση απόδοση κάθε περιφέρειας σε Ελ. Σπόρους (ιστορικός δείκτης). Πάντως με την ισχύουσα σήμερα πράσινη ισοτιμία του ΕCU οι στεμ. ενισχύσεις των Ελ. Σπόρων θα είναι για την περίοδο 1999/2000, 12.000 δρχ/στρεμ. για την περιφέρεια Ι και 13.700 δρχ./στεμ. , περίπου για την περιφέρεια ΙΙ. 

Ο Υπουργός 

ΣΤΕΦ. ΤΖΟΥΜΑΚΑΣ" 

17. Στην με αριθμό 851/6.8.98 ερώτηση δόθηκε με το υπ'αριθμ. 30712/10.9.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ανωτέρω ερώτηση, σας γνωρίζουμε, ότι, μετά την έναρξη ισχύος του νόμου 2503/1997 για τη Διοίκηση, Οργάνωση και Στελέχωση της Περιφέρειας, οι σχετικές με το σχεδιασμό, την κατάρτιση και την εκτέλεση προγραμμάτων αναδάσωσης αρμοδιότητες έχουν περιέλθει στις Περιφέρειες και ασκούνται από τις αντίστοιχες νέες υπηρεσίες τους, που τις συγκροτούν, στο νέο πλέον πλαίσιο οργάνωσής τους, ως ενιαίες, οργανικά, αποκεντρωμένες μονάδες κρατικής διοίκησης. 

Ο Υφυπουργός 

ΛΑΜΠΡΟΣ ΠΑΠΑΔΗΜΑΣ" 

18. Στην με αριθμό 853/6.8.98 ερώτηση δόθηκε με το υπ'αριθμ. 18815/18.9.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 853/6.8.1998 που κατέθεσε στη Βουλή ο Βουλευτής κ. Ιωάννης Λαμπρόπουλος και όσον αφορά το ερώτημα, ως προς το πως κατανεμήθηκαν τα πυροσβεστικά αεροσκάφη κατά την περίοδο ταυτόχρονης εκδήλωσης πυρκαγιών σε Μεσσηνία και Αρκαδία, σας πληροφορούμε τα εξής: 

Η κατανομή των αεροσκαφών έγινε σε σχέση αφ' ενός με την έκταση και τη σοβαρότητα των προς την αντιμετώπιση πυρκαγιών και δεύτερον σε σχέση με την αποτελεσματικότητα που εκτιμήθηκε ότι θα έχει η επέμβαση τους με κριτήριο, μεταξύ άλλων, την μορφολογία του εδάφους. 

Στη Μεσσηνία και ιδιαίτερα στον Ταϋγετο με μορφολογία του εδάφους καθιστούσε ιδιαίτερα δύσκολη, κατ' επανάληψη, την από αέρος πυρόσβεση. Ενδεικτό της κατάστασης αυτής είναι η αναποτελεσματική προσπάθεια και τουρωσικού αεροσκάφους Ιλιούσιν στην περιοχή. 

Σε ό,τι αφορά στο αίτημα παροχής βοήθειας από τις χώρες της Ε.Ε. -και όχι μόνο- αποφασίσθηκε μεν εγκαίρως αλλά όπως είναι γνωστό η διαδικασία αποστολής είναι σχετικά χρονοβόρα (4-5 ημέρες) ενώ σε κάποιες περιπτώσεις όπως για παράδειγμα Ισπανία και Πορτογαλία δεν υπήρξε ανταπόκριση λόγω αντιμετώπισης αναλόγων προβλημάτων (πυρκαγιών) στο έδαφός τους. 

Ο Υφυπουργός 

ΣΤ. ΜΠΕΝΟΣ" 

19. Στην με αριθμό 855/6.8.98 ερώτηση δόθηκε με το υπ'αριθμ. 74/10.9.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 855/6.8.98 που κατέθεσε ο Βουλευτής κ. Γ. Καρασμάνης για τα θέματα της αρμοδιότητάς μας, σας πληροφορούμε τα εξής: 

Σε εφαρμογή του Καν. (ΕΟΚ) 2079/92 του Συμβουλίου εφαρμόζεται στη Χώρα μας πρόγραμμα Πρόωρης Συνταξιοδότησης Αγροτών (Νέο καθεστώς). Η καταβαλλόμενη "σύνταξη" στους δικαιούχους είναι σήμερα 85.000 δρχ. τον μήνα και προσαυξάνεται σε 100.000 δρχ. τον μήνα στους δικαιούχους παραμεθόριων περιοχών, των νήσων του Ανατολικού Αιγαίου και ανεξαρτήτως περιοχής τους δικαιούχους που παραχωρούν τις γεωργικες εκμ/σεις τους σε νέους ηλικίας 20-30 ετών. 

Η πληρωμή των δικαιούχων γίνεται κάθε μήνα από τις πιστώσεις του Κρατικού Προϋπολογισμού και εν συνεχεία ζητείται η συμμετοχή της Ε.Ε. στις δαπάνες που πραγματοποιήθηκαν. Η κοινοτική συμμετοχή στη συνολική δημόσια 

  

 

  

Σελίδα 169 

δαπάνη εφαρμογής του προγράμματος ανέρχεται σε 75%. 

Οι απαιτούμενες για την πληρωμή πιστώσεις διαβιβάζονται κάθε μήνα στην ΑΤΕ ΑΕ με Χρηματικά Εντάλματα Προπληρωμής (Χ.Ε.Π.). 

Προκειμένου να καλυφθούν οι υποχρεώσεις πληρωμής των δικαιούχων για το έτος 1998 εγκρίθηκαν οι απαιτούμενες πιστώσεις με κοινή διϋπουργική απόφαση (Υπουργών Γεωργίας και Οικονομικών) και έτσι στη διάρκεια του μηνός Ιουνίου έγινε η καταβολή όλων των αναδρομικών ποσών στους δικαιούχους (αποζημίωση Μαρτίου, Απριλίου, Μαϊου). 'Ηδη έχει αρχίσει η καταβολή της "σύνταξης" του Ιουνίου στους δικούχους και θα ακολουθήσει η καταβολή της "σύνταξης" του Ιουλίου, χωρίς να οφείλεται στους δικαιούχους η πληρωμή κανενός μηνός. 

Σε ό,τι αφορά το παλαιό καθεστώς σε εφαρμογή του Καν. 1096/88 η καταβολή των "συντάξεων" γίνεται κανονικά και ήδη οι δικαιούχοι λαμβάνουν τη "σύνταξη" μηνός Αυγούστου. Σε αυτό το καθεστώς το ύχος της καταβαλλόμενης "σύνταξης" είναι 40.000 δρχ. το μήνα. 

Επιπρόσθετα γνωρίζουμε τα ακόλουθα: 

Σε καμία περίπτωση δεν έχουν δοθεί χρήματα στους δικαιούχους έναντι ως προκαταβολή των "συντάξεων" που δικαιούνται. 

Και για τα δύο καθεστώτα παλαιό και νέο στους δικαιούχους που έχουν συμπληρώσει το 65ο έτος της ηλικίας καταβάλλεται από την ΑΤΕ η διαφορά της αποζημίωσης που δικαιούνται και της εκάστοτε καταβαλλόμενης κατώτερης σύνταξης γήρατος του Ο.Γ.Α. όπως προβλέπεται από τις ισχύουσες αποφάσεις (προβλέπεται συμψηφισμός σε ύψος της "Πρόωρης Σύνταξης"). 

Και για τα δύο καθεστώτα έχουν εγκριθεί οι απαιτούμενες πιστώσεις για την ομαλή κάθε μήνα καταβολή των "συντάξεων" στους δικαιούχους. 

Για τις απαιτούμενες κάθε μήνα πιστώσεις για την πληρωμή των δικαιούχων ζητείται η έκδοση αντίστοιχων Χ.Ε.Π. τουλάχιστον 30 ημέρες προγενέστερα της πληρωμής των δικαιούχων τα οποία εκδίδονται από την Υπηρεσία Δημοσονομικού Ελέγχου του Υπουργείου Γεωργίας. 

Ο Υπουργός 

ΣΤΕΦΑΝΟΣ ΤΖΟΥΜΑΚΑΣ" 

20. Στην με αριθμό 858/6.8.98 ερώτηση δόθηκε με το υπ'αριθμ. 26724/8.9.98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του υπ' αριθμ. 858/6.8.98 εγγράφου σας με το οποίο κοινοποιείται ερώτηση του Βουλευτή κ. Θ. Δημοσχάκη, σας γνωρίζουμε τα εξής: 

Ο νέος νόμος ενίσχυσης των Ιδιωτικών Επενδύσεων 2601/98, λαμβάνοντας υπόψη και τις κατευθύνσεις της Ευρωπαϊκής 'Ενωσης επεδίωξε να ορθολογικοποιήσει τα παρεχόμενα κίνητρα που προβλέπονται στις διατάξεις του και διαμορφώθηκαν μέσα στα πλαίσια της υπάρχουσας δημοσιονομικής πολιτικής, με σκοπό να καταστούν όσον τον δυνατόν πειρσσότερο αποτελεσματικά και να επιτευχθεί η ισόρροπη ανάπτυξη των γεωγραφικών περιοχών της χώρας στη βάση βέβαια των διαφορετικων αναγκών τους. 

Εξάλλου το γεγονός της βαθμιαίας υλοποίησης των προγραμμάτων των Κοινοτικών πλαισών Στήριξης μεταβάλλει το ευρύτερο οικονομικό περιβάλλον, επιτρέποντας έτσι την αναπροσαρμογή των πσοστών του Ανταπτυξιακού Νόμου που επιπλέον πρέπει να τονισθεί ότι λειτουργεί συμπληρωματικά με τις Κοινοτικές Ενισχύσεις. 

Ο Υπουργός 

Γ. ΠΑΠΑΝΤΩΝΙΟΥ" 

21. Στην με αριθμό 866/7.8.98 ερώτηση δόθηκε με το υπ'αριθμ. 77/10.9.98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 866/7.8.1998 που κατέθεσε ο Βουλευτής κ. Ε. Πολύζος σας πληροφορούμε τα εξής: 

Στο Νομό Πιερίας έχουν διενεργηθεί οι εκτιμήσεις των οπωροφόρων δένδρων που ζημιώθηκαν από τους παγετούς του Μαρτίου 1998 και από 5.8.98 έχει αρχίσει από πολυμελές κλιμάκιο γεωπόνων εκτιμητών η διενέργεια των εκτιμήσεων των καλλιεργειών ακτινιδιάς η οποία προβλέπεται να ολοκληρωθεί σύντομα. 

Για την προτεραιότητα των εκτιμήσεων στις διάφορες καλλιέργειες λαμβάνονται υπόψη διάφοροι παράμετροι μεταξύ των οποίων κυρίαρχο στοιχείο αποτελεί η εποχή συγκομιδής, το βλαστικό στάδιο που ζημιώθηκε η καλλιέρεια κ.α. 

Και κατά την τρέχουσα καλλιεργητική περίοδο στην ευρύτερη περιοχή της Κεντρικής Μακεδονίας οι εκτιμήσεις άρχισαν από την καλλιέργεια των κερασιών και θα ολοκληρωθούν με τα μήλα και τα ακτινίδια. 

Σε ότι αφορά την καταβολή των αποζημιώσεων αυτή θα πραγματοποιηθεί ανεξάρτητα του χρόνου διενέργειας των εκτιμήσεων και πάντα με την ολοκλήρωση της εμπορίας των προϊόντων των καλλιεργειών που περιλαμβάνονται στους πίνακες με τις δηλώσεις ζημίας. 

Ο Υπουργός 

Σ. ΤΖΟΥΜΑΚΑΣ" 

22. Στην με αριθμό 911/7.8.98 ερώτηση δόθηκε με το υπ'αριθμ. 26/4.9.98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 911/7.8.98 ερώτηση του Βουλευτή κ. Νικολάου Κατσαρού, σας γνωρίζουμε τα εξής: 

Το ανασκαφικό έργο στην Περραιβική Τρίπολη (Πύθιο - 'Αζωρο - Σαραντάπορο) έχει ενταχθεί στο Πρόγραμμα Δράσης της αρμόδιας Εφορείας για το 1998 με το ποσόν των 16.000.000 δρχ. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

23. Στην με αριθμό 1077/118.98 ερώτηση δόθηκε με το υπ'αριθμ. 4799/7.9.98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της 1077/11.8.98 ερώτησης που κατατέθηκε στη Βουλή των Ελλήνων από το Βουλευτή Σπήλιο Σπηλιωτόπουλο και αναφέρεται στην εφαρμογή των διατάξεων της παρ.8 του άρθρου 2 του ν.2336/95 για το Νομό Αχαϊας σας γνωρίζουμε τα παρακάτω: 

Με τις διατάξεις της παρ.8 του άρθρου 2 του ν.2336/95 για τις σεισμόπληκτες περιοχές των Νομών Μεσσηνίας, Ηλείας, Αχαϊας, Κοζάνης και Γρεβενών οι οφειλές προς Ο.Ε.Κ. και Ε.ΚΤ.Ε. που λήγουν μετά την 30.4.94 μετατοπίζονται χρονικά κατά τρία (3) έτη. 

Οι οφειλές αυτές είναι απαιτήσεις της Ε.Κ.Τ.Ε. και παραμένουν προς είσπραξη στην Ε.Κ.Τ.Ε. Δεν έχει δηλαδή ανατεθεί η είσπραξη τους στις Δημόσιες Οικονομικές Υπηρεσίες (Δ.Ο.Υ.). 

Με το 194/1998 πρακτικό του Νομικού Συμβουλίου του Κράτους του οποίου ζητήθηκε η γνώμη για την εφαρμογή και άλλων σχετικών διατάξεων (άρθρο 9 ν.1849/89 και 36 παρ.2 ν.2224/94) που αφορούν το Νομό Μεσσηνίας και αναφέρονται σε οφειλές που έχουν βεβαιωθεί στις αρμόδιες Δ.Ο.Υ. και του Νομού, έγινε δεκτό ότι οι Δ.Ο.Υ. στις οποίες έχουν βεβαιωθεί οι σχετικές οφειλές θα πρέπει να προχωρήσουν σε λογιστικό αναπροσδιορισμό ώστε το αρχικά βεβαιωθέν ποσό να μειωθεί κατά το ποσό που αναλογεί στους υπολογισθέντες τόκους περημερίας και το οποίο δεν οφείλεται από τους δανειολήπτες σύφμωνα με τους νόμους αυτούς. Στο πρακτικό αυτό δεν ορίζονται οι Νομοί του Κράτους στους οποίους έχουν εφαρμογή οι διατάξεις των νόμων αυτών αλλά αυτοί ορίζονται ρητά στις ίδιες διατάξεις. 

Το παραπάνω πρακτικό το οποίο εγκρίθηκε από τον Υπουργό Οικονομικών είναι υποχρεωτικά αποδεκτό από τη Διοίκηση. 

Από τα παραπάνω αναφερόμενα προκύπτει ότι το θέμα της εφαρμογής των διατάξεων της παρ.8 του άρθρου 2 του ν. 2336/95 πρέπει να αντιμετωπισθεί από την Ε.Κ.Τ.Ε. και η μη αναγραφή του Ν. Αχαϊας στην απάντηση επί της αριθμ. 

 

 

  

Σελίδα 170 

5218/3.3.98 ερώτησης που κατέθεσε στη Βουλή ο Βουλευτής Δ. Γεωργακόπουλος δεν επηρεάζει την εφαρμογή της διάταξης και του πρακτικού του Ν.Σ.Κ. 

Ο Υφυπουργός 

ΓΕΩΡΓΙΟΣ ΔΡΥΣ" 

24. Στην με αριθμό 1101/12-8-98 ερώτηση δόθηκε με το υπ'αριθμ. 18813/18-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης με αριθμό 1101/12-8-1998 που κατέθεσαν στη Βουλή οι Βουλευτές κύριοι Ευάγγελος Μπασιάκος και Σάββας Τσιτουρίδης και σε ότι αφορά τη Γενική Γραμματεία Πολιτικής Προστασίας, αναφορικά με το θέμα των πυρκαγιών του περασμένου διμήνου, σας πληροφορούμε τα εξής: 

Ο ρόλος της Γενικής Γραμματείας Πολιτικής Προστασίας, σύμφωνα με τον ιδρυτικό της νόμο Ν. 2344/1995 έγκειται (άρθρο 4 παρ. 2), στο σχεδιασμό, την οργάνωση και το συντονισμό της πολιτικής της χώρας σε θέματα πρόσληψης, ενημέρωσης και αντιμετώπισης των φυσικών ή τεχνολογικών καταστροφών ή άλλων και γενικά στο συντονισμό της πολιτικής της χώρας σε θέματα πρόσληψης, ενημέρωσης και αντιμετώπισης των φυσικών ή τεχνολογικών καταστροφών ή άλλων και γενικά στο συντονισμό των ενεργειών του δημοσίου και ιδιωτικού δυναμικού για την εξασφάλιση της απαραίτητης ετοιμότητας της χώρας στην αντιμετώπιση των καταστροφών αυτών. 

Το Συντονιστικό Διυπουργικό 'Οργανο (Σ.Δ.Ο.) συνήλθε φέτος για πρώτη φορά στις 15 Ιουνίου, σε προγραμματισμένη τακτική συνεδρίαση. 'Εκτοτε συνεδρίασε άλλες πέντε φορές (5/7, 27/7, 3/8, 4/8 και 6/8) προκειμένου να αντιμετωπίσει τις όλως ιδιαίτερες και εξαιρετικές συνθήκες που αντιμετώπισε, κατά τη διάρκεια του Ιουλίου και του Αυγούστου, η Χώρα λόγω των πυρκαγιών. 

Το Σ.Δ.Ο. λειτούργησε για πρώτη φορά πέρυσι και η ενακτήρια συνεδρίασή του έγινε στις 19-5-1997. 

Η κήρυξη περιοχών σε κατάσταση εκτάκτου ανάγκης (άρθρο 9 ν. 2344/95) αλλά και η εφαρμογή σχεδίων οργάνωσης και δράσης σε καταστάσεις ανάγκης, όπως η απαγόρευση πρόσβασης στα δάση, αποφασίζεται από το Γενικό Γραμματέα Πολιτικής Προστασίας, σε περίπτωση τοπικών καταστροφών, ύστερα από εισήγηση του Νομάρχη. Η κήρυξη σε κατάσταση έκτακτης ανάγκης των περιοχών που επλήτοντο από πυρκαγιές έγινε, όταν ζητήθηκε από τους οικείους Νομάρχες. 

Το αίτημα για βοήθεια προς τρίτες χώρες έγινε εγκαίρως, μόλις διαπιστώθηκε η ανεπάρκεια των εθνικών μέσων, προκειμένου να αντιμετωπισθεί η όλως ιδιαίτερη κατάσταση που επικρατούσε στη χώρα της πρώτες μέρες του Αυγούστου. Της διαδικασίας επιλήφθηκε μάλιστα ο ίδιος ο Πρωθυπουργός μέσω προσωπικών επαφών που είχε με ομολόγους των ευρωπαϊκών κρατών, ώστε να επιτευχθεί η ταχύτερη και καλύτερη αντιμετώπιση των αιτημάτων για συνδρομή. 

Η ταχύτητα και η αποτελεσματικότητα με τις οποίες επιτεύχθη ο έλεγχος και η κατάσβεση των πολλαπλών πυρκαγιών που ξέσπασαν μέσα στο δίμηνο Ιουλίου-Αυγούστου συνηγορεί στην ορθότητα της επιλογής της Κυβέρνησης για αλλαγή του δασοπυροσβεστικού συστήματος της Χώρας, η επιτυχία του θα πρέπει να κριθεί με βάση τις ειδικές συνθήκες που επικράτησαν τη φετινή θερινή περίοδο και όχι με τα συνήθη μέτρα, εφόσον στόχος είναι η αντικειμενική αξιολόγηση του συστήματος αυτού. 

Ο Υφυπουργός 

ΣΤ. ΜΠΕΝΟΣ" 

25. Στην με αριθμό 1105/12-8-98 ερώτηση δόθηκε με το υπ'αριθμ. 30427/9-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1105/12-8-1998 των Βουλευτών κυρίων Γ. Καρασμάνη και Ν. Τσιαρτσιώνη και σε συνέχεια της από 31/8/98 απάντησης του Υπουργού Εμπορικής Ναυτιλίας σας γνωρίζουμε ότι πέραν της γενόμενης αποθήκευσης και μέχρι 31/8/98 ουδεμία εργασία έχει γίνει. 

Ο Υφυπουργός 

Λ. ΠΑΠΑΔΗΜΑΣ" 

26. Στην με αριθμό 1119/13-8-98 ερώτηση δόθηκε με το υπ'αριθμ. 30457/9-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 1119/13-8-98, που κατέθεσαν οι Βουλευτές κύριοι Α. Τασούλας και Β. Μπούτας και που αφορά την καταστροφή του πάρκου "'Οασις" στο Δήμο από το Λιμενικό Ταμείο, σας πληροφορούμε ότι, όπως μας ενημέρωσε η Περιφέρεια Ηπείρου, η φερόμενη καταστροφή έγκειται στην κοπή ενός και μόνου δέντρου ενώ καμία άλλη επέμβαση δεν έγινε στον Περιβάλλοντα χώρο, ούτε στο Πάρκο ούτε και στον αιγιαλό και παραλία. Η απόφαση για την ενεργοποίηση της νέας εισόδου που οδηγεί στον παλαιό Λιμένα εξωτερικού, έγινε με σύμφωνη γνώμη των συναρμοδίων Τοπικών Υπηρεσιών, με μοναδικό γνώμονα τη διευκόλυνση του επιβατικού κοινού και την αποσυμφόρηση της πόλης από το μεγάλο αριθμό οχημάτων που εισέρχονται και εξέρχονται από την πόλη. Οι ενέργειες αυτές του Λιμενικού Ταμείου Ηγουμενίτσας έδωσαν λύση στο μεγαλύτερο ίσως πρόβλημα που απασχολούσε την πόλη, έργο το οποίο αναγνώρισαν όλοι οι εκπρόσωποι των φορέων της πόλης σε ειδική σύσκεψη που έγινε στις 18-8-97 στα γραφεία του Λιμενικού Ταμείου. 

Ο Υφυπουργός 

Λ. ΠΑΠΑΔΗΜΑΣ" 

27. Στην με αριθμό 1120/13-8-98 ερώτηση δόθηκε με το υπ'αριθμ. 15616/9-9-98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 1120/13-8-98 που κατέθεσε στη Βουλή των Ελλήνων ο Βουλευτής κ. Λεωνίδας Κουρής, σας πληροφορούμε τα εξής: 

Οι εργασίες στη Λ. Μεσογείων και συγκεκριμένα από τη διασταύρωση με την οδό Δήμητρας και προς την κατεύθυνση των Αθηνών, άρχισαν στις 15.07.1998, κατόπιν αναπροσαρμογής του χρονοδιαγράμματος κατασκευής, έτσι ώστε να προκληθεί η μικρότερη δυνατή όχληση της κυκλοφορίας, δεδομένου ότι προς το τέλος Ιουλίου και τον Αύγουστο οι κυκλοφοριακοί φόρτοι είναι μειωμένοι. 

Η φύση του έργου απαιτεί αρχικώς την εκσκαφή της τάφρου, στη συνέχεια την τοποθέτηση και συγκόλληση του χαλύβδινου αγωγού και την εκτέλεση ειδικών μη καταστροφικών ελέγχων και τέλος την επίχωση και αποκατάσταση της ασφάλτου. 

Μέχρι τις 13.08.1998, είχε εκσκαφεί τάφρος μήκους 1545μ, με παράλληλη εκτέλεση των προαναφερθέντων φάσεων εργασιών, με αποτέλεσμα την απόδοση στην κυκλοφορία τμήματος μήκους 1065 μέτρων και την παραμονή τμήματος ανοικτής τάφρου μήκους 480 μέτρων. 

Από τα 1065 μέτρα που απεδόθησαν στην κυκλοφορία, περίπου 400 μέτρα είχαν ασφαλτοστρωθεί με την πρώτη στρώση ασφάλτου, ενώ το υπόλοιπο μήκος, περίπου 665 μέτρων, είχε επιχωθεί μέχρι την άνω επιφάνεια της ασφάλτου. 

Τα μέτρα ασφαλείας, καθ' όλη τη διάρκεια των εργασιών, ήταν απολύτως ικανοποιητικά. 

Σε ό,τι αφορά τη διευκόλυνση των διακινουμένων, η Τροχαία Αγίας Παρασκευής είχε ενημερωθεί και ανταποκρίθηκε διαθέτοντας το απαραίτητο προσωπικό στις ώρες αιχμής στη φάση των εργασιών. 

Οι εργασίες στη Λ. Mεσογείων θα συνεχιστούν μέχρι και τη διασταύρωση με την οδό Ρόδων (800 μέτρα από την πλατεία Αγ. Παρασκευής, προς την Αθήνα) και θα ολοκληρωθούν πλήρως στο τμήμα αυτό μέχρι το τέλος Σεπτεμβρίου. Οι εργασίες στην ευρύτερη περιοχή της πλατείας Αγ. Παρα-

 

 

  

Σελίδα 171 

σκευής, ολοκληρώθηκαν στις 2.9.1998. 

Η Υπουργός 

Β. ΠΑΠΑΝΔΡΕΟΥ" 

28. Στην με αριθμό 1384/9-8-98 ερώτηση δόθηκε με το υπ'αριθμ. 94/16-9-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του από 20-8-98 εγγράφου σας, σχετικά με την 1384/19-8-98 ερώτηση που κατέθεσε η Βουλευτής κ. Παρθένα Φουντουκίδου αναφορικά με τα λειτουργικά προβλήματα και την αύξηση των οργανικών θέσεων της ΔΟΥ Αριδαίας σας γνωρίζουμε τα εξής: 

1. Το Υπουργείο Οικονομικών γνωρίζει τα λειτουργικά προβλήματα των ΔΟΥ και καταβάλλει συνεχείς προσπάθειες για την ταχεία και αποτελεσματική αντιμετώπιση αυτών, με τη λήψη διαφόρων διοικητικών και νομοθετικών μέτρων και την υλοποίηση προγραμμάτων διοικητικού και μηχανολογικού εκσυγχρονισμού όλων των Υπηρεσιών του Υπουργείου (κατάρτιση νέου οργανισμού και κανονισμού λειτουργίας των Υπηρεσιών του Υπουργείου, μηχανολογικό εξοπλισμό αυτών και μηχανογράφηση των εργασιών τους με την εγκατάσταση ολοκληρωμένων πληροφοριακών συστημάτων όπως το TAXIS κλπ.). 

2. Το θέμα της αναδιαργάνωσης (εσωτερικής δομής-διάρθρωσης, ανακατανομής των οργανικών θέσεων κλπ.), και της λειτουργίας γενικά των ΔΥΟ και των λοιπών Υπηρεσιών του Υπουργείου Οικονομικών, θα αντιμετωπιστεί συνολικά σε νέα βάση με το νέο οργανισμό του Υπουργείου που καταρτίζεται και θα εκδοθεί σύντομα. Για την κατάρτιση αυτού θα ληφθούν υπόψη: 

α) Οι σημερινές σχετικές ανάγκες και προβλήματα κάθε Υπηρεσίας (όγκος εργασιών, μηχανογράφηση ή μη των εργασιών αυτής κλπ.). 

β) Οι υφιστάμενες υπηρεσιακές δυνατότητες (Υφιστάμενες οργανικές θέσεις και προσωπικό συνολικά, σε σχέση με τις Υπηρεσίες που πρέπει να στελεχωθούν κλπ.). 

3. Στο πλαίσιο της παραπάνω οργανωτικής αναδιάρθρωσης, θα γίνει συνολική αναδιάταξη - ανακατανομή των οργανικών θέσεων και του προσωπικού του Υπουργείου Οικονομικών μεταξύ των Υπηρεσιών αυτού, ώστε να καταστεί αποτελεσματικότερη η λειτουργία των Υπηρεσιών και να παρέχονται καλύτερες υπηρεσίες στους πολίτες. Για το σκοπό αυτό γίνεται μελέτη, επεξεργασία και ανάλυση των σχετικών στοιχείων, για την αντικειμενικότερη - δικαιότερη ανακατανομή του προσωπικού του Υπουργείου στις Υπηρεσίες αυτού, ανάλογα με τις ειδικότερες ανάγκες κάθε Υπηρεσίας, στο πλαίσιο του υφιστάμενου συνολικού αριθμού οργανικών θέσεων προσωπικού και υπηρετούντων υπαλλήλων (κατά κατηγορία, κλάδο και ειδικότητα). 

4. Ειδικότερα για τη ΔΟΥ Αριδαίας, σας γνωρίζουμε ότι σήμερα υπηρετούν σ' αυτή δεκατρείς (13) υπάλληλοι. Από την οργανική σύνθεση της ανωτέρω ΔΟΥ προβλέπεται να υπηρετούν δέκα τέσσερις (14) υπάλληλοι. Εξάλλου η έλλειψη προσωπικού στον εφοριακό κλάδο ανερχόμενη σε ποσοστό περίπου 20% καθιστά αδύνατη την κάλυψη του συνόλου των προβλεπόμενων οργανικών θέσεων. 

Παρ' όλα αυτά με την ολοκλήρωση των προσλήψεων του τελευταίου διαγωνισμού προβλέπεται η ενίσχυση με προσωπικό της ανωτέρω ΔΥΟ λαμβανομένου υπόψη και του περιορισμού του Νόμου που προβλέπει μία πρόσληψη για κάθε πέντε αποχωρούντες υπαλλήλους. 

Ο Υπουργός 

Γ. ΠΑΠΑΝΤΩΝΙΟΥ" 

29. Στην με αριθμό 1400/20-8-98 ερώτηση δόθηκε με το υπ' αριθμ. 18812/18-9-98 έγγραφο από τον Υφυπουργό Εσωτερικών, Δημοσίας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης με αριθμό 1400/20-8-1998 που κατέθεσε στη Βουλή ο Βουλευτής κ. Νικόλαος Κατσαρός, σχετικά με την εντοπιότητα για την πρόσληψη εποχιακού προσωπικού, σας πληροφορούμε ότι, η εντοπιότητα ισχύει για τους μόνιμους κατοίκους της επαρχίας στην περιφέρεια της οποίας θα εκτελεστούν οι εργασίες προτιμομένων μεταξύ αυτών των μονίμων κατοίκων του Δήμου ή της Κοινότητας στο οποίο θα εκτελεστούν οι εργασίες. Επομένως γίνεται αντιληπτό ότι η εντοποιότητα υπάρχει όχι στην 'Εδρα της Υπηρεσίας ή του Οργανισμού ή της Επιχείρησης όπως αναφέρεται στην ανωτέρω ερώτηση αλλά στον τόπο όπου γίνονται οι εργασίες για τους ανωτέρω φορείς. 

Ο Υφυπουργός 

ΣΤΑΥΡΟΣ ΜΠΕΝΟΣ" 

30. Στην με αριθμό 1407/20-8-98 ερώτηση δόθηκε με το υπ' αριθμ. 99/16-9-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του από 20-8-98 εγγράφου σας, σχετικά με την 1407/20-8-98 ερώτηση, που κατέθεσε ο Βουλευτής κ. Ν. Τσιαρτσιώνης, σας γνωρίζουμε τα εξής: 

Βασικός στόχος της φορολογικής πολιτικής του Υπουργείου Οικονομικών μέσα στα πλαίσια της ασκούμενης από την Κυβέρνηση δημοσιονομικής πολιτικής είναι η δίκαιη κατανομή των φρορολογικών βαρών και η προστασία του εισοδήματος των φορολουμένων. 

Οι αλλαγές που πρόκειται να γίνουν πάντα στα πλαίσια υλοποίησης της κυβερνητικής, πολιτικής και δημοσιονομικής εξυγίανσης μελετώνται αρμοδίως χωρίς να έχουν ληφθεί ακόμη οριστικές, αποφάσεις. 

Τα έσοδα του τακτικού προϋπολογισμού παρουσίασαν στο 7μηνο του 1998 ρυθμό αύξησης 14,9% έναντι του αντίστοιχου χρονικού διαστήματος του προηγουμένου οικονομικού έτους. Τα έσοδα αυτά συνίστανται οπό το έσοδα που εισπράττονται μέσω Δ.Ο.Υ. και Τελωνείων και εκείνα που εμφανίζονται μέσω Υπολόγου Συμψηφισμών. Τα τελευταία αφορούν κυρίως μη φορολογικά έσοδα, αποτελούν μόνο το 7% περίπου των συνολικών εσόδων του τακτικού προϋπολογισμού και ο ρυθμός αύξησής τους ανήλθε σε 31,5%. Τα έσοδα που εισπράττονται μέσω ΔΟΥ και Τελωνείων (93% των συνολικών εσόδων) παρουσίασαν ρυθμό αύξησης 13,8%, ο οποίος κρίνεται ιδιαίτερα θετικός και αντανακλά τις προσπάθειες που καταβάλλονται από τις υπηρεσίες του Υπουργείου Οικονομικών, για την είσπραξη των προβλεπομένων εσόδων. 

'Οσον αφορά τα έσοδα από ΦΠΑ σας πληροφορούμε ότι τα έσοδα ΦΠΑ τελωνείων δεν αποτελούν "τον ουσιαστικότερο δείκτη" δεδομένου ότι κατά πρώτον αποτελούν το 32% περίπου των συνολικών εσόδων ΦΠΑ και δεύτερον τα τελωνεία εισπράττουν ειδικές κατηγορίες ΦΠΑ όπως των εισαγομένων από χώρες εκτός Ευρωπαϊκής 'Ενωσης προϊόντων, καθώς και εκείνων που επιβάλλεται ειδικός φόρος κατανάλωσης (καύσιμα, καπνός, οινοπνευματώδη κλπ). Ο ΦΠΑ που εισπράττεται από τις ΔΟΥ αποτελεί το 68% περίπου των συνολικών εσόδων του φόρου αυτού, αφορά πλήθος υπηρεσιών και προϊόντων (τόσο των εγχωρίως παραγομένων όσο και των εισαγομένων από χώρες της Ευρωπαϊκής 'Ενωσης) και στο 7μηνο τρέχοντος οικονομικού έτους παρουσίασαν σημαντικό ρυθμό αύξησης 14,8%. 

Τα έσοδα από ΦΠΑ Τελωνείων κατά το 7μηνο 1/1-31/7/98 κινήθηκαν πράγματι με ρυθμό 6,07%. Το γεγονός αυτό οφείλεται κυρίως στη σημαντική μείωση της φορολογητέας βάσης για την επιβολή του ΦΠΑ στα πετρελαιοειδή προϊόντα, κάτι που είχε ως συνέπεια τη μείωση κατά 2,6% των εισπράξεων από το φόρο αυτό στο χρονικό διάστημα που προαναφέραμε. 

Ενδεικτικά σημειώνεται ότι, παρά την αλλαγή της ισοτιμίας του εθνικού νομίσματος, η φορολογητέα βάση για την επιβολή του ΦΠΑ στις 31/10/97 στο πετρέλαιο θέρμανσης ήταν 46.336 δραχμές/χιλιόμετρο, ενώ σήμερα (28-8-98) αυτή διαμορφώνεται στις 28.321 δραχμές/χιλιόλιτρο. Ανάλογες διαφορές παρουσιάζονται και στη φορολογητέα βάση των λοιπών πετρελαιοειδών προϊόντων, γεγονός πόυ οφείλεται στη ση-

  

 

  

Σελίδα 172 

μαντική πτώση των τιμών του πετρελαίου στη διεθνή αγορά. 

'Οσον αφορά τα αναφερόμενα ποσοστά είναι πραγματικά και κατά συνέπεια η θετική πορεία εκτέλεσης του προϋπολογισμού σ' ό,τι αφορά το σκέλος των εσόδων για το 7μηνο επιβεβαιώνεται απολύτως. 

Επισημαίνουμε επίσης ότι ο τρόπος (μέθοδος) υπολογισμού του ποσοστού (σύγκριση με τα αντίστοιχα του προηγούμενου έτους στοιχεία) είναι πάγιος και ως προς τα έσοδα Προϋπολογισμού και ως προς τα μη φορολογικά (μερίσματα κλπ). 

Συνεπώς δεν πρόκειται για τεχνητή ή πλασματική εικόνα. 

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ" 

31. Στην με αριθμό 1420/20-8-98 ερώτηση δόθηκε με το υπ' αριθμ. 3155/8-9-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 1420/20-8-98 που κατέθεσε στη Βουλή των Ελλήνων ο Βουλευτής κ. Δ Σιούφας, αναφορικά με το ΚΕΠΕΠ Καρδίτσας, σας γνωρίζουμε τα ακόλουθα: 

1. Λεπτομερής μελέτη εκσυγχρονισμού των εγκαταστάσεων και αποπεράτωσης της νέας πτέρυγας βρίσκεται στις υπηρεσίες του ΚΕΠΕΠ Καρδίτσας και έχει αρχίσει η διαδικασία που προβλέπεται για την εκτέλεση του έργου. Για το έργο έχει εξασφαλισθεί ποσό 250.000.000 δρχ. 

2. Ο εξοπλισμός ιδιαίτερα σε αναπηρικά αμαξίδια,θα εμπλουτισθεί άμεσα αφού έχει ξεκινήσει η διαδικασία προμήθειάς τους. 

3. Ο εξοπλισμός του Φυσικοθεραπευτηρίου βρίσκεται στη διαδικασία της προμήθειας και έχει γίνει η προκήρυξη μιας (1) θέσης του κλάδου ΤΕ Εργοθεραπείας ενώ γίνεται η προσπάθεια για την κάλυψη των θέσεων των φυσιοθεραπευτών. 

4. Με τη Δ1γ/12995/1.7.98 απόφαση του Υπουργείου Υγείας και Πρόνοιας έχει ζητηθεί από το ΑΣΕΠ η προκήρυξη πλήρωσης θέσεων τακτικού προσωπικού για προνοιακά ιδρύματα, μεταξύ των οποίων αρκετές θέσεις διαφόρων ειδικοτήτων προβλέπονται και για υπηρεσίες του ΠΙΚΠΑ. 

Σημειώνεται ότι μετά την ψήφιση του νομοσχεδίου "Ανάπτυξη του Εθνικού Συστήματος Κοινωνικής Φροντίδας και άλλες διατάξεις", θα αναθεωρηθεί άμεσα ο οργανισμός όλων των ΚΕΠΕΠ και θα ξεκινήσει η διαδικασία πρόσληψης του απαραίτητου προσωπικού που προβλέπεται στο νομοσχέδιο, ιδιαίτερα σε ειδικότητες που σχετίζονται με το σύγχρονο τρόπο φροντίδας παιδιών με ειδικές ανάγκες. 

5. Η νέα πτέρυγα θα αυξήσει το λειτουργικό χώρο του ΚΕΠΕΠ κατά 30% και ο καινούριος τρόπος φροντίδας, που έχει ήδη ξεκινήσει, θα δώσει τη δυνατότητα κάποια από τα παιδιά να κινηθούν σε προστατευμένες κατοικίες και κάποια σε κατάλληλα για την κατάστασή τους κέντρα. Η αύξηση του λειτουργικού χώρου θα δώσει τη δυνατότητα δημιουργίας επί μέρους μονάδων στο ΚΕΠΕΠ, που θα εξυπηρετούν την καλύτερη φροντίδα και τους στόχους αποκατάστασης καθενός από τους περιθαλπτομένους. 

Ο Υφυπουργός 

Θ. ΚΟΤΣΩΝΗΣ" 

32. Στην με αριθμό 1479/21-8-98 ερώτηση δόθηκε με το υπ' αριθμ. 3323/16-9-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της 1479/21-8-1998 ερώτησης που κατέθεσε στη Βουλή ο Βουλευτής κ. Βασ. Κεδίκογλου και διαβιβάσθηκε σε μας με το από 21-8-1998 έγγραφο της Βουλής σχετικά με την κληρονομία της Βασιλικής Τασούλα, σας γνωρίζουμε τα εξής, όσον αφορά το δική μας αρμοδιότητας θέμα: 

Η Βασιλική Κων. Τασούλα, με την από 3-3-1963 ιδιόγραφη διαθήκη της, που δημοσιεύθηκε με το αριθ. 269/29-1-1981 πρακτικό του Πρωτοδικείου Αθηνών, άφησε όλη την περιουσία της στο Ελληνικό Δημόσιο, με την υποχρέωση να ιδρύσει μ' αυτή Πρότυπη Γεωργική Σχολή για εκπαίδευση των αγροτοπαίδων στις ενδεικνυόμενες και επιβαλλόμενες από επιστημονική και οικονομική άποψη καλλιέργειες. 

Η περιουσία του κληρ/τος αυτού αποτελείται από δεκατέσσερα αστικά οικόπεδα, σε τρία από τα οποία υπάρχουν πεπαλαιωμένες οικοδομές, δεκατρία αγροτεμάχια και μία δασώδη έκταση. 

'Ολα ευρίσκονται στην Κοινότητα Ασμήνι Ιστιαίας Ευβοίας. 

Από τα ανωτέρω αγροτεμάχια είχε επιλεγεί από τη διαθέτιδα το εις θέση "Αγία Ελένη" παραθαλάσσιο συνολικής έκτασης 182 στρεμμάτων για την ίδρυση της Γεωργικής Σχολής, επίσης, η ίδια είχε εκδηλώσει την επιθυμία "ει δυνατόν" η οικία της στο Ασμήνι να χρησιμοποιηθεί για το σκοπό αυτό ως κτίριο. 

Για την εκτέλεση του σκοπού αυτού απευθυνθήκαμε στο Υπουργείο Γεωργίας και στο Υπουργείο Εθνικής Παιδείας και Θρησκευμάτων, ώστε να προσδιορισθεί, κατ' εφαρμογή των διατάξεων του άρθρου 49 Α. Ν. 2039/39, το ως εκ του σκοπού αρμόδιο Υπουργείο, για την εκτέλεση του παραπάνω έργου. 

Μετά από αλληλογραφία με τα δύο Υπουργεία,το Υπουργείο Γεωργίας μας γνώρισε με το 71769/8.11.1984 έγγραφό του, ότι είναι αρμόδιο για την ίδρυση της Πρότυπης Γεωργικής Σχολής. 

Με αυτά τα δεδομένα εκδόθηκε το από 28.3.1996 Π.Δ/γμα,με το οποίο υπήχθη η περιουσία του κληρ/τος Κούλας Τασούλα στην άμεση διαχείριση του Υπουργείου Οικονομικών και ορίστηκε με την τελευταία παράγραφό του, το Υπουργείο Γεωργίας, ως συναρμόδιο για την ίδρυση της Γεωργικής Σχολής στο Ασμήνι Ευβοίας, προς ικανοποίηση της βούλησης της διαθέτιδας, η οποία προστατεύεται με το άρθρο 109 του Συντάγματος. 

Το Υπουργείο Γεωργίας μας γνώρισε, με το 367732/18.12.97 έγγραφό του, ότι κρίνει σκόπιμο να ξεκινήσει εκπαιδευτικές δραστηριότητες, δηλ. την ίδρυση Τεχνικής Επαγγελματικής Σχολής στο Ν. Ευβοίας αξιοποιώντας το κληρ/μα Τασούλα,από το προσεχές σχολικό έτος και την αναπαλαίωση της παλαιάς διόροφης οικίας για κα στεγασθεί προσωρινά η Τ Ε Σ οπωρακηπευτικών μέχρι να κατασκευασθεί το κύριο εκπαιδευτικό συγκρότημα της ΤΕΣ-ΚΕΓΕ. 

Στη συνέχεια μας γνώρισε, με το 299427/6.3.98 έγγραφό του, ότι προέβη στις απαραίτητες ενέργειες, ώστε το έργο με την ονομασία "Δημιουργία Κέντρου Πληροφορικής Εκπαίδευης αγροτών - ΤΑΣ0ΥΛΑ - στην Εύβοια, να ενταχθεί σε σχετική ΣΑΕ 1998 στο Πρόγραμμα Δημοσίων Επενδύσεων, αρχικού προϋπ/σμού 100 εκατ. δραχμών. 

Το Υπουργείο Γεωργίας ως συναρμόδιο Υπουργείο, έχει την αποκλειστική αρμοδιότητα και ενεργήσει τις προκαταρκτικές εργασίες για την υλοποίηση του παραπάνω έργου, ήτοι σύνταξη μελέτης κλπ. και μόνα με την ολοκλήρωση των εργασιών αυτών θα ενημερωθεί η Υπηρεσία μας ώστε να προβεί στη διάθεση των απαιτουμένων πιστώσεων. 

Συνεπώς, αρμόδιο ν' απακτήσει στο ερώτημα σχετικά με τη σύνταξη μελέτης για την αποκατάσταση του κτιρίου κληρ/τος Τασούλα είναι το Υπουργείο Γεωργίας. 

Ο Υφυπουργός 

ΓΕΩΡΓΙΟΣ ΔΡΥΣ" 

33. Στην με αριθμό 1677/25-8-98 ερώτηση δόθηκε με το υπ' αριθμ. 6303/10-9-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της ερώτησης 1677/25-8-98 που κατέθεσε στη Βουλή των Ελλήνων ο Βουλευτής κ. Ιωάννης Παπαδημόπουλος, σας πληροφορούμε, από πλευράς δική μας αρμοδιότητάς, τα εξής: 

Η Κυβέρνηση υλοποιώντας σχετικά εξαγγελία της, προέβη στην αναμόρφωση του μισθολογίου των στελεχών των Ενόπλων Δυνάμεων, της Ελληνικής Αστυνομίας, του Πυροσβεστικού και του Λιμενικού Σώματος, εξαντλώντας όλα τα δυνατά περιθώρια του Κρατικού Προϋπολογισμού. 

Το προαναφερόμενα μισθολόγιο, που θεσπίσθηκε με το ν. 2448/96 παρέχει ουσιαστικές αυξήσεις στα εν λόγω στελέχη. Ειδικότερα με το νέο μισθολογικό νόμο αντιμετωπίζονται οι ειδικές συνθήκες εργασίας του στρατιωτικού και αστυνομικού 

 

 

  

Σελίδα 173 

προσωπικού με τη θέσπιση μηνιαίου επιδόματος ειδικής απασχόλησης, το οποίο είναι συνάρτηση του χώρου, των συνθηκών και του τρόπου απασχόλησης του προσωπικού αυτού. Ακόμη, με τις διατάξεις του άρθρου 18 του ν. 2592/98 "Αναπροσαρμογή συντάξεων πολιτικών συνταξιούχων του δημοσίου ρύθμιση συνταξιοδοτικών θεμάτων και άλλες διατάξεις" (ΦΕΚ 57 Α), προβλέπονται πρόσθετες βελτιώσεις για το στρατιωτικό προσωπικό από 1-1-1998. 

Εξάλλου, τα επιδόματα κινδύνου, μεταξύ των οποίων και το πτητικό επίδομα, που παρέχονται στους στρατιωτικούς των Ενόπλων Δυνάμεων αναπροσαρμόστηκαν από 1-1-1997, με την αριθμ. 2012981/1618/0022/ 31-12-96 κοινή υπουργική απόφαση, κατά ποσοστό 20% και από 11-6-1997, με την αριθμ. 2032990/3266/0022/ 16-5-98 κ.υ.α. κατά ποσοστό 10%, καθώς και από 1-1-1998, σύμφωνα με την παρ. 2 του άρθρου 3 του ν. 2448/96, κατά ποσοστό 4,7% (ποσοστό πληθωρισμού έτους 1997). 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ"). 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, θα ανακοινωθεί το δελτίο των επικαίρων ερωτήσεων της Τετάρτης 21 Οκτωβρίου 1998. 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρα 129 παρ.2&3 και 130 παρ.2&3 Καν. Βουλής) 

1. Η με αριθμό 19/19.10.98 επίκαιρη ερώτηση της Βουλευτού της Νέας Δημοκρατίας κ. 'Αννας Ψαρούδα-Μπενάκη προς τον Υπουργό Εθνικής Παιδείας και Θρησκευμάτων, σχετικά με την ανάκληση της απόφασης κατάργησης του 25ου Γυμνασίου-Λυκείου Πλάκας. 

2. Η με αριθμό 24/1/19.10.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον κύριο Πρωθυπουργό σχετικά με την πορεία της δικαστικής και διοικητικής έρευνας για τα γεγονότα της οδού Νιόβης, τις πολιτικές ευθύνες της Κυβέρνησης κλπ. 

Αυτή η επίκαιρη ερώτηση θα απαντηθεί από τον Υπουργό Δημόσιας Τάξης, τον κ. Ρωμαίο, σύμφωνα με όσα ειπώθηκαν από τον κύριο Πρόεδρο της Βουλής στη Διάσκεψη των Προέδρων. 

3. Η με αριθμό 20/19.10.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τους Υπουργούς Εθνικής Οικονομίας, Περιβάλλοντος-Χωροταξίας και Δημοσίων 'Εργων, σχετικά με την ένταξη για χρηματοδότηση από το 3ο Κοινοτικό Πλαίσιο Στήριξης, της κατασκευής του οδικού άξονα της Εύβοιας κλπ. 

4. Η με αριθμό 12/19.10.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τον Υπουργό Υγείας και Πρόνοιας, σχετικά με τη λήψη μέτρων για τη διευκόλυνση της κυκλοφορίας των ασθενοφόρων του Εθνικού Κέντρου 'Αμεσης Βοήθειας (ΕΚΑΒ) στα Νοσοκομεία. 

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 2&3 Καν. Βουλής) 

1. Η με αριθμό 11/19.10.98 επίκαιρη ερώτηση του Βουλευτή της Νέας Δημοκρατίας κ. Γεωργίου Αλογοσκούφη προς τους Υπουργούς Εθνικής Οικονομίας και Οικονομικών, Ανάπτυξης, Περιβάλλοντος, Χωροταξίας και Δημοσίων 'Εργων, σχετικά με δημοσιεύματα του Τύπου αναφερόμενα ότι στην κοινοπραξία που κατακυρώθηκε η πώληση των Καταστημάτων Αφορολογήτων Ειδών, νομικός σύμβουλος υπήρξε το δικηγορικό γραφείο του Διοικητή της Εθνικής Τράπεζας. 

2. Η με αριθμό 26/19.10.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Γεωργίας, σχετικά με τα προβλήματα που δημιουργούνται από την εφαρμογή του άρθρου 4 του ν. 2538, στους κτηνιάτρους, γεωπόνους κλπ. 

3. Η με αριθμό 16/19.10.98 επίκαιρη ερώτηση του Ανεξάρτητου Βουλευτή κ. Αναστασίου Παπαληγούρα προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων για την καλύτερη λειτουργία του Εθνικού Συστήματος Υγείας (ΕΣΥ). 

  

 

  

Σελίδα 174 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στην ημερήσια διάταξη της 

ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων, που είναι γραμμένα στην ημερήσια διάταξη. 

Υπουργείου Εθνικής Οικονομίας. 

Ψήφιση στο σύνολο του σχεδίου νόμου: "Ρυθμίσεις Θεμάτων της χρηματιστηριακής αγοράς, συγχώνευση Οργανισμού 'Υδρευσης Θεσσαλονίκης (Ο.Υ.Θ.) και Οργανισμού Αποχέτευσης Θεσσαλονίκης (Ο.Α.Θ.) και άλλες διατάξεις". 

Το νομοσχέδιο θα ψηφισθεί στο σύνολο κατά τη σημερινή συνεδρίαση. 

Υπουργείου Περιβάλλοντος, Χωροταξίας και Δημοσίων 'Εργων. 

Μόνη συζήτηση επί της αρχής, των άρθρων και του συνόλου του σχεδίου νόμου: "Εθνικό Κτηματολόγιο και άλλες διατάξεις". 

Θα αρχίσει η συζήτηση σήμερα. 

Υπουργείου Δικαιοσύνης. 

Μόνη συζήτηση επί της αρχής, των άρθρων και του συνόλου του σχεδίου νόμου: "Εφαρμογή των αποφάσεων 827/25.5.1993 και 955/8.11.1994 του Συμβουλίου Ασφαλείας των Ηνωμένων Εθνών με τις οποίες ιδρύθηκαν δύο Διεθνή Ποινικά Δικαστήρια για την εκδίκαση παραβιάσεων του διεθνούς ανθρωπιστικού δικαίου στο έδαφος της πρώην Γιουγκοσλαβίας και της Ρουάντα". 

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται. 

ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατήθηκε και θα συζητηθεί κατά τον Κανονισμό. 

Υπουργείου Εθνικής 'Αμυνας. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του Πρωτοκόλλου για την απαγόρευση ή τον περιορισμό της χρήσης ναρκών, παγίδων και άλλων μηχανισμών όπως τροποποιήθηκε στις 3 Μαΐου 1996 (Πρωτόκολλο ΙΙ όπως τροποποιήθηκε στις 3 Μαΐου 1996) προσαρτημένο στη Σύμβαση για την απαγόρευση ή τον περιορισμό της χρήσης ορισμένων συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα". 

Το νομοσχέδιο αυτό ψηφίστηκε ομόφωνα στη Διαρκή Επιτροπή. 

Ερωτάται το Σώμα: Γίνεται δεκτό το νομοσχέδιο; 

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Εθνικής 'Αμυνας: "Κύρωση του Πρωτοκόλλου για την απαγόρευση ή τον περιορισμό της χρήσης ναρκών, παγίδων και άλλων μηχανισμών, όπως τροποποιήθηκε στις 3 Μαϊου 1996 (Πρωτόκολλο ΙΙ όπως τροποποιήθηκε στις 3 Μαϊου 1996) προσαρτημένο στη Σύμβαση για την απαγόρευση ή τον περιορισμό της χρήσης ορισμένων συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα", έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής: 

''Κύρωση του Πρωτοκόλλου για την απαγόρευση ή τον περιορισμό της χρήσης ναρκών, παγίδων και άλλων μηχανισμών, όπως τροποποιήθηκε στις 3 Μαΐου 1996 (Πρωτόκολλο ΙΙ όπως τροποποιήθηκε στις 3 Μαΐου 1996),<%0> προσαρτημένο στη Σύμβαση για την απαγόρευση ή τον περιορισμό της χρήσης ορισμένων συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα 

'Αρθρο πρώτο

Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, το Πρωτόκολλο για την απαγόρευση ή τον περιορισμό της χρήσης ναρκών, παγίδων και άλλων μηχανισμών, όπως τροποποιήθηκε στις 3 Μαΐου 1996 (Πρωτόκολλο ΙΙ όπως τροποποιήθηκε στις 3 Μαΐου 1996), προσαρτημένο στη Σύμβαση για την απαγόρευση ή τον περιορισμό της χρήσης ορισμένων συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα, του οποίου το κείμενο σε πρωτότυπο στην αγγλική γλώσσα και σε μετάφραση στην ελληνική έχει ως εξής: 

  
Σελίδα 175 εώς και 193
σε PDF 



 

  

Σελίδα 194 

ΠΡΩΤΟΚΟΛΛΟ ΓΙΑ ΤΗΝ ΑΠΑΓΟΡΕΥΣΗ 'Η ΤΟΝ ΠΕΡΙΟΡΙΣΜΟ ΤΗΣ ΧΡΗΣΗΣ ΝΑΡΚΩΝ, ΠΑΓΙΔΩΝ ΚΑΙ ΑΛΛΩΝ ΜΗΧΑΝΙΣΜΩΝ ΟΠΩΣ ΤΡΟΠΟΠΟΙΗΘΗΚΕ ΣΤΙΣ 3 ΜΑΪΟΥ 1996 (ΠΡΩΤΟΚΟΛΛΟ ΙΙ ΟΠΩΣ ΤΡΟΠΟΠΟΙΗΘΗΚΕ ΣΤΙΣ 3 ΜΑΪΟΥ 1996), ΠΡΟΣΑΡΤΗΜΕΝΟ ΣΤΗ ΣΥΜΒΑΣΗ ΓΙΑ ΤΗΝ ΑΠΑΓΟΡΕΥΣΗ 'Η ΤΟΝ ΠΕΡΙΟΡΙΣΜΟ ΤΗΣ ΧΡΗΣΗΣ ΟΡΙΣΜΕΝΩΝ ΣΥΜΒΑΤΙΚΩΝ ΟΠΛΩΝ ΠΟΥ ΜΠΟΡΟΥΝ ΝΑ ΘΕΩΡΗΘΟΥΝ ΩΣ ΕΞΑΙΡΕΤΙΚΩΣ ΕΠΙΒΛΑΒΗ 'Η ΩΣ ΠΡΟΚΑΛΟΥΝΤΑ ΑΔΙΑΚΡΙΤΩΣ ΑΠΟΤΕΛΕΣΜΑΤΑ 

ΑΡΘΡΟ 1: ΤΡΟΠΟΠΟΙΗΜΕΝΟ ΠΡΩΤΟΚΟΛΛΟ

Το Πρωτόκολλο για την απαγόρευση ή τον περιορισμό της χρήσης ναρκών, παγίδων και άλλων μηχανισμών (Πρωτόκολλο ΙΙ), προσαρτημένο στη Σύμβαση για την απαγόρευση ή τον περιορισμό στη χρήση ορισμένων συμβατικών όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα ("η Σύμβαση") τροποποιείται δια του παρόντος. Το κείμενο του Πρωτοκόλλου μετά την τροποποίηση έχει ως εξής: 

Πρωτόκολλο για την απαγόρευση ή τον περιορισμό της χρήσης ναρκών, παγίδων και άλλων μηχανισμών, όπως τροποποιήθηκε στις 3 Μαΐου 1996 (Πρωτόκολλο όπως τροποποιήθηκε στις 3 Μαΐου 1996) 

'Αρθρο 1

Πεδίο εφαρμογής

1. Το παρόν Πρωτόκολλο αφορά τη χερσαία χρήση ναρκών, παγίδων και άλλων μηχανισμών που ορίζονται στο παρόν, συμπεριλαμβανομένων ναρκών που τοποθετούνται με σκοπό να αποκλείσουν ακτές, διαβάσεις υδάτινων οδών ή διαβάσεις ποταμών, αλλά δεν έχει εφαρμογή στη χρήση ναρκών κατά πλοίων στη θάλασσα ή σε υδάτινες οδούς της ενδοχώρας. 

'Αρθρο 2

Ορισμοί

Για τους σκοπούς του παρόντος Πρωτοκόλλου: 

1. Ο όρος "νάρκη" σημαίνει κάθε πολεμοφόδιο που τοποθετείται υπό το έδαφος, επί του εδάφους ή κοντά στο έδαφος ή σε άλλη περιοχή επιφάνειας και προορίζεται να εκραγεί με την παρουσία, την προσέγγιση ή την επαφή ενός προσώπου ή ενός οχήματος. 

2. Ο όρος "εξ αποστάσεως εξαπολυόμενη νάρκη" σημαίνει μία νάρκη που δεν έχει τοποθετηθεί σε μία θέση, αλλά εξαπολύεται από πυροβόλα, πυραύλους, όλμους ή παρόμοια μέσα ή ρίπτεται από αεροσκάφος. Οι νάρκες που εξαπολύονται από χερσαίο σύστημα από απόσταση μικρότερη των 500 μέτρων δεν θεωρούνται ως "εξ αποστάσεως εξαπολυόμενες", υπό την προϋπόθεση ότι χρησιμοποιούνται σύμφωνα με το άρθρο 5 και άλλα συναφή άρθρα του παρόντος Πρωτοκόλλου. 

3. Ο όρος "νάρκη κατά προσωπικού" σημαίνει μία νάρκη που έχει κυρίως σχεδιασθεί έτσι ώστε να εκρήγνυται με την παρουσία, προσέγγιση ή επαφή ενός προσώπου και που αχρηστεύει, τραυματίζει ή φονεύει ένα ή περισσότερα πρόσωπα. 

4. Ο όρος "παγίδα" σημαίνει ένα μηχανισμό ή υλικό που έχει σχεδιασθεί, κατασκευασθεί ή προσαρμοσθεί έτσι ώστε να φονεύει ή να τραυματίζει και που τίθεται σε λειτουργία απροσδόκητα όταν ένα πρόσωπο αγγίξει ή προσεγγίσει ένα φαινομενικά αβλαβές αντικείμενο ή κάνει μία φαινομενικά ασφαλή πράξη. 

5. Ο όρος "άλλοι μηχανισμοί" σημαίνει πολεμοφόδια και μηχανισμούς, τοποθετούμενους δια χειρός, συμπεριλαμβανομένων και αυτοσχέδιων εκρηκτικών μηχανισμών, που έχουν σχεδιασθεί έτσι ώστε να φονεύουν, τραυματίζουν ή προκαλούν βλάβες και που ενεργοποιούνται δια χειρός, με τηλεχειρισμό ή αυτομάτως μετά την πάροδο κάποιου χρονικού διαστήματος. 

6. Ο όρος "στρατιωτικός στόχος" σημαίνει, προκειμένου περί αντικειμένων, κάθε αντικείμενο που εκ της φύσεως, της θέσεως, του σκοπού ή της χρήσεώς του συμβάλλει αποτελεσματικά σε στρατιωτική δράση και του οποίου η ολική ή μερική καταστροφή, κατάληψη ή εξουδετέρωση, υπό τις εκάστοτε περιστάσεις, προσφέρει σαφές στρατιωτικό πλεονέκτημα. 

7. Ο όρος "πολιτικά αντικείμενα" σημαίνει όλα τα αντικείμενα που δεν αποτελούν στρατιωτικούς στόχους, όπως αυτοί ορίζονται στην παράγραφο 6 του παρόντος άρθρου. 

8. "Ναρκοπέδιο" είναι μία προσδιορισμένη περιοχή όπου έχουν τοποθετηθεί νάρκες<M^. "ναρκοθετημένη περιοχή" είναι μία περιοχή που είναι επικίνδυνη λόγω της παρουσίας ναρκών<M^. "εικονικό ναρκοπέδιο" σημαίνει μία περιοχή ελεύθερη ναρκών, που ομοιάζει με ναρκοπέδιο. Ο όρος "ναρκοπέδιο" περιλαμβάνει και τα εικονικά ναρκοπέδια. 

9. Ο όρος "καταγραφή" σημαίνει μία σωματική, διοικητική και τεχνική ενέργεια, που γίνεται με σκοπό την καταγραφή σε επίσημα πρακτικά, όλων των διαθέσιμων πληροφοριών που διευκολύνουν τον εντοπισμό ναρκοπεδίων, ναρκοθετημένων περιοχών, ναρκών, παγίδων και άλλων μηχανισμών. 

10. Ο όρος "μηχανισμός αυτοκαταστροφής" σημαίνει ένα ενσωματωμένο ή εξωτερικώς προσαρμοσμένο μηχανισμό αυτόματης λειτουργίας, που εξασφαλίζει την καταστροφή των πολεμοφοδίων στα οποία αυτός είναι ενσωματωμένος ή προσαρμοσμένος. 

11. Ο όρος "μηχανισμός αυτοεξουδετέρωσης" σημαίνει ένα ενσωματωμένο μηχανισμό αυτόματης λειτουργίας, που καθιστά ανίκανα προς λειτουργία τα πολεμοφόδια στα οποία αυτός είναι ενσωματωμένος. 

12. Ο όρος "αυτοαπενεργοποίηση" σημαίνει να καταστεί ένα πολεμοφόδιο ανίκανο προς λειτουργία δια της οριστικής αφαιρέσεως ενός εξαρτήματος, π.χ. μιας μπαταρίας, που είναι απαραίτητη για τη λειτουργία του πολεμοφοδίου. 

13. Ο όρος "τηλεχειρισμός" σημαίνει χειρισμό με εντολές διδόμενες εξ αποστάσεως. 

14. Ο όρος "μηχανισμός κατά του αγγίγματος" σημαίνει ένα μηχανισμό που προορίζεται να προστατεύει μία νάρκη και που αποτελεί μέρος ή είναι συνδεδεμένος ή βρίσκεται κάτω από τη νάρκη και που ενεργοποιείται όταν γίνει προσπάθεια ψηλάφισης της νάρκης. 

15. Ο όρος "μεταφορά" περιλαμβάνει επιπλέον της φυσικής μετακινήσεως ναρκών από και προς την εθνική επικράτεια, τη μεταβίβαση της κυριότητας ή του ελέγχου επί των ναρκών, αλλά δεν περιλαμβάνει τη μεταβίβαση της επικράτειας που περιέχει τις τοποθετημένες νάρκες. 

'Αρθρο 3

Γενικοί περιορισμοί στη χρήση ναρκών, παγίδων και άλλων μηχανισμών

1. Το παρόν άρθρο έχει εφαρμογή στα εξής: 

α. νάρκες, 

β. παγίδες, 

γ. άλλους μηχανισμούς. 

2. Κάθε υψηλό Συμβαλλόμενο Μέρος ή Μέρος μιας σύγκρουσης είναι, σύμφωνα με τις διατάξεις του παρόντος Πρωτοκόλλου, υπεύθυνο για όλες τις νάρκες, παγίδες και άλλους μηχανισμούς που χρησιμοποιεί το ίδιο, και αναλαμβάνει να τις εκκαθαρίσει, αφαιρέσει, καταστρέψει ή διατηρήσει, όπως ορίζει το 'Αρθρο 10 του παρόντος Πρωτοκόλλου. 

3. Απαγορεύεται σε κάθε περίπτωση η χρήση ναρκών, παγίδων ή άλλων μηχανισμών που έχουν σχεδιασθεί έτσι ή η φύση τους είναι τέτοια που να προκαλεί περιττό τραυματισμό ή πόνο. 

4. Τα όπλα στα οποία έχει εφαρμογή το παρόν άρθρο θα συμμορφώνονται αυστηρά με τα πρότυπα και τους περιορισμούς που τίθενται στο Τεχνικό Παράρτημα για κάθε ιδιαίτερη κατηγορία. 

Απαγορεύεται η χρήση ναρκών, παγίδων ή άλλων μηχανισμών, που χρησιμοποιούν μηχανισμό ή συσκευή ειδικά σχεδιασμένη να εκρήγνυται με την παρουσία των κοινών εν χρήσει ανιχνευτών ναρκών, εξαιτίας της μαγνητικής ή άλλης επίδρασης άνευ επαφής, κατά τη συνήθη χρήση σε επιχειρήσεις ανίχνευσης. 



 

  

Σελίδα 195 

6. Απαγορεύεται η χρήση αυτοαπενεργοποιούμενης νάρκης εξοπλισμένης με μηχανισμό κατά του αγγίγματος, που είναι σχεδιασμένη κατά τέτοιο τρόπο ώστε ο μηχανισμός κατά του αγγίγματος να είναι σε θέση να λειτουργήσει αφού η νάρκη παύσει να είναι σε θέση να λειτουργήσει. 

7. Απαγορεύεται σε κάθε περίσταση να στραφούν όπλα επί των οποίων έχει εφαρμογή το παρόν άρθρο, κατά του άμαχου πληθυσμού γενικώς ή κατά μεμονωμένων πολιτών ή πολιτικών στόχων είτε αυτό γίνεται επιθετικώς είτε αμυντικώς είτε ως αντίποινα. 

8. Η αδιάκριτη χρήση όπλων επί των οποίων έχει εφαρμογή το παρόν άρθρο, απαγορεύεται. Ως αδιάκριτη χρήση εννοείται κάθε τοποθέτηση τέτοιων όπλων: 

(α) που δεν βρίσκονται επί ενός στρατιωτικού στόχου ή δεν κατευθύνονται προς ένα στρατιωτικό στόχο. Σε περίπτωση αμφιβολίας για το εάν ένα αντικείμενο που υπό κανονικές συνθήκες είναι αφιερωμένο σε πολιτικούς σκοπούς, όπως ένας τόπος λατρείας, ένα σπίτι ή άλλη κατοικία ή ένα σχολείο χρησιμοποιείται κατά τρόπο που να συμβάλλει αποτελεσματικά σε στρατιωτική δράση, θα τεκμαίρεται ότι δεν χρησιμοποιείται κατά τέτοιον τρόπο. 

(β) που χρησιμοποιούν μέθοδο ή μέσο εκτόξευσης που δεν μπορεί να κατευθυνθεί προς συγκεκριμένο στρατιωτικό στόχο, ή 

(γ) που μπορεί να αναμένεται ότι θα προκαλέσει συνεπακόλουθη απώλεια ζωής πολίτη, τραυματισμό πολιτών, βλάβη πoλιτικών στόχων ή συνδυασμό αυτών σε βαθμό υπερβολικό σε σχέση με το συγκεκριμένο ή άμεσο προσδοκώμενο στρατιωτικό πλεονέκτημα. 

9. Ορισμένοι σαφώς διακεκριμένοι και απομακρυσμένοι στρατιωτικοί στόχοι που βρίσκονται σε μία πόλη, κωμόπολη ή χωριό σε άλλη περιοχή που περιέχει παρόμοια συγκέντρωση πολιτών ή πολιτικών αντικειμένων, δεν πρέπει να θεωρούνται ως ενιαίος στρατιωτικός στόχος. 

10. Πρέπει να λαμβάνονται όλες οι εφικτές προφυλάξεις για να προστατεύονται οι άμαχοι από τις συνέπειες των όπλων επί των οποίων έχει εφαρμογή το παρόν άρθρο. Εφικτές προφυλάξεις είναι οι προφυλάξεις που μπορούν να εφαρμοσθούν ή είναι πρακτικώς δυνατόν να εφαρμοσθούν λαμβανομένων υπόψη όλων των περιστάσεων που επικρατούν εκάστοτε, περιλαμβανομένων ανθρωπιστικών και στρατιωτικών παραγόντων. Οι περιστάσεις αυτές περιλαμβάνουν, όχι περιοριστικώς, τα εξής: 

(α) Τις βραχυχρόνιες και μακροχρόνιες επιπτώσεις των ναρκών στον τοπικό άμαχο πληθυσμό, όσο υπάρχει το ναρκοπέδιο. 

(β) Τα πιθανά μέτρα προστασίας των αμάχων (π.χ. περίφραξη, σηματοδότηση, προειδοποίηση και παρακολούθηση). 

(γ) Την ύπαρξη και το εφικτό χρήσεως εναλλακτικών λύσεων και 

(δ) Τις βραχυχρόνιες και μακροχρόνιες στρατιωτικές απαιτήσεις ενός ναρκοπεδίου. 

11. Αποτελεσματική προειδοποίηση θα δίνεται σε κάθε περίπτωση τοποθέτησης ναρκών, παγίδων και άλλων μηχανισμών που μπορούν να θίξουν τον άμαχο πληθυσμό, εκτός εάν οι περιστάσεις δεν το επιτρέπουν. 

'Αρθρο 4

Περιορισμοί στη χρήση ναρκών κατά προσωπικού

Απαγορεύεται η χρήση ναρκών κατά προσωπικού που δεν είναι ανιχνεύσιμες, όπως ορίζονται στην παράγραφο 2 του Τεχνικού Παραρτήματος. 

'Αρθρο 5

Περιορισμοί στη χρήση ναρκών κατά προσωπικού

άλλων από τις εξ αποστάσεως εξαπολυόμενες 

νάρκες

1. Το παρόν άρθρο έχει εφαρμογή σε νάρκες άλλες από τις εξ αποστάσεως εξαπολυόμενες νάρκες. 

2. Απαγορεύεται η χρήση όπλων επί των οποίων έχει εφαρμογή το παρόν άρθρο και τα οποία δεν είναι σύμφωνα με τις διατάξεις περί αυτοκαταστροφής και αυτοαπενεργοποίησης που περιέχονται στο Τεχνικό Παράρτημα, εκτός εάν: 

(α) Αυτά τα όπλα είναι τοποθετημένα μέσα σε περιοχή, η περίμετρος της οποίας είναι σημαδεμένη, όπου παρακολουθούνται από στρατιωτικό προσωπικό και προστατεύονται με περίφραξη ή άλλο μέσο έτσι ώστε να αποκλείεται αποτελεσματικώς η παρουσία αμάχων στην περιοχή. Το μαρκάρισμα πρέπει να είναι ευδιάκριτο και ανθεκτικό και πρέπει να είναι ορατό τουλάχιστον από ένα πρόσωπο που πρόκειται να εισέλθει στη σημαδεμένη περιοχή, και 

(β) Αυτά τα όπλα εκκαθαρισθούν πριν εγκαταλειφθεί η περιοχή, εκτός εάν η περιοχή παραδοθεί στις δυνάμεις άλλου κράτους που αποδέχεται την ευθύνη για τη διατήρηση των προστατευτικών μέτρων που απαιτούνται από το παρόν άρθρο και για την εν συνεχεία εκκαθάριση αυτών των όπλων. 

3. 'Ενα Μέρος εμπλεκόμενο σε σύγκρουση απαλλάσσεται από την υποχρέωση περαιτέρω συμμορφώσεως προς τις διατάξεις των υποπαραγράφων 2(α) και 2(β) του παρόντος άρθρου, μόνον εφόσον η συμμόρφωση αυτή έχει καταστεί ανέφικτη λόγω απώλειας του ελέγχου της περιοχής συνεπεία στρατιωτικής δράσης του εχθρού, περιλαμβανομένων και καταστάσεων όπου η άμεση στρατιωτική δράση του εχθρού καθιστά τη συμμόρφωση αδύνατη. Εάν το Μέρος αυτό ανακτήσει τον έλεγχο της περιοχής, θα επαναλάβει τη συμμόρφωση προς τις διατάξεις των υποπαραγράφων 2(α) και 2(β) του παρόντος άρθρου. 

4. Εάν οι δυνάμεις ενός Μέρους εμπλεκόμενου σε σύγκρουση αποκτήσουν τον έλεγχο μιας περιοχής όπου βρίσκονται τοποθετημένα όπλα επί των οποίων έχει εφαρμογή το παρόν άρθρο, αυτές οι δυνάμεις, και στο μέγιστο βαθμό που αυτό είναι δυνατόν, θα διατηρήσουν και εάν χρειασθεί θα εγκαταστήσουν τα προστατευτικά μέσα που ορίζονται στο παρόν άρθρο μέχρι να γίνει εκκαθάριση αυτών των όπλων. 

5. 'Ολα τα δυνατά μέτρα πρέπει να λαμβάνονται ώστε να αποτρέπεται η άνευ άδειας αφαίρεση, παραμόρφωση, καταστροφή ή απόκρυψη οποιουδήποτε μηχανισμού, συστήματος ή υλικού που χρησιμοποιείται για την εγκατάσταση της περιμέτρου μιας σημαδεμένης περιοχής. 

6. 'Οπλα επί των οποίων έχει εφαρμογή το παρόν άρθρο και τα οποία εξακοντίζουν θραύσματα σε οριζόντιο τόξο με γωνία μικρότερη των 90 μοιρών και είναι τοποθετημένα επί ή υπεράνω του εδάφους, μπορούν να χρησιμοποιούνται χωρίς τα μέτρα που προβλέπονται από την υποπαράγραφο 2(α) του παρόντος άρθρου για μέγιστη περίοδο εβδομήντα δύο (72) ωρών, εάν: 

(α) είναι τοποθετημένα σε άμεση εγγύτητα με τη στρατιωτική μονάδα που τα έχει τοποθετήσει, και 

(β) η περιοχή παρακολουθείται από στρατιωτικό προσωπικό για να εξασφαλίζεται ο αποτελεσματικός αποκλεισμός αμάχων. 

'Αρθρο 6

Περιορισμοί στη χρήση εξ αποστάσεως 

εξαπολυόμενων ναρκών

1. Απαγορεύεται η χρήση εξ αποστάσεως εξαπολυόμενων ναρκών εκτός εάν αυτές είναι καταχωρημένες σύμφωνα με την υποπαράγραφο 1(β) του Τεχνικού Παραρτήματος. 

2. Απαγορεύεται η χρήση εξ αποστάσεως εξαπολυόμενων ναρκών κατά προσωπικού οι οποίες δεν είναι σύμφωνες με τις διατάξεις περί αυτοκαταστροφής και αυτοεξουδετέρωσης που περιέχονται στο Τεχνικό Παράρτημα. 

3. Απαγορεύεται η χρήση εξ αποστάσεως εξαπολυόμενων ναρκών, άλλων από τις νάρκες κατά προσωπικού, εκτός εάν, και στο βαθμό που αυτό είναι εφικτό, είναι εξοπλισμένες με αποτελεσματικό μηχανισμό αυτοκαταστροφής ή αυτοεξουδετέρωσης και φέρουν εφεδρικό σύστημα απενεργοποίησης σχεδιασμένο κατά τρόπο που να παύσει η νάρκη να λειτουργεί ως νάρκη όταν δεν εξυπηρετεί πλέον τους στρατιωτικούς σκοπούς για τους οποίους τοποθετήθηκε. 

4. Για κάθε εξαπόλυση ή ρίψη εξ αποστάσεως εξαπολυόμενων ναρκών που μπορούν να θίγουν τον άμαχο πληθυσμό, 

  


 

  

Σελίδα 196 

θα δίνεται αποτελεσματική προειδοποίηση, εκτός εάν οι περιστάσεις δεν το επιτρέπουν. 

'Αρθρο 7

Απαγόρευση της χρήσης παγίδων 

και άλλων μηχανισμών

1. Χωρίς να θίγονται οι κανόνες του διεθνούς δικαίου που έχουν εφαρμογή σε ένοπλες συγκρούσεις και που αφορούν τις περιπτώσεις προδοσίας και απιστίας, απαγορεύεται σε κάθε περίπτωση η χρήση παγίδων και άλλων μηχανισμών που καθ' οιονδήποτε τρόπο έχουν προσαρμοσθεί ή σχετίζονται με τα εξής: 

(α) διεθνώς αναγνωρισμένα προστατευτικά εμβλήματα, σημεία ή σήματα, 

(β) ασθενείς, τραυματίες ή νεκρούς ανθρώπους, 

(γ) τόπους ταφής ή αποτέφρωσης ή τάφους, 

(δ) ιατρικές εγκαταστάσεις, ιατρικό εξοπλισμό, ιατρικά εφόδια ή ιατρικές μεταφορές, 

(ε) παιδικά παιχνίδια ή άλλα φορητά αντικείμενα ή προϊόντα ειδικά σχεδιασμένα για το τάισμα, την υγεία, την υγιεινή, την ένδυση ή την εκπαίδευση παιδιών, 

(στ) τρόφιμα ή ποτά, 

(ζ) σύνεργα ή συσκευές μαγειρείου, εκτός από τα ευρισκόμενα σε στρατιωτικές εγκαταστάσεις, στρατιωτικές θέσεις ή στρατιωτικές αποθήκες εφοδίων, 

(η) αντικείμενα που έχουν σαφώς θρησκευτική φύση, 

(θ) ιστορικά μνημεία, έργα τέχνης ή τόποι λατρείας που αποτελούν την πολιτιστική ή πνευματική κληρονομία των λαών, ή 

(ι) ζώα ή πτώματα ζώων. 

2. Απαγορεύεται να χρησιμοποιούνται παγίδες ή άλλες συσκευές με μορφή φαινομενικά αβλαβών φορητών αντικειμένων, που έχουν ειδικά σχεδιασθεί και κατασκευασθεί για να περιέχουν εκρηκτική ύλη. 

3. Χωρίς να θίγονται οι διατάξεις του άρθρου 3, απαγορεύεται η χρήση όπλων επί των οποίων έχει εφαρμογή το παρόν άρθρο, σε μία πόλη, κωμόπολη ή χωριό ή σε άλλη περιοχή που περιέχει παρόμοια συγκέντρωση πολιτών, όπου δεν λαμβάνει χώρα μάχη μεταξύ χερσαίων δυνάμεων ούτε φαίνεται ότι επίκειται τέτοια, εκτός εάν: 

(α) έχουν τοποθετηθεί πάνω σε ένα στρατιωτικό αντικείμενο ή πλησιέστατα σε αυτό, ή 

(β) έχουν ληφθεί μέτρα για την προστασία των αμάχων από τις συνέπειές τους π.χ. με την τοποθέτηση φρουράς, την έκδοση προειδοποιήσεων ή την εγκατάσταση περιφράξεων. 

'Αρθρο 8

Μεταφορές

1. Προς το σκοπό της προώθησης των σκοπών του παρόντος Πρωτοκόλλου, κάθε Υψηλό Συμβαλλόμενο Μέρος: 

(α) αναλαμβάνει να μη μεταφέρει νάρκες των οποίων η χρήση απαγορεύεται από το παρόν Πρωτόκολλο, 

(β) αναλαμβάνει να μη μεταφέρει νάρκες προς οποιονδήποτε αποδέκτη άλλον από ένα κράτος ή μία κρατική υπηρεσία εξουσιοδοτημένη να παραλαμβάνει τα μεταφερόμενα, 

(γ) αναλαμβάνει να εμποδίζει τη μεταφορά ναρκών των οποίων η χρήση απαγορεύεται από το παρόν Πρωτόκολλο. Ιδιαιτέρως, κάθε Υψηλό Συμβαλλόμενο Μέρος αναλαμβάνει να μη μεταφέρει νάρκες κατά προσωπικού προς κράτη που δεν έχουν δεσμευθεί με το παρόν Πρωτόκολλο, εκτός εάν το παραλαμβάνον κράτος συμφωνήσει να εφαρμόσει το παρόν Πρωτόκολλο, και 

(δ) αναλαμβάνει να εξασφαλίζει ότι κάθε μεταφορά σύμφωνα με το παρόν άρθρο θα γίνεται με πλήρη τήρηση, τόσο από το μεταφέρον όσο και το παραλαμβάνον κράτος, των σχετικών διατάξεων του παρόντος Πρωτοκόλλου και των ισχυόντων κανονισμών του διε- θνούς ανθρωπιστικού δικαίου. 

2. Σε περίπτωση που κάποιο Υψηλό Συμβαλλόμενο Μέρος δηλώσει ότι θα αναβάλει τη συμμόρφωσή του προς συγκεκριμένες διατάξεις σχετικά με τη χρήση ορισμένων ναρκών, όπως προβλέπεται στο Τεχνικό Παράρτημα, η υποπαράγραφος 1(α) του παρόντος άρθρου θα έχει εν τούτοις εφαρμογή σε αυτές τις νάρκες. 

3. 'Ολα τα Υψηλά Συμβαλλόμενα Μέρη, μέχρι να τεθεί σε ισχύ το παρόν Πρωτόκολλο, θα απέχουν από κάθε ενέργεια που Θα μπορούσε να είναι αντίθετη με τις διατάξεις της υποπαραγράφου 1(α) του παρόντος άρθρου. 

'Αρθρο 9

Καταγραφή και χρήση πληροφοριών για ναρκοπέδια, ναρκο-

θετημένες περιοχές, νάρκες, παγίδες 

και άλλους μηχανισμούς

1. 'Ολες οι πληροφορίες που αφορούν ναρκοπέδια, ναρκοθετημένες περιοχές, νάρκες, παγίδες και άλλους μηχανισμούς, θα καταγράφονται σύμφωνα με τις διατάξεις του Τεχνικού Παραρτήματος. 

2. Αυτά τα πρακτκά καταγραφής θα διατηρούνται από τα μέρη μιας σύγκρουσης, τα οποία χωρίς καθυστέρηση μετά την παύση των ενεργών εχθροπραξιών, θα λαμβάνουν όλα τα αναγκαία και κατάλληλα μέτρα, περιλαμβανομένης και της χρήσης αυτών των πληροφοριών, για να προστατεύσουν τους αμάχους από τις συνέπειες των ναρκοπεδίων, ναρκοθετημένων περιοχών, ναρκών, παγίδων και άλλων μηχανισμών που βρίσκονται σε περιοχές υπό τον έλεγχό τους. 

Ταυτοχρόνως θα θέτουν στη διάθεση του άλλου μέρους της σύγκρουσης και στο Γενικό Γραμματέα των Ηνωμένων Εθνών όλες αυτές τις πληροφορίες που έχουν στη διάθεσή τους σχετικά με ναρκοπέδια, ναρκοθετημένες περιοχές, νάρκες, παγίδες και άλλους μηχανισμούς που έχουν τοποθετηθεί από αυτούς σε περιοχές που δεν είναι πλέον υπό τον έλεγχό τους. Ωστόσο, γα λόγους αμοιβαιότητας, όταν οι δυνάμεις ενός μέρους σύγκρουσης βρίσκονται στην επικράτεια ενός αντίπαλου μέρους, κάθε μέρος μπορεί να μην κοινολογήσει αυτές τις πληροφορίες στο Γενικό Γραμματέα και στο άλλο μέρος, στο βαθμό που λόγοι ασφαλείας απαιτούν αυτήν τη μη κοινολόγηση, μέχρι τη στιγμή που κανένα μέρος δεν θα βρίσκεται στην επικράτεια του άλλου. Στην τελευταία αυτή περίπτωση, οι μη κοινολογηθείσες πληροφορίες θα αποκαλύπτονται μόλις το επιτρέψουν οι λόγοι ασφαλείας. 'Οποτε είναι δυνατόν, τα μέρη της σύγκρουσης θα μεριμνούν με κοινή συμφωνία για την παροχή αυτών των πληροφοριών στον ταχύτερο δυνατό χρόνο και με τρόπο που θα είναι σύμφωνος με τα συμφέροντα ασφαλείας κάθε μέρους. 

3. Το παρόν άρθρο δεν θίγει τις διατάξεις των άρθρων 10 και 12 του παρόντος Πρωτοκόλλου. 

'Αρθρο 10

Αφαίρεση ναρκοπεδίων, ναρκοθετημένων περιοχών, ναρ-

κών, παγίδων και άλλων μηχανισμών 

και διεθνής συνεργασία

1. Χωρίς καθυστέρηση μετά τη λήξη των ενεργών εχθροπραξιών, όλα τα ναρκοπέδια, οι ναρκοθετημένες περιοχές, οι νάρκες, οι παγίδες και οι άλλοι μηχανισμοί θα εκκαθαρίζονται, αφαιρούνται, καταστρέφονται ή διατηρούνται σύμφωνα με το άρθρο 3 και την παρ. 2 του άρθρου 5 του παρόντος Πρωτοκόλλου. 

2. Τα Υψηλά Συμβαλλόμενα Κράτη και τα μέρη μιας σύγκρουσης έχουν την ευθύνη αυτή σε σχέση με ναρκοπέδια, ναρκοθετημένες περιοχές, νάρκες, παγίδες και άλλους μηχανισμούς σε περιοχές που είναι υπό τον έλεγχό τους. 

3. Σε σχέση με τα ναρκοπέδια, τις ναρκοθετημένες περιοχές, τις νάρκες, τις παγίδες και τους άλλους μηχανισμούς που έχει τοποθετήσει ένα μέρος σε περιοχές τις οποίες δεν έχει πλέον υπό τον έλεγχό του, αυτό το μέρος θα δίδει στο μέρος που έχει τον έλεγχο της περιοχής, σύμφωνα με την παρ. 2 του παρόντος άρθρου, και στον βαθμό που επιτρέπει αυτό το μέρος, τεχνική και υλική βοήθεια που απαιτείται για την εκπλήρωση αυτής της ευθύνης. 

4. 'Οποτε είναι αναγκαίο, τα μέρη θα προσπαθούν να επιτυγχάνουν συμφωνία, τόσο μεταξύ τους όσο και με άλλα κράτη και διεθνείς οργανισμούς εφόσον χρειάζεται, για την 

  


 

  

Σελίδα 197 

παροχή τεχνικής και υλικής βοήθειας, περιλαμβανομένης όπου χρειάζεται και της ανάληψης κοινών επιχειρήσεων για την εκπλήρωση αυτών των ευθυνών. 

'Αρθρο 11

Τεχνολογική συνεργασία και συνδρομή

1. Κάθε Υψηλό Συμβαλλόμενο Μέρος αναλαμβάνει να διευκολύνει και θα δικαιούται να συμμετέχει στην πληρέστερη δυνατή ανταλλαγή εξοπλισμών, υλικών και επιστημονικών και τεχνολογικών πληροφοριών σχετικά με την εφαρμογή του παρόντος Πρωτοκόλλου και των μέσων εκκαθάρισης των ναρκών. Ιδιαιτέρως τα Υψηλά Συμβαλλόμενα Μέρη δεν θα επιβάλλουν περιττούς περιορισμούς στην παροχή εξοπλισμού εκκαθάρισης ναρκών και συναφών τεχνολογικών πληροφοριών για ανθρωπιστικούς σκοπούς. 

2. Κάθε Υψηλό Συμβαλλόμενο Μέρος αναλαμβάνει να παράσχει πληροφορίες στη βάση δεδομένων για την εκκαθάριση ναρκών που θα δημιουργηθεί στο Σύστημα των Ηνωμένων Εθνών, και ιδιαιτέρως πληροφορίες σχετικά με διάφορα μέσα και τεχνολογίες εκκαθάρισης ναρκών και καταστάσεις εμπειρογνωμόνων, εξειδικευμένων υπηρεσιών ή εθνικών σημείων επαφής για την εκκαθάριση ναρκών. 

3. Κάθε Υψηλό Συμβαλλόμενο Μέρος που είναι σε θέση να το πράξει, θα παρέχει συνδρομή για εκκαθάριση ναρκών μέσω του Συστήματος των Ηνωμένων Εθνών, άλλων διεθνών φορέων ή σε διμερή βάση, ή θα συνεισφέρει στο Εθελοντικό Ταμείο των Ηνωμένων Εθνών για τη Συνδρομή στην Εκκαθάριση Ναρκών. 

4. Αιτήσεις από Υψηλά Συμβαλλόμενα Μέρη για συνδρομή, θεμελιωμένες με σχετικές πληροφορίες, μπορούν να υποβάλλονται στα Ηνωμένα 'Εθνη, σε άλλους κατάλληλους φορείς ή σε άλλα Κράτη. Αυτές οι αιτήσεις μπορούν να υποβάλλονται στο Γενικό Γραμματέα των Ηνωμένων Εθνών ο οποίος θα τις διαβιβάζει στα Υψηλά Συμβαλλόμενα Μέρη και σε σχετικούς διεθνείς οργανισμούς. 

5. Σε περιπτώσεις αιτήσεων προς τα Ηνωμένα 'Εθνη, ο Γενικός Γραμματεύς των Ηνωμένων Εθνών, μέσα στα πλαίσια των πόρων που έχει στη διάθεσή του ο Γενικός Γραμματέας των Ηνωμένων Εθνών, μπορεί να λάβει τα κατάλληλα μέτρα για αξιολόγηση της κατάστασης και σε συνεργασία με το αιτούν Υψηλό Συμβαλλόμενο Μέ- ρος να αποφασίσει να παρασχεθεί η κατάλληλη συνδρομή για εκκαθάριση ναρκών ή για εφαρμογή του Πρωτοκόλλου. Ο Γενικός Γραμματέας επίσης μπορεί να αναφέρει προς τα Υψηλά Συμβαλλόμενα Μέρη σχετικά με κάθε τέτοια αξιολόγηση, καθώς και για τον τύπο και την έκταση της απαιτούμενης βοήθειας. 

6. Χωρίς να θίγονται οι συνταγματικές και άλλες νομι- κές τους διατάξεις, τα Υψηλά Συμβαλλόμενα Μέρη ανα- λαμβάνουν να συνεργάζονται και να μεταφέρουν τεχνολογία για διευκόλυνση της εφαρμογής των σχετικών απαγορεύσεων και περιορισμών που ορίζονται στο παρόν Πρωτόκολλο. 

7. Κάθε Υψηλό Συμβαλλόμενο Μέρος έχει το δικαίωμα να ζητήσει και να λάβει τεχνική συνδρομή, όπου συντρέχει λόγος, από ένα άλλο υψηλό Συμβαλλόμενο Μέρος, πάνω σε συγκεκριμένη συναφή τεχνολογία με εξαίρεση την τεχνολογία όπλων, σύμφωνα με τις ανάγκες του και τις δυνατότητες που υπάρχουν, με σκοπό να μειωθεί η διάρκεια της αναβολής που προβλέπει το Τεχνικό Παράρτημα. 

'Αρθρο 12

Προστασία από τις συνέπειες ναρκοπεδίων, 

ναρκοθετημένων περιοχών, ναρκών, παγίδων 

και άλλων μηχανισμών

1. Εφαρμογή 

(α) Με εξαίρεση τις δυνάμεις και τις αποστολές που αναφέρονται στην υποπαράγραφο 2 (α) ( ι) του παρόντος άρθρου, το παρόν άρθρο έχει εφαρμογή μόνο σε αποστολές των οποίων τα καθήκοντα ασκούνται μέσα σε μία περιοχή με τη συναίνεση του Υψηλού Συμβαλλόμενου Μέρους στου οποίου την επικράτεια ασκούνται τα καθήκοντα. 

(β) Η εφαρμογή των διατάξεων του παρόντος άρθρου σε μέρη μιας σύγκρουσης που δεν είναι Υψηλά Συμβαλλόμενα Μέρη, δεν θα επιβαρύνει τη νομική κατάστασή τους ή τη νομική κατάσταση μιας αμφισβητούμενης περιοχής, ρητώς ή σιωπηρώς. 

(γ) Οι διατάξεις του παρόντος άρθρου δεν θίγουν το ισχύον διεθνές ανθρωπιστικό δίκαιο, ή άλλες διεθνείς συμφωνίες όπως αυτές ισχύουν, ή αποφάσεις του Συμβουλίου Ασφαλείας των Ηνωμένων Εθνών, που προβλέπουν υψηλότερο επίπεδο προστασίας του προσωπικού που έχει καθήκοντα από το παρόν άρθρο. 

2. Ειρηνευτικές και ορισμένες άλλες δυνάμεις και 

αποστολές 

(α) Η παρούσα παράγραφος έχει εφαρμογή ως εξής: 

(ι) σε κάθε δύναμη ή αποστολή των Ηνωμένων Εθνών που εκτελεί ειρηνευτική παρατήρηση ή παρόμοιο καθήκον σε οποιαδήποτε περιοχή σύμφωνα με το Χάρτη του Οργανισμού Ηνωμένων Εθνών, και, 

(ιι) κάθε αποστολή συσταθείσα σε εφαρμογή του Κεφαλαίου VIII του Χάρτη του Οργανισμού Ηνωμένων Εθνών και εξασκούσα τα καθήκοντά της στην περιοχή της σύγκρουσης. 

(β) Κάθε Υψηλό Συμβαλλόμενο Μέρος ή μέρος μιας σύγκρουσης, εάν του ζητηθεί από την επικεφαλής μιας δύναμης ή αποστολής επί της οποίας έχει εφαρμογή η παρούσα παράγραφος, θα κάνει τα εξής: 

(ι) στο βαθμό που μπορεί, θα λαμβάνει όσα μέτρα είναι αναγκαία για την προστασία της δύναμης ή της αποστολής από τις συνέπειες ναρκών, παγίδων και άλλων μηχανισμών σε κάθε περιοχή που βρίσκεται υπό τον έλεγχό του, 

(ιι) εάν είναι αναγκαίο για την αποτελεσματική προστασία αυτού του προσωπικού, θα αφαιρεί ή θα καθιστά αβλαβείς, στο βαθμό που μπορεί, όλες τις νάρκες, παγίδες και άλλους μηχανισμούς στην περιοχή εκείνη, και 

(ιιι) θα ενημερώνει τον επικεφαλής της δύναμης ή αποστολής σχετικά με τη θέση όλων των γνωστών ναρκοπεδίων, ναρκοθετημένων περιοχών, ναρκών, παγίδων ή άλλων μηχανισμών στην περιοχή όπου η δύναμη ή η αποστολή εκτελεί τα καθήκοντά της, και θα θέτει στη διάθεση του επικεφαλής της δύναμης ή αποστολής, στο βαθμό που αυτό είναι εφικτό, όλες τις πληροφορίες που έχει στην κατοχή του και που αφορούν αυτά τα ναρκοπέδια, τις ναρκοθετημένες περιοχές, τις νάρκες, τις παγίδες και τους άλλους μηχανισμούς. 

3. Ανθρωπιστικές και εξεταστικές των πραγμάτων 

επιτροπές του Συστήματος των Ηνωμένων Εθνών 

(α) Η παρούσα παράγραφος έχει εφαρμογή σε κάθε ανθρωπιστική και εξεταστική των πραγμάτων επιτροπή του Συστήματος των Ηνωμένων Εθνών. 

(β) Κάθε Υψηλό Συμβαλλόμενο Μέρος ή μέρος μιας σύγκρουσης, εάν του ζητηθεί από τον επικεφαλής μιας αποστολής επί της οποίας έχει εφαρμογή η παρούσα παράγραφος, θα κάνει τα εξής: 

(ι) θα παρέχει στο προσωπικό της αποστολής την προστασία που ορίζεται στην υποπαράγραφο 2(β) (ι) του παρόντος άρθρου, και 

(ιι) εάν η πρόσβαση σε κάποιον τόπο ή μέσω κάποιου τόπου που βρίσκεται υπό τον έλεγχό του είναι αναγκαία για την εκτέλεση των καθηκόντων της αποστολής και για να παράσχει στο προσωπικό της αποστολής ασφαλή διέλευση προς αυτόν τον τόπο ή μέσω αυτού του τόπου: 

(αα) εκτός εάν εν εξελίξει εχθροπραξίες δεν το επι- τρέπουν, θα υποδείξει στον επικεφαλής της αποστολής ένα ασφαλές δρομολόγιο προς αυτόν τον τόπο, εάν έχει στη διάθεσή του αυτή την πληροφορία, ή 

(ββ) εάν δεν δοθούν πληροφορίες σχετικά με ασφαλές δρομολόγιο σύμφωνα με την υποπαράγραφο (αα), και στο βαθμό που αυτό είναι αναγκαίο και εφικτό, θα καθαρίσει μία λωρίδα μέσω των ναρκοπεδίων. 

4. Αποστολές της Διεθνούς Επιτροπής του Ερυθρού 

Σταυρού 

(α) Η παρούσα παράγραφος έχει εφαρμογή σε κάθε αποστολή της Διεθνούς Επιτροπής του Ερυθρού Σταυρού που ασκεί τα καθήκοντά της με τη συναίνεση του φιλοξενούντος 

  


 

  

Σελίδα 198 

Κράτους ή των φιλοξενούντων Κρατών όπως προβλέπουν οι Συμβάσεις της Γενεύης της 12ης Αυγούστου 1949 και όπου αυτό ισχύει, τα Πρόσθετα Πρωτόκολλά τους. 

(β) Κάθε Υψηλό Συμβαλλόμενο Μέρος ή μέρος μιας σύγκρουσης, εάν του ζητηθεί από τον επικεφαλής μιας αποστολής επί της οποίας έχει εφαρμογή η παρούσα παράγραφος, θα κάνει τα εξής: 

(ι) θα παρέχει στο προσωπικό της αποστολής την προστασία που ορίζεται στην υποπαράγραφο 2(β) (ι) του παρόντος άρθρου, και 

(ιι) θα λάβει τα μέτρα που ορίζονται στην υποπαράγραφο 3(β) (ιι) του παρόντος άρθρου. 

5. 'Αλλες ανθρωπιστικές αποστολές και ερευνητικές 

αποστολές 

(α) Εάν οι παράγραφοι 2, 3 και 4 του παρόντος άρθρου δεν έχουν εφαρμογή σε αυτές, η παρούσα παράγραφος έχει εφαρμογή επί των ακόλουθων αποστολών όταν αυτές εκτελούν τα καθήκοντά τους στην περιοχή μιας σύγκρουσης ή παρέχοντας συνδρομή στα θύματα μιας σύγκρουσης: 

(ι) κάθε ανθρωπιστική αποστολή ενός εθνικού Ερυθρού Σταυρού ή Ερυθράς Ημισελήνου ή των Διεθνών Ομοσπονδιών τους, 

(ιι) κάθε αποστολή αμερόληπτης ανθρωπιστικής οργάνωσης, περιλαμβανομένης και κάθε αμερόληπτης ανθρωπιστικής αποστολής για άρση ναρκών, και 

(ιιι) κάθε ερευνητική αποστολή που έχει συσταθεί σε εφαρμογή των διατάξεων των Συμβάσεων της Γενεύης της 12ης Αυγούστου 1949 και όπου αυτό ισχύει, των Πρόσθετων Πρωτοκόλλων τους. 

(β) Κάθε Υψηλό Συμβαλλόμενο Μέρος ή μέρος μιας σύγκρουσης, εάν του ζητηθεί από τον επικεφαλής μιας αποστολής, επί της οποίας έχει εφαρμογή η παρούσα παράγραφος, θα κάνει τα εξής στο βαθμό που αυτό είναι εφικτό: 

(ι) θα παρέχει στο προσωπικό της αποστολής την προστασία που ορίζεται στην υποπαράγραφο 2(β) (ι) του παρόντος άρθρου, και 

(ιι) θα λάβει τα μέτρα που ορίζονται στην υποπαράγραφο 3(β) (ιι) του παρόντος άρθρου. 

6. Εμπιστευτικότητα 

'Ολες οι πληροφορίες που παρέχονται ως εμπιστευτικές δυνάμεις του παρόντος άρθρου, θα έχουν αυστηρά εμπιστευτική μεταχείριση από τον αποδέκτη και δεν θα δίδονται έξω από την ενδιαφερόμενη δύναμη ή αποστολή χωρίς τη ρητή εξουσιοδότηση του παρασχόντος τις πληροφορίες. 

7. Σεβασμός νόμων και κανονισμών 

Χωρίς να θίγονται τα προνόμια και ασυλίες που τυχόν απολαύει, ή οι προϋποθέσεις των καθηκόντων του, τα μέλη του προσωπικού που συμμετέχει στις δυνάμεις ή αποστολές που αναφέρονται στο παρόν άρθρο: 

(α) θα σέβονται τους νόμους και κανονισμούς του φιλοξενούντος Κράτους, και 

(β) θα απέχουν από κάθε ενέργεια ή δραστηριότητα απάδουσα προς την αμερόληπτη και διεθνή φύση των καθηκόντων τους. 

'Αρθρο 13

Διαβουλεύσεις των Υψηλών Συμβαλλόμενων Μερών

1. Τα Υψηλά Συμβαλλόμενα Μέρη δεσμεύονται να διαβουλεύονται και να συνεργασθούν με άλληλα σε όλα τα ζητήματα που αφορούν τη λειτουργία του παρόντος Πρωτοκόλλου. Για το σκοπό αυτόν θα συνέρχεται ετησίως μία διάσκεψη των Υψηλών Συμβαλλόμενων Μερών. 

2. Η συμμετοχή στις ετήσιες διασκέψεις θα καθορίζεται από τους Διαδικαστικούς Κανονισμούς που θα συμφωνηθούν. 

3. Οι εργασίες της διάσκεψης θα περιλαμβάνουν: 

(α) ανασκόπηση της λειτουργίας και της κατάστασης του Πρωτοκόλλου, 

(β) εξέταση ζητημάτων εγειρομένων από τις εκθέσεις των Υψηλών Συμβαλλόμενων Μερών σύμφωνα με την παράγραφο 4 του παρόντος άρθρου, 

(γ) προετοιμασία διασκέψεων ανασκόπησης, και 

(δ) εξέταση της εξέλιξης της τεχνολογίας για την προστασία των αμάχων από τις αδιάκριτες συνέπειες των ναρκών. 

4. Τα Υψηλά Συμβαλλόμενα Μέρη θα δίνουν ετήσιες αναφορές για οποιοδήποτε από τα εξής θέματα στο Θεματοφύλακα, ο οποίος θα τις διαβιβάζει προς όλα τα Υψηλά Συμβαλλόμενα Μέρη πριν τη διάσκεψη: 

(α) ενημέρωση σχετικά με το παρόν Πρωτόκολλο προς τις ένοπλες δυνάμεις και τον άμαχο πληθυσμό τους, 

(β) προγράμματα εκκαθάρισης ναρκών και αποκατάστασης, 

(γ) λαμβανόμενα μέτρα για την ικανοποίηση των τεχνικών απαιτήσεων του παρόντος Πρωτοκόλλου και κάθε άλλη σχετική πληροφορία που αφορά τα μέτρα αυτά, 

(δ) νομοθεσία σχετική με το παρόν Πρωτόκολλο, 

(ε) λαμβανόμενα μέτρα για τη διεθνή ανταλλαγή τεχνικών πληροφοριών, για τη διεθνή συνεργασία στην εκκαθάριση ναρκών και για τεχνική συνεργασία και συνδρομή, και 

(στ) άλλα σχετικά ζητήματα. 

5. Το κόστος της διάσκεψης των Υψηλών Συμβαλλόμενων Μερών θα βαρύνει τα Υψηλά Συμβαλλόμενα Μέρη και τα Κράτη που δεν είναι μέρη αλλά συμμετέχουν στις εργασίες της διάσκεψης, σύμφωνα με την κλίμακα επιμερισμού του Οργανισμού Ηνωμένων Εθνών, καταλλήλως αναπροσαρμοσμένη. 

'Αρθρο 14

Συμμόρφωση

1. Κάθε Υψηλό Συμβαλλόμενο Μέρος θα λάβει όλα τα κατάλληλα μέτρα, περιλαμβανομένων νομοθετικών και άλλων μέτρων, για να αποτρέψει και να καταστείλει τις παραβιάσεις του παρόντος Πρωτοκόλλου από πρόσωπα ή σε έδαφος που βρίσκονται υπό τη δικαιοδοσία ή τον έλεγχό του. 

2. Τα μέτρα που προβλέπονται στην παράγραφο 1 του παρόντος άρθρου περιλαμβάνουν τα κατάλληλα μέτρα για να εξασφαλισθεί η επιβολή ποινικών κυρώσεων σε πρόσωπα που σε μία δεδομένη ένοπλη σύγκρουση και αντίθετα με τις διατάξεις του παρόντος Πρωτοκόλλου, φονεύουν εκ προθέσεως ή προκαλούν σοβαρό τραυματισμό σε πολίτες και για να προσαχθούν αυτά τα πρόσωπα στη δικαιοσύνη. 

3. Κάθε Υψηλό Συμβαλλόμενο Μέρος θα απαιτήσει επίσης από τις ένοπλες δυνάμεις του να εκδώσουν σχετικές στρατιωτικές οδηγίες και επιχειρησιακές διαδικασίες και ότι το προσωπικό των ενόπλων δυνάμεων θα υποστεί εκπαίδευση ανάλογη προς τα καθήκοντα και τις ευθύνες που έχει για συμμόρφωση με τις διατάξεις του παρόντος Πρωτοκόλλου. 

4. Τα Υψηλά Συμβαλλόμενα Μέρη δεσμεύονται να διαβουλεύονται και να συνεργάζονται με άλληλα σε διμερές επίπεδο, μέσω του Γενικού Γραμματέως των Ηνωμένων Εθνών ή μέσω άλλων κατάλληλων διεθνών διαδικασιών, για την επίλυση προβλημάτων που τυχόν εγερθούν σε σχέση με την ερμηνεία και την εφαρμογή των διατάξεων του παρόντος Πρωτοκόλλου. 

ΤΕΧΝΙΚΟ ΠΑΡΑΡΤΗΜΑ

1. Καταγραφή 

(α) Η καταγραφή των θέσεων των ναρκών πλην των εξ αποστάσεως εξαπολυομένων ναρκών, των ναρκοπεδίων, των ναρκοθετημένων περιοχών, των παγίδων και άλλων μηχανισμών θα πραγματοποιείται σύμφωνα με τις ακόλουθες διατάξεις: 

(ι) η θέση των ναρκοπεδίων, ναρκοθετημένων περιοχών και περιοχών παγίδων και άλλων μηχανισμών θα προσδιορίζεται επακριβώς με τις συντεταγμένες δύο τουλάχιστον σημείων αναφοράς και τις υπολογιζόμενες διαστάσεις της περιοχής που περιέχει αυτά τα όπλα σε σχέση με αυτά τα σημεία 

 

 

  

Σελίδα 199 

αναφοράς. 

(ιι) χάρτες, διαγράμματα και άλλες καταγραφές θα γίνονται κατά τρόπο που να υποδεικνύουν τη θέση των ναρκοπεδίων, των ναρκοθετημένων περιοχών, των παγίδων και των άλλων μηχανισμών σε σχέση με τα σημεία αναφοράς, και αυτές οι καταγραφές θα αναφέρουν επίσης τις περιμέτρους και τις εκτάσεις αυτών, και 

(ιιι) για το σκοπό της ανίχνευσης και εκκαθάρισης των ναρκών, παγίδων και άλλων μηχανισμών, οι χάρτες, τα διαγράμματα και οι άλλες καταγραφές θα περιέχουν πλήρη στοιχεία για τον τύπο, τον αριθμό, τον τρόπο τοποθέτησης, τον τύπο του καψυλίου και το χρόνο ζωής, την ημερομηνία και ώρα τοποθέτησης, τους μηχανισμούς κατά του αγγίγματος (εάν υπάρχουν) και άλλα σχετικά στοιχεία για όλα τα όπλα που έχουν τοποθετηθεί. 'Οποτε είναι εφικτό, οι καταγραφές ναρκοπεδίων θα αναφέρουν την ακριβή θέση κάθε νάρκης, εκτός εάν πρόκειται για σειρές ναρκών οπότε αρκεί η θέση των σειρών. Η ακριβής θέση και ο μηχανισμός λειτουργίας κάθε τοποθετημένης παγίδας θα καταγράφονται μεμονωμένα. 

(β) Η υπολογιζόμενη θέση και περιοχή των εξ αποστάσεως εξαπολυομένων ναρκών θα προσδιορίζεται με τις συντεταγμένες των σημείων αναφοράς (συνήθως γωνιακών σημείων) και θα εξακριβώνεται και ει δυνατόν σημειώνεται στο έδαφος με την πρώτη ευκαιρία. Επίσης θα καταγράφονται ο συνολικός αριθμός και οι τύποι των τοποθετημένων ναρκών, η ημερομηνία και η ώρα τοποθέτησης, καθώς και οι χρόνοι αυτοκαταστροφής. 

(γ) Αντίγραφα των καταγραφών θα τηρούνται σε τέτοιο επίπεδο διοίκησης που θα εξασφαλίζεται η ασφάλειά τους κατά το δυνατόν. 

(δ) Απαγορεύεται η χρήση ναρκών παραγομένων μετά τη θέση σε ισχύ του παρόντος Πρωτοκόλλου, εκτός εάν τα ακόλουθα στοιχεία είναι αναγεγραμμένα στα αγγλικά ή στην αντίστοιχη εθνική γλώσσα ή γλώσσες: 

(ι) όνομα χώρας προέλευσης, 

(ιι) μήνας και έτος παραγωγής, και 

(ιιι) αύξων αριθμός ή αριθμός παρτίδας. 

Η αναγραφή πρέπει να είναι όσο το δυνατόν ορατή, ευανάγνωστη, διαρκής και ανθεκτική στη φθορά του περιβάλλοντος. 

2. Προδιαγραφές ανιχνευσιμότητας 

(α) 'Οσον αφορά τις νάρκες κατά προσωπικού που παράγονται μετά την 1η Ιανουαρίου 1997, οι νάρκες αυτές θα έχουν ενσωματωμένο εκ κατασκευής ένα υλικό ή μηχανισμό που θα επιτρέπει την ανίχνευση της νάρκης με τον κοινό τεχνικό εξοπλισμό ανίχνευσης ναρκών και θα εκπέμπει ένα σήμα απόκρισης ισοδύναμο με το σήμα που εκπέμπουν 8 γραμμάρια ή πλέον σιδήρου σε ενιαία συμπαγή μάζα. 

(β) 'Οσον αφορά τις νάρκες κατά προσωπικού που έχουν παραχθεί πριν την 1η Ιανουαρίου 1997, οι νάρκες αυτές είτε θα έχουν ενσωματωμένο εκ κατασκευής, είτε προσαρτημένο πριν την τοποθέτησή τους με τρόπο που δεν θα είναι δυνατόν να αφαιρεθεί ευκόλως, ένα υλικό ή μηχανισμό που θα επιτρέπει την ανίχνευση της νάρκης με τον κοινό τεχνικό εξοπλισμό ανίχνευσης ναρκών και θα εκπέμπει ένα σήμα απόκρισης ισοδύναμο με το σήμα που εκπέμπουν 8 γραμμάρια ή πλέον σιδήρου σε ενιαία συμπαγή μάζα. 

(γ) Σε περίπτωση που ένα Υψηλό Συμβαλλόμενο Μέρος κρίνει ότι δεν μπορεί αμέσως να συμμορφωθεί με την υποπαράγραφο ( β) , μπορεί να δηλώσει κατά τη στιγμή που θα γνωστοποιήσει τη συναίνεσή του να δεσμεύεται από το παρόν Πρωτόκολλο, ότι θα αναβάλει την συμμόρφωσή του με την υποπαράγραφο (β) για χρονικό διάστημα όχι μεγαλύτερο των 9 ετών από το χρόνο θέσεως σε ισχύ του παρόντος Πρωτοκόλλου. Στο μεταξύ θα ελαχιστοποιήσει, όσο είναι δυνατόν, τη χρήση μη συμμορφωμένων ναρκών κατά προσωπικού. 

3. Προδιαγραφές αυτοκαταστροφής και αυτοαπενεργοποίησης 

(α) 'Oλες οι εξ αποστάσεως εξαπολυόμενες νάρκες κατά προσωπικού θα σχεδιάζονται και κατασκευάζονται κατά τρόπο που τo πολύ 10% των ενεργοποιημένων ναρκών δεν θα αυτοκαταστραφούν μέσα σε 30 ημέρες από την τοποθέτησή τους, και κάθε νάρκη θα έχει ένα εφεδρικό σύστημα αυτοκαταστροφής που θα είναι σχεδιασμένο και κατασκευασμένο έτσι που σε συνδυασμό με το μηχανισμό αυτοκαταστροφής το πολύ μία νάρκη στις χίλιες θα λειτουργεί ως νάρκη 120 ημέρες μετά την τοποθέτηση. 

(β) 'Oλες οι εξ αποστάσεως εξαπολυόμενες νάρκες κατά προσωπικού που χρησιμοποιούνται εκτός σημαδεμένων περιοχών, όπως αυτές ορίζονται στο άρθρο 5 του παρόντος Πρωτοκόλλου, θα είναι συμμορφωμένες με τις διατάξεις για αυτοκαταστροφή και αυτοαπενεργοποίηση που ορίζονται στην υποπαράγραφο (α). 

(γ) Σε περίπτωση που ένα Υψηλό Συμβαλλόμενο Μέρος κρίνει ότι δεν μπορεί αμέσως να συμμορφωθεί με τις υποπαραγράφους (α) ή/και (β), μπορεί να δηλώσει κατά τη στιγμή που θα γνωστοποιήσει τη συναίνεσή του να δεσμεύεται από το παρόν Πρωτόκολλο, ότι, προκειμένου περί ναρκών παραχθεισών πριν τη θέση σε ισχύ του παρόντος Πρωτοκόλλου, θα αναβάλει τη συμμόρφωσή του με τις υποπαραγράφους (α) ή/και (β) για χρονικό διάστημα όχι μεγαλύτερο των 9 ετών από το χρόνο θέσεως σε ισχύ του παρόντος Πρωτοκόλλου. 

Κατά το διάστημα της αναβολής αυτής, τα Υψηλά Συμβαλλόμενα Μέρη: 

(ι) θα δεσμευθούν να ελαχιστοποιήσουν όσο είναι εφικτό, τη χρήση ναρκών κατά προσωπικού που δεν είναι συμμορφωμένες, και 

(ιι) όσον αφορά τις εξ αποστάσεως εξαπολυόμενες νάρκες κατά προσωπικού θα συμμορφωθούν με τις διατάξεις περί αυτοκαταστροφής ή τις διατάξεις περί αυτοαπενεργοποίησης, και όσον αφορά τις άλλες νάρκες κατά προσωπικού θα συμμορφωθούν τουλάχιστον με τις διατάξεις περί αυτοαπενεργοποίησης. 

4. Διεθνή σήματα για ναρκοπέδια και ναρκοθετημένες περιοχές 

Για το μαρκάρισμα ναρκοπεδίων και ναρκοθετημένων περιοχών θα χρησιμοποιούνται σήματα παρόμοια με το κάτωθι υπόδειγμα, έτσι ώστε να εξασφαλίζεται να είναι ορατά και αναγνωρίσιμα από τον άμαχο πληθυσμό. 

(α) μέγεθος και σχήμα: τρίγωνο ή τετράγωνο όχι μικρότερο των 28 x 9 εκατοστών (11 x 7,9 ιντσών) όταν πρόκειται για τρίγωνο και 15 εκατοστών (6 ιντσών) ανά πλευρά όταν πρόκειται για τετράγωνο, 

(β) χρώμα: κόκκινο ή πορτοκαλί με κίτρινο αντανακλαστικό περιθώριο, 

(γ) σύμβολο: το σύμβολο που απεικονίζεται στο Προσάρτημα, ή εναλλακτικώς άλλο σύμβολο που θα αναγνωρίζεται ευκόλως στην περιοχή όπου πρόκειται να τοποθετηθεί ως υποδηλούν επικίνδυνη περιοχή, 

(δ) γλώσσα: το σήμα πρέπει να περιέχει τη λέξη "νάρκες" σε μία από τις έξι γλώσσες της Σύμβασης (αραβική, κινεζική, αγγλική, γαλλική, ρωσική και ισπανική) και τη γλώσσα ή τις γλώσσες που επικρατούν στην περιοχή, και 

(ε) αποστάσεις: τα σήματα πρέπει να τοποθετηθούν γύρω από το ναρκοπέδιο ή τη ναρκοθετημένη περιοχή σε αρκετή απόσταση ώστε να εξασφαλίζεται η ορατότητά τους από κάθε σημείο από έναν άμαχο που προσεγγίζει την περιοχή." 

ΑΡΘΡΟ 2: ΕΝΑΡΞΗ ΙΣΧΥΟΣ

Το παρόν τροποποιημένο Πρωτόκολλο θα τεθεί σε ισχύ, όπως προβλέπεται στην παράγραφο 1 (β) του 'Αρθρου 8 της Συμβάσεως. 

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και του τροποποιητικού 

  


 

  

Σελίδα 200 

Πρωτοκόλλου που κυρώνεται από την πλήρωση των προϋποθέσεων του 'Αρθρου 2 αυτού και του 'Αρθρου 5 παράγραφοι 3 και 4 της Σύμβασης στην οποία προσαρτάται. 

Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.'' 

ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Παρεσχέθη η ζητηθείσα εξουσιοδότηση. 

Υπουργείου Εξωτερικών. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Ευρωπαϊκής Συμφωνίας για την εγκαθίδρυση συνδέσεως μεταξύ των Ευρωπαϊκών Κοινοτήτων και των Κρατών-Μελών τους, που ενεργούν στα πλαίσια της Ευρωπαϊκής 'Ενωσης, αφ'ενός και της Δημοκρατίας της Σλοβενίας αφ'ετέρου, μετά της Τελικής Πράξης και των Δηλώσεων αυτής". 

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται. 

ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατήθηκε και θα συζητηθεί κατά τον Κανονισμό. 

Υπουργείου Εθνικής Οικονομίας. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Μολδαβίας για την προώθηση και αμοιβαία προστασία των επενδύσεων". 

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται. 

ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατήθηκε και θα συζητηθεί κατά τον Κανονισμό. 

Υπουργείου Μεταφορών και Επικοινωνιών. 

Μόνη συζήτηση επί της αρχής, των άρθρων και του συνόλου του σχεδίου νόμου:" Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας για διεθνή οδική μεταφορά επιβατών και εμπορευμάτων". 

Ψηφίσθηκε ομόφωνα στη Διαρκή Επιτροπή. 

Ερωτάται το Σώμα: Γίνεται δεκτό το νομοσχέδιο; 

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Μεταφορών και Επικοινωνιών "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας για διεθνή οδική μεταφορά επιβατών και εμπορευμάτων" έγινε δεκτό ομοφώνως, μόνη συζήτηση, κατ' αρχήν, κατ' άρθρον και στο σύνολο και έχει ως εξής: 

''Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας για διεθνή οδική μεταφορά επιβατών και εμπορευμάτων 

'Αρθρο πρώτο

Κυρώνεται και έχει την ισχύ, που ορίζει το άρθρο 28 παράγραφος 1 του Συντάγματος, η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας για διεθνή οδική μεταφορά επιβατών και εμπορευμάτων, που υπογράφηκε στην Αθήνα στις 30 Δεκεμβρίου 1997, της οποίας το κείμενο σε πρωτότυπο στην ελληνική και αγγλική γλώσσα έχει ως εξής: 

Σ Υ Μ Φ Ω Ν Ι Α

ΜΕΤΑΞΥ ΤΗΣ ΚΥΒΕΡΝΗΣΕΩΣ ΤΗΣ ΕΛΛΗΝΙΚΗΣ

ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΕΩΣ ΤΗΣ

ΔΗΜΟΚΡΑΤΙΑΣ ΤΗΣ ΑΛΒΑΝΙΑΣ ΓΙΑ ΔΙΕΘΝΗ

ΟΔΙΚΗ ΜΕΤΑΦΟΡΑ ΕΠΙΒΑΤΩΝ ΚΑΙ ΕΜΠΟΡΕΥΜΑΤΩΝ 

Η Κυβέρνηση της Ελληνικής Δημοκρατίας και η Κυβέρνηση της Δημοκρατίας της Αλβανίας, εφεξής καλούμενες ως Συμβαλλόμενα Μέρη, 

- ΕΠΙΘΥΜΩΝΤΑΣ να προωθήσουν τη διεθνή συνεργασία στον τομέα των οδικών μεταφορών μεταξύ των δύο χωρών τους και τη διέλευση (transit) μέσω των εδαφών τους, 

- ΕΜΠΝΕΥΣΜΕΝΑ από την αρχή της ελευθεροποίησης σχετικά με την οδική μεταφορά, 

- ΒΑΣΙΣΜΕΝΑ στην αρχή της αμοιβαιότητας και του αμοιβαίου ενδιαφέροντος, συμφώνησαν τα εξής: 

ΑΡΘΡΟ 1

Τομέας Εφαρμογής

Οι διατάξεις της παρούσας Συμφωνίας εφαρμόζονται: 

1. Στην οδική μεταφορά επιβατών και εμπορευμάτων μεταξύ των δύο Συμβαλλόμενων Μερών και στη διέλευση μέσω των αντίστοιχων εδαφικών περιοχών τους. 

2. Στο ταξίδι κενών οχημάτων σε σχέση με την προαναφερόμενη μεταφορά. 

ΑΡΘΡΟ 2

Ορισμοί

Για τους σκοπούς της παρούσας Συμφωνίας: 

1. Ο όρος "Μεταφορέας" σημαίνει ένα φυσικό ή νομικό πρόσωπο εγκατεστημένο σε κάθε Συμβαλλόμενο Μέρος, που έχει το δικαίωμα να εκτελεί μεταφορά επιβατών ή εμπορευμάτων οδικώς, συμμορφούμενο προς τους νόμους και τους κανονισμούς που ισχύουν στη χώρα του. 

2. Ο όρος "όχημα" σημαίνει: 

α. Για τη μεταφορά των εμπορευμάτων: ένα μηχανοκίνητο όχημα ή ένα συνδυασμό οχημάτων εκ του οποίου τουλάχιστον το μηχανοκίνητο όχημα είναι ταξινομημένο σε ένα από τα Συμβαλλόμενα Μέρη και το οποίο χρησιμοποιείται και είναι εξοπλισμένο αποκλειστικά για τη μεταφορά εμπορευμάτων. 

β. Για τη μεταφορά των επιβατών: με οποιασδήποτε μορφής ενέργεια οδηγούμενο όχημα ταξινομημένο στην εδαφική περιοχή του ενός εκ των Συμβαλλόμενων Μερών, το οποίο δυνάμει της κατασκευής του και του εξοπλισμού του είναι κατάλληλο για τη μεταφορά περισσότερων από εννέα καθήμενων επιβατών, συμπεριλαμβανομένου και του οδηγού. 

3. Ο όρος "διέλευση (transit) " σημαίνει τη μεταφορά εμπορευμάτων και επιβατών από ένα μεταφορέα εγκατεστημένο στο ένα Συμβαλλόμενο Μέρος μέσω της εδαφικής επικράτειας του άλλου Συμβαλλόμενου Μέρους. 

ΜΕΤΑΦΟΡΑ ΤΩΝ ΕΠΙΒΑΤΩΝ

Α. Πεδίο και Ορισμοί

ΑΡΘΡΟ 3

Για τους σκοπούς της μεταφοράς των επιβατών, η παρούσα Συμφωνία θα εφαρμοστεί:

1. Σε όλες τις υπηρεσίες μεταφοράς επιβατών με μίσθωση ή με αμοιβή ή για ίδιο λογαριασμό με επιβατικά μηχανοκίνητα οχήματα (πούλμαν και λεωφορεία), μεταξύ των δύο Συμβαλλόμενων Μερών και με διέλευση μέσω των εδαφικών περιοχών τους. 

Με τον όρο "επιβατικές μεταφορές για ίδιο λογαριασμό" εννοούνται οι μεταφορές που πραγματοποιούν οι επιχειρήσεις για τους δικούς τους εργαζόμενους ή ένας μη-κερδοσκοπικός φορέας για τη μεταφορά των μελών του σε συνδυασμό με τον κοινωνικό αντικειμενικό του στόχο, υπό τον όρο ότι: 

- Η μεταφορική δραστηριότητα είναι μόνο μία βοηθητική δραστηριότητα για την επιχείρηση ή για το φορέα. 

- Τα οχήματα που χρησιμοποιούνται αποτελούν περιουσιακό στοιχείο αυτής της επιχείρησης ή του φορέα ή έχουν αποκτηθεί με δόσεις από αυτούς ή έχουν μισθωθεί με σύμβαση χρηματοδοτικής μίσθωσης μακράς διαρκείας και οδηγούνται από ένα μέλος του προσωπικού της επιχείρησης ή του σωματείου. 

2. Σε ταξίδια των οχημάτων όταν αυτά είναι άδεια και 

  


 

  

Σελίδα 201 

αφορούν αυτές τις υπηρεσίες. 

ΑΡΘΡΟ 4

Για το σκοπό της μεταφοράς επιβατών:

1. Ο όρος "Τακτικές γραμμές" εννοεί τις υπηρεσίες που παρέχονται για μεταφορά επιβατών σύμφωνα με μία συγκεκριμένη συχνότητα και κατά μήκος συγκεκριμένων διαδρομών, όπου οι επιβάτες μπορεί να επιβιβάζονται ή να αποβιβάζονται σε προκαθορισμένα σημεία στάσεων. 

Οι τακτικές γραμμές μπορεί να υπόκεινται στην υποχρέωση να συμμορφώνονται στα δρομολόγια και τιμολόγια που έχουν καθοριστεί από πριν. 

2. Ο όρος "Γραμμές κλειστής διαδρομής" (σαΐτας) εννοεί υπηρεσίες όπου, μέσω επαναλαμβανόμενων ταξιδίων μεταβάσεως και επιστροφής, ομάδες επιβατών διαμορφωμένες από πριν μεταφέρονται από ένα συγκεκριμένο σημείο αναχώρησης προς ένα συγκεκριμένο προορισμό, που βρίσκονται στα δύο Συμβαλλόμενα Μέρη αντιστοίχως. Κάθε ομάδα που αποτελείται από τους επιβάτες που εκτελούν το ταξίδι μεταβάσεως θα πρέπει να μεταφερθεί πίσω στο σημείο αναχώρησης με ένα ταξίδι που θα εκτελεστεί αργότερα. 

α. Κατά την εκτέλεση των γραμμών κλειστής διαδρομής, κανένας επιβάτης δεν μπορεί να επιβιβάζεται ή να αποβιβάζεται κατά τη διάρκεια του ταξιδιού. 

β. Το πρώτο ταξίδι επιστροφής και το τελευταίο ταξίδι μετάβασης, από μία σειρά γραμμών κλειστής διαδρομής, θα πρέπει να είναι άδειο χωρίς επιβάτες. 

γ. Οι τακτικές γραμμές και οι γραμμές κλειστής διαδρομής (σαΐτας) και οι συνθήκες που αφορούν στη λειτουργία τους πρέπει να καθορίζονται βάσει αμοιβαίας συμφωνίας των υπεύθυνων αρχών που υπογράφουν την παρούσα Συμφωνία είτε απευθείας είτε βάσει των συνομολογουμένων από τη Μικτή Επιτροπή, η οποία θεσπίζεται με το άρθρο 14 της παρούσας Συμφωνίας. 

3. Ο όρος "Διέλευση" εννοεί τη μεταφορά επιβατών που ξεκινούν από την περιοχή του Συμβαλλόμενου Μέρους, όπου το όχημα είναι καταχωρημένο, διασχίζοντας την επικράτεια της άλλης χώρας και αντιστρόφως, υπό τον όρο ότι κανένας επιβάτης δεν θα επιβιβαστεί ή αποβιβασθεί. 

4. Ο όρος "'Εκτακτες γραμμές" εννοεί: 

α. Ταξίδια κλειστών θυρών, δηλαδή υπηρεσίες όπου το ίδιο όχημα χρησιμοποιείται για να μεταφέρει την ίδια ομάδα επιβατών σε όλη τη διάρκεια του ταξιδιού και τους μεταφέρει πάλι πίσω στο σημείο αναχώρησης, που είναι η χώρα όπου το όχημα είναι καταχωρημένο. 

β. Υπηρεσίες όπου εκτελούν το ταξίδι μετάβασης με επιβάτες και το ταξίδι επιστροφής χωρίς επιβάτες. 

γ. Υπηρεσίες που εκτελούν το ταξίδι μετάβασης χωρίς επιβάτες και το ταξίδι επιστροφής με επιβάτες, που επιβιβάστηκαν από το ίδιο σημείο της χώρας όπου το όχημα δεν είναι ταξινομημένο, υπό τον όρο ότι οι επιβάτες: 

(1) Αποτελούν μία ομάδα διαμορφωμένη από πριν σύμφωνα με μία σύμβαση μεταφοράς που συνάφθηκε πριν την άφιξή τους στην περιοχή του Συμβαλλόμενου Μέρους όπου επιβιβάστηκαν, ή 

(2) 'Εχουν μεταφερθεί από πριν από τον ίδιο μεταφορέα σύμφωνα με τους όρους της παραγράφου 3, υποπαράγραφος β', και υπό τον όρο ότι επιβιβάσθηκαν πάλι και μεταφέρθηκαν πίσω στο έδαφος της χώρας εγκατάστασης του μεταφορέα. 

(3) 'Εχουν προσκληθεί να ταξιδέψουν εντός του εδάφους της χώρας εγκατάστασης του μεταφορέα και το κόστος μεταφοράς καλύπτεται από το πρόσωπο που εκδίδει την πρόσκληση. 

Β. Πρόσβαση στην αγορά

ΑΡΘΡΟ 5

1. Οι έκτακτες μεταφορές που αναφέρονται στο άρθρο 4, παρ. 4α', θα εξαιρούνται από την ανάγκη οποιασδήποτε άδειας μεταφοράς στο έδαφος του Συμβαλλόμενου Μέρους, όπου το όχημα δεν είναι καταχωρημένο. 

2. Οι έκτακτες μεταφορές θα εκτελούνται υπό την κάλυψη ενός εγγράφου ελέγχου. 

3. Το έγγραφο ελέγχου θα αποτελείται από ένα έντυπο ταξιδίου. 

4. Το έντυπο ταξιδίου θα περιέχει τουλάχιστον τις ακόλουθες πληροφορίες: 

α. Το είδος της Υπηρεσίας. 

β. Το κύριο δρομολόγιο. 

γ. Το μεταφορέα (τους μεταφορείς) που εμπλέκονται. 

δ. 'Εναν πλήρη κατάλογο των επιβατών. 

5. Τα βιβλία των εντύπων ταξιδίου θα παρέχονται από τις αρμόδιες αρχές των Συμβαλλόμενων Μερών, όπου το όχημα είναι καταχωρημένο ή από τα όργανα που ορίζονται από αυτές τις αρχές. 

6. Οι έκτακτες μεταφορές που αναφέρονται στο άρθρο 4, παράγραφοι 4β και 4γ, μπορούν μόνο να εκτελεσθούν βάσει επαρκών αδειών. Ο αριθμός και το είδος των αδειών καθορίζεται από κοινού από τις υπεύθυνες αρχές των χωρών που υπέγραψαν την παρούσα Συμφωνία επί τη ευκαιρία των συνεδριάσεων της Μικτής Επιτροπής, που αναφέρεται στο άρθρο 14 της παρούσας Συμφωνίας. Για την περίπτωση της παραγράφου 4γ (1) του άρθρου 4, απαιτείται επίσης ένα αντίγραφο της σύμβασης μεταφοράς. 

Για την περίπτωση της παραγράφου 4γ (2) του άρθρου 4, το έγγραφο που συνόδευε το όχημα κατά τη διάρκεια του ταξιδίου μετάβασης με επιβάτες και κατά τη διάρκεια του ταξιδίου επιστροφής χωρίς επιβάτες θα είναι απαραίτητο. 

7. Οι άδειες για μεταφορά transit τακτικών γραμμών εκδίδονται μετά από γραπτή αίτηση μαζί με όλα τα απαραίτητα επισυναπτόμενα έγγραφα της χώρας που έχει αρχικά εκδώσει την άδεια για την εκτέλεση της τακτικής γραμμής. Η περίοδος ισχύος της άδειας θα είναι ένα (1) έως τρία (3) έτη και η άδεια θα χορηγείται δωρεάν χωρίς οποιαδήποτε χρέωση. 

8. Κατά την transit μεταφορά, κανένας επιβάτης δεν θα επιβιβάζεται ή θα αποβιβάζεται κατά τη διάρκεια του ταξιδιού, εκτός εάν τα Συμβαλλόμενα Μέρη αποφασίσουν διαφορετικά μέσω της Μικτής Επιτροπής του άρθρου 14. 

9. Δεν απαιτείται κάποια άδεια για την επισκευή ενός λεωφορείου που έχει υποστεί βλάβη, καθώς και για ταξίδια οχημάτων χωρίς επιβάτες τα οποία εκτελούν τη μεταφορά, όπως αναφέρθηκε στο άρθρο 3 της παρούσας. 

10. Η μεταφορά επιβατών για ίδιο λογαριασμό υπόκειται σε άδεια, η οποία εκδίδεται από τις αρμόδιες αρχές των Συμβαλλόμενων Μερών. 

ΑΡΘΡΟ 6

1. Oι τακτικές και οι γραμμές κλειστής διαδρομής (σαΐτας) πρέπει να έχουν άδεια. 

2. Οι άδειες θα εκδίδονται στο όνομα της μεταφορικής επιχείρησης. Δεν είναι δυνατόν να μεταβιβάζονται από την τελευταία σε τρίτα μέρη. 'Ομως, ο μεταφορέας που έλαβε την άδεια μπορεί να εκτελεί υπηρεσία μέσω ενός υπεργολάβου. 

3. Η χρονική περίοδος ισχύος μιας άδειας δεν θα υπερβαίνει τα τρία (3) έτη και δεν θα είναι λιγότερη από ένα (1) έτος, για τις τακτικές γραμμές και δεν θα υπερβαίνει το ένα (1) έτος για τις γραμμές κλειστής διαδρομής (σαΐτας). 

4. Οι άδειες θα καθορίζουν τα ακόλουθα: 

α) Το είδος της γραμμής. 

β) Το δρομολόγιο της γραμμής, δίνοντας συγκεκριμένα το σημείο αναχώρησης και το σημείο άφιξης και τα σημεία όπου τα οχήματα διασταυρώνονται με τα σύνορα. 

γ) Τη χρονική περίοδο ισχύος της άδειας. 

δ) Τα συνοδευτικά έγγραφα της άδειας είναι: 

- ωρολόγιο πρόγραμμα των δρομολογίων 

- σχεδιάγραμμα του ταξιδιού 

- τιμολόγια. 

Τα προαναφερόμενα έγγραφα θα εγκρίνονται και θα επικυρώνονται από την εκδούσα αρχή. 

 

 

  

Σελίδα 202 

ε) Για τακτικές γραμμές, τις στάσεις και το ωρολόγιο πρόγραμμα. 

5. Αιτήσεις για άδειες θα κατατίθενται στην αρμόδια αρχή του Συμβαλλόμενου Μέρους, όπου το όχημα είναι καταχωρημένο, η οποία μπορεί να τις δεχτεί ή όχι. Σε περίπτωση που για την αίτηση δεν υπάρχει κάποια ένσταση, η παραπάνω αρχή θα την αποστείλει στην αρμόδια αρχή του άλλου Συμβαλλόμενου Μέρους. Εάν το τελευταίο συμφωνεί, τότε κάθε αρμόδια αρχή θα εκδίδει την άδεια γι' αυτό το μέρος του δρομολογίου, το οποίο εκτελείται στο έδαφός του. 

6. Η αίτηση σε δύο αντίγραφα θα πρέπει να περιέχει τα στοιχεία που ζητήθηκαν από εθνικούς κανονισμούς, καθώς και ένα σχεδιάγραμμα της γραμμής, περιλαμβάνοντας ευδιάκριτα σημειωμένες τις στάσεις του λεωφορείου και τα χιλιόμετρα. Οι αρμόδιες αρχές επιτρέπεται να ζητούν από τους φορείς να τους δώσουν οποιαδήποτε σχετικά στοιχεία που μπορεί να θεωρηθούν απαραίτητα. 

7. Κατά τη διάρκεια του ταξιδιού ένα αντίγραφο της άδειας, εγκεκριμένο από την εκδούσα αρχή ή το πρωτότυπό της πρέπει να είναι πάνω στο όχημα. 

Οι άδειες πρέπει να συμμορφώνονται στο υπόδειγμα που επισυνάπτεται στην παρούσα Συμφωνία. Η Μικτή Επιτροπή, που αναφέρεται στο άρθρο 14 της παρούσας Συμφωνίας, μπορεί να τροποποιεί αυτό το υπόδειγμα. 

ΑΡΘΡΟ 7

Η transit διέλευση μέσω του εδάφους του ενός Συμβαλλόμενου Μέρους για έκτακτη μεταφορά, που πραγματοποιείται από ένα όχημα που είναι καταχωρημένο στο άλλο Συμβαλλόμενο Μέρος, εξαιρείται από οποιαδήποτε άδεια. 

ΑΡΘΡΟ 8

Μία τακτική γραμμή εγκρίνεται και μπορεί να αρχίσει να λειτουργεί από τη στιγμή που οι υπεύθυνες αρχές και των δύο Συμβαλλόμενων Μερών έχουν ανταλλάξει τη συγκεκριμένη άδεια μαζί με όλα τα απαραίτητα συνημμένα έγγραφα. 

ΑΡΘΡΟ 9

Κατά τη διάρκεια των τριών πρώτων μηνών κάθε ημερολογιακού έτους, οι μεταφορείς που εκτελούν τακτικές γραμμές, θα πρέπει να αποστέλλουν στις υπεύθυνες αρχές των χωρών τους τα ακόλουθα στοιχεία σχετικά με το προηγούμενο έτος: 

α) Τον αριθμό των ταξιδιών και χιλιομέτρων. 

β) Τον αριθμό των επιβατών. 

Τα προαναφερόμενα στοιχεία θα πρέπει να ανταλλάσσονται μεταξύ των Συμβαλλόμενων Μερών. 

ΙΙ. ΜΕΤΑΦΟΡΑ EΜΠΟΡΕΥΜΑΤΩΝ

ΑΡΘΡΟ 10

1. Οι μεταφορείς που είναι εγκατεστημένοι στο έδαφος ενός εκ των Συμβαλλόμενων Μερών επιτρέπεται να εκτελούν διεθνείς οδικές μεταφορές εμπορευμάτων με μίσθωση ή αμοιβή μεταξύ των δύο Συμβαλλόμενων Μερών (διμερείς μεταφορές), καθώς και δια μέσου των εδαφών τους προς άλλες χώρες (transit μεταφορές) χρησιμοποιώντας μια άδεια, η οποία εκδίδεται από τις αρμόδιες αρχές του άλλου Συμβαλλόμενου Μέρους. 

2. Δεν θα υπάρχουν περιορισμοί όσον αφορά στον αριθμό των αδειών που χορηγούνται για το σκοπό του άρθρου 10 παρ. 1. 

3. 'Οσον αφορά τις οδικές μεταφορές εμπορευμάτων που πραγματοποιούνται από μεταφορείς του ενός Συμβαλλόμενου Μέρους, αναχωρώντας από το έδαφος του άλλου Συμβαλλόμενου Μέρους και κατευθύνονται για μία τρίτη χώρα (τριγωνικές μεταφορές), μία ειδική άδεια θα εκδίδεται από το Συμβαλλόμενο Μέρος από το οποίο ή προς το οποίο πραγματοποιείται η μεταφορά. Αυτές οι ειδικές άδειες μπορούν να χρησιμοποιούνται μόνο από τους μεταφορείς στο όνομα των οποίων έχουν εκδοθεί και δεν είναι μεταβιβάσιμες. Η δυνατότητα έκδοσης τέτοιου είδους αδειών, καθώς και η ποσότητά τους θα καθορίζεται από τη Μικτή Επιτροπή, που αναφέρεται στο άρθρο 14 της παρούσας Συμφωνίας. 

ΑΡΘΡΟ 11

Ο τύπος των αδειών που αναφέρονται στο άρθρο 10 καθορίζεται από τις αρμόδιες αρχές των Συμβαλλόμενων Μερών απευθείας ή βάσει των υιοθετούμενων από τη Μικτή Επιτροπή συμφωνιών, σύμφωνα με το άρθρο 14 της παρούσας Συμφωνίας. 

ΑΡΘΡΟ 12

Βάσει του άρθρου 10 παρ. 1 της παρούσας Συμφωνίας, οι αρμόδιες αρχές των δύο Συμβαλλόμενων Μερών θα ανταλλάσσουν κάθε έτος τις απαιτούμενες άδειες μέσω της διπλωματικής οδού ή μέσω της διαδικασίας που αποφασίζεται από τη Μικτή Επιτροπή που προβλέπεται από το άρθρο 14. 

Κατά τη διάρκεια της αρχικής περιόδου εφαρμογής της παρούσας Συμφωνίας, δηλαδή, πριν από την πρώτη συνάντηση της Μικτής Επιτροπής του άρθρου 14, τα δύο Συμβαλλόμενα Μέρη συμφωνούν να ικανοποιούν τις ανάγκες που αφορούν τις διμερείς και transit οδικές μεταφορές εμπορευμάτων, όπως αυτές οι ανάγκες θα έχουν γνωστοποιηθεί στις αντίστοιχες αρμόδιες αρχές μέσω της διπλωματικής οδού. 

ΑΡΘΡΟ 13

Παρά τις διατάξεις του άρθρου 10 της παρούσας Συμφωνίας, οι άδειες δεν είναι υποχρεωτικές στις ακόλουθες περιπτώσεις: 

1. Μεταφορά αντικειμένων από ένα κρατικό αεροδρόμιο ή προς ένα κρατικό αεροδρόμιο σε περίπτωση ατυχήματος με θύματα ή οποιουδήποτε άλλου ατυχήματος του αεροπλάνου ή εάν το αεροπλάνο πρέπει να προσγειωθεί λόγω αλλαγής της πορείας του ή σε επείγον περιστατικό και στην περίπτωση που οι πτήσεις ακυρώνονται. 

2. Μεταφορά ενός χαλασμένου μηχανοκίνητου οχήματος και του ρυμουλκουμένου του. 

3. Μεταφορά κηδείας. 

4. Μεταφορά προσωπικών αντικειμένων με την έννοια μετακόμισης οικιακού εξοπλισμού με ειδικά οχήματα. 

5. Μεταφορά ταχυδρομείου. 

6. Μεταφορά εμπορευμάτων για πανηγύρια και εκθέσεις. 

7. Μεταφορά εξαρτημάτων και άλλων εμπορευμάτων για θέατρα, μουσικές και άλλες πολιτιστικές εκδηλώσεις, τσίρκα και κινηματογραφικές παρουσιάσεις και ραδιοφωνικές και τηλεοπτικές παραστάσεις. 

8. Μεταφορά νεκρών ζώων, εκτός εάν η περίπτωση αφορά στη βιομηχανική επεξεργασία πρώτων υλών. 

9. Μεταφορά μελισσών ή γόνων ψαριών. 

10. Μεταφορά λουλουδιών και άλλων διακοσμητικών φυτών. 

11. Μεταφορά φαρμακευτικών ή οποιωνδήποτε άλλων υλικών ως βοήθεια σε περίπτωση καταστροφών που προκλήθηκαν από φυσικά φαινόμενα. 

12. Μεταφορά άδειων οχημάτων για αντικατάσταση χαλασμένων οχημάτων τα οποία θα αναλάβουν τη μεταφορά των εμπορευμάτων που τα χαλασμένα οχήματα δεν μπορούν να εκτελέσουν. 

13. Μεταφορά με ρυμουλκούμενο όχημα στο πλαίσιο συνδυασμού οχημάτων που αποτελείται από ένα μηχανοκίνητο όχημα που ανήκει στο γηγενή μεταφορέα και ένα αλλοδαπό ρυμουλκούμενο. 

14. Οχήματα που πραγματοποιούν τεχνική βοήθεια ή επιδιόρθωση των χαλασμένων οχημάτων (οχήματα συντήρησης και επισκευής). 

15. Μεταφορά ενός οχήματος το οποίο πρόκειται να αντικαταστήσει άλλο χαλασμένο όχημα που βρίσκεται στο άλλο Συμβαλλόμενο Μέρος. 

  


 

  

Σελίδα 203 

16. Μεταφορά ενός φορτίου που θα χρησιμοποιηθεί για εκπαίδευση και διαφήμιση. 

'Οσον αφορά στις μεταφορές που αναφέρονται στο παρόν άρθρο, ο οδηγός πρέπει να έχει όλα εκείνα τα χαρτιά και έγγραφα που ξεκάθαρα αποδεικνύουν ότι συντρέχει μία περίπτωση εκ των προαναφερομένων. 

ΙΙΙ. ΓΕΝΙΚΕΣ ΔΙΑΤΑΞΕΙΣ

ΑΡΘΡΟ 14

Για να ρυθμίζονται όλα τα ζητήματα που αφορούν στην εφαρμογή και εκπλήρωση της παρούσας Συμφωνίας ιδρύεται μία Μικτή Επιτροπή. 

Η Επιτροπή αυτή θα αποτελείται από τους αντιπροσώπους των Κυβερνήσεων των δύο Συμβαλλόμενων Μερών, οι οποίοι μπορούν να προσκαλέσουν αντιπροσώπους των οδικών μεταφορών στις συναντήσεις. 

Η Μικτή Επιτροπή θα συνεδριάζει μία φορά κάθε χρόνο ή μετά από αίτηση οποιουδήποτε Συμβαλλόμενου Μέρους, εναλλακτικά στο κάθε Συμβαλλόμενο Μέρος. Η ημερήσια διάταξη της συνάντησης θα παρουσιάζεται από το Συμβαλλόμενο Μέρος που φιλοξενεί τη συνάντηση ή από αυτό που ζήτησε τη συνάντηση, εάν αυτή είναι η περίπτωση, τουλάχιστο δύο εβδομάδες νωρίτερα. Κάθε συνάντηση θα τερματίζεται με την εφαρμογή ενός Πρωτοκόλλου που θα υπογράφεται από τους επικεφαλής των αντιπροσωπειών των δύο Συμβαλλόμενων Μερών. 

Η Μικτή Επιτροπή θα αποφασίζει επίσης επί του χρονικού ορίου καθώς και για τον τρόπο που θα γίνεται η ανταλλαγή των στοιχείων και όλων των άλλων σχετικών πληροφοριών. 

ΑΡΘΡΟ 15

Τα Συμβαλλόμενα Μέρη γνωστοποιούν το ένα στο άλλο ότι οι αρμόδιες αρχές που θα διευθετούν τα ζητήματα που συνδέονται με την εφαρμογή των διατάξεων της παρούσας Συμφωνίας θα είναι: 

- Για την Ελληνική Δημοκρατία, το Υπουργείο Μεταφορών και Επικοινωνιών. 

- Για τη Δημοκρατία της Αλβανίας, το Υπουργείο Δημόσιων 'Εργων και Μεταφορών. 

ΑΡΘΡΟ 16

Τα Συμβαλλόμενα Μέρη συμφωνούν ότι τα οχήματα που είναι ταξινομημένα σε κάθε Συμβαλλόμενο Μέρος εξαιρούνται από όλους τους φόρους και τους άλλους δασμούς, για τη χρήση των αντιστοίχων τους οδικών δικτύων, καθώς και από οποιεσδήποτε άλλες πιθανές επιβαρύνσεις. 

ΑΡΘΡΟ 17

Οι μεταφορείς ενός Συμβαλλόμενου Μέρους και τα πληρώματα των οχημάτων τους θα πρέπει, όταν βρίσκονται στο έδαφος του άλλου Συμβαλλόμενου Μέρους να συμμορφώνονται προς τους νόμους και τους κανονισμούς που ισχύουν σε εκείνη τη χώρα. 

ΑΡΘΡΟ 18

Ασφάλεια

Τα οχήματα των Συμβαλλόμενων Μερών που πραγματοποιούν διεθνείς μεταφορές θα πρέπει να έχουν ασφαλιστική κάλυψη τόσο στις χώρες διέλευσης όσο και στη χώρα προορισμού. 

ΑΡΘΡΟ 19

Ενδομεταφορές (cabotage)

H διενέργεια ενδομεταφορών (cabotage) στην οδική μεταφορά επιβατών και εμπορευμάτων απαγορεύεται. 

ΑΡΘΡΟ 20

Τελωνειακοί και υγειονομικοί έλεγχοι

Οι διατάξεις των διεθνών συμβάσεων που υιοθετούνται από τα Συμβαλλόμενα Μέρη εφαρμόζονται στους τελωνειακούς και υγειονομικούς ελέγχους στα σημεία διέλευσης των συνόρων. 

Ο παραπάνω έλεγχος πραγματοποιείται, εάν είναι δυνατόν, με προτεραιότητα που θα δίδεται στη μεταφορά ασθενών ατόμων, ζώων και ευπαθών στην αλλοίωση αγαθών. 

ΑΡΘΡΟ 21

Τεχνικός έλεγχος των οχημάτων

Οποιοδήποτε όχημα του Συμβαλλόμενου Μέρους που πραγματοποιεί διμερή μεταφορά ή μεταφορά διέλευσης (transit) στο έδαφος του άλλου Συμβαλλόμενου Μέρους πρέπει να εφοδιάζεται από μια κρατική αρχή με ένα έγκυρο πιστοποιητικό οδικής ασφάλειας. 

Οι αρμόδιες αρχές του Συμβαλλόμενου Μέρους στο έδαφος του οποίου πραγματοποιείται η μεταφορά μπορούν να ζητήσουν την εκτέλεση τεχνικού ελέγχου επί των οχημάτων του άλλου Συμβαλλόμενου Μέρους. 

Οποιοδήποτε όχημα του Συμβαλλόμενου Μέρους που πραγματοποιεί διμερή ή transit μεταφορά στο έδαφος του άλλου Συμβαλλόμενου Μέρους και μεταφέρει επικίνδυνα εμπορεύματα πρέπει να έχει όλα τα έγγραφα που προβλέπονται από τη Σύμβαση ADR. 

ΑΡΘΡΟ 22

Η Συμφωνία θα αρχίσει να ισχύει την ημερομηνία ανταλλαγής των επιστολών που πιστοποιούν την ολοκλήρωση των αντίστοιχων θεσμικών προϋποθέσεων των Συμβαλλόμενων Μερών. Θα παραμείνει σε ισχύ για ένα (1) έτος. 'Επειτα θα παρατείνεται σιωπηρά για χρονικές περιόδους του ενός (1) έτους, εκτός εάν τα Μέρη ειδοποιήσουν το ένα το άλλο, έξι (6) μήνες πριν από την ημερομηνία λήξης ισχύος, την πρόθεσή τους να τερματίσουν την παρούσα Συμφωνία. 

'Εγινε στην Αθήνα στις 30 Δεκεμβρίου 1997, σε δύο πρωτότυπα αντίγραφα στην ελληνική, αλβανική και αγγλική γλώσσα, όπου κάθε κείμενο είναι ισοδύναμα αυθεντικό. 

Σε περίπτωση οποιασδήποτε απόκλισης στην ερμηνεία θα υπερισχύσει το αγγλικό κείμενο. 

ΣΕ ΜΑΡΤΥΡΙΑ ΤΟΥ ΠΑΡΟΝΤΟΣ οι υπογεγραμμένοι, έχοντας τη δέουσα εξουσιοδότηση για αυτό, υπογράφουν την παρούσα Συμφωνία. 


Για την Κυβέρνηση

της Ελληνικής 

Δημοκρατίας

(υπογραφή)

ΑΝΑΣΤΑΣΙΟΣ ΜΑΝΤΕΛΗΣ

ΥΠΟΥΡΓΟΣ 

ΜΕΤΑΦΟΡΩΝ 

ΚΑΙ ΕΠΙΚΟΙΝΩΝΙΩΝ
 Για την Κυβέρνηση

της Δημοκρατίας

της Αλβανίας

(υπογραφή)

GAQO APOSTOLI

ΥΠΟΥΡΓΟΣ 

ΔΗΜΟΣΙΩΝ ΕΡΓΩΝ 

ΚΑΙ ΜΕΤΑΦΟΡΩΝ
 

Σελίδα 204 εώς και 320 
σε PDF 
 


 

  

Σελίδα 221 

'Αρθρο δεύτερο

Τα Πρωτόκολλα - Πρακτικά που καταρτίζονται από τη Μικτή Επιτροπή του άρθρου 14 της Συμφωνίας εγκρίνονται με κοινή πράξη των αρμόδιων κατά περίπτωση υπουργών. 

'Αρθρο τρίτο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται, από την πλήρωση των προϋποθέσεων του άρθρου 22 αυτής. 

Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.] 

ΠΡΟΕΔΡΕΥΩΝ (Παναγιώτης Σγουρίδης): Υπουργείου Οικονομικών. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για τη συνεργασία και την αμοιβαία συνδρομή μεταξύ των Τελωνειακών τους Διοικήσεων". Ψηφίσθηκε ομοφώνως στη Διαρκή Επιτροπή. 

Ερωτάται το Σώμα: Γίνεται δεκτό το νομοσχέδιο; 

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς, το νομοσχέδιο του Υπουργείου Οικονομικών "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για τη συνεργασία και την αμοιβαία συνδρομή μεταξύ των Τελωνειακών τους Διοικήσεων" έγινε δεκτό ομοφώνως κατ' αρχήν, κατ' άρθρον και στο σύνολο σε μόνη συζήτηση και έχει ως εξής: 

''Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για τη συνεργασία και την αμοιβαία συνδρομή μεταξύ των Τελωνειακών τους Διοικήσεων 

'Αρθρο πρώτο

Κυρώνεται και έχει την ισχύ, που ορίζει το άρθρο 28 παρ.1 του Συντάγματος, η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για τη συνεργασία και την αμοιβαία συνδρομή μεταξύ των Τελωνειακών τους Διοικήσεων, που υπογράφτηκε στην Τιφλίδα στις 10 Απριλίου 1997, της οποίας το κείμενο σε πρωτότυπο στην ελληνική και αγγλική γλώσσα, έχει ως εξής: 

ΣΥΜΦΩΝΙΑ

ΜΕΤΑΞΥ ΤΗΣ ΚΥΒΕΡΝΗΣΗΣ ΤΗΣ ΕΛΛΗΝΙΚΗΣ

ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΗΣ

ΤΗΣ ΓΕΩΡΓΙΑΣ ΓΙΑ ΤΗ ΣΥΝΕΡΓΑΣΙΑ

ΚΑΙ ΤΗΝ ΑΜΟΙΒΑΙΑ ΣΥΝΔΡΟΜΗ ΜΕΤΑΞΥ ΤΩΝ

ΤΕΛΩΝΕΙΑΚΩΝ ΤΟΥΣ ΔΙΟΙΚΗΣΕΩΝ

Η Κυβέρνηση της Ελληνικής Δημοκρατίας και η Κυβέρνηση της Γεωργίας, 

ΑΝΑΓΝΩΡΙΖΟΝΤΑΣ ότι οι παραβάσεις των τελωνειακών νόμων και κανονισμών παραβλάπτουν τα κοινωνικά, οικονομικά, δημοσιονομικά και άλλα συμφέροντα των χωρών τους, 

ΠΙΣΤΕΥΟΝΤΑΣ ότι η δράση κατά των τελωνειακών παραβάσεων μπορεί να γίνει αποτελεσματικότερη με τη συνεργασία μεταξύ των Τελωνειακών τους Υπηρεσιών, 

ΠΕΠΕΙΣΜΕΝΕΣ ότι η Αμοιβαία Τελωνειακή Συνδρομή αποτελεί αποτελεσματικό όργανο καταπολέμησης της παράνομης διακίνησης ναρκωτικών και ψυχοτρόπων ουσιών, καθώς και αρχαιολογικών, καλλιτεχνικών ή πολιτιστικών θησαυρών, 

ΘΕΩΡΩΝΤΑΣ ότι η ανταλλαγή εμπειριών στον τομέα της εκπαίδευσης των τελωνειακών στελεχών αποτελεί αναγκαίο όρο στην αποτελεσματική δράση των Τελωνειακών τους Διοικήσεων, 

ΣΥΜΦΩΝΗΣΑΝ ΤΑ ΑΚΟΛΟΥΘΑ: 

ΑΡΘΡΟ 1

Ορισμοί

Κατά την έννοια της παρούσας Συμφωνίας: 

α) με τον όρο "Τελωνειακή νομοθεσία", νοούνται οι κανονιστικές και νομοθετικές διατάξεις που εφαρμόζονται από τις Τελωνειακές Διοικήσεις των δύο Μερών και διέπουν την εισαγωγή, εξαγωγή και διαμετακόμιση αγαθών και την υπαγωγή τους σε οποιοδήποτε τελωνειακό καθεστώς, συμπεριλαμβανομένων των μέτρων απαγόρευσης, περιορισμού και ελέγχου<M^. 

β) με τον όρο "Τελωνειακή Διοίκηση" νοούνται για την Ελληνική Δημοκρατία, η Γενική Διεύθυνση Τελωνείων και Ε.Φ.Κ. του Υπουργείου Οικονομικών και για τη Γεωργία, η Κρατική Διεύθυνση Τελωνείων του Υπουργείου Οικονομικών<M^. 

γ) με τον όρο "Τελωνειακή παράβαση" νοείται κάθε παραβίαση ή απόπειρα παραβίασης της τελωνειακής νομοθεσίας<M^. 

δ) με τον όρο "πρόσωπο" νοείται οποιοδήποτε φυσικό ή νομικό πρόσωπο<M^. 

ε) με τον όρο "δεδομένα προσωπικού χαρακτήρα" νοούνται όλες οι πληροφορίες που έχουν σχέση με συγκεκριμένο ή δυνάμενο να προσδιορισθεί άτομο. 

ΑΡΘΡΟ 2

Πεδίο εφαρμογής

1. Με την παρούσα Συμφωνία τα Μέρη καθιερώνουν συνεργασία και αμοιβαία συνδρομή μεταξύ των Τελωνειακών τους Διοικήσεων στην πρόληψη, διερεύνηση και καταστολή των τελωνειακών παραβάσεων, ώστε να εξασφαλίζεται η ορθή εφαρμογή της τελωνειακής νομοθεσίας. 

2. Η παροχή της αμοιβαίας αυτής συνδρομής γίνεται υπό τους όρους της παρούσας Συμφωνίας και με την τήρηση των διατάξεων της εσωτερικής νομοθεσίας των δύο Μερών. 

ΑΡΘΡΟ 3

Εξαιρέσεις από την υποχρέωση παροχής συνδρομής

Στην περίπτωση που το Μέρος προς το οποίο απευθύνεται η αίτηση συνδρομής, θεωρεί ότι η ικανοποίηση της αίτησης μπορεί να επιφέρει βλάβη στην κυριαρχία του, στην ασφάλεια, στη δημόσια τάξη ή σε άλλους σημαντικούς τομείς εθνικών συμφερόντων, μπορεί να αρνηθεί την παροχή συνδρομής ή να υπαγάγει την ικανοποίηση της αίτησης στην τήρηση ορισμένων όρων. 

ΑΡΘΡΟ 4

Τήρηση απορρήτου

1. Οι επεξεργασμένες πληροφορίες, τα έγγραφα και άλλες πληροφορίες, που λαμβάνονται κατά την παροχή αμοιβαίας συνδρομής, μπορούν να χρησιμοποιούνται από το λαμβάνον Μέρος μόνο για τους σκοπούς τους οριζόμενους από την παρούσα Συμφωνία και μόνο από τα αρμόδια όργανα συμπεριλαμβανόμενης της χρήσης τους σε δικαστικές ή διοικητικές διαδικασίες. Αυτού του είδους οι επεξεργασμένες πληροφορίες, τα έγγραφα και άλλες πληροφορίες μπορούν να χρησιμοποιούνται από το λαμβάνον Μέρος για άλλους σκοπούς μόνο μετά τη συγκατάθεση του παρέχοντος Μέρους ως προς αυτό. 

2. Κατόπιν αίτησης του παρέχοντος Μέρους, οι επεξεργασμένες πληροφορίες, τα έγγραφα και άλλες πληροφορίες, που περιέρχονται στο άλλο Μέρος βάσει της παρούσας Συμφωνίας, θεωρούνται απόρρητα από το λαμβάνον Μέρος. 

3. Επεξεργασμένες πληροφορίες, έγγραφα ή άλλες πληροφορίες που παρέχονται βάσει της παρούσας Συμφωνίας υπάγονται στη χώρα παραλήπτη στον ίδιο βαθμό επισήμου απορρήτου που αυτή εφαρμόζει, όσον αφορά επεξεργασμένες πληροφορίες, έγγραφα και άλλες πληροφορίες που αποκτώ-

 

 

  

Σελίδα 222 

νται στο έδαφός της. 

4. Στις περιπτώσεις που απαλλάσσονται δεδομένα προσωπικού χαρακτήρα βάσει της παρούσας Συμφωνίας, τα Συμβαλλόμενα Μέρη θα παρέχουν την ίδια προστασία με εκείνη που εφαρμόζεται από το Μέρος που τα παρέχει σύμφωνα με την ισχύουσα σε αυτό νομοθεσία. 

ΑΡΘΡΟ 5

Μορφή και περιεχόμενο αιτήσεων συνδρομής

1. Οι αιτήσεις συνδρομής δυνάμει της παρούσας Συμφωνίας γίνονται εγγράφως. Την αίτηση συνοδεύουν τα αναγκαία για την ικανοποίησή της έγγραφα. 

Κατ' εξαίρεση, όταν αυτό επιβάλλεται λόγω του επείγοντος χαρακτήρα της κατάστασης είναι δυνατή η αποδοχή προφορικών αιτήσεων, οι οποίες όμως ακολούθως επιβεβαιώνονται εγγράφως. 

2. Οι αιτήσεις συνδρομής περιλαμβάνουν τα ακόλουθα στοιχεία: 

α) την αρχή που υποβάλλει την αίτηση, 

β) το αντικείμενο και το λόγο της αίτησης, 

γ) τα ονόματα και τις διευθύνσεις των Μερών, που αποτελούν αντικείμενο ερευνών, εφόσον είναι γνωστά, και 

δ) σύντομη περιγραφή της αντιμετωπιζόμενης υπόθεσης και των συναφών με αυτή νομικών στοιχείων. 

ΑΡΘΡΟ 6

Δίαυλοι επικοινωνίας

1. Η λειτουργία της αμοιβαίας συνδρομής πραγματοποιείται με άμεση επικοινωνία των υπαλλήλων, που ορίζονται από τους επικεφαλείς των αντίστοιχων Τελωνειακών Διοικήσεων των Μερών. 

2. Στην περίπτωση που η Τελωνειακή Διοίκηση του Μέρους προς το οποίο απευθύνεται η αίτηση δεν είναι αρμόδια να ανταποκριθεί στην αίτηση, παραπέμπει την αίτηση στην αρμόδια αρχή. 

3. Η ανταλλασσόμενη στο πλαίσιο της παρούσας Συμφωνίας αλληλογραφία διενεργείται στις επίσημες γλώσσες των Συμβαλλόμενων Μερών με μετάφραση στην αγγλική ή γαλλική γλώσσα. 

ΑΡΘΡΟ 7

Ικανοποίηση αιτήσεων

1. Η Τελωνειακή Διοίκηση προς την οποία απευθύνεται η αίτηση καταβάλλει τις απαιτούμενες προσπάθειες για την ικανοποίησή της. 

2. Οι αιτήσεις συνδρομής που υποβάλλονται βάσει του παρόντος άρθρου, ικανοποιούνται με την τήρηση των νόμων και κανονισμών του Μέρους προς το οποίο απευθύνεται η αίτηση. 

Σε περίπτωση που δεν είναι δυνατή η ικανοποίηση μιας αίτησης, το Μέρος προς το οποίο αυτή απευθύνεται, πληροφορεί σχετικά το αιτούν Μέρος. 

3. Η Τελωνειακή Διοίκηση του ενός Μέρους, κατόπιν αίτησης της Τελωνειακής Διοίκησης του άλλου Μέρους, διεξάγει κάθε αναγκαία έρευνα, περιλαμβανόμενης της εξέτασης προσώπων υπόπτων για διάπραξη τελωνειακών παραβάσεων. 

4. Η Τελωνειακή Διοίκηση του ενός Μέρους μπορεί, κατόπιν αίτησης της Τελωνειακής Διοίκησης του άλλου Μέρους, να προβαίνει σε εξακρίβωση, έλεγχο και έρευνες με σκοπό τη διαπίστωση των γεγονότων σχετικά με τις υποθέσεις που εμπίπτουν στην παρούσα Συμφωνία και για τις οποίες είναι αρμόδια η Τελωνειακή αυτή Διοίκηση. 

5. Αίτηση Μέρους να ακολουθηθεί ορισμένη διαδικασία εκτελείται, στο μέτρο του δυνατού, με την τήρηση των νόμων του Μέρους προς το οποίο απευθύνεται η αίτηση και της παραγράφου 2 του παρόντος άρθρου. 

6. Στις περιπτώσεις που το αιτούν Μέρος υποβάλλει αίτηση συνδρομής την οποία το ίδιο δεν θα ήταν σε θέση να ικανοποιήσει, σε αυτήν την περίπτωση, εναπόκειται στο Μέρος στο οποίο υποβάλλεται η αίτηση να αποφασίσει για την ικανοποίησή της. 

ΑΡΘΡΟ 8

Φάκελοι, έγγραφα και μάρτυρες

1. Πρωτότυπα φακέλων, εγγράφων και άλλων στοιχείων ζητούνται μόνο εφόσον δεν αρκούν αντίγραφα. Κατόπιν ειδικής αίτησης, αντίγραφα τέτοιων φακέλων, εγγράφων και άλλων στοιχείων επικυρούνται κατάλληλα. 

2. Φάκελοι, έγγραφα και άλλα στοιχεία που διαβιβάζονται, επιστρέφονται το συντομότερο δυνατόν. Τα δικαιώματα του Μέρους προς το οποίο απευθύνεται η αίτηση ή τρίτων μερών που αναφέρονται σε αυτά παραμένουν απαράβλαπτα. 

3. Η Τελωνειακή Διοίκηση του ενός Μέρους μπορεί να εξουσιοδοτεί υπαλλήλους της, κατόπιν αίτησης της Τελωνειακής Διοίκησης του άλλου Μέρους, να παρίστανται ως μάρτυρες σε δικαστικές ή διοικητικές διαδικασίες στο έδαφος του άλλου Μέρους. 

4. Με τη συναίνεση του Μέρους προς το οποίο απευθύνεται η αίτηση, υπάλληλοι της αιτούσας Διοίκησης μπορούν να έχουν διαβουλεύσεις με ομολόγους τους στο έδαφος του Μέρους αυτού, αναφορικά με ανακρίσεις ή καταγγελίες για τελωνειακές παραβάσεις που ενδιαφέρουν το αιτούν Μέρος και να εξετάζουν τα σχετικά στοιχεία. 

ΑΡΘΡΟ 9

Συνδρομή κατόπιν αιτήσεως

1. Μετά από αίτηση, οι Τελωνειακές Διοικήσεις των Μερών πληροφορούν η μία την άλλη κατά πόσο αγαθά που εξάγονται από το έδαφος του ενός Μέρους έχουν νόμιμα εισαχθεί στο έδαφος του άλλου Μέρους. Μετά από αίτηση, οι πληροφορίες αυτές μνημονεύουν τις τελωνειακές διαδικασίες που εφαρμόστηκαν για τον τελωνισμό των αγαθών. 

2. Η Τελωνειακή Διοίκηση του ενός Μέρους, μετά από αίτηση της Τελωνειακής Διοίκησης του άλλου Μέρους, παρέχει, στα πλαίσια των δυνατοτήτων της, πληροφορίες αναφορικά με: 

α) μεταφορικά μέσα για τα οποία υπάρχουν υπόνοιες ότι χρησιμοποιούνται σε τελωνειακές παραβάσεις μέσα στο έδαφος του αιτούντος Μέρους,

β) αγαθά που το αιτούν Μέρος θεωρεί ότι αποτελούν αντικείμενο παράνομων δραστηριοτήτων,

γ) πρόσωπα για τα οποία το αιτούν Μέρος γνωρίζει ή υποψιάζεται ότι έχουν ανάμιξη σε τελωνειακές παραβάσεις,

δ) τους χώρους αποθήκευσης εμπορευμάτων για τους οποίους υπάρχει υπόνοια ότι σε αυτούς διαπράττονται παράνομες δραστηριότητες. 

3. Η Τελωνειακή Διοίκηση του ενός Μέρους, μετά από αίτηση της Τελωνειακής Διοίκησης του άλλου Μέρους, παρέχει σε αυτή κάθε διαθέσιμη πληροφορία σχετική με δραστηριότητες που μπορεί να καταλήξουν σε τελωνειακές παραβάσεις μέσα στο έδαφος του αιτούντος Μέρους. 

4. Οι Τελωνειακές Διοικήσεις των Μερών, μετά από αίτηση, παρέχουν εγγράφως στοιχεία σχετικά με τη μεταφορά και αποστολή των αγαθών, αναφέροντας την αξία και τον τόπο προορισμού των αγαθών αυτών. 

5. Μετά από αίτηση του ενός Μέρους, το άλλο Μέρος, με την τήρηση των νόμων και κανονισμών που ισχύουν στην επικράτειά του, κοινοποιεί ή φροντίζει ώστε οι αρμόδιες αρχές να κοινοποιούν σε πρόσωπα που διαμένουν στο έδαφός του ενέργειες ή αποφάσεις που λαμβάνονται από το αιτούν Μέρος αναφορικά με οποιοδήποτε θέμα που εμπίπτει στο πεδίο εφαρμογής της παρούσας Συμφωνίας. 

ΑΡΘΡΟ 10

Αυτόβουλη συνδρομή

1. Οι Τελωνειακές Διοικήσεις των δύο Μερών παρέχουν 

  


 

  

Σελίδα 223 

αμοιβαία συνδρομή, χωρίς προηγούμενη αίτηση, εφόσον θεωρούν ότι αυτή είναι αναγκαία για την ορθή εφαρμογή της τελωνειακής νομοθεσίας, όταν λαμβάνουν πληροφορίες που αφορούν: 

α) νέα μέσα ή μεθόδους που χρησιμοποιούνται για τη διενέργεια τέτοιων δραστηριοτήτων, 

β) εμπορεύματα ή αγαθά που είναι γνωστό ότι αποτελούν αντικείμενο τελωνειακών παραβάσεων, 

γ) παράνομες δραστηριότητες. 

2. Η ανωτέρω αυτόβουλη συνδρομή θα παρέχεται από τα δύο Μέρη ιδιαίτερα και σε περιπτώσεις που θα μπορούσαν να προκαλέσουν σημαντική ζημία στην οικονομία, τη δημόσια υγεία, τη δημόσια ασφάλεια ή σε οποιοδήποτε άλλο ζωτικό συμφέρον του άλλου Μέρους. 

ΑΡΘΡΟ 11

Αρχαιότητες, καλλιτεχνικοί και πολιτιστικοί θησαυροί

1. Η Τελωνειακή Διοίκηση κάθε Μέρους, με δική της πρωτοβουλία, γνωστοποιεί στην Τελωνειακή Διοίκηση του άλλου Μέρους, εφόσον η τελευταία έχει άμεσο ενδιαφέρον, κάθε διαθέσιμη πληροφορία για δραστηριότητες που περιλαμβάνουν λαθρεμπορία αρχαιοτήτων και καλλιτεχνικών ή άλλων πολιτιστικών θησαυρών ή για πρόσωπα ή μέσα που εμπλέκονται σε τέτοιες δραστηριότητες. 

2. Μετά από αίτηση, η Τελωνειακή Διοίκηση του ενός ή του άλλου Μέρους, στην έκταση της αρμοδιότητας και της δυνατότητάς της, ασκεί ειδική επιτήρηση για καθορισμένη χρονική περίοδο πάνω στις διακινήσεις ειδών που μνημονεύονται στην παράγραφο 1 του παρόντος άρθρου, περιλαμβανομένων και των κινήσεων των αναμεμειγμένων προσώπων και μέσων μεταφοράς. 

ΑΡΘΡΟ 12

'Οπλα, ναρκωτικά φάρμακα και ψυχότροπες ουσίες

Η Τελωνειακή Διοίκηση κάθε Μέρους γνωστοποιεί με δική της πρωτοβουλία προς την Τελωνειακή Διοίκηση του άλλου Μέρους, εφόσον η τελευταία αυτή έχει άμεσο ενδιαφέρον, κάθε διαθέσιμη πληροφορία που αφορά την παράνομη διακίνηση όπλων, ναρκωτικών και ψυχοτρόπων ουσιών και πρόσωπα ή μέσα μεταφοράς που εμπλέκονται σε αυτή. 

AΡΘΡΟ 13

Συνεργασία στην εκπαίδευση

1. Τα Μέρη παρέχουν παντός είδους συνδρομή το ένα στο άλλο σε θέματα επαγγελματικής κατάρτισης των υπαλλήλων των Τελωνειακών τους Διοικήσεων. 

2. Για το σκοπό αυτόν, στο πλαίσιο των δυνατοτήτων του, κάθε Μέρος δέχεται στα επαγγελματικά εκπαιδευτικά του προγράμματα, σε σεμινάρια ή στα Τελωνεία, στελέχη της Τελωνειακής Διοίκησης του άλλου Μέρους με σκοπό τη βελτίωση του επαγγελματικού τους επιπέδου με την εκπαίδευση και την πρακτική τους εξάσκηση. 

3. Τα Μέρη ανταλλάσσουν πληροφορίες και εμπειρίες που αφορούν νέες μεθόδους και μέσα για την πρόληψη, διερεύνηση και καταστολή τελωνειακών παραβάσεων, καθώς και για τη διακίνηση ναρκωτικών και ψυχοτρόπων ουσιών και παρέχουν αμοιβαία οποιασδήποτε άλλης μορφής τεχνική βοήθεια με την ανταλλαγή επαγγελματικών, επιστημονικών και τεχνικών γνώσεων σχετικών με τους τελωνειακούς κανόνες και διαδικασίες. 

AΡΘΡΟ 14

Εφαρμογή της Συμφωνίας

1. Αρμόδιες αρχές για την εφαρμογή της παρούσας Συμφωνίας είναι η Τελωνειακή Διοίκηση της Ελληνικής Δημοκρατίας και η Τελωνειακή Διοίκηση της Γεωργίας, οι οποίες μπορούν να επικοινωνούν απευθείας για την αντιμετώπιση θεμάτων που προκύπτουν από την παρούσα Συμφωνία και, μετά από διαβουλεύσεις, εκδίδουν διοικητικές οδηγίες για την εφαρμογή της παρούσας Συμφωνίας και προσπαθούν με κοινή συναίνεση να επιλύουν προβλήματα ή αμφισβητήσεις που θα προέκυπταν στην ερμηνεία ή κατά την εφαρμογή της. 

2. Μπορούν επίσης να προβαίνουν, με ειδική συμφωνία, στην ανταλλαγή υπαλλήλων τους ως τελωνειακών συνδέσμων για σκοπούς επιχειρησιακής συνεργασίας και συντονισμού της κοινής δράσης στην εφαρμογή της παρούσας Συμφωνίας. 

ΑΡΘΡΟ 15

Δαπάνες

Τα Μέρη παραιτούνται αμοιβαία από κάθε αξίωση για απόδοση δαπανών, τις οποίες συνεπάγεται η εφαρμογή της παρούσας Συμφωνίας, με εξαίρεση τις δαπάνες για μάρτυρες και την αμοιβή εμπειρογνωμόνων οι οποίες θα καλύπτονται από το αιτούν Μέρος. 

ΑΡΘΡΟ 16

Ισχύς της Συμφωνίας

1. Η παρούσα Συμφωνία τίθεται σε ισχύ την τριακοστή ημέρα από την ημερομηνία κατά την οποία τα Μέρη γνωστοποιούν αμοιβαία, με ανταλλαγή διπλωματικών διακοινώσεων, ότι αποδέχονται τους όρους της και ότι έχουν εκπληρωθεί όλες οι εθνικές διαδικασίες για τη θέση της σε εφαρμογή. 

2. Τα Μέρη συμφωνούν να συναντιώνται με σκοπό την ανασκόπηση της εφαρμογής της παρούσας Συμφωνίας άπαξ του έτους, εκτός εάν συναινούν αμοιβαία και εγγράφως ότι τέτοια συνάντηση δεν είναι αναγκαία. 

3. Η παρούσα Συμφωνία μπορεί να τερματισθεί με γραπτή γνωστοποίηση μέσω της διπλωματικής οδού, οπότε θα παύσει να ισχύει έξι μήνες μετά την επίδοση τέτοιας γνωστοποίησης. 

'Eγινε στην Τιφλίδα, στις 10 Απριλίου 1997, σε δυο αντίτυπα, στην ελληνική, στη γεωργιανή και στην αγγλική γλώσσα, τα οποία έχουν την ίδια νομική ισχύ. 

Σε περίπτωση διαφοράς υπερισχύει το αγγλικό κείμενο. 

ΓΙΑ ΤΗΝ ΚΥΒΕΡΝΗΣΗ

ΤΗΣ ΕΛΛΗΝΙΚΗΣ 

ΔΗΜΟΚΡΑΤΙΑΣ

(υπογραφή)
 ΓΙΑ ΤΗΝ ΚΥΒΕΡΝΗΣΗ

ΤΗΣ ΓΕΩΡΓΙΑΣ

(υπογραφή)
 

Σελίδα 224 εώς και 232
σε PDF 



 

  

Σελίδα 233 

'Αρθρο δεύτερο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται, από την πλήρωση των προϋποθέσεων του άρθρου 16 αυτής. 

Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.] 

ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Παρεσχέθη η ζητηθείσα εξουσιοδότηση. 

Υπουγείου Οικονομικών. 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Κροατίας για την αποφυγή της διπλής φορολογίας αναφορικά με τους φόρους εισοδήματος και κεφαλαίου". 

Ερωτάται το Σώμα: Γίνεται δεκτό το νομοσχέδιο; 

ΜΕΡΙΚΟΙ ΒΟΥΛΕΥΤΕΣ: Κρατείται. 

ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατήθηκε και θα συζητηθεί κατά τον Κανονισμό. 

Επανερχόμαστε στο νομοσχέδιο του Υπουργείου Εθνικής Οικονομίας. 

Ψήφιση στο σύνολο του σχεδίου νόμου: "Ρυθμίσεις θεμάτων της χρηματιστηριακής αγοράς, συγχώνευση Οργανισμού 'Υδρευσης Θεσσαλονίκης (Ο.Υ.Θ.) και Οργανισμού Αποχέτευσης Θεσσαλονίκης (Ο.Α.Θ.) και άλλες διατάξεις". 

Ο κύριος Υπουργός έχει το λόγο. 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε. 

Να κάνω μερικές διορθώσεις. Στο άρθρο 1, παράγραφος 1, εδάφιο 2 "Με την ίδια... ή όμοια απόφαση της Επτροπής Κεφαλαιαγοράς" διαγράφονται οι εξής τέσσερις λέξεις: "την ίδια ή όμοια". 

Επίσης στο άρθρο 5, παράγραφος 1, μετά τη λέξη "διενεργεί" τίθεται η εξής πρόταση: "Υπό τους όρους και τις προϋποθέσεις που θα ορίζονται στον προβλεπόμενο στο άρθρο 3 παράγραφος 2 του παρόντος Κανονισμό Αναδοχών". 

ΠΡΟΕΔΡΕΥΩΝ (Παναγιώτης Σγουρίδης): Αυτό είναι που είχε παραλειφθεί; 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Μάλιστα. 

ΠΡΟΕΔΡΕΥΩΝ (Παναγιώτης Σγουρίδης): 'Οπως αναγράφεται στα Πρακτικά; 

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ακριβώς. 

Στο άρθρο 8 στην τρίτη γραμμή διαγράφεται η λέξη "ανώνυμης". Δεν χρειάζεται. 

Στο άρθρο 20 "Συγχώνευση ΟΥΘ-ΟΑΘ" 

α. Στο άρθρο 2 περίπτωση στ' του καταστατικού στη σελίδα 19 διαγράφονται έξι σειρές και συγκεκριμένα οι φράσεις "Η ανωτέρω εξουσία μπορεί να εκχωρείται... στο διοικητικό συμβούλιο η εν λόγω εξουσία". 

β. Στο άρθρο 4 του καταστατικού το πρώτο εδάφιο της περιπτώσεως θ' αναδιατυπώνεται ως εξής: "θ. Στο διοικητικό συμβούλιο της εταιρείας μετέχει ως μέλος επίσης το πρόσωπο που έχει προσληφθεί κατά τις διατάξεις του άρθρου 7 του ν. 2414/1996 και το οποίο ονομάζεται Διευθύνων Σύμβουλος". Είναι στη σελίδα 22. 

Θα δώσω το κείμενο για τα Πρακτικά. 

Ευχαριστώ, κύριε Πρόεδρε. 

(Στο σημείο αυτό ο Υφυπουργός Εθνικής Οιοκνομίας κ. Αλέξανδρος Μπαλτάς καταθέτει για τα Πρακτικά το προαναφερθέν κείμενο, το οποίο έχει ως εξής: 

"ΔΙΟΡΘΩΣΕΙΣ ΣΤΟ ΣΧΕΔΙΟ ΝΟΜΟΥ"

"Ρυθμίσεις θεμάτων της Χρημ/κής Αγοράς, Συγχώμευση Οργανισμού 'Υδρευσης της Θεσσαλονίκης (ΟΥΘ) και Οργανισμού Αποχέτευσης της Θεσσαλονίκης (ΟΑΘ) και άλλες διατάξεις". 

1. Στο άρθρο 1 παράγρ. 1 εδάφιο 2:"Με την ίδια.... ή όμοια απόφασης της Επιτροπής Κεφαλαιαγοράς" διαγράφονται τέσσερις λέξεις:"την ίδια η όμοια".(σελ1) 

2. Στο άρθρο 5 παράγρ. 1. μετά τη λέξη "διενεργεί" τίθεται η εξής πρόταση: "Υπό τους όρους και τις προϋποθέσεις που θα ορίζονται στον προβλεπόμενο στο άρθρο 3 παράγρ. 2 του παρόντος Κανονισμό Αναδοχών", (σελ.8) 

3. Στο άρθρο 8 στην τρίτη γραμμή διαγράφεται η λέξη "ανώνυμης". (σελ.9) 

4. 'Αρθρο 20 (Συγχώνευση ΟΥΘ-ΟΑΘ): 

α. Στο άρθρο 2 περ. στ' του Καταστατικού διαγράφονται έξι σειρές και συγκερκιμένα οι φράσεις "Η ανωτέρω εξουσία μπορεί να εκχωρείται ... στο διοικητικό συμβούλιο η εν λόγω εξουσία". (σελ. 19) 

β. Στο άρθρο 4 του Καταστατικού το πρώτο εδάφιο της περ. θ' 

αναδιατυπώνεται ως εξής: "Θ. Στο Δ.Σ. της Εταιρείας μετέχει ως μέλος, επίσης, το πρόσωπο που έχει προσληφθεί κατά τις διατάξεις του άρθρου 7 του ν. 2414/1996 και το οποίο ονομάζεται Διευθύνων Σύμβουλος". (σελ.22)") 

ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος έχει το λόγο. 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, έχω να κάνω μόνο μια παρατήρηση. Το νομοσχέδιο αυτό η Νέα Δημοκρατία το ψηφίζει παρά το ότι οι περισσότερες από τις παρατηρήσεις και τροπολογίες που κάναμε δεν έγιναν δεκτές. Την ευθύνη αναλαμβάνει η Κυβέρνηση. 

Δεύτερη παρατήρηση είναι ότι για άλλη μια φορά τα νομοσχέδια έρχονται νομοτεχνικά ελλιπή. Το λέω αυτό, διότι παρά τις διορθώσεις που κάναμε κατά τη συζήτηση στην επιτροπή, τις διορθώσεις που κάναμε στην Ολομέλεια, σήμερα το νομοσχέδιο διορθώνεται κατά κόρον νομοτεχνικά. 

ΠΡΟΕΔΡΕΥΩΝ (Παναγιώτης Σγουρίδης): Προς το βέλτιστον, όμως. 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Προς το βέλτιστον, αλλά αυτό δεν σημαίνει ότι δεν πρέπει να είμαστε έτοιμοι, όταν το νομοσχέδιο έρχεται προς συζήτηση στην επιτροπή. 

ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει άλλος συνάδελφος που να θέλει το λόγο. 

Ερωτάται το Σώμα: Γίνεται δεκτό στο σύνολο το σχέδιο νόμου "Ρυθμίσεις Θεμάτων της χρηματιστηριακής αγοράς, συγχώνευση Οργανισμού 'Υδρευσης Θεσσαλονίκης (ΟΥΘ) και Οργανισμού Αποχέτευσης Θεσσαλονίκης (ΟΑΘ) και άλλες διατάξεις", με τις φραστικές και τις νομοτεχνικές διορθώσεις που έχουν γίνει; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΝΙΚΟΛΑΟΣ ΓΚΑΤΖΗΣ: Κατά πλειοψηφία. 

ΠΡΟΕΔΡΕΥΩΝ (Παναγιώτης Σγουρίδης): Το σχέδιο νόμου έγινε δεκτό και στο σύνολο, με τις φραστικές και νομοτεχνικές διορθώσεις που έχουν γίνει, κατά πλειοψηφία. 

Συνεπώς το σχέδιο νόμου του Υπουργείου Εθνικής Οικονομίας "Ρυθμίσεις Θεμάτων της χρηματιστηριακής αγοράς, συγχώνευση Οργανισμού 'Υδρευσης Θεσσαλονίκης (ΟΥΘ) και Οργανισμού Αποχέτευσης Θεσσαλονίκης (ΟΑΘ) και άλλες διατάξεις", έγινε δεκτό κατά πλειοψηφία σε μόνη συζήτηση, επί της αρχής, των άρθρων και του συνόλου και έχει ως εξής: 

''Ρυθμίσεις θεμάτων της χρηματιστηριακής αγοράς, συγχώνευση Οργανισμού 'Υδρευσης Θεσσαλονίκης (Ο.Υ.Θ.) και Οργανισμού Αποχέτευσης Θεσσαλονίκης (Ο.Α.Θ.) και άλλες διατάξεις 

ΚΕΦΑΛΑΙΟ Α'

Τροποποίηση και συμπλήρωση της

χρηματιστηριακής και συναφούς νομοθεσίας

 

 

  

Σελίδα 234 

'Aρθρο 1

Τροποποίηση διατάξεων του π.δ. 350/1985

1. Η παράγραφος 2 του άρθρου 2 του π.δ. 350/1985, (ΦΕΚ 126 Α'), όπως έχει αντικατασταθεί με το άρθρο 59 παρ. 2 του ν. 2396/1996 (ΦΕΚ 73 Α'), αντικαθίσταται ως εξής: 

"Ως "κινητές αξίες", κατά την έννοια του παρόντος, νοούνται οι μετοχές, οι ομολογίες, τα ελληνικά πιστοποιητικά, τα παραστατικά κινητών αξιών και τα παραστατικά δικαιωμάτων προς κτήση κινητών αξιών και κάθε άλλη ανταλλάξιμη αξία, που ορίζεται ως κινητή αξία με απόφαση της Επιτροπής Κεφαλαιαγοράς. Με απόφαση της Επιτροπής Κεφαλαιαγοράς ορίζονται οι όροι και οι προϋποθέσεις έκδοσης και εισαγωγής στο Χρηματιστήριο Αξιών Αθηνών, κινητών αξιών που δεν ορίζονται σε άλλες διατάξεις." 

2. Οι περιπτώσεις 2 και 3 του τμήματος Ι του άρθρου 3 του π.δ. 350/1985, όπως ισχύει, αντικαθίστανται ως εξής: 

"2. Ελάχιστο μέγεθος της εταιρίας 

Τα ίδια κεφάλαια της εταιρίας πρέπει να είναι τουλάχιστον δύο δισεκατομμύρια (2.000.000.000) δραχμές. Η προϋπόθεση αυτή δεν ισχύει για την εισαγωγή συμπληρωματικής σειράς μετοχών της ίδιας κατηγορίας με τις ήδη εισηγμένες. Με απόφαση του Υπουργού Εθνικής Οικονομίας, ύστερα από εισήγηση του διοικητικού συμβουλίου του Χρηματιστηρίου Αξιών Αθηνών και της Επιτροπής Κεφαλαιαγοράς, το παραπάνω ποσό μπορεί να αναπροσαρμόζεται. 

3. Διάρκεια και κεφαλαιακή διάρθρωση της εταιρίας 

Η εταιρία πρέπει να έχει δημοσιεύσει ή καταθέσει, σύμφωνα με το δίκαιο που τη διέπει, τις ετήσιες οικονομικές καταστάσεις της, ως ανώνυμη εταιρία, για τρεις (3) τουλάχιστον οικονομικές χρήσεις που προηγούνται της αιτήσεως εισαγωγής στο Χρηματιστήριο Αξιών Αθηνών και να έχει ικανοποιητική περιουσιακή διάρθρωση με βάση τον τελευταίο ισολογισμό της. Οι οικονομικές καταστάσεις της εταιρίας πρέπει να είναι ελεγμένες από ορκωτό ελεγκτή. Αν η εταιρία καταρτίζει ενοποιημένες οικονομικές καταστάσεις, οι καταστάσεις αυτές, καθώς επίσης και οι οικονομικές καταστάσεις των εταιριών που περιλαμβάνονται στην ενοποίηση πρέπει να είναι ελεγμένες από ορκωτό ελεγκτή. 

Με απόφασή της η Επιτροπή Κεφαλαιαγοράς μπορεί να επιτρέψει, ύστερα από γνώμη του διοικητικού συμβουλίου του Χρηματιστηρίου Αξιών Αθηνών, την εισαγωγή μετοχών εταιρίας με βραχύτερο βίο, εφόσον κρίνει ότι μια τέτοια παρέκκλιση είναι προς το συμφέρον της εταιρίας ή των επενδυτών και ότι η πληροφόρηση που παρέχεται στο επενδυτικό κοινό είναι επαρκής, ώστε να είναι αυτό σε θέση να σχηματίσει σαφή γνώμη για την εταιρία και τις μετοχές των οποίων ζητείται η εισαγωγή στο Χρηματιστήριο Αξιών Αθηνών. Υπό τις προϋποθέσεις αυτές η ανωτέρω παρέκκλιση επιτρέπεται, ιδίως στις ακόλουθες περιπτώσεις: 

α) Εφόσον ποσοστό άνω του ενενήντα τοις εκατό (90%) του ενεργητικού της εταιρίας είναι επενδεδυμένο σε μετοχές μιας ή περισσότερων εταιριών, μία τουλάχιστον από τις οποίες είναι θυγατρική της, κατά την έννοια του άρθρου 42ε του κ.ν. 2190/1920, και πληροί τις προϋποθέσεις του πρώτου εδαφίου της παρούσας περίπτωσης. 

β) Εφόσον η αιτούσα εταιρία έχει προκύψει από συγχώνευση, διάσπαση ή απόσχιση κλάδου και τουλάχιστον μία από τις εταιρίες που συγχωνεύθηκαν ή η εταιρία που διασπάσθηκε ή η εταιρία από την οποία έγινε η απόσχιση κλάδου πληρούσε τις προϋποθέσεις του πρώτου εδαφίου της παρούσας περίπτωσης κατά το χρόνο της συγχώνευσης, διάσπασης ή απόσχισης κλάδου." 

3. Στο τέλος της περιπτώσεως 3α του τμήματος Ι του άρθρου 3 του π.δ. 350/1985, όπως ισχύει, προστίθεται νέο εδάφιο ως εξής: 

"Αν η εταιρία που, κατά τα προηγούμενα εδάφια, πρέπει να ελεγχθεί φορολογικά δεν εδρεύει στην Ελλάδα, ο απαιτούμενος έλεγχος διενεργείται από αναγνωρισμένο ελεγκτικό και λογιστικό οίκο διεθνούς κύρους, ο οποίος συντάσσει ειδική έκθεση για τις τυχόν φορολογικές υποχρεώσεις της." 

4. Η περίπτωση 4 του τμήματος Ι του άρθρου 3 του π.δ. 350/1985, όπως ισχύει, αντικαθίσταται ως εξής: 

"4. Εισαγωγή μετοχών με δημόσια εγγραφή και παράλληλη διάθεση μετοχών χωρίς δημόσια εγγραφή σε περιορισμένο κύκλο προσώπων. 

Σε περίπτωση εισαγωγής μετοχών στο Χρηματιστήριο Αξιών με δημόσια εγγραφή, μέρος των εκδιδόμενων νέων ή των υφιστάμενων μετοχών μπορεί να μην διατίθεται με δημόσια εγγραφή υπό τις εξής προϋποθέσεις: 

i) Η τιμή διάθεσης των μετοχών που δεν διατίθενται με δημόσια εγγραφή, εξαιρουμένων αυτών που διατίθενται σε εργαζόμενους της εκδότριας εταιρίας, δεν θα είναι κατώτερη της τιμής στην οποία διατίθενται οι μετοχές με δημόσια εγγραφή. 

ii) Η ανάληψη των μετοχών, αν πρόκειται για αύξηση του μετοχικού κεφαλαίου, που δεν διατίθενται με δημόσια εγγραφή, η καταβολή του ποσού της αυξήσεως και η πιστοποίηση της καταβολής του πρέπει να έχουν ολοκληρωθεί πριν την έναρξη της δημόσιας εγγραφής. Στην περίπτωση αυτήν η εκδότρια εταιρία πρέπει να έχει υποβάλει στο διοικητικό συμβούλιο του Χρηματιστηρίου Αξιών Αθηνών κατάλογο προσώπων που ανέλαβαν τις μετοχές που δεν διατέθηκαν σε δημόσια εγγραφή και κατέβαλαν την αξία τους. Ο κατάλογος αυτός πρέπει να περιέχει το ονοματεπώνυμο, τη διεύθυνση κατοικίας, τον αριθμό αστυνομικής ταυτότητας ή διαβατηρίου, τον αριθμό των μετοχών που αποκτήθηκαν και την καταβληθείσα αξία τους. 

iii) Προκειμένου για την εισαγωγή μετοχών εταιριών με συνολική κεφαλαιοποίηση -βάσει της τιμής διαθέσεως των μετοχών στη δημόσια εγγραφή- που δεν υπερβαίνει τα ογδόντα δισεκατομμύρια (80.000.000.000) δραχμές, οι μετοχές που δεν διατίθενται σε δημόσια εγγραφή δεν επιτρέπεται να υπερβαίνουν ποσοστό πέντε τοις εκατό (5%) των μετοχών που διατίθενται με δημόσια εγγραφή. Η Επιτροπή Κεφαλαιαγοράς μπορεί, με απόφασή της, να επιτρέπει τη διάθεση χωρίς δημόσια εγγραφή αριθμού μετοχών που υπερβαίνει το ποσοστό αυτό και σε εταιρίες με συνολική κεφαλαιοποίηση μικρότερη των ογδόντα δισεκατομμυρίων (80.000.000.000) δραχμών και ιδίως αν πρόκειται για διάθεση μετοχών εταιρίας μεγάλης κεφαλαιοποίησης, με βάση την τιμή διαθέσεως των μετοχών στη δημόσια εγγραφή, ή για διάθεση μετοχών σε αγορές του εξωτερικού. 

Με την επιφύλαξη των διατάξεων του άρθρου 4 του ν. 876/1979 (ΦΕΚ 48 Α'), η εκδότρια εταιρία που εισάγει για πρώτη φορά μετοχές της στο Χρηματιστήριο, επιτρέπεται να διαθέσει σε δημόσια εγγραφή προνομιούχες χωρίς δικαίωμα ψήφου μετοχές, μόνον εάν και πριν από τη δημόσια εγγραφή είχε εκδώσει τέτοιες μετοχές. Η αναλογία των κοινών μετοχών που διατίθενται σε δημόσια εγγραφή προς τις προνομιούχες χωρίς δικαίωμα ψήφου μετοχές που διατίθενται σε δημόσια εγγραφή, δεν επιτρέπεται να είναι σε βάρος των κοινών μετοχών ως προς την αναλογία τους προς τις προνομιούχες μετοχές της εταιρίας πριν από την ημερομηνία έναρξης της δημόσιας εγγραφής." 

5. Οι περιπτώσεις 4 και 5 του τμήματος ΙΙ του άρθρου 3 του π.δ. 350/1985, όπως ισχύει, αντικαθίστανται ως εξής: 

"4. Διασπορά των μετοχών 

α) Το αργότερο κατά το χρόνο λήψεως της αποφάσεως από το διοικητικό συμβούλιο του Χρηματιστηρίου για την εισαγωγή, πρέπει να έχει πραγματοποιηθεί επαρκής διασπορά των μετοχών στο κοινό εντός της ελληνικής επικράτειας ή της επικράτειας άλλου ή άλλων Κρατών-Μελών της Ευρωπαϊκής 'Ενωσης. Η διασπορά των μετοχών μιας εταιρίας θεωρείται επαρκής, εφόσον οι μετοχές, που είναι αντικείμενο αιτήσεως εισαγωγής, είναι κατανεμημένες στο ευρύ κοινό μέχρι ποσοστού τουλάχιστον είκοσι πέντε τοις εκατό (25%) του συνόλου των μετοχών της ίδιας κατηγορίας. Θεωρείται, επίσης, επαρκής η διασπορά, όταν, λόγω του μεγέθους της εταιρίας, του μεγάλου αριθμού των μετοχών της αυτής κατηγορίας και της εκτάσεως διασποράς τους στο ευρύ κοινό, διασφαλίζεται και με μικρότερο ποσοστό, που όμως δεν μπορεί να είναι κατώτερο του πέντε τοις εκατό 

  


 

  

Σελίδα 235 

(5%), η ομαλή λειτουργία της αγοράς. Για την εκτίμηση της πληρώσεως ή μη της προϋποθέσεως της επαρκούς διασποράς στο ευρύ κοινό, απαιτείται η κατανομή των μετοχών, των οποίων ζητείται η εισαγωγή στο Χρηματιστήριο Αξιών Αθηνών, σε δύο χιλιάδες (2.000) τουλάχιστον πρόσωπα σε κάθε περίπτωση. Στα πρόσωπα του προηγούμενου εδαφίου δεν περιλαμβάνονται εκείνα που κατέχουν ποσοστό μεγαλύτερο του δύο τοις εκατό (2%) του αριθμού των μετοχών των οποίων ζητείται η εισαγωγή στο Χρηματιστήριο Αξιών Αθηνών. Η εταιρία υποχρεούται να υποβάλει στο διοικητικό συμβούλιο του Χρηματιστηρίου Αξιών Αθηνών και στην Επιτροπή Κεφαλαιαγοράς κατάσταση των μετόχων ή των προσώπων στα οποία κατανέμονται οι μετοχές κατά τη δημόσια εγγραφή, στην οποία αναγράφονται το ονοματεπώνυμο, η διεύθυνση κατοικίας, ο αριθμός αστυνομικής ταυτότητας ή διαβατηρίου και ο αριθμός των μετοχών που κατέχει κάθε μέτοχος ή που αποκτά κάθε επενδυτής που συμμετείχε στη δημόσια εγγραφή. Με απόφασή του, που δημοσιεύεται στην Εφημερίδα της Κυβερνήσεως, το διοικητικό συμβούλιο του Χρηματιστηρίου Αξιών Αθηνών μπορεί να ορίσει πρόσθετα στοιχεία, από τα οποία να προκύπτει η επαρκής διασπορά των μετοχών στο ευρύ κοινό και να ρυθμίσει σχετικώς κάθε ειδικό θέμα και αναγκαία λεπτομέρεια. 

β) Κατ' εξαίρεση, επιτρέπεται η εισαγωγή μετοχών στο Χρηματιστήριο πριν την επίτευξη επαρκούς κατά τα άνω διασποράς, αν το διοικητικό συμβούλιο του Χρηματιστηρίου Αξιών Αθηνών έχει την πεποίθηση, βάσει των στοιχείων που προσκομίζουν ο ανάδοχος και η εκδότρια εταιρία, καθώς και οι μέτοχοί της, προκειμένου περί διαθέσεως υφιστάμενων μετοχών, και των δεσμεύσεων που τα πρόσωπα αυτά αναλαμβάνουν, από κοινού ή καθένα χωριστά, έναντι των χρηματιστηριακών αρχών και του επενδυτικού κοινού, ότι η διασπορά αυτή πρόκειται να επιτευχθεί σε σύντομο χρονικό διάστημα μέσω του Χρηματιστηρίου. Η απόφαση για την εισαγωγή των μετοχών από το διοικητικό συμβούλιο του Χρηματιστηρίου λαμβάνεται, ιδίως, αν προκύπτει από τα στοιχεία που υποβάλλονται, ότι ο αριθμός των επενδυτών οι οποίοι επιθυμούν να επενδύσουν σε μετοχές της εταιρίας, με ή και χωρίς δημόσια εγγραφή, και το ποσοστό του μετοχικού κεφαλαίου της που πρόκειται να κατανεμηθεί, βάσει των στοιχείων αυτών, στο ευρύ επενδυτικό κοινό, ικανοποιούν τους όρους και τις προϋποθέσεις περί επαρκούς διασποράς, που τίθενται στο υπό στοιχείο α' της παρούσας περίπτωσης. Προκειμένου περί εισαγωγής μετοχών που δεν προέρχονται από αύξηση του μετοχικού κεφαλαίου, η μεταβίβασή τους από τον πωλητή στους επενδυτές διενεργείται με χρηματιστηριακή συναλλαγή, κατά τη διαδικασία που ορίζεται με απόφαση του διοικητικού συμβουλίου του Χρηματιστηρίου Αξιών Αθηνών που δημοσιεύεται στην Εφημερίδα της Κυβερνήσεως. 

Αν δεν επιτευχθεί επαρκής διασπορά μέσω του Χρηματιστηρίου, η διαπραγμάτευση των μετοχών αίρεται με απόφαση του διοικητικού συμβουλίου του Χρηματιστηρίου Αξιών Αθηνών. Στην περίπτωση αυτή, ο ανάδοχος και η εκδότρια εταιρία, καθώς και οι πωλητές, αν πρόκειται περί διαθέσεως υφιστάμενων μετοχών, ευθύνονται εις ολόκληρον έναντι των επενδυτών που έχουν αποκτήσει ή αναλάβει τίτλους της εκδότριας εταιρίας, εν όψει της εισαγωγής τους στο Χρηματιστήριο, για κάθε θετική ζημία που οι επενδυτές υπέστησαν συνεπεία της μη επιτεύξεως επαρκούς διασποράς. Οι διατάξεις του άρθρου 3α του παρόντος εφαρμόζονται αναλόγως. 

γ) Σε περίπτωση αιτήσεως εισαγωγής στο Χρηματιστήριο Αξιών Αθηνών συμπληρωματικής σειράς μετοχών της ίδιας κατηγορίας, το διοικητικό συμβούλιο του Χρηματιστηρίου Αξιών Αθηνών μπορεί να κρίνει αν η διασπορά στο κοινό, των μετοχών, είναι επαρκής σε σχέση με το σύνολο των μετοχών της ίδιας κατηγορίας που έχουν εκδοθεί και όχι μόνο ως προς τη συμπληρωματική σειρά. 

δ) Αν οι μετοχές είναι εισηγμένες σε Χρηματιστήριο Αξιών ενός ή περισσότερων κρατών μη μελών της Ευρωπαϊκής 'Ενωσης, το διοικητικό συμβούλιο του Χρηματιστηρίου Αξιών Αθηνών μπορεί, κατά παρέκκλιση των όσων ανωτέρω ορίζονται, να επιτρέψει την εισαγωγή, όταν έχει πραγματοποιηθεί επαρκής, κατά την κρίση του, διασπορά στο κοινό στα τρίτα κράτη, όπου είναι εισηγμένες. 

5. Εισαγωγή μετοχών της αυτής κατηγορίας 

Η αίτηση εισαγωγής στο Χρηματιστήριο Αξιών Αθηνών πρέπει να αναφέρεται σε όλες τις μετοχές της ίδιας κατηγορίας που έχουν εκδοθεί. Σε κάθε περίπτωση, η εισαγωγή προς διαπραγμάτευση της κατηγορίας κοινών μετοχών με δικαίωμα ψήφου αποτελεί προϋπόθεση για την εισαγωγή άλλων κατηγοριών μετοχών στο Χρηματιστήριο Αξιών Αθηνών." 

6. Εταιρίες, των οποίων έχουν εισαχθεί προς διαπραγμάτευση στο Χρηματιστήριο Αξιών Αθηνών μόνον προνομιούχες, χωρίς δικαίωμα ψήφου, μετοχές, υποχρεούνται να ζητήσουν, μέχρι την 30ή Ιουνίου 1999 την εισαγωγή προς διαπραγμάτευση και των κοινών με δικαίωμα ψήφου μετοχών τους. Αν η προθεσμία αυτή εκπνεύσει χωρίς η εταιρία να έχει συμμορφωθεί στην υποχρέωση του προηγούμενου εδαφίου, λαμβάνονται τα μέτρα που προβλέπονται στο άρθρο 11 του π.δ. 350/1985, όπως ισχύει. 

7. Το διοικητικό συμβούλιο του Χρηματιστηρίου Αξιών Αθηνών μπορεί, με απόφασή του, που δημοσιεύεται στην Εφημερίδα της Κυβερνήσεως, να ρυθμίζει κάθε ειδικό θέμα και αναγκαία λεπτομέρεια σχετικά με την εισαγωγή κινητών αξιών στο Χρηματιστήριο και, ιδίως, να ορίζει τη διαδικασία που πρέπει να τηρείται για την έγκριση εισαγωγής και την έναρξη διαπραγμάτευσης των κινητών αξιών, τα δικαιολογητικά και λοιπά στοιχεία που πρέπει να υποβάλονται, καθώς και τη μέθοδο προσδιορισμού της τιμής εισαγωγής, όπου αυτό απαιτείται. Με την ίδια ή άλλη απόφασή του, το διοικητικό συμβούλιο του Χρηματιστηρίου Αξιών Αθηνών καθορίζει τις μεθόδους και διαδικασίες διαπραγμάτευσης των κινητών αξιών και ρυθμίζει τα τεχνικής φύσεως θέματα για τη σύναψη χρηματιστηριακών συναλλαγών μέσω του αυτόματου ηλεκτρονικού συστήματος συναλλαγών του Χρηματιστηρίου. 

Με απόφαση, που δημοσιεύεται στην Εφημερίδα της Κυβερνήσεως, το διοικητικό συμβούλιο του Χρηματιστηρίου Αξιών Αθηνών μπορεί να εξαρτά την εισαγωγή κινητών αξιών στο Χρηματιστήριο, από κάθε ειδικό όρο που κρίνει απαραίτητο για την προστασία των επενδυτών και ο οποίος συναρτάται με τη φύση και τις ιδιαιτερότητες της επιχειρηματικής δραστηριότητας σε συγκεκριμένους κλάδους της οικονομίας. 

8. Αιτήσεις για εισαγωγή μετοχών στο Χρηματιστήριο Αξιών Αθηνών, που έχουν κατατεθεί μέχρι την 31η Αυγούστου 1998, κρίνονται ως προς το ελάχιστο ύψος των ιδίων κεφαλαίων με βάση τα οριζόμενα στο άρθρο 3 τμήμα Ι περ. 2 του π.δ. 350/1985, όπως αυτό ίσχυε πριν την αντικατάστασή του με την παράγραφο 2 του παρόντος άρθρου. 

9. Η παράγραφος 3 του άρθρου 57 του ν. 1969/1991 (ΦΕΚ 167 Α') καταργείται. 

10. Τα δύο τελευταία εδάφια της περίπτωσης Α2 του άρθρου 4 του π.δ. 350/1985, τα οποία προστέθηκαν με το άρθρο 7 παρ. 3 του ν. 2359/1995 (ΦΕΚ 241 Α'), αντικαθίστανται ως εξής: 

"Κατ' εξαίρεση των προβλεπομένων στην περίπτωση Ι.3 του άρθρου 3, για την εισαγωγή στο Χρηματιστήριο "τραπεζικών ομολόγων" των επενδυτικών τραπεζών, που εκδίδονται σύμφωνα με το άρθρο 3 του ν. 128/1975 (ΦΕΚ 178 Α'), δεν ισχύει η προϋπόθεση της ύπαρξης ικανοποιητικής περιουσιακής διάρθρωσης με βάση τον τελευταίο ισολογισμό τους." 

11. Η περίπτωση α' του άρθρου 3 του π.δ. 348/1985, όπως έχει αντικατασταθεί με το άρθρο 59 παρ. 2 του ν. 2396/1996 (ΦΕΚ 73 Α'), αντικαθίσταται ως εξής: 

"α. "κινητές αξίες": μετοχές, ομολογίες, ελληνικά πιστοποιητικά, παραστατικά κινητών αξιών και παραστατικά δικαιωμάτων προς κτήση κινητών αξιών και κάθε άλλη ανταλλάξιμη αξία που ορίζεται ως κινητή αξία με απόφαση της Επιτροπής Κεφαλαιαγοράς." 

12. Στο Τμήμα II του άρθρου 3 του π.δ. 350/1985 προστίθεται νέα παράγραφος 8, ως εξής: 

"8. Αποπληρωμή μετοχών 

Οι μετοχές πρέπει να είναι πλήρως αποπληρωμένες." 

 

 

  

Σελίδα 236 

'Αρθρο 2

Ευθύνη αναδόχων

1. Ο τίτλος και η πρώτη παράγραφος του άρθρου 3α του π.δ. 350/1985, που προστέθηκε με το άρθρο 11 του ν. 2324/1995 (ΦΕΚ 146 Α'), αντικαθίστανται ως εξής: 

"'Αρθρο 3α

Ευθύνη αναδόχων

1. Το ενημερωτικό δελτίο, που συντάσσεται, δημοσιεύεται και εγκρίνεται, σύμφωνα με τις διατάξεις του π.δ. 348/1985 (ΦΕΚ 125 A'), όπως ισχύει, υπογράφεται από τον εκδότη των κινητών αξιών και τον ανάδοχο έκδοσης. Εάν υπάρχουν περισσότεροι του ενός ανάδοχοι, αρκεί η υπογραφή του από τον οριζόμενο ως κύριο ανάδοχο." 

2. Στο άρθρο 3α του π.δ. 350/1985, που προστέθηκε με το άρθρο 11 του ν. 2324/1995, προστίθεται παράγραφος 10 που έχει ως εξής: 

"10. Το ενημερωτικό δελτίο, που συντάσσεται, δημοσιεύεται και εγκρίνεται, σύμφωνα με τις διατάξεις του π.δ. 348/1985, εν όψει της εισαγωγής μετοχών στο Χρηματιστήριο Αξιών Αθηνών, χωρίς δημόσια εγγραφή, υπογράφεται από την εταιρία για την εισαγωγή των μετοχών της οποίας έχει υποβληθεί αίτηση και από πιστωτικό ίδρυμα ή επιχείρηση παροχής επενδυτικών υπηρεσιών (Ε.Π.Ε.Υ.) που μπορεί να παρέχει υπηρεσίες αναδόχου, σύμφωνα με τις διατάξεις του ν. 2396/1996. Tο πιστωτικό ίδρυμα ή η Ε.Π.Ε.Υ., που υπογράφουν το ενημερωτικό δελτίο, ορίζουν την τιμή εισαγωγής των μετοχών, η οποία αναγγέλλεται, σύμφωνα με το άρθρο 21 του π.δ. 348/1985, το αργότερο μέχρι την προτεραία έναρξης της διαπραγμάτευσης των μετοχών στο Χρηματιστήριο Αξιών Αθηνών, και ευθύνονται εις ολόκληρο με την εκδότρια εταιρία έναντι αυτών που απέκτησαν μετοχές της εταιρίας κατά τον πρώτο μήνα από την έναρξη διαπραγμάτευσής τους, σύμφωνα με τις διατάξεις των προηγούμενων παραγράφων του παρόντος άρθρου." 

'Αρθρο 3

Διάθεση μετοχών με δημόσια εγγραφή

1. Η διάθεση με δημόσια εγγραφή νέων ή υφιστάμενων μετοχών πραγματοποιείται μόνο μέσω πιστωτικών ιδρυμάτων ή επιχειρήσεων παροχής επενδυτικών υπηρεσιών, που μπορούν να παρέχουν υπηρεσίες αναδόχου, σύμφωνα με τις διατάξεις του ν. 2396/1996, όπως ισχύει. 

2. Με απόφαση του Υπουργού Εθνικής Οικονομίας, ύστερα από εισήγηση της Τράπεζας της Ελλάδος και του Δ.Σ. της Επιτροπής Κεφαλαιαγοράς, καταρτίζεται Κανονισμός Αναδοχών, με τον οποίο ρυθμίζονται θέματα που αφορούν τις υποχρεώσεις και την εν γένει συμπεριφορά των εταιριών που παρέχουν υπηρεσίες αναδοχής, έκδοσης και διάθεσης του συνόλου ή μέρους τίτλων, που αναφέρονται στο άρθρο 2 παρ. 1 στοιχείο α (ι) του ν. 2396/1996, καθώς και υπηρεσίες συνδεόμενες με την αναδοχή έκδοσης και διάθεσης. 

Ειδικότερα, μπορεί με τον Κανονισμό αυτόν να θεσπίζονται ειδικές υποχρεώσεις των αναδόχων και των συμβούλων έκδοσης στην περίπτωση δημόσιας εγγραφής εισαγωγής στο Χρηματιστήριο Αξιών Αθηνών και διάθεσης, με ή χωρίς δημόσια εγγραφή, υφιστάμενων ή κατόπιν αυξήσεως του κεφαλαίου εκδιδόμενων μετοχών ή άλλων κινητών αξιών ή διάθεσης μετοχών ή άλλων κινητών αξιών εταιριών ήδη εισηγμένων στο Χρηματιστήριο Αξιών Αθηνών, να ρυθμίζονται θέματα που αφορούν την προπαρασκευή, τη διενέργεια, τη διεκπεραίωση, την προβολή και διαφήμιση της δημόσιας εγγραφής, της διαδικασίας εισαγωγής μετοχών στο Χρηματιστήριο Αξιών Αθηνών, με ή χωρίς δημόσια εγγραφή, τους όρους και τις προϋποθέσεις διενέργειας χρηματιστηριακών πράξεων από τους αναδόχους μετά την εισαγωγή και έναρξη διαπραγμάτευσης των μετοχών εταιρίας στο Χρηματιστήριο Αξιών Αθηνών ή μετά τη διάθεση μετοχών εισηγμένης εταιρίας, με σκοπό τη σταθεροποίηση της χρηματιστηριακής τιμής τους, καθώς και κάθε άλλο ειδικό θέμα ή λεπτομέρεια. Με απόφαση της Επιτροπής Κεφαλαιαγοράς ή της Τράπεζας της Ελλάδος, προκειμένου περί πιστωτικών ιδρυμάτων, μπορεί να επιβάλονται πρόστιμα μέχρι ένα δισεκατομμύριο (1.000.000.000) δραχμές για κάθε παράβαση του παραπάνω κανονισμού. 

'Αρθρο 4

Τιμή διάθεσης μετοχών

Η παράγραφος 2 του άρθρου 4 του π.δ. 348/1985, η οποία προστέθηκε με το άρθρο 12 του ν. 2324/1995, αντικαθίσταται ως εξής: 

"2. Ο τρόπος προσδιορισμού της τιμής διάθεσης των μετοχών, που διατίθενται με δημόσια εγγραφή, αποτελεί υποχρεωτικά περιεχόμενο του ενημερωτικού δελτίου. Η τιμή διάθεσης των μετοχών καθορίζεται από τον ανάδοχο είτε προ της ενάρξεως της δημόσιας εγγραφής είτε μετά το πέρας αυτής, εφόσον κατά τη δημόσια εγγραφή εφαρμόζεται διαδικασία βιβλίου προσφορών (book building). Εάν η τιμή καθορίζεται προ της ενάρξεως της δημόσιας εγγραφής, αυτή είτε αναγράφεται στο ενημερωτικό δελτίο είτε αναγγέλλεται το αργότερο την προτεραία της ενάρξεως της δημόσιας εγγραφής σύμφωνα με το άρθρο 21 του παρόντος. Εφόσον κατά τη δημόσια εγγραφή εφαρμόζεται διαδικασία βιβλίου προσφορών, ο ανάδοχος, το αργότερο την προτεραία της ενάρξεως της δημόσιας εγγραφής, ανακοινώνει, σύμφωνα με το άρθρο 21 του παρόντος, ένα εύρος τιμών της μετοχής. Η τελική τιμή καθορίζεται από τον ανάδοχο εντός του ανακοινωθέντος εύρους τιμών και αναγγέλλεται από αυτόν το αργότερο την επόμενη εργάσιμη ημέρα μετά την ολοκλήρωση της δημόσιας εγγραφής και πριν την έναρξη της συνεδρίασης του Χρηματιστηρίου Αξιών Αθηνών της ημέρας εκείνης. Η τιμή διάθεσης των μετοχών στους επενδυτές, που δεν συμμετείχαν στη διαδικασία του βιβλίου προσφορών, αναγγέλλεται σύμφωνα με τα οριζόμενα στο προηγούμενο εδάφιο και μπορεί να είναι η κατώτερη του ανακοινωθέντος εύρους τιμών ή και υψηλότερη αυτής, δεν μπορεί, όμως, να υπερβαίνει την ανακοινωθείσα από τον ανάδοχο τελική τιμή για τους συμμετάσχοντες στη διαδικασία του βιβλίου προσφορών. Με απόφαση της Επιτροπής Κεφαλαιαγοράς, που δημοσιεύεται στην Εφημερίδα της Κυβερνήσεως, καθορίζεται το ανώτατο ποσοστό κατά το οποίο η ανώτατη τιμή του εύρους τιμών μπορεί να υπερβαίνει την κατώτατη. Το ποσοστό αυτό δεν μπορεί να είναι ανώτερο του δεκαπέντε τοις εκατό (15%). Με όμοια απόφαση μπορούν να ορίζονται οι εκδόσεις στις οποίες μπορεί να εφαρμόζεται η διαδικασία του βιβλίου προσφορών, με κριτήριο κυρίως το μέγεθός τους, οι κατηγορίες επενδυτών που μπορούν να εγγράφονται στο βιβλίο προσφορών, ο τρόπος κατανομής σε αυτούς των μετοχών, ο τρόπος τήρησης του βιβλίου προσφορών και κάθε άλλο θέμα ή σχετική με τα ανωτέρω λεπτομέρεια." 

'Αρθρο 5

Σταθεροποίηση τιμής εισηγμένων μετοχών

1. Μετά την έναρξη διαπραγμάτευσης μετοχών στο Χρηματιστήριο Αξιών Αθηνών, ο κύριος ανάδοχος μπορεί να διενεργεί, υπό τους όρους και τις προϋποθέσεις που θα ορίζονται στον προβλεπόμενο στο άρθρο 3 παρ. 2 του παρόντος Κανονισμό Αναδοχών, χρηματιστηριακές πράξεις με σκοπό τη σταθεροποίηση της χρηματιστηριακής τιμής των μετοχών αυτών, εφόσον έχει δηλώσει ρητώς στο ενημερωτικό δελτίο ότι ενδέχεται να διενεργήσει πράξεις για τη σταθεροποίηση της τιμής των μετοχών. Η δυνατότητα αυτή παρέχεται για τρεις (3) μήνες από την έναρξη διαπραγμάτευσης των μετοχών. 

2. Οι διατάξεις της προηγούμενης παραγράφου εφαρμόζονται αναλόγως και σε περίπτωση διενέργειας δημόσιας εγγραφής μετοχών εταιριών εισηγμένων στο Χρηματιστήριο Αξιών Αθηνών ή ύστερα από άδεια της Επιτροπής Κεφαλαιαγοράς, σε περιπτώσεις διάθεσης στο επενδυτικό κοινό σημαντικού ποσοστού μετοχών. 

3. Οι διατάξεις της παραγράφου 1 του παρόντος άρθρου διέπουν και τη διενέργεια, από τον κύριο ανάδοχο, πράξεων 

  


 

  

Σελίδα 237 

σταθεροποίησης της τιμής μετοχών ή τίτλων παραστατικών μετοχών σε χρηματιστηριακές αγορές της αλλοδαπής, εφόσον πρόκειται για μετοχές εισηγμένες στο Χρηματιστήριο Αξιών Αθηνών. 

'Αρθρο 6

Τροποποίηση διατάξεων ως προς συμμετοχή Ε.Π.Ε.Υ. σε 

Α.Χ.Ε.

Τα πέμπτο και έκτο εδάφια της παραγράφου 3 του άρθρου 3 του ν. 1806/1988 (ΦΕΚ 207 Α'), όπως ισχύει, αντικαθίστανται ως ακολούθως: 

"Νομικά πρόσωπα δεν επιτρέπεται να αποκτούν μετοχές Ανώνυμης Χρηματιστηριακής Εταιρίας, που δεν είναι εισηγμένες στο Χρηματιστήριο Αξιών Αθηνών, σε ποσοστό ανώτερο του σαράντα τοις εκατό (40%) του μετοχικού κεφαλαίου της εταιρίας αυτής. Η απαγόρευση αυτή δεν καταλαμβάνει τα πιστωτικά ιδρύματα, τις ασφαλιστικές επιχειρήσεις και τις Ε.Π.Ε.Υ. που έχουν καταβεβλημένο μετοχικό κεφάλαιο τουλάχιστον ίσο προς το εκάστοτε οριζόμενο ελάχιστο μετοχικό κεφάλαιο πιστωτικού ιδρύματος. Στις Ε.Π.Ε.Υ. του προηγούμενου εδαφίου δεν περιλαμβάνονται οι ανώνυμες χρηματιστηριακές εταιρίες." 

'Αρθρο 7

Τροποποίηση διατάξεων περί

εξωχρηματιστηριακών συναλλαγών

1. Στο τέλος της παραγράφου 11 του άρθρου 15 του ν. 3632/1928, όπως προστέθηκε με το άρθρο 82 παρ. 2 του ν. 2533/1997 (ΦΕΚ 228 Α') προστίθενται, περιπτώσεις δ' και ε', ως εξής: 

"(δ) οι μεταβιβάσεις λόγω δωρεάς, γονικής παροχής και κληρονομικής ή οιονεί καθολικής διαδοχής ή κληροδοσίας, 

(ε) οι μεταβιβάσεις σε εκπλήρωση υποχρεώσεων που απορρέουν από την εκκαθάριση παραγώγων προϊόντων εισηγμένων στο Χρηματιστήριο Παραγώγων Αθηνών." 

2. Η περίπτωση α' της παραγράφου 11 του άρθρου 15 του ν. 3632/1928, όπως προστέθηκε με το άρθρο 82 παρ. 2 του ν. 2533/1997, αντικαθίσταται ως εξής: 

"(α) οι εξωχρηματιστηριακές μεταβιβάσεις σύμφωνα με τις παραγράφους 4, 7, και 8 του παρόντος άρθρου." 

'Αρθρο 8

Περιορισμός ευθύνης μελών προσωρινής

διοίκησης Ε.Π.Ε.Υ.

Αντικαθίσταται η παράγραφος 2 του άρθρου 29 του ν. 2579/1998 (ΦΕΚ 31 Α'), ως εξής: 

"2. Τα μέλη του διοικητικού συμβουλίου επιχείρησης παροχής επενδυτικών υπηρεσιών, κατά την έννοια των παραγράφων 1 και 2 του άρθρου 27 του ν. 2396/1996, εξαιρουμένων των πιστωτικών ιδρυμάτων, που έχουν διορισθεί σύμφωνα με το άρθρο 69 του Αστικού Κώδικα, κατά την άσκηση των καθηκόντων τους, δεν ευθύνονται ποινικά ούτε ενέχονται ατομικά προς καταβολή, λόγω μη καταβολής φόρων ή εν γένει χρεών προς το Δημόσιο ή οποιαδήποτε άλλη αρχή ή ασφαλιστικό οργανισμό, τα οποία είχαν γεννηθεί πριν από την ανάληψη των καθηκόντων τους ως μελών της προσωρινής διοίκησης της εταιρίας αυτής. Για τις ίδιες αιτίες δεν επιτρέπεται να διαταχθεί η σε βάρος των προσώπων αυτών απαγόρευση εξόδου από τη χώρα. Με την παρούσα διάταξη δεν επηρεάζεται η ευθύνη των παραπάνω προσώπων για φόρους ή χρέη προς το Δημόσιο ή οποιαδήποτε άλλη αρχή ή ασφαλιστικό οργανισμό, που θα γεννηθούν μετά την ανάληψη των καθηκόντων τους ως μελών της προσωρινής διοίκησης της εταιρίας." 

'Αρθρο 9

Θέματα συστήματος άυλων τίτλων και

Κεντρικού Αποθετηρίου Αξιών

1. Η παράγραφος 3 του άρθρου 105 του ν.2533/1997 αναριθμείται σε παράγραφο 4 και προστίθεται νέα παράγραφος 3 που έχει ως εξής: 

"3. Με απόφαση της Επιτροπής Κεφαλαιαγοράς καταρτίζεται κανονισμός λειτουργίας του συστήματος άυλων τίτλων ("Σ.Α.Τ."). Με τον κανονισμό αυτόν ορίζονται ιδίως οι διαδικασίες μετατροπής ενσώματων κινητών αξιών σε άυλες αξίες, καταχώρισης των επενδυτών στο Σ.Α.Τ., καταχώρισης στο Σ.Α.Τ. των πράξεων και συναλλαγών επί άυλων κινητών αξιών, καταχώριση των κάθε φύσεως μεταβολών επί άυλων κινητών αξιών, οι προϋποθέσεις, όροι και διαδικασίες πρόσβασης στο Σ.Α.Τ. και κάθε άλλη σχετική λεπτομέρεια για την ορθή λειτουργία του Σ.Α.Τ.. Ειδικώς ως προς τη μετατροπή ενσώματων τίτλων του Ελληνικού Δημοσίου σε άυλους τίτλους εφαρμόζονται οι διατάξεις του άρθρου 10 του ν. 2198/1994." 

2. Tο άρθρο 41 του ν. 2396/1996, όπως έχει αντικατασταθεί με την παράγραφο 1 του άρθρου 107 του ν. 2533/1997, αντικαθίσταται ως εξής: 

"'Αρθρο 41

Εισηγμένες ενσώματες μετοχές

Οι εισηγμένες, κατά την έναρξη ισχύος του άρθρου αυτού, στο Χ.Α.Α. μετοχές ανωνύμων εταιριών, καθώς και οι εφεξής εισαγόμενες (εισηγμένες ενσώματες μετοχές) καταχωρίζονται στα αρχεία της Α.Ε.ΑΠΟΘ. κατά τα οριζόμενα στα άρθρα 42 έως και 44. Η καταχώριση περιλαμβάνει, εκτός εάν γίνεται κατόπιν εκποίησης κατά το άρθρο 44, και τυχόν υφιστάμενη επικαρπία ή ενέχυρο μετοχών που διατηρούνται ως επικαρπία δικαιώματος ή ενέχυρο σε δικαίωμα. Η Α.Ε.ΑΠΟΘ. καταρτίζει πρόγραμμα, στο οποίο ορίζεται η ημερομηνία μετατροπής για κάθε εταιρία και κατηγορία μετοχών. Από την ημερομηνία μετατροπής, σύμφωνα με το άρθρο 39, οι μετοχικοί τίτλοι παύουν να ενσωματώνουν μετοχικά δικαιώματα." 

3. Η παράγραφος 8 του άρθρου 33α του ν. 1806/1988 (ΦΕΚ 207 Α') όπως ισχύει, αντικαθίσταται ως εξής: 

"8. Το καταστατικό της εταιρίας τροποποιείται σύμφωνα με τις διατάξεις του ν. 2190/1920 για τις ανώνυμες εταιρίες." 

'Αρθρο 10

Στοιχεία ενημερωτικού δελτίου

Στο Κεφάλαιο 7 του Παραρτήματος Α', το οποίο είναι προσαρτημένο στο π.δ. 348/1985, προστίθενται οι ακόλουθες περιπτώσεις: 

"7.3. Το Διοικητικό Συμβούλιο του Χρηματιστηρίου Αξιών Αθηνών δύναται να επιτρέπει παρεκκλίσεις, εν όλω ή εν μέρει, από τις διατάξεις των παραγράφων 7.1. και 7.2. του παρόντος κεφαλαίου." 

'Αρθρο 11

Διατάξεις για οργανισμούς συλλογικών επενδύσεων

1. Στο τέλος του άρθρου 36 του ν.1969/1991, όπως ισχύει, προστίθενται τα εξής: 

"Το ίδιο ισχύει και στην περίπτωση που η υπέρβαση των πιο πάνω ορίων είναι αποτέλεσμα συγχώνευσης εταιριών. Η Ανώνυμη Εταιρεία Διαχείρισης Αμοιβαίων Κεφαλαίων που προβαίνει σε πωλήσεις εκ μέρους αμοιβαίου κεφαλαίου κατ' εφαρμογή του παρόντος άρθρου, με κύριο γνώμονα το συμφέρον των μεριδιούχων του." 

2. Στο τέλος του άρθρου 7 του ν.1969/1991 προστίθενται τα εξής: 

"Το ίδιο ισχύει και στην περίπτωση που η υπέρβαση των πιο πάνω ορίων είναι αποτέλεσμα συγχώνευσης εταιριών. Η εταιρία επενδύσεων χαρτοφυλακίου προβαίνει σε πωλήσεις, κατ' εφαρμογή του παρόντος άρθρου, με κύριο γνώμονα το συμφέρον των επενδυτών - μετόχων της." 

'Αρθρο 12

Ρυθμίσεις για την εκκαθάριση Α.Χ.Ε. - Ε.Π.Ε.Υ.

1. Στο ν. 1806/1988 προστίθεται νέο άρθρο 4α, το οποίο 

  


 

  

Σελίδα 238 

έχει ως εξής: 

"'Αρθρο 4α

1. Μετά την κατά τις κείμενες διατάξεις ανάκληση της άδειας λειτουργίας ανώνυμης χρηματιστηριακής εταιρίας ("Α.Χ.Ε.") ή άλλης Εταιρίας Παροχής Επενδυτικών Υπηρεσιών (Ε.Π.Ε.Υ.), πλην των πιστωτικών ιδρυμάτων, ανακαλείται υποχρεωτικά και η υπουργική απόφαση, με την οποία χορηγήθηκε η άδεια σύστασης και εγκρίθηκε το καταστατικό της εταιρίας και ακολουθεί στάδιο εκκαθάρισής τους σύμφωνα με τις διατάξεις του παρόντος άρθρου. Κατά το στάδιο αυτό και για χρονικό διάστημα έξι (6) μηνών μετά την περάτωση της διαδικασίας απόδοσης περιουσιακών στοιχείων πελατών, κατά τις ρυθμίσεις των παραγράφων 5 έως και 7 του παρόντος άρθρου, η Α.Χ.Ε. ή η Ε.Π.Ε.Υ. δεν μπορεί να κηρυχθεί σε πτώχευση. Για το ίδιο χρονικό διάστημα αναστέλλονται και οι ατομικές διώξεις και κάθε αναγκαστική εκτέλεση κατά της εταιρίας. Σε Α.Χ.Ε. ή Ε.Π.Ε.Υ., που έχουν ήδη κηρυχθεί σε πτώχευση, κατά την έναρξη ισχύος του παρόντος, παύουν οι εργασίες της πτώχευσης, εφόσον αυτή έχει κηρυχθεί μέσα στη διετία πριν από την έναρξη ισχύος του παρόντος. Ο σύνδικος πτώχευσης παραδίδει προς τους αναφερόμενους κατωτέρω επόπτη και εκκαθαριστή τα περιουσιακά στοιχεία της Α.Χ.Ε. ή Ε.Π.Ε.Υ. και διαβιβάζει όλα τα σχετικά έγγραφα, στοιχεία και παραστατικά. 

2. Με απόφασή της η Επιτροπή Κεφαλαιαγοράς διορίζει τον Επόπτη της εκκαθάρισης, ο οποίος, ύστερα από έγκριση της Επιτροπής Κεφαλαιαγοράς, δύναται να προσλάβει ως σύμβουλό του φυσικό ή νομικό πρόσωπο εξειδικευμένο σε θέματα λειτουργίας των Α.Χ.Ε. ή Ε.Π.Ε.Υ.. Με την ανωτέρω ή όμοια απόφασή της, η Επιτροπή Κεφαλαιαγοράς ορίζει την αμοιβή του Επόπτη και του συμβούλου του, η οποία βαρύνει την εταιρία. 

3. Ο Επόπτης υποβάλλει, μέσα σε τρεις (3) ημέρες από την επίδοση του διορισμού του, αίτηση διορισμού εκκαθαριστή στο αρμόδιο δικαστήριο. Μέχρι το διορισμό εκκαθαριστή ο Επόπτης ασκεί όλες τις εξουσίες του εκκαθαριστή. Μετά το διορισμό εκκαθαριστή ο Επόπτης παρακολουθεί τις εργασίες της εκκαθάρισης, γνωμοδοτεί, εφόσον το ζητήσει ο εκκαθαριστής σε θέματα της εκκαθάρισης, ενημερώνει γραπτά την Επιτροπή Κεφαλαιαγοράς για την πορεία της εκκαθάρισης τουλάχιστον ανά δίμηνο και όποτε άλλοτε του ζητηθεί και υποβάλλει έκθεση μετά τη λήξη της εκκαθάρισης. Τυχόν ακυρότητα του διορισμού του Επόπτη δεν θίγει το κύρος των πράξεων από του διορισμού του μέχρι την ακύρωση αυτού. 

4. Ο κατά την προηγούμενη παράγραφο εκκαθαριστής διορίζεται κατά τη διαδικασία των άρθρων 739 και επόμενα του Κώδικα Πολιτικής Δικονομίας. Αντίθετες διατάξεις των καταστατικών δεν ισχύουν. Εκκαθαριστής διορίζεται φυσικό ή νομικό πρόσωπο εξειδικευμένο σε θέματα Α.Χ.Ε. ή άλλων Ε.Π.Ε.Υ. από κατάλογο είκοσι (20) τουλάχιστον προσώπων που καταρτίζεται κατ' έτος από την Επιτροπή Κεφαλαιαγοράς. Το δικαστήριο οφείλει να δικάσει την αίτηση μέσα σε πέντε (5) ημέρες και να εκδώσει την απόφασή του το αργότερο μέσα σε πέντε (5) ημέρες από την εκδίκαση της αιτήσεως. Με την ίδια δικαστική απόφαση ορίζεται και η αμοιβή του εκκαθαριστή η οποία βαρύνει την εταιρία. Αναστολή της ισχύος της απόφασης δεν επιτρέπεται. 

5. Αμέσως μετά το διορισμό του, ο Επόπτης προβαίνει σε απογραφή και αποχωρίζει από τα λοιπά περιουσιακά στοιχεία της εταιρίας τα περιουσιακά στοιχεία, χρήματα και τίτλους της εταιρίας, καθώς και τα περιουσιακά στοιχεία, χρήματα και τίτλους τρίτων, τα οποία συνδέονται με την παροχή από την εταιρία των επενδυτικών υπηρεσιών του άρθρου 2 του ν. 2393/1996 και βρίσκονται στην κατοχή της εταιρίας ή έχουν παραδοθεί από αυτές στο Κεντρικό Αποθετήριο Τίτλων ή Τράπεζες προς φύλαξή τους. Ο Επόπτης καλεί, μέσα σε δέκα (10) ημέρες από το διορισμό του, τους δικαιούχους κάθε φύσεως απαιτήσεων, με ανακοίνωση, που δημοσιεύεται μία φορά την εβδομάδα, επί τρεις συνεχείς εβδομάδες σε πέντε ημερήσιες, ευρείας κυκλοφορίας, εφημερίδες από τις οποίες τρεις τουλάχιστον είναι οικονομικές, να του αναγγείλουν τις απαιτήσεις τους με όλα τα δικαιολογητικά τους στοιχεία μέσα σε τρεις (3) μήνες από την τελευταία δημοσίευση. Η παραπάνω ανακοίνωση γνωστοποιείται εγγράφως στον προϊστάμενο της Δ.Ο.Υ. της έδρας της εταιρίας. 

6. Ειδικά για τις απαιτήσεις που αφορούν την αυτούσια παράδοση χρημάτων ή τίτλων, που βρίσκονται στην κατοχή της εταιρίας και συνδέονται με την παροχή από αυτήν επενδυτικών υπηρεσιών του άρθρου 2 του ν. 2396/1996, ο Επόπτης επαληθεύει τις απαιτήσεις με βάση τις εγγραφές στα βιβλία και στοιχεία της εταιρίας, μέσα σε χρονικό διάστημα τριών (3) μηνών. 

7. Μέσα σε χρονικό διάστημα, που δεν μπορεί να υπερβαίνει τους δύο (2) μήνες από την επαλήθευση των απαιτήσεων, σύμφωνα με τα προβλεπόμενα στην παραπάνω παράγραφο, ο εκκαθαριστής προβαίνει στην αυτούσια παράδοση των χρηματικών ποσών και των τίτλων τρίτων που βρίσκονται στην κατοχή της εταιρίας και συνδέονται με την παροχή από αυτές επενδυτικών υπηρεσιών του άρθρου 2 του ν. 2396/1996. 

Ειδικότερα, ο εκκαθαριστής παραδίδει τους ονομαστικούς τίτλους στους κατόχους τους και ικανοποιεί συμμέτρως τους δικαιούχους ανωνύμων τίτλων και χρηματικών ποσών, στην περίπτωση που οι υφιστάμενοι ανώνυμοι τίτλοι και τα χρηματικά ποσά που η εταιρία κατέχει για λογαριασμό τρίτων δεν επαρκούν για την ικανοποίηση των δικαιούχων ανωνύμων τίτλων ή χρηματικών ποσών, αντίστοιχα. 

8. Σε χρονικό διάστημα που δεν μπορεί να υπερβαίνει τις δεκαπέντε (15) ημέρες από την ολοκλήρωση της διαδικασίας απόδοσης περιουσιακών στοιχείων πελατών Α.Χ.Ε. ή άλλης Ε.Π.Ε.Υ., κατά τις ρυθμίσεις των παραγράφων 5 έως και 7 του παρόντος άρθρου, ο Επόπτης ενημερώνει την Επιτροπή Αποζημιώσεων, που προβλέπεται στην παράγραφο 6 του άρθρου 68 του ν. 2533/ 1997, για υποβληθείσες απαιτήσεις ως προς επενδυτικές υπηρεσίες, που δεν ικανοποιήθηκαν σύμφωνα με τα παραπάνω, προκειμένου αυτή να αποφασίσει, αφού παραλάβει από τον Επόπτη κάθε απαραίτητο στοιχείο από τα βιβλία της εταιρίας, για ποιες από αυτές υπάρχει υποχρέωση του Συνεγγυητικού για καταβολή αποζημίωσης, σύμφωνα με το άρθρο 66 του ν. 2533/1997. Το Συνεγγυητικό, χωρίς να υποχρεούται στην τήρηση οποιασδήποτε πρόσθετης διαδικασίας ή γνωστοποιήσεως, καταβάλλει αποζημιώσεις στους δικαιούχους, σύμφωνα με το άρθρο 67 του ν. 2533/1997 και ενημερώνει αμελλητί τον Επόπτη για τις σχετικές καταβολές. Ο Επόπτης και ο εκκαθαριστής μειώνουν ανάλογα τα ποσά των απαιτήσεων κατά της εταιρίας. 

9. Η περάτωση των εκκρεμών υποθέσεων της εταιρίας, συμπεριλαμβανομένων και της ικανοποίησης των απαιτήσεων του Συνεγγυητικού, σύμφωνα με το άρθρο 67 παρ. 4 του ν. 2533/1997, των απαιτήσεων από επενδυτικές υπηρεσίες στην έκταση που αυτές δεν ικανοποιήθηκαν κατά τη διαδικασία αυτούσιας παράδοσης ή λήψης αποζημιώσεως από το Συνεγγυητικό, καθώς και κάθε άλλο είδος απαιτήσεων κατά της εταιρίας, συνεχίζεται κατά τις διατάξεις του άρθρου 49 του ν. 2190/ 1920 από τους διορισθέντες κατά τα ανωτέρω Επόπτη και εκκαθαριστή. 

10. Λύση του νομικού προσώπου Α.Χ.Ε. ή άλλης Ε.Π.Ε.Υ., που επέρχεται για οποιονδήποτε λόγο, εκτός από πτώχευση και τους λόγους της παραγράφου 1, γνωστοποιείται αμέσως στην Επιτροπή Κεφαλαιαγοράς, η οποία δύναται με απόφασή της, που εκδίδεται μέσα σε δεκαπέντε (15) ημέρες, να θέσει την επιχείρηση σε εκκαθάριση κατά τις διατάξεις του παρόντος. Απαγορεύεται και είναι άκυρη κάθε απαλλοτρίωση περιουσιακών στοιχείων της επιχείρησης κατά το χρονικό διάστημα από τη λύση του νομικού προσώπου μέχρι την έκδοση της ως άνω απόφασής της ή τη λήξη της ως άνω προθεσμίας." 

2. Η Επιτροπή Κεφαλαιαγοράς μπορεί, με απόφασή της, να υπάγει στις διατάξεις της παραγράφου 1 του παρόντος άρθρου Α.Χ.Ε. ή άλλη Ε.Π.Ε.Υ. που βρίσκεται σε εκκαθάριση. 

3. Οι διατάξεις του άρθρου αυτού καταλαμβάνουν και τις Α.Χ.Ε. ή άλλες Ε.Π.Ε.Υ., των οποίων η άδεια ή λειτουργία συστάσεως έχει ανακληθεί πριν από την ημερομηνία δημο-

 

 

  

Σελίδα 239 

σίευσης του παρόντος. Με απόφαση της Επιτροπής Κεφαλαιαγοράς, ο εκκαθαριστής, που τυχόν έχει διορισθεί στις εταιρίες αυτές, σύμφωνα με τις κείμενες διατάξεις, μπορεί να ανακαλείται και να διορίζεται Επόπτης και νέος εκκαθαριστής σύμφωνα με τις διατάξεις του παρόντος άρθρου. 'Ολες οι πράξεις του παλαιού εκκαθαριστή θεωρούνται έγκυρες και ισχυρές. 

Διατάξεις που ρυθμίζουν τη διαδικασία αποζημίωσης επενδυτών και την καταβολή αποζημιώσεων στις περιπτώσεις που ο Επόπτης είχε προβεί μέχρι την έναρξη ισχύος του ν. 2533/1997 στις προβλεπόμενες από την παρ. 11 του άρθρου 27 του ν. 3632/1928 προσκλήσεις και δημοσιεύσεις εξακολουθούν να ισχύουν. 

'Αρθρο 13

Θέματα παροχής αποζημιώσεων από Συνεγγυητικό

1. Στο πρώτο εδάφιο της παρ. 1 του άρθρου 65 του ν. 2533/1997 προστίθεται περίπτωση (ε), η οποία έχει ως εξής: 

"(ε) η ανάκληση της άδειας συστάσεως Ε.Π.Ε.Υ. και η θέση της σε ειδική εκκαθάριση σύμφωνα με το άρθρο 4α του ν.1806/1988." 

2. Στο άρθρο 65 του ν. 2533/1997, όπως ισχύει, οι παράγραφοι 7 και 8 αριθμούνται σε 8 και 9 και προστίθεται νέα παράγραφος 7, η οποία έχει ως εξής: 

"7. Σε περίπτωση θέσης Α.Χ.Ε. ή άλλης Ε.Π.Ε.Υ. στην ειδική εκκαθάριση του άρθρου 4α του ν.1806/1988, όπως ισχύει, το Συνεγγυητικό καταβάλλει αποζημιώσεις σε επενδυτές για χρηματικές απαιτήσεις τους που απορρέουν από καλυπτόμενες επενδυτικές υπηρεσίες με βάση όλα τα παραστατικά και άλλα στοιχεία που βρίσκονται στη διάθεση της Α.Χ.Ε. ή άλλης Ε.Π.Ε.Υ. ή του Κεντρικού Αποθετηρίου Τίτλων ή διαβιβάζονται σε αυτό από τον Επόπτη, και τα οποία ο Επόπτης εκκαθάρισης υποχρεούται να διαβιβάσει στο Συνεγγυητικό." 

'Αρθρο 14

Θέματα απορρήτου

1. Στο άρθρο 76 του ν. 1969/1991, όπως ισχύει, προστίθενται νέες παράγραφοι 12, 13, 14 και 15, που έχουν ως εξής: 

"12. Εταιρίες Παροχής Επενδυτικών Υπηρεσιών, Εταιρίες Λήψης και Διαβίβασης Εντολών του άρθρου 3 παρ. 1 στοιχείο θ' του ν. 2396/1996, Ανώνυμες Εταιρίες Διαχείρισης Αμοιβαίων Κεφαλαίων, Εταιρίες Επενδύσεων Χαρτοφυλακίου, Εταιρίες των οποίων τα χρεόγραφα είναι εισηγμένα στην Κύρια ή στην Παράλληλη Αγορά του Χρηματιστηρίου Αξιών Αθηνών, καθώς και κάθε άλλο φυσικό ή νομικό πρόσωπο που συμμετέχει με οποιονδήποτε τρόπο στην αγορά κεφαλαίου, οφείλουν, μη δικαιούμενοι να επικαλεσθούν το επαγγελματικό ή άλλο απόρρητο, να παρέχουν στην Επιτροπή Κεφαλαιαγοράς τα ευρισκόμενα στην κατοχή τους έγγραφα και λοιπά στοιχεία και πληροφορίες που είναι αναγκαία για την άσκηση των κατά τις κείμενες διατάξεις αρμοδιοτήτων της. Την ίδια υποχρέωση έχουν και οι δημόσιες υπηρεσίες. 

13. Απαγορεύεται στα πρόσωπα που ασκούν ή άσκησαν δραστηριότητα για λογαριασμό της Επιτροπής Κεφαλαιαγοράς να γνωστοποιούν σε οποιοδήποτε φυσικό ή νομικό πρόσωπο και σε οποιαδήποτε δημόσια αρχή τις πληροφορίες ή τα στοιχεία, τα οποία παρέχονται σύμφωνα με την προηγούμενη παράγραφο. Η απαγόρευση αυτή αίρεται: 

α) 'Οταν τα παραπάνω στοιχεία υποβάλλονται ή το περιεχόμενο αυτών γνωστοποιείται στις αρμόδιες για την εποπτεία της Επιτροπής Κεφαλαιαγοράς υπηρεσίες του Υπουργείου Εθνικής Οικονομίας, με την επιφύλαξη των διατάξεων του άρθρου 5 του ν. 2396/1996. 

β) 'Οταν τα παραπάνω στοιχεία αναφέρονται στη διοικητική πράξη και κάθε άλλο έγγραφο της διαδικασίας επιβολής διοικητικών κυρώσεων από την Επιτροπή Κεφαλαιαγοράς. Στην περίπτωση που η σχετική πράξη εκδόθηκε ύστερα από συγκεκριμένη καταγγελία ή αναφορά απευθυνόμενη προς την Επιτροπή Κεφαλαιαγοράς, η Επιτροπή Κεφαλαιαγοράς δύναται, κατά την κρίση της, να γνωστοποιεί στον καταγγέλοντα ή αναφερόμενο, ύστερα από αίτησή του, ολόκληρη την πράξη ή τμήμα της. 

γ) Κατά τη διαδικασία που διεξάγεται ενώπιον των δικαστηρίων και άλλων δικαστικών αρχών και έχει σχέση με τις πράξεις επιβολής κυρώσεων ή διεξάγεται μετά από άσκηση ποινικής δίωξης ή εισαγγελικής παραγγελίας για την ενέργεια προκαταρκτικής εξέτασης. 

δ) Για την αναφορά από την Επιτροπή Κεφαλαιαγοράς στις αρμόδιες εισαγγελικές και δικαστικές αρχές τυχόν αξιόποινων πράξεων. 

ε) Για την ανακοίνωση με συγκεντρωτική μορφή των πιο πάνω στοιχείων και πληροφοριών, εφόσον δεν προκύπτει η ταυτότητα των προσώπων στα οποία αναφέρονται. 

στ) Για την ανταλλαγή πληροφοριών με εποπτικές και γενικά αρμόδιες αρχές άλλων Κρατών - Μελών της Ευρωπαϊκής 'Ενωσης, καθώς επίσης και τρίτων κρατών, εφόσον έχει ληφθεί επαρκής μέριμνα για την τήρηση του επαγγελματικού απορρήτου από τις αρμόδιες αρχές των κρατών αυτών. 

ζ) Για την ανταλλαγή πληροφοριών μεταξύ μελών των νόμιμων διοικητικών οργάνων και διευθύνσεων, καθώς και του λοιπού προσωπικού της Επιτροπής Κεφαλαιαγοράς στα πλαίσια των καθηκόντων τους. 

14. Πρόσωπα που ασκούν ή έχουν ασκήσει δραστηριότητα για λογαριασμό της Επιτροπής Κεφαλαιαγοράς τιμωρούνται, κατά τις διατάξεις του άρθρου 371 του Ποινικού Κώδικα, αν παραβούν το πιο πάνω απόρρητο. Κατά τις διατάξεις του ίδιου άρθρου τιμωρείται και οποιοδήποτε άλλο πρόσωπο κοινοποιήσει τα στοιχεία που έχουν υποβληθεί στην Επιτροπή Κεφαλαιαγοράς με οποιονδήποτε τρόπο και αν έλαβε γνώση τούτων. 

15. Σε περίπτωση παράβασης των υποχρεώσεων που επιβάλλονται σύμφωνα με την παράγραφο 12 του παρόντος άρθρου, η Επιτροπή Κεφαλαιαγοράς, με απόφασή της, μπορεί να επιβάλλει κατά των υποχρέων πρόστιμο μέχρι ποσού εκατό εκατομμυρίων (100.000. 000) δραχμών και σε περίπτωση υποτροπής μέχρι διακοσίων εκατομμυρίων (200.000.000) δραχμών." 

2. Η παράγραφος 11 του άρθρου 5 του ν. 2396/1996 καταργείται και οι υφιστάμενες παράγραφοι 12, 13, 14, 15, 16 και 17 του άρθρου 5 του ν. 2396/1996 αριθμούνται αντίστοιχα σε 11, 12, 13, 14, 15 και 16. 

'Αρθρο 15

Ειδικές ρυθμίσεις για το Χρηματιστήριο

Αξιών Αθηνών

1. Οι εισφορές του άρθρου 31 παρ. 3 του ν. 1806/1988, όπως τροποποιήθηκε με το άρθρο 22 παρ. 3 του ν. 2324/1995, αποτελούν ειδικά τέλη για το σχηματισμό ειδικών αφορολόγητων αποθεματικών για τον εκσυγχρονισμό της μηχανογραφικής οργάνωσης και λειτουργίας της εταιρίας Χρηματιστήριο Αξιών Αθηνών Α.Ε.. 

2. Τα στοιχεία και παραστατικά που εκδίδουν μέλη του Χρηματιστηρίου και παραδίδουν στις υπηρεσίες του, σύμφωνα με τις διατάξεις του άρθρου 27 του ν. 1806/ 1988 φυλάσσονται από τις υπηρεσίες του Χρηματιστηρίου για χρονικό διάστημα πέντε (5) ετών, μετά την πάροδο του οποίου αντιγράφονται και αποθηκεύονται, με κατάλληλο μηχανικό μέσο, σε ηλεκτρονική μορφή και τα πρωτότυπα καταστρέφονται. Τα έντυπα που εκδίδονται από τις αρμόδιες υπηρεσίες του Χρηματιστηρίου, με βάση τα κατά το προηγούμενο εδάφιο καταχωρημένα στοιχεία σε ηλεκτρονική μορφή, έχουν αποδεικτική δύναμη ίση με τα πρωτότυπα. 

'Αρθρο 16

Αύξηση κατώτατου ορίου μετοχικού

κεφαλαίου ΕΛΔΕ

Το μετοχικό κεφάλαιο των επιχειρήσεων του εδαφίου θ' της 

  

 

  

Σελίδα 240 

παρ. 1 του άρθρου 3 του ν. 2396/1996 δεν επιτρέπεται να είναι κατώτερο των εξήντα εκατομμυρίων (60.000.000) δραχμών. Οι υφιστάμενες επιχειρήσεις των οποίων το μετοχικό κεφάλαιο είναι μικρότερο του προβλεπόμενου στο προηγούμενο εδάφιο, υποχρεούνται, εντός έτους από την έναρξη ισχύος του παρόντος, να αυξήσουν το κεφάλαιό τους μέχρι του ορίου αυτού, διαφορετικά ανακαλείται η άδεια σύστασής τους. 

'Αρθρο 17

Ειδικά Γραφεία Α.Χ.Ε.

Στην παρ. 2 του άρθρου 71 του ν. 1969/1991, όπως ισχύει μετά την τροποποίησή της από το άρθρο 25 του ν. 2396/1996, προστίθεται εδάφιο ως εξής: 

"Μέλη του Χρηματιστηρίου Αξιών Αθηνών δύνανται να συστήνουν, εκτός της έδρας τους, γραφεία με αποκλειστικό σκοπό τη λήψη και διαβίβαση εντολών επ' ονόματι πελατών τους. Τα γραφεία αυτά δεν επιτρέπεται να κατέχουν κεφάλαια, κινητές αξίες ή χρηματοπιστωτικά μέσα που ανήκουν σε πελάτες τους. Τη σύσταση των παραπάνω γραφείων τους υποχρεούνται τα μέλη του Χρηματιστηρίου Αξιών Αθηνών να γνωστοποίησουν πριν από την έναρξη λειτουργίας τους στην Επιτροπή Κεφαλαιαγοράς." 

'Αρθρο 18

Θέματα εισαγωγής μετοχών

αποκρατικοποιούμενων επιχειρήσεων

Η παρ. 22 του άρθρου 14 του ν. 2166/1993 αντικαθίσταται ως εξής: 

"22. Οι πιο πάνω ρυθμίσεις των παραγράφων 20 και 21 του παρόντος άρθρου, όπως εκάστοτε ισχύουν, εφαρμόζονται και στην περίπτωση εισαγωγής στο χρηματιστήριο και πώλησης υφιστάμενων ή κατόπιν αυξήσεως του κεφαλαίου, εκδιδόμενων μετοχών, αποκρατικοποιούμενων επιχειρήσεων." 

'Αρθρο 19

Ρυθμίσεις θεμάτων δευτερογενούς

αγοράς ομολόγων Δημοσίου

1. Αντικαθίσταται η παρ. 7 του άρθρου 15 του ν. 3632/1928 (ΦΕΚ 137 Α'), που προστέθηκε με το άρθρο 74 του ν.1969/1991 (ΦΕΚ 167 Α'), ως εξής: 

"7. α) Επιτρέπεται η εξωχρηματιστηριακή πώληση εντόκων γραμματίων ή ομολόγων του Δημοσίου εισηγμένων στο Χρηματιστήριο Αξιών Αθηνών (Χ.Α.Α.) τόσο τοις μετρητοίς όσο και με ειδικές συμφωνίες, εφόσον ο αγοραστής ή ο πωλητής ή και οι δύο είναι Τράπεζες. 

β) Μέχρι την έναρξη διαπραγμάτευσης στην Αγορά Αξιών Σταθερού Εισοδήματος (Α.Α.Σ.Ε.) άυλων τίτλων του Δημοσίου μέσω του συστήματος άυλων τίτλων του Χ.Α.Α. είναι επίσης έγκυρη η εξωχρηματιστηριακή πώληση άυλων τίτλων εντόκων γραμματίων και ομολόγων του Δημοσίου, εισηγμένων στο Χρηματιστήριο Αξιών Αθηνών (Χ.Α.Α.), τόσο τοις μετρητοίς, όσο και με ειδικές συμφωνίες, εφόσον ο αγοραστής ή ο πωλητής ή και οι δύο είναι μέλη του Χρηματιστηρίου." 

2. Μεταξύ των παραγράφων 11 και 12 του άρθρου 15 του ν. 3632/1928, που προστέθηκαν με το άρθρο 82 του ν. 2533/1997 (ΦΕΚ 228 Α'), παρεμβάλλεται παράγραφος 11α, ως εξής: 

"11α. Kατά την αληθή έννοια των ανωτέρω παραγράφων 10 και 11 δεν θίγονται από τις διατάξεις των παραγράφων αυτών οι διατάξεις του άρθρου 26 του ν. 2515/1997 (ΦΕΚ 154 Α') και οι συναλλαγές που δι- ενεργούνται στην Ηλεκτρονική Δευτερογενή Αγορά Τίτλων (Η.Δ.Α.Τ.) εκκαθαρίζονται νομίμως μέσω του Συστήματος Λογιστικής Παρακολούθησης Συναλλαγών που διαχειρίζεται η Τράπεζα της Ελλάδος." 

3. α) Η αποτίμηση της αξίας των τίτλων του Ελληνικού Δημοσίου που αποτελούν αντικείμενο διαπραγμάτευσης στην Ηλεκτρονική Δευτερογενή Αγορά Τίτλων (Η.Δ.Α.Τ.), που προβλέπεται στο άρθρο 26 του ν. 2515/1997, γί- νεται με βάση το επίσημο ημερήσιο δελτίο τιμών αγοράς της Η.Δ.Α.Τ.. Εάν ο όγκος πωλήσεων αυτών των τίτλων στην αγορά του Χρηματιστηρίου Αξιών Αθηνών (Χ.Α.Α.) υπερβεί το 10% του συνολικού όγκου πωλήσεων που πραγματοποιούνται στην αγορά αυτήν και στην Η.Δ.Α.Τ. επί έναν τουλάχιστο μήνα, η Επιτροπή Κεφαλαιαγοράς δύναται με απόφασή της να επιβάλει στους φορείς που εποπτεύει τη χρήση σταθμισμένης τιμής, η οποία θα υπολογίζεται από τις τιμές των δύο ανωτέρω αγορών με τρόπο και μέθοδο που θα ορίζονται στην απόφαση αυτή. 

β) Με κοινή απόφαση των Υπουργών Εθνικής Οικονομίας και Οικονομικών μετά από πρόταση του Διοικητή της Τράπεζας της Ελλάδος, καθορίζεται ο τρόπος και η μεθοδολογία σύνταξης του δελτίου τιμών της Η.Δ.Α.Τ. και η ημερομηνία της επίσημης έναρξης του νέου τρόπου αποτίμησης. 

γ) Καταργείται κάθε κανονιστική ή νομοθετική διάταξη αντίθετη του παρόντος άρθρου. 

4. Η πρώτη παράγραφος του άρθρου 58 του ν. 2533/ 1997 αντικαθίσταται ως εξής: 

"'Οταν το αντικείμενο διαπραγμάτευσης είναι άυλοι τίτλοι του Δημοσίου, το Κεντρικό Αποθετήριο Αξιών Α.Ε. (εφεξής "Κ.Α.Α."), κατόπιν πολυμερούς συμψηφισμού των απαιτήσεων και υποχρεώσεων σε χρήματα και τίτλους που προκύπτουν για κάθε μέλος του Χρηματιστηρίου ή πιστωτικό ίδρυμα που συμμετέχει στην Α.Α.Σ.Ε. συνεπεία των εκεί διενεργούμενων συναλλαγών, ανακοινώνει τη θέση του κάθε μέλους ή πιστωτικού ιδρύματος σε τίτλους, προς εκκαθάριση και διακανονισμό στο Σύστημα Λογιστικής Παρακολούθησης Συναλλαγών που διαχειρίζεται η Τράπεζα της Ελλάδος κατά την έννοια του άρθρου 6 παρ. 1 του ν. 2198/1994 (ΦΕΚ 43 Α'/22.3.94) (εφεξής "το Σύστημα") με τις κατάλληλες εγγραφές στους λογαριασμούς που τηρούνται για τα ως άνω πρόσωπα ως φορείς του Συστήματος. Η εκκαθάριση των χρηματικών απαιτήσεων των μελών του Χρηματιστηρίου και των πιστωτικών ιδρυμάτων από τις εν λόγω συναλλαγές στην Α.Α.Σ.Ε. γίνεται σύμφωνα με τις διατάξεις της χρηματιστηριακής νομοθεσίας. Με κοινή απόφαση της Τράπεζας της Ελλάδος και της Επιτροπής Κεφαλαιαγοράς, που δημοσιεύεται στην Εφημερίδα της Κυβερνήσεως, δύνανται να ρυθμίζονται ειδικά θέματα συμψηφισμού, εκκαθάρισης και διακανονισμού των απαιτήσεων και υποχρεώσεων των μελών του Χρηματιστηρίου και των πιστωτικών ιδρυμάτων από συναλλαγές επί άυλων τίτλων του Ελληνικού Δημοσίου στην Α.Α.Σ.Ε., σύνδεσης της Α.Α.Σ.Ε. και του Κεντρικού Αποθετηρίου Αξιών Α.Ε. με το Σύστημα, διαβίβασης στοιχείων από το Κ.Α.Α. στο Σύστημα ή και σε οποιοδήποτε άλλο νομικό πρόσωπο στο οποίο θα μπορεί με την απόφαση αυτή να ανατίθεται έργο εκκαθάρισης των χρηματικών απαιτήσεων από τις συναλλαγές αυτές, καθώς και κάθε άλλο θέμα που αφορά τον τρόπο και τη μορφή της διαβίβασης των ως άνω στοιχείων. Με την απόφαση αυτή μπορεί, επίσης, να ρυθμίζεται και οποιαδήποτε άλλη σχετική με τα ανωτέρω αναγκαία λεπτομέρεια." 

ΚΕΦΑΛΑΙΟ Β'

Συγχώνευση Ο.Υ.Θ. και Ο.Α.Θ.

'Αρθρο 20

1. Οι ανώνυμες εταιρείες με τις επωνυμίες "ΟΡΓΑΝΙΣΜΟΣ ΥΔΡΕΥΣΗΣ ΘΕΣΣΑΛΟΝΙΚΗΣ Α.Ε." και "ΟΡΓΑΝΙΣΜΟΣ ΑΠΟΧΕΤΕΥΣΗΣ ΘΕΣΣΑΛΟΝΙΚΗΣ Α.Ε." συγχωνεύονται σε νέα, συνιστώμενη με τον παρόντα νόμο, ανώνυμη εταιρεία. 

2. Η νέα αυτή ανώνυμη εταιρεία ανήκει εξ ολοκλήρου στο Κράτος, λειτουργεί προς εξυπηρέτηση του δημόσιου συμφέροντος και διέπεται από τις διατάξεις του κ.ν. 2190/1920, του ν. 2414/1996 και του καταστατικού της, το οποίο έχει ως ακολούθως: 

"'Αρθρο 1

Σύσταση - Διάρκεια - Επωνυμία - 'Εδρα -

Σκοπός - Περιοχή αρμοδιότητας

α. Συνιστάται ανώνυμη εταιρεία με συγχώνευση των ανω-



 

  

Σελίδα 241 

νύμων εταιρειών "ΟΡΓΑΝΙΣΜΟΣ ΥΔΡΕΥΣΗΣ ΘΕΣΣΑΛΟΝΙΚΗΣ Α.Ε." και "ΟΡΓΑΝΙΣΜΟΣ ΑΠΟΧΕΤΕΥΣΗΣ ΘΕΣΣΑΛΟΝΙΚΗΣ Α.Ε." αντιστοίχως, η οποία ανήκει εξ ολοκλήρου στο Ελληνικό Δημόσιο και λειτουργεί προς εξυπηρέτηση του δημόσιου συμφέροντος. 

β. Η διάρκεια της εταιρείας ορίζεται σε ενενήντα εννέα (99) έτη από τη δημοσίευση του παρόντος και μπορεί να παραταθεί με απόφαση της Γενικής Συνέλευσης των μετόχων. 

γ. Η επωνυμία της εταιρείας είναι "ΕΤΑΙΡΕΙΑ ΥΔΡΕΥΣΗΣ ΚΑΙ ΑΠΟΧΕΤΕΥΣΗΣ ΘΕΣΣΑΛΟΝΙΚΗΣ Α.Ε." και τα αρχικά των λέξεων αυτών "Ε.Υ.Α.Θ. Α.Ε." αποτελούν το διακριτικό της τίτλο, τον οποίο, επίσης, μπορεί να χρησιμοποιεί στις συναλλαγές της. Επωνυμία και διακριτικός τίτλος αποδίδονται σε ξένη γλώσσα, σε περίπτωση συναλλαγών με αλλοδαπούς. 

δ. Ως έδρα της εταιρείας ορίζεται ο δήμος της Θεσσαλονίκης. Με απόφαση του Διοικητικού της Συμβουλίου μπορεί να ιδρύονται καταστήματα, πρακτορεία και γραφεία σε οποιονδήποτε άλλο δήμο ή κοινότητα της περιοχής αρμοδιότητάς της. Σε κάθε περίπτωση η εταιρεία ενάγεται στην έδρα της. Με απόφαση του ίδιου οργάνου δύναται να αποφασίζεται η ίδρυση θυγατρικών επιχειρήσεων ή η συμμετοχή σε επιχειρήσεις εφόσον εξυπηρετείται ο εταιρικός σκοπός. 

ε. Σκοπός της εταιρείας είναι η ύδρευση, η αποχέτευση και η αντιπλημμυρική προστασία της περιοχής της αρμοδιότητάς της, η παροχή όμοιων ή συναφούς φύσεως υπηρεσιών πέραν των ορίων της περιοχής αρμοδιότητάς της, καθώς και κάθε άλλη συναφής εργασία, στο πλαίσιο της διαχείρισης του πλήρους κύκλου εκμετάλλευσης του νερού, από το σύστημα υδροφορίας μέχρι του αποδέκτη των προϊόντων χρήσης του. Ο σκοπός αυτός θα επιδιώκεται μέσω της αξιοποίησης των ανθρώπινων, φυσικών και οικονομικών πόρων, νέων τεχνολογιών και ανάπτυξης επιχειρηματικών πρωτοβουλιών και θα τίθεται στην εξυπηρέτηση του κοινωνικού συνόλου με τη μορφή της ικανοποίησης των καταναλωτών και της προστασίας του περιβάλλοντος. Για την πραγματοποίηση του σκοπού αυτού η εταιρεία, μεταξύ άλλων: 

- Μελετά, κατασκευάζει, συντηρεί, επεκτείνει και ανανεώνει όλα τα απαραίτητα για την εξασφάλιση της ύδρευσης στην περιοχή αρμοδιότητάς της έργα. 

- Μελετά, κατασκευάζει, συντηρεί, επεκτείνει και ανανεώνει έργα αποχέτευσης ακαθάρτων και ομβρίων υδάτων και αντλιοστασίων, έργα διευθετήσεως χειμάρρων αντιπλημμυρικής προστασίας, συντηρήσεως της περιφερειακής τάφρου της πόλεως Θεσσαλονίκης και των σταθμών επεξεργασίας λυμάτων και βιομηχανικών αποβλήτων. 

- Επιμελείται της λειτουργίας διοικήσεως εκμεταλλεύσεως των παραπάνω έργων και γενικότερα των δικτύων ύδρευσης και αποχέτευσης στην περιοχή αρμοδιότητάς της. 

- Παρέχει συναφείς υπηρεσίες, πέραν των ορίων της περιοχής αρμοδιότητάς της. 

ζ. Περιοχή αρμοδιότητας της εταιρείας τόσο για την ύδρευση όσο και για την αποχέτευση ορίζεται η περιοχή των Δήμων Θεσσαλονίκης, Αμπελοκήπων, Καλαμαριάς, Νεάπολης, Συκεών, Αγίου Παύλου, Μενεμένης, Πολίχνης, Ευόσμου, Σταυρούπολης, Ελευθερίου, Κορδελιού, Τριανδρίας, Πανοράματος, Ωραιοκάστρου, Ευκαρπίας, Καλοχωρίου και η βιομηχανική περιοχή Θεσσαλονίκης. Η περιοχή αρμοδιότητας μπορεί να επεκτείνεται με απόφαση της Γενικής Συνέλευσης των μετόχων, μετά από πρόταση του Διοικητικού Συμβουλίου και του οικείου Δημοτικού Συμβουλίου. 

'Αρθρο 2

Μετοχικό κεφάλαιο - Μετοχές - Μέτοχοι

1. Το μετοχικό κεφάλαιο της Ε.Υ.Α.Θ. Α.Ε. είναι το καθαρό ποσό σε δραχμές (καθαρή θέση), το οποίο θα προκύψει μετά την απογραφή, αποτίμηση, εκτίμηση και απεικόνιση σε ισολογισμό, των παρακάτω περιουσιακών στοιχείων ενεργητικού και παθητικού: 

α. 'Ολων των ακινήτων και κινητών πραγμάτων, έργων και εγκαταστάσεων που ανήκουν κατά κυριότητα στην Ο.Α.Θ. Α.Ε. και Ο.Υ.Θ. Α.Ε. και όλων των σύμφωνα με το νόμο για τη σύσταση της Ε.Υ.Α.Θ. Α.Ε. περιερχόμενων στην κυριότητά της περιουσιακών στοιχείων. 

β. 'Ολων των απαιτήσεων και υποχρεώσεων που έχουν δημιουργηθεί κατά τη λειτουργία και χάρη των σκοπών των ως άνω νομικών προσώπων. 'Ολα τα παραπάνω περιουσιακά στοιχεία και δικαιώματα μεταβιβάζονται κατά πλήρη κυριότητα, νομή και κατοχή και εκχωρούνται στην Ε.Υ.Α.Θ. Α.Ε.. 

β. Η αποτίμηση και εκτίμηση των περιουσιακών στοιχείων της Ε.Υ.Α.Θ. Α.Ε. διενεργείται από ελεγκτική εταιρεία που ανήκει στο Σώμα Ορκωτών Ελεγκτών, την οποία θα ορίσει με απόφασή του το Διοικητικό Συμβούλιο της Ε.Υ.Α.Θ. Α.Ε. μέσα σε έξι (6) μήνες από τη δημοσίευση του παρόντος. Ως προς την εκτίμηση της ακίνητης περιουσίας, η ελεγκτική εταιρεία θα λάβει υπόψη της τα στοιχεία ορκωτού εκτιμητή που επιλαμβάνεται του θέματος κατόπιν αιτήσεως του διοικητικού συμβουλίου της Ε.Υ.Α.Θ. Α.Ε.. Η αποτίμηση θα γίνει με βάση τρέχουσες αξίες, όπως αυτές προσδιορίζονται από την πλέον πρόσφορη και δόκιμη μέθοδο της λογιστικής, θα πρέπει δε να ολοκληρωθεί το αργότερο εντός δώδεκα (12) μηνών από την ανάθεσή της στην ελεγκτική εταιρεία. Η προθεσμία αυτή μπορεί να παραταθεί με απόφαση του Υπουργού Μακεδονίας - Θράκης άπαξ και το πολύ για δύο (2) μήνες. Το αποτέλεσμα της αποτίμησης θα στρογγυλοποιηθεί σε εκατομμύρια δραχμές, με μείωση του ποσού της αποτίμησης. 

γ. Οι ορκωτοί ελεγκτές υποβάλλουν μέσα στην οριζόμενη προθεσμία έκθεση εκτίμησης των περιουσιακών στοιχείων και της προκύπτουσας καθαρής θέσης της Ε.Υ.Α.Θ. Α.Ε. βάσει των συνταγμένων οικονομικών καταστάσεων, προς το διοικητικό της συμβούλιο, το οποίο μέσα σε δύο (2) μήνες από την υποβολή οριστικοποιεί και βεβαιώνει, με ειδική απόφασή του, το ύψος του μετοχικού κεφαλαίου της Ε.Υ.Α.Θ. Α.Ε. και τις αναπροσαρμοσμένες από την έκθεση εκτίμησης οικονομικές καταστάσεις. Η παραπάνω απόφαση του διοικητικού συμβουλίου τροποποιεί το παρόν καταστατικό ως προς το προβλεπόμενο από το παρόν άρθρο μετοχικό κεφάλαιο και καταχωρείται στο αρμόδιο μητρώο Α.Ε. και Ε.Π.Ε. και δημοσιεύεται στο τεύχος Α.Ε. και Ε.Π.Ε. στην Εφημερίδα της Κυβερνήσεως. 

δ. Το μετοχικό κεφάλαιο παρίσταται από μία ονομαστική μετοχή που ανήκει στο Ελληνικό Δημόσιο. 

ε. Σε κάθε περίπτωση αύξησης του μετοχικού κεφαλαίου, ολόκληρο το νέο κεφάλαιο αναλαμβάνεται από τον μοναδικό μέτοχο της εταιρείας, το Ελληνικό Δημόσιο. 

στ. Κατά τη διάρκεια της πρώτης πενταετίας από τη σύσταση της εταιρείας, το διοικητικό συμβούλιο έχει το δικαίωμα, με απόφασή του που λαμβάνεται με πλειοψηφία των δύο τρίτων (2/3) του συνόλου των μελών του, να αυξάνει το μετοχικό κεφάλαιο ολικά ή μερικά με την έκδοση νέων μετοχών για ποσό που δεν μπορεί να υπερβεί το αρχικό μετοχικό κεφάλαιο. Η παραπάνω εξουσία του διοικητικού συμβουλίου μπορεί να ανανεώνεται από τη γενική συνέλευση για χρονικό διάστημα που δεν υπερβαίνει τα πέντε (5) έτη για κάθε ανανέωση και η ισχύς του αρχίζει μετά τη λήξη της κάθε πενταετίας. Η απόφαση αυτή της Γενικής Συνέλευσης υπόκειται στις διατυπώσεις δημοσιότητας του άρθρου 7β του κ.ν. 2190/1920. 

ζ. Κατά τη διάρκεια της πρώτης πενταετίας από τη σύσταση της εταιρείας, η Γενική Συνέλευση έχει το δικαίωμα να αυξάνει μερικώς ή ολικώς το μετοχικό κεφάλαιο, με την έκδοση νέων μετοχών, συνολικά μέχρι το πενταπλάσιο του αρχικού μετοχικού κεφαλαίου. 

η. Οι αυξήσεις κεφαλαίου που αποφασίζονται σύμφωνα με τις παραγράφους στ' και ζ' του παρόντος άρθρου δεν αποτελούν τροποποιήσεις του καταστατικού. 

θ. Κατ' εξαίρεση των διατάξεων της παρ. στ' του άρθρου αυτού, απαιτείται πάντοτε απόφαση της Γενικής Συνέλευσης όταν τα αποθεματικά υπερβαίνουν το ένα τέταρτο (1/4) του καταβεβλημένου μετοχικού κεφαλαίου. 

ι. Οποιαδήποτε άλλη αύξηση του μετοχικού κεφαλαίου θα συντελείται με τροποποίηση του παρόντος άρθρου. 

 

 

  

Σελίδα 242 

'Αρθρο 3

Γενική Συνέλευση

α. Σχετικώς με τη Γενική Συνέλευση της εταιρείας, τις αρμοδιότητές της, τη σύγκλιση και τις συνεδριάσεις της, την απαρτία και τη λήψη αποφάσεων, την εκπροσώπηση και τα δικαιώματα ψήφου και γενικά για κάθε σχετικό με αυτή ζήτημα ισχύουν και εφαρμόζονται οι διατάξεις των άρθρων 25, 26, 26α, 27, 28, 29, 30, 30α, 30β, 31, 32, 33, 34, 35, 35α, 35β και 35γ του κ.ν. 2190/1920, εφόσον δεν ορίζεται άλλως στο παρόν. 

β. Το Δημόσιο εκπροσωπείται στη Γενική Συνέλευση της εταιρείας από τον Υπουργό Οικονομικών ή από τον οριζόμενο από αυτόν αντιπρόσωπό του. 

γ. Οι προσκλήσεις για σύγκλιση της τακτικής ή έκτακτης Γενικής Συνέλευσης των μετόχων της εταιρείας κοινοποιούνται και στα Υπουργεία Εθνικής Οικονομίας, Οικονομικών και Μακεδονίας - Θράκης τουλάχιστο δέκα (10) ημέρες πριν από την ημερομηνία της συγκλήσεως της Γενικής Συνέλευσης. 

δ. Οι συνεδριάσεις της Γενικής Συνέλευσης προεδρεύονται από τον Πρόεδρο του Διοικητικού Συμβουλίου ή σε περίπτωση απουσίας ή κωλύματός του από τον Αντιπρόεδρο αυτού. Σε περίπτωση που και ο Αντιπρόεδρος κωλύεται ή απουσιάζει, προεδρεύει το αρχαιότερο μέλος του Δ.Σ.. 

'Αρθρο 4

Διοικητικό Συμβούλιο

α. Σχετικώς με το Διοικητικό Συμβούλιο της εταιρείας, τις αρμοδιότητές του, τη σύγκληση και τις συνεδριάσεις του, την απαρτία και τη λήψη αποφάσεων, την τήρηση των πρακτικών, την ευθύνη και τους περιορισμούς των μελών και γενικώς για κάθε σχετικό με αυτό ζήτημα ισχύουν και εφαρμόζονται οι διατάξεις των άρθρων 18, 19, 20, 21, 22, 22α, 22β, 23, 23α και 24 του κ.ν. 2190/1920 και του άρθρου 6 του ν. 2414/1996, εφόσον δεν ορίζεται άλλως στο παρόν. 

β. Το Δ.Σ. της εταιρίας καταρτίζει το Στρατηγικό και το Επιχειρησιακό Σχέδιο, κατά τα προβλεπόμενα στο άρθρο 3 του ν. 2414/1996. 

γ. Το Δ.Σ. εκπληρώνει τις υποχρεώσεις της εταιρείας προς τον καταναλωτή κατά το άρθρο 9 του ν. 2414/ 1996, καταρτίζει το Οργανόγραμμα της εταιρείας και τη διαχείριση των εταιρικών πραγμάτων. Ειδικότερα, ως προς τον Κανονισμό Προσωπικού, το Δ.Σ. διατυπώνει προς τους εργαζόμενους τη σχετική πρόταση της εταιρείας, προσέρχεται σε διαπραγματεύσεις και συμφωνία με τη διαδικασία της υπογραφής συλλογικής σύμβασης, εφαρμοζομένων κατά τα λοιπά των διατάξεων της ισχύουσας νομοθεσίας. 

δ. Το Δ.Σ. δύναται με απόφασή του να εκχωρεί μέρος των αρμοδιοτήτων του προς οποιοδήποτε μέλος του, Γενικό Διευθυντή, Διευθυντή, στέλεχος, εργαζόμενο ή εν γένει απασχολούμενο στην εταιρεία, καθορίζοντας στην απόφασή του αυτή τα όρια των σχετικών εξουσιοδοτήσεων, τις προϋποθέσεις ασκήσεως των εκχωρούμενων αρμοδιοτήτων και τη δυνατότητα περαιτέρω υπεξουσιοδοτήσεων. 

ε. αα. Η Ε.Υ.Α.Θ. Α.Ε. διοικείται από ενδεκαμελές Διοικητικό Συμβούλιο, το οποίο αποτελείται: 

1. Από δύο εκπροσώπους των εργαζομένων που εκλέγονται με άμεση και καθολική ψηφοφορία. 

2. Από ένα πρόσωπο που υποδεικνύεται από την Οικονομική και Κοινωνική Επιτροπή (Ο.Κ.Ε.). 

3. Από τέσσερις εκπροσώπους του Δημοσίου, μεταξύ των οποίων ο Πρόεδρος του Διοικητικού Συμβουλίου και ο Διευθύνων Σύμβουλος της εταιρείας. 

Τα ως άνω μέλη ορίζονται με κοινή απόφαση των Υπουργών Εθνικής Οικονομίας και Οικονομικών και Μακεδονίας - Θράκης. Τις θέσεις του Προέδρου και του Διευθύνοντος Συμβούλου της εταιρείας καταλαμβάνουν πρόσωπα κύρους, που έχουν πτυχίο Α.Ε.Ι., της ημεδαπής ή ισότιμο της αλλοδαπής. Η ιδιότητα του Προέδρου δεν είναι ασυμβίβαστη με την αρμοδιότητα του Διευθύνοντος Συμβούλου. Εφόσον η ιδιότητα του Προέδρου του Διοικητικού Συμβουλίου και του Διευθύνοντος Συμβούλου συμπίπτουν στο ίδιο πρόσωπο, το τέταρτο μέλος ορίζεται από τους ως άνω Υπουργούς. 

4. Από τα υπόλοιπα μέλη που εκλέγονται από τη Γενική Συνέλευση. Η ανάκληση και η αντικατάσταση των μελών του Δ.Σ. γίνεται από εκείνους που έχουν δικαίωμα εκλογής ή ορισμού ή υπόδειξης, σύμφωνα με τα οριζόμενα ανωτέρω, με την επιφύλαξη των διατάξεων του άρθρου 4 του ν. 2414/1996 για την ανάκληση του Προέδρου του Διοικητικού Συμβουλίου και του Διευθύνοντος Συμβούλου. 

ββ. Για τον ορισμό των μελών του Διοικητικού Συμβουλίου που προέρχεται από τους εργαζόμενους από την Ε.Υ.Α.Θ. Α.Ε. τάσσεται από τον Υπουργό Μακεδονίας - Θράκης προθεσμία δύο μηνών στους εργαζόμενους για τη διοργάνωση και διεξαγωγή καθολικής ψηφοφορίας για την υπόδειξη των μελών του Δ.Σ. που θα προτείνουν, μαζί με έναν αναπληρωτή τους. Οι αρχαιρεσίες για την εκλογή των εκπροσώπων των εργαζομένων γίνονται κατά τα λοιπά, σύμφωνα με τις διατάξεις του εδαφίου, που προστέθηκε στην παράγραφο 2 του άρθρου 6 του ν. 2414/1996, με το άρθρο 17 παρ. 1 του ν. 2469/1997. Αν η προθεσμία αυτή παρέλθει άπρακτη και μέχρις ότου ορισθούν οι εκπρόσωποι των εργαζομένων, το Δ.Σ. συγκροτείται και λειτουργεί νόμιμα και χωρίς τα μέλη αυτά. 

γγ. Το μέλος του Δ.Σ. που υποδεικνύεται από την Οικονομική και Κοινωνική Επιτροπή είναι πρόσωπο κύρους, με γνώσεις επί θεμάτων που συνδέονται άμεσα ή έμμεσα με το αντικείμενο της Ε.Υ.Α.Θ. Α.Ε., γνωστοποιείται δε με τον αναπληρωτή του στον Υπουργό Μακεδονίας - Θράκης μέσα σε προθεσμία δύο (2) μηνών, αφότου η Οικονομική και Κοινωνική Επιτροπή ειδοποιηθεί εγγράφως από τον ως άνω Υπουργό. Αν παρέλθει άπρακτη η προθεσμία και μέχρις ότου ορισθεί ο εκπρόσωπος της Ο.Κ.Ε., το Δ.Σ. συγκροτείται και λειτουργεί νόμιμα και χωρίς τα μέλη αυτά. 

δδ. Το Διοικητικό Συμβούλιο δύναται να συγκροτείται και να λειτουργεί νόμιμα χωρίς τους εκπροσώπους των εργαζομένων και τον εκπρόσωπο της Οικονομικής και Κοινωνικής Επιτροπής μέχρι της υποδείξεως από τους αρμοδίους να τους υποδεικνύουν, ως ανωτέρω. 

εε. Η θητεία των μελών του Διοικητικού Συμβουλίου είναι πενταετής και παρατείνεται αυτοδικαίως μέχρι του διορισμού, της υποδείξεως ή της εκλογής νέων συμβούλων, σύμφωνα με τα προβλεπόμενα στην παρ. α' του παρόντος άρθρου. 

ζ. Τα μέλη του Δ.Σ. εκλέγονται και ορίζονται για θητεία πέντε (5) ετών. 

η. Των συνεδριάσεων και της λειτουργίας γενικώς του Δ.Σ. προΐσταται ο Πρόεδρος του Δ.Σ., αναπληρούμενος σε περίπτωση κωλύματος από τον Αντιπρόεδρο αυτού. Αμφότεροι ορίζονται μεταξύ των εκλεγόμενων από τη Γενική Συνέλευση μελών. 

θ. Στο Δ.Σ. της εταιρείας μετέχει, ως μέλος, επίσης, το πρόσωπο που έχει προσληφθεί κατά τις διατάξεις του άρθρου 7 του ν. 2414/1996 και το οποίο, ονομάζεται Διευθύνων Σύμβουλος. Ο Διευθύνων Σύμβουλος και ο Πρόεδρος του Δ.Σ., που δεν αποκλείεται να συμπίπτουν στο αυτό πρόσωπο, συνάπτουν το προβλεπόμενο στο άρθρο 4 του ν. 2414/1996 Συμβόλαιο Διαχείρισης, ως προς το οποίο δεν εφαρμόζεται το άρθρο 23α του κ.ν. 2190/1920. 

ι. Τα μέλη του Δ.Σ. δεν μπορεί να είναι συγγενείς εξ αίματος ή αγχιστείας μέχρι του τρίτου βαθμού συμπεριλαμβανομένου, ούτε να βρίσκονται οι ίδιοι ή οι συγγενείς του αυτού βαθμού σε συναλλακτική σχέση με την εταιρεία ή να έχουν την ιδιότητα μέλους μετόχου ή της Διοίκησης ή υπαλλήλου εταιρείας που συναλλάσσεται με την εταιρεία. 

'Αρθρο 5

Ελεγκτές και δικαιώματα μειοψηφίας

Ο έλεγχος των ετήσιων οικονομικών καταστατικών διενεργείται κατά τα άρθρα 36, 37, 37α, 38, 39, 39α, 40, 40α, 40β, 40γ και 40δ του κ.ν. 2190/1920, στα οποία ορίζονται και τα σχετικά δικαιώματα της μειοψηφίας. 



 

  

Σελίδα 243 

'Αρθρο 6

Ετήσιες οικονομικές καταστάσεις και διάθεση κερδών

α. Η εταιρική χρήση αρχίζει την 1η Ιανουαρίου και λήγει την 31η Δεκεμβρίου κάθε έτους. Εξαιρετικώς η πρώτη εταιρική χρήση αρχίζει την 1η Ιανουαρίου 1999 και λήγει την 31η Δεκεμβρίου του 2000. 

β. Τα βιβλία της εταιρείας τηρούνται κατά τα οριζόμενα στην παράγραφο 3 του άρθρου 41 του κ.ν. 2190/1920. Οι ετήσιες οικονομικές καταστάσεις καταρτίζονται από το Δ.Σ. της εταιρείας με τον τρόπο και το περιεχόμενο που προβλέπεται στις διατάξεις των άρθρων 42α, 42β, 42γ, 42δ, 42ε, 43 και 43α του αυτού νόμου, θεωρούνται και υπογράφονται από τον Πρόεδρο του Δ.Σ. ή σε περίπτωση κωλύματος από τον Αντιπρόεδρο, το Διευθύνοντα Σύμβουλο και τον Προϊστάμενο της υπηρεσίας στην οποία υπάγεται το Λογιστήριο και υποβάλλονται στις διατυπώσεις δημοσιότητας του άρθρου 43β του κ.ν. 2190/1920. 

γ. Ετησίως αφαιρείται το 30% των καθαρών κερδών προς σχηματισμό τακτικού αποθεματικού. 

δ. Η διανομή των κερδών διέπεται από τις διατάξεις των άρθρων 44α, 45, 46 και 46α του κ.ν. 2190/1920. 

'Αρθρο 7

Διάλυση και εκκαθάριση

Η λύση της εταιρείας επέρχεται για τους λόγους που ορίζει ο κ.ν. 2190/1920, με νόμο, ο οποίος ορίζει και τα της εκκαθαρίσεως της περιουσίας της με τον τρόπο που θεωρεί πρόσφορο, μεριμνώντας για την προστασία των μετόχων και πιστωτών. 

'Αρθρο 8

Προσωπικό

1. Το προσωπικό της Ε.Υ.Α.Θ. Α.Ε. συνδέεται με αυτήν με σύμβαση εργασίας ιδιωτικού δικαίου. 

2. Το κατά τη δημοσίευση του παρόντος υπηρετούν μόνιμο προσωπικό της Ο.Υ.Θ. Α.Ε. και Ο.Α.Θ. Α.Ε. εντάσσεται σε αντίστοιχες προσωποπαγείς μόνιμες θέσεις που ιδρύονται με κανονισμό λειτουργίας προσωπικού στην Ε.Υ.Α.Θ. Α.Ε.. 

3. Το λοιπό προσωπικό που κατά τη δημοσίευση του παρόντος υπηρετεί στην Ο.Α.Θ. Α.Ε. και Ο.Υ.Θ. Α.Ε. με σύμβαση εργασίας ιδιωτικού δικαίου αορίστου χρόνου, εντάσσεται σε αντίστοιχες θέσεις που θα συσταθούν με τον κανονισμό της προηγούμενης παραγράφου, ανάλογα με τα απαιτούμενα από αυτόν τυπικά και ουσιαστικά προσόντα, υποκείμενο σε όλες τις απορρέουσες από αυτόν υποχρεώσεις. 

4. Με κανονισμό που συντάσσεται με τη σύμφωνη γνώμη των δύο μερών (επιχείρηση - εργαζόμενοι) με τη διαδικασία υπογραφής συλλογικής σύμβασης από την πιο αντιπροσωπευτική οργάνωση, καθορίζονται: 

α. Η οργανωτική διάρθρωση των υπηρεσιών της Ε.Υ.Α.Θ. Α.Ε. και ο τρόπος λειτουργίας της. 

β. Τα θέματα της λειτουργίας της διαχείρισης της εταιρείας με βάση τις γενικά παραδεδεγμένες λογιστικές αρχές. 

γ. Η πρόσληψη και το αρμόδιο για το σκοπό αυτόν όργανο, τα προσόντα, η εξέλιξη, ο πειθαρχικός έλεγχος, η απόλυση, η αποχώρηση και η υπηρεσιακή εν γένει κατάσταση του προσωπικού της εταιρείας κατά κατηγορία, κλάδο και ειδικότητα. Ειδικά, ως προς τον τρόπο πρόσληψης του προσωπικού θα εφαρμόζονται οι οικείες διατάξεις του ν. 2190/1994. 

δ. Ο τρόπος διεξαγωγής της εσωτερικής υπηρεσίας της εταιρείας και κάθε άλλο θέμα που αναφέρεται στην εν γένει οργάνωση και λειτουργία της εταιρείας γίνεται με την επιφύλαξη της αρχής να μην καθίσταται χειρότερη η θέση των υπηρετούντων κατά τη δημοσίευση του παρόντος υπαλλήλων. 

5. Οι αποδοχές του προσωπικού της εταιρείας καθορίζονται με συλλογικές συμβάσεις εργασίας που καταρτίζονται σύμφωνα με τις ισχύουσες κάθε φορά γι' αυτές διατάξεις. 

'Αρθρο 9

Μεταβατικές διατάξεις

1. Το πρώτο Διοικητικό Συμβούλιο της Ε.Υ.Α.Θ. Α.Ε. ορίζεται με κοινή απόφαση των Υπουργών Εθνικής Οικονομίας, Οικονομικών και Μακεδονίας - Θράκης, που εκδίδεται μέσα σε ένα μήνα από τη δημοσίευση του παρόντος στην Εφημερίδα της Κυβερνήσεως. Η θητεία του Συμβουλίου αυτού διαρκεί μέχρις ότου ορισθεί το νέο Διοικητικό Συμβούλιο σύμφωνα με το άρθρο 4 του παρόντος καταστατικού. 

2. Οι φορείς που ορίζουν μέλη του Διοικητικού Συμβουλίου της Ε.Υ.Α.Θ. Α.Ε., σύμφωνα με το άρθρο 4 του παρόντος νόμου, υποδεικνύουν τους εκπροσώπους τους στο Υπουργείο Μακεδονίας - Θράκης εντός είκοσι πέντε (5) ημερών από τη δημοσίευση του παρόντος νόμου στην Εφημερίδα της Κυβερνήσεως. 

3. Η μεταβίβαση των κάθε είδους περιουσιακών στοιχείων (κινητών και ακινήτων πραγμάτων, δικαιωμάτων, απαιτήσεων κ.λπ.) από τις συγχωνευόμενες εταιρίες προς τη συνιστώμενη δια του παρόντος και η τήρηση των ιδιαίτερων διατυπώσεων που κατά περίπτωση απαιτεί η ισχύουσα νομοθεσία για τη μεταβίβασή τους γίνεται ατελώς και απαλλάσσεται από κάθε είδους φόρο, τέλη, δικαιώματα και αμοιβές. 

4. Η εποπτεία της συνιστώμενης εταιρείας ασκείται από κοινού από τα Υπουργεία Εθνικής Οικονομίας και Μακεδονίας - Θράκης. 

5. Η Ε.Υ.Α.Θ. Α.Ε. υποκαθίσταται αυτοδικαίως σε όλα τα δικαιώματα και τις υποχρεώσεις των συγχωνευόμενων με τον παρόντα νόμο εταιρειών και οι εκκρεμείς δίκες τους συνεχίζονται χωρίς να επέρχεται βίαιη διακοπή τους και χωρίς να απαιτείται οποιαδήποτε ειδικότερη διατύπωση για τη συνέχισή τους από την Ε.Υ.Α.Θ. Α.Ε... 

6. Οι μέχρι σήμερα ισχύοντες νόμοι και τα κατ' εξουσιοδότηση αυτών εκδοθέντα προεδρικά διατάγματα και υπουργικές αποφάσεις εξακολουθούν να ισχύουν, εφόσον δεν καταργούνται ή τροποποιούνται από τον παρόντα νόμο,το ν. 2414/1996 και τον κ.ν. 2190/1920." 

ΚΕΦΑΛΑΙΟ Γ'

Ρυθμίσεις άλλων θεμάτων

'Aρθρο 21

Τροποποίηση και συμπλήρωση του ν. 2601/1998

1. Η περίπτωση (υ) της παραγράφου 1 του άρθρου 3 του ν. 2601/1998 αντικαθίσταται ως εξής: 

"υ. Ιερές μονές, καθώς και η Ιερά Κοινότης του Αγίου 'Ορους για την ανέγερση, επέκταση και εκσυγχρονισμό ξενώνων ή για τη μετατροπή κτιρίων τους σε ξενώνες, καθώς και για την ανέγερση, επέκταση, εκσυγχρονισμό ή μετατροπή κτιρίων τους σε χώρους κοινωνικών και πολιτιστικών εργαστηρίων και χειροτεχνίας. Ενισχυόμενες δαπάνες θεωρούνται: 

(ι) Η κατασκευή, επέκταση, εκσυγχρονισμός κτιριακών, ειδικών και βοηθητικών εγκαταστάσεων, αποθηκευτικών ή ψυκτικών χώρων, χώρων ξήρανσης ή συντήρησης προϊόντων, καθώς και οι δαπάνες διαμόρφωσης περιβάλλοντος χώρου. 

(ιι) Οι δαπάνες επισκευής αποκατάστασης και μετατροπής των κτιρίων σε ξενώνες ή χώρους κοινωνικών και πολιτιστικών λειτουργιών ή χώρους μεταποιητικών εργαστηρίων και χειροτεχνίας. 

(ιιι) Η αγορά και εγκατάσταση καινούργιων σύγχρονων μηχανημάτων και λοιπού εξοπλισμού περιλαμβανομένου και του ξενοδοχειακού. Τα μισθώματα της χρηματοδοτικής μίσθωσης καινούργιων σύγχρονων μηχανημάτων και λοιπού εξοπλισμού του οποίου αποκτάται η χρήση. 

(ιν) Η αγορά καινούργιων μεταφορικών μέσων διακίνησης υλικών. 

(ν) Οι δαπάνες αξιοποίησης ανανεώσιμων πηγών ενέργειας." 

2. Στην περίπτωση (σ) της παραγράφου 3 του άρθρου 5 του ν. 2601/1998 και μετά τη φράση "Ιερών Μονών" προστί-

 

 

  

Σελίδα 244 

θεται η φράση "και της Ιεράς Κοινότητας του Αγίου 'Ορους." 

3. Στην υποπερίπτωση (xι) της περίπτωσης (β) της παραγράφου 2 του άρθρου 6 του ν. 2601/1998 και μετά τη φράση "Ιερών Μονών" προστίθεται η φράση "και της Ιεράς Κοινότητας του Αγίου 'Ορους." 

4. Στην παράγραφο 3 του άρθρου 6 του ν. 2601/1998 και μετά τη φράση "Ιερές Μονές" προστίθεται η φράση "και η Ιερά Κοινότητα του Αγίου 'Ορους." 

'Αρθρο 22

1. Το τέταρτο υπεδάφιο του εδαφίου στ' της παραγράφου 1 του άρθρου 20 του ν. 2127/1993 (ΦΕΚ 48 Α'), όπως τροποποιήθηκε από το άρθρο 30 του ν. 2545/1997 (ΦΕΚ 254 Α') αντικαθίσταται ως εξής: 

"Ειδικά για τη χρονική περίοδο από τις 15 Οκτωβρίου 1998 μέχρι και 30 Απριλίου 1999 ο ανωτέρω φόρος ορίζεται σε είκοσι χιλιάδες (20.000) δρχ. το χιλιόλιτρο". 

2. Η ισχύς του παρόντος άρθρου αρχίζει από τις 15 Οκτωβρίου 1998. 

`Αρθρο 23

`Εναρξη ισχύος

Η ισχύς του παρόντος νόμου αρχζει από τη δημοσίευσή του στην Εφημερίδα της Κυβερνήσεως, εκτός αν ορίζεται διαφορετικά στις επί μέρους διατάξεις του.] 

Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του νομοσχεδίου αυτού. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς το Σώμα παρέσχε τη ζητηθείσα εξουσιοδότηση. 

Εισερχόμαστε στη συζήτηση του νομοσχεδίου του Υπουργείου Περιβάλλοντος, Χωροταξίας και Δημοσίων 'Εργων: "Εθνικό Κτηματολόγιο και άλλες διατάξεις". 

Στη Διάσκεψη των Προέδρων έχουμε αποφασίσει κατά πλειοψηφία να συζητηθεί σε πέντε συνεδριάσεις, εκ των οποίων δύο επί της αρχής και τρεις επί των άρθρων, μαζί με τις τροπολογίες. 

Με επιστολή του ο κ. Σταύρος Δήμας μας γνωρίζει ότι Κοινοβουλευτικός Εκπρόσωπος της Νέας Δημοκρατίας για τη συζήτηση του νομοσχεδίου αυτού θα είναι ο Βουλευτής Β' Αθήνας κ. Ευάγγελος Μεϊμαράκης. 

Με επιστολή του ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Ορέστης Κολοζώφ ορίζει ως ειδικό αγορητή για το νομοσχέδιο αυτό τον κ. Νικόλαο Γκατζή. 

Επίσης, ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος με επιστολή του ορίζει ως Κοινοβουλευτικό Εκπρόσωπο του κόμματός του για το νομοσχέδιο αυτό τον κ. Ευάγγελο Αποστόλου και παράλληλα ως ειδικό αγορητή το Βουλευτή κ. Σπυρίδωνα Δανέλλη. 

Η κ. Ροδούλα Ζήση, εισηγήτρια του ΠΑ.ΣΟ.Κ, έχει το λόγο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, παρακαλώ, το λόγο. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Λαλιώτη. 

Συγγνώμη, κυρία Ζήση. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Θέλω να δώσω μία πληροφόρηση χρήσιμη για τους συναδέλφους εισηγητές. 

Κατά τη διαδικασία της συζητήσεως του νομοσχεδίου στην Κοινοβουλευτική Επιτροπή είχαν γίνει ορισμένες επισημάνσεις, τις οποίες οι συνάδελφοι είχαν συνδέσει και με τη θετική στάση των κομμάτων του επί της αρχής του νομοσχεδίου. 

Η βασική αυτή επισήμανση είχε αναφορά στα άρθρα 5 και 6 του νομοσχεδίου για τα δάση με την προτροπή να ενσωματωθούν στο παρόν νομοσχέδιο. 

Θέλω να πληροφορήσω τους συναδέλφους ότι τα δύο αυτά άρθρα θα ενσωματωθούν ως αυτοτελή άρθρα στο τέλος αυτού του νομοσχεδίου. 

Θεώρησα χρήσιμο να πληροφορήσω τους συναδέλφους, γιατί ενδεχομένως να συναρτήσουν τη θέση τους και τη στάση τους επί του νομοσχεδίου αυτού. Ευχαριστώ. 

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, το λόγο. Ετέθη ένα θέμα, σχετικά με τη στάση που τηρήσαμε. 

ΠΡΟΕΔΡΕΥΩΝ (Παναγιώτης Σγουρίδης): Να ανοίξουμε κύκλο συζητήσεως προδιαδικαστικά; Θα πάρετε το λόγο ούτως ή άλλως. 

Η κ. Ροδούλα Ζήση έχει το λόγο για είκοσι λεπτά, ως εισηγήτρια εκ μέρους της Πλειοψηφίας. 

ΡΟΔΟΥΛΑ ΖΗΣΗ: Κύριε Πρόεδρε, κύριοι συνάδελφοι, έχω την τιμή και τη χαρά να εισηγούμαι σήμερα στην Ολομέλεια της Βουλής ένα νομοσχέδιο, που αφορά στο μεγαλύτερο από τα μεγάλα έργα, στο έργο σύνταξης, οργάνωσης και λειτουργίας του Εθνικού Κτηματολογίου. Και νιώθω ιδιαίτερη τιμή, που μπορώ να εκφράσω τα αισθήματα ικανοποίησης και δικαίωσης όλων των κομμάτων της Βουλής, όλων των επιστημονικών και κοινωνικών φορέων που εργάστηκαν συστηματικά γι'αυτή την υπόθεση, έτσι ώστε σήμερα το Εθνικό Κτηματολόγιο να αποτελεί μία πραγματικότητα και η κοινωνία μας να κερδίζει οριστικά το τελευταίο στοίχημα ανάπτυξης και προόδου στον αιώνα που φεύγει. 

Η Κυβέρνηση του ΠΑ.ΣΟ.Κ. και ο Υπουργός ΠΕ.ΧΩ.Δ.Ε. κ.Λαλιώτης, με αίσθημα ευθύνης, κοινωνική ευαισθησία και αποτελεσματικές δράσεις υλοποιούν από το 1994 μέχρι σήμερα το μεγάλο αίτημα της χώρας μας για Εθνικό Κτημολόγιο, τολμώντας τη ρήξη με την ιστορική καθυστέρηση αυτού του μεγάλου έργου, που προσδιορίζεται πλέον σαφώς ως το καλύτερο εργαλείο ανάπτυξης και προοπτικής της πατρίδας μας. 

Σε αυτή την εθνική αναγκαιότητα, σε αυτήν την κοινωνική απαίτηση, σε αυτή την πολιτική πρόκληση του Κτηματολογίου επιτρέψτε μου να τονίσω την μεγάλη συμβολή του νομικού και τεχνικού κόσμου της χώρας, με ιδιαίτερη αναφορά στο Τεχνικό Επιμελητήριο της Ελλάδος και στους συνάδελφους μου τοπογράφους-μηχανικούς της χώρας μας, που για πολλές δεκαετίες με τις προτάσεις τους, το δημόσιο διάλογο και τα πορίσματα μακρόχρονης έρευνας σε τεχνικοοικονομικούς, οικονομικούς και κοινωνικούς τομείς συνέδεσαν τους επιστημονικούς και συνδικαλιστικούς τους αγώνες και στόχους με το εθνικής σημασίας πρόγραμμα του Κτηματολογίου. 

Η ελληνική κοινωνία με τους θεσμούς της, με τους επιστημονικούς και κοινωνικούς φορείς της, με το νομικό και τεχνικό της κόσμο, στήριξε την αναγκαιότητα ενός σύγχρονου, πολυδιάστατου, αναπτυξιακού και δυναμικού Εθνικού Κτηματολογίου και χαιρετίζει σήμερα την πραγματικότητα αυτού του έργου, ως αξιόπιστου θεμέλιου και εργαλείου ανάπτυξης και άσκησης πολιτικής γης στη χώρα μας. 

Κύριοι συνάδελφοι, με το παρόν νομοσχέδιο η Κυβέρνησή μας, η Βουλή, όλοι μας μπορούμε να αισθανόμαστε υπερηφάνεια, γιατί σχεδιάσαμε και υλοποιούμε το πιο μεγάλο από τα μεγάλα έργα. 'Εχουμε την τύχη και την τιμή όλοι μας να ταυτιστούμε με την εκπόνηση και την εφαρμογή του Εθνικού Κτηματολογίου. 

Δεν θα επιχειρήσω ιστορικές αναδρομές για την πορεία του Κτηματολογίου στη χώρα μας, ούτε θ'αναφερθώ σε συγκριτικά χρονικά και θεσμικά στοιχεία των άλλων ανεπτυγμένων και αναπτυσσόμενων χωρών. Είναι σημαντικό να θυμόμαστε ότι από την εποχή του 'Οθωνα, που εκδόθηκε το πρώτο διάταγμα, η αντίληψη για το ενιαίο Κτηματολόγιο της χώρας πέρασε από τέσσερις χιλιάδες νόμους, αποφάσεις και διατάγματα, από πολλές ρεαλιστικές και άλλες εκτιμήσεις, χωρίς αποτέλεσμα, την ίδια εποχή που οι ανεπτυγμένες χώρες της Ευρώπης προχωρούσαν στον εκσυγχρονισμό τους και στον εκδημοκρατισμό τους, έχοντας λύσει το χαρτογραφικό πρόβλημά τους μεταξύ 17ου και 19ου αιώνα, ενώ οι αναδυόμενες χώρες του λεγόμενου Τρίτου Κόσμου ξεκινούσαν τη πορεία της ανάπτυξής τους από τη χαρτογραφική τους υποδομή. 

Στην Ελλάδα, μετά από τόσους νόμους και εκτιμήσεις, η 

  

 

  

Σελίδα 245 

αντίληψη για το θεσμό του Κτηματολογίου ως αδιάσπαστο και ολοκληρωμένο σύνολο του κτηματογραφικού χάρτη της χώρας και των κτηματικών βιβλίων πέρασε κάτω από τις πιέσεις των πραγμάτων στα αστικά κτηματολόγια, στις αποσπασματικές κτηματογραφήσεις, σε μία θεσμοθετημένη, θα έλεγα, ασάφεια και αοριστία, που με το ευμετάβλητο και τον αιφνιδιασμό στον προσδιορισμό των χρήσεων οδήγησε σε εκμετάλλευση και κατανάλωση των διαθέσιμων χωρίς περιβαλλοντική και οικολογική διασταση, με αποτέλεσμα τη γνωστή εμπορευματοποίηση του χώρου. 

Οι πιέσεις, κύριοι συνάδελφοι, είχαν να κάνουν πάντα με τα τεράστια συμφέροντα στα θέματα ιδιοκτησίας γης. 

Οι αιτίες και οι ευθύνες γι'αυτήν την εμπορευματοποίηση γης είναι πολλές. Σε αυτές χρεώνεται η αναστολή της αναπτυξιακής διαδικασίας στον τομέα του Κτηματολογίου, των χρήσεων γης, της προστασίας του περιβάλλοντος και των οικοσυστημάτων και της προώθησης των απαραίτητων υποδομών. 

Το παρόν νομοσχέδιο θέτει τέλος στον κατακερματισμό, στην αναρχία, στην έλλειψη συντονισμού και στην κακή πολλές φορές διοίκηση των πολλών, ασύνδετων μεταξύ τους και με συγκεχυμένες και πολλαπλά επικαλυπτόμενες αρμοδιότητες κρατικών υπηρεσιών. Αυτό το νομοσχέδιο κάνει ένα μεγάλο βήμα προόδου σε στέρεο νομικό και τεχνικό οδόστρωμα, σε ένα δρόμο διαφάνειας ισονομίας και ισοπολιτείας, που στοχεύει μόνο στα συμφέροντα της χώρας και του ελληνικού λαού. Εισάγει μια νέα κουλτούρα στις σχέσεις πολιτείας και πολιτών, παραγωγικών, κοινωνικών και επιστημονικών φορέων. Θεσμοθετεί ανθρώπινες και καθημερινές διαχρονικές αξίες και εξασφαλίζει δικαιώματα και υποχρεώσεις. Το νομοσχέδιο αυτό είναι η έκφραση μιας ώριμης πολιτικής επιλογής, που στηρίχθηκε σε εμπεριστατωμένες και διεξαγωγικές επιστημονικές αναλύσεις και απογραφές της συγκεκριμένης φυσικής και οικονομικοκοινωνικής πραγματικότητας της χώρας μας. Δημιουργεί μέτρα και αποφάσεις για τη διαχείριση και αξιοποίηση της γης σε ένα πλέγμα λειτουργιών, που θα αποτελεί επιτέλους την πολιτική γης της οργανωμένης κοινωνίας μας. 

Στη φιλοσοφία και στις αρχές του νομοσχεδίου εντάσσεται η διαμόρφωση των θεσμικών και επιστημονικών προϋποθέσεων για την επεξεργασία νέων δεδομένων κατά την εφαρμογή του Κτηματολογίου, αλλά και των οικονομικών προϋποθέσεων για τη διασφάλιση των πόρων. Στο δεύτερο Κοινοτικό Πλαίσιο Στήριξης υπήρχε αυτοτελές κονδύλιο, που χρηματοδοτεί την εκπόνηση και κατάρτιση του Εθνικού Κτηματολογίου, καθώς και κτηματογραφήσεις, ενταγμένο στο πρόγραμμα για το περιβάλλον. 'Εχει εγγραφεί το ποσόν των πενήντα δισεκατομμυρίων (50.000.000.000) δραχμών. Από το τρίτο Κοινοτικό Πλαίσιο Στήριξης προτείνεται η διασφάλιση πόρων περίπου τριακοσίων δισεκατομμυρίων (300.000.000.000) δραχμών. 

Και για τη χώρα μας και για την Ευρωπαϊκή 'Ενωση το Κτηματολόγιο είναι έργο ζωτικής σημασίας και απόλυτης προτεραιότητας. Συνεπώς είναι στην πρώτη λίστα των επιλέξιμων έργων. Σήμερα καταρτίζεται το Εθνικό Κτηματολόγιο σε διακόσιους εξήντα περίπου δήμους και κοινότητες σε μια έκταση οκτώ εκατομμυρίων στρεμμάτων. Πεντακόσιες χιλιάδες 'Ελληνες πολίτες έχουν καταθέσει δηλώσεις για τίτλους ιδιοκτησίας σε οκτακόσιες πενήντα χιλιάδες ακίνητα. Απασχολούνται οκτακόσια γραφεία μελετών με διεπιστημονική σύνθεση. Για την πρώτη και τη δεύτερη φάση του προγράμματος έχουν απασχοληθεί δυόμισι χιλιάδες άτομα. Με την εκπόνηση του κυρίως προγράμματος θα ανέλθουν στις οκτώ χιλιάδες. Μιλάμε για τεχνικό, νομικό και διοικητικό προσωπικό. 

Είναι γεγονός ότι το σημερινό νομοσχέδιο για το Εθνικό Κτηματολόγιο είναι ιστορικής σημασίας και σηματοδοτεί την τόλμη και την αποφασιστικότητα της Κυβέρνησης του ΠΑ.ΣΟ.Κ. και κυρίως του Υπουργού ΠΕ.ΧΩ.ΔΕ. Πρώτη και μεγάλη δεσμευτική προτεραιότητα της Κυβέρνησης από το 1993 είναι το πρόγραμμα για την εφαρμογή του Εθνικού Κτηματολογίου. Ξεκίνησε άμεσα σαν βασική αφετηρία και γερό θεμέλιο στην εξέλιξη και επιτυχία όλων των αναπτυξιακών προγραμμάτων της χώρας μας και βεβαίως των προγραμμάτων προστασίας του περιβάλλοντος. 

Η πρώτη ενέργεια του Υ.ΠΕ.ΧΩ.ΔΕ. να εντάξει το Κτηματολόγιο στο δεύτερο Κοινοτικό Πλαίσιο Στήριξης προσέδωσε μια μοναδικότητα σε αυτήν τη μελέτη, που είναι η μόνη που χρηματοδοτείται από το δεύτερο Κοινοτικό Πλαίσιο Στήριξης. Προσέδωσε όμως και μια προτεραιότητα, που επιβεβαιώνει την ορθότητα της επιλογής και τη βούληση της Κυβέρνησης και του Υπουργείου να οργανώσει μεθοδικά και συστηματικά την προετοιμασία σύνταξης και τήρησης του Κτηματολογίου παρά τις δυσκολίες, με ορίζοντα βέβαια τα προσδοκώμενα οφέλη. 

Πρόκειται για μια προσπάθεια που συνιστά μια πολυδύναμη, σύνθετη και μεγάλης κλίμακας επιχείρηση, που ξεκίνησε με την ψήφιση του ν. 2308/95, με τις υπουργικές αποφάσεις που αφορούσαν τις προδιαγραφές, τα τιμολόγια, την προκήρυξη των πρώτων μελετών και την κήρυξη εκατόν εξήντα τριών δήμων και κοινοτήτων υπό κτηματογράφηση. Θεμελιώθηκε και ενισχύθηκε επιστημονικά και τεχνικά από τις επεξεργασμένες προτάσεις και αποφάσεις του Διοικητικού Συμβουλίου του Ο.Κ.Χ.Ε. με τη μεγάλη συμβολή των στελεχών του οργανισμού. 

Η ίδρυση και λειτουργία της ανώνυμης εταιρείας, της "ΚΤΗΜΑΤΟΛΟΓΙΟ Α.Ε", για την αποτελεσματική προώθηση του προγράμματος, με την απαιτούμενη διαφάνεια των δράσεων, αλλά χωρίς τις αγκυλώσεις των χρονοβόρων γραφειοκρατικών διαδικασιών, καθώς και ο πολυπαραμετρικός σχεδιασμός με ταυτόχρονη εξειδικευμένη επικοινωνιακή πολιτική, αποτελούν συνιστώσες διασφάλισης της καλής λειτουργίας του θεσμού, που θα επιδράσει θετικά στη δομή και στο κύρος του κράτους αλλά και στη συνείδηση και στη συμπεριφορά των πολιτών. 

Η ψήφιση και η εφαρμογή του ν. 2308/95 επιτάχυνε τις διαδικασίες για τον προγραμματισμό και την εκτέλεση των απαραίτητων κτηματογραφικών εργασιών, δημιούργησε το νομικό πλαίσιο για τις κτηματογραφήσεις των ακινήτων και για την αναγνώριση των γραπτών δικαιωμάτων στο Κτηματολόγιο. 'Ετσι και με τη δημιουργία των κτηματολογικών βιβλίων έχουμε όλη τη διαδικασία σύνταξης του Εθνικού Κτηματολογίου. 

Αυτή η διαδικασία με τις πολλές ενέργειες και δράσεις, που υλοποίησε και υλοποιεί στα πλαίσια ενός πιλοτικού προγράμματος αρχικά, αποτελεί οδηγό στη μεθοδική εκτέλεση του προγράμματος του θεσμού. Μεγάλη η συμβολή του Οργανισμού Κτηματογράφησης, Χαρτογράφησης Ελλάδος, μεγάλη η συμβολή της "ΚΤΗΜΑΤΟΛΟΓΙΟ Α.Ε." Είχαμε τη χαρά και την τιμή να δούμε από κοντά τις εργασίες που έχουν γίνει στην "ΚΤΗΜΑΤΟΛΟΓΙΟ Α.Ε" σε μία σημαντική παρουσίαση του πολύ δυνατού αυτού έργου. 

Κύριοι συνάδελφοι, το παρόν νομοσχέδιο, συνδέεται άρρηκτα με την ολοκλήρωση των δράσεων όλης αυτής της διαδικασίας που ανέφερα και είναι προϊόν δημοκρατικού προγραμματισμού, δηλαδή πολύμηνων συμμετοχικών διαδικασιών φορέων και πολιτών, θεσμών, πολιτείας και ιδιοκτητών στη βάση της συνεργασίας και της ενημέρωσης με επιστημονική εγγυρότητα, κοινωνική υπευθυνότητα και συστηματική προσπάθεια. 

Συντάχθηκε από νομοπαρασκευαστική επιτροπή, αντιπροσωπευτική των συναρμόδιων Υπουργείων και όλων των δημόσιων επιστημονικών και κοινωνικών φορέων, στους οποίους και εστάλη, προκειμένου να ενσωματώσουν τις παρατηρήσεις και τις επισημάνσεις τους. 

Παρουσιάστηκε σε επιστημονικές εκδηλώσεις. 'Εγιναν πάρα πολλές ημερίδες, πάρα πολλά συνέδρια για την παρουσίαση αυτής της διαδικασίας και αυτού του έργου, σαν αυτές τις εκδηλώσεις που διοργάνωσε σε όλες σχεδόν τις έδρες του ο Δικηγορικός Σύλλογος Αθήνας, ο Πανελλήνιος Σύλλογος Διπλωματούχων Αγρονόμων, Τοπογράφων, Μηχανικών, η 'Ενωση Υποθηκοφυλάκων κλπ. 

Τα δεδομένα, οι στόχοι και οι αρχές του σχεδίου νόμου για το Εθνικό Κτηματολόγιο συνδέονται με την αποκεντρωμένη οργάνωση της χώρας με τη σύγχρονη αγροτική πολιτική, με τη χάραξη και εφαρμογή της οικιστικής πολιτικής, στο στόχο της αξιοποίησης των φυσικών πόρων και της προστασίας του 

  


 

  

Σελίδα 246 

περιβάλλοντος. 

Αν ο ν. 2308/95, δηλαδή η φάση των κτηματογραφήσεων, αποτελεί το αναγκαίο υπόβαθρο για τη δημιουργία συστήματος Κτηματολογίου, το παρόν νομοσχέδιο εισάγει τη δομή και τη λειτουργία αυτού του συστήματος, ενώ και τα δύο αυτά νομοθετήματα συγκροτούν ένα σύστημα νομικών και άλλων πληροφοριών για τα ακίνητα όλης της επικράτειας, που ανταποκρίνεται πλήρως στα διεθνή νομοθετικά πρότυπα. Διεθνώς, δηλαδή, κοινός παρονομαστής είναι στο νομοτεχνικό επίπεδο τα δύο βασικά νομοθετήματα, ένα για τις κτηματογραφήσεις και ένα για την τήρηση και ενημέρωση των κτηματολογικών βιβλίων, καθώς επίσης και πράξεις κανονιστικού περιεχομένου, που καλύπτουν ζητήματα οργανωτικής και διοικητικής φύσης. 

Το σύστημα που εισάγεται στη χώρα μας με το προτεινόμενο σχέδιο νόμου επιχειρεί την οργάνωση σε κτηματοκεντρική βάση νομικών, τεχνικών και άλλων πληροφοριών για την καταγραφή και προστασία της δημόσιας, δημοτικής και ιδιωτικής περιουσίας, για την πιο απλή και οικονομική διαδικασία μεταβίβασης της ακίνητης περιουσίας, για τη μεγάλη μείωση των δικαστικών αγώνων και διαφορών και για την επιτάχυνση των απαλλοτριώσεων και των αποζημιώσεων, προκειμένου να προστατευθεί ο κάθε καλόπιστος ενδιαφερόμενος πολίτης και να απαλλαγεί η χώρα μας από τις ατέλειες του υπάρχοντος συστήματος μεταγραφών, που μόνο σύγχυση και έριδες δημιουργούσε. 

Είναι γνωστό ότι το σύστημα μεταγραφών και υποθηκών μόνο τυπική δημοσιότητα παρείχε και όχι ουσιαστική και στηριζόταν σε προσωποκεντρική βάση και όχι σε κτηματοκεντρική κατά την αρχή του συζητούμενου νομοσχεδίου. 'Εχουμε ως εκ τούτου διαφορές αφετηρίας, στόχων και έννομων αποτελεσμάτων. Μπαίνει εδώ μια τάξη που διασφαλίζει και το δημόσιο συμφέρον, αλλά και το ιδιωτικό στη βάση της διασφάλισης του συμφέροντος των πολιτών. 

Για τη βεβαιότητα, την ασφάλεια του κάθε εναλλασσόμενου, αλλά και για την άσκηση πολιτικής ορθολογικού σχεδιασμού και αναπτυξιακής προοπτικής σε μια ευνομούμενη πολιτεία δικαίου περιλαμβάνονται στο νομοσχέδιο, που συζητούμε, διατάξεις, που προσδιορίζουν το χαρακτήρα, το περιεχόμενο και τις πληροφορίες στο πλαίσιο των θεμελιωδών αρχών του Εθνικού Κτηματολογίου και στη βάση ότι το Εθνικό Κτηματολόγιο θα αποτελεί ένα σύγχρονο σύστημα πληροφοριών γης. Θα είναι συνεπώς ένα δημόσιο, συστηματικό, ενιαίο και ενήμερο σύστημα πληροφοριών, βασισμένο στα γεωτεμάχια τα οποία θα αποτυπώνει με τη γεωμετρική περιγραφή του και τα εμπράγματα πάνω σε αυτά δικαιώματα καθώς επίσης και με πρόσθετες πληροφορίες, όπως η καταγραφή των δημογραφικών τάσεων και των κοινωνικοοικονομικών δεδομένων σε συγκεκριμένο χρόνο και χώρο, έτσι ώστε να εμπλουτιστούν οι διοικητικές, οι οικονομικές και τεχνικές δραστηριότητες για την άσκηση πολιτικής γης και για την αναπτυξιακή πορεία της χώρας. Οι αρχές, οι έννοιες και οι αξίες του συστήματος του Εθνικού Κτηματολογίου που, βεβαίως, καθόλου θίγουν τις διατάξεις του ουσιαστικού δικαίου, θα αναδειχθούν μέσα από τη συζήτηση που θα κάνουμε στα άρθρα και που θα ακολουθήσει στις επόμενες συνεδριάσεις μας. 

Πρέπει να δούμε το Κτηματολόγιο με τη δυναμική και πολυσήμαντη υπόστασή του, δηλαδή σαν ολοκληρωμένο σύστημα πληροφοριών για τη γη και να δημιουργήσουμε εκείνες τις ασφαλιστικές δικλείδες στη θεσμοθέτησή του, που θα αποτρέπουν ευκαιριακές επιλογές, που είναι γνωστό πώς ικανοποιούνται άμεσα και κερδοφόρα από μια, κατά τα λεγόμενα, "έξυπνη" ιδέα από μια περιστασιακή επενδυτική πρόταση για αρπακτική συχνά εκμετάλλευση της γης, ή κάποιου άλλου φυσικού πόρου κάτω από τη δοσμένη εκ των προτέρων πολλές φορές συναίνεση των ίδιων των κοινωνικών δυνάμεων που βρίσκονται στην εξουσία κάθε φορά και που σπεύδουν να την κάνουν ακόμη πιο ελκυστική για διάφορους επενδυτές, με διευκολύνσεις, κίνητρα και κάθε λογής απαλλαγές. 

Γι' αυτό εκτιμώ ότι χρειάζεται πολλή δουλειά για τα επόμενα χρόνια, όπως φαίνεται, και χρειάζεται να καταναλώσουμε με αποτελεσματικό τρόπο πολλή ενέργεια και γνώση και βεβαίως και σε οικονομικό επίπεδο να υπάρξουν οι αντίστοιχοι πόροι. Σαφώς, όμως, βασικός συντελεστής σε όλη αυτήν τη διαδικασία είναι και η οργανωτική μας δουλειά, η σωστή οργάνωση όλης αυτής της διαδικασίας και της εφαρμογής του Κτηματολογίου. 

Η υλοποίηση του έργου αυτού, του Κτηματολογίου, το πρόγραμμά του, η αποδοτικότητά του οφείλει να συνδεθεί άμεσα με τη διοικητική, περιφερειακή οικονομική, αγροτική ανάπτυξη και με κάθε άλλη παραγωγική διαδικασία, ώστε να εξασφαλιστεί επιτέλους ο προγραμματισμένος σχεδιασμός ανάπτυξης της χώρας μας με τεράστια άμεσα και έμμεσα οφέλη. 

Εδώ βεβαίως πρέπει να πω ότι λαμβάνονται και πρέπει να ληφθούν υπόψη όλες οι κτηματογραφήσεις που έχουν γίνει και όλα τα στοιχεία που έχουμε από διάφορες υπηρεσίες, από πιλοτικές προσπάθειες που έγιναν σε δήμους της χώρας μας με τα γεωγραφικά συστήματα πληροφοριών. Και επιτέλους να δούμε πώς συνδέονται όλα αυτά με τις πράξεις εφαρμογής. 

Η συμβολή του ΟΚΧΕ και της "ΚΤΗΜΑΤΟΛΟΓΙΟ Α.Ε." πιστεύω ότι ήταν και θα είναι αποτελεσματική και καθοριστική. Η τεχνογνωσία, ο εξοπλισμός και η οργάνωση καθώς και η ετοιμότητα, στη βάση, όμως, ενός εθνικού δημοκρατικού προγραμματισμού, εγγυώνται την πλήρη επιτυχία του προγράμματος του Κτηματολογίου. 

Η ίδρυση του Κτηματολογίου είναι ένα από τα πιο σοβαρά επιτεύγματα της χώρας μας. Είναι, αν θέλετε, ένα αξιόπιστο τεστ για την κοινωνία μας, την πολιτεία μας, τη δημοκρατία μας και πρέπει να το δούμε και σαν βαρόμετρο δημοκρατικής και αναπτυξιακής πορείας της χώρας μας. 

'Οπως είπα και στην επιτροπή,είναι οι συντεταγμένες που ορίζουν τη θέση αυτής της χώρας στο γεωσύστημα της ανάπτυξης και της προόδου. 

Και θεωρώ, κύριοι συνάδελφοι, ότι η εισαγωγή του παρόντος νομοσχεδίου για την έναρξη του προγράμματος του Εθνικού Κτηματολογίου, η ένταξή του στο Β' Κοινοτικό Πλαίσιο Στήριξης και η προτεραιότητά του για το Γ' Κοινοτικό Πλαίσιο Στήριξης χαρακτηρίζουν την εποχή μας ως εποχή πολιτικής αξιοπρέπειας και ορθολογικού προγραμματισμού. 

Σήμερα ξεκινάμε. Το Κτηματολόγιο αποτελεί τη λυδία λίθο για βιώσιμη και ισόρροπη ανάπτυξη της χώρας μας, για την προστασία των οικοσυστημάτων, αλλά και για τη διασφάλιση τίτλων και ιδιοκτησιών, τόσο του δημοσίου όσο και των πολιτών. Η φιλοσοφία του νομοσχεδίου και όλος ο διάλογος που προηγήθηκε, δημιουργούν την καλύτερη προϋπόθεση για την αξιοποίηση και ανάδειξη όλων των συγκριτικών πλεονεκτημάτων της χώρας μας και για την προώθηση της ορθολογικής ανάπτυξης που σέβεται τον άνθρωπο. Παράλληλα, όμως, διαμορφώνει κοινωνική πολιτική και αναπτυξιακή κουλτούρα, που είναι το κυρίαρχο δομικό υλικό του κοινωνικού οικοδομήματος. 

Πιστεύω, κύριοι συνάδελφοι, ότι πρέπει να υλοποιήσουμε όλοι μαζί αυτήν την απόφαση. Η προώθηση του Εθνικού Κτηματολογίου, του μεγάλου αυτού έργου, αξιώνει την προσοχή αλλά και τη συμβολή όλων μας για την πλήρη επιτυχία του και την εφαρμογή του. 

Γι'αυτό σας καλώ όλους να ψηφίσετε το νομοσχέδιο αυτό, που είναι τελικά κατάκτηση της ελληνικής κοινωνίας, κατάκτηση δική σας, δική μας, όλων μας. Ευχαριστώ πολύ. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Ροδούλα Ζήση. 

Ο κ. Τρυφωνίδης, εισηγητής της Νέας Δημοκρατίας, έχει το λόγο. 

ΓΕΩΡΓΙΟΣ ΤΡΥΦΩΝΙΔΗΣ: Κύριε Πρόεδρε, κυρίες και κύριοι συνάδελφοι, νομίζω ότι κομίζει κανείς γλαύκα εις Αθήνας, όταν αναφέρεται στην σπουδαιότητα του Εθνικού Κτηματολογίου. Η αναγκαιότητα και η χρησιμότητά του είναι προφανής και η ύπαρξη του χαρακτηρίζει κάθε μοντέρνο, σύγχρονο, οργανωμένο κράτος. 



 

  

Σελίδα 247 

Ως εκ τούτου για οικονομία του λόγου, και επειδή η προλαλήσασα συνάδελφος ήταν κατατοπιστική ως προς τα θετικά σημεία της ύπαρξης Κτηματολογίου, εγώ θα σταματήσω εδώ και θα προχωρήσω σε μία ανάλυση των θέσεων του κόμματός μας σχετικά με τη μέχρι τούδε πορεία του ΠΑΣΟΚ στην αντιμετώπιση του μεγάλου αυτού θέματος του Κτηματολογίου. 

Κατ'αρχάς πρέπει να παρατηρήσουμε με λύπη ότι μόνο εμείς και η Αλβανία σε όλη την Ευρώπη είμαστε οι χώρες που στερούμαστε Κτηματολογίου και επιπλέον εμείς οι 'Ελληνες και εκεί που το κληρονομήσαμε, στα Δωδεκάνησα, αποδειχτήκαμε ανίκανοι να το τηρήσουμε. 

Το ΠΑΣΟΚ παρ' όλες τις διακηρύξεις του, από το 1993, ότι θεωρεί το Κτηματολόγιο έργο πρώτης προτεραιότητος για τη χώρα, πέντε χρόνια μετά δεν έχει να επιδείξει ουσιαστικό έργο. Αντίθετα η κυβερνητική προπαγάνδα με θέμα το Κτηματολόγιο, υπήρξε όλα αυτά τα χρόνια εντυπωσιακή. Κύριο ενδιαφέρον της Κυβέρνησης ήταν η εκμετάλλευση του θέματος για κάλυψη μικροκομματικών σκοπιμοτήτων και ουσιαστικά μετέτρεψε αυτόν τον εθνικό στόχο, τον υποβάθμισε σε εργαλείο, όπως προανέφερα ψηφοθηρίας και μικροπολιτικής. Πρόσφατο παράδειγμα η φιέστα του κ. Σημίτη με τον κ. Λαλιώτη και τους λοιπούς παράγοντες μαζί με τον υποψήφιο υπερνομάρχη κ. Κουλουμπή λίγες μέρες πριν από τις εκλογές στα γραφεία της εταιρείας "ΚΤΗΜΑΤΟΛΟΓΙΟ Α.Ε.", όπου μπροστά στις κάμερες εδόθη μία παράσταση με θέμα το Κτηματολόγιο, για να βοηθηθεί ο κ. Κουλουμπής και να πεισθεί ο ελληνικός λαός για το ανύπαρκτο κυβερνητικό έργο, όσον αφορά το Κτηματολόγιο. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν του βγήκε σε καλό! 

ΓΕΩΡΓΙΟΣ ΤΡΥΦΩΝΙΔΗΣ: 'Οπως λέτε, κύριε Πρόεδρε, δεν του βγήκε σε καλό, γιατί πλέον ο ελληνικός λαός έχει χαρακτηρίσει την Κυβέρνηση του ΠΑΣΟΚ, κυβέρνηση των μακετών και των διαφημιστικών φυλλαδίων και όχι κυβέρνηση των έργων. 

Κατ' αρχήν θα πρέπει να παρατηρήσουμε ότι λείπει ο ολοκληρωμένος σχεδιασμός για την αντιμετώπιση αυτού του μεγάλου θέματος, του Κτηματολογίου και του εγχειρήματος αυτού που, παρ' όλη τη σπουδαιότητά του, στερείται χρονοδιαγράμματος, όπως και του τρόπου εξευρέσεως των σχετικών πόρων για την υλοποίησή του. 

Η Κυβέρνηση ομολογεί στην εισηγητική της έκθεση ότι η διάρκεια ολοκλήρωσης του έργου δεν θα είναι μικρότερη των δεκαπέντε ετών. Κουτοπονηριές. Δεν μας λέει πόσα χρόνια θα διαρκέσει. Θα διαρκέσει είκοσι, είκοσι πέντε, πενήντα ή εκατόν πενήντα χρόνια; 

Αυτά δεν είναι σωστά και υπεύθυνα πράγματα και δείχνουν ότι προχωράμε στο μέλλον με βάρκα την ελπίδα. Και, όπως είπα, αποκρύπτεται ότι δεν υπάρχουν οι απαιτούμενοι πόροι και είναι φυσικό αυτό, όταν η Κυβέρνηση είναι υποχρεωμένη να συντηρεί το σπάταλο κράτος του ΠΑ.ΣΟ.Κ., τους Κολλάδες, την Ολυμπιακή και τις άλλες προβληματικές. 'Ετσι στερείται, εθνικών πόρων για την υλοποίηση μεγάλων έργων, όπως είναι το Εθνικό Κτηματολόγιο, η Εγνατία Οδός κλπ. 

Βέβαια κατά τη διάρκεια της παράστασης στα γραφεία της "ΚΤΗΜΑΤΟΛΟΓΙΟ Α.Ε." ο κ. Σημίτης είπε ότι έχουν εξασφαλισθεί χρήματα από το Πακέτο Σαντέρ. Η αλήθεια είναι ότι υπάρχουν διαπραγματεύσεις με υπηρεσιακούς παράγοντες, αλλά δεν υπάρχει απόφαση της Κομισιόν, ώστε η ελληνική Κυβέρνηση να υπολογίζει σίγουρα σ' αυτήν τη χρηματοδότηση. Θα πρέπει να κάνει μεγάλο αγώνα, γιατί η προηγούμενη εμπειρία από το Πακέτο Ντελόρ δεν ήταν άκρως ικανοποιητική στην προσπάθεια ένταξης του Κτηματολογίου ως αυτοτελές έργο. 'Εχει περάσει στο δεύτερο Πακέτο Ντελόρ σαν κτηματογραφήσεις προστασίας αστικού περιβάλλοντος. Εύχομαι να μην κάνουμε πολιτικές παραχωρήσεις ως χώρα, προκειμένου να εξασφαλίσουμε αυτούς τους πόρους υλοποίησης του έργου του Κτηματολογίου. 

Η εικόνα που προσπάθησε να δώσει η Κυβέρνηση στα γραφεία της "ΚΤΗΜΑΤΟΛΟΓΙΟ Α.Ε." είναι ότι όλα πάνε καλά. Η αλήθεια όμως είναι άλλη. Θα ξοδευτούν μέχρι το τέλος του έτους περίπου είκοσι δισεκατομμύρια δραχμές και η Κυβέρνηση δεν θα είναι σε θέση να αναρτήσει ούτε ένα στρέμμα κτηματογραφημένης γης ως αντιστάθμισμα αυτής της δαπάνης. Αυτό οφείλεται στο ότι στα πιλοτικά προγράμματα 1 και 2, που έχει προχωρήσει η διαδικασία, δεν προχωρούν στο επόμενο βήμα της ανάρτησης και του ελέγχου των τίτλων, επειδή λείπει ο οργανωμένος έλεγχος των τίτλων κυριότητας. Εδώ φαίνεται ξεκάθαρα πως το ΠΑ.ΣΟ.Κ. χρησιμοποίησε το Κτηματολόγιο σαν εργαλείο ψηφοθηρίας. Και αυτό, γιατί ανέθεσε πιλοτικά προγράμματα, ουσιαστικά για να δώσει χρήματα σε "ημετέρους", χωρίς να υπάρχει το ολοκληρωμένο νομικό πλαίσιο για να προχωρήσει το Κτηματολόγιο. 

Τα πιλοτικά προγράμματα θα είχαν λόγο ύπαρξης μόνο αν είχε ψηφισθεί το 1995 το νομοσχέδιο που συζητάμε σήμερα, ώστε να υπάρχει η ολοκληρωμένη επεξεργασία. Τότε η Νέα Δημοκρατία είχε επισημάνει τον κίνδυνο και είχε πει ότι η θέση της ήταν η ύπαρξη ολοκληρωμένου θεσμικού πλαισίου, όσον αφορά το Κτηματολόγιο και μάλιστα να ανατεθεί η όλη διαδικασία πιλοτικά επιλεκτικά σε ορεινές, πεδινές, αστικές και νησιωτικές περιοχές, ώστε η Κυβέρνηση να έχει ένα δείγμα των δυσκολιών του έργου, ένα κοστολόγιο και παράλληλα να εκπαιδεύσει στελέχη της κρατικής διοίκησης, ώστε να μπορέσουν να αποτελέσουν τη βάση οργανώσεως των υπηρεσιών που απαιτούνται για την υλοποίηση του μεγάλου αυτού έργου. 

Σήμερα η Κυβέρνηση είναι ανέτοιμη να προχωρήσει στην υλοποίηση αυτού του έργου. Η "ΚΤΗΜΑΤΟΛΟΓΙΟ Α.Ε." δεν προσλαμβάνει μηχανικούς. 

Οι υπάρχοντες πεπειραμένοι μηχανικοί της YKXE μένουν ουσιαστικά αδρανείς. Aχολήθηκαν μόνο με την επίβλεψη του πρώτου πιλοτικού προγράμματος, το οποίο εδώ και ένα χρόνο λιμνάζει στο Υπουργείο. Ενώ έχουν κατατεθεί οι μελέτες, δεν προχωρά η διαδικασία, γιατί είναι άνευ αξίας η όλη εργασία ως προς τον έλεγχο των τίτλων και τα χρήματα που έχουν δαπανηθεί, επαναλαμβάνω, τα δισεκατομμύρια αυτά δόθηκαν χωρίς αποτέλεσμα. 

Στο δεύτερο πιλοτικό πρόγραμμα πάλι η κατάσταση είναι η ίδια, αλλά και στο πρώτο κανονικό, που ανατέθη περίπου μια έκταση πέντε εκατομμυρίων στρεμμάτων από τα εκατόν τριάντα δύο εκατομμύρια στρέμματα της ελληνικής γης και εκεί ακόμη, στα μελετητικά γραφεία, δεν έχουν δοθεί, σε όλα, οι απαιτούμενες αεροφωτογραφίες, για να αρχίσουν τη σύνταξη των μελετών. 

Βλέπουμε, λοιπόν, την Κυβέρνηση να χρησιμοποιεί το Κτηματολόγιο για λόγους εντυπωσιασμού και εξυπηρέτησης "ημετέρων", χωρίς να το αντιμετωπίζει με την αρμόζουσα σοβαρότητα. 

'Οπως προανέφερα, εμείς ζητούσαμε την ολοκληρωμένη θεσμική ρύθμιση του θεματος, δηλαδή την ψήφιση όλων των διατάξεων αυτών, που ψηφίσαμε, με τον ν.2308/95 και αυτών που συζητάμε τώρα, ώστε να μπορεί να ξεκινήσει ολοκληρωμένη πιλοτική εφαρμογή του νόμου για το Εθνικό Κτηματολόγιο. 

Η μέχρι τούδε εμπειρία στο πρώτο πιλοτικό πρόγραμμα απέδειξε την προχειρότητα του εγχειρήματος, διότι τα τεχνικά γραφεία δεν στελεχώνονται αντίστοιχα με τους νομικούς, ούτε υπάρχει υποχρεώση υποβολής κυρωμένων αντιγράφων τίτλου κυριότητας και έτσι -όπως προανέφερα- η εργασία δεν μπορεί να προχωρήσει. Πολλοί ιδιώτες δεν υποβάλλουν καν τίτλους κυριότητας. 'Αλλοι υποβάλλουν μη επικυρωμένα, φωτοαντίγραφα τίτλων κυριότητας, που δεν έχουν καμιά ισχύ και έτσι δεν μπορεί να προχωρήσει η υλοποίηση του Κτηματολογίου. 

Το ότι η Κυβέρνηση αντιμετωπίζει επιπόλαια το Κτηματολόγιο φαίνεται και από άλλον έναν ακόμα λόγο. Υπάρχει η υποχρέωση της Ελλάδας σύνταξης του Ελαιουργικού, Αμπελουργικού Μητρώου και των Εσπεριδοειδών από την Ευρωπαϊκή 'Ενωση. Τις μελέτες αυτές των κτηματογραφήσεων τις αναθέτει το Υπουργείο Γεωργίας και τις αναθέτει χωρίς προδιαγραφές μελετών Κτηματολογίου. 'Ηταν μια χρυσή ευκαιρία αυτά τα χρήματα που θα ξοδευτούν, ώστε να γίνουν αυτά τα μητρώα τα ελαιουργικά, αμπελουργικά και των εσπεριδοειδών με προδιαγραφές κτηματολογίου, ώστε η 

 

 

  

Σελίδα 248 

εργασία αυτή να μην πάει χαμένη. 

Στην συγκεκριμένη περίπτωση θέλω να καταγγείλω το σκάνδαλο ότι και οι αναθέσεις αυτών των κτηματογραφήσεων γίνονται ουσιαστικά με τον κανονισμό του Υπουργείου Γεωργίας, όσον αφορά τις κρατικές προμήθειες, λες και επρόκειτο το Υπουργείο Γεωργίας όχι να προβεί σε κτηματογραφήσεις αλλά σε αγορά επίπλων. Και ήδη το Τεχνικό Επιμελητήριο Ελλάδος έχει προσφύγει στη 15η Διεύθυνση της Ευρωπαϊκής 'Ενωσης καταγγέλοντας το γεγονός, όπως επίσης και στο Συμβούλιο της Επικρατείας, ζητώντας αναστολή των διαδικασιών. 

Βλέπετε ότι πέραν των χρημάτων έχουμε και σπατάλη χρόνου. Δεν υπάρχει στην Κυβέρνηση Σημίτη συντονισμός, ώστε να χειρισθεί επιτυχώς τα διάφορα προβλήματα τα οποία αντιμετωπίζει η χώρα. Αλλά και ακόμα στο ίδιο το Κτηματολογίο στο τρίτο καλοκαιρινό Τμήμα της Βουλής είχαμε το εξής παράδοξο, να υπάρχουν τρία συγχρόνως κατατεθειμένα νομοσχέδια στη Βουλή, στα οποία υπήρχαν διατάξεις για το Κτηματολόγιο και στα τρία. Εκτός δηλαδή από το σημερινό, που συζητάμε, υπήρχαν διατάξεις Κτηματολογίου στο φορολογικό και υπάρχουν διατάξεις Κτηματολογίου στο νομοσχέδιο περί δασών του Υπουργείου Γεωργίας. 

ΒΑΣΙΛΗΣ ΚΕΔΙΚΟΓΛΟΥ: Αυτά δεν είναι ευθύνη του Υπουργού. Είναι τακτική της διοίκησης. 

ΓΕΩΡΓΙΟΣ ΤΡΥΦΩΝΙΔΗΣ: Θα μου επιτρέψετε, κύριε συνάδελφε, να κάνω την παρατήρηση ότι τα νομοσχέδια αυτά είχαν την υπογραφή των ίδιων Υπουργών. Δηλαδή, δεν ήξεραν τι υπογράφουν; Και γιατί να μην τα εντάξουν όλα στο νομοσχέδιο για το Κτηματολόγιο; Κάτι πονηρό υπήρχε, όπως απεδείχθη από το άρθρο 40, του φορολογικού που αναγκάστηκε η Κυβέρνηση να το αποσύρει μπροστά στην επιμονή μας, γιατί εκεί -να τα πούμε αν θέλετε να τα πούμε- υπήρχε διάταξη που απαγόρευε στο ελληνικό δημόσιο να διεκδικεί τα εμπράγματα δικαιώματά του. Αν είναι δυνατόν! 

ΒΑΣΙΛΗΣ ΚΕΔΙΚΟΓΛΟΥ: Δεν είναι ευθύνη αυτό του Υπουργού ΠΕΧΩΔΕ. 

ΓΕΩΡΓΙΟΣ ΤΡΥΦΩΝΙΔΗΣ: Είχε την υπογραφή του, όπως είχε και υπογραφή άλλων Υπουργών, όπως επίσης υπήρχε και διάταξη για το ότι αρκούσε μόνο η νομή, αρκούσε να αποδείξει κάποιος τη νομή σε μια έκταση, για να μπορέσει να πάρει τίτλους κυριότητας. Και ξέρετε ότι η νομή μπορεί εύκολα να αποδειχθεί σ' ένα δικαστήριο με δύο μάρτυρες, να μην τους πω ψευδομάρτυρες, αρκεί να αποδεικνυόταν ότι υπήρχε πριν από το '45. 

Καταλαβαίνετε ότι δεν μπορούμε να παίζουμε με την περιουσία του ελληνικού λαού έτσι, εική και ως έτυχε, γιατί ο κύριος στόχος του Κτηματολογίου, πέραν του ότι πρέπει να είναι εργαλείο ανάπτυξης, ένα εργαλείο το οποίο κάθε κυβέρνηση, κάθε χώρα θα το έχει για να πάει μπροστά, είναι και η διαφύλαξη της δημόσιας περιουσίας. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Οι αγρότες όμως δεν έχουν τίτλους. Μην το ξεχνάτε. 

ΓΕΩΡΓΙΟΣ ΤΡΥΦΩΝΙΔΗΣ: Οι αγρότες δεν έχουν τίτλους, κύριε Μητσοτάκη, αλλά καλλιεργούν τη γη βασικά. Και αφού καλλιεργούν τη γη, από τις αεροφωτογραφίες καταφαίνεται ποιοι είναι αγροί και ποια είναι δάση. 

Ας γυρίσουμε στο νομοσχέδιο. Η μέχρι τούδε ιστορία του ΠΑΣΟΚ, όσον αφορά την αντιμετώπιση του Κτηματολογίου, δεν μας γεμίζει με αισιοδοξία για το ότι έχουν τη θέληση ή την ικανότητα να προχωρήσουν στην υλοποίησή του. Εμείς σαν Νέα Δημοκρατία πάντοτε, όταν ήμασταν κυβέρνηση, παρηγάγαμε έργο. Μπορεί να είχε ελλείψεις, αλλά η γενική εκτίμηση είναι ότι το έργο ήταν θετικό. Πιστεύουμε ότι θα έχουμε εμείς την τύχη να διαχειριστούμε το Εθνικό Κτηματολόγιο και να το προχωρήσουμε σε στάδια, να το βάλουμε στο σωστό δρόμο και να προωθήσουμε στην υλοποίησή του. 

Χαιρόμαστε που σε παρατηρήσεις που κάναμε στη Διαρκή Επιτροπή, ο Υπουργός κ. Λαλιώτης απεδέχθη την πρότασή μας, που έγινε και πρόταση όλης της Αντιπολίτευσης, να ενσωματώσει τα άρθρα 5 και 6 του δασικού νομοσχεδίου, που υπάρχει στη Βουλή, στο Εθνικό Κτηματολόγιο. Αυτός ήταν όρος που είχε θέσει η Νέα Δημοκρατία, για να ψηφίσει το νομοσχέδιο αυτό. 

Με τη προηγηθείσα σήμερα δήλωση του Υπουργού ότι θα εντάξει τα άρθρα αυτά , εμείς η Νέα Δημοκρατία λέμε ότι το νομοσχέδιο αυτό θα το ψηφίσουμε επί της αρχής και όπως δείξαμε και στη συζήτηση στη Διαρκή Επιτροπή, έχουμε τη διάθεση να βοηθήσουμε στην επεξεργασία των άρθρων. Κάναμε καλή εργασία αλληλοενημέρωσης, πολλές παρατηρήσεις μας έγιναν δεκτές από την Κυβέρνηση και πιστεύω ότι και εδώ στην Ολομέλεια θα έχουμε τη δυνατότητα, Κυβέρνηση και Αντιπολίτευση, να αντιμετωπίσουμε σωστά και υπεύθυνα αυτό το μεγάλο θέμα. 

Εμείς κάνουμε έκκληση και ζητούμε από την Κυβέρνηση να αντιμετωπίσει το μεγάλο αυτό έργο με την πρέπουσα σοβαρότητα και ευθύνη, να εντάξει το έργο αυτό σ'ένα πρόγραμμα χρηματοδοτήσεων, να υπάρξει ένας προγραμματισμός και ένα χρονοδιάγραμμα του έργου, γιατί δυστυχώς μέχρι τώρα τα χρονοδιαγράμματα συνεχώς αλλάζουν, συνεχώς πηγαίνουν προς τα πίσω, χωρίς να κάνουμε τα βήματα, τα οποία θα έπρεπε να κάνουμε. 

Συμπερασματικά, η Νέα Δημοκρατία στέκεται θετικά σ' αυτό το νομοσχέδιο. Πιστεύουμε ότι θα έχει τη δυνατότητα να συμβάλει περαιτέρω στη βελτίωση των άρθρων κατά τη συζήτησή τους εδώ στην Ολομέλεια και πιστεύουμε ακόμη ότι πράγματι θα εργαστούμε όλοι χωρίς μικροκομματικές σκοπιμότητες, για να καταστήσουμε το Εθνικό Κτηματολόγιο γεγονός σε όλη την ελληνική επικράτεια, ώστε να καταστεί εργαλείο ανάπτυξης και προόδου για τον ελληνικό λαό. 

Σας ευχαριστώ πολύ. 

( Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Τρυφωνίδη. 

Ο κ. Δημήτρης Τσοβόλας Πρόεδρος του Δημοκρατικού Κοινωνικού Κινήματος, με επιστολή του μας γνωρίζει ότι ειδικός αγορητής επί του νομοσχεδίου αυτού θα είναι ο Βουλευτής κ. Γεώργιος Ρόκος. 

Ο κ. Νικόλαος Γκατζής ειδικός αγορητής του Κομμουνιστικού Κόμματος Ελλάδος, έχει το λόγο. 

ΝΙΚΟΛΑΟΣ ΓΚΑΤΖΗΣ: Κύριοι Βουλευτές, θεωρούμε πως είναι σκόπιμο να τονίσουμε, ότι το Κομμουνιστικό Κόμμα Ελλάδος από το 1924 επιμένει ότι θα πρέπει να γίνει στη χώρα μας ένα ενιαίο καθολικό Εθνικό Κτηματολόγιο, ένα κτηματολόγιο ως τράπεζα πληροφοριών πολυδύναμου υλικού για την ανάπτυξη της χώρας. Γι' αυτό με κάθε ευκαιρία, αλλά και μέσα στα προγράμματά του και τις αναπτυξιακές του προτάσεις το Κ.Κ.Ε. εντάσσει το Κτηματολόγιο στις πρώτες προτεραιότητες επιδίωξης λύσης καυτών, κύρια αναπτυξιακών, προβλημάτων. 

Το κύριο για εμάς είναι το Κτηματολόγιο να γίνει ένα εργαλείο ανάπτυξης. Το συζητούμενο νομοσχέδιο δεν διασφαλίζει αυτήν την προοπτική γιατί δεν έχει, κατά την άποψή μας, αυτό το στόχο. 

Ο νόμος 2308 και αυτό το νομοσχέδιο δεν αποτελούν το υπόβαθρο που να δίνει όλες τις δυνατότητες για παραπέρα οικονομική ανάπτυξη της χώρας. Μπορεί να λύνει νομοκεντρικά ζητήματα, να διασφαλίζει τις συναλλαγές και να κατοχυρώνει την ιδιωτική ιδιοκτησία, να καταγράφει τα περιουσιακά στοιχεία των ιδιωτών με επακριβείς οριοθετήσεις, αλλά πουθενά δεν προκύπτει ότι το Κτηματολόγιο θα γίνει αφετηρία ανάπτυξης της χώρας. 

Στο άρθρο 2 του νομοσχεδίου αναφέρονται οι αρχές που διέπουν το Κτηματολόγιο, που είναι έξι τον αριθμό και ακούστε περί τίνος πρόκειται: 

Πρώτη αρχή η αρχή της κτηματογραφικής οργάνωσης. Δεύτερη η αρχή του ελέγχου της νομιμότητας των τίτλων. Τρίτη η αρχή της διασφάλισης της τάξης των κτηματολογικών εγγραφών. Τέταρτη η αρχή της δημοσιότητας των κτηματολογικών γραφείων. Πέμπτη η αρχή της διασφάλισης της δημόσιας πίστης προς τους συναλλασσομένους και έκτη η αρχή της καταλληλότητας του Κτηματολογίου ως συστήματος δεκτικού καταχώρισης και πρόσθετων κατηγοριών πληροφο-

 

 

  

Σελίδα 249 

ριών σε οποιοδήποτε χρόνο στο μέλλον. 

Στις παραπάνω έξι αρχές μοναδικός στόχος είναι η κατοχύρωση της ιδιωτικής ιδιοκτησίας σε αστική, γεωργική ή δασική γη και τις μεταξύ ιδιωτών συναλλαγές. Από πουθενά δεν προκύπτει ότι θα αποτελέσει την αρχή, το κλειδί και το εργαλείο για την ανάπτυξη της χώρας, όπως τονίζεται κατά κόρον στην εισηγητική έκθεση του νομοσχεδίου. 

Η άλλη διάσταση στο νομοσχέδιο του Κτηματολογίου που συζητούμε είναι η αοριστία και η αποσπασματικότητα που περνάνε μέσα από το άρθρο 4 παράγραφος 1, όπου λέει ότι κάθε ακίνητο απεικονίζεται στα κτηματολογικά διαγράμματα και θα εμφαίνεται με το αποκλειστικό γι' αυτό κωδικό αριθμό Εθνικού Κτηματολογίου ως τμήμα εδάφους. 'Ολα έχουν τσουβαλιαστεί και σε συνάρτηση με την περίπτωση γ' της παραγράφου 4 του άρθρου 11, όπου με απόφαση του ΥΠΕΧΩΔΕ καθορίζονται οι κατά την έννοια της παραγράφου 2 του άρθρου 1 πρόσθετες πληροφορίες, πηγαίνουν σε προεδρικά διατάγματα ή σε υπουργικές αποφάσεις. Και αυτό -όποτε αποφασίσει, δεν ξέρουμε πότε τελικά θα αντιμετωπισθεί- είναι και μία λύση που δείχνει ότι αυτό το Κτηματολόγιο δεν τεκμηριώνεται από την αρχή. Δεν είσαστε αποφασισμένοι να υλοποιηθεί αμέσως μετά τη ψήφισή του ή τη δημοσίευση στην Εφημερίδα της Κυβερνήσεως ή έστω μέσα σε ένα εύλογο χρονικό διάστημα που θα αποφασίσει ο Ο.Κ.Χ.Ε. να υλοποιηθεί αυτές τις περιοχές για τις οποίες γίνεται λόγος. 

Τα πιο σοβαρά όμως για εμάς, κύριοι Βουλευτές, είναι τα άρθρα 6 και 7. Στην παράγραφο 2 του άρθρου 6 μπαίνει το χρονικό περιθώριο των πέντε ή των επτά ετών. Μάλιστα ο κύριος Υπουργός στην επιτροπή είπε ότι και για το πρώτο σκέλος θα γίνει επτά χρόνια το περιθώριο των πέντε ετών, όπως είναι και για τους 'Ελληνες του εξωτερικού επτά χρόνια. 

Μετά την ολοκλήρωση των πρώτων εγγραφών που θα ακολουθήσει, θα έχει το δικαίωμα εκείνος ο οποίος έχει την εντύπωση ότι έχει γίνει εγγραφή της ιδιοκτησίας του από άλλον ιδιοκτήτη, να ακολουθήσει τη διαδικασία της αμφισβήτησης, όπως προβλέπεται στην παράγραφο 1 του άρθρου 7. 

Κύριοι Βουλευτές, εάν επρόκειτο μέσα σε αυτό το χρονικό περιθώριο των πέντε ή των επτά ετών να λύνονται προβλήματα των ιδιοκτητών μεταξύ τους, το ΚΚΕ δεν θα είχε καμία αντίρρηση. Δεν θα είχε καμία, κύριε Υπουργέ, εάν το κάνατε και τέσσερα και τρία χρόνια ακόμα, γιατί ξέρουμε ότι ο ιδιώτης θα ενδιαφερθεί ώστε να λύσει το πρόβλημά του και να κατοχυρώσει την περιουσία του. Τα πέντε όμως ή τα επτά χρόνια -δηλαδή που από πέντε τα κάνατε επτά-νομίζουμε ότι δεν λύνουν το πρόβλημα για τη δημόσια περιουσία. 

Θα θυμίσω ότι μετά τη λήξη αυτού του χρονικού περιθωρίου γίνεται αμάχητο τεκμήριο η κατοχύρωση της ιδιοκτησίας και μιας δασικής ιδιοκτησίας, μιας έκτασης του δημοσίου ή οτιδήποτε άλλο ακίνητο μπορεί να είναι. Και ξέρουμε πως ακριβώς λειτουργεί σήμερα το δημόσιο ποιες είναι οι υπηρεσίες. Μετά μάλιστα την υποβάθμιση του δημόσιου τομέα γενικότερα που έχει γίνει όλα αυτά τα χρόνια και από τις δύο κυβερνήσεις, νομίζουμε ότι το δημόσιο δεν είναι σε θέση σήμερα να προστατεύσει τη δημόσια περιουσία. Αλλά ακόμα και αν ήταν διπλάσιο αυτό το χρονικό περιθώριο, όπως πολύ σωστά παρατήρησε η εκπρόσωπος του Δικηγορικού Συλλόγου Αθηνών, η κ. Κιάου, αν τα πέντε χρόνια ήταν δέκα, όπως είναι σήμερα οι υπηρεσίες, απαξιωμένες, υποβαθμισμένες, χωρίς υποδομή, είναι αδύνατο να μπορέσουν να κατοχυρώσουν την περιουσία του δημοσίου, δηλαδή την περιουσία του ελληνικού λαού. 

Εμείς νομίζουμε ότι δεν θα πρέπει να υπάρχει το αμάχητο τεκμήριο για όλα τα περιουσιακά στοιχεία του δημοσίου, της Τοπικής Αυτοδιοίκησης και των άλλων οργανισμών του ευρύτερου δημόσιου τομέα. 

Είπε πολύ χαρακτηριστικά ο Πρόεδρος του Τεχνικού Επιμελητηρίου κ. Λιάσκας -και θα σας το υπενθυμίσω, γιατί ο κύριος Υπουργός μας λέει τι λέει ο κ. Κασσιμάτης, δεν μας λέει όμως τι λένε οι άλλοι επιστημονικοί φορείς- ότι το άρθρο 7 δρα ενάντια στο δημόσιο. Το είπε κατά την ακρόαση που είχαμε στην επιτροπή. Ακόμη είπε ότι δεν θα πρέπει ουσιαστικά να παραμείνει έτσι και ότι θα πρέπει να παρθούν όλα εκείνα τα κατάλληλα μέτρα, για να μπορέσει να αντιμετωπιστεί το πρόβλημα. 

Επίσης, είναι ακατανόητο το να υποχρεώνεται ο ιδιώτης να πάει να κάνει τις δηλώσεις αυτές και να μην υποχρεώνεται να κάνει και το δημόσιο, αφού παρθούν όλα τα απαραίτητα μέτρα, αφού γίνουν όλες οι εγγραφές, αφού γίνουν όλα τα διαγράμματα κλπ. και αφού χρησιμοποιήσουμε ό,τι υλικό υπάρχει μέχρι σήμερα. 

Κύριε Υπουργέ, δεν σας έχουμε εμπιστοσύνη. Λέτε ότι θα κάνετε προγραμματικές συμβάσεις, λέτε ότι θα μπορέσει ο ΟΚΧΕ να κάνει τις απαιτούμενες ενέργειες σε συνεννόηση με τους δικηγορικούς συλλόγους, τα Τεχνικά Επιμελητήρια και ιδιωτικά ακόμη γραφεία, για να μπορέσει ουσιαστικά να κατοχυρώσει το δημόσιο συμφέρον, τις δημόσιες εκτάσεις κλπ. και ότι θα διατεθούν πιστώσεις. 

Μα, όταν πριν από τρια χρόνια συζητιώταν το ίδιο νομοσχέδιο, ο ν. 2308 και με παρότρυνση του εισηγητή του ΚΚΕ, είπαμε να ενεργοποιηθεί ο ν. 248/76 που είκοσι χρόνια βρίσκεται ανενεργός και να μπορέσει να τελειώσει αυτήν την εργασία η οποία έγινε μέχρι εκείνη την περίοδο, υποσχεθήκατε ότι θα διατεθούν χρήματα, ότι θα μπει σε ενέργεια, ότι θα συζητήσετε με το Υπουργείο Γεωργίας, ούτως ώστε να τελειώσουν τα δασικά διαγράμματα και το δασικό κτηματολόγιο κλπ. 

Γι'αυτό λέμε ότι και σ' αυτές ακόμη τις υποσχέσεις που δίνετε σήμερα, που λέτε ότι θα κάνετε προγραμματικές συμβάσεις και ότι θα διαθέσετε λεφτά κλπ., εμείς δυσπιστούμε και λέμε τα εξής: 

Αυτό το νομοσχέδιο, έτσι ακριβώς όπως πάει να περάσει, είναι μια ακόμη πρόσκληση-πρόκληση στους οικοπεδοφάγους, στους καταπατητές της δημόσιας γης και τους σφετεριστές της δημόσιας περιουσίας για να μπορέσουν να μπουν σε νέο φαγοπότι μοιρασιάς της δημόσιας γης και των εκτάσεων. Κάνουμε -σήμερα- μια ύστατη προσπάθεια να σας πείσουμε, κύριε Υπουργέ, να συμπληρώσετε στην παράγραφο 1 του άρθρου 6 τη φράση ότι το αμάχητο τεκμήριο δεν αφορά εκτάσεις του δημοσίου των ΟΤΑ και των οργανισμών δημοσίου συμφέροντος. Διαφορετικά συνεργείτε στο να περάσει ένα νομοσχέδιο τέτοιο που πραγματικά θα γίνει το έλα να δεις όπως λένε και στη λαϊκή γλώσσα. 

Κύριε Υπουργέ, επιπλέον θεωρούμε ότι και με το νομοσχέδιο αλλά και με τις τροπολογίες τις οποίες είπατε ότι θα φέρετε και που καταθέσατε στα Πρακτικά, ζητάτε μια εξουσιοδοτική διάταξη για να μπορέσετε με υπουργικές αποφάσεις να ρυθμίσετε ορισμένα θέματα που έχουν σχέση και με τα ανταποδοτικά τέλη τα οποία θα λειτουργήσουν και με τα δικαιώματα των νομικών και άλλα. Και ήθελα να διευκρινήσουμε κάτι. Θα πληρώσει από δω, θα πληρώσει από εκεί, δεν λέω φτωχός ή πλούσιος, θα πληρώσει πάντως και ο πλούσιος εν πάση περιπτώσει έχει. Αλλά πέστε μου σας παρακαλώ ένα καθαρό σήμερα αστικό ακίνητο οικόπεδο, είτε είναι σε οριζόντια ιδιοκτησία είτε σε κάθετη που βρίσκεται μέσα σε αστική γη και έχει καθαρά συμβόλαια τα τοπογραφικά του διαγράμματα κλπ. είναι γραμμένο στο υποθηκοφυλάκειο γιατί θα πρέπει η μεταγραφή αυτή όταν θα γίνει στο Κτηματολόγιο να πληρώνει αμοιβή σε δικηγόρους. Γιατί αυτό το καθεστώς που υπάρχει σήμερα στις μεταβιβάσεις θέλετε να το διαιωνίσετε και να το περάσετε και εκεί. 

Να μου πείτε, εκείνος ο οποίος κάνει μια πρώτη εγγραφή σε εκτάσεις τέτοιες τις οποίες μέχρι σήμερα είχε απλώς ένα συμβόλαιο περίπου τόσων στρεμμάτων και θα χρειαστεί να κάνει τοπογραφικά διαγράμματα, θα χρειαστεί να ψάξει όλη την υπόθεση ένας δικηγόρος αν είναι έτσι όπως αναφέρονται ή όχι το καταλαβαίνω, αλλά για ένα καθαρά αστικό σπίτι, μια έκταση, ένα διαμέρισμα αν είναι μονοκατοικία ή σε όροφο δεν έχει σημασία που έχει όλα τα απαραίτητα στοιχεία και είναι καθαρό οικόπεδο και είναι μεταγραμμένο στο υποθηκοφυλάκειο γιατί θα χρειαστεί και αυτός να πληρώνει, δεν μπορώ να το καταλάβω. Γιατί θα πρέπει ο δικηγόρος να παρίσταται και εκεί. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, 

  

 

  

Σελίδα 250 

Χωροταξίας και Δημοσίων 'Εργων): Μιλάμε για την πρώτη εγγραφή. 

ΝΙΚΟΛΑΟΣ ΓΚΑΤΖΗΣ: Για την πρώτη εγγραφή, γιατί; Θα πάει στο υποθηκοφυλάκειο κατ' ευθείαν. Τοπογραφικό διάγραμμα έχει, κανονισμός οριζόντας ιδιοκτησίας υπάρχει, χιλιοστά υπάρχουν, τα πάντα υπάρχουν, γιατί να πληρώνει και αυτός που το οικόπεδό του, το διαμέρισμά του είναι καθαρό; Και εδώ μιλάμε για εκατομμύρια σπίτια τα οποία βρίσκονται σήμερα μέσα στο αστικό δομημένο περιβάλλον. 

Επίσης υποσχεθήκατε ότι θα φέρετε δεν τα βλέπουμε όμως μέσα, για το άρθρο 5 και 6 του Υπουργείου Γεωργίας ... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είπαμε ότι θα ενσωματωθούν. 

ΝΙΚΟΛΑΟΣ ΓΚΑΤΖΗΣ: Αν υπάρχει πουθενά αλλού, δεν ξέρω. Εγώ δεν το βρήκα. 'Εχω διαβάσει τα άρθρα 5 και 6. Τα ξέρω, αλλά δεν είναι ενσωματωμένα. 

Κύριοι Βουλευτές, θα ήθελα να πω για τα άρθρα 5 και 6 του Υπουργείου Γεωργίας, όπως χαρακτηριστικά τα λέμε, τα οποία θα ενσωματώσει ο κύριος Υπουργός στο νομοσχέδιο. 

Θεωρούμε ότι είναι ένα μπάλωμα στο δασικό κενό του Εθνικού Κτηματολογίου που υπάρχει σήμερα. Δεν θα λύσει το πρόβλημα, κύριε Υπουργέ. 

Είναι ένα θετικό μέτρο, αλλά δεν θα λύσει το πρόβλημα, διότι είναι αποσπασματικό στην όλη προσπάθεια που γίνεται με το νομοσχέδιο αυτό. 

Επίσης, δεν γίνεται με βάση τα άρθρα 24 και 117 του Συντάγματος που εκεί ρητά προστατεύεται το δάσος και οι δασικές εκτάσεις. Δεν παίρνονται δηλαδή αυτά τα νομικά μέτρα για να μπορεί κύρια να προστατεύσει τα δάση και τις δασικές εκτάσεις, εκτός του ότι εμείς έχουμε ξεκινήσει από ανάποδα. 'Εχουν γίνει οι διάφοροι σχεδιασμοί επέκτασης των πόλεων, έχουμε προχωρήσει σε αναθεωρήσεις ρυθμιστικών κλπ., έχουμε κάνει οικισμούς μέσα σε δασικές εκτάσεις και ερχόμαστε τώρα να κατοχυρώσουμε τις δασικές αυτές εκτάσεις. Με ποιο νομικό πλαίσιο θα ξεχωρίσουν οι πραγματικές δασικές εκτάσεις του δημοσίου, με ποιο υλικό νομικό θα μπορέσουμε να επαναφέρουμε αυτές τις καταπατημένες εκτάσεις μέσα στη δημόσια ιδιοκτησία και πώς ουσιαστικά θα μπορέσει να δουλέψει αυτό το πλαίσιο; 

Επιπλέον στην παράγραφο 6 του άρθρου 6 λέτε, κύριε Υπουργέ, ότι σε περίπτωση αδυναμίας εκτέλεσης των εργασιών κατάρτισης των προσωρινών δασικών χαρτών από τις υπηρεσίες του άρθρου 7, θα μπορεί η εκτέλεση των ως άνω εργασιών να ανατίθεται σε ιδιωτικά γραφεία. 

Κύριε Υπουργε, ανοίγετε τους ασκούς του Αιόλου για να περάσουν και τα κτηματολογικά γραφεία στους ιδιώτες. Εμείς δεν συμφωνούμε και θα το παλέψουμε. 

Επίσης, θα πρέπει να δούμε ορισμένα πράγματα τα οποία θέλετε να περάσετε. Δεν ξέρω αν θα συζητηθούν και αν ισχύει αυτό γιατί δεν είναι ενταγμένα μέσα στο νομοσχέδιο. Λέτε ότι θα μπορεί τελικά η Κτηματολόγιο Ανώνυμος Εταιρεία να παρέχει νομική και τεχνική στήριξη στις μονές για τα περιουσιακά τους στοιχεία. Δηλαδή, όλα τα παραστατικά τα οποία χρειάζεται ένας απλός εργαζόμενος που έχει ένα οικοπεδάκι κλπ. και θα πληρώσει γι' αυτά, θα πάει το δημόσιο μέσω της Κτηματολόγιο - Ανώνυμης Εταιρείας να τα παρέχει στις μονές και τα μοναστήρια που ξέρουμε τι εκτάσεις έχουν. Αν θα έλθετε στη Μαγνησία θα σας δείξω είκοσι χιλιάδες στρέμματα μονοκόμματο δάσος το ωραιότερο μέρος του Πηλίου που εκμεταλλεύεται μοναστήρι και χώρια τα άλλα τα βακούφια τα οποία υπάρχουν στην περιοχή και που μου τονίζει η συμπατριώτισσά μου κ. Ζήση. 

Γιατί λοιπόν σ' αυτούς που έχουν αυτά τα περιουσιακά στοιχεία να παρέχονται δωρεάν υπηρεσίες από το δημόσιο; 

Δεν θα σας μιλήσω για το χωριό Λαμπερό που δεν ξέρω αν θα κάνετε τη μεταφορά του όπως λέγεται κλπ. ή και για το Μουσείο της Ακρόπολης. Δεν ξέρω τι προθέσεις έχετε. Είπατε ότι θα τα φέρετε γι' αυτό και τα αναφέρω. Αλλά θα ήθελα να συζητήσουμε, κύριε Υπουργέ, για τη δυνατότητα να έχουν οι πρωτοβάθμιοι ΟΤΑ κτηματολογικά γραφεία. Και ρωτώ, πώς θα λειτουργήσουν; Κατ' αρχήν είναι ένας αυτόνομος οργανισμός τον οποίο δεν μπορεί να ελέγχει σήμερα ο Οργανισμός του Κτηματολογίου. Από κει και πέρα ποια εμπειρία θα υπάρχει, με ποιο προσωπικό, από πού θα είναι τα χρήματα αυτά που θα πληρώνεται το προσωπικό; 

Επειδή, κύριε Υπουργέ, αναφερθήκατε στην επιτροπή ότι θα δουλεύει περίπου όπως ακριβώς τα πολεοδομικά γραφεία θα ήθελα να σας πω ότι εδώ είναι διαφορετικά τα πράγματα. Τα πολεοδομικά γραφεία δουλεύουν κάτω από έναν οικοδομικό κανονισμό. 'Εχει το δικαίωμα προσφυγής ο πολίτης να έλθει στο Υπουργείο να λύσει ορισμένα ζητήματα και να πάρει με βάση το ίδιο εργαλείο που δουλεύουν και να λυθούν ορισμένα πράγματα. Αλλά με το Κτηματολόγιο είναι διαφορετικά τα πράγματα. Εκεί διακυβεύονται περιουσίες, διακυβεύονται συμφέροντα... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Εσείς το ζητούσατε. 

ΝΙΚΟΛΑΟΣ ΓΚΑΤΖΗΣ: 'Οχι, κύριε Υπουργέ. Εμείς βάζουμε ερωτήματα και σας λέμε με ποιο υλικό, σε ποιο επίπεδο, με ποιο προσωπικό, με τι χρήματα θα γίνουν αυτά τα πράγματα. Μπορεί παραδείγματος χάρη όπως έγιναν τώρα οι νέοι δήμοι να αναλάβουν στη Ζαγορά ή στις Αφέτες και να κάνουν κτηματολογικό γραφείο; 

Ορίστε το επίπεδο, ορίστε τη δυνατότητα, ορίστε τα όπλα, τα εργαλεία με τα οποία θα δουλέψουν, ορίστε τελικά το αντικείμενο. 

Επίσης, με προεδρικά διατάγματα λέτε ότι θα καθορίζεται ουσιαστικά η δομή για τα κτηματολογικά γραφεία, καθώς και οι θέσεις, τα προσόντα και γενικά η διαδικασία πρόσληψης του απαραίτητου προσωπικού. Καταργείται ο νόμος Πεπονή; Τι γίνεται σ' αυτήν την περίπτωση; 

Δεύτερον, μιλάτε για το προσωπικό και ιδιαίτερα για τους υποθηκοφύλακες, οι οποίοι υπάρχουν και οι οποίοι, αφού τελειώσει αυτό το μεταβατικό στάδιο, θα καταργηθούν ή ότι ο υποθηκοφύλακας αν δεν δεχθεί να πάει προϊστάμενος στο κτηματολογικό γραφείο, υπάρχουν τρεις δυνατότητες κλπ. Και λέγω: Για το υπόλοιπο προσωπικό, που λέτε ότι μπορεί να γίνουν μετατάξεις, τι θα γίνει, πώς θα γίνουν μετατάξεις, πώς θα διασφαλιστούν τα εργασιακά δικαιώματα κλπ. 'Ενα είναι αυτό. Και δεύτερο, αφού θα περισσέψει προσωπικό, γιατί δεν θα μπορεί αυτό να χρησιμοποιηθεί με άλλες δυνατότητες για την Τοπική Αυτοδιοίκηση; 

Τελειώνοντας, κύριε Υπουργέ και κύριοι συνάδελφοι, το Κ.Κ.Ε. θεωρεί ότι δεν μπορεί να γίνει συνένοχο μιας νέας κατασπατάλησης, διανομής ουσιαστικά, της περιουσίας του δημοσίου και γι' αυτό καταψηφίζει το νομοσχέδιο. Θεωρούμε ότι δεν κατοχυρώνεται το δημόσιο με το αμάχητο τεκμήριο που υπάρχει λειτουργεί μόνο υπέρ του ιδιώτη. Δεν είναι δυνατόν σήμερα να υπάρχει μαχητό τεκμήριο για τον ιδιώτη και να υπάρχει αμάχητο τεκμήριο για το δημόσιο. 'Ετσι καταλήγει τελικά. 'Οταν λήξει αυτή η προθεσμία, όταν ξέρουμε ποιες είναι οι υπηρεσίες, όταν ξέρουμε πώς δουλεύει το σύστημα -δεν λέγω ότι φταίνε οι υπηρεσίες, έτσι τις καταντήσατε- θωρούμε ότι είναι μία νέα προσπάθεια, μέσα στο γενικότερο σύστημα πολιτικής βάσει του οποίου λειτουργεί η Κυβέρνηση, να περάσει στη διανομή της δημόσιας περιουσίας. Πάντως εμείς καταψηφίζουμε το νομοσχέδιο. 

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, είπατε ότι θέλατε να κάνετε μία μικρή παρέμβαση. 

Ορίστε, έχετε το λόγο. 

ΚΩΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Επειδή, κύριε συνάδελφε, κάνατε διττή αναφορά για το πώς θα γίνονται οι προσλήψεις, σας λέγω ότι για τα κτηματολογικά γραφεία θα γίνονται βάσει του ν. 2190. 

ΝΙΚΟΛΑΟΣ ΓΚΑΤΖΗΣ: Δεν αναφέρεται εδώ μέσα αυτό. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Δανέλλης έχει το λόγο, ως ειδικός αγορητής του Συνασπισμού της Αριστεράς και της Προόδου. 

ΣΠΥΡΙΔΩΝ ΔΑΝΕΛΛΗΣ: Κύριοι συνάδελφοι, επιτέλους ήλθε το πλήρωμα του χρόνου και η Εθνική Αντιπροσωπεία 

 

 

  

Σελίδα 251 

απόψε συζητάει για το Εθνικό Κτηματολόγιο. Είναι πραγματικά μια μεγάλη στιγμή, αρκεί βεβαίως να ολοκληρωθεί αυτό το τόσο σοβαρό εγχείρημα που έρχεται με τέτοια καθυστέρηση και στην πράξη. 

Ο Συνασπισμός είναι γνωστό ότι θεωρούσε και εξακολουθεί να θεωρεί το Εθνικό Κτηματολόγιο σαν αναγκαίο και αναντικατάστατο εργαλείο για την προστασία της δημόσιας και δημοτικής περιουσίας, για την εξυγίανση των κτηματικών συναλλαγών και περισσότερο βεβαίως για την άσκηση αναπτυξιακής πολιτικής. 

Με βάση αυτήν την αντίληψη στήριξε και στηρίζει κάθε θετική προσπάθεια που σκοπεύει στο να αποκτήσει επιτέλους η χώρα μας Εθνικό Κτηματολόγιο, ώστε κοντά στα άλλα να πάψει να είναι η μόνη, μαζί με την Αλβανία, ευρωπαϊκή χώρα που δεν διαθέτει Εθνικό Κτηματολόγιο. Και για μεν την Αλβανία υπάρχουν ιστορικοί λόγοι για τους οποίους υπάρχει αυτή η έλλειψη, μαζί με τις τόσες άλλες θεσμικές ελλείψεις, αλλά για την Ελλάδα, που θέλει να θεωρείται και κυρίως να είναι μέλος της ευρωπαϊκής οικογένειας, ήταν μία παράλειψη και μια καθυστέρηση αδικαιολόγητη. Και βεβαίως, αυτή η καθυστέρηση δεν μπορεί κανείς να μην αναφέρει ότι κυρίως οφείλεται, αν θέλετε, σε πολύ μεγάλο βαθμό στην στρεβλή οικιστική ανάπτυξη της χώρας ή ακόμη και σε μεγάλο βαθμό στην υποβάθμιση των φυσικών της πόρων. 

Μ' αυτήν τη λογική ο Συνασπισμός θεώρησε θετική την αποδοχή της μελέτης που συντάχθηκε από το ΤΕΕ για το Εθνικό Κτηματολόγιο και την ένταξη τμήματος του Εθνικού Κτηματολογίου στο Β' Κοινοτικό Πλαίσιο Στήριξης με τη χρηματοδότηση των πενήντα δύο δισεκατομμυρίων (52.000.000.000) δραχμών. 

Από τότε παρακολουθούμε όλες τις προσπάθειες με τα προηγούμενα σχέδια που είδαν το φως της δημοσιότητας για τη θεσμοθέτηση του Εθνικού Κτηματολογίου, τη διοικητική υποστήριξή του και τη σύνταξη αυτού. 

Με το προτεινόμενο προς ψήφιση σήμερα σχέδιο νόμου "Εθνικό Κτηματολόγιο και άλλες διατάξεις" επιχειρείται η ρύθμιση των θεμάτων που σχετίζονται με τον τρόπο τήρησης και ενημέρωσης του Εθνικού Κτηματολογίου, τη ρύθμιση των ιδιοκτησιακών προβλημάτων που αναμένεται να παρουσιαστούν μετά τις πρώτες εγγραφές και τον τρόπο λειτουργίας των κτηματολογικών γραφείων. 

Η ψήφιση νόμου με περιεχόμενο τη ρύθμιση των προηγουμένων θεμάτων, όπως είπαμε και πριν έχει ήδη καθυστερήσει αρκετά με αποτέλεσμα να παρατηρούμε αντίστοιχη καθυστέρηση στο πρόγραμμα σύνταξης του Εθνικού Κτηματολογίου που ήδη διακρίνεται από μία σημαντική καθυστέρηση και για πολλές άλλες αιτίες που δεν θα ήθελα να αναφερθώ αυτήν τη στιγμή. 

Η θέση μας επί της αρχής του νομοσχεδίου είναι θετική. Ειδικότερα θεωρούμε ότι είναι θετική η διατήρηση της ευθύνης τήρησης του Εθνικού Κτηματολογίου από Οργανισμό Κτηματολογίου και Χαρτογραφήσεων Ελλάδος, ευθύνη της οποίας επιχειρήθηκε η αφαίρεση σε προηγούμενες εκδόσεις του ίδιου νομοσχεδίου που όμως στο σημερινό βλέπουμε να αποκαθίσταται. Ωστόσο, δεν έχουν αποσαφηνιστεί πλήρως οι αρμοδιότητες ούτε του οργανισμού ούτε της "Κτηματολόγιο Ανώνυμη Εταιρεία" που έχει την ευθύνη εκτέλεσης του συγκεκριμένου προγράμματος σύνταξης τμήματος του Εθνικού Κτηματολογίου, όπως επίσης δεν έχει πραγματοποιηθεί η προβλεπόμενη ένταξη της Υπηρεσίας Κτηματολογίου και Χαρτογραφήσεων Ελλάδας του ΥΠΕΧΩΔΕ, στον ΟΚΧΕ. 'Οσο το πρόβλημα αυτό και τα παρεμφερή οργανωτικά προβλήματα δεν αντιμετωπίζονται υπάρχει ένα μόνιμο εμπόδιο στην πορεία σύνταξης του Εθνικού Κτηματολογίου. Σε ό,τι αφορά τον τρόπο που αντιμετωπίζει το νομοσχέδιο το ιδιοκτησιακό πρόβλημα, ο Συνασπισμός γενικά συμφωνεί με τις προτεινόμενες αρχές. 

Με τις προτεινόμενες διατάξεις επιχειρείται η διασφάλιση των κτηματικών συναλλαγών, αλλά και η κατοχύρωση της περιουσίας του δημοσίου. Βέβαια, η πολυπλοκότητα των ιδιοκτησιακών προβλημάτων στη χώρα μας προϊδεάζει ότι η εφαρμογή των προτεινομένων διατάξεων δεν θα γίνει απρόσκοπτα και οπωσδήποτε θα απαιτηθούν και διάφορες διαρθρωτικές και διορθωτικές παρεμβάσεις στο μέλλον. Με τα σημερινά όμως δεδομένα νομίζουμε ότι η πρόβλεψη η οποία υπάρχει και η αντιμετώπιση αυτής είναι θετική. Αντίθετα, είμαστε αντίθετοι με τον τρόπο που επιχειρείται να ενταχθούν με το προτεινόμενο νομοσχέδιο τα υποθηκοφυλακεία στα υπό ίδρυση κτηματολογικά γραφεία. Ο Συνασπισμός είναι αντίθετος με τη μεταβατική λειτουργία των υποθηκοφυλακείων ως κτηματολογικών γραφείων. Η τήρηση του κτηματολογίου απαιτεί, ανεξάρτητα από το μέγεθος της περιοχής, την ύπαρξη τεχνικής υποδομής υψηλότατης στάθμης για τη διαχείριση όλων των στοιχείων τα οποία θα προκύψουν από τις μελέτες και στελέχωση βεβαίως με ιδιαίτερα εξειδικευμένο προσωπικό. Οι προϋποθέσεις αυτές θεωρούμε ότι είναι αδύνατο να επιτευχθούν από την πλειοψηφία των σημερινών υποθηκοφυλακείων, τα τριακόσια εβδομήντα δύο άμισθα και τα δεκαεννέα έμμισθα, που λειτουργούν ιδιαίτερα όταν η περιοχή αυτή που αποκτά κτηματολόγιο αποτελεί μικρότερο τμήμα της περιοχής αρμοδιότητος του υποθηκοφυλακείου, νομίζω ότι με κοινό νου αντιλαμβανόμαστε ότι θα δημιουργηθούν ανυπέρβλητα προβλήματα στην επίτευξη, στην πράξη και στην υλοποίηση του Κτηματολογίου. 

Υπενθυμίζουμε ότι η μελέτη του Τεχνικού Επιμελητηρίου του 1994 με βάση την οποία συντάχθηκε και εγκρίθηκε το σε εξέλιξη πρόγραμμα του Εθνικού Κτηματολογίου, προβλέπει τη σύσταση αρχικά πενήντα τεσσάρων κτηματολογικών γραφείων, ένα για κάθε περιοχή Νομαρχιακής Αυτοδιοίκησης, τα οποία με την ολοκλήρωση του θεσμού θα φθάσουν τα εκατόν εβδομήντα. 

Ο Συνασπισμός συμφωνεί και θεωρεί επιβαλλόμενη την ένταξη των 

υποθηκοφυλάκων και του προσωπικού των υποθηκοφυλακείων στα κτηματολογικά γραφεία που θα ιδρυθούν. 

Η ένταξη αυτή, όμως, πρέπει να γίνεται κατά περίπτωση και σταδιακά. Είμαστε, όμως, αντίθετοι σαφώς με την κατάληψη της θέσεως του προϊσταμένου από υποθηκοφύλακα υποχρεωτικά. Οι λόγοι έχουν να κάνουν με το σκεπτικό που ανέπτυξα πριν. 

'Ενα άλλο πρόβλημα είναι η πρόβλεψη για ρύθμιση πάρα πολλών επιμέρους ζητημάτων με προεδρικά διατάγματα, υπουργικές αποφάσεις και αποφάσεις του ΟΚΧΕ. Βεβαίως, το φαινόμενο αυτό, κυρίες και κύριοι συνάδελφοι, είναι συνηθισμένο στη νομοθετική πρακτική της Κυβέρνησης και το μόνο που μπορούμε να κάνουμε είναι να εκφράσουμε την ευχή ότι αυτά τα προεδρικά διατάγματα και οι υπουργικές αποφάσεις θα έρθουν γρήγορα, όσο στην πράξη ολοκληρώνονται οι μελέτες και ελπίζουμε να μην είναι άλλη μία από εκείνες τις περιπτώσεις που εντάσσονται στη γενικότερη αντίληψη του στρίβειν διά του αρραβώνος. 

Θεωρούμε ότι είναι θετική η ενσωμάτωση στο νομοσχέδιο -όπως πριν ανέφερε ο κύριος Υπουργός- των άρθρων 5 και 6 του δασικού νομοσχεδίου παρ'όλο που δεν θεωρούμε ότι είναι ικανή να καλύψει το πρόβλημα το οποίο υπάρχει διότι νομίζω ότι δεν μπορεί κανείς να διαφωνήσει πως δεν είναι δυνατόν να ολοκληρωθεί αυτό το εγχείρημα απόκτησης του Εθνικού Κτηματολογίου εάν δεν ξεκαθαρίσουμε τι είναι δασικό και τι δεν είναι. 

Με αυτήν την έννοια πιστεύουμε ότι είναι ελλιπής αυτή η ρύθμιση. Χρειάζεται μια ολοκληρωμένη αντιμετώπιση το θέμα της ένταξης, της ενσωμάτωσης του δασικού νομοσχεδίου στο παρόν νομοσχέδιο. 

Στην ολοκλήρωση της συζήτησης του νομοσχεδίου με τη συζήτηση των επιμέρους άρθρων θα έχουμε την ευκαιρία να κάνουμε συγκεκριμένες προτάσεις στο Σώμα που κατά τη γνώμη μας θα βελτιώσουν τη διασφάλιση της δημόσιας περιουσίας, όπως επίσης -θα βελτιώσουν την κατάσταση του δημόσιου τομέα και θα βοηθήσουν για την άμεση υλοποίηση του Εθνικού Κτηματολογίου στην πράξη, κάτι το οποίο θεωρούμε ότι είναι και μέλημα και ευχή της Κυβέρνησης. Γι'αυτό πιστεύουμε ότι στην πορεία της συζήτησης θα 



 

  

Σελίδα 252 

υπάρξουν επιμέρους βελτιώσεις στο όλο νομοσχέδιο. 

Επί της αρχής, όπως είπα και πριν, ο Συνασπισμός υπερψηφίζει το νομοσχέδιο. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Δανέλλη. 

Ο ειδικός αγορητής του Δημοκρατικού Κοινωνικού Κινήματος κ. Ρόκος, έχει το λόγο. 

ΓΕΩΡΓΙΟΣ ΡΟΚΟΣ: Κύριε Πρόεδρε, κυρίες και κύριοι συνάδελφοι, το νομοσχέδιο αυτό είναι εθνικού χαρακτήρα και δοκιμάζει έτσι και τα κόμματα για τη συνέπειά τους και την ευθύνη τους. 

Από την αρχή με την παρουσία του το Δημοκρατικό Κοινωνικό Κίνημα σε αυτήν την Αίθουσα προσπάθησε χωρίς συμβιβασμούς να ασκήσει ουσιαστική αντιπολιτευτική κριτική σκληρή αλλά δομική, συνεπή με τη λαϊκή βούληση και τα συμφέροντα των μη προνομοιούχων Ελλήνων που πλήττονται από τις πολιτικές των νεοφιλελεύθερων επιλογών σας και τακτικών σας που πολλές φορές ταυτίζονται και με αυτές της Αξιωματικής Αντιπολίτευσης. 

Βέβαια, η ανάγκη του νομοσχεδίου που προκύπτει από το γεγονός ότι είμαστε μαζί με την Αλβανία οι τελευταίες χώρες στην Ευρώπη που αποφασίζουν έστω και σήμερα να κάνουν την εθνική κτηματογράφηση, μας θυμίζει πως σε αυτήν τη χώρα οι κυβερνήσεις των τελευταίων χρόνων ολιγώρησαν επικίνδυνα. Και το λέω αυτό για να θυμίσω ότι η ευθύνη που μεταφέρεται στις επόμενες κυβερνήσεις για την υλοποίηση του νομοσχεδίου είναι μεγάλη. 

Αυτή η Κυβέρνηση πολλές φορές εγκλωβισμένη σε μικροπελατειακή πολιτική και στην εξυπηρέτηση των μεγάλων συμφερόντων, κυρίως οικονομικών κέντρων εξωθεσμικών, δεν άφησε περιθώρια στα μεγάλα εθνικά θέματα που έχουν να κάνουν με μεγάλα έργα αναπτυξιακού χαρακτήρα στην ευρύτητα της χώρας μας, όπως είναι αυτά της Εγνατίας Οδού, αλλά περιορίστηκε στη διαχείριση του αθηνοκεντρικού κράτους. 

Μας τρομάζει, σε σχέση και με το νομοσχέδιο, ο τρόπος που κυβερνάτε πολλές φορές, υπακούοντας σε επιλογές,έξω από τις ουσιαστικές ανάγκες,για εξυπηρέτηση εταιρειών και εργολάβων. 

Η μη δέσμευση κεφαλαίων για την υλοποίηση του συγκεκριμένου νομοσχεδίου μας ανησυχεί ιδιαίτερα. Γιατί, κρίνοντας κανείς και από το πρόσφατο παρελθόν σας, διαπιστώνει πως στην πορεία θα οδηγηθείτε ίσως, από επιλογές άλλων κέντρων,να υλοποιήσετε άλλα έργα, αφήνοντας αυτό το εθνικής εμβέλειας και σημασίας έργο στο διηνεκές να μην μπορεί να ολοκληρωθεί. 

Μας τρομάζει επίσης η κακή δημόσια διοίκηση, που έχει τις καταβολές της στην πελατειακή αντίληψη, που τους τις έχετε εμπεδώσει όλες οι κυβερνήσεις τα τελευταία χρόνια. 

Μας τρομάζει η νοοτροπία των συντεχνιών, επαγγελματικών και επιστημονικών, οι οποίες πολλές φορές εγκλωβίζονται σε ίδια συμφέροντα και δεν βοηθούν στην υλοποίηση έργων. 

Μας τρομάζει όμως και η μη διασφάλιση της δημόσιας περιουσίας, εάν δεν δεσμευθείτε μέχρι το τέλος, με βάση τις κριτικές μας παρατηρήσεις, να μεγαλώσετε τουλάχιστον το χρόνο που είναι απαραίτητος, για να μην μπορέσει να κλείσει αυτός ο κύκλος μέσα από τις παρεμβάσεις των ίδιων συμφερόντων. 

Μας ενθαρρύνει, όμως, η εποικοδομητική συμμετοχή των διοικήσιμων φορέων, όπως αυτή εκφράστηκε στην επιτροπή κατά την ακρόασή τους. Και μπορώ να ομολογήσω πως κάνατε δεκτές πάρα πολλές παρατηρήσεις τους, ούτως ώστε το νομοσχέδιο στην επιτροπή να βελτιωθεί σημαντικά. 

Μας ενθαρρύνουν και τα βήματα που κάνετε, αλλάζοντας από την αρχή στην επιτροπή πάρα πολλά πράγματα, τα οποία ήταν στις κριτικές παρατηρήσεις των φορέων. 

Μας ενθαρρύνει επίσης και η τελευταία υποχώρηση που κάνατε, βάζοντας στα άρθρα 5 και 6 και το δασολόγιο, που ήταν απαίτηση όλων των πλευρών. 

Τις κριτικές μας παρατηρήσεις θα τις κάνουμε φυσικά κατά τη συζήτηση των άρθρων. 'Ομως, θα δηλώσουμε πως θα είμαστε πάντα παρόντες στην υλοποίηση αυτού του εθνικού στόχου κτηματογράφησης. Με τις δικές μας κριτικές παρατηρήσεις θα είμαστε πάντα εδώ, για να ασκούμε κριτική, για να πιέζουμε στην κατεύθυνση υλοποίησης αυτού του νομοσχεδίου. 

Πιστεύουμε πως οι επιτυχείς επιλογές του σήμερα δεν μπορεί να υπονομεύονται στο αύριο με την κάθε φορά αλλαγή της θέσης των κομμάτων μια στην κυβέρνηση και μια στην αντιπολίτευση. Πιστεύουμε, ότι αυτά τα έργα εθνικού χαρακτήρα πρέπει να έχουν συναίνεση, πέρα από τις μικροδιαφοροποιήσεις που πολλές φορές ίσως να είναι και εσωτερικοί συμβιβασμοί ή ίσως να είναι γενικότεροι πολιτικοί συμβιβασμοί των δυνάμεων της χώρας που είναι είτε στην εξουσία είτε στην αντιπολίτευση είτε στην ίδια την κοινωνία. 

Εμείς θα υπερψηφίσουμε το νομοσχέδιο, για να δείξουμε πως πράγματι, σε νομοσχέδια εθνικού περιεχομένου και στρατηγικής, δεν ασκούμε μικροπολιτική και δεν ασκούμε αντιπολίτευση για την αντιπολίτευση. 

Κύριε Υπουργέ, αναλαμβάνετε ένα πάρα πολύ μεγάλο έργο, όχι μόνο για την εκπόνηση του νομοσχεδίου, όχι μόνο γιατί δοκιμαστήκατε και -θετικά για μας- προχωρήσατε στο νομοσχέδιο του 1995, που είχε σχέση με τα πιλοτικά προγράμματα. 

Πιστεύουμε ότι, σε αυτά τα έργα εθνικής σημασίας, οι πολιτικές δυνάμεις πρέπει να βρίσκουν τις συνισταμένες οι οποίες οδηγούν στην υπερψήφιση. Πρέπει έτσι να ενδυναμώνεται η ουσία της αντιπολιτευτικής τακτικής των κομμάτων. Πρέπει έτσι να δυναμώνει αυτή η Αίθουσα με την άσκηση εποικοδομητικής πολιτικής δομικής, για να φέρνει αποτελέσματα. 

Δεν μπορεί και δεν πρέπει οι πολιτικές δυνάμεις να υπονομεύουν το ρόλο τους. Πρέπει να καταλάβει και η Αξιωματική Αντιπολίτευση πως ο ρόλος της είναι κυρίαρχος στο δημοκρατικό μας πολίτευμα. Και δεν μπορεί να λέει άλλα όταν είναι στην αντιπολίτευση και να υλοποιεί άλλα όταν είναι στην κυβέρνηση. Το λέω αυτό, γιατί μια αρνητική συνέπεια της πορείας των πολιτικών πραγμάτων στη χώρα μας, είναι ο δικομματισμός, που κάθε φορά ταλανίζει ανά τετραετίες τους εθνικούς μας στόχους. 

Τελειώνοντας θα ήθελα να δηλώσω ότι υπερψηφίζω το νομοσχέδιο και ότι θα ασκήσω τις κριτικές μου παρατηρήσεις, όπως αυτές πραγματικά διαμορφώνονται από την επαφή και την επικοινωνία που είχαμε με τους άλλους φορείς για να μπορέσουμε μέχρι το τέλος, κύριε Υπουργέ, να βγάλουμε εδώ μέσα ό,τι το καλύτερο. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ.Ρόκο. 

Σειρά έχουν να μιλήσουν επί της αρχής οι αγορητές. 

Ο κ. Παπαδημόπουλος. Είναι απών αλλά δεν τον διαγράφω. 

Ο κ. Βούλγαρης. Είναι απών. Και αυτόν δεν τον διαγράφω. 

Ο κ. Βεζδρεβάνης έχει το λόγο. 

Κύριοι συνάδελφοι, εάν το Προεδρείο εφήρμοζε τον Κανονισμό... 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Είσθε καλός Πρόεδρος. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Βεζδρεβάνη έχετε το λόγο για δέκα λεπτά. 

ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, η ανάπτυξη οποιασδήποτε επιχειρηματολογίας για την αναγκαιότητα και την σπουδαιότητα του Εθνικού Κτηματολογίου θα προκαλούσε τη νοημοσύνη όλων μας. Για το λόγο αυτό, δεν θα ασχοληθώ καθόλου με την αναγκαιότητα και τις παραμέτρους που τη συνθέτουν. 'Αλλωστε είμαστε η μόνη χώρα στην Ευρώπη, μαζί με την Αλβανία, που δεν έχουμε Εθνικό Κτηματολόγιο. Κάθε προσπάθεια, λοιπόν, που γίνεται προς την κατεύθυνση συντάξεως Εθνικού Κτηματολογίου εμάς μας βρίσκει σύμφωνους. 

Το συζητούμενο νομοσχέδιο διακηρύσσει ότι κάνει μια ακόμη προσπάθεια. Και θα ήμασταν επιλήσμονες του χρέους μας απέναντι του ελληνικού λαού εάν δεν συμπαριστάμεθα σ'αυτό το νομοσχέδιο. 

  

 

  

Σελίδα 253 

Η Νέα Δημοκρατία, δια του εκλεκτού εισηγητή της του κ.Τρυφωνίδη, ετοποθετήθη και μάλιστα μετά τη δήλωσή σας, κύριε Υπουργέ, ότι αποδέχεσθε και τα άρθρα 5 και 6 του δασικού νομοσχεδίου, εμείς αίρουμε την κάθε επιφύλαξη και ψηφίζουμε ανεπιφύλακτα το νομοσχέδιό σας. 

Υπενθυμίζω ότι αυτές οι προϋποθέσεις που ετέθησαν ήταν για μας οι όροι για να ψηφιστεί το νομοσχέδιο. 'Ηρθησαν, λοιπόν, τα εμπόδια και είμεθα και εμείς σύμφωνοι απολύτως, όσον αφορά την αρχή. 

Το Εθνικό Κτηματολόγιο δεν είναι υπόθεση ενός κόμματος ή μιας κυβερνήσεως.'Αλλωστε, μέχρι την ολοκλήρωσή του θα υπάρξουν και πολλά κόμματα και πολλές κυβερνήσεις. Στην πορεία προς την υλοποίησή του πρέπει να έχουμε τη μεγαλύτερη δυνατή συναίνεση. Εμείς παρέχουμε τη δική μας συναίνεση, κύριε Υπουργέ. Θα ήμασταν όμως κακοί αρωγοί και κακοί συμπαραστάτες στην προσπάθεια αυτή αν δεν λέγαμε προς την Κυβέρνηση την αλήθεια. Και η αλήθεια, κύριε Υπουργέ, είναι ότι η Κυβέρνηση δεν μας έπεισε ότι σ'αυτό τεραστίας εθνικής σημασίας θέμα, δραστηριοποιείται με την επιβαλλομένη επιμέλεια. 

Ο ν. 2308/95 έθεσε κάποιους στόχους. Μετά από τρία χρόνια, κύριε Υπουργέ, κάνουμε τις διαπιστώσεις μας. 

'Επρεπε να τις είχατε κάνει πρώτοι εσείς και να τις διακηρύξετε απ' αυτό το Βήμα. Να πείτε την αλήθεια. Πρώτη διαπίστωση είναι ότι ο σχεδιασμός της σύνταξης του Εθνικού Κτηματολογίου δεν έχει ούτε αρχή ούτε τέλος. 'Ετσι δεν θα μπορέσετε να ωφεληθείτε απ' αυτήν την υπόθεση. 

Κατά τις συζήτησεις του ψηφισθέντος νόμου 2308/1995 σας κάναμε τη σωστή πρόταση. Δεν την αποδεχθήκατε. Σας είχαμε προτείνει απ' αυτό το Βήμα και άλλοι συνάδελφοι της Νέας Δημοκρατίας και ο υποφαινόμενος, να θεσμοθετήσετε ένα ολοκληρωμένο πλαίσιο και να το δοκιμάσετε αυτό πιλοτικά σε όλη του τη διαδικασία, από την αρχή όμως έως το τέλος. Και εδώ είμαι υποχρεωμένος να πω αυτό που πολλές φορές έχω πει στην Αίθουσα αυτή, ότι πολλές φορές για λόγους εντυπωσιασμού βιάζεσθε να φέρετε ένα νομοσχέδιο μεγάλης σημασίας. Το φέρνετε όπως-όπως και μετά από λίγο έρχεσθε να το τροποποιήσετε. Απ' αυτό το Βήμα τη φράση αυτή την έχω πει τουλάχιστον εκατό φορές και είχα και τις εκατό φορές δίκιο. Γιατί; Για να προλάβετε τα ωφελήματα του εντυπωσιασμού έρχεσθε πρόχειροι στην Εθνική Αντιπροσωπεία. 

Αν αυτό που κάνουμε σήμερα, κύριε Υπουργέ, το κάναμε το 1995, θα είχαμε κερδίσει και χρόνο και χρήμα. Το ότι έρχεσθε σήμερα και φέρνετε αυτό το νομοσχέδιο -εμείς είπαμε από την αρχή ότι συμφωνούμε- δεν είναι η απόδειξη αυτών που έλεγα προηγουμένως, ότι τα νομοθετήματά σας έρχονται πρόχειρα στην Εθνική Αντιπροσωπεία; Εν πάση περιπτώσει αν μας είχατε ακούσει θα είχατε αυτήν τη στιγμή στελέχη τα οποία θα είχαν αποκτήσει τέτοιες εμπειρίες, οι οποίες θα ήταν πολύ χρήσιμες για την περαιτέρω διαδικασία, αυτήν που αρχίζουμε μετά την ψήφιση αυτού του νομοσχεδίου. Αυτή ήταν μια πρώτη διαπίστωση. 

Μία δεύτερη διαπίστωση είναι ότι τόσο το πρώτο και το δεύτερο πιλοτικό πρόγραμμα όσο και το δεύτερο κοινοτικό πρόγραμμα, καθυστερούν κατά τρόπο ανεπίτρεπτο. Ο κύριος Υπουργός στη Διαρκή Επιτροπή -και φαντάζομαι θα τα πει και σήμερα- έδωσε κάποια στοιχεία της προόδου αυτών των προγραμμάτων. Δεν θέλουμε, κύριε Υπουργέ, να αμφισβητήσουμε τα δοθέντα στοιχεία παρότι άλλες είναι οι δικές μας διαπιστώσεις. Είναι χαμηλότερα τα ποσοστά. Αλλά και αν δεχθούμε τα δικά σας ποσοστά προόδου των εργασιών, ειλικρινά σας ρωτάω απ' αυτό το Βήμα: Είσθε ικανοποιημένος; Αν κύριε Υπουργέ, είσθε ικανοποιημένος ... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Θα σας δώσω τα στοιχεία αύριο για να είσθε και εσείς ικανοποιημένος. 

ΗΛΙΑΣ ΒΕΖΔΡΕΒΑΝΗΣ: Κύριε Υπουργέ, έχοντας υπόψη μου τα όσα είπατε στη Διαρκή Επιτροπή, σαφώς δεν είμαι ικανοποιημένος. Αν επαναλάβετε τα ίδια ασφαλώς δεν θα είμαι ικανοποιημένος. Αν πείτε κάτι καινούριο και το αποδείξετε, τότε ειλικρινά θα είμαι χαρούμενος. Αυτή είναι η πραγματικότητα. 

Ο χρονικός ορίζοντας υλοποιήσεως της συντάξεως του Εθνικού Κτηματολογίου είναι μακρύς. Λέτε ότι είναι μέχρι δεκαπέντε χρόνια το λιγότερο. Δεν προσδιορίζετε το χρόνο και αυτό είναι μία αδυναμία του σχεδιασμού σας και των μελετών σας. 'Αλλωστε η ίδια η Κυβέρνηση... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Με την πάροδο του χρόνου θα συγκροτούνται τα κτηματολογικά γραφεία... 

ΗΛΙΑΣ ΒΕΖΔΡΕΒΑΝΗΣ: Κύριε Υπουργέ, μιλάμε για το σύνολο του έργου. Το αν θα τελειώσετε σε μια περιφέρεια στα δεκατρία χρόνια ή στα δεκατέσσερα, δεν αναιρεί αυτό που είπα, ότι το σύνολο μπορεί να φτάσει στα είκοσι. 

Λέμε, κύριε Υπουργέ, ότι όταν λέτε δεκαπέντε, εμείς πρέπει να ακούμε είκοσι πέντε, γιατί -λυπάμαι που θα το πω, αλλά εγώ δεν κρύβω λόγια στην Αίθουσα αυτή, ούτε για καλά ούτε για άσχημα- είχατε δηλώσει ότι η Εγνατία θα παραδοθεί το 2000. Ο παριστάμενος δίπλα σας, εκλεκτός συμπατριώτης μου, Υφυπουργός, δήλωσε πρόσφατα ότι θα παραδοθεί το 2003. Γιατί εγώ να μη λέω το 2005 και βάλε; Κύριε Υπουργέ, αυτοδιαψεύδεστε στα χρονοδιαγράμματα, γιατί δεν υπάρχουν σωστοί σχεδιασμοί που να αποδεικνύουν αυτό που λέτε. 

Πικρές αλήθειες, κύριε Υπουργέ, αλλά είναι αλήθειες που από αυτό το Βήμα πρέπει να λέγονται με παρρησία και όσο το δυνατόν πιο συχνά, γι'αυτήν καθ'αυτήν την αλήθεια, αλλά και για την αξιοπιστία όλου του πολιτικού κόσμου. 

Συμφωνούμε, λοιπόν, στην αναγκαιότητα και τη σπουδαιότητα της συντάξεως του Εθνικού Κτηματολογίου. Πρέπει να συμφωνήσουμε και σε μια άλλη αλήθεια, κύριε Υπουργέ. Το μεγάλο αυτό έργο χρειάζεται και πολλά χρήματα και πολλούς ανθρώπους. Μας διαβεβαιώνετε ότι έχετε κάνει τις προσπάθειες για την ένταξη στο τρίτο Κοινοτικό Πλαίσιο Στήριξης, γνωρίζοντας ότι στο δεύτερο δεν ήταν επιλέξιμο το έργο. 

Αν το καταφέρετε, εμείς το ευχόμεθα, αλλά πρέπει να λάβετε υπόψη σας ότι είναι δυνατόν να μην συμπεριληφθεί το Εθνικό μας Κτηματολόγιο στα επιλέξιμα. Τότε τι θα κάνετε; Ομιλείτε για τριακόσια δισεκατομμύρια (300.000.000.000) δραχμές. Γι'αυτό περιορίστε το σπάταλο και αδηφάγο κράτος, προκειμένου να εξοικονομηθούν κάποια χρήματα, ώστε να μπορέσετε να φέρετε σε πέρας αυτό το έργο, τουλάχιστον στο τμήμα που αναλογεί στη δική σας διακυβέρνηση, διότι όπως δείχνουν τα πρόσφατα μηνύματα, άλλοι θα έλθουν να συνεχίσουν αυτό το έργο και να το υλοποιήσουν. 

Είναι τούτο υποχρέωσή μας προς τον ελληνικό λαό, που πρόσφατα το έδειξε σε μας, διότι σε μας πλέον έχει εναποθέσει την κάθε ελπίδα. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Βεζδρεβάνη. 

Ο Βουλευτής Μαγνησίας κ. Αθανάσιος Νάκος, ζητεί ολιγοήμερη άδεια απουσίας στο εξωτερικό. Η Βουλή εγκρίνει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε τη ζητηθείσα άδεια. 

Ο κ. Θεόδωρος Στάθης και ο κ. Αναστάσιος Καραμάριος δεν μπόρεσαν να εγγραφούν για να μιλήσουν, επειδή βρίσκονταν σε επιτροπή. Μπορούμε να τους εγγράψουμε για πέντε λεπτά στο τέλος, με την άδεια όλου του Σώματος; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Να εγγραφούν, λοιπόν, ο κ. Στάθης και ο κ. Καραμάριος. 

Ο κ. Παπαδημόπουλος έχει το λόγο. 

ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, είναι γεγονός ότι η χρησιμότητα και η σκοπιμότητα του Εθνικού Κτηματολογίου μας βρίσκει όλους σύμφωνους και πιστεύω ότι δεν υπάρχει αντίρρηση από καμιά πτέρυγα της Βουλής πάνω σε αυτό. Ωστόσο, υπάρχουν πάρα πολλές αντιρρήσεις ως προς τη μεθόδευση αποπεράτωσης αυτού του μεγάλου έργου. 

Κύριε Υπουργέ, είναι γεγονός αναμφισβήτητο ότι η χώρα μας δεν έχει συστηματικό Κτηματολόγιο, αλλά δεν πρέπει να 



 

  

Σελίδα 254 

λέγονται και στο Σώμα υπερβολές ότι εδώ είναι όλα ανακατεμένα και κανείς δεν ξέρει τι συμβαίνει στην ελληνική ύπαιθρο ή γενικά τι συμβαίνει στα ιδιωτικά κτήματα και τι συμβαίνει στα κτήματα του δημοσίου. 

Στη δεκαετία του 1920, στη δεκαετία του 1930, αλλά και στη δεκαετία του 1960 έχουν γίνει πάρα πολλές σοβαρές τοπογραφικές εργασίες και όλες οι περιοχές της χώρας έχουν αποτυπωθεί, κυρίως οι καλλιεργήσιμες γαίες, αλλά και πολλές δημόσιες εκτάσεις. 

Απλούστατα, δεν υπάρχει συστηματικό Κτηματολόγιο. 'Ομως, οι τοπογραφικές υπηρεσίες κάθε νομού είναι σε θέση να πληροφορήσουν τους πάντες, σε ποιον ανήκει μία συγκεκριμένη έκταση. 

Θα μου πείτε ότι υπάρχουν πολλές καταπατήσεις κυρίως σε δασώδεις περιοχές, και ότι εν πάση περιπτώσει, αν υπήρχε το Εθνικό Κτηματολόγιο δεν θα παρουσιαζόταν αυτή η ανωμαλία που υφίσταται σήμερα. Σύμφωνοι, αλλά όχι ότι δεν υπάρχουν αποτυπώσεις της ελληνικής γης. Υπάρχουν. Και τα κτήματα αποτυπωμένα είναι και κατά τεκμήριο, όπου δεν προσκομίζεται τίτλος κυριότητας από ιδιώτη, οι εκτάσεις ανήκουν στο ελληνικό δημόσιο. 

Τι πάμε να κάνουμε τώρα με το Εθνικό Κτηματολόγιο; Βεβαίως, όπως είναι η δομή του υπό ψήφιση νομοσχεδίου, δεν μπορεί κανείς να είναι πολύ ευχαριστημένος, γιατί απλούστατα δεν προβλέπονται σαφείς διατάξεις, που να είναι και λακωνικές και πρακτικές στην εφαρμογή. Παρατηρεί κανείς, συνήθως τα τελευταία χρόνια, να ψηφίζουμε διατάξεις με μυθιστορηματικές διαστάσεις, άρθρα τριών σελίδων, που αμφιβάλλω αν ο αυριανός εφαρμοστής αυτού του νόμου θα μπορεί ακριβώς ν'αντιληφθεί, τι ρυθμίσειςυπάρχουν στο ένα άρθρο και τι στο άλλο και τι θα πρέπει να εφαρμοστεί σε κάθε περίπτωση. 

Νομοτεχνικά υπάρχουν πολλές ελλείψεις, που θα αναφέρω όταν αρχίσει η συζήτηση των άρθρων. Φερ'ειπείν, ενώ σήμερα στα Γραφεία των υποθηκοφυλακίων υπάρχουν τα βασικά βιβλία των μεταγραφών, των βαρών και των διεκδικήσεων -όπου στα βάρη είναι οι υποθήκες και οι κατασχέσεις και στις διεκδικήσεις οι διεκδικητικές αγωγές, που εγείρονται από κάποιον-στο άρθρο 2 αποσιωπάται παντελώς η ύπαρξη των κατασχέσεων και διεκδικήσεων και αναφέρονται μόνον οι μεταγραφές και οι υποθήκες. Αυτό είναι λάθος, διότι οι μεταβολές που μπορεί να συμβούν στα κτήματα -η σύσταση, η μετάθεση ή η αλλοίωση ενός δικαιώματος επί κτήματος- δεν είναι αυτές οι δύο αλλά τουλαχιστον τέσσερις και έπονται και άλλες μεταγραφές που αφορούν πράξεις όπως δηλώσεις αποδοχής κληρονομίας κλπ. 

Αυτό δείχνει ότι το νομοσχέδιο δεν έχει γίνει με την πρέπουσα προσοχή και επιμέλεια, ώστε να λύονται τουλάχιστον τα βασικά θέματα που αφορούν το κτηματολόγιο, χωρίς να παραστεί η ανάγκη π.χ. σε ένα χρόνο να ξανανομοθετήσουμε για τη συμπλήρωση των διατάξεων του υπό ψήφιση νομοσχεδίου. 

Επίσης, διαπιστώνει κανείς πολλές ελλείψεις στο μεταβατικό στάδιο. Τι θα γίνει μετά την οριστικοποίηση των εγγραφών επί διαφόρων κτημάτων στο κτηματολόγιο; 'Η μάλλον από την έναρξη των καταχωρήσεων των διαφόρων εγγραφών, όσον αφορά τις αμφισβητήσεις, που θα υπάρξουν; Διότι αν κρίνει κανείς από τη σημερινή πρακτική, σχεδόν το 1/3 των δικαιωμάτων επί ακινήτων έχει αμφισβητηθεί από τρίτους, είτε αφορά την κυριότητα είτε τη νομή είτε βάρη όπως κατασχέσεις και υποθήκες είτε διεκδικήσεις. Συνεπώς, θα έπρεπε να δοθεί μεγαλύτερη προσοχή στο κεφάλαιο των στοιχείων που θα γράφονται στο βιβλίο που λέγεται "Κτηματολόγιο" και να προβλέπεται προθεσμία γρήγορης διεκπεραίωσης και οριστικοποίησης αυτών των εγγραφών, γιατί αλλιώς σας πληροφορώ ότι για δέκα τουλάχιστον χρόνια θα έχουμε ένταση όσον αφορά τις διεκδικήσεις και τις αντιρρήσεις και κανείς δεν θα ξέρει τι γίνεται. Δεν θα μπορεί να μεταβιβάσει το κτήμα του, το οποίο ήταν δικό του αναμφισβήτητο μέχρι χθες το πρωί. 

'Αρα, θα πρέπει τουλάχιστον στο μεταβατικό στάδιο να προβλεφθεί συντομότατη διαδικασία και όχι να καθορίζεται εκ των προτέρων ότι αυτές οι αντιρρήσεις θα εκδικάζονται από τον κτηματολογικό δικαστή. 

Τι κάναμε εδώ δηλαδή; 'Εχουμε την τακτική δικαιοσύνη. Θα αρχίσουμε να ορίζουμε και δικαστές χωριστά για απαλλοτριώσεις, χωριστά για κτηματολόγια; Το ορθό είναι οι αρμοδιότητες των τακτικών δικαστηρίων να μείνουν όπως περιγράφονται στον Κώδικα Πολιτικής Δικονομίας. Το να ορίζουμε κάθε φορά μέσα στην τακτική δικαιοσύνη δικαστές για να επιλαμβάνονται ενός ορισμένου κύκλου εργασιών θα μπορούσε να οδηγήσει στον ορισμό δικαστών και επί των ενοχικών σχέσεων παραδείγματος χάρη και επί των εμπραγμάτων και επί των κληρονομικών κλπ. Δεν θα έπρεπε καν σ' αυτό το νομοσχέδιο να αναφέρεται ότι το Μονομελές Πρωτοδικείο είναι αρμόδιο. Αυτό το καθορίζει η Πολιτική Δικονομία που μνημονεύει ποιες είναι οι διαφορές που μπορούν να πάνε σ' αυτά τα δικαστήρια της τακτικής δικαιοσύνης. Αν μία διαφορά είναι φερ' ειπείν μεγαλυτέρας αξίας των πέντε εκατομμυρίων (5.000.000) δραχμών θα πάει στο Πολυμελές Πρωτοδικείο και δεν χρειάζεται να ορίσουμε εδώ ότι όλες αυτές οι διαφορές θα πάνε στο Μονομελές, διότι έτσι θίγουμε τη βασική δικαιοδοσία που έχουν τα δικαστήρια της τακτικής δικαιοσύνης. Συνεπώς, η σχετική διάταξη χρειάζεται αναμόρφωση. 

Βεβαίως, μπορεί να επισημάνει κανείς και άλλες ελλείψεις σε όλην την έκταση του νομοσχεδίου. Επιμένω όμως και τονίζω ότι το μεταβατικό στάδιο πρέπει να είναι καθορισμένο ευθύς εξ αρχής. 'Επειτα το νομοσχέδιο δεν μιλάει για το πώς θα γίνουν αυτές οι εργασίες. Λέει ότι ο Οργανισμός του Κτηματολογίου και των Κτηματογραφήσεων θα μπορεί -δυνητικά- να αναθέτει στην εταιρεία Κτηματογραφήσεων τις εργασίες. 'Η τις αναθέτει σ' αυτήν μοναδικά ή δεν χρειάζεται αυτή η εταιρεία. Να την καταργήσουμε και να πούμε ότι οι περιφέρειες της χώρας έχουν την ευθύνη υπό τις οδηγίες και τις συστάσεις της κεντρικής εξουσίας ή με ρυθμίσεις που θα προβλέπει ο βασικός νόμος, να αναλάβουν την κτηματογράφηση. Αυτό θα μπορούσε να γίνει και από τις Νομαρχίες. 

Ούτε μπορούμε εδώ να βάλουμε διατάξεις συμπληρωματικές του ν. 2218 για τη Νομαρχιακή Αυτοδιοίκηση με την ενδεχομένως πονηρή ιδέα ότι έτσι μεταβιβάζουμε αρμοδιότητες στην Τοπική Αυτοδιοίκηση Β' βαθμού. Τι να κάνουν οι νομάρχες και με ποια συνεργεία; Μπορούν βέβαια να κάνουν δουλειά αλλά να το πούμε από την αρχή. Δηλαδή, να πούμε ότι η κτηματογράφηση σε όλην τη χώρα θα γίνει από τις κατά τόπους Νομαρχιακές Αυτοδιοικήσεις, η δε κεντρική υπηρεσία θα τις εφοδιάσει με όλα τα στοιχεία που χρειάζονται, με πιστώσεις κλπ. 'Ολα αυτά δεν υπάρχουν και πολύ φοβάμαι ότι αν γίνει η ανάθεση σε μία μόνο εταιρεία Κτηματογραφήσεων τότε η δουλειά δεν θα τελειώσει σε δεκαπέντε χρόνια αλλά στα τριάντα και να δούμε. 

Συνεπώς, κύριε Υπουργέ, πριν τελειώσει η συζήτηση αυτού του νομοσχεδίου θα πρέπει να σκεφθείτε πολύ σοβαρά τι θα γίνει με την ανάθεση των κτηματογραφήσεων. Δηλαδή, αν θα γίνει στην περιφέρεια ή από κεντρική υπηρεσία ή από μοναδική εταιρεία, για να ξέρουμε να υπολογίζουμε, πότε τα υποθηκοφυλάκεια θα αντικατασταθούν από τα κτηματικά γραφεία. Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Κύριε Βούλγαρη, ο κ. Πολύδωρας σας παρακαλεί επειδή έχει μία επείγουσα εργασία να προηγηθεί και μετά να μιλήσετε εσείς. 

ΑΛΕΞΑΝΔΡΟΣ ΒΟΥΛΓΑΡΗΣ: Ναι, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Πολύδωρα, έχετε το λόγο. 

ΒΥΡΩΝ ΠΟΛΥΔΩΡΑΣ: Ευχαριστώ, κύριε Πρόεδρε, ευχαριστώ, κύριε Βούλγαρη. 

Το νομοσχέδιο που συζητάμε σήμερα είναι πολύ σοβαρό, για την αρχή του, για την φιλοσοφία, που θα έπρεπε να το συνοδεύει. Δηλαδή, το θέμα που πραγματευόμαστε, το ιδιοκτησιακό, είναι ένα από τα βασικά στοιχεία της πολιτειακής μας σύνταξης και του δημοκρατικού μας πολιτεύματος. Tο ιδιοκτησιακό βρίσκεται στον πυρήνα του νομοσχεδίου. 

Από συστάσεως του νεοελληνικού κράτους, κυρίες και κύριοι συνάδελφοι, το ιδιοκτησιακό ζήτημα στην Ελλάδα αντιμετωπίσθηκε ή καθιερώθηκε σ' αυτό το κοινωνικοοικονομικό 

 

 

  

Σελίδα 255 

περιβάλλον εν πολλοίς ανωμάλως. Θυμίζω την πανισχύ των ταπίων, θυμίζω την εικονική αποζημίωση σε γαίες των λεγομένων αγωνιστών, και μάλιστα των πρωτοκλασάτων αγωνιστών, και θυμίζω τέλος την κατάσταση της μοναστηριακής γης. Αυτά ήσαν οι δεξαμενές απο τις οποίες αναπαρήχθη η μικρά ιδιοκτησία. Το αναφέρω αυτό για να διαπιστωθεί ή να σας υπομνήσω ότι το ιδιοκτησιακό στην Ελλάδα έχει εγγενή ασθένεια η οποία πολλαπλασιάζεται, επιμηκύνεται και με διάφορες εξάρσεις αυτής της ασθενείας, όπως είναι π.χ η αβεβαιότητα της ιδιοκτησίας ενός φτωχού γεωργού, ο οποίος κατέχει γη, τη νέμεται για αιώνες, αλλά δεν έχει τίτλους. Και ισχυροποιούνται κάποιοι άλλοι με τίτλους εκ ταπίων, οι οποίοι απλά είχαν την πρόσβαση στην εξουσία. Εκ τρίτου, το ίδιο το δημόσιο δεν είναι καλός φροντιστής της δικής του περιουσίας. 

'Ετσι, λοιπόν, ενώ αυτά είναι τα τεράστια προβλήματα μαζί με το μεγάλο θέμα της συμπλοκής του ιδιοκτησιακού με το δασικό, τα οποία θέματα δεν τα έχει τάμει η Ελληνική Βουλή ενώ πάντοτε τα ψαύει. Και στην προκειμένη περίπτωση, προτείνει η κυβερνητική πρωτοβουλία μετά την ατυχή ζωή του προηγούμενου νόμου και το ατυχέστερο πείραμα, το πολυδάπανο, το οποίο όπως μου έλεγε ο κ. Τζωάννος επέφερε ένα δυσδιάκριτο αλλά αποφασιστικότατο κόστος, το λεγόμενο κόστος συμμορφώσεως προς τους νόμους της πολιτείας. Τείνουν οι πολίτες να συμμορφωθούν. Πήγαν στο Χαλάνδρι τα πρώτα δείγματα, εδαπάνησαν χρήμα και χρόνο και έρχεται η πολιτεία και λέει το πείραμα δεν ισχύει. Τίποτα από το πείραμα, από το 1995 μέχρι σήμερα, δεν έχει καταγραφεί ως μία πρώτη ύλη από την οποία αποφασιστικά θα τολμήσουμε με το Κτηματολόγιο. Τίποτα. Ξανά από το μηδέν. Το μόνο που έχει μείνει και το λέω καταγγελτικά, είναι οι διαφημίσεις του κ. Λαλιώτη να λάβουμε γνώση και να αποκτήσουμε ψυχολογία υπέρ του Εθνικού Κτηματολογίου. Πολυδάπανες βέβαια αυτές οι διαφημίσεις καθώς και αυτές που αφορούν τις ακτές. Ας είμαστε λίγο συνετότεροι στη διαχείριση του δημόσιου χρήματος. Το ότι είναι μέσα στα πενήντα πέντε δισεκατομμύρια (55.000.000.000) δραχμές του Β' Κοινοτικού Πλαίσιου Στήριξης, δεν σημαίνει ότι μας δίνει και τη νομιμοποίηση να τα σπαταλούμε, προκειμένου να διαμορφώσουμε πολιτική ψυχολογία, κατ' ουσίαν όχι υπέρ του Κτηματολογίου ή υπέρ των ακτών, αλλά υπέρ εκείνου που ρυπαίνει τους διαφημιστές. 

Σας είπα για το ιδιοκτησιακό και για την τεράστια συμπλοκή του δασικού με το ιδιοκτησιακό. Σας είπα ότι μένει απροστάτευτος ο μικροϊδιοκτήτης στο χωριό μου που δεν έχει τίτλους, ενώ έχει νομή. Εδώ πρόκειται για πανάρχαιο τρόπο κτήσεως κυριότητος χωρίς χαρτιά. 

Προτείνεται, λοιπόν, αυτό το εργαλείο που μεθοδολογικά διαφωνώ. Απολύτως διαφωνώ. Διότι ό,τι πρότεινα δηλαδή να προστατεύσουμε την περιουσία του δημοσίου, να είναι καλός φροντιστής με ένα εργαλείο και να προστατεύσουμε και την ιδιοκτησία του φτωχού. Αυτά δεν εξυπηρετούνται αλλά μπαίνουμε σε μία περιπέτεια για την πρώτη εγγραφή η οποία εδέχθη σοβαρά κριτική από άλλους συναδέλφους και δεν είναι της παρούσης να αναλύσω, γιατί κάνω οικονομία χρόνου. 

Τι σημαίνει πρώτη εγγραφή; Εάν θέλατε, έπρεπε να φέρετε νομοσχέδιο, το οποίο θα έλεγε, έστω με τον Οργανισμό Κτηματολογίου, ότι ορίζω τις δημόσιες γαίες του κράτους. Λέγοντας "δημόσιες" γαίες του κράτους προχωρούμε, γιατί το τεκμήριο απεδείχθη αχαμνό. Πράγματι στο δικαιικό μας σύστημα υπήρχε ένα τεκμήριο, ότι όσους τίτλους έχει ο ιδιώτης, έχει καλώς, συμπεριλαμβανομένης και της νομής έχει αποδεικτικά και συστατικά στοιχεία της κυριότητας της ιδιοκτησίας του και ότι παν ό,τι δεν έχει ο ιδιώτης τίτλο, ανήκει στο δημόσιο. 'Εχουμε αυτό το τεκμήριο και έτσι λειτουργούσε το δικαιικό μας σύστημα. 

Τώρα αναγκαιότητα προκύπτει και για τους καιρούς που έρχονται να προχωρήσει σε καταγραφή πρώτα της δικής του περιουσίας. Αυτό είναι το πεδίο για το Κτηματολόγιο, να ορίσει διαδικασίες άμυνας του πολίτη -γιατί ο χειρότερος άρπαγας είναι το δημόσιο- και να το προχωρήσει. Επαναλαμβάνω, λείπει αυτή η προτεραιότητα, αυτή η τάξη των πολιτικών και νομικών θέσεων, ότι ορίζω την περιουσία μου, τη χαρτογραφώ, την τριγωνομετρώ και τη γράφω στις σελίδες, στα φύλλα. 

Το δεύτερο, να προχωρήσει με ετοιμότητα στην καταγραφή, διαδικασία προασπίσεως, έστω δια της εγγραφής που προβλέπεται, της ιδιοκτησίας του πολίτη. 

Αυτό το δεύτερο για να γίνει δεν θέλει εκτεταμένη επιφάνεια, αλλά θέλει βήμα-βήμα και να τακτοποιείται το θέμα σε γρηγορότερους ρυθμούς. Δηλαδή, η εκκρεμότητα για την ένσταση της πρώτης εγγραφής της πενταετούς διάρκειας σας λέω ότι θα πάει στον αιώνα τον άπαντα και δεν θα μείνει τίποτα. 

Τρίτον, εκσυγχρονισμός των υποθηκοφυλακείων για τον ενδιάμεσο χρόνο. 'Ηταν πολύ μακρύς ο ενδιάμεσος χρόνος των δεκαπέντε ετών, κυρίες και κύριοι συνάδελφοι. Και το γνωρίζω εγώ από υποθηκοφυλακεία με ποντίκια, όταν από τις ημέρες της Νέας Δημοκρατίας είχαμε περάσει νόμο για την παρακράτηση 1%ο. ή 0,25%ο. για τον εκσυγχρονισμό των υποθηκοφυλακείων. Συντονιστείτε, ώστε να περάσει η μηχανογράφηση στα υποθηκοφυλακεία. Ούτως ή άλλως και το νομοσχέδιό σας το αποδέχεται αυτό ως μία ασφαλιστική δικλείδα με τη μορφή αρχείων, όπως λέει ο νόμος, για να προχωρήσει το Κτηματολόγιο. 

Συνεπώς με τούτα και με τα άλλα μεθοδολογικά αυτό το νομοσχέδιο δεν τέμνει το ζήτημα της ιδιοκτησίας εν Ελλάδι των κτημάτων, δημόσιων και ιδιωτικών. 

Θέλω ειλικρινά να σας πω ότι υπάρχει ένας κίνδυνος στο άρθρο 6. Τούτη τη στιγμή το τελευταίο ανάχωμα στο ιδιοκτησιακό δεν είναι το Υπουργείο Χωροταξίας αλλά είναι το Υπουργείο Γεωργίας, το οποίο πολλές φορές σώζει αλλά άλλες φορές καταχράται. Μία από τις φορές που σώζει είναι η περίπτωση Υμηττός-Κορακοβούνι. 

Κυρίες και κύριοι συνάδελφοι, εγώ το 1974 βρέθηκα αντιμέτωπος, ως κανονικός διαδηλωτής, ενιστάμενος στις μπολτόζες που παρουσιάστηκαν στο Κορακοβούνι Υμηττού -το ξέρετε- για να χαράξουν δρόμο και να εκτελέσουν πολεοδομικά σχέδια εις εφαρμογή συμβολαίων τα οποία είχαν χίλιες δραχμές το στρέμμα. Υπάρχουν! 'Ετσι δεν κατοχυρώνεται η ιδιοκτησία. Θα πρέπει να τα βρούμε! Υπάρχουν συνεταιρισμοί οι οποίοι απειλούν τη δημόσια γη και το αστικό, δηλαδή το περιαστικό περιβάλλον των Αθηνών. Επ'αυτών κωφεύει και το νομοσχέδιο και η διοίκηση. 

Σας λέω, λοιπόν, ότι κρίνω το νομοσχέδιό σας άτολμο, βραδυκίνητο και πολυδάπανο. Δεν είναι, δηλαδή, στον ορθό λόγο που σας είπα, να κατοχυρώσει την περιουσία του το δημόσιο, δηλαδή τα κτήματά του, να τολμήσει πρώτο το δημόσιο την τριγωνομέτρηση, τη χαρτογράφηση και την κτηματολόγηση και ύστερα βήμα-βήμα, μικρές περιοχές -κάτι τέτοιο φαίνεται στο νομοσχέδιο ότι υπάρχει, γι'αυτό και δεν είμαστε αντίθετοι- να κατοχυρώσουν τις ιδιοκτησίες στους οι πολίτες. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Πολύδωρα. 

Ο κ. Βούλγαρης έχει το λόγο. 

ΑΛΕΞΑΝΔΡΟΣ ΒΟΥΛΓΑΡΗΣ: Κύριε Πρόεδρε, κυρίες και κύριοι συνάδελφοι, τον Οκτώβριο του 1993 όταν είχα την τιμή να αναλάβω τα καθήκοντα του Γενικού Γραμματέα του Υπουργείου Περιβάλλοντος, Χωροταξίας και Δημοσίων 'Εργων, το Εθνικό Κτηματολόγιο φάνταζε σαν ένα μακρυνό όνειρο που για πολλά χρόνια βέβαια και σαν σκέψη ακόμη αποτελούσε τον εφιάλτη των καταπατητών και των εμπρηστών και γενικότερα όλων των κυκλωμάτων του παράνομου κέρδους που προέρχεται από τη σπέκουλα της γης σε αυτήν τη χώρα. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Το Δεκέμβριο του 1993 το Υπουργείο Περιβάλλοντος, Χωροταξίας και Δημοσίων 'Εργων ανακοίνωσε ότι η σύνταξη του Εθνικού Κτηματολογίου θεωρείται ένα έργο πρώτης προτεραιότητας για την Κυβέρνηση του ΠΑΣΟΚ και όπως τονίσθηκε και από τον Πρωθυπουργό αλλά και από τον 

 

 

  

Σελίδα 256 

Υπουργό ΠΕΧΩΔΕ το μεγαλύτερο από τα μεγαλύτερα έργα που πραγματοποιούνται σήμερα στη χώρα μας. 

Τον Οκτώβριο του 1993 όταν το ΠΑΣΟΚ ανέλαβε τη διακυβέρνηση της χώρας υπήρχε επίσης και μια άλλη διαπίστωση, κύριοι συνάδελφοι: Στην πρόταση έργων και προγραμμάτων που επρόκειτο να ενταχθούν στο Β' Κοινοτικό Πλαίσιο Στήριξης που είχε διαμορφωθεί από την προηγούμενη κυβέρνηση δεν υπήρχε καμία απολύτως πρόβλεψη για χρηματοδότηση εκκίνησης και σύνταξης του Εθνικού Κτηματολογίου. 

Το Υπουργείο Περιβάλλοντος, Χωροταξίας και Δημοσίων 'Εργων υλοποιώντας αυτήν την πολιτική βούληση της Κυβέρνησης του ΠΑΣΟΚ στα πλαίσια της διαμόρφωσης της πρότασης για το Β' Κοινοτικό Πλαίσιο Στήριξης και μετά από πολύ σκληρές θα έλεγα διαπραγματεύσεις εκείνης της εποχής με τις υπηρεσίες της Ευρωπαϊκής 'Ενωσης που διήρκεσαν περίπου για έξι μήνες, ενέταξε το Εθνικό Κτηματολόγιο στο επιχειρησιακό πρόγραμμα περιβάλλοντος με χρηματοδότηση από το Β' Κοινοτικό Πλαίσιο Στήριξης που άγγιζε σχεδόν τα πενήντα δισεκατομμύρια (50.000.000.000) δραχμές. 

'Ηταν, κύριοι συνάδελφοι, το πρώτο μεγάλο βήμα για την οικονομική θωράκιση, κάτι που έλειπε μέχρι τότε από τη χώρα μας, του προγράμματος σύνταξης του Εθνικού Κτηματολογίου, που για πολλά χρόνια μέχρι την τελική υπογραφή της σύμβασης μεταξύ Ελλάδος και Ευρωπαϊκής 'Ενωσης για το Β' Κοινοτικό Πλαίσιο Στήριξης τον Ιούνιο του 1994, με τη μορφή μελέτης ή προγράμματος ή πρότασης το Εθνικό Κτηματολόγιο γύριζε μέχρι τότε από γραφείο σε γραφείο σε όλα τα αρμόδια Υπουργεία. 

Η προσπάθεια όμως για να δημιουργηθεί η υποδομή και να ξεκινήσει επιτέλους η σύνταξη του Εθνικού Κτηματολογίου συνεχίστηκε και μέσα στην ίδια τη χώρα μας, στην Κυβέρνηση, στους κοινωνικούς φορείς, στους επιστημονικούς φορείς και κυρίως στο Τεχνικό Επιμελητήριο της Ελλάδος που η απόφασή του ήταν καθοριστική και σαφής θα έλεγα για την εκκίνηση σύνταξης του Εθνικού Κτηματολογίου: Ναι, στο Εθνικό Κτηματολόγιο, όχι στις αποσπασματικές ρυθμίσεις. Ναι, στην πολιτική απόφαση και στην ολοκληρωμένη πρόταση και στρατηγική για τη σύνταξή του, όχι σε άλλες διαπιστώσεις, όχι σε άλλες μακροχρόνιες μελέτες. 

Η σύνταξη και ψήφιση του νόμου 2300/85 "Κτηματογράφηση για τη δημιουργία του Εθνικού Κτηματολογίου, διαδικασία έως τις πρώτες εγγραφές στα κτηματολογικά γραφεία και άλλες διατάξεις" όπως αυτός ο νόμος τροποποιήθηκε μεταγενέστερα με το νόμο 2508/97, έδωσε το νομοθετικό πλαίσιο για την ανάθεση των πρώτων μελετών του Εθνικού Κτηματολογίου. 

Και βέβαια, κύριοι συνάδελφοι, θα ήταν μια ιστορική παράλειψη να μην αναφερθώ στα πρώτα στοιχεία που ενσωματώθηκαν ήδη στο Εθνικό Κτηματολόγιο και άρχισαν να συγκεντρώνονται με την κτηματογράφηση που προηγήθηκε των πολεοδομικών μελετών με την Επιχείρηση Πολεοδομικής Ανασυγκρότησης που ξεκίνησε το 1983 με τον αείμνηστο Υπουργό Αντώνη Τρίτση. 'Ετσι, η μεγάλη αυτή μεταρρύθμιση για την πολεοδομική οργάνωση του αστικού και περιαστικού χώρου της χώρας μας, που ξεκίνησε με τον οικιστικό νόμο 1337/83 και την Επιχείρηση Πολεοδομικής Ανασυγκρότησης -και η οποία ολοκληρώνεται σήμερα, αποδίδοντας για τετρακόσιες χιλιάδες περίπου στρέμματα κτηματογραφικά διαγράμματα- άνοιξε το δρόμο για τη σύνταξη του Εθνικού Κτηματολογίου. 

Και εδώ αυτό αποτελεί μία απάντηση στην τοποθέτηση του εισηγητή της Αξιωματικής Αντιπολίτευσης ότι δεν υπάρχουν ή δεν υπήρχαν κτηματογραφικά διαγράμματα όταν ξεκίνησε το Εθνικό Κτηματολόγιο. Σήμερα η πορεία σύνταξης του Εθνικού Κτηματολογίου παρουσιάζει μία ανοδική πορεία και στοιχεία σημαντικής ανάκαμψης, αφού έχουν ανατεθεί ή βρίσκονται σε διαδικασία ανάθεσης μελέτες για τετρακόσιους σαράντα επτά οργανισμούς Τοπικής Αυτοδιοίκησης συνολικής έκτασης δέκα εκατομμύρια πεντακόσιες χιλιάδες στρέμματα με προϋπολογισμό σαράντα τρία δισεκατομμύρια (43.000.000.000) δραχμές, δίνοντας στη φάση αυτή εννιά χιλιάδες τετρακόσιες νέες θέσεις εργασίας που αποτελεί αυτήν τη στιγμή και το μεγάλο πρόβλημα που αντιμετωπίζουμε στη χώρα μας. Επισημαίνω εδώ ότι μέχρι το τέλος του 1998 βρίσκονται σε διαδικασία ανάρτησης, με τις μελέτες που έχουν ανατεθεί από το Εθνικό Κτηματολόγιο, δυόμισι εκατομμύρια στρέμματα (2.500.000) για εξήντα έξι δήμους και κοινότητες. 

Προτεραιότητα, όπως ήταν φυσικό, δόθηκε σε αστικές και περιαστικές περιοχές, σε αγροτικές περιοχές με διαφορετικό ανάγλυφο του εδάφους, περιοχές αναδασμών και αγροτικών διανομών σε επικοιστικές περιοχές, σε δασικές περιοχές, περιοχές ιδιαιτέρου φυσικού κάλλους υγρότοπους και βιότοπους, καθώς και προστατευόμενες περιβαλλοντικά περιοχές σύμφωνα με τη συνθήκη Ραμσάρ και το Νατούρα 2000, συνθήκες με τις οποίες έχει δεσμευθεί η χώρα μας και με την Ευρωπαϊκή 'Ενωση. Επίσης, σε περιοχές με έντονες οικιστικές πιέσεις, κυρίως παραθαλάσσιες και περιοχές παραθεριστικής κατοικίας, για τις οποίες αυτήν τη στιγμή βρίσκονται σε εξέλιξη μελέτες για την πολεοδόμησή τους που χρηματοδοτούνται επίσης από το Δεύτερο Κοινοτικό Πλαίσιο Στήριξης. Το πρόγραμμα αφορά το 16% της συνολικής έκτασης των αστικών περιοχών της χώρας, 10% της συνολικής έκτασης των αγροτικών περιοχών της χώρας και το 7% της συνολικής έκτασης των υπολοίπων εκτάσεων της χώρας. 'Εχουν ανατεθεί ενενήντα τρεις μελέτες σε οκτακόσια γραφεία μελετητών και μελετητικών εταιρειών, με τα οποία συνεργάζονται περισσότερα από τριακόσια δικηγορικά γραφεία και εκατόν εβδομήντα γραφεία δασολόγων. 

Κυρίες και κύριοι συνάδελφοι, σήμερα το Εθνικό Κτηματολόγιο αντιμετωπίζεται από την πολιτεία με συνέπεια και συνέχεια και με την πολιτική επιλογή ότι αποτελεί κυρίαρχη προϋπόθεση για την ασφαλή εξέλιξη και επιτυχία όλων σχεδόν των αναπτυξιακών προγραμμάτων της χώρας μας και μάλιστα σε μία χρονική περίοδο που μέσα από ένα περιβαλλοντικό, χωροταξικό και πολεοδομικό σχεδιασμό και πόρους εθνικούς και κοινοτικούς αποκτούμε μία σύγχρονη τεχνική και κοινωνική υποδομή -κτίζουμε την Ελλάδα του 21ου αιώνα. Αυτό σημαίνει ότι όλες οι ενέργειές μας που αφορούν τον καθορισμό χρήσεων γης, καθώς και τη διαχείριση της δημόσιας και ιδιωτικής γης, πρέπει να έχουν αναφορά τόσο σε νομοθετικό, όσο και στο προγραμματικό πλαίσιο του Εθνικού Κτηματολογίου. 

Στα πλαίσια αυτής της πολιτικής μου θέσης, τις τελευταίες μέρες αναφέρθηκα με δημόσιες δηλώσεις μου στο ενδεχόμενο οι πυρκαγιές του φετινού καλοκαιριού, που πλησίασαν τις οργανωμένες οικιστικά περιοχές και τα όρια των σχεδίων πόλεων, να οφείλονται στο γεγονός ότι οργανωμένα κυκλώματα καταπατητών, που προσδοκούν παράνομα κέρδη από τη σπέκουλα της γης να έχουν πλέον αναφορά τις περιοχές στις οποίες θα αναπτυχθούν οι κτιριακές και άλλες εγκαταστάσεις για την τέλεση των Ολυμπιακών Αγώνων του 2004. 

Θα καταθέσω στη Βουλή ένα άρθρο της τριμηνιαίας έκδοσης του παγκόσμιου ταμείου για τη φύση, τεύχος 23 Ιούλιος-Σεπτέμβριος του 1998, στο οποίο αναφέρονται ορισμένα στοιχεία, επισημαίνοντας το που έχουν αναπτυχθεί οι φωτιές το φετινό καλοκαίρι σε σχέση με τους χώρους τους οποίους αναπτύσσονται οι Ολυμπιακοί Αγώνες. 

(Στο σημείο αυτό ο Βουλευτής κ. Βούλγαρης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Και αυτό το ενδεχόμενο οφείλεται στο γεγονός ότι στη χώρα μας εδώ και αρκετά χρόνια, λόγω της έλλειψης του χωροταξικού και πολεοδομικού σχεδιασμού και κυρίως λόγω της έλλειψης του Εθνικού Κτηματολογίου, λειτούργησε ένα άτυπο χρηματιστήριο της γης, στο οποίο τα κέρδη των εμπρηστών και καταπατητών της γης, μαζί με την κατασκευή αυθαιρέτων κτισμάτων, είναι τεράστια και ανεξέλεγκτα. 

Η πολιτεία έχει υποχρέωση να διαφυλάξει τις δημόσιες δασικές παραγεμάτιες εκτάσεις, τις παραγεμάτιες περιοχές τον αιγιαλό και την παραλία, και γενικά τις εκτάσεις εκείνες που ανήκουν στο κοινωνικό σύνολο, γιατί αποτελούν πνεύμονες ζωής, γιατί προστατεύουν τις ακτές, γιατί διατηρούν 

  


 

  

Σελίδα 257 

την ισορροπία της φύσης. 

Γι'αυτόν το λόγο με την ευκαιρία συζήτησης σήμερα στο Κοινοβούλιο του σχεδίου νόμου για το Εθνικό Κτηματολόγιο προτείνω τα εξής: 

Πρώτον, να υπάρχει θεσμική εμπλοκή των διαδικασιών που καθορίζονται από το θεσμικό πλαίσιο σύνταξης και λειτουργίας του Εθνικού Κτημαλογίου για τις ευρύτερες περιοχές οι οποίες πρόκειται να φιλοξενήσουν δραστηριότητες των Ολυμπιακών Αγώνων του 2004, καθώς και τη συμμετοχή εκπροσώπων του στο συμβούλιο της ανώνυμης εταιρείας που συστάθηκε πρόσφατα με νόμο. 

Δεύτερον, ρυθμίσεις του Υπουργείου Οικονομικών που πρόσφατα είδαν το φως της δημοσιότητας και αφορούν θέματα αιγιαλού και παραλίας, πρέπει να ενσωματωθούν στο συζητούμενο σήμερα σχέδιο νόμου. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, παρακαλώ ένα λεπτό για να ολοκληρώσω τη σκέψη μου. 

Τρίτον, ρυθμίσεις που έχουν ετοιμαστεί από το Υπουργείο Γεωργίας και αφορούν την κύρωση δασικών χαρτών του δασικού κτηματολογίου, από τους οποίους από το 1976 δεν έχει κυρωθεί κανένας χάρτης μέχρι σήμερα, να ενταχθούν επίσης στο Εθνικό Κτηματολόγιο. 

Τέλος, έχω τη γνώμη, κύριοι συνάδελφοι, ότι οποιαδήποτε ρύθμιση που αφορά διαδικασία παραχώρησης, κάτω από ορισμένους όρους και προϋποθέσεις, δημόσιας γης σε ιδιώτες, πρέπει να ενταχθεί στο σχέδιο νόμου για το Εθνικό Κτηματολόγιο, ώστε να αποκτήσουν το κύρος ενός θεσμού που όλοι αγωνιστήκαμε για να εμπεδώσουμε στη χώρα μας και ταυτόχρονα να στείλουμε ένα μήνυμα στις γενιές που έρχονται, ότι στη χώρα μας υπάρχει πράγματι ισονομία και ισοπολιτεία. 

Κυρίες και κύριοι συνάδελφοι, απευθυνόμενος κυρίως στους συναδέλφους της Αντιπολίτευσης, οι στιγμές της συζήτησης και ψήφισης του σχεδίου νόμου για το Εθνικό Κτηματολόγιο καταγράφονται στην ιστορία με την κυρίαρχη θέληση του ελληνικού λαού, που εμείς έχουμε την τιμή να εκπροσωπούμε, να αποκτήσει επιτέλους η χώρα μας Εθνικό Κτηματολόγιο. 

Πρέπει να απεγκλωβίσουμε την ψήφιση του σχεδίου νόμου για το Εθνικό Κτηματολόγιο από κάθε διάθεση καλόπιστης -θα έλεγα- κριτικής στο έργο της Κυβέρνησης και από κάθε αντιπολιτευτική πρακτική. Η θεσμική όπως και η οικονομική του θωράκιση αποτελεί για μας μία ιστορική ευθύνη και για τη γενιά που έρχεται, προστατεύοντας ό,τι έχει διασωθεί μέχρι σήμερα. Ας φανούμε, λοιπόν, αντάξιοι στην ιστορική αυτή στιγμή ψηφίζοντας ομόφωνα το σχέδιο νόμου για το Εθνικό Κτηματολόγιο. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος κ. Κωνσταντίνος Μητσοτάκης έχει το λόγο. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Επί της αρχής του σχεδίου νόμου, κυρίες και κύριοι συνάδελφοι, αν αρχή σημαίνει -και αυτό είναι προφανώς- η ανάγκη του Κτηματολογίου, δεν νομίζω ότι υπάρχει καμία ανάγκη να συζητήσουμε. 'Ολοι μας συμφωνούμε ότι η χώρα μας έχει επείγουσα ανάγκη Κτηματολογίου, το οποίο καθυστέρησε αδικαιολόγητα και είμαστε η μόνη ευρωπαϊκή χώρα, μαζί με την Αλβανία, που δεν έχει Κτηματολόγιο. 

Βέβαια, θα άξιζε, αν υπήρχε χρόνος, να ερευνηθεί γιατί η Ελλάς δεν απέκτησε Κτηματολόγιο, το οποίο θα έπρεπε να το είχε αποκτήσει από τα μέσα του περασμένου αιώνα. Ποιές δυνάμεις και γιατί εμπόδισαν το Κτηματολόγιο; Δυστυχώς, η συζήτηση όπως γίνεται σε αυτήν την Αίθουσα, με ασφυκτικά περιορισμένες χρονικές προθεσμίες, δεν μας επιτρέπει να πάμε εις βάθος και ίσως δεν είναι και η κατάλληλη στιγμή για να το συζητήσουμε. 

Εκείνο, το οποίο εγώ θα ήθελα να τονίσω είναι ότι όλες οι κυβερνήσεις ήταν σύμφωνες και ότι σήμερα η Βουλή, κύριε Υπουργέ, είναι ομόφωνη στην ανάγκη να γίνει Κτηματολόγιο. Τα πράγματα βέβαια δεν είναι τόσο θαυμάσια όπως μας τα είπε ο συνάδελφος ο οποίος προηγήθηκε στο Βήμα. Υπάρχουν προβλήματα που πρέπει να αντιμετωπισθούν. Αλλά εγώ, επειδή δεν θα μπω στα επιμέρους άρθρα, επιφυλάσσομαι να πάρω και άλλη φορά το λόγο για επιμέρους θέματα, θέλω να θίξω μόνο μερικά βασικά προβλήματα που συνδέονται με το Κτηματολόγιο. 

Το πρώτο είναι αυτό το οποίο έθιξε προηγουμένως πάρα πολύ σωστά ο συνάδελφος της Νέας Δημοκρατίας ο κ. Β. Πολύδωρας, η σύνδεση του Κτηματολόγιου με το Δασολόγιο ή αν θέλετε το πρόβλημα του δάσους και της ιδιοκτησίας του κράτους, το τεκμήριο της ιδιοκτησίας πάνω σε κάθε έκταση που δεν είναι γεωργική. Είναι μια παλιά κατάρα που συνοδεύει τη χώρα μας, μία από τις αιτίες που δεν αποκτήσαμε ποτέ Κτηματολόγιο και γι'αυτό ίσως θα ήταν αναγκαίο να προηγηθεί του Κτηματολογίου, το Δασολόγιο. Να ξεκαθαρίσει επιτέλους τι είναι ιδιοκτησία του κράτους, διότι δεν υπάρχει άλλος τρόπος να την αναζητήσουμε και στη συνέχεια να προχωρήσει το Κτηματολόγιο. 

Η δική μου Κυβέρνηση, κύριε Υπουργέ, δεν είχε τα περιθώρια να προχωρήσει το Κτηματολόγιο. Χαίρομαι γιατί εσείς τα έχετε και προχωρείτε. Θεωρώ δεδομένη τη βοήθεια της Ευρώπης. Δεν υπάρχει καμία αμφιβολία ότι η Ευρώπη και στο δεύτερο Πακέτο και στο τρίτο θα χρηματοδοτήσει μέχρι τέλους αυτήν την προσπάθεια, αλλά εμείς είχαμε προχωρήσει στη σύνταξη Δασολογίου. Να ξεκαθαρίσουμε τι είναι δάσος. 

Είχα δώσει την εξής εντολή στο Υπουργείο Γεωργίας, "ξεκαθάρισέ μου ποια είναι δασική έκταση στην Αττική." Και αμέσως θα σας πω, γιατί το είπα για την Αττική. Και το Δασολόγιο είχε προχωρήσει. Είναι ανάγκη την προσπάθεια που γίνεται στο Υπουργείο Γεωργίας σήμερα, να την εντάξετε μέσα στη γενικότερη προσπάθεια του Κτηματολογίου. Μην αρχίσετε τους καυγάδες μεταξύ των Υπουργών και τα φιλότιμα και τις αρμοδιότητες. Εφόσον τώρα προχωρούμε τη γενικότερη προσπάθεια, το Δασολόγιο το οποίο παράλληλα πιστεύω ότι πρέπει να προχωρήσει, πρέπει να ενταχθεί μέσα στο Κτηματολόγιο και ταυτόχρονα πρέπει να λύσουμε επιτέλους με ορισμένες σαφείς διατάξεις το ιδιοκτησιακό πρόβλημα. 

Διακόπτοντας το συνάδελφο εισηγητή της Νέας Δημοκρατίας, ο οποίος έκανε μια λαμπρά εισήγηση άλλωστε, του έκανα μια παρατήρηση μόνο, ότι ο 'Ελληνας αγρότης δεν έχει τίτλο, κύριε Υπουργέ. Εσείς δεν ξέρετε από ύπαιθρο, αλλά οι υπόλοιποι κύριοι, που προερχόμεθα από την ύπαιθρο, γνωρίζουμε ότι δεν έχει ο αγρότης τίτλο. 

Τι κατά συνέπεια θα κατοχυρώσει ο αγρότης, όταν έχει απέναντί του ένα κράτος, το οποίο διεκδικεί τα πάντα και από την άλλη μεριά χαρίζει τα πάντα; Διότι αυτό στην ουσία γίνεται, το κράτος είναι μαξιμαλιστικό στις απαιτήσεις του και ταυτόχρονα εύκολα διασπαθίζει -και κατά τρόπο πάρα πολύ συχνά αθέμιτο- την περιουσία του. 

Αυτό το οποίο γίνεται με το τεκμήριο ιδιοκτησίας των δασικών εκτάσεων -και δεν αναφέρομαι τόσο στο δάσος, όσο στις λεγόμενες δασικές εκτάσεις- είναι μια εσχάτη παραφροσύνη. 'Οπου εφύτρωσε θυμάρι ή χλόη, είναι δασική έκταση. Κατά συνέπεια ανήκει στο κράτος, δεν έχει ιδιοκτησία ο ιδιώτης, δεν μπορεί να κτίσει. Αυτή η κατάρα συνοδεύει τη χώρα μας ενάμιση αιώνα και οι συνέπειες είναι καταστρεπτικές. 

Αν προσέξετε, θα δείτε ότι οι ελληνικές πόλεις κτίζονται στον κάμπο, αντί σε ημιορεινές περιοχές όπου έπρεπε να κτίζονται. Πηγαίνουν στον κάμπο των Χανίων π.χ., για να μην πάνε προς το Ακρωτήρι. Οι ημιορεινές περιοχές είναι άκτιστες, γιατί εκεί δεν υπάρχει ιδιοκτησία, διότι ισχύει το τεκμήριο, διότι εξαρτάται από το δασάρχη, ο οποίος πάρα πολύ συχνά, είτε για να κάνει ρουσφέτι είτε διότι υπάρχει αθέμιτη συναλλαγή, αποχαρακτηρίζει την έκταση και τον κάνει ιδιοκτήτη ή δεν τον κάνει ιδιοκτήτη. 

Αυτή η ιστορία, κυρίες και κύριοι συνάδελφοι, πρέπει να τελειώσει. Είναι ανάγκη μέσα στο ίδιο το νομοσχέδιό σας, κύριε Υπουργέ, αν θέλετε να κάνετε Κτηματολόγιο στ' αλήθεια και να μην κοροϊδεύουμε εαυτούς και αλλήλους, να λύσετε αυτό το πρόβλημα, διότι το Κτηματολόγιο δεν γίνεται μόνο για τους αστούς. Γίνεται και για τους αγρότες. Δεν είναι δε μόνο γεωργική έκταση με τη στενότερη έννοια, είναι και



 

  

Σελίδα 258 

κτηνοτροφική έκταση, του κτηνοτρόφου ιδιοκτησία. Πώς θα κατοχυρωθεί, όταν σ' όλην την Ελλάδα ο κτηνοτρόφος δεν έχει καμιά ιδιοκτησία, πλην ελαχιστοτάτων περιπτώσεων που υπάρχουν τίτλοι, που ανατρέχουν έναν αιώνα πίσω; 

Πρέπει να αποφασίσει κάποτε το ελληνικό κράτος και να καταλάβει ότι πρέπει, για να προστατεύσει όντως τα δάση, να προστατεύσει την ιδιοκτησία. Δεν πρέπει να επιδιώκει το όλον, το τέλειο, να μη δώσουμε τίποτε. Ας εξασφαλίσουμε στο κράτος αυτό που είναι δάσος, να εξασφαλίσουμε την ιδιοκτησία του και να την αφήσουμε την άλλη στον ιδιώτη, στον οποίο και ανήκει. 

Εδώ έρχομαι πλέον σε ένα καίριο θέμα, το οποίο παράλληλα πρέπει να λειτουργήσει. Από πού αρχίζετε το Κτηματολόγιο, κύριε Υπουργέ; Και κυρίως γι' αυτό θέλω να μιλήσω απόψε. 

Πρέπει να ξεκινήσετε από την άποψη, που νομίζω ότι συμμερίζεται όλη η Βουλή, ότι πρέπει να είμαστε πρακτικοί και γρήγοροι. Δεν περιμένει η Αττική δεκαπέντε ή είκοσι πέντε ή τριάντα πέντε χρόνια ή δεν ξέρω πόσα είπατε πρωτύτερα. Θα καούν και τα υπόλοιπα δάση, διότι αμφισβητείται η ιδιοκτησία. Δεν επιτρέπεται, δεν συγχωρείται να διαλέγετε περιοχές ανά την Ελλάδα και να μη βάζετε όλην την Αττική στην πρώτη φάση. Ποια είναι η προτεραιότητα που έχετε σήμερα; 

Αν ήμουν εγώ σήμερα υπεύθυνος, θα έλεγα όλη η Αττική να μπει πρώτα στην πρώτη φάση και αν θέλετε το πολύ πολύ να μπει και η Χαλκιδική, δηλαδή οι περιοχές εκείνες οι οποίες είναι οι επίμαχες, οι περιοχές στις οποίες καίμε τα δάση, οι περιοχές εκείνες στις οποίες γίνεται καταπάτηση της κρατικής ιδιοκτησίας. Και θα ξεκαθαρίσετε το ταχύτερο αυτό το πρόβλημα. 

Γι' αυτό σας κάνω έκκληση. 'Ο,τι εκάνατε, το κάνετε. 'Ηταν λάθος σας η διάσπαρτη επιλογή, η οποία συν τοις άλλοις δημιουργεί και πάρα πολλά άλλα προβλήματα, διότι δεν ξέρετε καλά-καλά πού θα σταματήσουν τα όρια και πώς θα τα συνδέσετε μετά. Τουλάχιστον στην επόμενη φάση επειγόντως προχωρήστε στην Αττική. Λύσετε πρώτα απ' όλα το πρόβλημα το δασικό και της ιδιοκτησίας στο μέτρο που το ισχύον Σύνταγμα το επιτρέπει. Είναι δε απόλυτος ανάγκη να αλλάξει και το Σύνταγμα. Είναι κάτι το οποίο το είχα πει και το οποίο οπωσδήποτε πρέπει να γίνει για να λυθεί οριστικά το ιδιοκτησιακό πρόβλημα της Ελλάδος, να πάρει και η Ελλάδα ανάσα. 

Κύριοι συνάδελφοι, θα θίξω δύο άλλα θέματα, τα οποία συνήθως δεν τα θίγουν. 

Το ένα θέμα είναι το θέμα της χρησικτησίας. Στην Ελλάδα υπάρχει χρησικτησία. Δόξα τω Θεώ καταργήσαμε ουσιαστικά τη χρησικτησία εις βάρος του δημοσίου, αλλά μεταξύ ιδιωτών υπάρχει χρησικτησία. Δεν υπάρχει Κτηματολόγιο, δεν υπάρχουν οργανωμένα υποθηκοφυλακεία και υπάρχει και η χρησικτησία. Και υπάρχει από κει και πέρα η τάση της αρπαγής και έχουμε ατέλειωτες δίκες. Και η ιδιοκτησία για να ξεκαθαρίσει θέλει πέντε, δέκα, είκοσι χρόνια. Κάνει δίκη ο 'Ελληνας πολίτης. Υπ' αυτούς τους όρους πιστεύετε ότι μπορεί να υπάρξει ανάπτυξη σ' αυτήν τη χώρα; Σε καμία περίπτωση. Ευδοκιμούν οι δικηγόροι χωρίς καμία αμφιβολία. Δεν θέλω να πω τίποτα εναντίον των δικηγόρων αλλά, εν πάση περιπτώσει, είναι ένα πρόβλημα το οποίο υπάρχει. Δίκες ατέλειωτες και οτιδήποτε σταματά τις δίκες, συνήθως βρίσκει πολλές δυνάμεις αντιμέτωπες. 

Εγώ πιστεύω ότι μια που αποφασίζουμε να προχωρήσουμε στο Κτηματολόγιο, πρέπει να αλλάξουμε και τον Αστικό Κώδικα. Να μην καταργήσουμε πλήρως τη χρησικτησία, να την κάνουμε όμως πενήντα χρόνια. Να κόψουμε πάρα πολλές από τις αμφισβητήσεις που υπάρχουν σήμερα, αν θέλουμε να ξεκαθαρίσουμε τις ιδιοκτησίες. 

Θέλω να σας πω ακόμα και κάτι άλλο. Γιατί σταμάτησε η Κυβέρνηση του ΠΑ.ΣΟ.Κ. από το 1993 τους αναδασμούς; Ο αναδασμός βοηθά σε τελική ανάλυση και το Κτηματολόγιο και μπορεί θαυμάσια ο αναδασμός να ενταχθεί μέσα στη γενικότερη προσπάθεια επιτυγχάνοντας όμως, ενδιάμεσα οφέλη πάρα πολύ σημαντικά και για την ανάπτυξη των περιοχών. Αλλά, τον αναδασμό της Θράκης, τον οποίο η Κυβέρνησή μου είχε αποφασίσει να τον αναθέσει σε ιδιώτες για να τελειώσει ο αναδασμός μέσα σε δύο χρόνια, ήταν εθνικό έγκλημα ότι τον σταματήσατε. Θα είχαμε λύσει πάρα πολλά προβλήματα με τον αναδασμό αυτό και θα είχαμε ενισχύσει πάρα πολύ την εθνική μας θέση. 

Τέλος, θα ήθελα να κάνω μια γενικότερη παρατήρηση. 'Ισαμε πότε θα ισχύει το καθεστώς της κληρονομιάς που υπάρχει σήμερα και θα κατατεμαχίζεται η ελληνική γη μεταξύ όλων των παιδιών μιας οικογενείας; 'Ο,τι και αν κάνετε, όποιον αναδασμό και αν κάνετε, όποια τάξη και αν βάλετε στο Κτηματολόγιο, όταν φθάσει το Κτηματολόγιο στην τελική του μορφή και με τα σύγχρονα μέσα ασφαλώς θα το αντιμετωπίσετε. Αλλά δεν θα αντιμετωπίσετε την οικονομική ζημιά από το γεγονός ότι θα κατανέμεται συνεχώς ιδίως η αγροτική περιουσία, για να φτάνουμε στο φαινόμενο μιας ιδιοκτησίας όπως μια ελιά χωρίς τη γη της και μισό στρέμμα ή τρεις ελιές από δω και εκατό μέτρα αμπέλι από κει. 

Είναι ανάγκη να αντιμετωπίσει αυτό το πρόβλημα το κράτος μας και το Κληρονομικό Δίκαιο σε μια λογικότερη βάση. Και εξ αδιανεμήτου δυστυχώς κληρονομούμεθα εμείς οι 'Ελληνες. Τη διαθήκη τη φοβόμαστε, γιατί δεν ξέρω, μας θυμίζει το θάνατο, τον οποίο δεν θέλουμε να τον έχουμε στο μυαλό μας. Mε την εξ αδιανεμήτου το αποτέλεσμα είναι ότι κατανέμεται η γη τόσο πολύ, ώστε από εκεί και πέρα δεν βρίσκεις άκρη. 

Κύριοι συνάδελφοι, αυτές είναι γενικές παρατηρήσεις, αλλά νομίζω πως είναι χρήσιμες. Πιστεύω ότι η Κυβέρνηση πρέπει να εντοπίσει την προσπάθειά της στο να πετύχει κατά το δυνατόν άμεσα και πρακτικά αποτελέσματα. 'Εχουμε κουραστεί εμείς οι 'Ελληνες εν ονόματι του τέλειου, του ολοκληρωμένου να βλέπουμε να μη γίνεται τίποτα. 

Οι τραγικές πυρκαγιές που έγιναν φέτος στην περιοχή εδώ της Αττικής, 100% οφείλονται σε εμπρησμούς από ανθρώπους οι οποίοι ενδιαφέρονται για την ιδιοκτησία των περιοχών αυτών. Είναι βέβαιο 100% ότι κτίζονται καμμένες εκτάσεις, οι πρόσφατα καμμένες, κύριε Υπουργέ. Στη διάρκεια του χρόνου, μετά το 1993 κάηκαν και χτίστηκαν εκτάσεις. Δεν είστε σε θέση 100% να ελέγξετε τίποτε σήμερα ως Kυβέρνηση. 

'Οταν, λοιπόν, έχετε αυτήν την τραγωδία, όταν έχετε μια δασική υπηρεσία η οποία είναι βαθύτατα διαβρωμένη, έχετε τις πολεοδομικές υπηρεσίες οι οποίες είναι εξίσου διαβρωμένες, όταν έχετε αυτήν την τραγική κατάσταση που υπάρχει σήμερα και κινδυνεύει πλέον η Αττική, κινδυνεύει πλέον η Αθήνα, τουλάχιστον βοηθήστε, εν όψει του Κτηματολογίου το οποίο κάνετε, να προχωρήσετε γρήγορα στο να αντιμετωπίσετε αυτά τα προβλήματα που σας έθεσα. 

Δώστε άμεση προτεραιότητα στην Αθήνα. Προχωρήστε μέσα στα πλαίσια του γενικού σχεδίου σας για το Κτηματολόγιο, το δασολόγιο και λύστε, όσο μπορείτε πιο γρήγορα, τα ιδιοκτησιακά προβλήματα τα οποία είναι δυνατόν να λυθούν με το Σύνταγμα -έχετε ακόμη καιρό, άλλωστε το θέμα της αναθεωρήσεως θα επανέλθει, διότι εγώ τουλάχιστον θα φέρω το θέμα της βουλευτικής ασυλίας προς νέα συζήτηση στη Βουλή- αναθεωρείστε και το άρθρο του Συντάγματος για την ιδιοκτησία, ώστε να μπορέσει επιτέλους αυτό το κράτος και αυτός ο λαός να λυτρωθεί από μια κατάρα. 

Είναι κατάρα, κύριοι συνάδελφοι, το γεγονός ότι στην Ελλάδα σήμερα έχουμε ατέρμονες δίκες, είναι κατάρα το γεγονός ότι δεν έχουμε ασφάλεια της ιδιοκτησίας και προπαντός είναι κατάρα το γεγονός ότι ένα μεγάλο κομμάτι του ελληνικού λαού, ο αγροτικός πληθυσμός και ο κτηνοτροφικός πληθυσμός δεν έχει ιδιοκτησία και εξαρτάται από την καλή ή την κακή θέληση του οποιουδήποτε κρατικού λειτουργού, τιμίου ή διαβλητού. 

(Χειροκροτήματα από την πτέρυγα της Νέας Δημοκρατίας) 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, μου επιτρέπετε; 

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ, έχετε το λόγο. 

 

 

  

Σελίδα 259 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, κύριε Μητσοτάκη, παίρνω το λόγο γιατί με την ομιλία σας εκφράσατε αυτό που όλοι οι εισηγητές, όλων των κομμάτων είπαν για την επιτακτική ανάγκη επιτέλους να αποκτήσει η χώρα μας Εθνικό Κτηματολόγιο. 

Θέσατε όμως ορισμένα ερωτήματα που έχουν σχέση με την οριοθέτηση των δασών και με τους τίτλους ιδιοκτησίας των δασών και τη σχέση της δημόσιας περιουσίας, με την περιουσία των ιδιωτών. 

Το Εθνικό Κτηματολόγιο, θέλει να δώσει απαντήσεις ακριβώς σε όλα αυτά τα θέματα. Πιστεύουμε ότι αυτό το νομοσχέδιο δεν αποτελεί μόνο το θεσμικό πλαίσιο, όπου οριοθετούνται και κατοχυρώνονται τίτλοι ιδιοκτησίας και του ελληνικού δημοσίου, αλλά και των Ελλήνων πολιτών. Αυτό το νομοσχέδιο έρχεται, ως κορύφωση μιας προσπάθειας τεσσάρων ετών, διότι δεν γίνεται Εθνικό Κτηματολόγιο μόνο με αναφορές σε νόμους. 'Αλλωστε είναι γνωστό ότι στα εκατόν εβδομήντα περίπου χρόνια από τη σύσταση του νεοελληνικού κράτους, δόξα τω Θεώ, έχουν υπάρξει τέσσερις χιλιάδες νόμοι, διατάγματα και αποφάσεις, χωρίς να έχουμε Εθνικό Κτηματολόγιο. 

Αυτήν τη στιγμή, πέρα από τους δυο νόμους που μας έδωσαν τη δυνατότητα να προχωρήσουμε στο πρόγραμμα κατάρτισης του Εθνικού Κτηματολογίου, υπάρχει σε εξέλιξη αυτό καθ' αυτό το πρόγραμμα σε τετρακόσιους πενήντα περίπου δήμους και κοινότητες, που τα όριά τους καλύπτουν μια έκταση περίπου έντεκα εκατομμυρίων στρεμμάτων. 

'Εχουμε ως προτεραιότητες τις δύσκολες περιοχές, τις περιοχές που πρέπει να διασφαλισθεί και η δημόσια περιουσία, αλλά και να διασφαλιστούν οι ισορροπίες των οικοσυστημάτων. Μια απ' αυτές τις περιοχές είναι η Αττική, περίπου με τετρακόσιες χιλιάδες στρέμματα και τώρα στην εκπόνηση της επόμενης φάσης του Κτηματολογίου, η Αττική, η Χαλκιδική και μια σειρά από άλλες περιοχές θα έχουν τη μερίδα του λέοντος, όπως και η Θράκη, στην κατανομή και των πόρων αλλά και στην προώθηση... 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Τετρακόσιες χιλιάδες (400.000) στα δέκα εκατομμύρια (10.000.000) είναι 1/25. 'Επρεπε να είναι όλη η Αττική και η Χαλκιδική. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Δεν είναι δέκα εκατομμύρια (10.000.000). Είναι και άλλες περιοχές που εξ ίσου είναι σοβαρές ως προς τον κίνδυνο και γι' αυτό πρέπει να προληφθεί. Η μελέτη που κάναμε ήταν μελέτη που προέκυψε μετά από συνεργασία με το Τεχνικό Επιμελητήριο και με αντικειμενικά κριτήρια καθορίσαμε τις περιοχές τις υπό κτηματογράφηση. Δεν μπορεί να προχωρήσει το Κτηματολόγιο χωρίς την ταυτόχρονη εκπόνηση Δασολογίου. Αποτελεί προϋπόθεση το Δασολόγιο για την εξέλιξη, την ολοκλήρωση της κτηματογράφησης των περιοχών. 

ΕΥΑΓΓΕΛΟΣ ΑΠΟΣΤΟΛΟΥ: Παρακαλώ το λόγο, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Θα έλεγα, να προχωρήσουμε στον κατάλογο, αλλά εν πάση περιπτώσει, ορίστε, έχετε το λόγο. 

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, επειδή και ο Πρόεδρος κ. Μητσοτάκης έθεσε το θέμα της προστασίας των δασών και δασικών εκτάσεων και επειδή κάποια στιγμή πρέπει να λέμε τα πράγματα με το όνομά τους, εμείς συμφωνήσαμε επί της αρχής για το συγκεκριμένο νομοσχέδιο, γιατί πραγματικά θεωρούμε το Εθνικό Κτηματολόγιο ως απαραίτητο εργαλείο και για την ανάπτυξη της χώρας, για την προστασία της δημόσιας και δημοτικής περιουσίας, αλλά και κυρίως για τη διευκόλυνση των συναλλαγών. 

Αυτό όμως που πρέπει οπωσδήποτε να τονίσουμε, είναι η προχειρότητα και η αποσπασματικότητα με την οποία νομοθετεί η Κυβέρνηση. 

Δεν είναι δυνατόν, κύριε Πρόεδρε, εδώ και είκοσι μέρες να συζητάμε -πράγματι υπήρξε η σύμφωνη γνώμη του κυρίου Υπουργού για την εισαγωγή των άρθρων 5 και 6 του περίφημου νομοσχεδίου Τζουμάκα στο συγκεκριμένο νομοσχέδιο- και να έρχεται σήμερα ο κύριος Υπουργός και να λέει ότι, όταν τελειώσει η διαδικασία, θα προσθέσουμε τα συγκεκριμένα άρθρα. Επιτέλους, αυτή η Κυβέρνηση έχει ενιαία άποψη. 

Και θέλω να πω στον κύριο Υπουργό: Κύριε Υπουργέ, υπογράψατε το περίφημο κατάπτυστο νομοσχέδιο Τζουμάκα, που δεν είχε μόνο τα συγκεκριμένα άρθρα, είχε και τα υπόλοιπα άρθρα, τα οποία γνωρίζει ο ελληνικός λαός πώς λειτούργησαν το περασμένο καλοκαίρι. Γνωρίζει ο ελληνικός λαός ότι το συγκεκριμένο νομοσχέδιο ήλθε να επιβραβεύσει τους καταπατητές, τους εμπρηστές και επιπλέον να ανοίξει το δρόμο και για τους επίδοξους. Αυτό είναι ένα θέμα για το οποίο έχετε και σεις ευθύνη. 'Εχει ευθύνη όλη η Κυβέρνηση, κύριε Υπουργέ. Και θα πρέπει οπωσδήποτε να αναλάβετε τις σχετικές ευθύνες. Υπήρξε το περασμένο καλοκαίρι μια συμπεριφορά εκ μέρους του Υπουργού Γεωργίας. Επεδόθη σε ένα κυνήγι μαγισσών. Η Ελλάδα καιγόταν και ο κύριος Υπουργός, σε συνεργασία με τον Υπουργό Δημόσιας Τάξης επιδόθηκε σε κυνήγι μαγισσών. 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, δεν μιλάτε για θέματα που αφορούν αυτό το νομοσχέδιο, μιλάτε για τον απόντα Υπουργό Γεωργίας. Ελάτε στο θέμα. Κάνετε κοινοβουλευτικό έλεγχο τώρα. 

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, σας παρακαλώ, έχει άμεση σχέση. Δεν είναι δυνατόν να λειτουργούμε αποσπασματικά. Η Κυβέρνηση έχει ενιαία εμφάνιση και ενιαία ευθύνη. 

ΠΡΟΕΔΡΕΥΩΝ (Παναγιώτης Ν. Κρητικός): Δεν διαφωνούμε για το αδιαίρετο της ευθύνης. Αλλά εδώ αναφέρεσθε σε Υπουργούς οι οποίοι λείπουν, όχι σε εκείνους που είναι παρόντες. 

ΕΥΑΓΓΕΛΟΣ ΑΠΟΣΤΟΛΟΥ: Βεβαίως, επειδή υπήρξε εκ μέρους του κυρίου Υπουργού η μετάθεση για μετά την ολοκλήρωση της συζήτησης. 

Εγώ του έδωσα πριν από λίγο συγκεκριμένη τροπολογία, η οποία αναφέρεται στα συγκεκριμένα άρθρα και σε διασύνδεση με όλο το δασικό πρόβλημα της χώρας. Μπορεί τη συγκεκριμένη τροπολογία να τη δεχθεί και να μην υπεκφεύγει ότι "θα το δούμε" κλπ. Επιτέλους. Εμείς μπορούσαμε μέσα σε είκοσι μέρες να καταθέσουμε τροπολογία για το συγκεκριμένο θέμα, το Υπουργείο και ολόκληρος ο κρατικός μηχανισμός δεν μπορούσε να επιληφθεί του συγκεκριμένου θέματος και να έλθει σήμερα με συγκεκριμένη πρόταση; 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, παρακαλώ το λόγο. 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, παρακαλώ να μη γίνεται διάλογος. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Δεν μπορεί να μιλά για παρέμβαση ο κ. Αποστόλου με αυτόν τον τόνο. 

ΒΑΣΙΛΗΣ ΚΕΔΙΚΟΓΛΟΥ: Δεν έχει σχέση με σας, κύριε Υπουργέ. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): 'Εχει σχέση με το Εθνικό Κτηματολόγιο. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ μία σύντομη παρέμβαση, κύριε Υπουργέ, για να τελειώσουμε. Γι' αυτό παρακάλεσα τον κ. Αποστόλου να μην ασκούσε το δικαίωμα του, τόσο νωρίς. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είχαμε συζητήσει στη Διαρκή Επιτροπή σε πολύ καλό και θετικό κλίμα και το νομοσχέδιο για το Κτηματολόγιο, αλλά και την αναγκαιότητα της συσχέτισής του με το νομοσχέδιο για τα δάση, που είχε κατατεθεί και είχε αρχίσει να συζητείται. Και συμφωνήσαμε όλοι, με πρόταση των εισηγητών όλων των Κομμάτων τα άρθρα 5 και 6... 

ΓΕΩΡΓΙΟΣ ΤΡΥΦΩΝΙΔΗΣ: Πρόταση της Νέας Δημοκρατίας ήταν. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, 

 

 

  

Σελίδα 260 

Χωροταξίας και Δημοσίων 'Εργων): Επειδή δεν έχω τις σημειώσεις μου λέω όλοι. Να ενσωματωθούν στο νομοσχέδιο για Εθνικό Κτηματολόγιο τα άρθρα 5 και 6 που αφορούν την κατάρτιση των δασικών χαρτών και την εκπόνηση Δασολογίου. 

Είπαμε ότι αυτό είναι αναγκαίο, κράτησα μία επιφύλαξη γιατί έπρεπε να συνεννοηθώ με το συναρμόδιο Υπουργό Γεωργίας κ. Τζουμάκα και σας είπα σήμερα ότι αυτά τα άρθρα 5 και 6 θα ενσωματωθούν ως αυτοτελή άρθρα στο νομοσχέδιο. Αυτή είναι η απάντηση και είναι μία απάντηση καθαρή και πολύ θετική και προεκτείνει τους συλλογισμούς και τις προτάσεις που είχαν καταθέσει οι εισηγητές όλων των κομμάτων. Νομίζω, λοιπόν, ότι περιττεύει πια η συζήτηση γύρω από αυτό. 

ΠΡΟΕΔΡΕΥΩΝ (Παναγιώτης Ν. Κρητικός): Η κ. 'Αννα Ψαρούδα-Μπενάκη έχει το λόγο. 

ΑΝΝΑ ΜΠΕΝΑΚΗ-ΨΑΡΟΥΔΑ: Κύριοι συνάδελφοι, είναι πολύ σημαντικό το νομοσχέδιο που συζητάμε και είναι πολύ θετικό το γεγονός ότι βρίσκει την κατ' αρχήν επιδοκιμασία του μεγάλου μέρους της Βουλής. Επιπλέον είναι θετικό το γεγονός ότι από πλευράς Υπουργείου ΠΕ.ΧΩ.ΔΕ. υπάρχει διάθεση συνεργασίας και συμμόρφωσης με όποιες προτάσεις θεωρηθούν ότι είναι λογικές και προάγουν την αποτελεσματικότητα του νομοσχεδίου. 

Γι' αυτό άλλωστε θεωρώ ότι είναι επίσης πολύ θετικό το γεγονός, ότι δέχθηκε ο κύριος Υπουργός την ενσωμάτωση των άρθρων που θέτουν κάποια βάση για την κατοχύρωση της δασικής ιδιοκτησίας. 

Το ευαίσθητο σημείο του νομοσχεδίου αυτού και γενικά της όλης ρύθμισης είναι πράγματι το δημόσιο. Δεν είναι τόσο πολύ η διευκόλυνση των ιδιωτών και όλων των συναλλαγών γύρω από τα ακίνητα, όσο είναι το πώς θα εξασφαλίσουμε την περιουσία του δημοσίου και άλλων νομικών προσώπων ή άλλων φορέων που δεν έχουν τη δυνατότητα να προστατεύσουν την περιουσία τους άμεσα και αποτελεσματικά όπως την κάνει ο ιδιώτης. 

Θα διατυπώσω κάποιες απορίες που έχω, θα ακούσουμε τις απαντήσεις και θα κάνω και κάποιες σχετικές προτάσεις, οι οποίες προκαταβολικά λέω ότι μπορεί να οφείλονται στο γεγονός ότι δεν συμμετείχα στην επιτροπή που επεξεργάστηκε αυτό το νομοσχέδιο και επομένως διατυπώνονται από μία πρώτη ανάγνωση. 

'Ενα χαρακτηριστικό που δεν θεωρώ ότι βοηθά το όλο εγχείρημα και ξεκινά ήδη από το ν.2308 είναι ότι αποκλείεται το Υπουργείο Δικαιοσύνης από αυτήν την ιστορία. Είναι μία υπόθεση που την πήρε εξ ολοκλήρου το Υπουργείο Χωροταξίας, την εκτελεί με τα όργανά του -δεν λέω άσχημα- αλλά κατά κάποιο τρόπο το Υπουργείο Δικαιοσύνης έχει μπει στη γωνία και μαζί με αυτό και όλο το σώμα των υποθηκοφυλάκων και υποθηκοφυλακείων που στην πραγματικότητα αυτοί είναι που τηρούν και εξασφαλίζουν τη νομιμότητα με τα βιβλία των μεταγραφών, τα οποία δεν μπορούμε από τη μια στιγμή στην άλλη να τα βγάλουμε στην άκρη, διότι εκεί θεμελιώνεται το σύστημά μας και θα θεμελιώνεται για πολύ καιρό παρ' όλες τις προόδους που γίνονται. 

Θα ήθελα επίσης να τονίσω ότι σήμερα, έπειτα και από μία επιτυχή ρύθμιση που έγινε το 1993 με το ν. 2145 και δόθηκε ένας σημαντικός πόρος στα υποθηκοφυλακεία για τη μηχανοργάνωσή τους από το ΤΑΧΔΙΚ, έχει προχωρήσει πολύ η μηχανοργάνωση, τουλάχιστον των αμίσθων υποθηκοφυλακείων και επομένως μπορεί να χρησιμοποιηθεί αυτό το υλικό, όπως και οι άνθρωποι που υπάρχουν για να γίνει πιο αποτελεσματική αυτή η ρύθμιση. 

Στα άρθρα θα κάνω ορισμένες προτάσεις για παρεμβολή του Υπουργείου Δικαιοσύνης, γιατί δεν είναι δυνατόν όλες οι αποφάσεις που εκδίδονται -σημαντικές αποφάσεις- όπως παραδείγματος χάριν η απόφαση, πότε αρχίζει να ισχύει το Κτηματολόγιο, να εκδίδονται χωρίς τη σύμπραξη του Υπουργείου Δικαιοσύνης. 

'Εχω τώρα δύο βασικά ερωτήματα και κάποιες ανησυχίες: 

Η πρώτη μου ανησυχία αφορά τη βάση επί της οποίας στηρίζεται το οικοδόμημα αυτού του νομοσχεδίου και ολόκληρη η διαδικασία ολοκλήρωσης του Κτηματολογίου. Αυτή η βάση είναι οι πρώτες εγγραφές. Αυτό το νομοσχέδιο οικοδομείται και προβλέπει διαδικασίες που ξεκινούν από τις πρώτες εγγραφές, οι οποίες έχουν ολοκληρωθεί επί τη βάσει του νόμου 2308, δηλαδή, τις εγγραφές που έχουν περιληφθεί στους κτηματολογικούς πίνακες και μεταφέρονται στο Κτηματολόγιο. Είναι άραγε έγκυρες; 

Παρά τις ενστάσεις, τις εκδικάσεις στην πρωτοβάθμια επιτροπή, στη δευτεροβάθμια επιτροπή, η επιφύλαξή μου στηρίζεται στο ότι όλοι αυτοί οι έλεγχοι που έχουν γίνει μέχρι την πρώτη εγγραφή, από την οποία και πέρα θα εφαρμοστεί αυτό το νομοσχέδιο, στηρίζονται στις ενστάσεις των ενδιαφερομένων. 'Εγιναν π.χ. οι δηλώσεις. Και ξέρουμε την ψυχολογία, τέλος πάντων, που επικρατεί και η οποία δεν μας τιμά σε αυτήν τη χώρα, όπου κάποιος πάει να αρπάξει και ιδιοκτησίες που ανήκουν σε άλλους και ιδιαίτερα στο δημόσιο, για το οποίο έχουμε μιλήσει μέχρι στιγμής. Αναρτήθηκαν, λοιπόν, οι πίνακες με αυτές τις δηλώσεις και υποβλήθηκαν ενστάσεις από εκείνους οι οποίοι έχουν αντιρρήσεις. Τι γίνεται, όμως, με αυτούς που δεν πήραν είδηση για αυτήν την ανάρτηση και αυτές τις διαδικασίες; 'Ετσι οριστικοποιούνται μέχρις αυτού του σημείου και περιλαμβάνονται στα διαγράμματα και στους κτηματολογικούς πίνακες. 

Επιπλέον τα στοιχεία επί τη βάσει των οποίων νομίζω ότι δουλεύουν αυτές οι επιτροπές, είναι φωτοτυπίες και ανεπικύρωτα έγγραφα. Νομίζω ότι με το ν. 2308 επετράπη να χρησιμοποιούνται και μη επίσημα έγγραφα. Ακόμη σε αυτήν τη διαδικασία υποβάλλονται μόνο οι τίτλοι ιδιοκτησίας και δεν περιλαμβάνονται τα βάρη και οι διεκδικήσεις. 

Το προϊόν, λοιπόν, που βγαίνει από αυτήν τη διαδικασία του ν. 2308 είναι, μου φαίνεται, όχι 100% αξιόπιστο ακριβώς ένεκα της διαδικασίας την οποία σας περιέγραψα αυτήν τη στιγμή. 

Η πρότασή μου θα ήταν -και γυρίζω στο θέμα των υποθηκοφυλακείων και του Υπουργείου Δικαιοσύνης με το οποίο ξεκίνησα- πέρα από τον έλεγχο των ενστάσεων, που έχει γίνει στις επιτροπές, αυτά τα διαγράμματα που προέκυψαν βάσει των άρθρων 6, 7, 10 και 11 του ν. 2308 να υποβληθούν σε έλεγχο και από τους υποθηκοφύλακες. Δηλαδή, να γίνει ένας αυτεπάγγελτος έλεγχος της κατ'αρχήν ορθότητας των δηλώσεων, όχι εξαρτώμενος από την τυχόν ένσταση που θα υποβάλει κάποιος ο οποίος πήρε είδηση και υπέβαλε ένσταση, αλλά αυτεπαγγέλτως από τους υποθηκοφύλακες. Τα υποθηκοφυλάκεια έχουν τη δυνατότητα κατά τόπους αυτά τα διαγράμματα τα οριστικά του άρθρου 11 του ν. 2308, να τα ελέγξουν με τα μηχανογραφικά στοιχεία που έχουν και να προκύψει από αυτά ενδεχόμενη καταπάτηση άλλων εκτάσεων ιδιωτών ή του δημοσίου, καταπάτηση για την οποία δεν πήρε είδηση κανένας άλλος. 

Θα προτείνω, λοιπόν -θα το πω και όταν γίνει η σχετική συζήτηση, αλλά το λέω και τώρα- εκεί που περιλαμβάνονται τροποποιήσεις του ν. 2308, στο άρθρο 25, να εξεταστεί αυτή η προβληματική, την οποία εκθέτω, καθώς και το ενδεχόμενο -ίσως κάνω και εγώ μία συγκεκριμένη διατύπωση- αυτά τα στοιχεία που έχουν προκύψει από τον έλεγχο που έχει γίνει μέχρι τώρα να τεθούν και υπό τον έλεγχο των υποθηκοφυλακείων. 

Η δεύτερη παρατήρηση, που συνδέεται με την πρώτη, έχει σχέση με την έναρξη του Κτηματολογίου και την κατάργηση του συστήματος των μεταγραφών. Εδώ βλέπουμε, κύριοι συνάδελφοι, μια ασάφεια και αναφέρομαι στην παράγραφο 3 του άρθρου 1 για την έναρξη ισχύος του Κτηματολογίου. Εδώ ακριβώς νομίζω ότι πρέπει να αναμειχθεί μέσα και το Υπουργείο Δικαιοσύνης. Λέγει ότι από την έναρξη του Κτηματολογίου αντικαθίσταται το υφιστάμενο καθεστώς των μεταγραφών. Λέγει δε παρακάτω ότι αυτό συμβαίνει με αποφάσεις του Οργανισμού Κτηματολογίου αμέσως μετά την ολοκλήρωση των πρώτων εγγραφών. Δηλαδή τι θα γίνει; Μόλις περάσουν οι πρώτες εγγραφές, δηλαδή οι πίνακες, στο Κτηματολόγιο και αρχίσει να τρέχει η πενταετία και επταετία καταργούνται τα βιβλία μεταγραφών; Και τι θα γίνει στο μεσοδιάστημα εάν υπάρξουν πράξεις αλλαγής του ιδιοκτησια-

  

 

  

Σελίδα 261 

κού καθεστώτος; Δεν θα μεταγράφονται στα βιβλία μεταγραφών; 

Νομίζω, εάν έχω καταλάβει και συμβαίνει αυτό που υποψιάζομαι, ότι θα πρέπει στο ενδιάμεσο διάστημα, από τις πρώτες εγγραφές μέχρι την οριστικοποίηση, να ισχύουν παράλληλα το Κτηματολόγιο και τα βιβλία μεταγραφών, δηλαδή να γίνεται μια διπλή δουλειά για να έχουμε μία κατοχύρωση και σταδιακά να καταργούνται τα βιβλία μεταγραφών, όταν πλέον θα είναι ώριμες και πλήρεις και με τα βάρη και τις διεκδικήσεις οι εγγραφές στο Κτηματολόγιο, ώστε να έχουμε τουλάχιστον μια εξασφάλιση. Και τούτο γιατί φοβάμαι το χάος, τις αντιδικίες και τις δίκες που θα δημιουργηθούν στο μεταβατικό στάδιο μεταξύ συστήματος μεταγραφών και Εθνικού Κτηματολογίου. 

Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): O κ. Τσαφούλιας έχει το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Οπωσδήποτε με το νομοσχέδιο που εισάγει το Εθνικό Κτηματολόγιο συμφωνούμε διότι είναι μια προσπάθεια πολλών ετών. 'Ετσι μπαίνουμε σε ένα δρόμο για να κατοχυρωθεί πλήρως η αξία της έννοιας των δημόσιων και ιδιωτικών εκτάσεων. Συμφωνούμε με τις απόψεις που έχει κάνει για το Εθνικό Κτηματολόγιο η ολομέλεια των Προέδρων των Δικηγορικών Συλλόγων της Ελλάδος. Συμφωνούμε ότι όλες αυτές οι παρατηρήσεις οι οποίες περιέρχονται στο έγγραφο αυτό, το οποίο ανεγνώσθη και το οποίο γνωρίζει ο κύριος Υπουργός, είναι κρίσιμες και βασικές και οπωσδήποτε απαραίτητες και ωφέλιμες κατά τη λειτουργία της σκέψης για την αντιμετώπιση του προβλήματος του εθνικού κτηματολογίου. Πιστεύουμε ότι το πνεύμα και το περιεχόμενο που περιέχεται στο έγγραφο της ολομέλειας των Προέδρων των Δικηγορικών Συλλόγων της Ελλάδος θα ανταποκριθεί και στη διόρθωση και προσαρμογή των σχετικών διατάξεων του νομοσχεδίου ώστε να υπάρξει με μια πλήρη ομοφωνία όλου του Κοινοβουλίου εκείνο το οποίο αντικειμενικά αξιολογείται ως ορθόν. 

Πράγματι μέσα σε αυτήν την καταστροφή που μέχρι τώρα υπήρξε λόγω ελλείψεως κτηματολογίου και δασολογίου, δεν υπάρχει κανείς που να μην θέλει να αποδώσει ευθύνες και στο παρελθόν. Πλην όμως, επειδή το παρελθόν απήλθε, σήμερα συζητούμε για το παρόν και πιστεύουμε ότι στην κατ' άρθρον συζήτηση θα ανταποκριθεί η κυβέρνηση στις αξιώσεις της αντικειμενικής εκτίμησης των πραγμάτων για την προστασία των δασικών εκτάσεων και για τη δημιουργία και εφαρμογή του κτηματολογίου όπως πράγματι στις διαστάσεις του πρέπει να γίνει και όχι όπως ακριβώς αναφέρονται σε ορισμένες διατάξεις του νόμου. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σπυριούνης έχει το λόγο. 

ΚΥΡΙΑΚΟΣ ΣΠΥΡΙΟΥΝΗΣ: Κυρίες και κύριοι συνάδελφοι, συζητούμε σήμερα ένα σπουδαίο νομοσχέδιο, ένα συμπληρωματικό ή ολοκληρωτικό νομοσχέδιο με την έννοια ότι έρχεται να συμπληρώσει τις διαδικασίες που έχουν σχεδιαστεί για την ολοκλήρωση αυτής της μεγάλης προσπάθειας συντάξεως του κτηματολογίου μετά τον ν.2308/95, με τον οποίο νόμο προεβλέφθη η γνωστή διαδικασία κτηματογράφησης, η οποία με την ολοκλήρωσή της ανοίγει το δρόμο για τη δεύτερη φάση, την ολοκλήρωση δηλαδή της προσπάθειας, τη σύνταξη του κτηματολογίου. 

Η ιστορία είναι θλιβερή. Από το 1836, έχετε δίκιο, κύριε Υπουργέ, που έγινε η πρώτη προσπάθεια, από τότε μέχρι σήμερα -και είναι ενδεικτική της θλιβερής τροχιάς που ακολούθησε η συγκεκριμένη προσπάθεια, με την αναφορά που γίνεται στην εισηγητική έκθεση ότι τέσσερεις χιλιάδες νόμοι, διατάγματα και υπουργικές αποφάσεις συναφείς προς το θέμα εκδόθηκαν μέχρι το 1993. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

Το ΠΑ.ΣΟ.Κ. το 1993 με βαθειά συνείδηση της σπουδαιότητας του συγκεκριμένου θέματος το ενέταξε στο πρόγραμμα πρωταρχικών προτεραιοτήτων για τη σύνταξη Εθνικού Κτηματολογίου. Στη συνέχεια, ενέταξε τη συναφή δαπάνη στο δεύτερο Κοινοτικό Πλαίσιο Στήριξης. Εξέδωσε το 1995 τον ν.2308 με τον οποίο άρχιζε η διαδικασία κτηματογράφησης για τη δημιουργία Εθνικού Κτηματολογίου. Tαυτοχρόνως, προσπάθησε και ήρθε σε συμφωνία με την Ευρωπαϊκή 'Ενωση για την ένταξη, την εξασφάλιση δηλαδή της σχετικής δαπάνης στο ποσό των τριακοσίων εξήντα δισεκατομμυρίων (360.000.000.000) δραχμών. Σήμερα πού βρίσκεται η πορεία του ν. 2308; 'Εχουμε πετύχει χαρακτηριστικές προωθήσεις των επιδιώξεων του ν. 2308. Σε περισσότερους, αν θυμάμαι καλά, από τριακόσιους εξήντα δήμους και κοινότητες έχουν γίνει μελέτες, προωθούνται οι εργασίες, προωθείται η υλοποίηση του ν.2308. Είναι σε λειτουργία το πιλοτικό ένα και πιλοτικό δύο προγράμματα, με χρονικό ορίζοντα το πρώτο είκοσι τρείς με τριάντα έξι μήνες, το δεύτερο σε είκοσι τέσσερις μήνες. Είναι αυτές επιτεύξεις. Βρίσκονται στην πορεία τα σχετικά προγράμματα προς ολοκλήρωση. Είναι μια προσπάθεια η οποία στηρίζεται με την αποφασιστικότητα του Υ.ΠΕ.ΧΩ.Δ.Ε., με τη θέληση της Κυβέρνησης να καλυφθεί αυτό το μεγάλο κενό της εθνικής μας ζωής, το Εθνικό Κτηματολόγιο. Η σημασία του είναι πολλαπλώς φανερή. Εξασφαλίζει βασικό αναπτυξιακό παράγοντα, εξασφαλίζει την προστασία οικοσυστημάτων, την προστασία του περιβάλλοντος, την οφειλομένη προστασία της οικονομίας, ιδιωτικής και δημόσιας. Είναι πολλαπλή η σημασία, είναι πολλαπλά τα οφέλη που πηγάζουν από ένα ολοκληρωμένο Εθνικό Κτηματολόγιο. 

Τι πορεία ακολουθεί η προοπτική της όλης προσπάθειας; Αρχικά επιδιώκεται η ολοκλήρωση των σχεδιασμένων προγραμμάτων. 'Οταν ολοκληρωθούν τα προγράμματα του ν. 2308, θα έχουμε τη διαδικασία των εγγραφών. 'Οταν ολοκληρωθεί η διαδικασία των εγγραφών, θα έχουμε μέσα στα προγράμματα εννοώ και τη συγκρότηση των κτηματολογικών γραφείων. Το θεωρώ ενιαίο. 

'Οταν γίνει αυτό, πραγμάτωση προγραμμάτων, συγκρότηση των κτηματολογικών γραφείων, τότε θα έχουμε τις αρχικές εγγραφές. Και στη συνέχεια, θα μπούμε στο χώρο της λειτουργίας του κτηματολογίου. Αφού προηγηθεί ένα μεταβατικό στάδιο, που θα έχουμε την παράλληλη λειτουργία του μέχρι σήμερα ισχύοντος συστήματος μεταγραφών υποθηκών (υποθηκοφυλακεία), αφού ολοκληρωθούν όλες οι διαδικασίες, μέσα από τις προθεσμίες που τίθενται, τις αμφισβητήσεις, τις ενστάσεις που θα υποβληθούν, αφού θα ξεκαθαρίσει όλο το σύστημα και θα έχουν εξοικειωθεί προς το νέο σύστημα όλοι οι ασχολούμενοι φορείς που μέχρι σήμερα συνιστούν το κεφάλαιο της ιδιοκτησίας, μέσα από μια εξασφαλισμένη δημοσιότητα της όλης διαδικασίας, θα μπούμε στη λειτουργία του αμιγούς συστήματος. Θα έχουμε πλέον το κτηματολόγιο. 

Με το συγκεκριμένο νομοσχέδιο έρχεται τώρα το Υπουργείο να συμπληρώσει, να θεσμοθετήσει την παραπέρα διαδικασία. Γιατί είναι απαραίτητοι όροι, το θεσμικό, το επιστημονικό και το οικονομικό, που πρέπει να συντρέξουν την όλη προσπάθεια. Είναι οι βασικοί παράγοντες. 'Ετσι θα μπορέσει ο τρίποδας αυτών των προϋποθέσεων να θεμελιώσει, να στηρίξει και να εξασφαλίσει τη λειτουργία του Εθνικού Κτηματολογίου. 'Ερχεται, λοιπόν, το παρόν νομοσχέδιο να συμπληρώσει τη δεύτερη σχεδιασμένη φάση του συνόλου των εργασιών, για να καταλήξουμε στον εθνικό στόχο. 

Το συγκεκριμένο νομοσχέδιο αποτελείται από επτά κεφάλαια και είκοσι επτά, με το ακροτελεύτιο, άρθρα. 

(Θόρυβος στην Αίθουσα - Κωδωνοκρουσίες) 

Δεν με ενοχλεί που δεν με παρακολουθούν, κύριε Πρόεδρε. Υπάρχουν και άλλες εργασίες. Αλλά με ενοχλούν οι φωνές. 

ΠΡΟΕΔΡΕΥΩΝ (Νικόλαος Κατσαρός): 'Οπως είδατε, ενοχλούν και εμένα και προσπάθησα να τις σταματήσω. 

ΚΥΡΙΑΚΟΣ ΣΠΥΡΙΟΥΝΗΣ: Ευχαριστώ, κύριε Πρόεδρε. 

Το πρώτο κεφάλαιο περιλαμβάνει τα άρθρα 1 έως και 5, γενικές διατάξεις από ορισμούς, μέχρι ειδικότερα σημεία που ενδιαφέρουν αυτό το κεφάλαιο. 

Το δεύτερο κεφάλαιο είναι τα άρθρα 6 μέχρι και 9, που αναφέρονται στις αρχικές εγγραφές στα κτηματολογικά βιβλία. 

Το τρίτο κεφάλαιο περιλαμβάνει τα άρθρα 10 έως και 13 και αναφέρεται στο περιεχόμενο των κτηματολογικών βιβλίων, 

  


 

  

Σελίδα 262 

τα έννομα αποτελέσματα που παράγουν και όλα τα γνωστά και αναφερόμενα στο αντίστοιχο τρίτο κεφάλαιο θέματα. 

Το τέταρτο κεφάλαιο περιλαμβάνει τα άρθρα 14 έως και 16 και αναφέρεται στη διαδικασία των εγγραφών: αρχικές εγγραφές, αμφισβητήσεις, κλπ. 

Το πέμπτο κεφάλαιο είναι τα άρθρα 17 έως και 20 και είναι οι διορθώσεις. Διορθώσεις από δικαστικές αμφισβητήσεις, διορθώσεις από προφανή σφάλματα και διορθώσεις που επιβάλλονται από τις λοιπές δυνατόν να προκύψουν περιπτώσεις. 

Το έκτο κεφάλαιο περιλαμβάνει τα άρθρα 21 και 22 και αναφέρεται στη δημοσιότητα των στοιχείων που περιλαμβάνονται στο κτηματολόγιο. Ο καθένας θα μπορεί να προσφύγει και να ζητήσει, με μία αίτησή του, να του καταστούν γνωστά στοιχεία, να του δοθούν πιστοποιητικά, βεβαιώσεις και ό,τι άλλο χρειάζεται από τα περιεχόμενα στα κτηματολογικά βιβλία. 

Και το έβδομο κεφάλαιο, που είναι τα άρθρα 23 μέχρι 27 με το ακροτελεύτιο, περιλαμβάνει διάφορες μεταβατικές διατάξεις. 

Κύριε Υπουργέ, να μείνετε με τη συνείδηση ότι η προσπάθεια του Κτηματολογίου αποτελεί εθνική προσπάθεια και πρέπει να τη συντρέξετε με όλη την αποφασιστικότητα, με όλη την ευαισθησία που επιβάλλει η σπουδαιότητα αυτού του κεφαλαίου. 

Δεν χρειάζεται να πω ότι οι φωτιές είναι μια έκφραση αυτού του εθνικού ελλείμματος. Και δεν χρειάζεται να πω ότι οι περιπλοκές των περιπεπλεγμένων περιπλοκών, οι περικλοπές στον κύβο που διαμορφώνουν οι αόριστες έννοιες, τι είναι δάσος, τι είναι δασική έκταση, τι είναι χρησικτησία, με όλο αυτόν τον αγώνα που γίνεται, σύγκρουσης μεταξύ κράτους και ιδιωτών, μεταξύ ιδιωτών, μεταξύ ιδιωτών και δικαιοσύνης και όλα αυτά τα θλιβερά φαινόμενα είναι προϊόντα αυτού του ελλείμματος. 

Η σπουδαιότητα, σεβαστοί μου συνάδελφοι, που περικλείει και εκπέμπει το παρόν νομοσχέδιο επιβάλλει, όπως εξάλλου έχουμε πει όλοι μας, οι καιροί και οι συνθήκες επιβάλλουν ομοίως, να βγει το νομοσχέδιο από εδώ με τη μεγαλύτερη αρτιότητα. Και θα έχει τη μεγαλύτερη αρτιότητα αν κάνουμε όλοι έναν καλοπροαίρετο διάλογο και αν από την πλευρά του Υπουργείου υπάρχει η επιβαλλόμενη συναίνεση. 

Ψηφίζω επί της αρχής το νομοσχέδιο. Ευχαριστώ. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Νικόλαος Κατσαρός): Ο κ. Ζαφειρόπουλος έχει το λόγο. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, κυρία και κύριοι συνάδελφοι, ανεβαίνω στο Βήμα για να μιλήσω γι'αυτό το νομοσχέδιο. Γνωρίζω ότι έχουν γίνει πολλές παρατηρήσεις και από έγκριτους νομικούς και από καθηγητές πανεπιστημίου όπως και από τεχνικούς. 'Εχω ακούσει απόψεις και σκέψεις πάνω σ'αυτό. 

Εγώ δεν στρέφομαι σ' αυτό καθ' εαυτό το κείμενο του νομοσχεδίου το οποίο είναι περισσότερο νομικού χαρακτήρα, κύριε Υπουργέ, παρά τεχνικού χαρακτήρα. Προσπαθεί μάλλον στις τεχνικές προϋποθέσεις που θέσατε με το ν. 2308 να προσαρμόσει πλέον τη νομική ταυτότητα του ακινήτου και του προσώπου στο οποίο ανήκει. 

Θα πρέπει να δώσετε μεγάλη προσοχή στις παρατηρήσεις που έγιναν σε δύο τρία θέματα νομικής φύσεως από την Επιστημονική Επιτροπή της Βουλής. 'Εχετε έγκριτους νομικούς στην επιτροπή όπως είναι ο καθηγητής ο κ. Δωρής και άλλοι και νομίζω ότι αυτά θα εξαλειφθούν στην πορεία και κατά τη συζήτηση. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Οι περισσότερες επισημάνσεις της Επιστημονικής Επιτροπής έχουν ενσωματωθεί. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Εκείνο όμως το οποίο με προβληματίζει, κύριε Υπουργέ, είναι το εξής: Η δήλωση του δικαιούχου. Είναι η βάση του ν. 2308. Η βάση αυτή θέλει τη δημιουργία του Κτηματολογίου -σ' αυτό συμφωνούμε απόλυτα όλοι μας- αλλά θέλει και την αναδιαμόρφωση της δημοσιότητας των εμπραγμάτων δικαιωμάτων, αν δεν απατώμαι. Δηλαδή να δημοσιοποιήσουμε πλέον το εμπράγματο δικαίωμα. 

Το παρόν νομοσχέδιο έχει ως αντικείμενο την πρώτη εγγραφή και την οριστική εκκαθάριση των ιδιοκτησιακών σχέσεων. Εάν είναι αυτό, κύριε Υπουργέ, δεν θα το πετύχουμε. Σας εξήγησε ο Πρόεδρος ο κ. Μητσοτάκης το γιατί δε θα το πετύχουμε. Σας είπε η κ. Μπενάκη κάποια πράγματα. Εγώ είχα μία ευρύτατη συζήτηση με την κ. Μπενάκη γιατί ούτε η ιδία ούτε εγώ συμμετείχαμε στην επιτροπή του ΥΠΕΧΩΔΕ. Αμέσως λοιπόν είπαμε όλοι οι νομικοί -εμείς ανήκουμε στην ΟΚΕ Δικαιοσύνης του κόμματός μας- ότι έπρεπε συναρμόδιο Υπουργείο να είναι το Υπουργείο Δικαιοσύνης. Γιατί το λέμε αυτό; 

Απλά, κύριε Υπουργέ, θα κάνω τις προτάσεις μου. Με τη δήλωση του δικαιούχου αρχίζει μία διαδικασία. 'Αλλοι κατέθεσαν τίτλους επικυρωμένους, άλλοι κατέθεσαν ανεπικύρωτους. Θα ζητήσει η επιτροπή επικυρωμένους τίτλους και όχι απλές φωτοτυπίες, θα αναρτίσει τους πίνακες κλπ. Υποθέστε ότι εγώ πάω στο Νταού Πεντέλης και κάνω μία δήλωση ότι διακατέχω χίλια στρέμματα και σας προσκομίζω ένα από αυτά τα συμβόλαια, που πολλές φορές όταν διακατέχω και διεκδικώ κοινοποιώ δήθεν σε συνδικαιούχους ή σε όμορους συνιδιοκτήτες, οι οποίοι έχουν αποβιώσει. 

'Επρεπε να προσέξετε καλά, κύριε Υπουργέ, την πολύ ορθή παρατήρηση του Προέδρου κ. Μητσοτάκη. 'Επρεπε να αρχίσετε από την Αττική, τη Χαλκιδική και την Εύβοια. Είναι ίσως τα ωραιότερα μέρη της Ελλάδας. Θα πω και την ορεινή Ηλεία -για να ικανοποιηθούν και ορισμένοι- όπου υπάρχουν πανέμορφα δάση. 

ΡΟΔΟΥΛΑ ΖΗΣΗ: Η Μαγνησία και το Πήλιο έχουν τόσα προβλήματα. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Και το Πήλιο. 

ΠΡΟΕΔΡΕΥΩΝ (Νικόλαος Κατσαρός): Δικαίως διαμαρτύρεται η κυρία συνάδελφος. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Υπουργέ, αν ανατρέξετε στο Υποθηκοφυλακείο ή στο Πρωτοδικείο Αθηνών, θα δείτε ότι τα σχέδια του Βουτζά έχουν αναδιπλωθεί δέκα φορές. Σας πληροφορώ ότι ήδη έχω κάνει παρέμβαση με κάποιο συνάδελφό μου που είναι στο Κορωπί, διότι έχουν ξεκινήσει κάποιοι "έξυπνοι" 'Ελληνες το εξής: Είχαν δέκα στρέμματα, έβλεπαν όμως ότι τα όμορα κτήματα ήταν πολύ άγρια, δεν υπήρχαν δηλαδή προϋποθέσεις λειτουργίας των κανόνων που θέλει η νομική επιστήμη, όπως είναι η διακατοχική πράξη, η σπορά, ο θερισμός, η εκκαθάριση του λιβαδιού και έχουν κάνει δηλώσεις εκατό στρεμμάτων, διότι συμπεριλαμβάνουν για παράδειγμα το δικό μου και το δικό σας. 

Παίρνοντας δημοσιότητα το Κτηματολόγιο, άρχισαν μερικοί να ψάχνουν να βρουν τα στρέμματά τους και βρίσκουν να τα διακατέχω εγώ, να έχω κάνει εγώ τη δήλωση, να έχω κάνει περίφραξη, να έχω κάνει καλλιέργειες. 'Οπως είπα και στους κυρίους καθηγητές, στο Ειρηνοδικείο Κρωπίας και Παιανίας θα δείτε πάρα πολλές αιτήσεις ασφαλιστικών μέτρων περί νομής, οι οποίες έχουν εγερθεί με αυτόν τον τρόπο. 

Διερωτώμαι τώρα: Πώς θα γίνει η οριστική εκκαθάριση αυτών των ιδιοκτησιακών σχέσεων; Κύριε Υπουργέ, το λέω με όλην τη καλή θέληση, όπως και η κ. Μπενάκη που έκανε την πρόταση και ο εισηγητής μας που σας έκανε την πρόταση, αλλά όχι ολοκληρωμένη: Εφόσον οι τεχνικές σας υπηρεσίες, η επιτροπή Κτηματολογίου συνέταξε αυτούς τους πίνακες με τη δήλωση του δικαιούχου, αναρτώνται οι πίνακες, δεν υποβάλλονται ενστάσεις. Αναρτώνται σε δεύτερο στάδιο, δεν υποβάλλονται ενστάσεις και αν υποβάλλονται κάποιες ενστάσεις κρίνονται μερικώς. Από πού θα μάθουν αυτοί οι δικαιούχοι τι έχει δηλώσει ο διπλανός τους ή ο παραπέρα από αυτούς; Από τη δημοσιότητα, όπως λέτε; Βλέπετε ότι δεν έχουν στέρξει πάρα πολλοί -και ακόμα που είπατε ότι στην τάδε περιοχή υπάρχουν αυτές οι ημερομηνίες- να έρθουν να σας κάνουν δηλώσεις. Νομίζω ότι θα υπάρξει μεγάλο κενό. 

Μήπως θα έπρεπε, με όλο αυτό το υλικό, να σχηματίσετε στα κατά τόπους υποθηκοφυλακεία επιτροπές, για να τα ενισχύσετε; Θέλετε να υπάρξουν ιδιωτικές εταιρείες; Να 

  

 

  

Σελίδα 263 

υπάρξουν ιδιωτικές εταιρείες, με έμπειρους νομικούς και ερευνητές για να ερευνήσουν αυτές τις δηλώσεις των δικαιούχων και να δούμε αν προσαρμόζονται στα βιβλία μεταγραφών τους. 

Υπάρχει και μία άλλη πρόταση. Να τα κάνετε κατά περιφέρειες, αν όχι κατά νομούς. Στις περιφέρειες μπορούν να υπάρχουν τοπογραφικά διαγράμματα, μπορεί να είναι ορισμένες οι ιδιοκτησίες μετά από αλλεπάλληλες πράξεις που έχουν γίνει, όπως είναι οι αναδασμοί, όπως πολύ σωστά σας είπε ο κ. Μητσοτάκης. Στην Αιτωλοακαρνανία δίπλα στην παραποτάμια περιοχή του Αχελώου έχουν γίνει αναδασμοί. Ποιος είναι αυτός που θα αμφισβητήσει την ιδιοκτησία; 

Είναι ορισμένα θέματα που μπορείτε να τα λύσετε από τα υποθηκοφυλακεία, ώστε να τελειώσουμε γρηγορότερα και νομίζω ότι δεν θα υπάρξει πρόβλημα για την αποσβεστική πενταετία της παραγραφής και την έγερση της αγωγής, ούτε θα υπάρξουν πάρα πολλές αμφισβητήσεις. 

Αυτό θα διευκολύνει την όλη εργασία σας. Αυτό το στόχο που έχει η Κυβέρνηση, μας τον χρηματοδοτεί η Ευρωπαϊκή 'Ενωση με τα τρία αλλεπάλληλα πακέτα της. Αυτά τα χρήματα να μην πηγαίνουν στον αέρα όλο για μελέτες, αλλά να πάνε και επί της ουσίας. Η ουσία είναι η ταυτότητα του κτήματος, το οποίο θα προσδιορίσετε, ο αδιαφιλονίκητος τίτλος τον οποίο θα έχω. Διότι στη χώρα μας από το 1947 ένα τμήμα της ελληνικής επικράτειας τα δωδεκάνησα είχαν Κτηματολόγιο. 

Κύριε Υπουργέ, είστε λίγο νέος. Τότε θα ήσασταν πολύ παιδί ίσως. Αλλά να απευθυνθείτε στους κυρίους καθηγητές, οι οποίοι είναι κάπως νεότεροι από εμένα, για να σας θυμίσουν το σκάνδαλο της Δωδεκανήσου με το κτηματολόγιο. Και δικαστές είχαν διωχθεί και δικηγόροι είχαν διωχθεί. Εδώ είναι και ο κ. Καραμάριος που ξέρει καλά τα πράγματα. Είχαν διωχθεί όσα αναδιπλωνόντουσαν και οι κτηματολογικοί πίνακες και οι αριθμοί των κτηματολογίων. Είχαμε πέντε και έξι ιδιοκτήτες στο ίδιο νούμερο του κτήματος. 

Κύριε Υπουργέ, επειδή διακρίνει όλους μας εδώ στη Βουλή η ειλικρίνεια επάνω σ' αυτό το θέμα και για να τελειώνουμε μια και καλή, σας λέω τούτο: Μελετήστε αυτήν την πρόταση, είναι καιρός ακόμα. Μπορούμε να τα στείλουμε στα υποθηκοφυλακεία. Μπορείτε να τα αναθέσετε σε εταιρείες, τις οποίες θα ανακατανείμετε στην Ελλάδα κατά τόπους κλπ. με ειδικούς επιστήμονες και ανθρώπους, ιδίως δικηγόρους, οι οποίοι είναι στις έδρες. 

Ξέρετε ποιοι είναι οι καλύτεροι δικηγόροι των ερευνών, κύριε Υπουργέ; Θα σας το πουν οι νομικοί της επιτροπής σας. Οι δικηγόροι των τραπεζών. Οι δικηγόροι της Κτηματικής Τράπεζας, της Εθνικής Τράπεζας κλπ., ξεκινάνε από τις έρευνες από τα υποθηκοφυλακεία. Είναι άσσοι πάνω σ' αυτό το θέμα. Μπορείτε, λοιπόν, με αυτούς να κάνετε μία σύμβαση έργου, να τους αναθέσετε έργο πάνω σ' αυτό και να σας δώσουν πραγματικά καθαρό έργο, το οποίο θα στοχεύει και θα εξυπηρετεί τη μεγάλη αυτή ανάγκη που έχει η Ελλάδα, το Εθνικό Κτηματολόγιο. 

Σας ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Γεωργόπουλος έχει το λόγο. 

ΔΗΜΗΤΡΙΟΣ ΓΕΩΡΓΟΠΟΥΛΟΣ: Κύριε Πρόεδρε, κύριοι συνάδελφοι, αποτελεί αντικειμενική διαπίστωση ότι η θέσπιση Εθνικού Κτηματολογίου αποτελεί εθνική αναγκαιότητα. Δεν είναι δυνατόν να αμφισβητηθεί η αναγκαιότητα αυτού του σοβαρού σχεδίου νόμου το οποίο συζητείται απόψε στην Ολομέλεια. 

Το συζητούμενο σχέδιο νόμου αναμφίβολα προσεγγίζει κατά τρόπο ολοκληρωμένο το μεγάλο θέμα, το οποίο προσπαθεί να επιλύσει και να δημιουργήσει τους όρους και τις προϋποθέσεις εις τρόπον ώστε να εξαφανιστεί το φαινόμενο της πανσπερμίας, της σύγχυσης, το οποίο κυριολεκτικά οδηγεί σε τέλμα. 

Το συζητούμενο σχέδιο νόμου κατά την άποψή μου, τονίσθηκε άλλωστε και περιληπτικά το επαναλαμβάνω, αποτελεί θεμέλιο διασφάλισης ιδιοκτησιών, ανάπτυξης και προστασίας οικοσυστημάτων. Συνδέεται άμεσα με αποκέντρωση, με οργάνωση, με άσκηση αγροτικής πολιτικής, με χάραξη οικιστικής πολιτικής. 

Διατυπώθηκαν διάφορες απόψεις. Είναι όλες σεβαστές. Το ζήτημα είναι εάν προσεγγίζουν και σε ποιο βαθμό την πραγματικότητα πάνω στο συζητούμενο σοβαρό σχέδιο νόμου. Διατυπώθηκε για παράδειγμα η άποψη ότι ένα στοιχείο αντικειμενικό το οποίο μπορεί να προσεγγίσει και να επιλύσει κατά τρόπο ολοκληρωμένο το ζήτημα, είναι οι αεροφωτογραφίες. Θα μου επιτραπεί σε αυτό το σημείο να τονίσω και να υπογραμμίσω ότι εάν πρόκειται για αεροφωτογραφίες άλλων δεκαετιών, υπάρχει θέμα. Εάν πρόκειται για αεροφωτογραφίες σχετικά πρόσφατες, το θέμα είναι συζητήσιμο. Ενδεικτικά αναφέρω το εξής παράδειγμα: Αν πρόκειται για αεροφωτογραφίες του 1945 ασφαλώς αποτυπώνουν και εκείνες εκείνο το οποίο είχαν μπροστά τους προκειμένου να το αποτυπώσουν. 

'Ομως εκείνη η περίοδος ήταν μία ανώμαλη πολιτική περίοδος για τον τόπο και ένα μέρος του πληθυσμού απουσίαζε από τις ιδιοκτησίες του. Και βεβαίως οι αεροφωτογραφίες είναι γνήσιες. Αλλά δεν είναι δυνατόν να αποτυπώσουν την πραγματικότητα των καλλιεργουμένων εκτάσεων, λόγω άλλων απρόβλεπτων σημαντικών γεγονότων. 

Τονίστηκε και υπογραμμίστηκε ότι η ψήφιση του συζητουμένου νομοσχεδίου δημιουργεί ένα τρόμο, τρόμο για τη διασφάλιση της δημόσιας περιουσίας. Θα μου επιτραπεί σ'αυτό το σημείο να τονίσω και να υπογραμμίσω ότι το ακριβώς αντίθετο συμβαίνει. Αυτή η πανσπερμία, αυτή η σύγχυση, αυτό το τέλμα δεν είναι δυνατόν να συνεχιστεί. Αυτή η σύγχυση, αυτή η πανσπερμία και αυτό το τέλμα είναι δυνατόν να αντιμετωπιστεί μόνο με ολοκληρωμένο και συγκροτημένο νομοσχέδιο, όπως ακριβώς είναι αυτό που συζητείται απόψε στην αίθουσα της Εθνικής Αντιπροσωπείας. 

Κατά συνέπεια, η άποψη που διατυπώθηκε ασφαλώς δεν με βρίσκει σύμφωνο. Και γνωρίζουν οι νομικοί ότι λόγω της έλλειψης του κτηματολογίου πολλές φορές έχουμε βρεθεί μάρτυρες πολλών γεγονότων. Οι συνάδελφοι δικηγόροι διαπιστώνουν πραγματικά σε σταθερή βάση μεγάλο αριθμών δικών, με τη σταθερή και μόνιμη κατηγορία των εμπρησμών εξ αμελείας. Βεβαίως υπάρχουν περιπτώσεις που είναι δυνατόν ο μέσος άνθρωπος να υποπέσει στο σφάλμα της αμέλειας. Αλλά ένα σημαντικό κομμάτι από αυτές δεν είναι αμέλεια. Επενδύονται με τη μορφή της αμέλειας. Και το φαινόμενο αυτό παρατηρείται πολλές φορές σε όμορους ιδιοκτήτες δημοσίων εκτάσεων. Δεν είναι δυνατόν κανένας να μη διερευνήσει και να μη διεισδύσει στο βάθος και στην πραγματική έκταση του όλου ζητήματος. 

Τονίστηκε από προηγούμενους συναδέλφους -και συμφωνώ με την άποψη- ότι η ανυπαρξία κτηματολογίου κυριολεκτικά δίνει τη δυνατότητα στην έκρηξη των πυρκαγιών όπως γίνεται τα τελευταία χρόνια στην περίοδο που ζούμε και μάλιστα με σύγχρονους τεχνικούς τρόπους. Επιτέλους πρέπει να υπάρξει κτηματολόγιο. Και πολύ ορθά και πολύ τεκμηριωμένα και ολοκληρωμένα, το συζητούμενο σχέδιο νόμου αντιμετωπίζει αυτό το τεράστιο και μεγάλο θέμα, το οποίο είναι ένα από τα θέματα κατά την άποψή μου κυριολεκτικά πρώτης εθνικής προτεραιότητας. Σας ευχαριστώ πολύ. 

ΠΡΟΕΔΡΕΥΩΝ (Νικόλαος Κατσαρός): Ο κ. Στάθης έχει το λόγο. 

ΘΕΟΔΩΡΟΣ ΣΤΑΘΗΣ: Κύριε Πρόεδρε, το νομοσχέδιο έρχεται αυτήν τη στιγμή στη Βουλή για ψήφιση. Παρατηρώ ότι υπάρχει μία γενική συμφωνία των κομμάτων να το ψηφίσουν επί της αρχής. Αυτό είναι θετικό. Σημαίνει ότι η ηγεσία του Υπουργείου με την επιτροπή έκαναν τη σωστή δουλειά, ώστε να υπάρξει η ευρύτερη αποδοχή του. Είναι ένα πολύ σημαντικό νομοσχέδιο και χρειάζεται τη στήριξη όλων των πολιτικών δυνάμεων της χώρας μας, για να πετύχουμε αυτούς τους στόχους. 

Δεν είναι τυχαίο ότι εκατόν εβδομήντα χρόνια δεν αποκτήσαμε κτηματολόγιο. Δεν μπορούμε να επιρρίψουμε τις ευθύνες σε έλλειψη υποδομής ειδικών ή άλλων τινών πραγμάτων. Είμαι 

 

 

  

Σελίδα 264 

βέβαιος ότι σημαντικά οικονομικά συμφέροντα αποτέλεσαν την ουσία του προβλήματος όλα αυτά τα χρόνια. Από τα διάφορα κείμενα που έχουν κυκλοφορήσει, αυτό που διαπιστώνω είναι ότι σε δεκαπέντε χρόνια αυτό το έργο θα ολοκληρωθεί. Ελπίζω ότι θα ολοκληρωθεί και επιτέλους τότε το πλιάτσικο της δημόσιας γης θα σταματήσει. Γιατί δεν έχει σταματήσει ακόμη, παρά το ότι υπήρξαν και στο παρελθόν τέτοιου είδους δηλώσεις. Ενθυμούμαι τον Αντώνη Τρίτση με την επιχείρηση της πολεοδομικής ανασυγκρότησης που είχε ξεκινήσει. 'Ηταν και εκείνη την εποχή ο τότε Υπουργός ως Υπουργός αισιόδοξος ότι πολλά από τα προβλήματα που αντιμετωπίζαμε, θα είχαν τελειώσει σε μερικά χρόνια. Δεν ξέρω αν έχει τελειώσει αυτή η επιχείρηση και δεν ξέρω ποιες αιτίες ήταν αυτές που ανέστειλαν την ολοκλήρωση αυτής της προσπάθειας. 

'Ηταν η υλικοτεχνική υποδομή, ήταν άλλα συμφέροντα; Βεβαίως δεν αμφισβητώ και αυτά που είπε ο κ. Βούλγαρης ότι δημιουργήθηκε μία υποδομή που υποβοηθά το έργο που προωθεί αυτό το νομοσχέδιο. 'Ομως αν αυτά τα αίτια που ανέστειλαν αυτήν τη δραστηριότητα και έβγαλαν έξω από τους προγραμματισμούς την τότε ηγεσία του Υπουργείου, έχουν εντοπισθεί και το Υπουργείο έχει τη διάθεση να τα αντιμετωπίσει, τότε είμαι βέβαιος ότι σε δεκαπέντε χρόνια θα αποκτήσουμε Κτηματολόγιο. 'Ολοι συμφωνούμε ότι το Κτηματολόγιο θα αποτελέσει την απαρχή μιας σχεδιαζόμενης ανάπτυξης που θα συμπεριλαμβάνει όλα εκείνα τα κριτήρια που απαιτούνται, ώστε να έχουμε το δικαίωμα να πούμε ότι ανήκουμε σε μία ανεπτυγμένη χώρα. 

Είναι τραγικό να λέμε σήμερα ότι εμείς και η Αλβανία είμαστε οι μόνες χώρες που δεν έχουμε Κτηματολόγιο. 

Πέρα απ' αυτήν την αναγκαιότητα υπάρχουν και τα προβλήματα της υλικοτεχνικής υποδομής. Τα πακέτα της Ευρωπαϊκής 'Ενωσης θα μας δώσουν τη δυνατότητα να λύσουμε αυτά τα προβλήματα, όπως παραδείγματος χάριν προβλήματα που αντιμετωπίζει ο αγροτικός πληθυσμός. Σε αυτό το σημείο με κάλυψε ο επίτιμος Πρόεδρος της Νέας Δημοκρατίας κ. Μητσοτάκης. Από δική μου δε εμπειρία ξέρω πόσα προβλήματα υπάρχουν σ' αυτόν τον τομέα. Προβλήματα του παρελθόντος δημιούργησαν ένα σκηνικό στον αγροτικό τομέα, όπου οι αγρότες σήμερα δεν έχουν τη δυνατότητα να μπουν μέσα στα χωράφια τους για να τα καλλιεργήσουν γιατί κάποιες επιλογές ή κάποιες συγκυρίες δημιούργησαν το πρόβλημα. Ελπίζω ότι η υποδομή που υπάρχει σήμερα θα δώσε τη δυνατότητα να αντιμετωπισθούν προβλήματα αυτού του είδους που χρονίζουν στον αγροτικό κόσμο. 

Σας εύχομαι καλή επιτυχία στο έργο σας, κύριε Υπουργέ. Ελπίζω δε να παραμείνετε Υπουργός, ώστε να ολοκληρώσετε αυτό το τεράστιο έργο για το οποίο θα σας ευγνωμονεί αυτός ο τόπος. 

ΠΡΟΕΔΡΕΥΩΝ (Νικόλαος Κατσαρός): Ο κ. Σαρρής έχει το λόγο. 

ΔΗΜΗΤΡΙΟΣ ΣΑΡΡΗΣ: Κύριε Πρόεδρε, ακούστηκε ήδη στην Αίθουσα ότι η πολιτεία από τον περασμένο αιώνα έχει ξεκινήσει προσπάθειες αποσπασματικές, αναποτελεσματικές για το περίφημο Κτηματολόγιο. Αυτό το νομοθετικό κενό των εκατόν εξήντα ετών έρχεται επιτέλους να καλυφθεί από το παρόν σχέδιο νόμου. Η σημερινή συγκυρία είναι θετική γιατί πάνω απ'όλα στηρίζεται σε υπαρκτή χρηματοδότηση από τα κοινοτικά πλαίσια στήριξης και πιθανότατα και από το πακέτο Σαντέρ, αν χρειαστεί, από τις εγγυήσεις που παρέχει το μελετητικό δυναμικό της πατρίδας μας και από τις δυνατότητες που παρέχει η σύγχρονη τεχνολογία της πληροφορικής. 

'Ολα αυτά μας επιτρέπουν να αισιοδοξούμε ότι θα ξεκινήσει και θα υλοποιηθεί το Κτηματολόγιο στο χρονικό ορίζοντα των δεκαπέντε ετών. 

'Ηδη από πολλούς ομιλητές τέθηκε το ερώτημα, γιατί υπήρξε αυτή η καθυστέρηση τόσων χρόνων. Δόθηκαν διάφορες ερμηνείες. Νομίζω ότι κύρια αιτία ήταν η έλλειψη συγκεκριμένης χρηματοδότησης. Η προσπάθεια είνα πολυδάπανη. Ακόμη ήταν η έλλειψη της πληροφορικής που σήμερα υπάρχει. Σήμερα τα κομπιούτερς με την τροφοδότησή τους με συγκεκριμένα στοιχεία και υψόμετρα μπορούν να σχεδιάσουν τοπογραφικές καμπύλες με ταχύτητα υφαντουργικής μηχανής. Μπορούν να μας διαβεβαιώσουν ότι θα πραγματοποιηθεί αυτό το έργο. 

Ακούστηκε ακόμα σ'αυτήν την Αίθουσα ότι η χώρα μας και η όμορη Αλβανία στερούνται κτηματολογίου. Είναι κάτι που δεν πρέπει να μας καθιστά περήφανους. Η σύγκριση όμως είναι υπέρ της Αλβανίας, γιατί η Αλβανία πριν λίγα χρόνια λόγω του καθεστώτος της είχε έναν μόνο ιδιοκτήτη στη γη της. 'Αρα, δεν υπήρχε θέμα κτηματολογίου, γιατί ιδιοκτήτης ήταν μόνο το κράτος. Δυστυχώς έτσι η σύγκριση είναι εις βάρος μας. 

Είναι γεγονός ότι είναι ένα σημαντικό βήμα το παρόν σχέδιο νόμου και συνομολογήθηκε απ' όλους εδώ μέσα. Νομίζω ακόμα ότι θα συμβάλλει στην ευαισθητοποίηση των ωφελειών που θα προκύψουν από την εφαρμογή του. Θα ευαισθητοποιήσει τους εμπλεκόμενους φορείς αλλά και τους πολίτες σχετικά με την αναγκαιότητα συνδρομής από την πλευρά τους στο μεγάλο αυτό έργο. 

Το Εθνικό Κτηματολόγιο είναι ένα μεγάλο και σύνθετο έργο δεδομένου ότι έχει συνολικό κόστος περίπου διακόσια πενήντα δισεκατομμύρια (250.000.000.000) με τιμές του 1993 και έχει προβλεπόμενη χρονική διάρκεια δεκαπέντε ετών. Απαιτεί ισχυρή τεχνική τεχνολογική, διοικητική και οργανωτική υποδομή καθώς και προηγμένα συστήματα πληροφορικής από την πολιτεία και τους μελετητές και ίσως μόνο τώρα μπορούμε να πούμε ότι το Κτηματολόγιο μπορεί να γίνει πραγματικότητα. 

Βέβαια, πρέπει να επισημάνουμε ότι η σύνταξη και η λειτουργία του θα αποδώσει τελικά ύστερα από δεκαπέντε χρόνια που θα ολοκληρωθεί το έργο στο σύνολό του. Μην ξεχνάμε ότι σταδιακά θα αρχίσει να λειτουργεί. Εκτός αυτού θα προσδώσει μια άλλη ποιότητα στη Δημόσια Διοίκηση, θα έχουμε ένα καλύτερο κράτος που θα ξέρει τι έχει, γιατί αυτήν τη στιγμή δεν ξέρει τι έχει, θα έχουμε ένα άλλο είδος πολιτών, πιο υπεύθυνους και που θα ξέρουν πως αν καταπατήσουν κάτι θα υπάρχει τιμωρία και κάποιος θα τους ελέγξει, ενώ τώρα δεν υπάρχει κανείς να τους ελέγξει. Ακόμα, θα έχουμε έναν άλλο τεχνικό κόσμο, πιο έμπειρο, πιο αποτελεσματικό και πιο σύγχρονο. Βέβαια, αυτό θα γίνει ύστερα από ένα χρονικό διάστημα σύνταξης και λειτουργίας του Κτηματολογίου. 

Πρέπει να σημειώσουμε ότι αφετηριακά η ευθύνη ανήκει στον τεχνικό κόσμο και ιδιαίτερα στον κλάδο των τοπογράφων μηχανικών. Για τη λειτουργία του αλλά και για τη διασφάλιση στη λεπτή φάση που τώρα περνάμε είναι θεμιτό να ξέρουμε κατά πόσο θα εξασφαλισθούν οι όροι και οι προϋποθέσεις, η ισχυρή πολιτική βούληση και η εξασφάλιση ισχυρών οικονομικών, ώστε το Κτηματολόγιο να προχωρήσει με σιγουριά το συντομότερο δυνατόν. 

Απαιτείται γενικότερα κοινωνική συνειδητοποίηση και στήριξη από τους πολίτες και την Τοπική Αυτοδιοίκηση. Είναι γνωστή η συμβολή του ΤΕΕ που είναι ο σύμβουλος του κράτους στην προσπάθεια αυτή. Η προσφορά του είναι σημαντική, δεδομένου ότι αυτό εκπόνησε, με ανάθεση βέβαια από το Υπουργείο ΠΕΧΩΔΕ, τη σύνταξη μελέτης καθορισμού των βασικών παραμέτρων σχεδιασμού και εκτέλεσης του Κτηματολογίου για όλη τη χώρα, δηλαδή την επιστημονική βάση πάνω στην οποία θα θεμελιωθεί το έργο του Κτηματολογίου. 

Τα ωφέλη που θα προκύψουν είναι μεγάλα δεδομένου ότι το Κτηματολόγιο κατοχυρώνει τα ιδιοκτησιακά δικαιώματα και την εγγύηση της ιδιοκτησίας, διευκολύνει και απλουστεύει τη μεταβίβαση της ακίνητης περιουσίας και καταγράφει με ακρίβεια και προστατεύει τη δημόσια και δημοτική περιουσία. 

Αντιμετωπίζοντας, επομένως, τις καταπατήσεις διασφαλίζει την άμεση και ασφαλή διαδικασία των απαλλοτριώσεων και αποζημιώσεων και συμβάλλει στην αντικειμενική εκτίμηση των γεωτεμαχίων και των οικοδομών. Συμβάλλει ακόμα στη χάραξη εφαρμογής πολιτικής γης, συμβάλλει στη χάραξη αγροτικής πολιτικής, στην ανακοπή της υποβάθμισης του περιβάλλοντος και στη χάραξη της χωροταξικής και περιβαλλοντικής πολιτικής. 

 

 

  

Σελίδα 265 

Το έργο του Εθνικού Κτηματολογίου είναι μια μεγάλη πρόκληση για τους ιδιώτες-μελετητές, για τη Δημόσια Διοίκηση και αποτελεί κριτήριο και μέσο της αποτελεσματικότητας και της αξιοπιστίας του παραγωγικού και του διοικητικού δυναμικού της χώρας όπως και του διοικητικού μας συστήματος γενικότερα. 

'Εχουν ήδη γίνει στην Κρήτη με ευθύνη των δύο Τεχνικών Επιμελητηρίων σεμινάρια και ημερίδες. 

Κυρίες και κύριοι συνάδελφοι, επιγραμματικά μπορεί να συμπεράνει κανείς και αποτελεί κοινό τόπο ότι η ηγεσία του Υπουργείου Χωροταξίας και Περιβάλλοντος έχει πραγματικά κάνει ένα σημαντικό βήμα. Το πρώτο βήμα το έκανε το 1995 με τον ν. 2308. Κάνει όμως σήμερα αυτό το ουσιαστικότερο βήμα, έστω και με πολύ μεγάλη καθυστέρηση και έχει ανοίξει τη διαδικασία σύστασης του Εθνικού Κτηματολογίου. Αυτό δεν αμφισβητείται από πουθενά. 

Δεύτερον, υπάρχει βούληση πολιτική αυτήν τη στιγμή και έχουν συνταχθεί σχέδια τεχνικών προδιαγραφών, τιμολόγια εργασιών, νομοθετικά πλαίσια, από τα οποία προκύπτουν διαδικασίες αναθέσεως μελετών της πρώτης φάσης του λεγόμενου πιλοτικού προγράμματος του Κτηματολογίου που ήδη έχουν προχωρήσει. 

Τρίτον, χρειάζεται συνεχής παρακολούθηση όλης της προσπάθειας από όλους τους εμπλεκόμενους φορείς, οι οποίοι και πρέπει με όλες τους τις δυνάμεις να βοηθήσουν για την έναρξη, την αμετάκλητη και απρόσκοπτη εξέλιξη ενός από τα μεγαλύτερα αναπτυξιακά έργα της πατρίδος μας. 

Τέταρτον, υπάρχει ο ιδρυτικός νόμος του Οργανισμού του Κτηματολογίου και Χαρτογραφήσεων Ελλάδος. 

Βέβαια το σχέδιο νόμου που συζητάμε στη Βουλή στο συντομότερο δυνατό χρόνο, θα καλύψει τις απαιτήσεις του έργου με τις πρώτες εγγραφές του Κτηματολογίου που έχουν ήδη γίνει και άλλες που θα γίνουν στη συνέχεια. 'Αρα χρειάζονται συμπληρώσεις, οι οποίες πρέπει να γίνουν το συντομότερο δυνατό. Πρέπει να αντιμετωπισθούν αρκετά σοβαρά νομικά και τεχνικά θέματα για τα οποία κατατέθηκε αυτός ο αναλυτικότερος και εκτενέστερος αυτός νόμος, με βάση και από την εμπειρία που προέκυψε απο το πρόγραμμα εκτέλεσης των πιλοτικών προγραμμάτων. 

Πέμπτον, η δομή του Ο.Κ.Χ.Ε. είναι πολύ συγκεντρωτική. Παρ' όλα αυτά υπάρχουν αρκετά περιθώρια παρεμβάσεων για άμεση σύσταση και λειτουργία των περιφερειακών μονάδων. 

Κύριε Υπουργέ, πρέπει να υπάρξει σε κάθε περιφέρεια γραφείο Κτηματολογίου, ώστε να αποκεντρωθεί ο Ο.Κ.Χ.Ε. Σε αυτό το θέμα πρέπει να ζητηθεί η συμβολή και της Γενικής Γραμματείας της περιφέρειας Κρήτης και των άλλων περιφερειών. 

Τέλος, πρέπει να διασφαλισθεί λόγω του όγκου του έργου και του περιορισμένου χρονικού διαστήματος παράδοσής του η δίκαιη συμμετοχή ολόκληρου του δυναμικού της χώρας, όχι μόνο του δυναμικού του κέντρου, αλλά και του δυναμικού της περιφέρειας, ώστε να έχουμε το συντομότερο δυνατόν το Εθνικό Κτηματολόγιο σαν χειροπιαστή πραγματικότητα. 'Αρα, λοιπόν, να γίνει συστράτευση και κινητοποίηση ολόκληρου του ανθρώπινου δυναμικού της χώρας και όχι μόνο των μεγάλων γραφείων της Αθήνας. Αποτελεί πραγματικά ένα παράπονο -αν θέλετε- των γραφείων της περιφέρειας που είναι και αυτά εξοπλισμένα, αλλά πιθανότατα στη συγκριτική αντιμετώπιση και αντιπαράθεση με γραφεία των Αθηνών, τα οποία έχουν μεγαλύτερη εμπειρία, γίνεται μία μονοπώληση αναθέσεων προς τα γραφεία των Αθηνών. Υπάρχουν βέβαια οι σχετικοί νόμοι, αλλά καλό θα ήταν να υπάρχει η σχετική πρόβλεψη. 

Κύριε Πρόεδρε, κυρίες και κύριοι συνάδελφοι, το Κτηματολόγιο, όπως είπε η εισηγήτρια μας, αποτελεί πραγματικά βαρόμετρο της δημοκρατικής και αναπτυξιακής πορείας μας. Είναι οι συντεταγμένες που ορίζουν τη θέση αυτής της χώρας στο σύστημα ανάπτυξης και της προόδου. Καλώ τις κυρίες και τους κυρίους συναδέλφους να ψηφίσουμε όλοι μαζί επί της αρχής αυτό το σημαντικότατο αναπτυξιακό νόμο της χώρας μας. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Καραμάριος έχει το λόγο. 

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριοι συνάδελφοι, δεν υπάρχει αμφιβολία ότι το συζητούμενο νομοσχέδιο είναι σπουδαίο. Αλλά επειδή συμβαίνει ο ομιλών να κατάγεται από μία περιφέρεια της Ρόδου, που είναι η μοναδική περιοχή που έχει κτηματολόγιο μαζί με τη Νήσο Κω και τμήμα της Λέρου, θα παρακαλούσα, κύριε Πρόεδρε, να μου δίνατε λίγα λεπτά παραπάνω, γιατί νομίζω ότι θα είναι επ'ωφελεία της Βουλής και αυτού του νομοσχεδίου να πω ορισμένα πράγματα στους αγαπητούς συναδέλφους, τα οποία ξέρουμε εμείς από την πράξη. 

Κύριε Υπουργέ, θα παρακαλούσα και εσείς αλλά και ο κύριος Υφυπουργός που παρίσταται να δώσετε μεγάλη προσοχή. Θα σας πω ότι πράγματι αυτό το οποίο προσπαθεί να κάνει η Εθνική Αντιπροσωπεία προϊονίζει ένα καλύτερο μέλλον, αλλά κανείς δεν ξέρει πότε θα πραγματοποιηθεί αν σας πω ότι η Ρόδος και η Κως και τμήμα της Λέρου ενώ έχουν το μοναδικό κτηματολόγιο δυστυχώς ύστερα από πενήντα χρόνια λειτουργίας του από την ενσωμάτωση της Δωδεκανήσου μέχρι σήμερα δεν κατόρθωσαν να ανταποκριθούν στις ανάγκες των πολιτών. Λέγοντας αυτά τα αρνητικά θα δείτε πώς θα μπορέσουμε να διορθώσουμε το νομοσχέδιο αυτό, ώστε στο μέλλον ο θεσμός αυτός να έχει καλή κατάληξη. 

Μέχρι σήμερα, λοιπόν, τα κτηματολογικά στοιχεία και βιβλία, κύριε Υπουργέ, είναι ακόμα στην ιταλική γλώσσα. Κανένας δεν προσπάθησε να μεταφράσει, έστω μέσω του Υπουργείου Εξωτερικών τα βιβλία αυτά που είναι βιβλία πρώτης συναλλαγής και υπάρχει μια απλή μετάφραση ενός μακαρίτη δικηγόρου, ο οποίος έκανε τον κόπο να μεταφράσει τις διατάξεις του κτηματολογικού κανονισμού και βάσει αυτών να λειτουργεί ο θεσμός του Κτηματολογίου. 

ΡΟΔΟΥΛΑ ΖΗΣΗ: Η μετάφραση όμως έχει κινδύνους. 

ΑΝΑΣΤΑΣΙΟΣ ΚΑΡΑΜΑΡΙΟΣ: Ακριβώς, αυτό είναι εις βάρος μας. Γι' αυτό το λέω. Είναι τα αρνητικά στοιχεία. 

Υπάρχουν χιλιάδες αμετάγραπτες πράξεις. Υπάρχουν αυτή τη στιγμή πράξεις απαλλοτριώσεων του σχεδίου πόλεως της Ρόδου και της Κω που ακόμα φαίνονται χωράφια και έχουν κτιστεί εκεί πολυκατοικίες. Δεν έχει ενημερωθεί το Κτηματολόγιο με κίνδυνο των συναλλαγών, διότι αντιλαμβάνεσθε ότι εκεί που υπήρχαν τα χωράφια και είναι οι πολυκατοικίες τι αντιδικίες μπορεί να υπάρξουν. 

Υπάρχουν χιλιάδες πράξεις αμετάγραπτες κατατμήσεων των ακινήτων. Τα ξέρετε αυτά; Είμαι βέβαιος ότι λάβατε υπόψη σας το Κτηματολόγιο, Ρόδου ή Κω αλλά πρέπει να σας πω, κύριοι, ότι αυτό που προσπαθούμε σήμερα να κάνουμε, αν δεν το προσέξουμε ριζικά σ' αυτό το σημείο που θα σας πω, δεν θα έχει καμια επιτυχία. Εκείνο που προέχει και έκαναν οι Ιταλοί "κυριαρχικώ δικαιώματι" ήταν να καταγράψουν πρώτα, αγαπητοί συνάδελφοι, ποιες είναι εκείνες οι περιοχές που είναι αναγκαίες για το δασικό πλούτο και ποιες είναι εκείνες οι περιοχές που είναι αναγκαίες για τις καλλιέργειες. Γιατί εφάρμοσαν αυτό που σοφά ο νομοθέτης μας στο άρθρο 24 του Συντάγματος λέει ότι ναι μεν προστατεύεται ο δασικός πλούτος, αλλά στην περίπτωση καλλιεργείας των ακινήτων μεταξύ δάσους ή καλλιεργείας, προέχει εκείνη η χρήση που έχει τη μεγαλύτερη σημασία για την εθνική μας οικονομία. 

Σήμερα, λοιπόν, πενήντα χρόνια θεσμού μετά την ενσωμάτωση λόγω της ακαλλιεργείας πολλών ακινήτων εξαιτίας της κατοχής σε πολλές περιπτώσεις υπάρχει αντιδικία μεταξύ δασαρχείου και διεύθυνσης γεωργίας. Πολλές εποικιστικές παραχωρήσεις, έφθασαν στο σημείο να μην μπορούν να αξιοποιηθούν γιατί μέσα σ' αυτές εφύτρωσαν ορισμένοι θάμνοι. Γι' αυτό και επακολούθησαν αντιδικίες, πρωτόκολλα, διοικητικές αποβολές, ανακοπές, αντιδικίες. Γιατί; Γιατί ο κάτοχος του ακινήτου, ο οποίος είναι και τιτλούχος δεν μπορεί να το χρησιμοποιήσει, εξαιτίας του ότι τον εμποδίζει το δασαρχείο. 

Τι χρειάζεται, λοιπόν; Εάν πρωτίστως, κύριε Πρόεδρε, δεν γίνει αυτό που επιτάσσει το Σύνταγμά μας, ο χωροταξικός δηλαδή σχεδιασμός ολόκληρης της Ελλάδος, αν δηλαδή, αυτό το πρόβλημα που έχουμε εμείς σήμερα στη Δωδεκάνησο με 

 

 

  

Σελίδα 266 

τα τρία νησιά, που έχουν αυτό το θεσμό, δεν ξεχωρίσουμε σαν κράτος εκείνες τις δασικές εκτάσεις που είναι αναγκαίες για τη διατήρηση του φυσικού κάλλους και την αποφυγή των πλημμυρών εξαιτίας της καλλιεργείας δασικών εκτάσεων, κανένας θεσμός δεν θα επιτύχει, διότι η κτηματογράφηση και το άνοιγμα του κτηματικού βιβλίου -γιατί αυτός είναι ο θεσμός, φεύγουμε από τα προσωπικά πλέον δικαιώματα και ερχόμαστε στα απρόσωπα την μερίδα του ακινήτου, το βιβλίο που εκεί θα καταχωριστεί η ιδιοκτησία, αν, λοιπόν, δεν διαχωρίσουμε στην Ελλάδα την ανάγκη εκείνη που έχει ο δασικός μας πλούτος και εκεί να πούμε ότι αυτές τις ακίνητες περιουσίες δεν θα τις αλλάξει ούτε ο Πρόεδρος της Δημοκρατίας, δεν θα επιτύχετε τίποτα, διότι με την κτηματογράφηση που θα γίνει θα καταγράφουν πολλές περιουσίες δασικές και ως ιδιωτικές. Ακόμα βάζετε και μια διάταξη που λέει ότι εντός πενταετίας θα κριθεί αν ο τίτλος είναι νόμιμος ή όχι. 

Ακούστε κύριοι: Είναι δυνατό να γίνει καταγραφή ακινήτων και να έχεις υπό αίρεση το δικαίωμα μιας πενταετίας; Ο σοφός Ιταλός νομοθέτης τι έκανε; Είπε; Επειδή αποβλέπει στην καλλιέργεια του ακινήτου και πρέπει να αποδώσει, έβαλαν πέραν του θεσμού της χρησικτησίας -και στην περίπτωση αυτή άκουσα μια λάθος τοποθέτηση- με την οποία λένε ότι όταν τέσσερα χρόνια δεν το καλλιεργείς, στο παίρνουμε, το δίνουμε στον αγρότη για να το καλλιεργήσει, διότι αποβλέπουμε στην απόδοση του ακινήτου. Και περιέλαβαν το θεσμό, κύριε Υπουργέ, της δεκαπενταετούς κτήσεως δια χρησικτησίας, διότι ο κάτοχος του ακινήτου εάν εν γνώσει του φερομένου ιδιοκτήτη, το καλλιεργεί και δεν αντιλέγει, δικαιούται να μεταγράψει στο όνομά του την ιδιοκτησία αυτή. 

Μ' αυτόν τον τρόπο επέρχεται η διαδοχή στην ιδιοκτησία των ακινήτων και αλίμονο αν σκεφθείτε επιμήκυνση του χρόνου χρησικτησίας, όπως ακούσθηκε αντίθετα με τις διατάξεις του Αστικού Κώδικα. Μέσα στα δεκαπέντε χρόνια ο κάτοχος του ακινήτου μπορεί να κτίσει, και να προικίσει τα ακίνητά του, είναι λογικό πλέον μετά από πενήντα χρόνια να το διεκδικήσει όταν αυτός που είχε το δικαίωμα έφυγε και το εγκατέλειψε για τον άλβα ή βήτα λόγο; 

Καταλήγω, κύριε Υπουργέ. Επειδή εμείς έχουμε καεί απ' αυτό τον θεσμό, τηλεφωνείστε αύριο το πρωί να σας πουν όταν υπάρχουν χιλιάδες πράξεις αμετάγραπτες για το Νησί της Ρόδου και της Κω, παρά τις διαμαρτυρίες και εκκλήσεις μας επί τόσα χρόνια. Δεν υπάρχει κτηματολογικός δικαστής. Προσέξετε το θεσμό του κτηματολογικού δικαστού. Δεν θα επιτύχει, κύριε Υπουργέ, ο κτηματολογικός δικαστής αν δεν θεσμοθετηθεί διάταξη μονίμου ή επί θητεία κτηματολογικού δικαστού. Αν ο δικαστής που ορίζεται από την ολομέλεια, όπως λέτε, του συμβουλίου, ορισθεί για ένα χρόνο π.χ. μέχρι που να ενημερωθεί επί των πράξεων, δεν θα προλάβει καλά-καλά να κάμει τίποτα. Τον προϊστάμενο που βάζετε, σωστά τίθεται ως προϋπόθεση να έχει νομικές γνώσεις, αλλά ο κτηματολογικός δικαστής πρέπει να ξέρετε ότι αυτός πλέον κυριαρχικά ελέγχει τις πράξεις μεταγραφής. Αφ' ης στιγμής ο κτηματολογικός δικαστής καταχωρήσει την πράξη ο ενδιαφερόμενος αποκτά τίτλο ιδιοκτησίας και δεν αλλάζει, πλην δικαστικής αποφάσεως. 

Για να προχωρήσουμε συνεπώς σ' αυτήν τη θεσμοθέτηση όπως την κάνουμε σήμερα, θα πρέπει παράλληλα, κύριε Υπουργέ, το κράτος να ξεχωρίσει στον κάθε νομό ποιες είναι οι δασικές περιφέρειες. Λέτε στο νομοσχέδιο ότι έχετε κάνει μια πιλοτική μελέτη περί αγροτικών καλλιεργειών, δασικών, εποικιστικών κλπ. Τις κάνατε αυτές; Θα πρέπει να τεθεί διάταξη που να μην έχει δικαίωμα ο ενδιαφερόμενος να δηλώσει σαν ιδιοκτησία δική του αν αυτή περιλαμβάνεται σε περιοχές τις οποίες το κράτος έχει χαρακτηρίσει εκ των προτέρων ότι είναι δασικές. Τότε δεν θα υπάρχει καμία ανάγκη να επιλούμεθα το Σύνταγμα και να βρούμε το χαρακτηρισμό "δασικού" και "καλλιεργήσιμου". Θέλω να τα προσέξετε αυτά, κύριοι συνάδελφοι. Γιατί σας είπα ότι επί τριάντα πέντε χρόνια ως δικηγόρος που ασχολούμαι με το Κτηματολόγιο, έχω αυτήν την πείρα. Ο θεσμός του κτηματολογίου είναι θαυμάσιος. 

Μην ξεχνάτε ότι και οι Τούρκοι είχαν κτηματολόγιο. τα κιτάπια όπως τα έλεγαν. 'Ηλθαν στη συνέχεια οι Ιταλοί και εφήρμοσαν τον αυστριακό κώδικα και έγινε το Κτηματολόγιο. Αυτά τα ξέρω εγώ, γιατί τα έχω ζήσει. Αλλά είναι τόσο λεπτή η διατήρηση του Κτηματολογίου, που αν δεν την προσέξουμε θα ναυαγήσει, όπως ναυαγεί αυτήν τη στιγμή, στην περιφέρεια της Ρόδου και Κω. Γι' αυτόν ακριβώς το λόγο θα μου επιτρέψετε να σας καταθέσω ένα έγγραφο που μόλις σήμερα μου έστειλε ο Σύλλογος των Τοπογράφων Μηχανικών του Επιμελητηρίου Δωδεκανήσου με το οποίο θέτουν αυτά τα προβλήματα. 

( Στο σημείο αυτό ο Βουλευτής κ. Αναστάσιος Καραμάριος καταθέτει για τα Πρακτικά το προαναφερθέν έγγραφο, το οποίο έχει ως εξής: 

"ΣΥΛΛΟΓΟΣ 

Αγρ. ΤΟΠΟΓΡΑΦΩΝ ΜΗΧΑΝΙΚΩΝ 

ΤΜΗΜΑ ΔΩΔ/ΝΗΣΟΥ 

ΜΗΤΡΟΠΟΛΕΩΣ 4 

Τηλ. 0241-29240 - 32177
 Ρόδος 23/9/1998 
 

Προς το Κτηματολόγιο 

Ρόδου 

ΥΠΟΜΝΗΜΑ 

Το κτηματολόγιο Ρόδου αποτελεί μία από τις βασικές υπηρεσίες με τις οποίες καθημερινά σχεδόν έρχονται σε επαφή οι Αγρ. Τοπογρ. - Μηχανικοί. 

Το βασικό αυτό εργαλείο για την απασχόληση των Αγρ. Τοπογράφων αλλά και για το σύνολο των ιδιοκτητών στη Ρόδο, παραμένει εδώ και χρόνια στην τύχη του. 

Παρόλες τις υποσχέσεις και διαβεβαιώσεις δεκάδες χιλιάδες πράξεις παραμένουν σε εκκρεμότητα, οι κτηματολογικές μερίδες παραμένουν στην πλειοψηφία τους χωρίς ενημέρωση των νέων δεδομένων, χορηγούνται αντίγραφα κτηματολογικών μερίδων με ανακρίβειες γεωμετρικών στοιχείων, ο εκσυγχρονισμός παραπέμπεται στο μέλλον. 

Τα μηχανήματα μικροφωτογράφισης τα οποία αγοράστηκαν εδώ και μία δεκαετία παρέμειναν αχρησιμοποίητα και χαίρουν την αχρηστία τους. 

Η κατάσταση έχει φτάσει στο απροχώρητο. Το κλίμα το οποίο διαμορφώνεται καθημερινά καταρρακώνει κάθε έννοια αξιοπρέπειας, η αντιμετώπιση των ενδιαφερομένων και των νέων συναδέλφων χαρακτηρίζεται επιεικώς απαράδεκτη. 

Παρά το γεγονός των συχνών παρεμβάσεων και προτάσεων από το σύλλογο Αγρ. Τοπογράφων Μηχανικών η κατάσταση παραμένει και χειροτερεύει. 

Ο σύλλογος μας, παίρνοντας υπόψη την ανάγκη άμεσης προώθησης της διαδικασίας ένταξης του Κτηματολογίου Ρόδου και Κω στο Εθνικό Κτηματολόγιο προτείνει: 

1) Να εκσυγχρονιστεί και να μηχανοργανωθεί το κτηματολόγιο με πέρασμα σε ψηφιακή μορφή όλων των σχεδιαγραμμάτων και των στοιχείων τους ώστε να εξασφαλιστεί η διατήρησή τους, η γρήγορη και με ακρίβεια παροχή αντιγράφων και ουσιαστικά να προετοιμαστεί καλύτερα για την ένταξη στο Εθνικό Κτηματολόγιο. 

2) 'Αμεσα με ειδικό πρόγραμμα και με προτεραιότητα τις αστικές περιοχές στις οποίες προχωρούν πράξεις εφαρμογής, κτηματογραφήσεις κλπ να αρχίσουν οι διαδικασίες ώστε οι μελέτες αυτές να γίνονται στα πλαίσια ένταξης του Κτηματολογίου Ρόδου και Κω στο Εθνικό Κτηματολόγιο. 

3) Να προκηρυχθούν μελέτες στα πλαίσια του Εθνικού Κτηματολογίου σε νησιά και περιοχές της Δωδ/σου οι οποίες δεν έχουν κτηματολόγιο. Επί πλέον: 

4) Με δεδομένο την ανακρίβεια των αντιγράφων των κτηματολογικών διαγραμμάτων η οποία δημιουργεί τεράστια προβλήματα στο κοινωνικό σύνολο, έχουμε ζητήσει σαν σύλλογος να αντιγράφουμε από τα πρωτότυπα τις κτηματολογικές μερίδες. Επανερχόμαστε στο σοβαρό αυτό ζήτημα και προτείναμε να αναλάβει ο σύλλογος οργανωμένα να αντιγράφει τα κτηματολογικά διαγράμματα, όποια χρειάζονται τα μέλη του, ώστε με αξιοπιστία και με το δυνατόν μεγαλύτερη ακρίβεια να γίνονται οι οριοθετήσεις των κτηματολογικών μερίδων. 

5) Να καταργηθεί το ποσό των 1100 δρχ. ανά αντίγραφο κτηματολογικού διαγράμματος για τους ιδιοκτήτες οι οποίοι 



 

  

Σελίδα 267 

θέλουν να οριοθετήσουν το οικόπεδό τους. 'Οπως είναι γνωστό για την οριοθέτηση ενός οικοπέδου χρειάζονται τουλάχιστον 10 με 15 όμορες κτηματολογικές μερίδες. Αναγκάζεται λοιπόν ο ιδιοκτήσης να πληρώνει ένα σημαντικό ποσό το οποίο έχει έμμεση σχέση με την ιδιοκτησία του. 

6) Να προσληφθεί νέο προσωπικό το οποίο μαζί με το ήδη υπάρχον να εκπαιδευτεί στην νέα Τεχνολογία. 

7) Στο διάστημα αυτό να κρατείται αυστηρά η σειρά προτεραιότητας στην παροχή αντιγράφων και ο σύλλογος να έχει τη δυνατότητα τέτοιων ελέγχων. 

8) Να υπάρξουν όλες οι σχετικές συστάσεις στην συμπεριφορά του προσωπικού απέναντι στους συναδέλφους Αγρ. Τοπογράφους και ιδιαίτερα στους νέους. 

Με δεδομένη την ευαισθησία σας στα ζητήματα τα οποία θίξαμε παραπάνω περιμένουμε τις συγκεκριμένες ενέργειές σας." 

Για το Δ.Σ. 

Ο Πρόεδρος 

Αγιακάστικας Παναγιώτης 

κοινοποίηση 

1. Υπουργείο Δικαιοσύνης 

2. ΥΠΕΧΩΔΕ 

3. ΟΚΧΕ 

4. Κόμματα-βουλευτές Νομού 

5. Νομαρχιακή Αυτοδιοίκηση Δωδ/σου 

6. ΤΕΕ τμήμα Δωδ/σου 

7. Πανελλήνιο Σύλλογο Αγ. Τοπογρ. Μηχανικών 

8. Τοπικό τύπο."). 

ΑΝΑΣΤΑΣΙΟΣ ΚΑΡΑΜΑΡΙΟΣ: Καταλήγω, κύριε Πρόεδρε, λέγοντας ότι πρέπει να μπει μεταβατική διάταξη στο νομοσχέδιο εφαρμογής του νόμου: Πριν ή ολοκληρωθεί δηλ. ο χωροταξικός σχεδιασμός να μην έχει εφαρμογή, διότι τα πάντα θα καταστραφούν. Εμείς στην πατρίδα μας ξέρουμε ποια είναι τα ποτάμια, οι αγροί, τα δάση, τα σπίτια και τα ελαιόδενδρα αφού οι Ιταλοί ξεχώρισαν τους τίτλους ιδιοκτησίας με τα χρώματα των τίτλων, σε πράσινους καφέ και μωβ. 'Εχουν καταγράψει δηλ. τα ελαιόδενδρα, τα ρυάκια, έχουν κάνει μερίδες, τοπογραφικά σχεδιαγράμματα, τα πάντα και ακόμα ξεχώρισαν και τις παραλίες με την θέση nulla δηλ. χωρίς αριθμό μερίδας. Εξασφάλισαν έτσι τις παραλίες και δεν μπορεί κανένας σήμερα να τις καταπατήσει, πέραν των διατάξεων περί χειμερίου κύματος κλπ. Εκεί που λέει nulla, σημαίνει, καμία μερίδα, και δεν αποκτά κανένας δικαίωμα. Και εκ Θεού είναι άκυρο έλεγε κάποιος όταν η πράξη αφορά μεταβιβάση κοινόχρηστου πράγματος. 

ΚΥΡΙΑΚΟΣ ΣΠΥΡΙΟΥΝΗΣ: 'Εχουν κτίσει στο κύμα της Κω. 

ΑΝΑΣΤΑΣΙΟΣ ΚΑΡΑΜΑΡΙΟΣ: 'Οχι δεν έχουν κτισθεί. Αυτά ήταν κτισμένα προ του 1927.'Οταν οι Ιταλοί ξεκίνησαν το Κτηματολόγιο της Δωδεκανήσου και ειδικά της Κω και Λέρου, το ξεκίνησαν το 1932. Από το 1926 που άρχισαν οι Ιταλοί, όσα ήταν ιδιοκτησίες, παρέμειναν ιδιοκτησίες, πρόβλεψαν όμως να έχουν και κοινόχρηστες ιδιοκτησίες. 

Ευχαριστώ, κύριε Πρόεδρε. Νομίζω ότι είπα πράγματα που ναι μεν έλαβαν υπόψη τους, οι σύμβουλοι των Υπουργών, πλην όμως αφ'ης στιγμής δεν τίθεται μεταβατική διάταξη, ισχύος του νόμου, φοβάμαι ότι ο θεσμός δεν θα σταθεί σωστά. Προσωπικά, θα συμβάλω όσον είναι δυνατόν θετικά στην κατάρτιση αυτού του νομοσχεδίου. Και ακόμα, θα ήθελα να τονίσω ότι ενώ, συνεστήθη, κύριε Υπουργέ, μια επιτροπή για την ένταξη του Κτηματολογίου της Ρόδου, αυτή δεν προχώρησε, όπως ξέρετε, δεν τελείωσε. Αν δεν είστε άξιοι να κάνετε ούτε αυτήν την μελέτη εντάξεως του Κτηματολογίου της Ρόδου ή της Δωδεκανήσου, τι να πω περισσότερο; 

Ευχαριστώ πολύ. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, παρακαλώ το λόγο. 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Μεϊμαράκη. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, η Νέα Δημοκρατία έχει δηλώσει ότι κατ' αρχήν θα ψηφίσει το νομοσχέδιο και έχει τονίσει στην επιτροπή αλλά και σήμερα εδώ ότι θα εξαρτήσει και τη στάση της από τα άρθρα τα οποία θα καταθέσει ο κύριος Υπουργός, σε σχέση με την ασφαλιστική δικλείδα που υπάρχει για το θέμα καταπάτησης του δημοσίου και εκείνα τα οποία είχαμε ζητήσει, το 5 και 6. 

Αυτά, κύριε Υπουργέ, θα πρέπει να κατατεθούν σήμερα. Αν κατατεθούν αύριο θα πρέπει να μας πει και την ώρα και να δεσμευθεί ο κύριος Υπουργός, εκτός αν είναι τα ίδια με αυτά που είχαμε ζητήσει, οπότε δεν υπάρχει θέμα. Αν όμως είναι διαφορετικά θα πρέπει να τα έχουμε νωρίς το απόγευμα, με την έναρξη της διαδικασίας, ώστε να τα μελετήσουμε και να μπορέσουμε να τοποθετηθούμε. 'Αλλως, κύριε Πρόεδρε, δεν έχει νόημα η συζήτηση που γίνεται. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, υποθέτω ότι θυμάται ο κ. Μεϊμαράκης που είπαμε ότι τα άρθρα 5 και 6 θα ενσωματωθούν ως έχουν με κάποια προσαρμογή, γιατί... 

ΕΥΑΓΓΕΛΟΣ ΜΕΪΜΑΡΑΚΗΣ: Αυτή η προσαρμογή είναι που μας φοβίζει, κύριε Υπουργέ. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Δεν θα θίγουν την ουσία των άρθρων. Απλώς επειδή τα άρθρα αυτά είναι ενσωματωμένα σε άλλο νομοσχέδιο και κάνουν κάποιες αναφορές σε προηγούμενα άρθρα αυτές οι προσαρμογές πρέπει να γίνουν. Τα άρθρα αυτά θα ενσωματωθούν ως έχουν. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Υπουργέ, μη μας το χαλάτε τώρα. Από την ημέρα της επιτροπής μέχρι σήμερα υπήρξαν δυόμισι βδομάδες και θα παρακαλούσα τον Υπουργό να κατατεθούν τουλάχιστον πριν την έναρξη της συζήτησης αύριο. Μη μας τα καταθέσει μετά την ψήφιση επί της αρχής. Παρακαλούμε! 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Μεϊμαράκη, δεν θα είχα καμία αντίρρηση, αλλά ο συναρμόδιος Υπουργός κ. Τζουμάκας είναι στο εξωτερικό. 

ΕΥΑΓΓΕΛΟΣ ΜΕΪΜΑΡΑΚΗΣ: Μα, δεν μας ενδιαφέρει ο συναρμόδιος Υπουργός ούτε είναι δικαιολογία το πού είναι ο κ. Τζουμάκας. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Σας παρακαλώ. Υπ' αυτήν την έννοια ... 

ΕΥΑΓΓΕΛΟΣ ΜΕΪΜΑΡΑΚΗΣ: Δηλαδή θα κατατεθεί μετά την ψήφιση επί της αρχής, κύριε Υπουργέ; Αύριο ψηφίζουμε επί της αρχής. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Είπαμε ότι θα είναι δυο βασικά άρθρα. Τα άρθρα αυτά είναι διατυπωμένα. Είπαμε ότι δεν θα γίνουν αλλαγές των άρθρων αυτών, παρά μόνο οι προσαρμογές, ενδεχομένως αυτές που αναφέρονται τα άρθρα αυτά σε προηγούμενα άρθρα του δασικού νομοσχεδίου. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, ήμασταν ξεκάθαροι και παραμένουμε και δεν καταλαβαίνω, εφόσον συμφωνήσαμε κάτι, γιατί ο κύριος Υπουργός δεν δεσμεύεται με αυτήν τη συμφωνία. Συμφωνήσαμε στην επιτροπή... 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Κύριε Μεϊμαράκη, να σας διευκολύνω. 

ΠΡΟΕΔΡΕΥΩΝ (Νικόλαος Κατσαρός): Ακούστε τον κύριο Υπουργό. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός Περιβάλλοντος, Χωροταξίας και Δημοσίων 'Εργων): Τα άρθρα θα είναι όπως είναι διατυπωμένα στο δασικό νομοσχέδιο. 

ΕΥΑΓΓΕΛΟΣ ΜΕΪΜΑΡΑΚΗΣ: 'Αρα να διανεμηθούν αύριο, πριν τη συνεδρίαση, να τα ξέρουμε και να ψηφίσουμε επί της αρχής, αλλιώς, κύριε Πρόεδρε, θα ήθελα να ξέρει ο κύριος Υπουργός ότι πρώτον, υπάρχει μια συμφωνία την οποία δεν τηρεί και δεύτερον ότι μας φέρνει σε δύσκολη θέση και δεν θα το θέλαμε. 

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο. 

  


 

  

Σελίδα 268 

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, για να διευκολύνω τη συζήτηση, επειδή τα συγκεκριμένα άρθρα διασυνδέονται με τα υπόλοιπα άρθρα του περίφημου νομοσχεδίου του κ. Τζουμάκα, εμείς από την ημέρα που δημιουργήθηκε το συγκεκριμένο θέμα, καθίσαμε, μελετήσαμε την περίπτωση και έχουμε καταθέσει τροπολογία που ξεκαθαρίζει τα πράγματα για το πώς πρέπει ακριβώς να ενσωματωθούν τα συγκεκριμένα άρθρα στο νομοσχέδιο. Θα παρακαλούσαμε τον κύριο Υπουργό να δεχθεί την τροπολογία τώρα, για να μην μπαίνουμε σε πρόσθετες συζητήσεις. 

ΠΡΟΕΔΡΕΥΩΝ (Νικόλαος Κατσαρός): Μα δεν φθάσαμε τώρα στο να ψηφίσουμε άρθρα και τροπολογίες. Θα τη λάβει υπόψη ο κύριος Υπουργός. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, σας παρακαλώ θα ήθελα να κάνω μια παράκληση. 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Μεϊμαράκη. 

ΕΥΑΓΓΕΛΟΣ ΜΕΪΜΑΡΑΚΗΣ: Να μην ψηφίσουμε αύριο επί της αρχής και να ψηφίσουμε μόλις θα καταθέσει ο κύριος Υπουργός, διότι έγινε συγκεκριμένη συμφωνία. 

ΠΡΟΕΔΡΕΥΩΝ (Νικόλαος Κατσαρός): "Ες αύριον λοιπόν τα σπουδαία"! 

ΕΥΑΓΓΕΛΟΣ ΜΕΪΜΑΡΑΚΗΣ: Βεβαίως. Δεν σύρθηκε η Νέα Δημοκρατία σε μια τέτοια θέση και ο κύριος Υπουργός να μην τα φέρει. Μπορούμε να ψηφίσουμε και την Πέμπτη. Δεν βιαζόμαστε. 

ΠΡΟΕΔΡΕΥΩΝ (Νικόλαος Κατσαρός): Επομένως θα τα πούμε αύριο, κύριε Μεϊμαράκη. 

Κύριοι συνάδελφοι, ύστερα από συμφωνία που έχει κάνει το Σώμα, σας ερωτώ εάν θέλετε στο σημείο αυτό να λύσουμε τη συνεδρίαση. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα 

Με τη συναίνεση του Σώματος και ώρα 22.30' λύεται η συνεδρίαση για αύριο ημέρα Τετάρτη 21 Οκτωβρίου 1998 και ώρα 18.00' με αντικείμενο εργασιών του Σώματος: α) κοινοβουλευτικός έλεγχος, συζήτηση επικαίρων ερωτήσεων β) συζήτηση επί των αιτήσεων άρσεως ασυλίας Βουλευτών, σύμφωνα με την ειδική ημερήσια διάταξη και γ) νομοθετική εργασία, συνέχιση της συζήτησης επί της αρχής, των άρθρων και του συνόλου του σχεδίου νόμου: "Εθνικό Κτηματολόγιο και άλλες διατάξεις". 

Ο ΠΡΟΕΔΡΟΣ                                                                            ΟΙ ΓΡΑΜΜΑΤΕΙΣ

 