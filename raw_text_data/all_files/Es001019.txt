
ΣΥΝΕΔΡΙΑΣΗ ΛΣΤ'
Πέμπτη 19 Οκτωβρίου 2000
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών,
2. Αδεια απουσίας των Βουλευτών Τ. Τζαννετάκη και Ν. Μπακογιάννη,
3. Ανακοινώνεται ότι τη συνεδρίαση παρακολουθούν μαθητές, από το 1οΤοσίτσειο Δημοτικό Σχολείο Εκάλης,
4. Ορκομωσία του Βουλευτή Γ. Αμπατζόγλου,
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου επικαίρων ερωτήσεων της Παρασκευής 20 Οκτωβρίου 2000,4. Συζήτηση επικαίρων ερωτήσεων:α) Προς τον Υπουργό Γεωργίας, σχετικά με τις προθέσεις του Υπουργείου για παράταση της προθεσμίας για την περάτωση και παραλαβή των έργων πρόληψης των δασικών πυρκαγιών,β) Προς τον Υπουργό Εθνικής Παιδείας και Θρησκευμάτων, σχετικά με τη δίωξη δύο δασκάλων του 7ου Δημοτικού Σχολείου Αγρινίου,γ) Προς τον Υπουργό Περιβάλλοντος, Χωροταξίας και Δημοσίων 'Εργων,σχετικά με την εκτέλεση των απαραιτήτων αποχετευτικών έργων για την αποτροπή πλημμυρών στη Β' Περιφέρεια της Αθήνας,δ) Προς τον Υπουργό Εργασίας και Κοινωνικών Ασφαλίσεων, σχετικά μετην αντιμετώπιση της ανεργίας στην περιοχή της Θεσσαλονίκης,ε) Προς τον Υπουργό Τύπου και Μέσων Μαζικής Ενημέρωσης, σχετικά μετον τρόπο παρουσίασης από τα μέσα μαζικής ενημέρωσης του πρόσφατου ναυαγίου του "ΕΞΠΡΕΣ ΣΑΜΙΝΑ",στ) Προς τον Υπουργό Μεταφορών και Επικοινωνιών, σχετικά με ταπροβλήματα που δημιουργεί η διαπλάτυνση της σιδηροδρομικής γραμμής που διέρχεται μέσα από την πόλη των Τρικάλων,
Γ. ΝΟΜΟΘΕΤΙΚΗ ΕΡΓΑΣΙΑ1. Συζήτηση και έγκριση του Απολογισμού δαπανών της Βουλής για τοοικονομικό έτος 1999.
β) Συζήτηση και ψήφιση του σχεδίου Προϋπολογισμού δαπανών της Βουλής για το οικονομικό έτος 2001,
ΟΜΙΛΗΤΕΣ
Α. Επί των επικαίρων ερωτήσεων:
ΑΛΕΥΡΑΣ Α.,
ΒΛΑΣΣΟΠΟΥΛΟΣ Ε.,
ΒΟΥΛΓΑΡΗΣ Α.,
ΓΙΑΝΝΙΤΣΗΣ Α.,
ΓΚΑΤΖΗΣ Ν.,
ΚΑΛΛΙΩΡΑΣ Η.,
ΚΟΝΤΟΓΙΑΝΝΟΠΟΥΛΟΣ Β.,
ΞΗΡΟΤΥΡΗ-ΑΙΚΑΤΕΡΙΝΑΡΗ Α.,
ΠΕΤΣΑΛΝΙΚΟΣ Φ.,
ΡΕΠΠΑΣ Δ.,
ΣΤΡΙΦΤΑΡΗΣ Σ.,
ΧΑΤΖΗΜΙΧΑΛΗΣ Φ.,
Β. Επί του Απολογισμού και Προϋπολογισμού της Βουλής:
ΓΕΩΡΓΑΚΟΠΟΥΛΟΣ Δ.,
ΓΙΑΝΝΑΚΟΠΟΥΛΟΣ Ι., 
ΓΚΑΤΖΗΣ Ν., 
ΓΚΕΛΕΣΤΑΘΗΣ Ν., 
ΚΑΚΛΑΜΑΝΗΣ Α., 
ΛΑΦΑΖΑΝΗΣ Π., 
ΜΑΓΚΡΙΩΤΗΣ Ι.,
ΝΕΡΑΝΤΖΗΣ Α.,
ΠΑΥΛΙΔΗΣ Α.,
ΤΣΕΚΟΥΡΑΣ Ι.,
ΣΚΡΕΚΑΣ Θ.
ΠΡΑΚΤΙΚΑ ΒΟΥΛΗΣ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΛΣΤ'
Πέμπτη 19 Οκτωβρίου 2000
-------------------
Αθήνα, σήμερα στις 19 Οκτωβρίου 2000, ημέρα Πέμπτη και ώρα 10.15' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 18-10-2000 εξουσιοδότηση τουΣώματος, επικυρώθηκαν με ευθύνη του Προεδρείου τα Πρακτικά της συνεδριάσεώς του, της 18ης Οκτωβρίου 2000 σε ό,τι αφορά την ψήφιση στο σύνολο του σχεδίου νόμου: "Κύρωση της από 30 Ιουνίου 2000 Πράξης Νομοθετικού Περιεχομένου "Δημιουργία Μονάδας Μηχανικής Διαλογής, Κομποστοποίησης και Χώρου Υγειονομικής Ταφής Απορριμμάτων και Μονάδας Συμπίεσης, Δεματοποίησης και Προσωρινής Αποθήκευσης Απορριμμάτων στο Δήμο Ακρωτηρίου Ν. Χανίων" (ΦΕΚ 152 Α'/30-6-2000)".
Πριν εισέλθουμε στη ημερήσια διάταξη νομοθετικής Εργασίας θα γίνει η ορκωμοσία του συναδέλφου κ. Γεωργίου Αμπατζόγλου σε αντικατάσταση του κ. Αθανασίου Λεβέντη, ο οποίος απώλεσε τη βουλευτική του ιδιότητα σύμφωνα με την υπ'αριθμ. 22 της 11-10-2000 απόφαση του Ανωτάτου Ειδικού Δικαστηρίου. Καλείται ο Βουλευτής κ. Γεώργιος Αμπατζόγλου να προσέλθει και ναδώσει το νενομισμένο όρκο ενώπιον του εκπροσώπου της Εκκλησίας.
(Στο σημείο αυτό προσέρχεται ο Βουλευτής κ. Γεώργιος Αμπατζόγλου και δίνει τον παρακάτω όρκο):"Ορκίζομαι στο όνομα της Αγίας και Ομοούσιας και Αδιαίρετης Τριάδας να είμαι πιστός στην Πατρίδα και το δημοκρατικό πολίτευμα, να υπακούω στο Σύνταγμα και τους νόμους και να εκπληρώνω ευσυνείδητα τα καθήκοντά μου". 
ΠΡΟΕΔΡΕΥΩΝ (Κωνσταντίνος Γείτονας): 'Αξιος, άξιος.
ΟΛΟΙ ΟΙ ΒΟΥΛΕΥΤΕΣ: 'Αξιος, άξιος.
(Χειροκροτήματα απ'όλες τις πτέρυγες)
ΠΡΟΕΔΡΕΥΩΝ (Κωνσταντίνος Γείτονας): Παρακαλείται ο κύριος Γραμματέας να ανακοινώσει τις αναφορές προς το Σώμα.
Ανακοινώνονται προς το Σώμα από τον κ. Σπυρίδονα Στριφτάρη, Βουλευτή Αιτωλοακαρνανίας, τα ακόλουθα:(Το κείμενο των ανακοινώσεων υπάρχει στο τεύχος των Πρακτικών τηςΒουλής).
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,έχω την τιμή να ανακοινώσω προς το Σώμα το δελτίο επικαίρων ερωτήσεων της Παρασκευής 20 Οκτωβρίου 2000.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 2 και 3 Καν. Βουλής).
1. Η με αριθμό 161/18.10.2000 επίκαιρη ερώτηση του Βουλευτή τουΠανελλήνιου Σοσιαλιστικού Κινήματος κ. Δημητρίου Πιπεργιά προς τους Υπουργούς Ανάπτυξης, Πολιτισμού, σχετικώς με την αντιμετώπιση των προβλημάτων που δημιουργούνται από τις διεκδικήσεις του Οργανισμού Συλλογικής Διαχείρισης Πνευματικών Δικαιωμάτων, για τα ποσοστά επί των πωλήσεων ηλεκτρονικών υπολογιστών.
2. Η με αριθμό 162/18.10.2000 επίκαιρη ερώτηση της Βουλευτού τηςΝέας Δημοκρατίας και Δ' Αντιπρόεδρο της Βουλής κ. 'Αννας Ψαρούδα-Μπενάκη προς τον Υπουργό Δικαιοσύνης σχετικώς με την τοποθέτηση στα σωφρονιστικά καταστήματα των ανδρών του Σώματος εξωτερικής φρούρησης κλπ.
3. Η με αριθμ'ο163/18.10.2000 επίκαιρη ερώτηση του Βουλευτή τουΚομμουνιστικού Κόμματος Ελλάδος κ. Σπυρίδωνος Στριφτάρη προς τον ΥπουργόΟικονομικών, σχετικώς με τα προβλήματα που δημιουργεί στους παραγωγούς χυμοποιήσιμων εσπειριδοειδών, η εφαρμογή του νέου Κανονισμού της Ευρωπαϊκής 'Ενωσης για τα οπωροκηπευτικά.
4. Η με αριθμό 156/17.10.2000 επίκαιρη ερώτηση του Βουλευτή τουΣυνασπισμού της Αριστεράς και της Προόδου κ. Παναγιώτη Λαφαζάνη προς τους Υπουργούς Εθνικής Οικονομίας, Ανάπτυξης, σχετικώς με την οικονομική ενίσχυση των χαμηλοτέρων εισοδηματικών τάξεων, λόγω της μεγάλης αύξησης της τιμής του πετρελαίου θέρμανσης κλπ.
Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου ('Αρθρο 130 παρ. 2 και 3 Καν. Βουλής)1. Η με αριθμό 158/17.10.2000 επίκαιρη ερώτηση του Βουλευτή της ΝέαςΔημοκρατίας κ. Κωνσταντίνου Καραμπίνα προς τον Υπουργό Εθνικής Παιδείαςκαι Θρησκευμάτων, σχετικώς με την αποπεράτωση του κτιρίου του 4ουΔημοτικού Σχολείου και Νηπιαγωγείου 'Αρτας.
2. Η με αριθμό 164/18.10.2000 επίκαιρη ερώτηση του Βουλευτή τουΚομμουνιστικού Κόμματος Ελλάδος κ. Ιωάννη Πατάκη προς τους ΥπουργούςΓεωργίας, Εθνικής Οικονομίας, σχετικώς με την έκδοση των απαιτούμενων αποφάσεων, για να αποκτήσουν οι δικαιούχοι αγρότες τα κίνητρα, που προβλέπει το Γ' Κοινοτικό Πλαίσιο Στήριξης.
3. Η με αριθμό 157/17.10.2000 επίκαιρη ερώτηση της Βουλευτού τουΣυνασπισμού της Αριστεράς και της Προόδου κ. Μαρίας Δαμανάκη προς τον Υπουργό Δικαιοσύνης, σχετικώς με την επίλυση του προβλήματος της επ' αόριστον κράτησης αλλοδαπών στις φυλακές κλπ.
4. Η με αριθμό 167/18.10.2000 επίκαιρη ερώτηση του ΑνεξάρτητουΒουλευτή κ. Γεωργίου Καρατζαφέρη προς τον Υπουργό Εξωτερικών, σχετικώς με τις τοποθετήσεις Αμερικανών εμπειρογνωμόνων σε Συνέδριο, που πραγματοποιήθηκε πρόσφατα στην Αθήνα κλπ.
ΠΡΟΕΔΡΕΥΩΝ(Κωνσταντίνος Γείτονας): Κυρίες και κύριοι συνάδελφοι,εισερχόμαστε στη συζήτηση τωνΕΠΙΚΑΙΡΩΝ ΕΡΩΤΗΣΕΩΝΕπίκαιρες ερωτήσεις πρώτου κύκλου:Κύριοι συνάδελφοι θα ήθελα να προτείνω στο Σώμα να προηγηθεί ηδεύτερη επίκαιρη ερώτηση του κ. Καλλιώρα λόγω ανειλημμένων υποχρεώσεών του.
Το Σώμα εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Συζητείται η δεύτερη με αριθμό 148/13.10.2000 επίκαιρη ερώτηση του Βουλευτή της Νέας Δημοκρατίας κ. Ηλία Καλλιώρα προς τον Υπουργό Γεωργίας, σχετικά με τις προθέσεις του Υπουργείου για παράταση της προθεσμίας για την περάτωση και παραλαβή των έργων πρόληψης των δασικών πυρκαγιών.
Η επίκαιρη ερώτηση έχει ως εξής:"Σύμφωνα με το υπ' αριθμό 111847/4610/6.12.99 έγγραφο του Υπουργείου Γεωργίας καταληκτική ημερομηνία γα την περάτωση και παραλαβή των έργων του κανονισμού 2080/92 (έργα πρόληψης δασικών πυρκαγιών) είναι η 31/12/00. Μάλιστα με βάση αυτήν την καταληκτική ημερμηνία οι δασικοί συνεταιρισμοί έχουν υπογράψει συμβάσεις αναθέσεων για την κατασκευή των σχετικών έργων.
Σύμφωνα με το υπ' αριθμό 103648/3157/28.9.2000 νεότερο έγγραφοΥπουργείου Γεωργίας προκύπτει -ξαφνικά- μείωση της προθεσμίας περάτωσης και παραλαβής των έργων στις 16/10/00. Εάν τα παραπάνω όντως αληθεύουν γίνεται αντιληπτό και είναι προφανές, ότι τα περισσότερα έργα πρόληψης δασικών πυρκαγιών δεν θα εκτελεσθούν. Θα έχουμε αδυναμία απορρόφησης των κοινοτικών κονδυλίων και θα οδηγήσουν όλους τους εμπλεκόμενους (υπηρεσίες, συνεταιρισμούς, κατασκευαστές, αναδόχους, μελετητές) σε αχρείαστες και αναίτιες δικαστικές περιπέτειες.
Τα ανωτέρω, βέβαια, μπορούν να αποσοβηθούν και τα έργα να συνεχισθούν απρόσκοπτα, ώστε εν τέλει να ολοκληρωθούν, αρκεί το Υπουργείο Γεωργίας να δώσει πλέον παράταση (πράγμα που έγινε πέρυσι) μέχρι τις 31.12.2001 διότι όλα τα έργα του 2080/92 (ως και οι εκκρεμότητες) έχουν περιληφθεί στο νέο πρόγραμμα που ενέκρινε η Ε.Ε. για την περίοδο 2000-2006. Δηλαδή, οι σχετικές πιστώσεις είναι κατοχυρωμένες και δεσμευμένες. Κατόπιν τούτων: Ερωτάσθε κύριε Υπουργέ:Προτίθεσθε να δώσετε την αναγκαία πλέον παράταση της προθεσμίας περατώσεως και παραλαβής των έργων που έχουν ενταχθεί στον κανονισμό 2080/92 (έργα πρόληψης δασικών πυρκαγιών) μέχρι τις 31.12.2001;"O κύριος Υπουργός έχει το λόγο.
ΦΩΤHΣ ΧΑΤΖΗΜΙΧΑΛΗΣ (Υφυπουργός Γεωργίας): Για να απαντήσω ευθέως στο ερώτημα του αγαπητού συναδέλφου κ. Καλλιώρα, δεν προτιθέμεθα να δώσουμε και δεν μπορούμε να δώσουμε παράταση, κύριε συνάδελφε.
Αναφερόμεθα σε έργα, σε δράσεις των ετών 1996-1999. Αν δούμε τοιστορικό των παρατάσεων που έχουν υπάρξει μέχρι τώρα, θα δούμε ότι κατά τη γνώμη μας υπάρχει μια υπερβολή, αλλά ωστόσο με την ανοχή αλλά και τη στήριξη του Υπουργείου Γεωργίας υπήρξε αυτή η υπερβολή για να μπορέσουν να ολοκληρωθούν κάποια έργα και να διευκολύνουμε κάποιες καταστάσεις. Δεν πρέπει αυτό να συνεχίζεται και να παραβαίνει είτε διατάξεις είτε μια γενικότερη αντίληψη η οποία πρέπει να διέπει αυτά τα έργα, αυτές τις επενδύσεις, αλλά και μια συνέπεια που πρέπει να υπάρχει και να επιδεικνύεται από όλους.
Ο κανονισμός 2080 προέβλεπε έξω από τη δάσωση των γεωργικών γαιών,-είναι το ένα κομμάτι του- και εκτέλεση έργων βελτίωσης δασωδών εκτάσεων που είναι το δεύτερό του κομμάτι.
Το πρόγραμμα της δάσωσης ίσχυσε την περίοδο, όπως σας είπα προηγουμένως, 1992-1999. Μετά, σήμερα δηλαδή, εφαρμόζεται ο κανονισμός 1257/99, περνάμε σε ένα επόμενο στάδιο.
Η πρώτη απόφαση του Υπουργού Γεωργίας ήταν στις 7 Απριλίου 1998 και προέβλεψε συγκεκριμένες καταληκτικές ημερομηνίες. Ημερομηνία περάτωσης των έργων του 2080 ήταν η 30.4.99 και καταληκτική ημερομηνία πληρωμής η 30.7.99. Επειδή υπήρξαν προβλήματα, αλλά υπήρχαν και κάποιες δυνατότητες από τον κανονισμό, υπήρξαν κάποιες παρατάσεις. Η πρώτη παράταση έγινε μέχρι τις 30.9.99 για την παραλαβή των έργων και μέχρι τις 30.11.99 για την πληρωμή των έργων. Υπήρξε και επόμενη παράταση. Για την ολοκλήρωση των έργων μέχρι τις 30.11.99 και μέχρι τις 20.12.99 για την πληρωμή των έργων, για την παραλαβή. Παρουσιάστηκε κάποιο πρόβλημα -σε εισαγωγικά ή χωρίς εισαγωγικά- καιρικών συνθηκών. Και με αφορμή αυτό προσπαθώντας να διευκολύνουμε, δώσαμε καινούρια παράταση.
'Ολες αυτές οι παρατάσεις δόθηκαν για να ολοκληρωθούν δεσμεύσεις που είχαν συναφθεί στα πλαίσια του κανονισμού 2080 μέχρι το έτος 1999 και επειδή υπήρξαν αιτήματα και φορέων αλλά και υπηρεσιών, γι' αυτό και κάναμε αποδεκτές αυτές τις παρατάσεις. Δυνατότητα νέων παρατάσεων αυτήν τη στιγμή δεν υπάρχει, δεν προβλέπεται τέτοια δυνατότητα. Κάποια στοιχεία επιπλέον όμως θα μπορέσω να δώσω στη δευτερολογία μου.
ΠΡΟΕΔΡΕΥΩΝ (Κωνσταντίνος Γείτονας): Ο κ. Καλλιώρας έχει το λόγο.
ΗΛΙΑΣ ΚΑΛΛΙΩΡΑΣ: Κύριε Υφυπουργέ, δεν χρειάζεται να πούμε πολλά λόγια για να υποστηρίξουμε τη σημασία αυτών των έργων. Σεις, ως ένας από τους πολιτικούς προϊσταμένους του Υπουργείου Γεωργίας, γνωρίζετε πολύ καλύτερα τις ανάγκες που τρέχουν, διότι η Φθιώτιδα, η Σάμος και η Κορινθία, όπως θυμόμαστε, είχαν φέτος τεράστιες ζημιές από τις πυρκαγιές. Μάλιστα η Φθιώτιδα είχε και δύο νεκρούς αεροπόρους.
Ο φόβος που διαχέεται, κύριε Υφυπουργέ, είναι ότι θα χαθούν δεσμευμένες πιστώσεις. Θα μου απαντήσετε όμως στη συνέχεια αν αυτό συμβαίνει ή όχι. Και δυστυχώς, όπως είπατε και σεις, υπήρξε μία σειρά από βήματα μπρος πίσω όσον αφορά τις προθεσμίες. Μου αναφέρατε αυτήν τη στιγμή συγκεκριμένα τέσσερις. Αυτό δυστυχώς λειτούργησε σαν ένα πρόβλημα στη συνέχεια, διότι συνεχίζουν οι ενδιαφερόμενοι να πιέζουν, όπως κατάφεραν και στο παρελθόν, για να πετύχουν κάτι το καλύτερο. Μου είπατε ότι αυτό δεν γίνεται αυτήν τη στιγμή και ότι αυτό είναι θέμα του Υπουργείου. Υπάρχει όμως και ένα άλλο πρόβλημα, κύριε Υφυπουργέ, που σχετίζεται με το κανονιστικό πλαίσιο.
'Εχω συγκεκριμένα δύο επιστολές από την Πανελλήνια 'Ενωση Διπλωματούχων Μηχανικών Εργοληπτών Δημόσιων 'Εργων οι οποίοι καταγγέλλουν ότι κατά την παραλαβή των συγκεκριμένων έργων, που αφορούν την πρόληψη δασικών πυρκαγιών, υπάρχουν δύο επιτροπές. Η μία είναι η επιτροπή του άρθρου 43 παράγραφος 5 του π.δ. 283/89 και μία διμερής επιτροπή που δεν προβλέπεται απ' αυτό το π.δ. και δημιουργεί προβλήματα σε ό,τι αφορά τις παραλαβές των έργων.
Το Υπουργείο με συγκεκριμένη εγκύκλιο είπε ότι αναγνωρίζει αυτήν τηδυσκολία που υπάρχει και ότι όντως δεν παραλαμβάνου αυτές οι επιτροπές του Υπουργείου σας, αλλά γίνονται μόνο πιστοποιήσεις. 'Ομως με τα συγκεκριμένα στοιχεία που υπάρχουν και με την απόφαση του Νομικού Συμβουλίου του Κράτους, τη Νο 429/99, γνωρίζετε πολύ καλά ότι αυτές οι επιτροπές δεν πιστοποιούν, αλλά εν τέλει δημιουργούν ένα τεράστιοπρόβλημα το οποίο πρέπει να επιλύσετε, γιατί δεν παραλαμβάνονται επιτέλους τα έργα.
ΠΡΟΕΔΡΕΥΩΝ (Κωνσταντίνος Γείτονας): Ο Υφυπουργός Γεωργίας κ.
Χατζημιχάλης έχει το λόγο.
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Θα ήθελα να πω ότι, επειδή αναφέρθηκε ως κίνδυνος το πρόβλημα των πλημμυρικών φαινομένων λόγω των πυρκαγιών, το έχουμε κουβεντιάσει πάρα πολλές φορές και μέσω του Τύπου και στη Βουλή αρκετές φορές, αλλά φαντάζομαι ότι θα το συζητήσουμε και στη συνέχεια. Τέτοιο πρόβλημα δεν υπάρχει. 'Ηδη σε ολόκληρη την Ελλάδα εκτελούνται αντιπλημμυρικά έργα με συγκεκριμένο τρόπο μετά από μελέτες των δασικών υπηρεσιών σε όλες τις δασικές περιοχές. Οι γενικοί γραμματείς των περιφερειών χρηματοδοτούν αυτά τα έργα με προκαταβολές από το Γ' Κοινοτικό Πλαίσιο Στήριξης. Επομένως πρόβλημα χρηματοδότησης αυτών των έργων δεν υπάρχει. Η δυνατότητα να παρατείνουμε τις προθεσμίες, όπως ζητάτε και κατά το 2001 δεν υπάρχει, όπως είπα και στην αρχή, γιατί βρισκόμαστε στην εφαρμογή του καινούριου κανονισμού του 1257. Περάσαμε από τον 2080 στον 2057 και επομένως λειτουργούμε με διαφορετικό καθεστώς. Το Υπουργείο Γεωργίας έχει κάνει πρόβλεψη για να υπάρξει απρόσκοπτηχρηματοδότηση. Και στο σχέδιο αγροτικής ανάπτυξης το οποίο υπάρχει και έχει εγκριθεί -αναφέρομαι και στα πλαίσια του κανονισμού 1257- υπάρχει η δυνατότητα και να εφαρμοστούν μέτρα και να καταβληθούν υποχρεώσεις που έχουν αναληφθεί ως συνέχεια της προηγούμενης δράσης.
Επομένως απ' αυτήν την άποψη δεν πρόκειται να υπάρξει κανέναςκίνδυνος για την εκτέλεση αυτών των έργων και την κάλυψη των υποχρεώσεων. Τα περιθώρια όμως τώρα στενεύουν γιατί την καταληκτική προθεσμία, πουήταν τέλος Δεκεμβρίου του 2000, τη μεταφέρουμε στις 16 Οκτωβρίου, γιατί ουσιαστικά αυτή η ημερομηνία είναι και η λήξη του οικονομικού έτους για τις υπηρεσίες της Ευρωπαϊκής 'Ενωσης.
Αλλά ανεξάρτητα απ'αυτό, εάν κάποια περιφερειακή υπηρεσία εκτιμήσειότι κάποιο έργο θέλει μία μικρή παράταση χρόνου -δεν θα υπερβαίνει τις δεκαπέντε, είκοσι μέρες στα πλαίσια του 2000- αυτό μπορούμε με μία ελαστικότητα να το αντιμετωπίσουμε. Δεν μπορεί να είναι όμως ο κανόνας. ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,ζητώ πάλι την έγκρισή σας για να συζητήσουμε στη συνέχεια την τρίτη ερώτηση του πρώτου κύκλου. 'Εχει γίνει συνεννόηση των ερωτώντων και των ερωτωμένων. Συμφωνούν, εάν συμφωνήσετε και εσείς, λόγω του ότι ο Υφυπουργός Εθνικής Παιδείας και Θρησκευμάτων κ. Πετσάλνικος έχει μία υποχρέωση.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
Θα προηγηθεί λοιπόν η τρίτη με αριθμό 153/16-10-2000 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνος Στριφτάρη προς τον Υπουργό Εθνικής Παιδείας και Θρησκευμάτων, σχετικώς με τη δίωξη δύο δασκάλων του 7ου Δημοτικού Σχολείου Αγρινίου.
Η επίκαιρη ερώτηση του κ. Στριφτάρη έχει ως εξής:"'Αδικα και αναίτια διώκονται δύο δάσκαλοι του 7ου Δημοτικού Σχολείου Αγρινίου Νομού Αιτ/νίας, ο Σωκράτης Ζαραβίνας και ο Θεόδωρος Λιαροκάπης. Οι δύο δάσκαλοι αρχικά (τον Ιούνιο) αρνήθηκαν να καταθέσουν σε'Ενορκη Διοικητική Εξέταση (ΕΔΕ), που διενεργήθηκε για προβλήματα λειτουργίας του σχολείου, αφού δεν τους γνωστοποιήθηκε ο λόγος που τους καλούσαν σε ΕΔΕ και η Διοίκηση πριν ολοκληρωθεί η ΕΔΕ τους απέσπασε σε σχολεία εκτός της πόλης του Αγρινίου (Λεπενού και Παναιτώλιο αντίστοιχα). Οι δύο δάσκαλοι έκαναν ένσταση και περίμεναν να εκδικαστεί. Αντί αυτούόμως είδα τα αστυνομικά όργανα να εισέρχονται στο σχολείο για τη βίαιη απομάκρυνσή τους. Μετά την εξέλιξη αυτή οι δύο δάσκαλοι διαμαρτυρόμενοι άρχισαν απεργία πείνας και μάλιστα ο ένας εξ αυτών έχει νοσηλευτεί στο Νοσοκομείο Αγρινίου για πέντε ημέρες.
Συμπαραστάτες στον αγώνα τους είναι πλήθος μαζικών φορέων του νομούπου ζητούν την άμεση επίλυση του προβλήματος.
Ερωτάται ο κύριος Υπουργός, εάν θα παρέμβει προκειμένου να επιλυθεί το πρόβλημα και να σταματήσει η άδικη και αναίτια δίωξη σε βάρος των δύο δασκάλων".
Ο Υφυπουργός Εθνικής Παιδείας και Θρησκευμάτων κ. Φίλιππος Πετσάλνικος έχει το λόγο.
ΦΙΛΙΠΠΟΣ ΠΕΤΣΑΛΝΙΚΟΣ (Υφυπουργός Εθνικής Παιδείας και Θρησκευμάτων): Ευχαριστώ, κύριε Πρόεδρε.
Στις 27.11.1999, δηλαδή, περίπου πριν από ένα έτος ο Σύλλογος Γονέων και Κηδεμόνων του 7ου Δημοτικού Σχολείου Αγρινίου κατέθεσε αναλυτική αναφορά προς τις υπηρεσίες, το Νομάρχη, τις υπηρεσίες του Υπουργείου Παιδείας, τους προϊσταμένους διεύθυνσης και του γραφείου του Νομού Αιτ/νίας, το σχολικό σύμβουλο κλπ. καθώς και τον αντεισαγγελέα Πρωτοδικών του Αγρινίου, με την οποία κατήγγειλε τους εκπαιδευτικούς του σχολείου κυρίους Ζαραβίνα και Λιαροκάπη -διαβάζω από την αναφορά αυτή επί λέξει: "Προκειμένου να υπηρετήσουν τις προσωπικές ματαιοδοξίες και σκοπιμότητές τους χαρακτηρίζουν γονείς μαθητών αλλά και συναδέλφους τους βλάκες και πουλημένους επειδή δεν συμφωνούν με τις προτροπές τους ενώπιον των μαθητών. Ο κ. Ζαραβίνας μάλιστα δεν δίστασε να οδηγήσει τους μαθητές της ΣΤ' τάξης εκτός αυτής σε ώρα λειτουργίας προτρέποντάς τους σε εκδηλώσεις συμπαράστασης των ενεργειών και πρωτοβουλιών του. Επίσης με επιστολές προς τους γονείς οι δύο εκπαιδευτικοί διαστρεβλώνοντας την αλήθεια -ή μάλλον ο κ. Ζαραβίνας- αμφισβητούν και κατηγορούν τους προϊσταμένους της διεύθυνσης, το σχολικό σύμβουλο και τη διευθύντρια του σχολείου με σκοπό να στρέψουν τους γονείς κατά των θεσμοθετημένων αρχών και να οδηγήσουν σε διάλυση τα σχολεία".
Αυτό ήταν ένα μέρος της αναφοράς -επαναλαμβάνω- και των στοιχείων που ο Σύλλογος Γονέων και Κηδεμόνων απέστειλε σε όλους όσους ανέφερα νωρίτερα. Αποτέλεσμα όλων αυτών βέβαια ήταν να δημιουργηθεί ένα κλίμα ιδιαίτερα αρνητικό με συνέπεια και τη δυσλειτουργία του σχολείου στον τομέα της διδακτικής διαδικασίας.
Μάλιστα η διευθύντρια του δημοτικού σχολείου στις 18.11.99 με έκθεση λειτουργίας του σχολείου προς τον προϊστάμενο του αρμόδιου 2ου Γραφείου της Πρωτοβάθμιας Εκπαίδευσης και προς το σχολικό σύμβουλο αναφέρει την κατάσταση που επικρατεί στο σχολείο εξ' αιτίας της ανάγκης σύμπτυξης δύο τμημάτων τάξης λόγω προσωρινής απουσίας άλλου εκπαιδευτικού με αναρρωτική άδεια. Η εκπαιδευτικός που παίρνει την εντολή να μετακινηθεί στην άλλη τάξη για να λειτουργήσουν κανονικά οι τάξεις λόγω αυτού του γεγονότος της προσωρινής απουσίας για λόγους υγείας εκπαιδευτικού αρνείται και οι εκπαιδευτικοί Ζαραβίνας και Λιαροκάπης αναμειγνύονται και σ' αυτό το γεγονός ενθαρρύνοντας τη στάση της εκπαιδευτικού. Προβαίνουν σε άλλες αντιυπηρεσιακές ενέργειες, όπως εκφοβισμός συναδέλφου, καλούν τηλεοπτικούς σταθμούς στο σχολείο, παρακωλύουν τα μαθήματα χωρίς να ενημερώσουν καν τη διευθύντρια.
Κατόπιν όλων των ανωτέρω η υπηρεσία διαβίβασε τα προαναφερόμενα έγγραφα στον αρμόδιο προϊστάμενο του 2ου Γραφείου προκειμένου να διαταχθεί η διενέργεια ΕΔΕ για να διερευνηθεί εάν τυχόν υπάρχουν πειθαρχικές ευθύνες ή όχι των προαναφερομένων εκπαιδευτικών.
Οι ανωτέρω εκπαιδευτικοί αρνούνται βέβαια να συμμετέχουν στηδιαδικασία αυτή, αρνούνται να καταθέσουν αν και έχουν κληθεί αρκετές φορές και συγχρόνως προβάλλουν διάφορες δυσκολίες τόσο στο έργο του ανακριτή όσο και στη λειτουργία του σχολείου. Κατόπιν όλων αυτών και για να ολοκληρώσει αυτήν τη διαδικασία ο ανακριτής για να δει αν πράγματι υπάρχει ή δεν υπάρχει πειθαρχικό αδίκημα ζητά από το υπηρεσιακό συμβούλιο την προσωρινή απομάκρυνση των εκπαιδευτικών, όπως προβλέπει ο νόμος 1566/1985, για να διευκολυνθεί το έργο της ΕΔΕ.
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Υφυπουργού)Ολοκληρώνω, κύριε Πρόεδρε. Θα μου επιτρέψετε μερικά δευτερόλεπτα για να εκθέσω εδώ τα γεγονότα.
ΠΡΟΕΔΡΕΥΩΝ (Κωνσταντίνος Γείτονας): Αν είναι για μερικά δευτερόλεπτα, εντάξει.
ΦΙΛΙΠΠΟΣ ΠΕΤΣΑΛΝΙΚΟΣ (Υφυπουργός Εθνικής Παιδείας και Θρησκευμάτων): Το υπηρεσιακό συμβούλιο κάνει αποδεκτό αυτό το αίτημα, την πρόταση του προανακριτή και το υπηρεσιακό συμβούλιο -αυτό το συλλογικό όργανο στο οποίο συμμετέχουν και εκπρόσωποι των εκπαιδευτικών όπως γνωρίζετε- τους αποσπά προσωρινά για ένα τρίμηνο όπως προβλέπει ο νόμος σε άλλα σχολεία για να ολοκληρωθούν αυτές οι διαδικασίες.
Μέχρι σήμερα οι δύο εκπαιδευτικοί αρνούνται να υπακούσουν και σ' αυτήν την απόφαση του υπηρεσιακού συμβουλίου, της υπηρεσίας τους, δεν παρουσιάζονται στα σχολεία τους και βέβαια έχουν ξεκινήσει απεργία πείνας έξω από το σχολείο τους. Πριν δε από την απεργία οι εκπαιδευτικοί είχαν κάνει και ένα είδος κατάληψης στις τάξεις τους αρνούμενοι να αποχωρήσουνακόμη και με απόφαση του εισαγγελέα.
ΠΡΟΕΔΡΕΥΩΝ (Κωνσταντίνος Γείτονας): Εντάξει, κύριε Υπουργέ, ταυπόλοιπα στη δευτερολογία σας.
ΦΙΛΙΠΠΟΣ ΠΕΤΣΑΛΝΙΚΟΣ (Υφυπουργός Εθνικής Παιδείας και Θρησκευμάτων): Ολοκλήρωσα, κύριε Πρόεδρε.
Από όλ' αυτά αντιλαμβάνεστε ότι κατ' αρχήν δεν έχει ολοκληρωθεί η διαδικασία για να λέμε ότι διώκονται πειθαρχικά. Αλλά από την άλλη πλευρά πράγματι αυτή η συμπεριφορά δεν συνάδει σε δημοσίους υπαλλήλους πολύ περισσότερο σε εκπαιδευτικούς.
ΠΡΟΕΔΡΕΥΩΝ (Κωνσταντίνος Γείτονας): Ο κ. Σπυρίδωνας Στριφτάρης έχειτο λόγο.
ΣΠΥΡΙΔΩΝ ΣΤΡΙΦΤΑΡΗΣ: Ευχαριστώ, κύριε Πρόεδρε.
Θέλω να ενημερώσω τον κύριο Υπουργό ότι οι δύο δάσκαλοι -ο ένας έχει τριάντα χρόνια υπηρεσία και ο άλλος έχει είκοσι χρόνια- δεν είναι ούτε καινούριοι και μάλιστα είναι στο ίδιο δημοτικό σχολείο εδώ και είκοσι χρόνια. Ο ένας τουλάχιστον που ξέρω, ο κ. Ζαραβίνας, είναι είκοσι χρόνια στο ίδιο σχολείο. Ποτέ δεν παρουσίασε τέτοια προβλήματα.
Και αυτό που είπατε για τους άλλους συναδέλφους του είναι οι ίδιοι συνάδελφοι, αυτοί που είναι στο δημοτικό σχολείο, που δεν άφησαν τους αστυνομικούς να τους συλλάβουν, τους υπερασπίσανε. Δεν είναι σωστό αυτό που σας λένε ότι είναι ενάντια οι συνάδελφοί του. Οι ίδιοι οι δάσκαλοι που υπηρετούν στο ίδιο σχολείο εμπόδισαν τους αστυνομικούς να τους συλλάβουν.
Ανεξάρτητα, κύριε Υφυπουργέ, αν κανείς συμφωνεί ή διαφωνεί με αυτήν τη μορφή διαμαρτυρίας που κάνουν οι δύο δάσκαλοι, τα στοιχεία όμως που έχετε δεν είναι ακριβή. Και πρέπει να σας πω, ότι οι δύο δάσκαλοι δεν αρνούνται να πάνε εκεί που τους είπε το υπηρεσιακό τους συμβούλιο, αλλά ζητάνε την αιτία γιατί. Και σ' αυτό δεν τους απαντάει κανείς και τους καλούν σε ΕΔΕ χωρίς να τους γνωστοποιούν το αντικείμενο της ΕΔΕ. Να τους πουν: "Θα έρθετε να απολογηθείτε γι' αυτό. Παραβιάσατε εκείνο, εκείνο και το άλλο". Δεν τους γνωστοποιεί κανένας και τι να κάνουν αυτοί; Τριάντα χρονών δάσκαλος ο ένας τώρα βρέθηκε άτακτο παιδί;Νομίζω ότι έχετε ευθύνη να παρέμβετε για να λυθεί προς μια κατεύθυνση τουλάχιστον το πρόβλημα και οι δύο δάσκαλοι να μη θεωρηθεί ότι είναι ταραχοποιά στοιχεία, αλλά και να αποδοθεί η δικαιοσύνη, κύριε Υφυπουργέ. Γιατί αυτήν τη στιγμή και η αναφορά του Προέδρου του Συλλόγου Γονέων και Κηδεμόνων -κατά τα άλλα ευυπόληπτος πολίτης, τον ξέρω και προσωπικά- δεν έχει καμία έγκριση από το Σύλλογο Γονέων και Κηδεμόνων. Είναι προσωπική του άποψη.
ΠΡΟΕΔΡΕΥΩΝ (Κωνσταντίνος Γείτονας): Ο κ. Πετσάλνικος έχει το λόγο. 
ΦΙΛΙΠΠΟΣ ΠΕΤΣΑΛΝΙΚΟΣ (Υφυπουργός Εθνικής Παιδείας και Θρησκευμάτων):Κατ' αρχήν στην ουσία της υπόθεσης: εφόσον βρίσκεται σε εξέλιξη αυτή η διαδικασία της ΕΔΕ, δεν δικαιούται ούτε ο Υπουργός να παρέμβει ούτεκανείς άλλος. Περιέγραψα γεγονότα. Και αυτό που μου λέτε ότι οι εκπαιδευτικοί είναι πολλών ετών εκπαιδευτικοί επιβαρύνει αν θέλετε ορισμένες πλευρές της συμπεριφοράς τους. Γιατί ένας έμπειρος εκπαιδευτικός θα πρέπει να γνωρίζει περισσότερο απ' ό,τι ένας νέος εκπαιδευτικός ότι πρέπει να αποτελεί υπόδειγμα για τους μαθητές τους. Σε μία συντεταγμένη κοινωνία -όπως είναι και η κοινωνία στην οποίαζούμε με τις συγκεκριμένες διατάξεις που υπάρχουν, διατάξεις οι οποίες δεν λένε ότι η διενέργεια ΕΔΕ οπωσδήποτε συνιστά πειθαρχική δίωξη, αλλά γίνεται ΕΔΕ για να καταλήξει η διαδικασία αυτή στο αν υπάρχουν ή δεν υπάρχουν ευθύνες- πρέπει πάνω απ' όλα οι εκπαιδευτικοί -επαναλαμβάνω- να δίνουν το παράδειγμα και προς τους μαθητές τους και προς την υπόλοιπη κοινωνία.
'Αρα από τη στιγμή που δεν υπάρχει καν πειθαρχική δίωξη, από τη στιγμή που υπάρχει μία διαδικασία στην οποία υποχρεούνται όλοι να συμμετέχουν, θεωρώ -επαναλαμβάνω- ότι η ενέργεια αυτή των δύο εκπαιδευτικών δεν συνάδει με σοβαρή συμπεριφορά εκπαιδευτικού. Αλλά πέρα απ' αυτό, το υπηρεσιακό συμβούλιο είναι το μόνο αρμόδιο όργανο για όλες αυτές τις αποφάσεις. Και οι εκπαιδευτικοί καλά θα κάνουν -δεν υπάρχει κανένα πρόβλημα σε βάρος τους- να συμμορφωθούν απλά με την απόφαση του υπηρεσιακού συμβουλίου, να ολοκληρωθεί η ΕΔΕ και να τελειώσει αυτή η ιστορία.
Επαναλαμβάνω ότι ο Υπουργός δεν δικαιούται να επεμβαίνει και να επηρεάζει αποφάσεις υπηρεσιακών συμβουλίων. Τα υπηρεσιακά συμβούλιασυντίθενται εκτός των άλλων, όπως γνωρίζετε, και από αιρετούς εκπροσώπους του κλάδου. Γι' αυτό και δεν μπορώ να κάνω καμία παρέμβαση.
ΣΠΥΡΙΔΩΝ ΣΤΡΙΦΤΑΡΗΣ: Γιατί προκαλείτε, κύριε Υπουργέ; Ξέρουμε πώςσυγκροτούνται τα υπηρεσιακά συμβούλια και τι εντολές εκτελούν.
ΠΡΟΕΔΡΕΥΩΝ (Κωνσταντίνος Γείτονας): Προχωρούμε στη συζήτηση τηςπρώτης με αριθμό 140/12-10-2000 επίκαιρης ερώτησης του Βουλευτή του ΠΑΣΟΚ κ. Βασιλείου Κοντογιαννόπουλου προς τον Υπουργό Περιβάλλοντος, Χωροταξίας και Δημοσίων 'Εργων, σχετικώς με την εκτέλεση των απαραιτήτων αποχετευτικών έργων για την αποτροπή πλημμυρών στη Β' Περιφέρεια της Αθήνας.
Η επίκαιρη ερώτηση του κ. Κοντογιαννόπουλου έχει ως εξής:"Είναι πλέον σύνηθες γεγονός με τις πρώτες φθινοπωρινές βροχές να δημιουργούνται λίμνες σε πολλές γειτονιές της Αθήνας, να πλημμυρίζουν δρόμοι και σπίτια, να επικρατεί κυκλοφοριακό χάος και ενίοτε να θρηνούμε και θύματα.
Αυτή δεν μπορεί και δεν πρέπει να είναι η εικόνα της πόλης που σετέσσερα χρόνια θα φιλοξενήσει τους Ολυμπιακούς Αγώνες. Δεν επιτρέπεται η Αθήνα να παραλύει κυριολεκτικά από μια βροχή.
Σε δημοσιεύματα εφημερίδων αναγράφεται ότι η ΕΥΔΑΠ κατηγορεί αρκετούς δημάρχους για την απροθυμία τους να συνεργαστούν μαζί της στον καθαρισμό των φρεατίων δευτερευόντων δρόμων με αποτέλεσμα να εμποδίζεται η ελεύθερη ροή των ομβρίων υδάτων. Οι δήμαρχοι απαντούν ότι ανταποκρίνονται στα σχετικά τους καθήκοντα παρά το γεγονός ότι τα κονδύλια που χορηγεί το ΥΠΕΧΩΔΕ για τις σχετικές εργασίες είναι ανεπαρκή.
'Ομως, απ' ό,τι φαίνεται το θέμα δεν εξαντλείται σε αυτήν τηναντιπαράθεση. Σε επικοινωνία μου με δήμους της Β' περιφέρειας της Αθήνας πληροφορούμαι ότι υπάρχουν σοβαρά προβλήματα στις αποχετευτικές υποδομές και στη λειτουργία των αγωγών. Συγκεκριμένα από το Δήμο Καλλιθέας πληροφορούμαι ότι ο κεντρικός αγωγός ομβρίων υδάτων της οδού Θησέως είναι κλειστός και τα ύδατα δεν έχουν διέξοδο. Το άλλο έργο, το οποίο όταν ολοκληρωθεί θα εξυπηρετήσει όχι μόνο το Δήμο Καλλιθέας, αλλά και τους Δήμους Μοσχάτου και Ν. Σμύρνης, έχει σταματήσει οκτακόσια μόλις μέτρα πριν την εκβολή του Κηφισού. Επίσης, ανεκτέλεστα έργα υπάρχουν και στο σύστημα αποχέτευσης του Δήμου Παλαιού Φαλήρου και συγκεκριμένα στην Λεωφόρο Αμφιθέας, στην οδό Ζησιμοπούλου και στην Πλατεία Ντάβαρη καθώς και στο σύστημα αποχέτευσης του Δήμου Νέας Σμύρνης στην περιοχή των γηπέδων Πανιωνίου και Μίλωνα.
Ερωτάται ο κύριος Υπουργός Περιβάλλοντος, Χωροταξίας και Δημοσίων 'Εργων τι μέτρα προτίθεται να λάβει για την αντιμετώπιση του οξύτατου αυτού προβλήματος".
Ο Υφυπουργός Περιβάλλοντος, Χωροταξίας και Δημοσίων 'Εργων κ. Αλευράς έχει το λόγο.
Να ακούσουμε, κύριε Αλευρά, την απάντησή σας λόγω και Β' Αθήνας, μειδιαίτερο ενδιαφέρον.
ΑΘΑΝΑΣΙΟΣ ΑΛΕΥΡΑΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, γνωρίζω και το δικό σας ενδιαφέρον και το ενδιαφέρον του συναδέλφου κ. Κοντογιαννόπουλου και πιστεύω ότι η ευαισθησία και ο έλεγχος που ασκείται μέσα από τις διαδικασίες τις κοινοβουλευτικές βοηθάει και εμάς να επισημαίνουμε προβλήματα και κυρίως να επιταχύνουμε τις διαδικασίες για την επίλυσή τους.
Αναφορικά με το θέμα του καθαρισμού των φρεατίων ομβρίων υδάτων θα ήθελα να ενημερώσω τον κύριο συνάδελφο και τη Βουλή ότι η ΕΥΔΑΠ κάθε χρόνο στην περιοχή της ευθύνης της, δηλαδή, στα όρια του Νομού Αττικής προβαίνει δυο φορές το χρόνο σε καθαρισμό των φρεατίων και των στομίων τους και αυτό γίνεται για περίπου πενήντα πέντε χιλιάδες φρεάτια. Ταυτόχρονα μέσω προγραμματικών συμβάσεων οι οποίες συνάπτονται μεταξύ της ΕΥΔΑΠ και των Δήμων, καθαρίζονται είκοσι χιλιάδες φρεάτια από τους Δήμους που ανταποκρίνονται σ'αυτές τις προγραμματικές συμβάσεις.
'Οσον αφορά τα προβλήματα στις περιοχές της Β' Αθήνας, τις οποίες επισημαίνει ο συνάδελφος κ. Κοντογιαννόπουλος, θα ήθελα πρώτα να πω για το ζήτημα της Καλλιθέας. Ο κεντρικός αγωγός ομβρίων υδάτων της οδού Θησέως έχει πράγματι κατασκευαστεί κατά το μεγαλύτερο μέρος του και αποχετεύει ικανοποιητικά τις λεγόμενες χαμηλές περιοχές τόσο της Καλλιθέας όσο και του Μοσχάτου. Το πρόβλημα έχει δημιουργηθεί και υπάρχει σε σχέση με τις υψηλές περιοχές. Για την ολοκλήρωση του έργου,απομένουν περίπου οκτακόσια μέτρα μέχρι την εκβολή του αγωγού στονΚηφισσό. 'Εχουν ήδη κατασκευαστεί τα πέντε χιλιόμετρα και μένουν τα οκτακόσια μέτρα. Πρέπει να ενημερώσω τον κύριο συνάδελφο και το Σώμα ότι υπήρξε μια σειρά από προβλήματά κατά τη διάρκεια της ολοκλήρωσης του έργου. Το πρώτο θέμα είχε να κάνει με την παρέμβαση της αρχαιολογικής υπηρεσίας δεδομένου ότι ο αγωγός αυτός εκινείτο κατά μήκος των μακρών τειχών, με αποτέλεσμα να δημιουργηθούν προβλήματα με την αρχαιολογική υπηρεσία. Εν συνεχεία αντιμετωπίστηκε ένα δεύτερο μείζον πρόβλημα από τις αντιδράσεις των κατοίκων διότι ο αγωγός διήρχετο μέσα από μία στενή οδό και δημιουργήθηκαν ενστάσεις και αμφιβολίες κατά πόσο η κατασκευή ενός αγωγού θα έθιγε την σταθερότητα των εδαφών. Και το τρίτο ζήτημα έχει να κάνει με τις αντιδράσεις του Δήμου Μοσχάτου ο οποίος θεωρεί ότι δεν μπορεί να επιτρέψει τη διέλευση του αγωγού, επειδή ο αγωγός δεν εξυπηρετεί και τις δικές του αποχετευτικές ανάγκες και διέρχεται μέσα από χώρο αναψυχής του Δήμου.
Εμείς πιστεύουμε αυτήν την ώρα και αυτό κάνουμε ότι είναι ανάγκη να υπάρξει εναλλακτική αντιμετώπιση του προβλήματος. Γίνεται η σχετική μελέτη για την εναλλακτική διέλευση του αγωγού, ώστε να μπορέσει να κατασκευαστεί και να ολοκληρωθεί.
'Οσον αφορά τις υπόλοιπες περιοχές, θα ήθελα να σας ενημερώσω ότι η λεωφόρος Αμφιθέας δεν παρουσιάζει πρόβλημα κατασκευής αγωγού ομβρίων, υπάρχει ικανοποιητικό δίκτυο. Αντίθετα παρουσιάζει πρόβλημα όταν τα φρεάτια γεμίζουν με φερτά υλικά.
ΠΡΟΕΔΡΕΥΩΝ (Κωνσταντίνος Γείτονας): Τα υπόλοιπα στη δευτερολογίασας. Το καταλαβαίνω ότι είναι πολλά τα ερωτήματα.
ΑΘΑΝΑΣΙΟΣ ΑΛΕΥΡΑΣ (Υφυπουργός Περιβάλλοντος, Χωροταξίας και Δημοσίων 'Εργων): Στη δευτερολογία μου θα δώσω συγκεκριμένες απαντήσεις. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Κοντογιαννόπουλος έχει τολόγο.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, στόχος της ερώτησης είναι να κρούσω τον κώδωνα του κινδύνου για τους αυξημένους κινδύνους που πιστεύω ότι αντιμετωπίζουμε σήμερα, να έχουμε προβλήματα πλημμυρών όχι μόνο στην περιοχή της Αττικής, αλλά και σε ολόκληρη τη χώρα. Ο ένας λόγος είναι οι εκτεταμένες πυρκαγιές, οι πυρκαγιές του καλοκαιριού που πολλαπλασιάζουν τον κίνδυνο πλημμυρών και ο δεύτερος είναι, έκτακτα φαινόμενα ιδιαίτερης έντασης, όπως αυτά που σημειώθηκαν στη βόρειο Ιταλία και τα οποία τίποτε δεν αποκλείει να σημειωθούν και στη χώρα μας. Για όλους αυτούς τους λόγους ήθελα με την ερώτηση αυτή να προκαλέσω την έντονη κινητοποίηση της Κυβέρνησης, διότι, κύριε Υφυπουργέ, και από την απάντησή σας ασφαλώς υπάρχουν προβλήματα, υπάρχουν εξηγήσεις και δικαιολογίες. Αλλά όταν συμβαίνει ένα καταστροφικό φαινόμενο, και την πολιτική και την ουσιαστική ευθύνη δεν τη φέρει ούτε η ΕΥΔΑΠ ούτε οι δήμοι ούτε οι αντιδράσεις των κατοίκων. Τις φέρει η Κυβέρνηση, η οποία οφείλει να λειτουργήσει κάτω από τις συνθήκες που περιέγραψα πριν με μεγαλύτερη ταχύτητα και αποτελεσματικότητα. Μια πρόχειρη έρευνα που έκανα σε διάφορους δήμους έδειξε ότι πραγματικά υπάρχουν προβλήματα, τα οποία εκκρεμούν για δεκαετίες. Αυτό το πρόβλημα που αναφέρατε και αφορά το Δήμο Καλλιθέας, ο αγωγός αυτός έχει αρχίσει να κατασκευάζεται από το 1984-1985. Και φθάνουμε πια είκοσι χρόνια μετά και δεν είναι δυνατόν να λέμε ότι φταίει η αρχαιολογική υπηρεσία ή οποιαδήποτε άλλη δημόσια υπηρεσία. Οφείλουμε να κινηθούμε με μεγαλύτερη ταχύτητα, διότι όταν θα συμβούν οι πλημμύρες που συμβαίνουν κάθε χρόνο, τότε η Κυβέρνηση εμφανίζεται απολογούμενη. Αυτήν την έννοια είχε η ερώτηση και παρακαλώ να λάβετε υπόψη σας αυτήν την επισήμανση.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αλευράς έχει το λόγο.
ΑΘΑΝΑΣΙΟΣ ΑΛΕΥΡΑΣ (Υφυπουργός Περιβάλλοντος, Χωροταξίας και Δημοσίων 'Εργων): Κύριε Πρόεδρε, οι επισημάνσεις του κυρίου συναδέλφου, είναι πολύ ορθές και η Κυβέρνηση πράγματι λαμβάνει -υπόψη της πάντα- κάθε ορθή επισήμανση. 'Ομως, θα ήθελα να τονίσω ότι όσον αφορά το σκέλος της αντιπλημμυρικής προστασίας, η Κυβέρνηση έχει εκτελέσει έργα σημαντικά απο το 1995 ύψους εξήντα δισεκατομμυρίων σε ολόκληρη τη χώρα -εκ των οποίων τα είκοσι πέντε δισεκατομμύρια περίπου στην περιοχή του Νομού Αττικήςπροκειμένου να αντιμετωπισθούν χρόνια και υπαρκτά προβλήματα αντιπλημμυρικής προστασίας.
Το έχω τονίσει και άλλοτε, σ'αυτήν την Αίθουσα ότι για πάρα πολλέςδεκαετίες η αντιπλημμυρική προστασία στη χώρα μας δεν είχε αξιολογηθεί απ'όλους τους φορείς ως έργο υψηλής προτεραιότητας και ιδιαίτερα δεν είχε αξιολογηθεί από τους φορείς της αυτοδιοίκησης, με αποτέλεσμα σήμερα να υπάρχουν πολλές και μεγάλες ανάγκες.
Το δεύτερο βασικό πρόβλημα στην αντιπλημμυρική προστασία είναι ότιδεν αποτελεί μόνο ζήτημα μελέτης και κατασκευής ενός έργου, αλλάσυνδέεται πολλές φορές με καταπατήσεις, με παράνομες οικοδομήσεις στις κοίτες ρεμάτων, με αποτέλεσμα οι παρεμβάσεις εκεί να είναι πολύ δύσκολες. Εμείς πιστεύουμε ότι πρέπει να είναι σαφές στην ελληνική κοινωνία ποιος έχει την ευθύνη για κάθε έργο. Και νομίζω ότι πρέπει να είναι επίσηςσαφές ότι το σημερινό σύστημα οργάνωσης της διοίκησης και οι φορείς της Τοπικής Αυτοδιοίκησης έχουν το δικό τους μερίδιο ευθύνης και αρμοδιότητας για την υλοποίηση της αντιπλημμυρικής πολιτικής. Και αυτό νομίζω ότιπρέπει να το γνωρίζουμε απολύτως καλά.
'Οσον αφορά το ζήτημα του συγκεκριμένου αγωγού της περιοχής της Καλλιθέας, θα μου επιτρέψετε να επαναλάβω ότι η ΕΥΔΑΠ δεν μπορεί διά του εξαναγκασμού να επιβάλει την κατασκευή του αγωγού.
Δεν μπορεί να υπερβεί την αρχαιολογική υπηρεσία, δεν μπορεί ναυπερβεί τις αντιδράσεις του Δήμου, ο οποίος δεν δίνει την άδεια να περάσει από το αναψυκτήριο του Δήμου Μοσχάτου ο αγωγός. Και αναγκαζόμαστε αυτήν τη στιγμή και μελετάμε την εναλλακτική λύση σε συνδυασμό με την εκτροπή προς την περιοχή του Ιλισσού.
'Οσον αφορά τις άλλες περιπτώσεις, ο αγωγός ομβρίων της οδού Ζησιμοπούλου και της Πλατείας Δάβαρη κατασκευάστηκε πρόσφατα από τη Νομαρχία Αθηνών. Και εδώ είναι θετική η συμβολή. Ο αγωγός ομβρίων της οδού Παλαιολόγου τον οποίο αναφέρατε και αφορά τα γήπεδα Πανιωνίου και Μυλωνά, πρόκειται να κατασκευαστεί άμεσα από τη Νομαρχία Αθηνών και έχει συνταχθεί το σχετικό πρακτικό της συντονιστικής επιτροπής.
ΠΡΟΕΔΡΕΥΩΝ (Κωνσταντίνος Γείτονας): Τέταρτη είναι η με αριθμό155/16.10.2000 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ασημίνας Ξηροτύρη-Αικατερινάρη προς τους Υπουργούς Εργασίας και Κοινωνικών Ασφαλίσεων, Εθνικής Οικονομίας, σχετικώς με την αντιμετώπιση της ανεργίας στην περιοχή της Θεσσαλονίκης. Η επίκαιρη ερώτηση της κ. Ξηροτύρη-Αικατερινάρη έχει ως εξής:"Η σταδιακή αποβιομηχάνιση της Θεσσαλονίκης με τη συρρίκνωση μεγάλων βιομηχανικών μονάδων, τη μεταφορά άλλων σε γειτονικές χώρες, το κλείσιμο πολλών μικρομεσαίων επιχειρήσεων, εκτίναξε το ποσοστό της ανεργίας τους τελευταίους μήνες στο 18% σύμφωνα με τα στοιχεία του Μακεδονικού Ινστιτούτου Εργασίας.
Εάν στο ποσοστό αυτό προστεθούν και ποιοτικά χαρακτηριστικά (άτυπες, παράνομες, χωρίς ασφάλιση μορφές απασχόλησης αδύναμων κοινωνικά ομάδων, κυρίως μεταναστών), καθώς και το γεγονός ότι η ανεργία πλήττει κυρίως τη νεολαία (ποσοστό 18,04% το 1999), τις γυναίκες (34,83% άνεργες στην ηλικία είκοσι-είκοσι τεσσάρων ετών), αλλά και τους ανέργους μεγάλης ηλικίας, που δεν έχουν μεγάλες δυνατότητες επανένταξής τους στην παραγωγική διαδικασία και δημιουργίας προϋποθέσεων για συνταξιοδότηση, το πρόβλημα παίρνει εκρηκτικές διαστάσεις και εγκυμονεί κινδύνους διάρρηξης του κοινωνικού ιστού και εμφάνισης ακόμη και ρατσιστικών φαινομένων.
Το πρόβλημα, λοιπόν, είναι οξύ και σύνθετο. Απαιτεί λήψη μέτρων τόσο για την ανάκαμψη της οικονομίας στην περιοχή με πολιτικές ενίσχυσης κλάδων και στήριξης των μικρομεσαίων επιχειρήσεων, όσο και ρυθμίσεις στις εργασιακές σχέσεις, που θα κατοχυρώνουν τη θέση των εργαζομένων και θα δημιουργούν νέες θέσεις εργασίας.
Ερωτώνται οι κύριοι Υπουργοί:1. Ποια προσαρμογή θα γίνει στον προγραμματισμό για την αναδιάρθρωση της βιομηχανίας στην περιοχή, στη στήριξη των μικρομεσαίων επιχειρήσεων, την ενίσχυση των υποδομών μέσα και από το Γ' Κοινοτικό Πλαίσιο Στήριξης, αφού αυτός που εφαρμόστηκε μέχρι σήμερα δεν απέδωσε; Θα επανεξετάσουν το σύστημα των προγραμμάτων κατάρτισης των ανέργων;2. Προτίθενται να πάρουν μέτρα για την προστασία των ανέργων καιμάλιστα των μακροχρόνια, παίρνοντας υπόψη τους τις προτάσεις της Γενικής Συνομοσπονδίας Εργατών Ελλάδος και του Εργατικού Κέντρου Θεσσαλονίκης, όπως επίσης να προχωρήσουν σε νομοθετική ρύθμιση του τριανταπεντάωρου και σε γενικευμένη εφαρμογή του;"Κυρίες και κύριοι συνάδελφοι, πριν δώσω το λόγο στον κύριο Υπουργό,έχω την τιμή να σας ανακοινώσω ότι από τα άνω δυτικά θεωρεία παρακολουθούν τη συνεδρίασή μας τριάντα ένας μαθητές και ένας συνοδός δάσκαλος από το 1ο Τοσίτσειο Αρσάκειο Δημοτικό Σχολείο Εκάλης.
Η Βουλή τους καλωσορίζει.
(Χειροκροτήματα απ' όλες τις πτέρυγες)Το λόγο έχει ο Υπουργός Εργασίας και Κοινωνικών Ασφαλίσεωνκ. Γιαννίτσης.
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): Ευχαριστώ, κύριε Πρόεδρε.
Το θέμα αφορά την ανεργία στη Θεσσαλονίκη και τις δράσεις τηςΚυβέρνησης για να αντιμετωπισθεί το όλο πρόβλημα.
Είναι γνωστό ότι στη Θεσσαλονίκη η ανεργία είναι περίπου 13%-13,1% το οποίο είναι ελαφρώς υψηλότερο από το μέσο όρο ανεργίας σε όλη τη χώρα. Γι' αυτόν το λόγο η Κυβέρνηση και στο παρελθόν αλλά και σήμερα και στα πλαίσια του προγράμματος του Γ' Κοινοτικού Πλαισίου Στήριξης, παίρνει μια σειρά από μέτρα, επενδύσεις, δαπάνες για κατάρτιση, έργα και άλλες ενέργειες για τη στήριξη της περιοχής.
Για να μη δημιουργούνται όμως εντυπώσεις, θέλω να δώσω και κάποια άλλα στοιχεία για τη Θεσσαλονίκη. Μπορεί πράγματι -και είναι σωστό η περιοχή- να έχει περάσει από μία φάση αποβιομηχάνισης, πράγμα που αφορά όμως και όλη την Ελλάδα και την Αττική ιδιαίτερα, αλλά από την άλλη μεριά γνωρίζει μια άνθηση ως ένας δυναμικός πόλος στα Βαλκάνια.
Θέλω να σημειώσω ότι η ανεργία στη Θεσσαλονίκη είναι ελαφρώς χαμηλότερη απ' ό,τι η ανεργία στα αστικά κέντρα της χώρας. Θέλω να σημειώσω ότι με βάση τα στοιχεία του Υπουργείου Οικονομικών το δηλωθέν εισόδημα μεταξύ 1996 και 1998 σημείωσε αρκετά υψηλότερη αύξηση στη Θεσσαλονίκη σε σχέση με το σύνολο της χώρας. Και αυτό αφορά όλες τις κατηγορίες των επαγγελμάτων, εισοδηματίες, εμπόρους, βιομηχάνους, μισθωτούς, ελεύθερους επαγγελματίες και συνταξιούχους.
Επίσης, με βάση στοιχεία του Βιοτεχνικού Επιμελητηρίου Θεσσαλονίκης και του ICAP, εάν δει κανείς όχι μόνο τις επιχειρήσεις που κλείνουν, αλλά και τις επιχειρήσεις που ανοίγουν, βλέπει ότι υπάρχει ένα πολύ σημαντικό θετικό ισοζύγιο, πράγμα που δείχνει ότι έχουμε αυξητικές τάσεις στην επιχειρηματική δραστηριότητα εκεί.
Η Κυβέρνηση ακριβώς έχει πάρει πάρα πολλά μέτρα για τη στήριξη των μικρομεσαίων. Δεν συμφωνώ καθόλου ότι το Β' Κοινοτικό Πλαίσιο Στήριξης απέτυχε. 'Ολα αυτά που ανέφερα είναι δείγματα μιας επιτυχίας που βεβαίως αφήνει πολλά προβλήματα ακόμη, για την αντιμετώπιση των οποίων αναπτύσσονται πολιτικές.
Μας ενδιαφέρει από το Υπουργείο Εργασίας και κάνουμε μελέτες για να δούμε ποιες ειδικεύσεις χρειάζονται σε κάθε νομό της χώρας -και βεβαίως και στη Θεσσαλονίκη- ούτως ώστε τα προγράμματα κατάρτισης, στα οποία θέλουμε να δώσουμε μια πολύ αναβαθμισμένη ποιότητα στο επόμενο διάστημα, να μπορούν πράγματι να καλύπτουν ανάγκες της αγοράς εργασίας, ανάγκες των επιχειρήσεων και να δίνουν στους εργαζόμενους ή στους άνεργους που καταρτίζονται, τα εφόδια για να αντιμετωπίσουν τη δυνατότητα να αναλάβουν απασχόληση.
Φυσικά υπάρχουν και μια σειρά από προγράμματα που αφορούν τιςμικρομεσαίες επενδύσεις, στα οποία θα αναφερθώ στη συνέχεια.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Η κ. Ασημίνα Ξηροτύρη Αικατερινάρη έχει το λόγο.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Κύριε Πρόεδρε, κύριε Υπουργέ, τα τελευταία στοιχεία έχουν ανεβάσει την ανεργία στη Θεσσαλονίκη στο 18%. Ιδιαίτερα δε για τους νέους, όπως λέω και στην ερώτησή μου, η ανεργία αυξάνεται ραγδαία. Στο δε γυναικείο πληθυσμό έχει φτάσει το 34%. 'Εχουμε, δηλαδή, τον τελευταίο καιρό από το 14% μία τραγικά αυξανόμενη πορεία της ανεργίας.
Επομένως, θα πρέπει να επανεξετάσετε σε βάθος τις επιλογές και τον τρόπο με τον οποίο διαχειριστήκατε τις δράσεις και τα έργα από το Β' Κοινοτικό Πλαίσιο Στήριξης.
Μεταφέρατε ένα μεγάλο ποσό στις απαραίτητες υποδομές που είχε η Θεσσαλονίκη. Οι υποδομές όμως αυτές δεν υλοποιήθηκαν και δεν έδωσαν τα προσδοκώμενα αποτελέσματα. Στερήσατε ποσά από άλλες δράσεις, οι οποίες θα ανακούφιζαν την ανεργία, με το πρόσχημα των υποδομών.
Στη συνέχεια, η Κυβέρνηση δεν έλαβε υπόψη της τις μεγάλες αλλαγές οι οποίες έχουν έλθει στον παραγωγικό ιστό της Θεσσαλονίκης, έμεινε με το όραμα της μητρόπολης των Βαλκανίων, το οποίο όμως όραμα τείνει να γίνει η μητρόπολη της ανεργίας η Θεσσαλονίκη και δεν αξιοποίησε τα συγκριτικά της πλεονεκτήματα, αυτά τα πλεονεκτήματα δηλαδή που δίνει αυτή η θέση της Θεσσαλονίκης εκεί, ούτως ώστε, τουλάχιστον, να αξιοποιήσει και να προχωρήσει γρήγορα στην κάλυψη των εργατικών εκροών που δημιουργήθηκαν από την αποβιομηχάνιση με δράσεις που να ενισχύουν τις υπηρεσίες, να ενισχύουν, δηλαδή, τον τριτογενή τομέα.
Δεν αξιοποιήθηκαν αυτά τα θέματα και ο καιρός δεν μας περιμένει.
Υπάρχουν πάρα πολλές προτάσεις. Το Εργατοϋπαλληλικό Κέντρο της Θεσσαλονίκης κάνει σαφέστατες προτάσεις καθώς και το Τεχνικό Επιμελητήριο και οι άλλοι φορείς της Θεσσαλονίκης.
Από την άλλη πλευρά, κύριε Υπουργέ, θα πρέπει να δείτε γιατί ηενίσχυση που κάνατε και που αναφέρατε δείκτες αύξησης της οικονομίας των επιχειρήσεων, δεν πήγε στους εργαζόμενους.
Εμένα δεν με ενδιαφέρει η αύξηση του εισοδήματος. Με ενδιαφέρει ηαύξηση της ανεργίας που είναι 18%.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων):Θέλω να σημειώσω κατ' αρχήν, ότι τα ποσοστά ανεργίας, που εγώ αναφέρω, προέρχονται από τα επίσημα στοιχεία της Εθνικής Στατιστικής Υπηρεσίας της Ελλάδας και όχι από κάποιες μελέτες ιδιωτικών φορέων. Επομένως, το ποσοστό ανεργίας είναι 13,1% στη Θεσσαλονίκη το 1999. 'Οτι πράγματι η Θεσσαλονίκη έχει πρόβλημα, αυτό δεν το αρνούμαστε. Θα ήθελα όμως να αναφέρω στην κυρία Βουλευτή ότι το εισόδημα των μισθωτών στη Θεσσαλονίκη μεταξύ 1996 και 1998 αυξήθηκε 33% έναντι του 31% στο σύνολο της χώρας. 'Εχουμε πάρα πολλά έργα τα οποία έχουμε αναπτύξει στη Θεσσαλονίκη καιολοκληρώνονται. Η Πολιτιστική Πρωτεύουσα έδωσε στη Θεσσαλονίκη, με πολλά λεφτά σε βάρος όλων των άλλων περιοχών της Ελλάδος, ένα άλλο προφίλ. Ετοιμάζουμε προγράμματα -τα οποία αφορούν και το ΠΕΠΘ Μακεδονίας-τετρακοσίων είκοσι επτά δισεκατομμυρίων (427.000.000.000) δραχμών, που θα δημιουργήσουν πολλές δεκάδες θέσεων απασχόλησης στο επόμενο διάστημα. Εμείς ως Υπουργείο ειδικότερα ετοιμάζουμε δράσεις για την κατάρτισηάνεργων και εργαζόμενων και το Υπουργείο Ανάπτυξης δράσεις για τις μικρομεσαίες επιχειρήσεις.
Τέλος, θέλω να πω, ότι όλα τα στοιχεία τα οποία υπάρχουν στη διάθεσή σας και τα οποία δεν πρέπει να παραβλέπουμε, δείχνουν ότι σε επιχειρηματικό επίπεδο υπάρχει μια στροφή από τη βιομηχανία στις υπηρεσίες και τον τριτογενή τομέα, που δείχνουν ότι η Θεσσαλονίκη βρίσκει σιγά σιγά, πάλι έναν υψηλό δυναμισμό και αυτός ο δυναμισμός είναι ορατός σε πάρα πολλά ζητήματα.
Ακόμα θέλω να πω, ότι υπάρχουν μια σειρά από δράσεις και διατίθενται σημαντικά κονδύλια για να αντιμετωπιστεί το πρόβλημα της ανεργίας και στην περιοχή αυτή, όπως και σε όλες τις άλλες περιοχές της χώρας. Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Εισερχόμαστε στη συζήτηση τωνεπικαίρων ερωτήσεων δευτέρου κύκλου.
Πρώτη είναι η με αριθμό 142/12.10.2000 επίκαιρη ερώτηση του Βουλευτήτου Πανελλήνιου Σοσιαλιστικού Κινήματος κ. Ευάγγελου Βλασσόπουλου προςτους Υπουργούς Δικαιοσύνης, Τύπου και Μέσων Μαζικής Ενημέρωσης σχετικώς με τον τρόπο παρουσίασης, από τα Μέσα Μαζικής Ενημέρωσης, του πρόσφατου ναυαγίου του "ΕΞΠΡΕΣ ΣΑΜΙΝΑ".
Η επίκαιρη ερώτηση του κ. Βλασσόπουλου σε περίληψη έχει ως εξής:"Το τραγικό ναυάγιο του "ΣΑΜΙΝΑ" στην Πάρο προ δεκαημέρου, με ταογδόντα αθώα θύματα, γέμισε με θλίψη και οδύνη το πανελλήνιο και φόρτισε όλους μας συναισθηματικά.
Κατέδειξε όμως, για μία ακόμη φορά, τον καθόλου κολακευτικό τρόπο που τα περισσότερα Mέσα Mαζικής Eνημέρωσης, κυρίως τα τηλεοπτικά, παρουσίασαν το συμβάν. Τρόπο που παγιώνει την αντίληψη στους πολίτες πως η αντικειμενική πληροφόρηση αποτελεί είδος σε ανεπάρκεια και πως αυτοί που διαθέτουν και ελέγχουν τα μέσα ενδιαφέρονται κυρίως, για την αύξηση της θεαματικότητας-ακροαματικότητας των μέσων τους και κατ' επέκταση των κερδών τους.
Το χειρότερο όμως είναι πως κατακρεούργησαν ανθρώπους και σπίλωσανσυνειδήσεις και σε ρόλους κοινωνικών εισαγγελέων και δικαστώνκατασκευάσαν ενόχους, απήγγειλαν κατηγορίες και επέβαλαν ποινές. Και αυτό σε μια κρίσιμη περίοδο, που η δικαστική έρευνα βρίσκεται σε εξέλιξη και η δικαστική αρχή πρέπει να μείνει ανεπηρέαστη.
Μετά τα παραπάνω ερωτώνται οι αρμόδιοι Υπουργοί:1. Τι προτίθενται να πράξουν για να περιοριστεί η υστερία και νασταματήσει η ασυδοσία των μέσων.
2. Εάν προτίθενται να ζητήσουν την παρέμβαση του Ρ.Τ.Σ. που στέκειάβουλος θεατής, ενώ πρέπει να θυμήσει στα μέσα πως από εκεί που τελειώνει η αυτοσυγκράτηση και ο αυτοέλεγχός τους αρχίζει η σκληρή εφαρμογή του νόμου.
3. Εάν προτίθενται να ζητήσουν από τη δικαστική εξουσία να ασκήσουντις εκ του νόμου εξουσίες τους, ώστε να σταματήσουν τα Mέσα Mαζικής Eνημέρωσης να ασκούν δικαστική παραεξουσία, να λειτουργούν ως εισαγγελείς και να κατασκευάζουν ενόχους".
Ο Υπουργός Τύπου και Μέσων Μαζικής Ενημέρωσης κ. Ρέππας έχει το λόγο. ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): ΚύριεΠρόεδρε, κύριοι συνάδελφοι, τα τραγικά γεγονότα προκαλούν λύπη, η οποία συχνά επιτείνεται από τις μεθόδους επικοινωνιακής διαχείρισης που ακολουθούνται από διάφορους παράγοντες και από τα μέσα ενημέρωσης για προφανείς λόγους. Συχνά στο πέλαγος του ανταγωνισμού ναυαγεί η δεοντολογία.
Η λειτουργία των μέσων ενημέρωσης δεν αποτελεί μία συνήθη επιχειρηματική, επαγγελματική δραστηριότητα. Οι τηλεοπτικοί σταθμοί ασκούν μία κατά παραχώρηση δημόσια υπηρεσία, γι' αυτό υπόκεινται σε πολύ εντονότερο έλεγχο, όσον αφορά αυτήν την ίδια την επιχειρηματική δραστηριότητα που αναπτύσουν, αλλά επίσης και το περιεχόμενο των προγραμμάτων που προσφέρουν προς τον πολίτη-τηλεθεατή.
Η ενημέρωση πρέπει να είναι αντικειμενική, πρέπει να αναδεικνύει όλες τις πτυχές του θέματος το οποίο χειρίζεται κάθε φορά ο λειτουργός ενός μέσου ενημέρωσης. Και βεβαίως, θα πρέπει να γίνεται με τέτοιο τρόπο, ώστε να μη διαρρηγνύει το πλαίσιο δεοντολογίας που τα αρμόδια ελεγκτικά όργανα της πολιτείας έχουν θεσπίσει.
Στην πατρίδα μας όργανο ελέγχου είναι το Εθνικό Συμβούλιο Ραδιοτηλεόρασης, ανεξάρτητη αρχή, της οποίας την αυτονομία σεβόμαστε όλοι κι εγώ ιδιαιτέρως. Επειδή, επίσης, γνωρίζω τα μέσα με τα οποία έχουμε εξοπλίσει και τις αρμοδιότητες τις οποίες έχουμε προσδώσει στο Συμβούλιο Ραδιοτηλεόρασης, πιστεύω ότι μπορεί να ασκήσει αποτελεσματικά το ρόλο του.
Στο σημείο αυτό θα μου επιτρέψετε να καταθέσω στα Πρακτικά προς γνώση σας τη σχετική οδηγία που εξέδωσε για το θέμα αυτό και τον τρόπο με τον οποίο τα μέσα ενημέρωσης το προέβαλαν, το Συμβούλιο Ραδιοτηλεόρασης. Είναι στη διάθεσή σας.
(Στο σημείο αυτό ο Υπουργός Τύπου και Μέσων Μαζικής Ενημέρωσης κ. Δ. Ρέππας καταθέτει για τα Πρακτικά την προαναφερθείσα οδηγία, η οποίαβρίσκεται στο αρχείο του Τμήματος Γραμματείας της Διεύθυνσης Στενογραφίαςκαι Πρακτικών της Βουλής)Κυρίες και κύριοι συνάδελφοι, θα μου επιτρέψετε με την ευκαιρία αυτήνα πω ότι τα μέσα ενημέρωσης στην πατρίδα μας βρίσκονται σε ένα επίπεδοτο οποίο θεωρώ ικανοποιητικό, πολύ περισσότερο εάν συγκρίνω τα μέσα ενημέρωσης στην πατρίδα μας με αυτά άλλων χωρών της Δυτικής Ευρώπης. Πρέπει όμως από την άλλη να στηλιτεύσω ακραία φαινόμενα, τα οποία συχνά εκδηλώνονται στο πλαίσιο των εκπομπών των μέσων ενημέρωσης στην πατρίδαμας για λόγους που έχουν σχέση κυρίως με την επιδίωξη, μέσω ενός αθέμιτου ανταγωνισμού της προσπόρησης μεγάλων κερδών, πράγμα το οποίο ασφαλώς όλοι καταδικάζουμε.
Θα μου επιτρέψετε με την ευκαιρία αυτή να υπενθυμίσω ότι πρόσφατα σε άλλες μεγάλες χώρες της Ευρώπης, όπως στην Ιταλία, είχαμε αρκετούς νεκρούς μετά από νεροποντή, στην Βρετανία είχαμε επίσης νεκρούς μετά από ένα σιδηροδρομικό δυστύχημα το οποίο έγινε, όμως τα μέσα ενημέρωσης στις χώρες αυτές δεν ανέδειξαν τα σχετικά θέματα ως θέματα ύψιστης πολιτικής σημασίας, ώστε να θέτουν τις Κυβερνήσεις των χωρών αυτών ενώπιον των ευθυνών τους.
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Υπουργού)Αυτό το λέω, κυρίες και κύριοι συνάδελφοι, γιατί πιστεύω ότι θαπρέπει να υπάρχει νηφαλιότητα, ψυχραιμία, όταν χειριζόμαστε τέτοια θέματατα οποία έχουν έναν τραγικό χαρακτήρα. Από την άλλη βεβαίως τα όργανα ελέγχου, όπως το Συμβούλιο Ραδιοτηλεόρασης, οι αρμόδιοι εισαγγελείς, ο Δικηγορικός Σύλλογος ο οποίος διαθέτει πειθαρχικό όργανο, θα πρέπει να επιλαμβάνονται, χωρίς όμως να υπαγορεύεται στους φορείς αυτούς ποια θα είναι η κίνηση που θα κάνουν και ποιες οι αποφάσεις που θα λάβουν. 
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Υπουργέ. 
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης):Πιστεύω, λοιπόν, ότι το Συμβούλιο Ραδιοτηλεόρασης καθόσον το αφορά έκανε αυτό το οποίο έπρεπε να κάνει.
Στο πλαίσιο του νέου νομοσχεδίου που έχουμε καταθέσει προβλέπονται διατάξεις αυτοδέσμευσης και αυτοελέγχου των ίδιων των μέσων ενημέρωσης για τα προγράμματα που εκπέμπουν. Και με αυτήν την έννοια κάνουμε ένα ακόμα βήμα για τη βελτίωση της ποιότητας των προγραμμάτων των τηλεοπτικών σταθμών.
ΠΡΟΕΔΡΕΥΩΝ (Κωνσταντίνος Γείτονας): Ο κ. Βλασσόπουλος έχει το λόγο. Βάλατε μεγάλο θέμα, κύριε Βλασσόπουλε, στην επίκαιρη ερώτηση.
ΕΥΑΓΓΕΛΟΣ ΒΛΑΣΣΟΠΟΥΛΟΣ: Κύριε Πρόεδρε, κύριε Υπουργέ, χαίρομαι πουεμμέσως πλην σαφώς επιβεβαιώσατε αυτά που γράφω στην ερώτησή μου, διότι πράγματι η εικόνα που παρουσίασαν τα τηλεοπτικά μέσα σε σχέση με το τραγικό ναυάγιο του "ΣΑΜΙΝΑ" δεν είναι καθόλου κολακευτική για τα μέσα και για τους 'Ελληνες πολίτες.
Είναι αλήθεια πως έστησαν δίκες, "κατασκεύασαν", όπως γράφω στηνερώτησή μου, ενόχους, απήγγειλαν κατηγορίες, επέβαλαν ποινές και σπίλωσαν και κατακρεούργησαν ανθρώπους. Και όχι μόνο αυτό, αλλά το χειρότερο είναι ότι από τους "κατασκευασθέντες" από τα μέσα ενόχους, στερήθηκε ή στέρησαν τη δυνατότητα αυτού που αποτελεί θεμέλιο του δικαιικού μας συστήματος, το τεκμήριο της αθωότητας.
Σε όλους αυτούς τους ορυμαγδούς, σε όλην αυτήν την κόλαση, η πολιτεία δεν ήταν παρούσα. Το Εθνικό Συμβούλιο Ραδιοτηλεόρασης, παρά τα όσα λέτε, κατά την άποψη τη δική μου και της κοινωνίας, δεν ήταν παρών. Η δικαιοσύνη επίσης απουσίασε.
Τι θα μπορούσε όμως να κάνει η πολιτεία; Τίποτα περισσότερο από το να ζητήσει, να θελήσει, να εφαρμοστούν οι νόμοι. Τι θα μπορούσε να κάνει το Εθνικό Συμβούλιο Ραδιοτηλεόρασης; Τίποτα περισσότερο από το να ασκήσει τις από το νόμο εξουσίες και αρμοδιότητές του. Θα ήταν αρκετό, πιστεύω, να ενεργοποιήσει η πολιτεία το άρθρο 35, παράγραφος 4, εδάφιο α, του νόμου 2172/1993 -είναι η τροποποίηση του Ποινικού Κώδικα- που λέει: "Απαγορεύεται η μετάδοση από την τηλεόραση ή η κινηματογράφηση ή η βιντεοσκόπηση ή η φωτογράφηση των προσώπων που προσάγονται ενώπιον των δικαστηρίων ή εισαγγελικών ή αστυνομικών και λοιπών αρχών, εφόσον αυτά δεν συναινέσουν ρητά".
Και ακόμη: "Να ενεργοποιήσει επίσης το εδάφιο γ' της ίδιας παραγράφου 4 του ίδιου άρθρου 35, του ίδιου ν.2172 που λέει "όποιος παραβαίνει ή διευκολύνει την παραβίαση της απαγόρευσης της παραγράφου 4 εδάφιο α' τιμωρείται με φυλάκιση δύο ετών και με χρηματική ποινή από εκατό χιλιάδες έως πέντε εκατομμύρια δραχμές".
Ευχαριστώ πολύ.
(Στο σημείο αυτό χειροκροτεί ο κ. Παυλίδης)
ΑΡΙΣΤΟΤΕΛΗΣ ΠΑΥΛΙΔΗΣ: Μπράβο!
ΠΡΟΕΔΡΕΥΩΝ (Κωνσταντίνος Γείτονας): Ηρεμία, κύριε συνάδελφε.
Ο κύριος Υπουργός έχει το λόγο.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Το θεσμικό και νομικό πλαίσιο στη χώρα μας για την αντιμετώπιση τέτοιων φαινομένων είναι πλήρες. Αυτό που έχει σημασία είναι τα αρμόδια κατά περίπτωση όργανα να επιλαμβάνονται των θεμάτων αυτών με δική τους πρωτοβουλία. 'Αλλωστε, έχουμε προσφέρει αυτήν την εξουσιοδότηση και στο Συμβούλιο Ραδιοτηλεόρασης αυτεπαγγέλτως να επιλαμβάνεται και να εκδίδει αποφάσεις οι οποίες με το νέο πλαίσιο που προωθούμε για τη λειτουργία του Εθνικού Ραδιοτηλεοπτικού Συμβουλίου θα είναι αμέσως εκτελεστέες πράξεις. Αντιστοίχως, οι αρμόδιοι εισαγγελείς εφόσον θεωρούν ότι έχουνδιαπραχθεί αξιόποινες πράξεις, έχουν το λόγο. Ο δε Δικηγορικός Σύλλογος επαναλαμβάνω διαθέτει πειθαρχικό συμβούλιο. Πέραν της δήλωσης που είχε εκδώσει ο πρόεδρος του Δικηγορικού Συλλόγου Αθηνών, το πειθαρχικό συμβούλιο του Δικηγορικού Συλλόγου μπορεί να επιληφθεί όσον αφορά στη συμμετοχή δικηγόρων σε προγράμματα, στις λεγόμενες τηλεδίκες, όπως εύστοχα και εσείς ονομάσατε, για την προβολή θεμάτων που αφορούν αυτήντην τραγωδία.
Αυτό που σε τελευταία ανάλυση έχει σημασία είναι να σεβαστούμε τους διακριτούς ρόλους, τις ξεχωριστές αρμοδιότητες που έχουν τα όργανα και οι φορείς στη συντεταγμένη ελληνική πολιτεία, να μην υπεισέρχεται ο ένας στο έργο του άλλου, για να μη δίνεται η εντύπωση στους κακόπιστους ότι γίνεται μία προσπάθεια επηρεασμού της κρίσης των ανεξάρτητων αυτών αρχών και οργάνων.
Κατά τα άλλα, αντιλαμβάνομαι τη δική σας αγωνία, την ανησυχία -είναι κοινή η ανησυχία αυτή- το ενδιαφέρον όλων μας να υπάρχει μία αντιμετώπιση αυτών των φαινομένων. Επαναλαμβάνω ότι συχνά στο πέλαγος του ανταγωνισμού ναυαγεί η δεοντολογία. Υπάρχουν όργανα που πρέπει να επιληφθούν. Νομίζω ότι έχουν αναλάβει σχετικές πρωτοβουλίες. Αναφέρθηκα στην οδηγία που έχει εκδόσει το Συμβούλιο Ραδιοτηλεόρασης. 'Ολα τα άλλα, λοιπόν, αφορούν το Συμβούλιο Ραδιοτηλεόρασης και τις κατά περίπτωση αρμόδιες αρχές. 
ΠΡΟΕΔΡΕΥΩΝ (Κωνσταντίνος Γείτονας): Ναυαγεί και η αλήθεια, όχι απλά ηδεοντολογία.
(Θόρυβος στην Αίθουσα)
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Ναμην πέσουμε και στην ξέρα της λογοκρισίας.
ΠΡΟΕΔΡΕΥΩΝ (Κωνσταντίνος Γείτονας): Η δεύτερη με αριθμό 145/13-10-2000 επίκαιρη ερώτηση του Βουλευτή της Νέας Δημοκρατίας κ. Βασιλείου Βύζα προς τον Υπουργό Εθνικής Παιδείας και Θρησκευμάτων, σχετικώς με την αλλαγή της διαδικασίας ελέγχου και αναγνώρισης πτυχίων του εξωτερικού από το Διαπανεπιστημιακό Κέντρο Αναγνώρισης Τίτλων Σπουδών της Αλλοδαπής (ΔΙΚΑΤΣΑ) διαγράφεται λόγω κωλύματος του κυρίου Υπουργού. ΑΡΙΣΤΟΤΕΛΗΣ ΠΑΥΛΙΔΗΣ: Ποιο είναι το πρόβλημα;
ΠΡΟΕΔΡΕΥΩΝ (Κωνσταντίνος Γείτονας): Δε σας αφορά, κύριε Παυλίδη.
ΑΡΙΣΤΟΤΕΛΗΣ ΠΑΥΛΙΔΗΣ: Πώς δεν με αφορά;
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, δεν είσαστε ο ερωτών. 
ΑΡΙΣΤΟΤΕΛΗΣ ΠΑΥΛΙΔΗΣ: Το σημαντικότερο θέμα αυτής της περιόδου είναιτο ΔΙΚΑΤΣΑ. Χιλιάδες παιδιά περιμένουν την αναγνώριση των πτυχίων τους. 
ΠΡΟΕΔΡΕΥΩΝ (Κωνσταντίνος Γείτονας): Μην κάνετε παραβίαση τουΚανονισμού. Αυτό αφορά τον ερωτώντα.
ΑΡΙΣΤΟΤΕΛΗΣ ΠΑΥΛΙΔΗΣ: Το ΔΙΚΑΤΣΑ αναγνωρίζει πτυχία...
ΠΡΟΕΔΡΕΥΩΝ (Κωνσταντίνος Γείτονας): Παρακαλώ να μη δημιουργείτε εντυπώσεις για θέματα, τα οποία λύνει ο Κανονισμός. Είσαστε παλιός κοινοβουλευτικός.
ΑΡΙΣΤΟΤΕΛΗΣ ΠΑΥΛΙΔΗΣ: Παλιοί κοινοβουλευτικοί και παλιοί Υπουργοί τα παρατάνε όλα για να έρθουν στη Βουλή.
ΠΡΟΕΔΡΕΥΩΝ (Κωνσταντίνος Γείτονας): Τρίτη είναι η με αριθμό 152/16-10-2000 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Νικολάου Γκατζή προς τους Υπουργούς Μεταφορών και Επικοινωνιών, Εσωτερικών, Δημόσιας Διοίκησης και Αποκέντρωσης σχετικώς με τα προβλήματα που δημιουργεί η διαπλάτυνση της σιδηροδρομικής γραμμής που διέρχεται μέσα από την πόλη των Τρικάλων.
Η επίκαιρη ερώτηση του κ. Γκατζή έχει ως εξής:"'Οπως είναι γνωστό, η σιδηροδρομική γραμμή Παλαιοφάρσαλα-Καλαμπάκας διέρχεται μέσα από την πόλη των Τρικάλων και η κυκλοφορία μεταξύ των δύο τμημάτων της πόλης γίνεται από τις υφιστάμενες διαβάσεις.
Οι διαβάσεις αυτές πρέπει να διατηρηθούν ως ισόπεδες, φυλασσόμενες και μετά τα έργα διαπλάτυνσης της σιδηροδρομικής γραμμής, διαφορετικά οι συνοικίες των Τρικάλων αποκόπτονται από το υπόλοιπο τμήμα της πόλης και η κυκλοφορία θα γίνεται ιδιαίτερα δύσκολη και επικίνδυνη.
Η υπερβολική και χωρίς λόγο υπερύψωση της σιδηροδρομικής γραμμής με τα έργα που εκτελούνται καθιστά ιδιαίτερα επικίνδυνη τη χρήση αυτών των διαβάσεων, ιδιαίτερα προς τις συνοικίες Γαρδικάκι, Γκαζέλο, Πυργετό και Κηπάκι.
Ερωτώνται οι κύριοι Υπουργοί, αν η Κυβέρνηση είναι διατεθειμένη να επιλύσει το πρόβλημα που δημιουργήθηκε χαμηλώνοντας το ύψος της γραμμής καθ' όλο το μήκος αυτών των διαβάσεων, ώστε να είναι εφικτή η προσπέλασή τους, λύση που είναι από κάθε άποψη πιο πρόσφορη και με τα λιγότερα προβλήματα, σύμφωνα και με τις απόψεις τεχνικών."Ο Υφυπουργός Μεταφορών και Επικοινωνιών κ. Βούλγαρης έχει το λόγο. 
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): ΚύριεΠρόεδρε, είναι γνωστά τα προβλήματα που είχαν δημιουργηθεί στην πόλη των Τρικάλων και ειδικότερα στη γραμμή που κατασκευάζει o OΣΕ και η ΕΡΓΟΣΕστην περιοχή αυτή. Γι' αυτό το λόγο υπήρχε συνεχής επαφή και συνεργασία της Τοπικής Αυτοδιοίκησης με τους υπεύθυνους του ΟΣΕ και της ΕΡΓΟΣΕ. Μετά από πολλές συναντήσεις που πραγματοποιήθηκαν προκειμένου ναλυθούν αυτά τα προβλήματα και να μην αποκόπτεται η κυκλοφορία της πόλης των Τρικάλων από τη λειτουργία της σιδηροδρομικής γραμμής, στις 11.7.2000 στη συνάντηση μεταξύ ΟΣΕ, ΕΡΓΟΣΕ και τοπικής αυτοδιοίκησης του νομού Τρικάλων, υπήρξε ένα μνημόνιο για έργα τα οποία συμφωνήθηκαν να γίνουν επιπλέον από αυτά που προβλέπονταν από την αρχική μελέτη.
Τα έργα που συμφωνήθηκαν στο μνημόνιο αυτό ήταν πρώτον, η κατασκευήπαράπλευρου οδικού δικτύου στην περιοχή Φλαμουρίου, μήκους διακοσίων μέτρων περίπου, μέσω της υφιστάμενης εργολαβίας της ΕΡΓΟΣΕ. Δεύτερον, η κατασκευή κάτω διάβασης πεζών και μικρών αυτοκινήτων ιδιωτικής χρήσης στην ισόπεδη διάβαση Σαραγίων. Η χρηματοδότηση αυτού του έργου θα αναζητηθεί από την περιφέρεια Θεσσαλίας και θα εξετασθεί η δυνατότητα κατασκευής, μέσω της υφιστάμενης σύμβασης με την ΕΡΓΟΣΕ, έχει εκτιμώμενο κόστος διακόσια εκατομμύρια. Τρίτον, η διατήρηση ισόπεδης διάβασης στο Γαρδικάκι, που θα λειτουργεί με αυτόματο σύστημα ισόπεδης διάβασης, δηλαδή με ηλεκτρονικά μέσα προειδοποίησης και θα ομαδοποιηθεί με το αυτόματο σύστημα ισόπεδης διάβασης της οδού Πύλης Τρικάλων. Το κόστος της προμήθειας και τοποθέτησης του συστήματος αυτόματης σήμανσης ισόπεδης διάβασης θα αναληφθεί από τον ΟΣΕ.
Μετά από αυτό το μνημόνιο έγινε η απόσυρση των μηχανημάτων στην κατάληψη της γραμμής, από το δήμο Τρικάλων. Σύμφωνα με αυτό το μνημόνιο ο ΟΣΕ και ο ΕΡΓΟΣΕ προχώρησαν στις κατάλληλες εργασίες προκειμένου να αντιμετωπισθούν όλα τα προβλήματα, που υπήρξαν στη λειτουργία της πόλης εκατέρωθεν της σιδηροδρομικής γραμμής.
Πρέπει να πω, κύριοι συνάδελφοι, πως, όταν γίνεται μία μελέτηκατασκευής οποιουδήποτε σιδηροδρομικού έργου, ο μελετητής λαμβάνει υπόψη όλα τα στοιχεία τα οριζοντιογραφικά, τα υψομετρικά και όλες τις σταθερές θέσεις, όπως είναι οι ισόπεδες διαβάσεις, οι σταθμοί κλπ.
Οι εργασίες που έγιναν μετά από το μνημόνιο βρίσκονται σε εξέλιξη, ολοκληρώνονται και θεωρείται αδύνατη η οποιαδήποτε αλλαγή στη μελέτη που έχει εκπονηθεί για την ολοκλήρωση χρονικά και οικονομικά αυτών των έργων. Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε.
Κύριε Υπουργέ, η ΕΡΓΟΣΕ στη μελέτη της δεν έλαβε υπόψη ένα δεδομένο, δηλαδή ότι η σιδηροδρομική γραμμή περνάει μέσα από το δομημένο ιστό της πόλης. Δεν έλαβε υπόψη το υπάρχον υψόμετρο στην παράλληλη με τη σιδηροδρομική γραμμή οδό Μετεώρων, που είναι κεντρικός δρόμος, βάσει του υψομέτρου του οποίου κτίστηκαν οι έναντι οικοδομές.
Η υψομετρική διαφορά που υπάρχει σήμερα είναι ενάμισι μέτρο πάνω από το δρόμο, κύριε Υπουργέ. Και ερωτώ: Πώς θα γίνει η ράμπα για να περάσουν τα αυτοκίνητα, πώς θα καλυφθεί η υψομετρική διαφορά όταν ο δρόμος αυτός είναι μάλιστα και ταχείας κυκλοφορίας; Δεν είναι δυνατόν μέσα σε δέκα μέτρα να καλυφθεί η διαφορά κόντρα στην κεντρική αρτηρία της οδού Μετεώρων.
Η ΕΡΓΟΣΕ, λοιπόν, που έκανε τη μελέτη, αφού δεν έλαβε ως δεδομένο,το υπάρχον στοιχείο του υψομέτρου της λεωφόρου, έχει τεράστιες ευθύνες. Δεν μιλάμε τώρα για τις συγκεκριμένες ευθύνες, κύριε Υπουργέ. Μιλάμε γιατο επακόλουθο αυτών των συνεπειών, που θα είναι πολλά ατυχήματα. Ο δρόμοςδεν μπορεί να ελεγχθεί από την έναντι της Μετεώρων πλευράς της γραμμής. Πώς θα περνάνε τα αυτοκίνητα και οι πεζοί;Από αυτήν την άποψη είναι υποχρεωμένη η ΕΡΓΟΣΕ να διαμορφώσει το έργομε βάση το δομημένο ιστό της πόλης.
Η διαμόρφωση αυτή δεν κάνει τίποτε άλλο παρά να κατεβάσει το ύψος τηςγραμμής του δρόμου τουλάχιστον σε ανεκτό κυκλοφοριακό δίκτυο.
Γι' αυτό λέμε, κύριε Υπουργέ, μη συνδέετε την τύχη σας με θανάτους. Θα έχουμε πολλά ατυχήματα. Μη συνδέετε τη τύχη σας με τον κυκλοφοριακό ιστό της πόλης των Τρικάλων, έτσι όπως διαμορφώνεται. Να είστε βέβαιος, τουλάχιστον όπως διαβεβαιώνουν η δημοτική αρχή, οι φορείς και οι κάτοικοι των Τρικάλων, ότι δεν θα επιτρέψουν αυτό το έργο να γίνει γιατί προμηνύει πολλά θανάσιμα ατυχήματα.
ΘΕΟΔΩΡΟΣ ΣΚΡΕΚΑΣ: Κύριε Πρόεδρε, το λόγο παρακαλώ.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ.
Κύριε Γκατζή, ολοκληρώστε την ομιλία σας.
ΝΙΚΟΛΑΟΣ ΓΚΑΤΖΗΣ: Κύριε Υπουργέ, η νέα διαμόρφωση για το χαμήλωμα της γραμμής σε υποφερτό και ανεκτό κυκλοφοριακό ύψος δεν θα στοιχίσει, τουλάχιστον κατά τους τεχνικούς της πόλης, πάνω από πενήντα, εξήντα εκατομμύρια σε ένα έργο 8,5 δισεκατομμυρίων.
ΘΕΟΔΩΡΟΣ ΣΚΡΕΚΑΣ: Κύριε Πρόεδρε, με την άδειά σας...
ΠΡΟΕΔΡΕΥΩΝ (Κωνσταντίνος Γείτονας): Δεν υπάρχει δυνατότητα εκ του Κανονισμού να δώσω την άδεια να μετάσχει τρίτος στη συζήτηση μιας συγκεκριμένης επίκαιρης ερώτησης. Θα σας παρακαλέσω να καταθέσετε ερώτηση.
Το λόγο έχει ο κ. Βούλγαρης.
ΘΕΟΔΩΡΟΣ ΣΚΡΕΚΑΣ: Αυτό είναι φίμωση.
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, παραβιάζετε τον Κανονισμό. Μην με προκαλείτε.
ΘΕΟΔΩΡΟΣ ΣΚΡΕΚΑΣ: Ο ΟΣΕ κοροϊδεύει και το Υπουργείο...
ΠΡΟΕΔΡΕΥΩΝ (Κωνσταντίνος Γείτονας): Παρακαλώ! Εισάγετε καινά δαιμόνια στη συζήτηση των επικαίρων ερωτήσεων. Δεν μπορεί να γίνει αυτό. Αλίμονο αν όλοι οι κύριοι συνάδελφοι, με αφορμή κάποια επίκαιρη ερώτηση, ήθελαν να πούν κάτι. Σ' αυτά ο Κανονισμός είναι σαφής και έτσι πρέπει να είναι. Ορίστε, κύριε Υπουργέ.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Κύριε Πρόεδρε και κύριοι συνάδελφοι, όπως σας ανέφερα και πριν, όλα αυτά τα προβλήματα τα οποία έχουν προκύψει κατά τη διάρκεια της μελέτης αλλά και κατασκευής των έργων στην πόλη των Τρικάλων, αλλά και στους άλλους δήμους -στο Δήμο Καλαμπάκας, στο Δήμο Βασιλικής- εξετάστηκαν επιτόπου από κλιμάκια μηχανικών και του ΟΣΕ και της ΕΡΓΟΣΕ, αλλά και του δήμου. Ακριβώς γι' αυτό το λόγο στις 11 Ιουλίου 2000, υπήρξε αυτό το μνημόνιο συνεργασίας, όπου επισημάνθηκαν από την τοπική κοινωνία, τα έργα εκείνα που θα καταστούσαν ασφαλή τη διέλευση του σιδηροδρομικού δικτύου από την πόλη των Τρικάλων, αλλά και όσον αφορά τις διαβάσεις είτε αυτές είναι ισόπεδες είτε είναι ανισόπεδες. 'Εχουν ληφθεί όλα τα κατάλληλα μέτρα. 
ΝΙΚΟΛΑΟΣ ΓΚΑΤΖΗΣ: Δεν υπάρχει κανονισμός τεχνικής ασφάλειας... 
ΠΡΟΕΔΡΕΥΩΝ (Κωνσταντίνος Γείτονας): Κύριε Γκατζή, σας παρακαλώ. Σαςέδωσα και μισό λεπτό παραπάνω από όσο δικαιούσασταν.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Σ' αυτό που αναφέρθηκε ο κ. Γκατζής για την αντίστοιχη υπερύψωση της οδού Μετεώρων, να αναφέρω ότι έχουν εκτελεσθει εργασίες στο παρελθόν από το Δήμο Τρικκαίων στην ισόπεδη διάβαση Πυργετού, όταν κατασκευάστηκε η οδός εντός των ορίων ιδιοκτησίας του ΟΣΕ, ώστε να μην υπάρχει σημαντική υψομετρική διαφορά με τη σιδηροδρομική γραμμή. 'Ετσι στη θέση αυτή σήμερα δεν υφίσταται πρόβλημα κατά την κατασκευή της σιδηροδρομικής γραμμής και τη διατήρηση της ισόπεδης διάβασης.
Ο ΟΣΕ και η ΕΡΓΟΣΕ προσπαθούν όλο αυτό το χρονικό διάστημα, που κατασκευάζεται η σιδηροδρομική γραμμή -που έχει μεγάλο αναπτυξιακό χαρακτήρα για την περιοχή- να ξεπεράσουν όλα τα προβλήματα. Πιστεύω ότι είναι ακόμη ανοιχτή η διοίκηση του ΟΣΕ για τυχόν άλλα πρόσθετα προβλήματα που θα επισημανθούν.
Ευχαριστώ.
ΝΙΚΟΛΑΟΣ ΓΚΑΤΖΗΣ: 'Αρα συζητάτε το κατέβασμα της γραμμής.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,ολοκληρώθηκε η συζήτηση των επικαίρων ερωτήσεων.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστεστην ημερήσια διάταξη της ΝΟΜΟΘΕΤΙΚΗΣ ΕΡΓΑΣΙΑΣ ΑΠΟΦΑΣΕΙΣ ΒΟΥΛΗΣ ΟΙΚΟΝΟΜΙΚΗ ΔΙΑΧΕΙΡΙΣΗ ΒΟΥΛΗΣ α. Μόνη συζήτηση και έγκριση του Απολογισμού δαπανών της Βουλής για το οικονομικό έτος 1999.
β. Μόνη συζήτηση και ψήφιση του σχεδίου Προϋπολογισμού δαπανών τηςΒουλής για το οικονομικό έτος 2001.
Θα ήθελα να προτείνω στο Σώμα να αποφασίσουμε σύντμηση χρόνου των ομιλιών, όπως έχει καθιερωθεί να γίνεται κάθε χρόνο στη συζήτηση αυτή. Προτείνω, λοιπόν, οι εισηγητές και οι ειδικοί αγορητές να μιλήσουν για δώδεκα έως δεκαπέντε λεπτά. Εφόσον υπάρχει χρόνος θα μιλήσουν για δεκαπέντε λεπτά, διαφορετικά θα περιορισθούν στα δώδεκα λεπτά. Επίσης οι Κοινοβουλευτικοί Εκπρόσωποι να μιλήσουν για δέκα λεπτά και οι συνάδελφοι,οι οποίοι θα εγγραφούν στον κατάλογο, να μιλήσουν για επτά λεπτά, προκειμένου να μιλήσουν όσοι συνάδελφοι επιθυμούν. Εάν δεν υπάρξουν πολλοί ομιλητές θα τηρηθούν οι κανονικοί χρόνοι.
Κυρίες και κύριοι συνάδελφοι, δέχεσθε αυτήν τη πρόταση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το Σώμα αποφάσισε ομόφωνα οι εισηγητές και οι ειδικοί αγορητές να μιλήσουν για δώδεκα έως δεκαπέντε λεπτά, οι Κοινοβουλευτικοί Εκπρόσωποι για δέκα λεπτά και οι λοιποί ομιλητές για επτά λεπτά.
'Εχω την τιμή να ανακοινώσω στο Σώμα ότι το Κομμουνιστικό Κόμμα Ελλάδας κατά τη σημερινή συζήτηση ορίζει ως ειδικό αγορητή τον κ. Νικόλαο Γκατζή. Επίσης ο Συνασπισμός της Αριστεράς και της Προόδου ορίζει ως ειδικό αγορητή τον κ. Παναγιώτη Λαφαζάνη.
Το λόγο έχει ο κ. Γιαννακόπουλος.
ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, δεν θα προλάβω να μιλήσω σταδώδεκα λεπτά.
ΠΡΟΕΔΡΕΥΩΝ (Κωνσταντίνος Γείτονας): Εμπειρία έχετε, γνωρίζετε τοθέμα. Να είστε περιεκτικός, "ουκ εν τω πολλώ το ευ".
ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, θα προσπαθήσω.
Κυρίες και κύριοι συνάδελφοι, συζητούμε σήμερα τον Προϋπολογισμό της Βουλής του έτους 2001 και τον Απολογισμό της Βουλής του έτους 1999. Εκ μέρους της Πλειοψηφίας έχω την τιμή να εισηγούμαι για τρίτη φορά τον Προϋπολογισμό της Βουλής.
'Οπως γνωρίζετε, ο Προϋπολογισμός της Βουλής κάθε χρόνο περιλαμβάνει τις δαπάνες των συνταγματικών βαρών, τις αποδοχές του προσωπικού, τις δαπάνες για τις προμήθειες υλικών, για τη λειτουργία των υπηρεσιών, τη συντήρηση και επισκευή των κτιρίων και των μονίμων εγκαταστάσεων, την εκτέλεση των έργων και άλλα. Ο Προϋπολογισμός της Βουλής φαίνεται σε πέντε κύριες κατηγορίες, που αναγράφονται στους αντίστοιχους κωδικούς. Δεν νομίζω ότι είναι σκόπιμο να τις αναλύσω και να μιλήσω για την κάθε υποκατηγορία του κάθε κωδικού ξεχωριστά. Σε γενικές όμως γραμμές θέλω να παρατηρήσω τα παρακάτω:Το συνολικό ύψος των πιστώσεων προκύπτει να ανέρχεται σε τριάντατέσσερα δισεκατομμύρια εννιακόσια δεκαοκτώ εκατομμύρια διακόσιες χιλιάδες (34.918.200.000) έναντι τριάντα τεσσάρων δισεκατομμυριών οκτακοσίων εβδομήντα πέντε εκατομμυρίων (34.875.000.000) που ήταν πέρυσι, ήτοι είναι αυξημένος κατά ποσοστό μόνο 0,12% ή σε απόλυτους αριθμούς κατά σαράντα τρία εκατομμύρια διακόσιες χιλιάδες (43.200.000).
Θα σας πω λίγα λόγια ειδικότερα για τους κωδικούς και την κάθεκατηγορία.
Η πρώτη κατηγορία περιλαμβάνει τις πιστώσεις για τις δαπάνες τωνσυνταγματικών βαρών, τις δαπάνες για τις αποδοχές του κάθε είδους προσωπικού και ανέρχονται σε είκοσι οκτώ δισεκατομμύρια εκατόν είκοσι οκτώ εκατομμύρια διακόσιες χιλιάδες (28.128.200.000).
Η δεύτερη κατηγορία περιλαμβάνει τις πιστώσεις για την προμήθεια ειδών εξοπλισμού, συντήρησης και επισκευής, αγορά διαφόρων υλικών, όπως καυσίμων, έργων τέχνης, επίπλων κλπ. Προτείνεται το ποσό των τριών δισεκατομμυρίων τριακοσίων εξήντα επτά εκατομμυρίων τριακοσίων χιλιάδων (3.367.300.000).
Η τρίτη κατηγορία περιλαμβάνει τις χορηγήσεις της Βουλής σε οργανισμούς κοινωνικής ασφάλισης, σε φυσικά και νομικά πρόσωπα, τις εισφορές της Βουλής στους διεθνείς οργανισμούς. Είναι ένα μικρό ποσό 2,5 εκατομμυρίων (2.500.000).
Η τέταρτη κατηγορία περιλαμβάνει το αποθεματικό της Βουλής, που είναι εξακόσια εκατομμύρια (600.000.000).
Και η πέμπτη κατηγορία περιλαμβάνει τη δαπάνη των κτιρίων διοίκησηςκαι άλλα έργα και ανέρχεται στο ύψος του ενός δισεκατομμυρίου (1.000.000.000).
Κυρίες και κύριοι συνάδελφοι, από τη μελέτη των στοιχείων του προτεινόμενου Προϋπολογισμού, που φέτος αναφέρεται και σε ευρώ, αφού το ευρώ μπαίνει στη ζωή μας, παρατηρεί κανείς την παραδειγματική τάξη, τη νοικοκυροσύνη, αλλά και τη φειδώ στις αυξήσεις, που, όπως ανέφερα, ανέρχεται στο πολύ μικρό ποσοστό του 0,12%.
Ακόμη οφείλω να αναφερθώ σε μερικές άλλες παρατηρήσεις γενικές,όπως ότι η διαχείριση των οικονομικών της Βουλής δεν είναι μια απλή υπόθεση, όπως πιθανόν ορισμένοι να νομίζουν, αλλά μια αρκετά επίπονη καιδυσχερής απασχόληση, που τα τελευταία χρόνια τουλάχιστον έχει στεφθεί με απόλυτη επιτυχία, αφού έχει μπει, όπως προείπα, τάξη στη λειτουργία και την όψη του Κοινοβουλίου, γεγονός που οφείλεται σε όλους τους παράγοντες αυτής της προσπάθειας, στους οποίους οφείλουμε να αποδώσουμε δημόσιο έπαινο.
Θα ήταν όμως μεγάλη παράλειψη, κυρίες και κύριοι συνάδελφοι, να μηναναφερθώ και να μην αναγνωρίσουμε όλοι, θα έλεγα, ότι πέρα από τις φιλότιμες προσπάθειες όλου του προσωπικού, η όποια καλυτέρευση οφείλεται στον σωστό προγραμματισμό, στην τάξη, στην εύρυθμη λειτουργία, στα μεγάλα έργα, στις διαφανείς διαδικασίες.
Αυτά οφείλονται στη μεγάλη, άοκνη και επίμονη προσπάθεια του Προέδρου μας, κ. Απόστολου Κακλαμάνη. Πράγματι, ο Πρόεδρος της Βουλής πρωτίστως οραματίζεται, καθοδηγεί, ελέγχει και υλοποιεί τον προϋπολογισμό, πράγμα το οποίο πιστεύω ότι αναγνωρίζεται από όλους μας. Προσωπικά, δεν ισχυρίζομαι ότι έχουν λυθεί όλα τα προβλήματα, τουναντίον μάλιστα.
Κυρίες και κύριοι συνάδελφοι, αναλογιστείτε όμως τι συνέβαινε στοΚοινοβούλιο πριν από λίγα χρόνια και πώς είναι σήμερα το Κοινοβούλιο. Νομίζω ότι δεν μπορεί να γίνει και να υπάρξει καμία σύγκριση και αυτό όχι μόνο στην εικόνα και στην καλαισθησία, από τη δημιουργία του γκαράζ μέχρι και τα άλλα έργα, όπως ο βρεφονηπιακός σταθμός, η αγορά κτιρίων και η ανακαίνισή τους από το Κοινοβούλιο, όπως το Καπνεργοστάσιο, το Βιβλιοστάσιο στην Αμυγδαλέζα, το κτίριο της οδού Φιλελλήνων, το κτίριο της οδού Αμαλίας, το κτίριο της οδού Βουλής.
Κύριε Πρόεδρε, στην επιτροπή συζητήσαμε τις δυσκολίες. Θα πρέπει να επισπευθούν οι διαδικασίες για να αποδοθούν τα γραφεία αυτά σε όσους Βουλευτές δεν έχουν ιδιόκτητο γραφείο στην Αθήνα. Από ό,τι μας πληροφόρησε ο κύριος Πρόεδρος ενενήντα περίπου γραφεία, γύρω στα τριάντα με σαράντα τετραγωνικά το καθένα θα δοθούν στους Βουλευτές εκείνουςπου δεν έχουν ιδιόκτητο γραφείο στην Αθήνα.
ΕΝΑΣ ΒΟΥΛΕΥΤΗΣ: Πότε;
ΠΡΟΕΔΡΕΥΩΝ (Κωνσταντίνος Γείτονας): Ο κύριος Πρόεδρος της Βουλής στην ομιλία του θα σας ενημερώσει.
ΙΩΑΝΝΗΣ ΓΙΑΝΝΑΚΟΠΟΥΛΟΣ: Το πότε δεν μπορώ να σας το πω.
Πρωτίστως, όμως, ο Πρόεδρος της Βουλής, αλλά και τα στελέχη της ενδιαφέρονται όχι μόνο για την όψη και την εικόνα, όπως σας είπα, αλλά και για την αναβάθμιση των υπηρεσιών του Κοινοβουλίου.
Κυρίες και κύριοι συνάδελφοι, το 1993 η Βουλή είχε εννιακόσιους τριάντα υπαλλήλους από τους οποίους μόνο οι εκατόν σαράντα δύο ήταν πτυχιούχοι. Σήμερα οι υπάλληλοι έχουν περιοριστεί στον αριθμό των εξακοσίων σαράντα. Γίνεται πολύ μεγάλη προσπάθεια για την επιμόρφωσή τους με διάφορα σεμινάρια, αλλά και για τη γλωσσομάθεια τους, όπως βεβαίως γίνεται και για τους Βουλευτές.
Εδώ οφείλω να ομολογήσω ότι ορισμένες υπηρεσίες της Βουλής όπως είναι οι επιτροπές εργάζονται με πάρα πολύ μεγάλη προσπάθεια και πολύ περισσότερο ίσως από κάποιες άλλες υπηρεσίες της Βουλής. Χωρίς να θέλω να υποτιμήσω κανέναν, νομίζω ότι σε ορισμένες περιπτώσεις θα πρέπει να αναδιαταχθούν και οι υπηρεσίες της Βουλής.
Θέλω ακόμα να σημειώσω, κυρίες και κύριοι συνάδελφοι, ότι επί προεδρίας του Απόστολου Κακλαμάνη καθιερώθηκαν, με πρωτοβουλία του, χρήσιμοι θεσμοί όπως: η Βουλή των Εφήβων, τα εκπαιδευτικά προγράμματα που δίνουν τη δυνατότητα σε χιλιάδες Ελληνόπουλα της πρωτοβάθμιας και δευτεροβάθμιας εκπαίδευσης να επισκέπτονται το Κοινοβούλιο, να ξεναγούνται στους χώρους του, να μαθαίνουν την ιστορία του, η κοινοβουλευτική διπλωματία, αυτός ο θεσμός που νομίζω ότι έχει πάρα πολύ αποδώσει, η σύνδεση με το διαδίκτυο, η μετάδοση των συνεδριάσεων από την τηλεόραση, η προσπάθεια ίδρυσης ραδιοσταθμού που βρίσκεται σε πάρα πολύ καλό δρόμο κ.α. Αυτές είναι ενέργειες που οφείλονται στις συνεχείς, άοκνες και επίμονες προσπάθειες του Προέδρου μας. Αυτές κατατείνουν, όπως προείπα, όχι μόνο στην αναβάθμιση των υπηρεσιών της Βουλής, αλλά ιδίως στις προσπάθειες της αναβάθμισης του ρόλου του Βουλευτή.
Εδώ θέλω να τονίσω τις μάχες που δίνει ο Πρόεδρος για τη στερέωση των δημοκρατικών θεσμών και σε αυτές τις μάχες θα πρέπει να είμαστε όλοι αρωγοί, αγαπητοί συνάδελφοι, έτσι ώστε το Κοινοβούλιο να παραμείνει το κέντρο βάρους της πολιτικής ζωής του τόπου και όχι τα παράθυρα των καναλιών. Αυτό επιτυγχάνεται μόνο με την αυτοδέσμευση όλου του πολιτικούκόσμου, ο οποίος πέρα και πάνω από τις όποιες αντιπαλότητες, μέσα και έξω από τη Βουλή, πρέπει με τις θέσεις του, τις προτάσεις του, τη συμπεριφορά του, την πολιτική ευθύνη, τη σοβαρότητα και την εν γένει λειτουργία και τις πράξεις του, να συνθέτει, αλλά και να κατακτά καθημερινά το ανώτατο επίπεδο της λαϊκής εκτίμησης.
Κυρίες και κύριοι συνάδελφοι, ο καθένας από εμάς πρέπει να κατανοήσει και να αντιληφθεί ότι ο πολιτικός κόσμος βρίσκεται, θα έλεγα, σε ένα εχθρικό περιβάλλον, χωρίς αυτό να θεωρηθεί υπερβολή, τουλάχιστον σε ένα αντιπολιτικό περιβάλλον. Η εικόνα που υπάρχει για τον πολιτικό κόσμο μας αδικεί όλους, γιατί πάνω απ' όλα δεν είναι η πραγματική. Πολλές φορές όμως εμείς δίνουμε δικαιώματα και λαβές για υπερβολική και άδικη κριτική. Γινόμαστε βορά των κοινωνικών εισαγγελέων. Ευτελιζόμαστε ως άτομα και ως θεσμοί. Ας αρχίσουμε από τους εαυτούς μας. Ας δώσουμε τη μάχη τηςπαρουσίας στην Αίθουσα του Κοινοβουλίου. Ας προστατεύσουμε τον υπέρτατο θεσμό της δημοκρατίας, που είναι το Κοινοβούλιο. Είναι δική μας δουλειάκαι μπορούμε να το κάνουμε.
Κύριε Πρόεδρε, κυρίες και κύριοι συνάδελφοι, τελευταία έγινε λόγοςκαι για το πρωτόκολλο. Ακούστηκαν πολλές θέσεις και απόψεις. Σημειώνω και συντάσσομαι με εκείνη που ισχυρίζεται ότι ο σεβασμός για το Βουλευτή εμπνέεται και δεν επιβάλλεται. Συμφωνώ με τη θέση αυτή. Θέλω όμως να προσθέσω ότι στους καιρούς μας η θρασύτητα ορισμένων περισσεύει και το αυτονόητο καθίσταται ανάγκη για ρύθμιση.
Κύριε Πρόεδρε, θα ήθελα στο σημείο αυτό να αναφερθώ περιληπτικά όχισε όσα έχουν γίνει, αλλά σε ό,τι, κατά την άποψή μου, πρέπει να γίνει, καθώς και στα προβλήματα των Βουλευτών, ιδιαίτερα της επαρχίας. Πριν από μερικά χρόνια πολύ σωστά καταργήσαμε τα λεγόμενα "προνόμια" αρχίζοντας από τους Βουλευτές. 'Ημουν μάλιστα εισηγητής σε εκείνο το νομοσχέδιο. Σήμερα, όμως, πιστεύω ότι οι περισσότεροι Βουλευτές βρίσκονται σε οικονομική αδυναμία και δεν μπορούν να αντιμετωπίσουν τα βασικά τους έξοδα, αφού είναι υποχρεωμένοι να διατηρούν δύο ή και τρία γραφεία στην επαρχία, αλλά και στην Αθήνα και πολλές φορές δύο σπίτια, να αντικαθιστούν τα αυτοκίνητά τους χωρίς καμία απαλλαγή, να υπόκεινται σε πολλά έξοδα και να μην τους εκπίπτουν από τη φορολογία, όπως γίνεται σε κάθε 'Ελληνα πολίτη.
Οι 'Ελληνες Βουλευτές, κύριε Πρόεδρε, δεν ζητούν προνόμια, αντιλαμβάνονται την οικονομική συγκυρία. Ζητούν, όμως, την αναγνώριση των βασικών τους οικονομικών αναγκών τόσο για να μπορούν να λειτουργήσουν σωστά όσο και για να μη γίνει η πολιτική προνόμιο και φέουδο των οικονομικά ισχυρών παραγόντων, αλλά να παραμείνει πεδίο βατό για τους εκπροσώπους κάθε εισοδηματικής τάξης.
Κύριε Πρόεδρε, θα μπορούσε κανείς να πει στο σημείο αυτό ότι το δικαίωμα επικοινωνίας του Βουλευτή με επιστολές δεν είναι δυνατόν να γίνει.
Οι επιτροπές φιλίας θα πρέπει να συγκροτηθούν. Δεν έχει να χάσει ηΕλλάδα από τις επιτροπές φιλίας.
Οι επιτροπές δεν μπορούν να συνεδριάσουν μαζί με την Ολομέλεια. Κυρίες και κύριοι συνάδελφοι, θα μπορούσε κανείς να μιλάει επίμακρόν, να κάνει προτάσεις και να έχει θέσεις. Δεν υπάρχει, όμως, όπως βλέπετε, χρόνος. Καταλήγοντας θα ήθελα να παρατηρήσω και να τονίσω εμφαντικά στην Εθνική Αντιπροσωπεία την ευχάριστη αίσθηση που έχω ως Βουλευτής, για το μόχθο, την ευγένεια, την ανιδιοτέλεια και την προσπάθεια συνεργασίας και προσφοράς, που επιδεικνύουν οι εργαζόμενοι στη Βουλή, όλο το προσωπικό. 'Ομως, πάντοτε και για όλους μας υπάρχουν περιθώρια.
Κύριε Πρόεδρε, κυρίες και κύριοι συνάδελφοι, μακάρι η δημοσιονομικήαυστηρότητα, η διαφάνεια, η ακρίβεια και η πειθαρχία που διέπει τον Προϋπολογισμό και τον Απολογισμό της Βουλής να διείπε και τη δημοσιονομική λειτουργία των υπηρεσιών του δημοσίου, των Ο.Τ.Α και των νομικών προσώπων δημοσίου δικαίου. Τότε πιστεύω ότι όλα θα ήταν καλύτερα. Με αυτές τις σκέψεις, κύριε Πρόεδρε, και με τις καλοπροαίρετεςπαρατηρήσεις που έκανα, καθώς και με πολλά άλλα που θα ήθελα να πω, προτείνω στην Εθνική Αντιπροσωπεία να ψηφίσει τον Προϋπολογισμό και τον Απολογισμό, γιατί είναι προς τη σωστή κατεύθυνση.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Και εγώ σας ευχαριστώ, κύριεσυνάδελφε. Τα καταφέρατε μέσα στο συμφωνηθέντα χρόνο.
ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, τα κατάφερα με πίεση.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, θα ήθελα να σας υπενθυμίσω ότι όσοι και όσες θέλουν να μιλήσουν, θα πρέπει να εγγραφούν με την ηλεκτρονική κάρτα.
Επίσης έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά θεωρεία, αφού πρώτα ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα τρεις μαθητές και ένας συνοδός-δάσκαλος από το 1ο Τοσίτσειο Αρσάκειο Δημοτικό Σχολείο Εκάλης.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)Το λόγο έχει ο κ. Σκρέκας. Τώρα μπορείτε να έχετε το λόγο, σύμφωνα με τον Κανονισμό, προηγουμένως όμως δεν μπορούσατε.
ΘΕΟΔΩΡΟΣ ΣΚΡΕΚΑΣ: Με λίγη κατανόηση όλα γίνονται.
Κύριε Πρόεδρε, κυρίες και κύριοι συνάδελφοι, έχω την τιμή ναεισηγούμαι στην Εθνική Αντιπροσωπεία, από πλευράς Νέας Δημοκρατίας, τον Προϋπολογισμό των δαπανών της Βουλής του επόμενου οικονομικού έτους 2001 και τον Απολογισμό των δαπανών της Βουλής του οικονομικού έτους 1999.
Η επιλογή από τη Νέα Δημοκρατία της ταπεινότητάς μου να παραλάβω τησκυτάλη του εισηγητού της Νέας Δημοκρατίας για τον Προϋπολογισμό και Απολογισμό από συνάδελφο του μεγέθους και της ακτινοβολίας τόσο για τη Νέα Δημοκρατία, αλλά και για το Εθνικό Κοινοβούλιο του Βύρωνα Πολύδωρα με κάνει ακόμα πιο πολύ υπερήφανο και με τιμά ακόμα πιο πολύ η ενέργεια αυτή.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Πολύ καλή φιλοφρόνηση αυτή. 
ΘΕΟΔΩΡΟΣ ΣΚΡΕΚΑΣ: Είναι, αγαπητέ κύριε Πολύδωρα, από καρδιάς αυτά. 'Ερχομαι στο θέμα:Κυρίες και κύριοι συνάδελφοι, μετά από προσεκτική μελέτη και έλεγχο του περιεχομένου των στοιχείων που είχα στη διάθεσή μου διεπίστωσα ότι οι συντάκτες του Προϋπολογισμού και οι εκτελεστές του Προϋπολογισμού του προηγούμενου οικονομικού έτους, κινήθηκαν σε πνεύμα απόλυτης ακρίβειας, αυστηρότητας και πειθαρχίας, σύμφωνα με τις ανάγκες και τους στόχους, που ο Πρόεδρος της Βουλής έχει βάλει. Και είναι στόχοι κύριοι συνάδελφοι, που δίνουν αποτέλεσμα ορατό, αποτέλεσμα ουσιαστικό. Και είναι κάτι που δεν το έχουμε συνηθίσει διαχρονικά στον τόπο μας με τόση ακρίβεια και με τόση αποτελεσματικότητα, να εκτελούνται στόχοι και προγράμματα.
Νομίζω ότι όλοι εδώ πρέπει να αναγνωρίσουμε ότι διαχρονικά, υπό την ευθύνη και την εποπτεία των Προέδρων που πέρασαν, αλλά και του σημερινού Προέδρου του κ. Κακλαμάνη κατεβλήθη σημαντική προσπάθεια, η οποία έδωσε αποτελέσματα και αναβάθμισε σημαντικά τη λειτουργία του Εθνικού Κοινοβουλίου. Αυτό δεν σημαίνει ότι πρέπει να σταματήσει η προσπάθεια. Από το σημερινό Πρόεδρο ή από τους Προέδρους, που θα ακολουθήσουν στην πορεία του χρόνου ο πήχυς πρέπει κάθε φορά να ανεβαίνει και πιο ψηλά. Το έχει ανάγκη η δημοκρατία μας, το έχει ανάγκη ο λαός μας, το έχει ανάγκη ο τόπος μας.
Ενθυμούμαι, κυρίες και κύριοι συνάδελφοι, την εικόνα που παρουσίαζετο Κοινοβούλιο πριν από τρία χρόνια και πως είναι σήμερα. Πιο λειτουργικό, πιο άνετο και βεβαίως πολύ πιο εμφανίσιμο, ένα σύγχρονο και λειτουργικό Κοινοβούλιο. Μια σειρά επεμβάσεων άλλαξαν σημαντικά την εικόνα και του χώρου και της λειτουργίας του Κοινοβουλίου. Συντελεστές αυτού του αποτελέσματος είναι το έμψυχο δυναμικό της Βουλής, δηλαδή το προσωπικό, το οποίο εξαντλητικά και υπεύθυνα προσφέρει τις υπηρεσίες του και αυτό πρέπει όλοι να τους το αναγνωρίσουμε και να τους ευχαριστήσουμε και ο Πρόεδρος με το δικό του τρόπο μπορεί να προσφέρει στο προσωπικό της Βουλής τις ευχαριστίες του.
Επίσης, στον Πρόεδρό μας, στον Πρόεδρο της Βουλής, ο οποίος ως επικεφαλής και υπεύθυνος, με αυστηρότητα, υπευθυνότητα, αλλά και δικαιοσύνη συντόνισε και συντονίζει αυτήν την προσπάθεια.
Επιτρέψτε μου μια σύντομη τεχνοκρατική προσέγγιση του Προϋπολογισμού. Οι δαπάνες του Προϋπολογισμού είναι κατανεμημένες σε τρεις κατηγορίεςγενικών λογαριασμών και γίνεται ανάλυση σε ειδικούς λογαριασμούς.
Οι γενικοί λογαριασμοί είναι: πρώτον, πληρωμές για τις υπηρεσίεςύψους είκοσι οκτώ δισεκατομμύρια εκατόν είκοσι οκτώ εκατομμύρια διακόσιεςχιλιάδες (28.128.200.000) και αφορούν συνταγματικά βάρη του ΕθνικούΚοινοβουλίου. Επίσης, αποδοχές του προσωπικού του Κοινοβουλίου. Δεύτερον, προμήθειες αγαθών, ύψους τρίων δισεκατομμυρίων τριακοσίωνεξήντα επτά εκατομμυρίων τριακοσίων χιλιάδων (3.367.300.000) δραχμών και αφορούν προμήθειες εξοπλισμού της Βουλής, αλλά και λειτουργικά έξοδα. Τρίτον, πληρωμές μεταβιβαστικές ύψους ενός δισεκατομμυρίου οκτακοσίωνείκοσι δύο εκατομμυρίων πεντακόσιες χιλιάδων (1.822.500.000) δραχμών και αφορούν ασφάλιστρα, επιχορηγήσεις και εισφορές σε διεθνείς πολιτικούς οργανισμούς.
Τέταρτον, διάφορες σύνθετες δαπάνες και το αποθεματικό της Βουλής, δαπάνες οι οποίες είναι αναγκαίες για την κάλυψη έκτακτων αναγκών που δεν είναι δυνατόν να προβλεφθούν ύψους εξακοσίων εκατομμυρίων διακοσίων χιλιάδων (600.200.000) δραχμών.
Και πέμπτον απαλλοτριώσεις, αγορές και ανεγέρσεις κτιρίων. Το τελευταίο κονδύλι είναι πολύ σημαντικό για όλους τους Βουλευτές. Γιατί μέσα σ' αυτό το κονδύλι ύψους ενός δισεκατομμυρίου (1.000.000.000) δραχμών προβλέπεται η προετοιμασία των χώρων, που θα φιλοξενήσουν κυρίως τους Βουλευτές της περιφέρειας οι οποίοι αντιμετωπίζουμε σοβαρότατα προβλήματα και από πλευράς κόστους, αλλά και από πλευράς λειτουργίας. Ελπίζουμε και με τις διαβεβαιώσεις του Προέδρου ότι στα μέσα του 2001,όπως ειπώθηκε κατά τη συζήτηση του Προϋπολογισμού στην επιτροπή, τα γραφεία θα είναι έτοιμα για να δοθούν και να τεθούν στη διάθεση όλων των συναδέλφων της περιφέρειας.
Παρατηρήσεις επί του Προϋπολογισμού: Υπάρχει χαρακτηριστική πειθαρχία στην κατάρτιση και την εκτέλεση του Προϋπολογισμού, χωρίς αποκλίσεις και υπερβάσεις. Είναι ένα αποτέλεσμα σωστής μελέτης των δεδομένων και των μεγεθών, σωστής αξιολόγησης των στοιχείων, σωστού προγραμματισμού και σχεδιασμού, σωστού ελέγχου κατά την εκτέλεση του Προϋπολογισμού.
Ο Προϋπολογισμός, κύριοι συνάδελφοι, αποτελεί τον οδηγό για τηνπορεία κάθε οργανισμού. Η προετοιμασία, ο τρόπος σύνταξης και η ακρίβεια των στοιχείων επιβεβαιώνουν την ικανότητα και τη γνώση του αντικειμένου όλων όσων εμπλέκονται στην κατάρτιση και την εκτέλεση του Προϋπολογισμού, αλλά και το υψηλό αίσθημα ευθύνης από το οποίο διακατέχονται και αφορά το προσωπικό της Βουλής. Το επαναλαμβάνω για δεύτερη φορά γιατί το θεωρώ πολύ σημαντικό, γιατί χωρίς τη βοήθεια αυτών των ανθρώπων και η λειτουργία του Κοινοβουλία, αλλά και η λειτουργία η δική μας θα ήταν πάρα πολύ δύσκολη.
Σε λίγες μέρες η Κυβέρνηση θα φέρει στη Βουλή τον κρατικό προϋπολογισμό και εκεί θα δούμε μία διαφορά, η οποία δεν θα έχει καμία σχέση με αυτό το κλίμα που υπάρχει -και που θα υπάρχει- σήμερα κατά τη συζήτηση του Προϋπολογισμού της Βουλής, ενός προϋπολογισμού αυστηρού, σωστά σχεδιασμένου και με βάση τα στοιχεία που έχουμε από την εκτέλεση του προηγουμένου και στην εκτέλεσή του σωστά πραγματοποιήσιμο. Eνώ αντιθέτως κατά τη συζήτηση του κρατικού προϋπολογισμού θα γίνουμε μάρτυρες όλων των υπερβολών, των υπερβάσεων και των ασαφειών, που θα εμπεριέχονται στα πολυτελή φυλλάδια, τα οποία η Κυβέρνηση θα μας εγχειρήσει τις επόμενες μέρες.
(Στο σημείο αυτό την Προεδρική 'Εδρα καταλαμβάνει ο Πρόεδρος τηςΒουλής κ. ΑΠΟΣΤΟΛΟΣ ΚΑΚΛΑΜΑΝΗΣ).
ΓΕΩΡΓΙΟΣ ΔΡΥΣ (Υφυπουργός Οικονομικών): Δεν περιμένετε πρώτα να δείτε τον προϋπολογισμό και μετά να κάνετε τις κρίσεις σας;
ΘΕΟΔΩΡΟΣ ΣΚΡΕΚΑΣ: Ελπίζουμε, κύριε Υπουργέ, αυτήν τη φορά να αλλάξει η συνταγή. Γιατί αν πάρουμε ως δεδομένο τους προηγούμενους προϋπολογισμούς και τα αποτέλεσματα που έδιναν, τα συμπέρασματα επιβεβαιώνουν αυτόν μου τον ισχυρισμό.
Με αυτές τις λίγες σκέψεις δηλώνουμε ότι η Νέα Δημοκρατία ψηφίζει και τον Προϋπολογισμό του 2001, αλλά και τον Απολογισμό του οικονομικού έτους 1999. Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριοι Βουλευτές, από τους προηγούμενους ομιλητέςειπώθηκαν και διάφορα άλλα εκτός προϋπολογισμού, που αφορούν τη λειτουργία και το έργο των Βουλευτών, τα οποία δεν νομίζω ότι είναι της στιγμής να συζητηθούν, αλλά οπωσδήποτε κάποτε θα έπρεπε να απασχολήσει τη Βουλή και μια τέτοια συζήτηση, για να καταλήξουμε σε θετικά συμπεράσματα και στην όσο το δυνατόν καλύτερη λειτουργία της Βουλής, υπό την έννοια του Σώματος που απαρτίζεται από τους Βουλευτές και που ο κάθε ένας αντιμετωπίζει αυτά τα προβλήματα που ειπώθηκαν.
Κύριοι Βουλευτές, όπως ακούσατε, ο Προϋπολογισμός του 2001 είναιαυξημένος μόνο κατά 0,12%. Δηλαδή δεν έχει τίποτε διαφορετικό από τους προηγούμενους προϋπολογισμούς που να ψάχνει κανείς να δει πού βρίσκονται αυτά τα κονδύλια της αύξησης κλπ. και πιστεύουμε ότι κινείται μέσα στα πλαίσια των αναγκών της Βουλής και που εμείς θα κάνουμε ορισμένες συγκεκριμένες παρατηρήσεις, χωρίς αυτό να σημαίνει ότι ερχόμαστε σε αντίθεση γενικά με την ψήφιση του Προϋπολογισμού.
Κατ'αρχήν, ο Προϋπολογισμός αυτός χωρίζεται, κατά την άποψή μας, σε τρεις βασικούς τομείς. Ο πρώτος είναι οι δαπάνες για τις αποζημιώσεις των Βουλευτών, ο δεύτερος οι δαπάνες για το προσωπικό της Βουλής και ο τρίτος είναι οι δαπάνες για τη λειτουργία του μηχανισμού της Βουλής, που αυτός συμπυκνώνει όλες τις άλλες δαπάνες της Βουλής εκτός των δυο ανωτέρω.
Το κονδύλι των Βουλευτών εδώ παρουσιάζεται μειωμένο σε σχέση με τονΑπολογισμό τον περσινό, κατά ένα δισεκατομμύριο εκατόν εβδομήντα οκτώ εκατομμύρια (1.178.000.000) δραχμές. Αλλά αυτό έχει να κάνει με την αφαίρεση του κονδυλίου εκείνου που ήταν υποχρεωμένη η Βουλή μέσω του κρατικού προϋπολογισμού, που έγινε με υπουργική απόφαση να καταβάλει για τις καθυστερημένες αυτές δόσεις, που είχε αποφασίσει το Κοινοβούλιο για τα καθυστερούμενα των Βουλευτών κλπ. βάσει της απόφασης των δικαστών. Εμείς και τότε είχαμε διαφωνήσει γι'αυτό ακριβώς και σήμερα λέμε ότιοι αυξήσεις των Βουλευτών δεν θα πρέπει να προκαλούν το κοινό αίσθημα, αλλά θα πρέπει να συμβαδίζουν με τη γενικότερη κοινωνική αντίληψη για το ρόλο των Βουλευτών, αλλά και την εισοδηματική πολιτική, ιδιαίτερα των εργαζομένων.
Η αύξηση που δίνεται σήμερα στους Βουλευτές είναι 2,2% και προσεγγίζει περίπου αυτό της εισοδηματικής πολιτικής της Κυβέρνησης για τους εργαζομένους.
'Ερχομαι τώρα στο δεύτερο τομέα, στον τομέα που αναφέρεται στιςδαπάνες των τακτικών πολιτικών υπαλλήλων της Βουλής. Αν προσέξει κανείς τον κωδικό, θα δει ότι εμφανίζει μια αύξηση περίπου 3,14%. Φαίνεται ότι αυτή θα είναι και η εισοδηματική πολιτική της Κυβέρνησης, γιατί δεν μπορεί να είναι διαφορετική η αντιμετώπιση της εισοδηματικής πολιτικής των εργαζομένων υπαλλήλων της Βουλής απ'αυτήν που γενικότερα θα αντιμετωπίσει η Κυβέρνηση για τους δημόσιους υπαλλήλους.
Κύριοι Βουλευτές, η εισοδηματική πολιτική της Κυβέρνησης συνεχίζει να είναι σφιχτή και συνεχίζει να είναι πολιτική σφιχτής λιτότητας. Αν αναλογιστεί κανείς ότι όλα τα προηγούμενα χρόνια, βάσει των στοιχείων τουλάχιστον που δίνεί η ΑΔΕΔΥ κλπ., η πραγματική απώλεια των εισοδημάτων των εργαζομένων μέχρι σήμερα είναι 28%, καταλαβαίνετε ότι αυτή η αύξηση που θα πάρουν οι εργαζόμενοι είναι πάρα πολύ μικρή, δεν αναπληρώνει έστω μέρος των απωλειών που έχουν μέχρι σήμερα και γι'αυτό εμείς έχουμε τις αντιρρήσεις μας.
Φυσικά θα πει κανείς μπορεί ένας Πρόεδρος της Βουλής να δώσει αύξηση διαφορετική, όπως π.χ. 10% ή 9% που θα έρχεται σε σύγκρουση με την εισοδηματική πολιτική της Κυβέρνησης; Αυτό θα ήταν αδιανόητο για έναν Πρόεδρο της Βουλής, ο οποίος εκλέγεται από την Κυβέρνηση και που αυτομάτως θα είναι εκτός κόμματος, που σήμερα έχει εκλεγεί και υπηρετεί αυτήν την πολιτική...
ΑΡΙΣΤΟΤΕΛΗΣ ΠΑΥΛΙΔΗΣ: Προτείνεται από την Κυβέρνηση. Δεν εκλέγεται. 
ΝΙΚΟΛΑΟΣ ΓΚΑΤΖΗΣ: Προτείνεται από την Κυβέρνηση, έτσι είναι, αλλά λέωότι δεν θα μπορεί να κάνει διαφορετική πολιτική, διότι είναι ένα στέλεχος της Κυβέρνησης, το οποίο προτείνεται να είναι Πρόεδρος της Βουλής... ΑΡΙΣΤΟΤΕΛΗΣ ΠΑΥΛΙΔΗΣ: Πάντως, δεν εκλέγεται...
ΝΙΚΟΛΑΟΣ ΓΚΑΤΖΗΣ: Αφήστε με, κύριε συνάδελφε, να μιλήσω. 'Οταν πάρετε το λόγο να πείτε την άποψή σας.
Αυτό όμως, κύριοι Βουλευτές, δεν μας εμποδίζει να πούμε ότι τα εισοδήματα που παίρνουν σήμερα οι εργαζόμενοι -δεν θέλω να κάνω εδώ συνδικαλισμό, εξάλλου δεν είμαι και συνδικαλιστής- είναι μια πραγματικότητα ότι δηλαδή οι εργαζόμενοι γενικά του δημοσίου και φέτοςθα πάρουν μια αύξηση η οποία δεν θα μπορεί να αναπληρώσει έστω ένα μικρό μέρος των απωλειών που έχουν. 'Οταν η αύξηση θα είναι 3,4% καταλαβαίνετε ότι θα κινείται στα πλαίσια του πληθωρισμού που υπάρχει.
Πέρα απ'αυτό όμως, θα πρέπει, να σημειώσουμε ότι η επιφύλαξή μας γι'αυτό το θέμα είναι σοβαρή και φυσικά θα τη μεταφέρουμε και σε άλλα πεδία διεκδίκησης για την αύξηση των μισθών των εργαζομένων και τη μικρή έστω αποκατάσταση των απωλειών τους.
Κύριοι Βουλευτές, περνώντας στις άλλες δαπάνες δεν έχουμε να κάνουμεπολλές συγκεκριμένες παρατηρήσεις. Θα θέλαμε όμως να πούμε ότι είναι απαραίτητο να αυξηθούν οι δαπάνες για την προμήθεια των βιβλίων και συγγραμάτων της Βουλής. Χρειάζεται η Βουλή να εμπλουτιστεί, ακόμα περισσότερο, ιδίως σήμερα, διότι χρησιμοποιούνται από φοιτητές και τα συγγράμματα και όλα τα βιβλία που υπάρχουν για τις εργασίες τους. Επίσης, θα πρέπει να αυξηθεί το κονδύλιο που υπάρχει για τηνπρομήθεια του υγειονομικού υλικού της Βουλής πολύ περισσότερο τώρα που έχουμε και τον παιδικό σταθμό.
Ο κύριος Πρόεδρος είχε την καλοσύνη να μας ενημερώσει κατά τησυνεδρίαση της επιτροπής για τη λειτουργία αυτού του παιδικού σταθμού. Είναι πραγματικά πολύ καλό για τους εργαζόμενους και αν λειτουργήσει και όλη την ημέρα θα είναι ακόμα καλύτερο και θα διευκολύνει περισσότερο τους υπαλλήλους.
Το αποθεματικό της Βουλής που είναι εξακόσια εκατομμύρια (600.000.000) πιστεύουμε ότι κινείται μέσα στα λογικά πλαίσια του αποθεματικού.
Τέλος, έχει ειπωθεί ότι οι εργαζόμενοι αντιμετωπίζουν πάρα πολλά προβλήματα με την έννοια του φόρτου εργασίας. Και από την άποψη αυτή επειδή έχω ακούσει ότι είναι τριακόσιοι περίπου λιγότεροι εργαζόμενοι απ'ό,τι ήταν, πράγμα που σημαίνει ότι υπάρχει επιπλέον φόρτος εργασίας, θα έλεγα μήπως χρειάζεται πέρα απ'όλα τα άλλα και πρόσληψη προσωπικού ειδικευμένου και εξειδικευμένου, για να μπορέσει να λειτουργήσει πιο ομαλά η Βουλή και οι εργαζόμενοι να μπορέσουν πιο αποδοτικά να παρουσιάσουν το έργο τους σαν συνεργάτες για να βγει αυτός ο μεγάλος όγκος, που έχει η Βουλή.
Εμείς ψηφίζουμε τον Απολογισμό, όπως και τον Προϋπολογισμό τηςΒουλής. Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κ. Λαφαζάνης έχει το λόγο.
ΠΑΝΑΓΙΩΤΗΣ ΛΑΦΑΖΑΝΗΣ: Κυρίες και κύριοι συνάδελφοι, νομίζω ότι είναι μια σημαντική στιγμή αυτή, η ψήφιση του Προϋπολογισμού της Βουλής και του Απολογισμού των δαπανών του προηγούμενου έτους.
Νομίζω ότι πρέπει από αυτό το Βήμα να εκφράσουμε και εμείς τον έπαινό μας για τη διαχείριση του δημοσίου χρήματος, που γίνεται από τη Βουλή, να εκφράσουμε επίσης τον έπαινό μας στον κύριο Πρόεδρο και σε όλους όσους εργάσθηκαν προκειμένου να μας φέρουν αυτόν τον Προϋπολογισμό και να τον θέσουν υπό την κρίση μας σ' αυτήν την Αίθουσα.
Δεν θα διαφωνήσω με όσα ελέχθησαν από τους προηγούμενους ομιλητές. Και κατά τη δική μας γνώμη έχουμε μπροστά μας ένα σοβαρό υπεύθυνο, σαφή, μετρημένο, αλλά και ευανάγνωστο Προϋπολογισμό. Και νομίζω ότι και εδώ πρέπει να επαινέσουμε την προσπάθεια που έχει γίνει, να την εκτιμήσουμε και να τη θεωρήσουμε κατάκτηση για άλλη μια φορά αυτής της Αίθουσας του ελληνικού Κοινοβουλίου να προσφέρει προς δημόσια κρίση και όχι μόνο την κρίση τη δική μας, τέτοιους προϋπολογισμούς σαν και αυτόν, με τη σοβαρότητα και την υπευθυνότητα που τον διακρίνει.
Τόνισα ιδιαίτερα τη λέξη "ευανάγνωστος Προϋπολογισμός" διότι έχει μια ιδιαίτερη σημασία νομίζω και για τα οικονομικά γενικότερα του δημόσιου τομέα διότι και κριτική αν θέλει να κάνει κανείς σ'αυτόν τον Προϋπολογισμό και κριτικές επισημάνσεις να εκφράσει, έχει τη δυνατότητα να το πράξει διότι οι δαπάνες είναι πάρα πολύ καλά σταχυολογημένες, έχουν επιμερισθεί σε είδος και σε κατεύθυνση και μπορεί κανείς πάρα πολύ εύκολα και να τις ξεχωρίσει και να κρίνει και την προηγούμενη χρήση αλλά και τις δαπάνες που γίνονται σ' αυτόν τον Προϋπολογισμό. Και το τονίζω αυτό -ελέχθη και προηγουμένως- διότι δυστυχώς δεν υπάρχει αντίστοιχη κατάσταση στο δημόσιο τομέα και στο δημόσιο Προϋπολογισμό. Λείπει ο κύριος Υπουργός. Θα ήθελα να το τονίσω αυτό.
Η Βουλή δίνει ένα καλό παράδειγμα, νομίζω, χρηστής διαχείρισης του δημοσίου χρήματος και διαφάνειας. Και αυτό το καλό παράδειγμα οφείλει να το ακολουθήσει ο ευρύτερος δημόσιος τομέας, όλα τα Υπουργεία και να ακολουθηθεί και από τον Προϋπολογισμό διότι σε αντίθεση με τους εκάστοτε προϋπολογισμούς, που φέρνει το δημόσιο για να ψηφίσουμε στη Βουλή, εδώ έχουμε απλότητα και σαφήνεια και όχι αυτήν τη δαιδαλώδη κατάσταση, που συναντάμε στους προϋπολογισμούς όπου δεν ξέρει κανείς τίποτα περί αυτών. Ψάχνει ατέλειωτες ώρες και δεν μπορεί να δει περί τίνος πρόκειται. Και κυρίως αυτοί οι προϋπολογισμοί είναι για ανάγνωση από τους μανδαρίνουςτου Υπουργείου Οικονομικών. Ελπίζουμε κάτι καλύτερο απ' αυτήν την άποψηνα δούμε φέτος, στον φετινό Προϋπολογισμό.
Μια παρατήρηση θα ήθελα να κάνω για το προσωπικό της Βουλής, αφούαποδώσω και εγώ τον ανάλογο έπαινο για την προσπάθεια που κάνει προκειμένου να έρθουν σε πέρας οι εργασίες του Κοινοβουλίου. Ασφαλώς, αξίζει αυτός ο έπαινος σε όλα τα στελέχη που εργάζονται στο ελληνικό Κοινοβούλιο. Αλλά, με τη σειρά μου και εγώ θα κάνω αυτήν την παρατήρηση, η οποία είναι νομίζω ουσιαστική. Οι αμοιβές αυτού του προσωπικού γι'αυτόν το μόχθο και την προσπάθεια που καταβάλλουν δυστυχώς παραμένουν σε πάρα πολύ χαμηλά επίπεδα και οι αυξήσεις που προβλέπονται με τον Προϋπολογισμό της Βουλής είναι της τάξεως του 3%. Είναι δηλαδή μέσα στο πλαίσιο της γενικότερης εισοδηματικής πολιτικής της Κυβέρνησης. 'Ολοι αντιλαμβανόμεθα -και οι ίδιοι οι Βουλευτές το ξέρουμε από πρώτο χέρι- ότι οι αυξήσεις αυτές είναι πενιχρές, είναι ασήμαντες. Και πολύ φοβούμαι ότι φέτος δεν θα καλύψουν ούτε την αύξηση του πληθωρισμού, αν προσθέσουμε τις επιβαρύνσεις στον πληθωρισμό από την αλματώδη ανατίμηση των τιμών του πετρελαίου και των καυσίμων. Αντιλαμβανόμαστε, λοιπόν, ότι για άλλη μια φορά για το προσωπικό της Βουλής αυτός ο χρόνος θα είναι ένας χρόνος περιορισμού των εισοδημάτων τους, ένας χρόνος υποβάθμισης των αμοιβών τους. Και αν σ' αυτά προσθέσουμε τη μακρόχρονη εισοδηματική πολιτική λιτότητας που ακολουθείται, αντιλαμβανόμεθα ότι η προσπάθεια του προσωπικού δεν αμείβεται όσο πρέπει. Και εδώ θα έπρεπε να καταβληθεί κάτι απ'όλους μας, να σηκώσουμε μία φωνή όλοι μας για να βελτιώσουμε αυτήν τη θέση τους. Καταλαβαίνω βέβαια ότι αυτά τα θέματα αγγίζουν την ευρύτερη κυβερνητική εισοδηματική πολιτική. 'Αρα θα πρέπει να αλλάξει και αυτή. Δεν είναι δυνατόν να συνεχίζεται εσαεί. Αν εμείς βιώνουμε εδώ από πρώτο χέρι το τι γίνεται με το προσωπικό της Βουλής, αντιλαμβανόμεθα τι γίνεται με το δημόσιο τομέα.
Νομίζουμε ότι ήλθε η ώρα μιας ριζικής αλλαγής πολιτικής, όσον αφορά την κατανομή των εισοδημάτων, των μισθών και των συντάξεων σ'αυτήν τη χώρα. Δεν είναι δυνατόν τα μόνιμα υποζύγια να παραμένουν οι μισθωτοί και οι συνταξιούχοι.
Από αυτήν την άποψη, λοιπόν, και εμείς θα μπορούσαμε να έχουμεμια φωνή επ'αυτού του θέματος ξεκινώντας από το προσωπικό της Βουλής. Και οπωσδήποτε, είναι σωστή η παρατήρηση που έγινε ότι το προσωπικό χρειάζεται να αυξηθεί προκειμένου να αντιμετωπισθούν οι ανάγκες της Βουλής. 'Εχουν πάρα πολύ καιρό να γίνουν προσλήψεις. Και ασφαλώς, νομίζω ότι ήλθε η ώρα να αντιμετωπισθεί και αυτό το πρόβλημα.
Βεβαίως συνηθίζεται στη συζήτηση αυτή να γίνονται και ορισμένες παρατηρήσεις γενικότερες για τη λειτουργία της Βουλής και το ρόλο των Βουλευτών. Δεν θα αναφερθώ αναλυτικά. Επιτρέψτε μου να πω όμως δυο τρία πράγματα που ίσως είναι χρήσιμα για την αναβάθμιση της λειτουργίας του Κοινοβουλίου, διότι ο Προϋπολογισμός αυτός έχει αυτόν το στόχο, να αναβαθμίζεται και να θωρακίζεται όλο και περισσότερο το Κοινοβούλιο. Επιτρέψτε μου να πω ότι δεν αναβαθμίζεται η Βουλή ούτε θωρακίζεται τοΚοινοβούλιο με όλην αυτήν τη φιλολογία που γίνεται εκτός της Αιθούσης με την κοτερολογία, με τη σκανδαλολογία, με τις αλλεπάλληλες προσωπικές υβριστικές και συκοφαντικές επιθέσεις των Βουλευτών ο ένας απέναντι στον άλλον και πολλές φορές και του ιδίου κόμματος.
'Ολα αυτά τα πράγματα νομίζω ότι υποβαθμίζουν τους πάντες σ' αυτήντην Αίθουσα. Υπάρχουν σοβαρά θέματα και ένα μείζον από αυτά είναι το θέμα της διαπλοκής, που πρέπει να αντιμετωπίσει η πολιτική ζωή, αλλά δεν είναι δυνατόν αυτά τα θέματα να αντιμετωπίζονται με την παραπολιτική, με μια φιλολογία, η οποία τα εκτρέπει από την πολιτική ουσία τους και τα μετατρέπει σε μια ατέλειωτη λασπολογία του ενός απέναντι στον άλλον η οποία φθείρει τους πάντες, φθείρει αυτήν την Αίθουσα και νομίζω ότι αποτελεί και πλήγμα για τη δημοκρατία.
Επομένως τα βασικά θέματα μ'αυτόν τον Προϋπολογισμό και το δημόσιοχρήμα που δίνεται για τις εργασίες της Βουλής, είναι το πώς θα αναβαθμίσουμε και το κύρος και τις εργασίες αυτής της Βουλής, πώς αυτή η Βουλή θα στέκεται στο ύψος της και επομένως θα θωρακίζει και την ίδια τη δημοκρατία.
Και εδώ βέβαια, ως νέος Βουλευτής -παρακολουθώ βέβαια χρόνια τη ζωή του Κοινοβουλίου- έχω ορισμένες παρατηρήσεις, που ίσως φανούν χρήσιμες στην πορεία.
Δεν είναι δυνατόν -και το λέω αυτό με πόνο και με αγωνία- κάποιος ναπροσπαθεί να ανταποκριθεί στα καθήκοντά του εδώ, σ'αυτήν την Αίθουσα όταν παίρνει ένα νομοσχέδιο -γίνεται αυτό συχνά- την προηγούμενη μέρα και την άλλη πρέπει να τοποθετηθεί μ'ένα "ναι" ή ένα "όχι" στην επιτροπή. Νομίζω ότι δεν υπάρχει αυτή η άνεση χρόνου, έτσι ώστε να μπορούν οι Βουλευτές -τουλάχιστον από τη δική μας πλευρά αυτό αντιλαμβανόμεθα- τα νομοσχέδια να τα μελετήσουν, να τα αξιολογήσουν, να έχουν ουσιαστικές παρατηρήσεις και προτάσεις επ'αυτών. Επομένως πρέπει να αυξηθεί πολύ ο χρόνος που δίδονται τα νομοσχέδια στους Βουλευτές προς επεξεργασία.
Το δεύτερο βέβαια -και συνδέεται μ'αυτό- είναι ότι συνήθως τα νομοσχέδια, όπως έρχονται από τους εκάστοτε Υπουργούς στη συντηρητική τους πλειοψηφία περνάνε ατόφια και ως τελικός νόμος. Σπάνια έχω δει -αλλά ξέρω και από το παρελθόν- νομοσχέδια που κατατίθενται να βελτιώνονται, να διορθώνονται, να υφίστανται τροποποιήσεις ή αλλαγές είτε στην επιτροπή είτε στις συζητήσεις που γίνονται μέσα στη Βουλή.
'Ετσι όμως ο καθένας από μας νιώθει όλο και περισσότερο ότι δενμπορεί να συνεισφέρει δημιουργικά. Ξέρει εκ των προτέρων ότι όταν έρθει ένα νομοσχέδιο αυτό που του απομένει είναι να ασκήσει απλώς κριτική ή να το αποδεχθεί, δηλαδή να πει ένα "ναι" ή ένα "όχι".
Νομίζω όμως ότι δεν αναβαθμίζονται έτσι οι λειτουργίες της Βουλήςκαι το νομοθετικό της έργο μ' αυτήν τη διαδικασία. Θα έπρεπε τα νομοσχέδια να είναι ανοικτά στη συζήτηση, ανοικτά στην κριτική, ανοικτά σε προτάσεις, ανοικτά σε τροποποιήσεις. Δεν είναι δυνατόν να λαμβάνουμε το νομοσχέδιο και να έρχεται από την επιτροπή μέχρι το τέλος των εργασιών της Βουλής και να μην αλλάζει παρά μόνο όταν φέρει τροπολογίες -και μάλιστα εκτάκτου χαρακτήρα και πολλές φορές σε διαφορετικά θέματα από αυτά που συζητάμε- ο εκάστοτε Υπουργός.
Η τρίτη παρατήρηση που θέλω να κάνω είναι ότι και η επεξεργασία των ίδιων των νομοσχεδίων πρέπει να φύγει από τα κλειστά υπουργικά γραφεία ή τα κλειστά γραφεία των συμβούλων του εκάστοτε Υπουργού και των αρμόδιων υπηρεσιακών παραγόντων. Πιστεύουμε και θεωρούμε αναγκαίο -νομίζω ότι είναι κοινός τόπος για όλους μας άσχετα αν δεν γίνεται- ότι η ίδια η επεξεργασία των νομοσχεδίων πρέπει να γίνεται από τις επιτροπές της Βουλής. Να φέρνεται ο σκελετός, να φέρνεται μία αρχική εισήγηση και η επιτροπή της Βουλής να επεξεργάζεται άρθρο με άρθρο το νομοσχέδιο μέχρι την τελική του μορφή. 'Ετσι θα αποκτήσει και ουσιαστικό ρόλο η επιτροπή και ουσιαστικό ρόλο και το Κοινοβούλιο και δεν θα φαίνεται ότι είναι απλώς διεκπεραιωτής ειλημμένων αποφάσεων σε κυβερνητικά κέντρα και καμιά φορά και σε εξωκυβερνητικά, εξωπολιτικά κέντρα. Μπορούν να γίνουν αυτά; Είναι ένα ερώτημα, είναι ένα ζητούμενο.
Πολύ φοβάμαι όμως ότι με συνταγματικές διατάξεις που περνάνε αντί να γίνεται μία προσπάθεια να αναβαθμιστεί η Βουλή, να αναβαθμιστεί ο ρόλος της, τείνει να υποβαθμιστεί και ο ρόλος αυτής της Αίθουσας περαιτέρω. Διότι εάν περάσουν αυτές οι συνταγματικές διατάξεις, που θα σπανίζουνπλέον τα νομοσχέδια που θα έρχονται σ' αυτήν την Αίθουσα για συζήτηση και δεν θα αλλάξει ταυτόχρονα και ο ρόλος των επιτροπών απ'ό,τι φαίνεται, νομίζω ότι θα πάμε σε περαιτέρω υποβάθμιση της Βουλής. Και καταλαβαίνουμε όλοι πολύ καλά πού οδηγεί αυτή η υποβάθμιση και μάλιστα σ' αυτήν τη λεπτή και δύσκολη φάση της πολιτικής ζωής που διερχόμεθα.
Τέλος θα ήθελα να κάνω μια-δυο παρατηρήσεις για την πολιτική συζήτηση που γίνεται στον τόπο μας, που πολλές φορές γίνεται ερήμην αυτής της Αίθουσας, εκτός αυτής της Αίθουσας. Η ατζέντα των πολιτικών συζητήσεων καταγράφεται εκτός της Βουλής από Μέσα Μαζικής Ενημέρωσης συνήθως και όχι μόνο και η Βουλή απλώς παρατηρεί τα δρώμενα και δεν μπορεί να παρέμβει. Νομίζουμε ότι η Βουλή μπορεί να μην είναι μόνο ένας στόχος που θαψηφίζονται νόμοι. Δεν πρέπει να είναι μόνο ο χώρος, που θα ψηφίζονται νόμοι. Δεν πρέπει να είναι, όπως νομίζω ότι έχει εξελιχθεί, μία βιομηχανία όπου κάθε μέρα η Αίθουσα θα ψηφίζει νομοσχέδια. Δεν είναι μόνο δηλαδή ένας χώρος ψήφισης νόμων. Πρέπει αυτή η Αίθουσα, η Βουλή γενικότερα, όλες οι εργασίες της να γίνουν το κέντρο των πολιτικών διεργασιών, ζυμώσεων και συζητήσεων.
Δεν είναι δυνατόν να βουϊζει ο τόπος για θέματα εκτός Βουλής καιεμείς εδώ, σ' αυτήν εδώ την Αίθουσα να μην βρίσκουμε τρόπους, διαδικασίεςνα τα συζητάμε οργανωμένα. Και να τα συζητάμε όχι μόνο μεταξύ μας, αλλά προσκαλώντας πολλλές φορές ειδικούς, επιστήμονες, ενδιαφερόμενους εκτός της Βουλής, που ασχολούνται με την πολιτική ζωή, φορείς, κοκ.
Νομίζω ότι εάν καταβληθεί μία τέτοια προσπάθεια θα βελτιώσει πολύ την εικόνα συνολικά της πολιτικής ζωής, η οποία τείνει να καταβαραθρωθεί από όλους εκείνους, που θέλουν να πνίξουν την πολιτική, να συκοφαντήσουν την πολιτική, να υποβαθμίσουν την πολιτική και έτσι περισσότερο αυτά τα γιγαντιαία, παγκόσμια, ευρωπαϊκά ή τα εγχώρια μεγάλα οικονομικά συμφέροντα σε μία υποβαθμισμένη πολιτική ζωή να δεσπόζουν και αυτά να δίνουν τον τόνο, να κυριαρχούν και να κατευθύνουν την πορεία κοινωνιών και ηπείρων.
Νομίζω, λοιπόν, ότι και αυτή η προσπάθεια είναι αναγκαία και σ' αυτήν την κατεύθυνση πάρα πολύ θα βοηθούσε εάν η Βουλή αποκτούσε τη δική της ραδιοφωνική συχνότητα, τη δική της τηλεοπτική συχνότητα, για να μπορεί να παρεμβαίνει και αυτή στα πολιτικά δρώμενα με ένα δημόσιο τρόπο πιο ανοικτό, πιο διεισδυτικό στην κοινωνία και ανταγωνιστικό απέναντι σε αυτά τα συμφέροντα, τα οποία, δυστυχώς, θέλουν, όπως είπα προηγουμένως, να πνίξουν και να αλώσουν την πολιτική ζωή.
Εδώ ακόμα και η Εκκλησία έχει ραδιόφωνο, φτιάχνει τηλεόραση όπως μαθαίνω, εκδίδει περιοδικό, πάει να εκδώσει εφημερίδα. Δεν είναι δυνατόν η Βουλή να μην έχει τη δική της φωνή: Δημοκρατική, πλουραλιστική, ανοικτή, ικανή να επηρεάζει τη συνολική κίνηση της πολιτικής ζωής και όχι να την επηρεάζουν αποκλειστικά και μόνο εξωθεσμικά, εξωπολιτικά κέντρα με τη δική τους λογική, με τη δική τους φιλοσοφία, η οποία καταλαβαίνουμε ότι είναι άκρως ιδιοτελής και άκρως, πολλές φορές, επικίνδυνη για την ίδια τη δημοκρατία.
Μ' αυτές τις σκέψεις θέλουμε να πούμε και εμείς ότι ψηφίζουμε τον Προϋπολογισμό και τον Απολογισμό της Βουλής τονίζοντας για άλλη μια φορά τον έπαινο για την κατεύθυνση, τη σαφήνειά του, τη σοβαρότητα και την υπεύθυνότητά του.
Σας ευχαριστώ.
ΠΡΟΕΔΡΟΣ (Απόστολος Κακλαμάνης): Κι εμείς ευχαριστούμε, κύριεΛαφαζάνη.
Ο κ. Γκελεστάθης έχει το λόγο.
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, κυρίες και κύριοι συνάδελφοι,ασφαλώς ψηφίζουμε τον Προϋπολογισμό του 2001 και τον Απολογισμό του1999 της Βουλής, όπως παρουσιάστηκε από τους αγαπητούς συναδέλφους και με την ευκαιρία αυτή θέλουμε να εκφράσουμε την ικανοποίησή μας για την προσπάθεια που έγινε και συνεχίζεται από τον κύριο Πρόεδρο του Σώματος και για την αναβάθμιση της λειτουργικότητας των εργασιών του Σώματος, αλλά και για την αναβάθμιση της λειτουργίας της Βουλής στον τομέα της νομοθετικής εργασίας και του κοινοβουλευτικού ελέγχου.
Βέβαια με την ευκαιρία αυτή, κύριε Πρόεδρε, θέλουμε να ζητήσετε από τα μέλη της Κυβέρνησης να είναι πιο συνεπή και στις παρουσίες τους κατά τη συζήτηση των επίκαιρων ερωτήσεων και της άλλης εργασίας του κοινοβουλευτικού ελέγχου, αλλά ιδιαίτερα στις απαντήσεις τους στις ερωτήσεις και τις αναφορές των Βουλευτών, οι οποίες θα πρέπει να είναι από κάθε πλευρά τεκμηριωμένες, ώστε έτσι να αναβαθμίζεται και ο κοινοβουλευτικός έλεγχος, που ασφαλώς είναι η πεμπτουσία της λειτουργίας αυτού του πολύτιμου πολυκομματικού, κοινοβουλευτικού, δημοκρατικού πολιτεύματος, που έχει κατοχυρωθεί στη χώρα μας με θυσίες όλου του ελληνικού λαού.
Κύριε Πρόεδρε, αναμφισβήτητα η προσπάθειά σας για να αντιμετωπιστούν εκείνοι, οι οποίοι με ορισμένα Μέσα Μαζικής Ενημέρωσης και με άλλους τρόπους προσπαθούν να ευτελίσουν την πολιτική ζωή του τόπου μας, ασφαλώς μας βρίσκει όλους σύμφωνους. Και πρέπει η προσπάθεια αυτή να γενικευθεί διότι γνωρίζουμε όλοι μας ποια σχόλια γίνονται από το λαό μας σχετικά με τη λειτουργία του πολιτικού μας συστήματος, το οποίο νομίζω ότι αυτό είναι το σοβαρότερο θέμα που πρέπει να απασχολήσει όλα τα κόμματα και όλους μας.
Κύριε Πρόεδρε, στις επίσημες εθνικές ή τοπικές εθνικές εορτές, γνωρίζουμε όλοι μας ότι κατατίθεται ένα στεφάνι από τον εκπρόσωπο της Κυβέρνησης, από το νομάρχη, από τους δημάρχους, από εκπροσώπους διαφόρων συλλόγων και σχολείων και μόνο η Βουλή των Ελλήνων δεν καταθέτει στεφάνι. Θα ήθελα να σας παρακαλέσω, εφόσον συμφωνείτε, να ζητήσετε από το Υπουργείο Εσωτερικών να συμπληρώσει το πρωτόκολλο των επίσημων εορτών,ώστε και η Βουλή των Ελλήνων να έχει τη δυνατότητα να καταθέτει ένα στεφάνι. Και μπορείτε να ρυθμίσετε εσείς ποιος να καταθέτει το στεφάνι αυτό. Ο αρχαιότερος Βουλευτής της περιοχής ή να πηγαίνουν όλοι μαζί οι Βουλευτές και ένας να καταθέτει το στεφάνι; Πάντως πρέπει οπωσδήποτε η Βουλή των Ελλήνων, κύριε Πρόεδρε, να έχει παρουσία -με την εκδήλωση αυτήστις εθνικές ή τοπικές εθνικές εορτές.
Κύριε Πρόεδρε, δεν υπάρχει καμία αμφιβολία ότι η ώρα του Πρωθυπουργού πρέπει να παραμείνει όπως έχει. Διότι αν δοθεί το δικαίωμα να μην έρχεται ο κύριος Πρωθυπουργός να απαντά στις επίκαιρες ερωτήσεις, ιδίως των Αρχηγών των Κομμάτων, στη Βουλή και να μπορεί να εκπροσωπείται από τους καθ' έκαστα αρμοδίους Υπουργούς, αντιλαμβάνεσθε ότι ο θεσμός αυτός θα αποδυναμωθεί τελείως.
Θα πρέπει, κύριε Πρόεδρε, να γίνει οπωσδήποτε μία τροποποίηση του Κανονισμού της Βουλής, ώστε να καθιερωθεί η συζήτηση στο Σώμα της πορείας της προετοιμασίας των Ολυμπιακών Αγώνων ανά δύο, τρεις, τέσσερις μήνες. Πάντως να ενημερώνεται επίσημα και επίκαιρα η Εθνική Αντιπροσωπεία για την πορεία της προετοιμασίας των Ολυμπιακών Αγώνων, αφού είναι γνωστό ότι η ενημέρωση αυτή στο Σώμα είναι ανύπαρκτη.
Επίσης, θα ήθελα, κύριε Πρόεδρε, να δεχθείτε την πρότασή μας να καθιερωθεί η συζήτηση στο Σώμα της ετήσιας έκθεσης του Ελεγκτικού Συνεδρίου, της ετήσιας έκθεσης του Εθνικού Συμβουλίου Ραδιοτηλεόρασης, της ετήσιας έκθεσης του Συνηγόρου του Πολίτη, της ετήσιας έκθεσης της Εθνικής Επιτροπής Τηλεπικοινωνιών, της ετήσιας έκθεσης του Ανωτάτου Συμβουλίου Επιλογής Προσωπικού της ετήσιας έκθεσης της Ανεξάρτητης Αρχής Προσωπικών Δεδομένων, όπως επίσης και της ετήσιας έκθεσης της Γενικής Γραμματείας Πολιτικής Προστασίας. Και βεβαίως, να καθιερωθεί, κύριε Πρόεδρε, εάν συμφωνείτε, η συζήτηση του κοινωνικού προϋπολογισμού στο Σώμα, που άλλωστε αφορά τα 3/4 του κρατικού προϋπολογισμού από πλευράς εσόδων και εξόδων.
Κύριε Πρόεδρε, κυρίες και κύριοι συνάδελφοι, θα πρέπει πιστεύω να συσταθούν τρεις ακόμα ειδικές μόνιμες επιτροπές. Για το δημογραφικό πρόβλημα, που είναι γνωστό σε όλους μας ότι πρέπει να είναι το υπ' αριθμόν 1 εθνικό θέμα στην κοινωνία μας, για τα γυναικεία θέματα - τα θέματα ισότητας, όπως επίσης για τα ναρκωτικά και για το AIDS, που είναι πλέον η μεγάλη μάστιγα που απειλεί την κοινωνία μας.
Νομίζω, κύριε Πρόεδρε, ότι με τη συζήτηση αυτών των ετήσιων Εκθέσεων στο Σώμα, αλλά και με τη σύσταση αυτών των τριών μονίμων ειδικών επιτροπών, θα αναβαθμιστεί ακόμα περισσότερο η λειτουργία του Κοινοβουλίου μας.
Τελειώνοντας, κύριε Πρόεδρε, θα ήθελα να σας εισηγηθώ, στα Θερινά Τμήματα να καθιερωθεί και η συζήτηση προ ημερησίας διατάξεως, εάν προκύπτουν θέματα σοβαρά, τα οποία θα πρέπει να αντιμετωπίζονται επίκαιρα στο Κοινοβούλιο και όχι βέβαια ετεροχρονισμένα, όταν συνέρχεται η Ολομέλεια του Σώματος.
Κύριε Πρόεδρε, να καθιερωθεί και στη Βουλή τη δική μας να εκδίδονται ψηφίσματα, όπως αυτός ο θεσμός υπάρχει σε πολλά άλλα Κοινοβούλια και της Ευρώπης, αλλά και πέραν αυτής. Διότι σε πολλά μεγάλα εθνικά θέματα, που όλη η Εθνική Αντιπροσωπεία, όλες οι πολιτικές παρατάξεις είμαστε σύμφωνοι, θα πρέπει να εκφράζεται αυτή η ομόφωνη απόφαση και θέληση της Εθνικής μας Αντιπροσωπείας με τη διατύπωση ανάλογων ψηφισμάτων.
Τέλος θέλω να εκφράσω τις ευχαριστίες μας προς τους υπαλλήλους τηςΒουλής για την άριστη προσφορά των υπηρεσιών τους στις εργασίες του Σώματος.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΟΣ (Απόστολος Κακλαμάνης): Ο κ. Παυλίδης έχει το λόγο.
ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε, αυτό που συμβαίνει σήμερα είναι κάτι το ασύνηθες για τη Βουλή μας. Εκπρόσωποι όλων των πτερύγων να συμφωνούν σε ένα σημείο: 'Οτι η διαχείριση των πραγμάτων της Βουλής εγκρίνεται απ' όλους μας. Μακάρι αυτό να μπορούσε να γίνει και στην περίπτωση της διαχειρίσεως από την κυβερνητική πλευρά. Πάντως, οφείλω να το υπογραμμίσω και το θεωρώ σαν μία ιδιαιτέρως θετική εξέλιξη στη ζωή των κοινοβουλευτικών μας.
Προηγουμένως ο εισηγητής μας κ. Σκρέκας έκανε σύγκριση με όσασυνέβαιναν προ τριετίας και παρατήρησε τη βελτίωση των πραγμάτων. Θα μου επιτρέψουν οι συνάδελφοι εγώ να ανατρέξω στο απώτερο παρελθόν.
Εδώ και είκοσι χρόνια η κατάσταση ήταν τελείως διαφορετική τηςσημερινής. Ο τρόπος λειτουργίας του Κοινοβουλίου, παρά το ότι το Κοινοβούλιο εκόσμισαν διακεκριμένες προσωπικότητες του πολιτικού μας κόσμου: Παπακωνσταντίνου, Παπασπύρου, Αλευράς, Τσαλδάρης, παρά τις προσπάθειές των η γενική ατμόσφαιρα και η δυνατότητα ασκήσεως του έργου των Βουλευτών ήταν τελείως διάφορες και οπωσδήποτε σε κατώτερο επίπεδο απ' ό,τι σήμερα.
Τι έγινε, κύριε Πρόεδρε; Και οφείλω να σας συγχαρώ. Δεν έχω κανένανδισταγμό να το κάνω δημόσια.
Πρώτον, βοηθήσατε τους Βουλευτές, ακολουθώντας το παράδειγμα των προκατόχων σας, για την άσκηση του έργου των, εφοδιάζοντάς τους με τεχνικά μέσα, αλλά και με συνεργάτες. Παλαιότερα, κύριοι συνάδελφοι, τρέχαμε με το βαλιτσάκι στο χέρι σαν την καλαμιά στον κάμπο. Δεν είχαμε πού να ακουμπήσουμε. 'Ο,τι μας δόθηκε σήμερα, είναι εντυπωσιακή βελτίωση της καταστάσεως.
Δεύτερον, κύριε Πρόεδρε, ανοίξαμε το Κοινοβούλιο. 'Ανοιξε το Κοινοβούλιο. Παιδιά, έφηβοι, μεσήλικες, οργανωμένες τάξεις, σχολεία, η Βουλή των Εφήβων, πρωτοποριακές εκδηλώσεις. Κι εμείς που έχουμε την τιμή να εκπροσωπούμε το Κοινοβούλιο και σε διεθνείς οργανισμούς, μπορώ να σας πω ότι διαπιστώνουμε πόσο υψηλότερο είναι το επίπεδο λειτουργίας του ελληνικού Κοινοβουλίου σε σύγκριση με άλλα Κοινοβούλια.
Παράλληλα, αυτή η απόφαση να καθιερώνονται επετειακές εκδηλώσεις είναι κάτι το οποίο εγώ θεωρώ πως έχει ξεχωριστή αξία. 'Ο,τι δηλαδή άλλοι πολιτικοί οργανισμοί δεν φροντίζουν να προβάλουν, το κάνει το Κοινοβούλιό μας.
Και είναι μία ευκαιρία, κύριε Πρόεδρε -επειδή δεν είχα την τιμή κατά την προηγούμενη περίοδο να είμαι μέλος του Κοινοβουλίου- να σας ευχαριστήσω γιατί αφιερώσατε για το μεγαλύτερο μεταπολεμικό γεγονός που σημάδεψε την ιστορία του τόπου μας, δηλαδή την ενσωμάτωση της Δωδεκανήσου στον κορμό της μητροπολιτικής Ελλάδος, ένα ολόκληρο χρόνο. Και όχι μόνο με εκείνη την πανηγυρική συνεδρίαση που έλαβε χώρα σε αυτήν την Αίθουσα, αλλά και με όλες τις άλλες δραστηριότητες, που οργάνωσε το Κοινοβούλιό μας και που έφθασε μέχρι τα πέρατα -τολμώ να πω- του κόσμου, όπου υπάρχει 'Ελληνας. Εστάλησαν έντυπα της Βουλής, έγιναν με πρωτοβουλία της Βουλής εκδηλώσεις, για να συνειδητοποιήσουν οι 'Ελληνες ότι ο αγώνας κάποια στιγμή δικαιώνεται. 'Ενα κομμάτι της Ελλάδος, τα Δωδεκάνησα, επαναπατρίσθηκαν. Και αυτό το έκανε το Κοινοβούλιό μας, ώστε να γίνει συνείδηση η αξία του μεγάλου αυτού εθνικής σημασίας ιστορικού σταθμού που εορτάσθηκε επετειακά μετά από εισήγησή μου το 1995.
Παράλληλα όμως και κάτι άλλο που άλλαξε τη δομή του κοινοβουλευτικού έργου: Παλαιότερα εμείς, κύριοι συνάδελφοι, είχαμε δύο και μόνο αποστολές: Νομοθετικό έργο, κοινοβουλευτικός έλεγχος. Σήμερα λειτουργούν Διαρκείς Επιτροπές, που συζητούν, εγγίζουν -και κάτι βγαίνει απ' όλη αυτήν τη διαδικασία- μεγάλα θέματα. Σήμερα, επί παραδείγματι, συνεδριάζει η Επιτροπή Αποδήμου Ελληνισμού. Παλαιότερα ταξιδεύαμε, πάρα πολλοί συνάδελφοι, στα πέρατα της γης για να συναντήσουμε τους 'Ελληνες της διασποράς.
Κύριε Πρόεδρε, επ' ευκαιρία σας λέγω ότι δεν νομίζω πως το "απόδημος" είναι δόκιμος όρος. Το αποδημητικόν έχει άλλο νόημα. Εμείς είμεθα "διασπορά". Και να μην μας φοβίζει ότι μας αντέγραψαν άλλοι. Λέγουν diaspora οι άλλοι, από την ελληνική λέξη. Γιατί να μην το πούμε εμείς; Οι 'Ελληνες της διασποράς, λοιπόν.
ΠΡΟΕΔΡΟΣ (Απόστολος Κακλαμάνης): Να μετατρέψουμε την ονομασία τηςΕπιτροπής σε Επιτροπή Ελλήνων Διασποράς. Να το σκεφτούμε αυτό. 
ΑΡΙΣΤΟΤΕΛΗΣ ΠΑΥΛΙΔΗΣ: Της διασποράς. Και το Σ.Α.Ε. κακώς λέγεται"Αποδήμων". Ο απόδημος περνά και φεύγει.
ΣΩΤΗΡΙΟΣ ΚΟΥΒΕΛΑΣ: 'Οχι, έχει και την ελπίδα της επιστροφής.
ΑΡΙΣΤΟΤΕΛΗΣ ΠΑΥΛΙΔΗΣ: Περνά και φεύγει. Diaspora.
Εμείς έχουμε 'Ελληνες εγκατεστημένους, ιστορικά αποδεδειγμένα, σε άπειρα μέρη της γης. Δεν είναι μόνο οι μετανάστες μας που δημιούργησαν αυτή την αίσθηση διασποράς.
Σήμερα συνεδριάζει η Επιτροπή που συζητεί θέματα των Ελλήνων της Διασποράς που δεν την είχαμε παλαιότερα, όπως και άλλες πολλές. 'Εχουμε την Επιτροπή της Ορθοδοξίας, της βασανιζομένης Ορθοδοξίας, η οποία κύριε Πρόεδρε, είναι το μόνο σημείο συνοχής με πολλούς λαούς. Και διερωτώνται αυτοί: "μα Χριστιανοί μου" -έτσι μας λέγουν- "πως εμείς θα λέμε πωςείμαστε κοντά στους 'Ελληνες όταν εσείς οι 'Ελληνες το κύριο κοινό σημείο το βασανίζετε;". Αυτό μας λένε.
Το Κοινοβούλιό μας, λοιπόν, αγκάλιασε και τέτοια θέματα που παλαιότερα δεν τα προσήγγιζε. Το θεωρώ πως είναι πρόοδος και πρόοδος εντυπωσιακή. 'Ομως δεν έχουμε και σημεία που μπορούμε να κάνουμε κάποια επέμβαση; Ναι, κύριε Πρόεδρε, κατά τη γνώμη μου έχουμε παραδείγματος χάριν:'Εχουμε τη Φρουρά της Βουλής. Παντού ξέρετε, οι φρουρές στα Κοινοβούλια είναι και το δείγμα προς τα έξω. Νομίζω πως πρέπει να είναι αυστηρότερη. Και όχι μακροβιότης. Δεν μπορεί να είναι μέλη της φρουράς της Βουλής δια βίου τα ίδια πρόσωπα.
Να θέσω ένα δεύτερο θέμα αυτό του προσωπικού. Συμμερίζομαι όσα ακούσθηκαν για το προσωπικό της Βουλής. Ανάγκη για την ανανέωση και ποιοτική αναβαθμίση. Τα πράγματα το ζητούν. Οι γνώσεις οι δικές μου αποκτηθείσες κάποτε, πιθανώς δεν είναι αρκετές να καλύψουν τις ανάγκες του παρόντος. 'Αλλο θέμα:'Εχουμε Ειδικό Γραμματέα επιλεγόμενο απο τον Πρόεδρο της Βουλής μας. Είναι άξιος, όμως είναι προσωπική επιλογή του Προέδρου μας. Προτείνω οΓενικός Γραμματέας να είναι της προσωπικής επιλογής του Προέδρου αλλά ο ειδικός να προτείνεται απο την αντιπολίτευση και συνήθως να γίνεται αυτό από την Αξιωματική Αντιπολίτευση. 'Ο,τι κάναμε δηλαδή με τη Διάσκεψη των Προέδρων που ήταν εντυπωσιακό βήμα. Παλαιότερα η Βουλή ήταν "μονομπλόκ". Τώρα είναι εντυπωσιακό το βήμα που έγινε. Κάτι παρόμοιο να κάνουμε καιστην υπηρεσιακή σύνθεση των μετακλητών υπαλλήλων ανωτάτου βαθμού. Επιτρέψτε μου να ζητήσω τη στήριξη του επαρχιώτη Βουλευτή καιπροπάντων του νησιώτη. Δεν είμαστε όλοι το ίδιο, κύριοι συνάδελφοι. Η πατρίδα μας, η φυσιογνωμία της, μας ξεχωρίζει τον ένα από τον άλλο. 'Αλλο ο της χερσαίας περιοχής Βουλευτής και άλλο ο των Κυκλάδων, άλλο οεκ Δωδεκανήσου ομιλών. Είμαστε οι θαλασσοδαρμένοι Βουλευτές.
Μην σας ξενίζει ιδιαίτερα η απουσία Βουλευτών από τις συνεδριάσειςμας. Είναι φαινόμενο των Κοινοβουλίων, τα οποία έχουν κάνει ορισμένες πρακτικές κινήσεις. Στο βρετανικό Κοινοβούλιο ξέρετε τι κάνουν, κύριε Πρόεδρε, επειδή παρατηρείται και εκεί ό,τι και σε εμάς; Και αναφέρομαι στο βρετανικό Κοινοβούλιο που θεωρείται η κοιτίδα των νέων Κοινοβουλίων. Εκεί η τηλεόραση λειτουργεί συνεχώς. Βγαίνουν λοιπόν, οι Βουλευτές που πρόκειται να ομιλήσουν και λέγουν στους συναδέλφους των -να χρησιμοποιήσω τη βρετανική έκφραση-"Would you like to donate me;", "θα θέλατε να μου κάνετε ντόνατ", ένα κουλούρι δηλαδή; Και κάθονται οι συνάδελφοι "παρά τω ομιλούντι", ώστε η τηλεόραση να μην δείχνει το "μοναχικό καβαλάρη". Θέλω να πω ότι υπάρχουν και αλλού τέτοια θέματα.
Υπάρχουν προβλήματα των Βουλευτών. Κύριοι συνάδελφοι, είμαι εκ τωνΒουλευτών που με τίμησε ο λαός και παραμένω πολλά χρόνια στοΚοινοβούλιο. Κάποια στιγμή όμως ήλλαξε άποψη και βρέθηκα εκτός Κοινοβουλίου. Ευρέθηκα - και το γνωρίζετε πολύ καλά, κύριε Πρόεδρε, και οφείλω να σας ευχαριστήσω για την συμπαράστασή σας- εγώ ο ομιλών και επτά ακόμα συνάδελφοι μακράς θητείας, από όλα τα κόμματα, εκτός ασφαλιστικού συστήματος.
Το Κοινοβούλιό μας δεν έχει προβλέψει ό,τι έχουν προβλέψει νεογέννητα Κοινοβούλια, αλλά και τα αρχαιότερα. 'Ο,τι δηλαδή ο πολιτικός δεν έχει υπογράψει contrato με τη βουλευτική έδρα. Κάποια στιγμή τη χάνεις. Και τι γίνεται τότε; Μετά από μακρά θητεία, Βουλευτές θητείας πλέον των δώδεκα ετών ευρέθημεν ασφαλιστικά ακάλυπτοι με όλες τις συνέπειες. Ο ομιλών δέ σας το λέγει, για να το γνωρίζετε και να καταγραφεί στα Πρακτικά, όταν ζήτησε να αξιοποιήσει κάποια απόφαση Υπουργού Υγείας Πρόνοιας και Κοινωνικών Ασφαλίσεων και μάλιστα του κ. Μαγκάκη, που προσπάθησε τότε κάτι να κάμει γι' αυτές τις περιπτώσεις κύριοι συνάδελφοι, του έδωσαν βιβλιάριο απορίας! Το πήρα, αγαπητοί συνάδελφοι και το πήρα για όλους εμάς και το παρέδωσα στον Πρόεδρο της Βουλής, ο οποίος έκανε ένα τιτάνιο αγώνα ώστε να καλυφθεί ένα κενό που το Κοινοβούλιό μας δεν εφρόντισε μέχρι σήμερα να καλύψει. Σας λέγω ότι οι Αλβανοί έχουν προβλέψει για την προσωρινή αντιμετώπιση των τέως Βουλευτών μακράς θητείας ειδική αντιμετώπιση.
Η Κυβέρνηση κατά τρόπο άτεγκτο, ιδιαιτέρως ο Υπουργός Εθνικής Οικονομίας και ο Πρωθυπουργός κατά τη γνώμη μου, δεν αντιμετώπισαν θέμα Κοινοβουλίου. Δεν είναι θέμα εμού, εγώ επεβίωσα. Εγώ επιχειρώ να επιλύσωπροβλήματα άλλων και δεν θα επέλυα το δικό μου πρόβλημα; Μα είναι σοβαρά αυτά;Το λέγω αυτό για να καταλήξω και σε κάτι άλλο που έχει σχέση με την εδώ ζωή μας. Στον Κανονισμό της Βουλής: κάποια στιγμή, πέραν των ειδικών επεμβάσεων, θα πρέπει να κάνουμε και μια γενικότερη αναθεώρηση του πως λειτουργούμε.
Κύριε Πρόεδρε, παρακαλώ θερμώς να αντιμετωπίσετε το θέμα τηςπαρουσίας των κοινοβουλευτικών εκπροσώπων. Οι Αγγλοσάξωνες θεωρούν τον κοινοβουλευτικό εκπρόσωπο ότι είναι εργαλείο της αντιπολίτευσης και όχι της Κυβέρνησης. Η κυβέρνηση έχει υπουργούς. Τον αποκαλούν μαστίγιο της Μειοψηφίας, "minority whip", μαστιγώνει την Κυβέρνηση. Εδώ έγιναν "μάστιγα" των Βουλευτών. Συγχωρείστε μου, Κοινοβουλευτικοί Εκπρόσωποι αυτόν το χαρακτηρισμό. Τι όμως έχει να προσθέσει πάρα πάνω ο κοινοβουλευτικός εκπρόσωπος της κυβερνητικής πλευράς απ'όσα λέγει ο υπουργός και ο εισηγητής της Πλειοψηφίας; ή στην περίπτωσή μας ο εισηγητής της Μειοψηφίας; Ο κοινοβουλευτικός εκπρόσωπος μας προστατεύει. Αυτή είναι η θέση του.
Κλείνω, για να μη φανώ ότι διαμαρτύρομαι για να τονίσω κάτι άλλο. Κύριε Πρόεδρε, επί ημερών σας, κυρίως, οι 'Ελληνες Βουλευτές μπήκανστο σύστημα της "κοινοβουλευτικής διπλωματίας, κάτι το οποίο οφείλει να αναγνωρίσει και η ελληνική Κυβέρνηση, όπως το έχουν αναγνωρίσει όλες οι κυβερνήσεις. Αξιοποιούν τους Βουλευτές, επιλέγοντας εκείνους που έχουν τη γνώση, την ικανότητα, την δυνατότητα για να κάμουν κοινοβουλευτική διπλωματία, η οποία αυτήν τη στιγμή αποτελεί ολόκληρο κεφάλαιο και διδάσκεται μάλιστα και σε πανεπιστήμια. Μετέχουμε με κάθε άνεση πλέον σε διεθνείς οργανισμούς. 'Εχουμε θέσεις, έχουμε απόψεις. 'Εχουμε συμβάλει στην αντιμετώπιση εθνικών θεμάτων και παράλληλα με τους ευρωβουλευτές μας, των οποίων το έργο δεν πρέπει να αποσιωπάται, έχουμε βοηθήσει τις ελληνικές κυβερνήσεις.
Θα πρέπει κύριε Πρόδρε, εντονότερα τη παρεμβολή σας και η Κυβέρνηση να αξιοποιήσει εμας. Προχθές στην Αλβανία, εάν είχαμε κινηθεί κατάλληλα, μέσα από τα κανάλια διεθνών οργανισμών, πιθανώς και οι Αλβανοί να μην κακοποιούσαν ως κακοποίησαν την ελληνική μειονότητα. Και πρέπει να συναχθούν συμπεράσματα από αυτήν τη συμπεριφορά των Αλβανών τα οποία ατυχώς δεν είναι τα μόνα.
Κύριε Πρόεδρε, η Βουλή ήταν πάντοτε το κέντρο της πολιτικής ζωής και το γνωρίζετε εσείς, όπως και όλοι οι συνάδελφοι. Πρέπει να ξαναγίνει. Να ξεφύγουμε από την τηλεόραση. Εδώ είναι η πολιτική ζωή.
Οφείλω, κύριε Πρόεδρε, να σας συγχαρώ για άλλη μια φορά γιατί καταστήσατε τη Βουλή και Κέντρο πολιτιστικής ζωής και με αυτές τις σκέψεις δηλώνω ότι και εγώ συμφωνώ με τους συναδέλφους μου, καθόσον αφορά στην επιψήφιση τόσο του απολογισμού, όσο και του προϋπολογισμού της Βουλής.
(Χειροκροτήματα στην Αίθουσα)
ΠΡΟΕΔΡΟΣ(Απόστολος Κακλαμάνης) Ο κ. Γεωργακόπουλος έχει το λόγο. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, κύριοι συνάδελφοι έχω τηντιμή να συμμετέχω για εικοστή φορά στη συζήτηση του προϋπολογισμού της Βουλής.
Πράγματι, όταν έχουμε να συζητήσουμε τα του προϋπολογισμού της Βουλής, μας δίνεται η ευκαιρία να πούμε και πολλά για τα του οίκου μας, όπως λέμε. Είναι γεγονός ότι ο προϋπολογισμός της Βουλής, όπως έχει διαμορφωθεί τα τελευταία χρόνια και όπως διαχειρίζεται από τον Πρόεδρο της Βουλής, μπορούμε να πούμε ότι είναι ένας συνετός προϋπολογισμός με πολύ συνετή διαχείριση.
Δεν θέλω να μακρηγορήσω και να πω για το πολιτιστικό έργο τηςΒουλής, το οποίο τα τελευταία χρόνια πραγματικά έχει αναδείξει τη Βουλή στην κοινωνία, γιατί στο παρελθόν η Βουλή ήταν άβατο, ούτε να επαναφέρω στην ομιλία μου τα όσα ακούστηκαν εδώ για την κοινοβουλευτική διπλωματία, η οποία ασκείται τα τελευταία χρόνια από τους Βουλευτές, όχι μόνο μέσω αυτών που είπε ο συνάδελφος ο κ. Παυλίδης, αλλά ακόμα και από τις επιτροπές φιλίας, οι οποίες έχουν πάρει ένα χαρακτήρα πιο συστηματικό, πιο οργανωμένο με πολύ θετικά αποτελέσματα.
Κάποτε μιλούσαμε για το κανάλι της Βουλής. Ε, σήμερα υπάρχει αυτό το κανάλι της Βουλής, που μέσα από το δορυφορικό σύστημα, μπορεί ο καθένας να πρακολουθήσει όλες τις συζητήσεις της Βουλής, όλες τις ώρες, που γίνονται εδώ.
Βεβαίως, οφείλουμε να ομολογήσουμε ότι και οι υπηρεσίες της Βουλήςκάνουν τα αδύνατα δυνατά ώστε το έργο εδώ να διευκολύνεται.
Δεν μπορώ όμως να αποφύγω τον πειρασμό να πω και ορισμένα άλλα πράγματα: Μιλάμε όλοι για το κύρος του Βουλευτή. Το κύρος του Βουλευτή, κύριοι συνάδελφοι, δεν βρίσκεται στο πόσες ώρες κάθεται μέσα στο Βουλευτήριο. Αν σήμερα μιλάμε για μελαγχολική δημοκρατία, το κάνουμε γιατί έχουμε εκχωρίσει τη νομοθετική εξουσία στην εκτελεστική εξουσία. Ουσιαστικά δεν νομοθετεί η Βουλή. Νομοθετούν οι Υπουργοί λιγότερο και περισσότερο νομοθετούν οι εκάστοτε μανδαρίνοι των Υπουργείων. Πολλοί έχετε διατελέσει Υπουργοί. 'Εχουμε πολλή εμπειρία, πολλές φορές. Αυτοί περνάνε ακόμα και κάτω από τα πόδια του Υπουργού διάφορες διατάξεις.
Εάν όμως ο κοινοβουλευτικός διάλογος γινόταν συστηματικά και μεπείσμα, τότε δεν θα περνούσαν αυτά. Θα σας θυμίσω κάτι. Πριν από χρόνια γινόταν η συζήτηση κατ' άρθρον. Σήμερα η συζήτηση κατ' άρθρον έχει ουσιαστικά καταργηθεί.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδροςτης Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)Με τις συζητήσεις που γίνονται επί ομάδες άρθρων πέντε, δέκα ή είκοσι άρθρων μαζί, ουσιαστικά έχει εξαφανιστεί, έχει χαθεί από την κοινοβουλευτική μας κουλτούρα η συζήτηση κατ' άρθρον. 'Οταν μέσα σε πέντε, επτά ή δέκα λεπτά πρέπει να σχολιάσεις δέκα άρθρα, αναγκάζεσαι να πεις όσο μπορείς πιο γρήγορα τα καίρια επιχειρήματα που έχεις, αποφεύγοντας να μπεις στη λεπτομέρεια. Οι νόμοι όμως θέλουν λεπτομέρεια. Οι νόμοι δεν είναι μία απόφαση που μπορούμε να την αλλάζουμε. Αν πολλές φορές νομοθετούμε και αναγκαζόμαστε να ξανανομοθετήσουμε μετά από δύο μήνες ή να διορθώσουμε τους ίδιους νόμους, αυτό οφείλεται στην προχειρότητα με την οποία νομοθετούμε.
Εάν θέλουμε να αποκτήσει η Βουλή κύρος, πρέπει να νομοθετεί η Βουλή. 'Οσο δεν θα γίνεται αυτό, δεν πρόκειται να έχουμε κανένα κύρος. Ηκατάθεση ενός στεφανιού στο Μνημείο των Πεσόντων μιας τοπικής εορτήςείναι και αυτό κάτι, αν θέλετε, αλλά είναι για τα μάτια της κοινωνίας, δεν είναι για την ουσία του νομοθετικού έργου, το οποίο εμείς έχουμε να κάνουμε.
Τα τελευταία χρόνια ο πολιτικός κόσμος έχει βρεθεί στο στόχαστροπολλών συμφερόντων, διαπλεκομένων και χτυπιέται από παντού. Φαίνεται ότι σήμερα το πολιτικό μας σύστημα περνάει μια βαθιά κρίση. Εάν εμείς οι Βουλευτές όλων των κομμάτων δεν αποφασίσουμε να επιλέγουμε πότε θα μιλήσουμε στην τηλεόραση και στο ραδιόφωνο και όχι να μας επιλέγουν κάθε φορά αυτοί που θέλουν να γεμίσουν τα προγράμματά τους, τότε ο πολιτικός λόγος θα είναι έρμαιο αυτών και θα γινόμαστε πολλές φορές περίγελος. Ακόμα, έχουν χρησιμοποιήσει τη δύναμη που έχουν τα ΜΜΕ για να μαςεπιβάλουν. Πριν από τρία χρόνια μιλώντας πάλι επί του προϋπολογισμού της Βουλής έλεγα το εξής. Σας το διαβάζω: "Αλλά είναι ανάγκη αυτή η νοοτροπία και αυτή η κατάσταση έτσι όπως έχει διαμορφωθεί να αλλάξει. Και για να αλλάξει πρέπει να αντισταθούμε σε όλα εκείνα τα ΜΜΕ και όλα τα διαπλεκόμενα συμφέροντα τα οποία θέλουν να περάσουν την άσκηση της εξουσίας τους μέσα από τα ΜΜΕ. "Αν θέλετε να επιβιώσετε" μας λένε τα ΜΜΕ "για την άσκηση της εξουσίας σας θα υποταχθείτε σε μας. Διαφορετικά θα σας σβήσουμε".
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Ποιος το είπε αυτό;
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Το λένε τα ΜΜΕ εμμέσως πλην σαφώς.
Εάν δεν υπάρξει αντίσταση από εμάς, τότε δεν πρόκειται να γίνειτίποτα.
Ακούστηκαν πάρα πολλά τελευταία για τα οικονομικά των Βουλευτών καιάλλα σχετικά. Ο αείμνηστος Ηλίας Ηλιού μιλώντας κάποτε επί του Προϋπολογισμού της Βουλής είχε πει το εξής: "Εάν οι Βουλευτές δεν έχουν τα οικονομικά μέσα για να ασκήσουν την εξουσία που τους δίνει ο λαός, να ασκήσουν τα καθήκοντα που τους δίνει ο λαός, θα αναγκαστούν να καταφεύγουν σε διάφορες άλλες πηγές χρηματοδότησης και από Βουλή των Ελλήνων θα γίνουμε Βουλή των Λόρδων. Γιατί ή πολλοί πλούσιοι θα μπορούν να ασκούν αυτό το δικαίωμα και να είναι Βουλευτές ή κάποιοι που χρηματοδοτούνται από κάπου αλλού".
Εάν λοιπόν δεν θέλουμε να γίνουμε Βουλή των Λόρδων ή αν δεν θέλουμενα γίνουμε Βουλευτές που να έχουμε σπόνσορες -να μην πω ότι σε λίγο θα χρειάζεται να έλθουμε εδώ με τη φανέλα που θα γράφει επάνω τον σπόνσορα του καθενός- θα πρέπει να απαντήσουμε σε όλους εκείνους που μιλάνε για ταπρονόμια των Βουλευτών. Να καθίσουμε ανοιχτά, καθαρά και ξάστερα, ενώπιον του ελληνικού λαού να μιλήσουμε για όλα αυτά που ονομάζουν προνόμια. Κάποτε ονόμαζαν προνόμιο το αυτοκίνητο που έπαιρνε ο Βουλευτής. Πόσοιδημόσιοι λειτουργοί, πόσοι κυβερνητικοί παράγοντες, που ασκούν πιστεύω καθήκοντα μικρότερα από το Βουλευτή, χρησιμοποιούν δημόσιο αυτοκίνητο; Ο δήμαρχος και του τελευταίου δήμου χρησιμοποιεί δημόσιο αυτοκίνητο. Του Βουλευτή του αφαιρέσαμε το αυτοκίνητο γιατί το ονομάσαμε προνόμιο. Ποιο ήταν το προνόμιό του; Να αγοράζει το αυτοκίνητο χωρίς να πληρώνει μόνο τον ειδικό φόρο κατανάλωσης. 'Ολες οι άλλες δαπάνες ήταν δικές του, τα τέλη κυκλοφορίας, ο ΦΠΑ, τα πάντα. 'Οταν αυτά αναγορεύονται ως προνόμια και καταργούνται, τότε δεν μπορεί κανένας να ισχυρίζεται ότι οι Βουλευτές έχουν προνόμια.
Υπάρχει όμως μία μεταχείριση διαφορετική...
ΒΥΡΩΝ ΠΟΛΥΔΩΡΑΣ: Πείτε για το πρωτόκολλο στις εκδηλώσεις.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Το είπα αυτό στην αρχή.
Υπάρχει ακόμα μια διαφορετική αντιμετώπιση των Βουλευτών της επαρχίας. 'Οποιοι Βουλευτές χρησιμοποιούν ξενοδοχείο στην Αθήνα, το πληρώνει η Βουλή. 'Οποιοι Βουλευτές για τον άλφα ή βήτα λόγο έχουν τη δαπάνη να μένουν στην Αθήνα αλλά δεν χρησιμοποιούν ξενοδοχείο, αυτό δεν τους την πληρώνει η Βουλή. 'Οσοι Βουλευτές πληρώνουν τη δαπάνη αυτή στην επαρχία τους, πάλι δεν τους την καλύπτει η Βουλή. 'Ισως να είναι και αυτό προνόμιο, αγαπητοί συνάδελφοι! Αυτή η διαφορετική μεταχείριση η οποία υπάρχει δημιουργεί ορισμένες ανισότητες.
Δεν μπορώ να επεκταθώ άλλο, διότι ήδη έχω υπερβεί το χρόνο που διαθέτει ο Κανονισμός της Βουλής γι' αυτήν τη συζήτηση, αλλά ακόμα και αυτό που το Ζ' ψήφισμα του Συντάγματος το 1975 προέβλεπε ως αποζημίωση για τις δαπάνες που είχε ο Βουλευτής και δεν εφορολογείτο, εμείς το φορολογήσαμε.
Αν με ακούσει κανείς θα νομίζει ότι εδώ μιλώ συνδικαλιστικά. Δεν μιλώ συνδικαλιστικά, κύριοι συνάδελφοι, δεν με ενδιαφέρει. Θα ήμουν ο τελευταίος που θα έκανε μια τέτοια συζήτηση.
Κάποτε μιλώντας από του Βήματος της Βουλής επί του Προϋπολογισμού,είχα προτείνει να καλύπτει η Βουλή μόνο τις οικονομικές ανάγκες αξιοπρεπούς διαβίωσης για την άσκηση του λειτουργήματος του Βουλευτή. Θα ήμουν ευτυχής, αν συνέβαινε κάτι τέτοιο. Αυτό μπορεί να συνδυαστεί με τη μη άσκηση του επαγγέλματος από το Βουλευτή. Πρέπει κάποτε οι Βουλευτές να μην ασκούν κανένα επάγγελμα.
(Χειροκροτήματα από την πτέρυγα του ΠΑΣΟΚ και της Νέας Δημοκρατίας) Κύριοι συνάδελφοι, τελειώνοντας θέλω να ζητήσω την προσοχή τουΠροέδρου της Βουλής για τους συνεργάτες μας, τους οποίους έχουμε από τη Βουλή, δηλαδή τους προσλαμβάνει αυτή για λογαριασμό μας και οι οποίοι πληρώνονται με το κατώτατο ποσό των συλλογικών συμβάσεων που ισχύει για τις ανώνυμες εταιρείες, χωρίς καμία προσαύξηση, ούτε τριετίες ούτε οικογενειακά επιδόματα, ούτε τίποτα.
(Στο σημείο αυτό την Προεδρική 'Εδρα καταλαμβάνει ο Πρόεδρος τηςΒουλής κ. ΑΠΟΣΤΟΛΟΣ ΚΑΚΛΑΜΑΝΗΣ)Παίρνουν σταθερά τον κατώτερο μισθό. Είχε καθιερωθεί το 1982 οσυνεργάτης και ήταν ειδικές συνθήκες τότε. Πολλοί όμως από εμάς έχουμε συνεργάτες πέντε, δέκα, δεκαπέντε χρόνια. Εγώ έχω μία συνεργάτιδα δεκαέξι χρόνια και η οποία δεν παίρνει καμία προσαύξηση. Η δικαιολογία είναι ότι πολλοί από τους συναδέλφους χρησιμοποιούν οικεία πρόσωπα. Μα, χρησιμοποιούν οικεία πρόσωπα λόγω του ότι κανένας δεν έρχεται με αυτό τον κατώτερο μισθό για να προσφέρει τις υπηρεσίες του, όπως τις προσφέρουν αυτοί οι συνεργάτες μας, πρωϊ, μεσημέρι, βράδυ, στην επαρχία μας ακολουθούν πολλές φορές.
Θα ήθελα, κύριε Πρόεδρε, μέσα στο πλαίσιο όλων των αλλαγών που κάνατε -και νομίζω ότι έχει ξεφύγει της προσοχής σας- να δώσετε προσοχή και σ' αυτούς τους συνεργάτες. Το έχουν ανάγκη.
Τελειώνοντας, κύριοι συνάδελφοι, θέλω να πω ότι ο Προϋπολογισμός της Βουλής -όπως όλοι οι προϋπολογισμοί της Βουλής που έχουν περάσει τα τελευταία χρόνια- είναι ένας προϋπολογισμός που αναδεικνύει το Κοινοβούλιο, όχι μόνο από τη σωστή διαχείριση, αλλά το αναδεικνύει και στα μάτια της κοινωνίας. Πιστεύω ότι αυτό θα συνεχιστεί, γιατί ο Πρόεδρος με τους άξιους συνεργάτες, τους οποίους πραγματικά διαθέτει η Βουλή, θα μπορέσουν να συνεχίσουν αυτό το έργο.
(Χειροκροτήματα)
ΠΡΟΕΔΡΟΣ (Απόστολος Κακλαμάνης): Ο κ. Νεράντζης έχει το λόγο.
ΑΝΑΣΤΑΣΙΟΣ ΝΕΡΑΝΤΖΗΣ: Κύριε Πρόεδρε, είναι αλήθεια ότι τα κείμενα του προϋπολογισμού και του Απολογισμού της Βουλής δεν επιδέχονται κομματική ανάγνωση, δεν επιτρέπουν αλλά ούτε καν ανέχονται κομματικές αντιπαραθέσεις. Αφορούν τον ίδιο τον λίκνο της Δημοκρατίας και εν πάση περιπτώσει συντρέχει υπέρ αυτών μία πλούσια παράδοση τάξεως.
Συμφωνώντας λοιπόν απολύτως με τον Εισηγητή του κόμματός μας αλλά και με όλους τους συναδέλφους, οι οποίοι ανέπτυξαν πράγματι με θαυμαστό τρόπο τις απόψεις τους, λαμβάνω το λόγο για πολύ ελάχιστο χρονικό διάστημα προκειμένου να τονίσω το μέτρο και τη σωφροσύνη με τα οποία είναι καταρτισμένα αυτά τα κείμενα.
Θέλω επίσης να εξάρω, ότι υπηρετούν με συνέπεια τις αρχές της πιστότητας, της ειλικρίνειας και του μέτρου. Θέλω επίσης να προτείνω τα όσα εύστοχα ελέχθησαν από τους συναδέλφους, προκειμένου περί της λειτουργίας του Κοινοβουλίου, αλλά και της λειτουργικής δυνατότητας των Βουλευτών -των Βουλευτών που συχνά λοιδoρούνται, που πάντα συμπιέζονται, που πολλές φορές αδικούνται και πάντως στερούνται- όλα αυτά λοιπόν πρέπει να συζητούνται όχι απλώς μία φορά το χρόνο εξ αφορμής της συζητήσεως του Προϋπολογισμού και Απολογισμού της Βουλής, αλλά να υπάρχει μία ειδική συνεδρίαση τουλάχιστον μία φορά το χρόνο ή και δύο, η οποία να παρέχει στην Ολομέλεια τη δυνατότητα και στο Προεδρείο, να αξιοποιήσει τις χρήσιμες και κρίσιμες παρατηρήσεις που ακούγονται.
Θέλω επίσης να συγχαρώ τους υπαλλήλους της Βουλής για τις άοκνες προσπάθειες που καταβάλλουν και μαζί με αυτούς τη φρουρά αλλά και τους δημοσιογράφους που καλύπτουν το κοινοβουλευτικό ρεπορτάζ.
Να τονίζω επίσης ότι και ο παρών Προϋπολογισμός και Απολογισμός τηςΒουλής πιστώνονται στο ενεργητικό του Προέδρου της Βουλής.
Ευχαριστώ.
(Χειροκροτήματα)
ΠΡΟΕΔΡΟΣ (Απόστολος Κακλαμάνης): Ο κ. Μαγκριώτης έχει το λόγο.
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, κυρίες και κύριοι συνάδελφοι, μετά από τόσους επαίνους και από τους εισηγητές και από τον κοινοβουλευτικό εκπρόσωπο της Αξιωματικής Αντιπολίτευσης, αλλά και απ' όλους τους ομιλητές, θα ήθελα για συμβολικούς αλλά και για ουσιαστικούς λόγους να προσθέσω και τους δικούς μου στη διαχείριση του Προϋπολογισμού του τρέχοντος οικονομικού έτους της Βουλής, αλλά και στον καταρτισθέντα Προϋπολογισμό για το επόμενο έτος, το 2001.
Η ακρίβεια, η αξιοπιστία και η αποτελεσματικότητα, η διαφάνεια της διαχείρισης, νομίζω πως τεκμηριώνουν την αξιοπιστία τόσο του Προέδρου της Βουλής όσο και της αρμόδιας διεύθυνσης. Και αυτό πρέπει να το κρατήσουμε ως ένα σημαντικό μήνυμα για την ταραγμένη εποχή μας.
Από την άλλη πλευρά θα ήθελα και εγώ να συμφωνήσω με τους προλαλήσαντες συναδέλφους, ότι πράγματι οι συνθήκες προσφοράς των Βουλευτών έχουν βελτιωθεί δραστικά τα τελευταία χρόνια κάτω από τις άοκνες προσπάθειες του Προέδρου και γενικότερα του Προεδρείου της Βουλής, αλλά και των ηγεσιών όλων των κομμάτων που έχουν συνδράμει αυτή τη προσπάθεια του Προέδρου.
Πολλά τα επιτεύγματα που θα μπορούσα να πω και να απαριθμήσω. 'Εχουν ήδη όμως αναφερθεί και δεν χρειάζεται να προσθέσω τη δική μου συνηγορία. Θα ήθελα όμως να πω ότι οι υποχρεώσεις, οι απαιτήσεις των πολιτών, της κοινής γνώμης από το Κοινοβούλιο, από το βασικό αυτό βάθρο της κοινοβουλευτικής μας δημοκρατίας, είναι υψηλές και κάθε μέρα υψηλότερες, ιδιαίτερα στην εποχή μας. Από εδώ περιμένουν την αντανάκλαση την έκφραση των δικών τους συμφερόντων, της περιφέρειας, της επικράτειας τουελληνικού λαού της χώρας και βεβαίως κάθε κοινωνική ομάδα, κάθε πολίτης, τη δική του εκπροσώπηση.
Σε μια λοιπόν τέτοια εποχή υψηλών απαιτήσεων από την κοινωνία προς τους Κοινοβουλευτικούς Εκπροσώπους, πρέπει να δούμε την επικαιροποίησητων πρωτοβουλιών και των προσπαθειών. Είμαι βέβαιος πως ο Πρόεδρος της Βουλής με την ίδια ζέση που μέχρι τώρα έχει εργαστεί, στηρίζοντας το έργο των Κοινοβουλευτικών Εκπροσώπων, το έργο των Βουλευτών, θα συνεχίσει και στη νέα περίοδο. Βεβαίως αυτό δεν διαφαίνεται και δεν απεικονίζεται στον Προϋπολογισμό του 2001. Αυτό όμως δεν έχει καμία σημασία.
Θέλω να προσθέσω ότι -το έθιξε και ο συνάδελφος κ. Γεωργακόπουλοςυπάρχει το κενό και το έλλειμμα της υποστήριξης των συναδέλφων από τηνπεριφέρεια. 'Εχουμε πρόσθετους λόγους να ενισχύσουμε τη δική τους δραστηριότητα και τη δική τους προσπάθεια γιατί είναι πολλαπλάσια η προσπάθεια τους και κάτω από πιο δυσμενείς συνθήκες.
Τελειώνοντας θα ήθελα να πω ότι ο κ. Παυλίδης έθιξε με γλαφυρότητα -και μας εξέφρασε όλους- την αθέατη πλευρά της προσωπικής περιπέτειας κάθε Βουλευτή κατά τη διάρκεια της θητείας του, αλλά πολύ περισσότερο την επόμενη μέρα. Είναι ανοχύρωτος και ανυπεράσπιστος εκείνες τις στιγμές απέναντι σε ισχυρούς παράγοντες, ισχυρά συμφέροντα. Πολλές φορές αναγκάζεται να συμβιβαστεί, να μη συνάδει η επόμενη μέρα της προσωπικής του στάσης, πολλές φορές όσον αφορά την επαγγελματική του προοπτική και δραστηριότητα, με αυτήν της προηγούμενης κοινοβουλευτικής περιόδου. Και βεβαίως πολλοί την κατακρίνουν και δικαίως μην κατανοώντας το προσωπικό δράμα και την περιπέτειά του.
Η παρουσία σ' αυτήν τη Σύνοδο αλλά και στα Θερινά Τμήματα, ηπυκνότερη και ουσιαστικότερη παρουσία των συναδέλφων και ιδιαίτερα των νέων συναδέλφων, νομίζω πως μαζί με την ομοθυμία και ομοψυχία που εκφράστηκε από όλες τις πτέρυγες της Βουλής στη σημερινή συζήτηση, σας οπλίζουν, σας εξοπλίζουν πολύ περισσότερο για να προχωρήσετε το έργο σας, το έργο της υποστήριξης των δραστηριοτήτων της Βουλής, εξωστραφούς δραστηριότητας και των διεθνών της πρωτοβουλιών. Να είστε βέβαιοι ότι σ' αυτή σας την προσπάθεια θα είμαστε όλοι κοντά σας.
(Χειροκροτήματα)
ΠΡΟΕΔΡΟΣ (Απόστολος Κακλαμάνης): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, δεν σταθήκαμε εμείς στα ιδιαίτερα προβλήματα που αντιμετωπίζει η Βουλή, για το πώς έρχονται τα νομοσχέδια, πώς συζητούνται ή για τα άρθρα που αναφέρθηκε ο προηγούμενος ομιλητής, το κατεπείγον που έρχεται πολλές φορές σε σοβαρά νομοσχέδια ή στα Θερινά Τμήματα. 'Ολα αυτά πραγματικά είναι προβλήματα που πρέπει να μας απασχολήσουν όπως και τα προβλήματα που έχουν οι Βουλευτές ιδιαίτερα της επαρχίας.
Είναι γνωστό ότι οι Βουλευτές του Κομμουνιστικού Κόμματος από αυτά τα λεφτά που παίρνουν οι Βουλευτές, δεν τα βάζουν στην τσέπη τους, αλλά στο ταμείο του κόμματος για άλλες κοινωνικές ανάγκες και για την ενίσχυση του λαϊκού κινήματος.
Θα ήθελα όμως να πω, κύριε Πρόεδρε, ότι, παρά τις καλές σας προσπάθειες και τις αποδοτικές μέχρι σήμερα στο έργο της Βουλής, χρειάζεται να δούμε ορισμένα θέματα που ακούστηκαν και σήμερα στη συζήτηση. Καθορίστε εσείς πως μπορεί να γίνει αυτό. Πρέπει να υπάρξει μια συζήτηση και για τη διευκόλυνση του έργου των Βουλευτών, για καλύτερη απόδοση κλπ. και για την καλύτερη λειτουργία των επιτροπών της Βουλής και των ίδιων των συνεδριάσεων της Βουλής σε σχέση και με τα νομοσχέδια και με ότι άλλο προκύπτει προς συζήτηση στη Βουλή.
Νομίζω ότι θα επιληφθείτε και αυτού του θέματος, γιατί μέχρι σήμεραμε ό,τι έχετε καταπιαστεί πήγε καλά.
ΠΡΟΕΔΡΟΣ (Απόστολος Κακλαμάνης): Ο κ. Τσεκούρας έχει το λόγο.
ΙΩΑΝΝΗΣ ΤΣΕΚΟΥΡΑΣ: Κύριε Πρόεδρε, έχω μια πολύ μικρή εμπειρία καιακριβώς με αυτήν τη μικρή εμπειρία θα ήθελα να κάνω ελάχιστες παρατηρήσεις.
Η πρώτη παρατήρηση, είναι η δυνατότητα πρακτικής εφαρμογής, εφόσον είναι θεσμοθετημένη η δυνατότητα συμμετοχής του Βουλευτή περισσότερο ακόμα στο νομοθετείν και στο ελέγχειν.
Η δεύτερη παρατήρηση -ευχή θα είναι- αφορά σε έναν καλύτερο προγραμματισμό εκ μέρους της Κυβέρνησης, της οποιασδήποτε κυβέρνησης, των έργων και των παρεμβάσεων που γίνονται στο κάθε νομό, ώστε να μη χρειάζεται ο Βουλευτής να προστρέχει στον Υπουργό ή στον Υφυπουργό, προκειμένου να παρακαλεί για παρεμβάσεις και για εξυπηρετήσεις. 'Ισως είναι μακροπρόθεσμες οι δυνατότητες αυτές υλοποίησης, αλλά είναι απαραίτητες.
Η τρίτη παρατήρηση αφορά στην παροχή των απαραίτητων διευκολύνσεων, ακόμα και οικονομικών αν χρειάζεται προς τον Βουλευτή, αλλά με παράλληλη κατάργηση της δυνατότητας ετεροαπασχόλησης του Βουλευτή, γιατί δεν είναι ηθικά και πολιτικά σωστό να υπάρχουν δύο κατηγορίες Βουλευτών, αυτοί που ασχολούνται μόνο με τα βουλευτικά τους καθήκοντα και εκείνοι που ασκούν και το εξωκοινοβουλευτικό τους επάγγελμα.
Κυρίως, κύριε Πρόεδρε, πρέπει να γίνει προσπάθεια εξαντικειμενοποίησης των σχέσεων του πολίτη προς το κράτος. Μόνο τότε θααπαλλαγεί ο Βουλευτής από τη θέση που αναγκάζεται να περιέρχεται δηλ. εκείνη του υποκαταστάτου όλης της διοίκησης, κεντρικής, νομαρχιακής καιδημοτικής -Τοπικής Αυτοδιοίκησης-. Ο πολίτης προστρέχει στο Βουλευτή λόγω των πολλών αδυναμιών που έχει η διοίκηση. Αν οι σχέσεις του πολίτη προς το κράτος δεν εξαντικειμενικοποιηθούν, το "πελατειακό σύστημα" δεν πρόκειται να εξαλειφθεί. Είναι βέβαια και φαινόμενο παιδείας και νοοτροπίας. Ομως πρέπει και ο θεσμός να βοηθήσει στο να γίνει η σχέση πολίτη και κράτους αντικειμενική.
Μια τελευταία παρατήρηση, επειδή έχει αναφερθεί πολλές φορές, αφορά στο πρωτόκολλο. Το πρωτόκολλο είναι κυρίως θέμα ουσίας και η ουσία είναι κατ'αρχήν συνάρτηση του κύρους του κάθε προσώπου. Είναι, όμως, και τυπικό θέμα. Καλό θα είναι να γνωρίζει η διοίκηση, η κεντρική, η νομαρχιακή και η δημοτική, ποια είναι η σειρά του Βουλευτή όταν εμφανίζεται κάπου. Αυτό είναι το απλούστερο, θα έλεγα, και το λιγότερο επώδυνο.
Ευχαριστώ πολύ.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, οι συνάδελφοικ. Ντόρα Μπακογιάννη και ο κ. Τζαννής Τζαννετάκης ζητούν την άδεια του Σώματος για ολιγοήμερη απουσία τους στο εξωτερικό.
Εγκρίνει το Σώμα;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Το Σώμα ενέκρινε.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδροςτης Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
ΠΡΟΕΔΡΕΥΩΝ (Κωνσταντίνος Γείτονας): Ο Πρόεδρος της Βουλής κ.
Απόστολος Κακλαμάνης, έχει το λόγο.
ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Κυρίες και κύριοι συνάδελφοι, ευχαριστώ πολύ όλους όσους έλαβαν το λόγο, τους εισηγητές, τους κοινοβουλευτικούς εκπροσώπους και τους άλλους συναδέλφους που είπαν λόγια ιδιαίτερα τιμητικά για μένα. Επίσης, τους ευχαριστώ για τις εύστοχες παρατηρήσεις τους που πρέπει να προβληματίσουν και εμένα ως Πρόεδρο του Σώματος και όλους μας για την αντιμετώπιση υπαρκτών προβλημάτων. 'Αλλωστε, όσο το Κοινοβούλιο απλώνεται σε περισσότερες δραστηριότητες και προσπαθεί και κατορθώνει να ενισχύει το ρόλο του, είναι λογικό να προκύπτουν και προβλήματα.
Εγώ θα πω κάτι χαρακτηριστικό, γιατί βλέπω τώρα μια συνάδελφο η οποία ήρθε στο γραφείο μου για να μου το τονίσει. Θα θυμούνται οι παλαιότεροι ότι σε αυτούς τους χώρους που τώρα οι Βουλευτές μπορούν να κινηθούν με μια σχετική άνεση, δεν μπορούσαν, πράγματι, να κυκλοφορήσουν. Είναι κάτι μάλιστα που το έχω σκεφθεί όταν προσπαθώ να αντιμετωπίσω το θέμα των εδράνων, μήπως έκανα λάθος όταν απαγόρευσα την είσοδο των διαφόρωνομάδων των "τροπολογιούχων", των πολιτών που ακολουθούσαν κάθε Βουλευτή όταν έμπαινε εδώ. 'Εχω σκεφθεί μήπως εάν επιτρεπόταν η αθρόα προσέλευση των πολιτών, αυτό θα ήταν ένα κίνητρο για να μην βγαίνουν από την Αίθουσα, διότι εγώ θυμάμαι ότι όταν έβγαινες από την Αίθουσα σε συνελάμβαναν διάφοροι πολίτες, οι "τροπολογιούχοι" που λέγαμε, διάφορες επιτροπές κλπ. και για να αποφύγεις την ταλαιπωρία απαντώντας σε παράλογα αιτήματα ή να υποχρεωθείς σε ανάλυση και υπογραφή για ζητήματα για τα οποία θα έπρεπε να έχεις κάποιο χρόνο για να τα μελετήσεις, έμενες μέσα στην Αίθουσα. Αυτό ως απειλή γι'αυτούς που δεν προσέρχονται πολύ συχνά στις συνεδριάσεις.
Μου είπαν ότι, ενώ έχουμε αυτήν την άνεση στους χώρους αυτούς που κυρίως κινούμαστε, έχουμε παρ' όλα αυτά πλήθος επισκεπτών. Οι επισκέπτες της Βουλής ανέρχονται πλέον σε εκατοντάδες χιλιάδες και είναι ιδιαίτερα νέοι. Αυτό επιβάλλει να φροντίζουμε περισσότερο την καθαριότητα και ίσως αυτός είναι ένας λόγος που θα έπρεπε, όσοι μίλησαν για αύξηση προσωπικού της Βουλής, να μιλήσουν για τις καθαρίστριες, οι οποίες είναι πράγματι λιγότερες απ'όσες ήταν όταν ανέλαβα τα καθήκοντά μου, όπως γενικά και όλοι οι κλάδοι του προσωπικού. Το 1993 ήταν περίπου εννιακόσιοι τριάντα υπάλληλοι και τώρα όντως είμαστε γύρω στους εξακόσιους πενήντα.
Παρ' όλα αυτά, εγώ πιστεύω ότι το Κοινοβούλιο λειτουργεί καλύτερα. Δεν είναι απαραίτητο να συνωστίζονται οι υπάλληλοι ο ένας πάνω στον άλλο και συχνά χωρίς κάποια ειδικότερα προσόντα. Πρέπει να σας πω ότι στο σύνολο των εννιακοσίων και πλέον υπαλλήλων μόνο εκατόν είκοσι τέσσερις υπάλληλοι είχαν ένα τίτλο τριτοβάθμιας εκπαίδευσης ή κάποιο τίτλο που είχε ισοτιμηθεί με τίτλο της τριτοβάθμιας εκπαίδευσης.
Οι υπάλληλοί μας δείχνουν έναν ιδιαίτερο ζήλο και παρακολουθούν ταπρογράμματα που γίνονται σε συνεργασία με το Ινστιτούτο Διαρκούς Επιμόρφωσης του Κέντρου Δημόσιας Διοίκησης. Πρέπει επίσης να πω ότι αρκετοί συνάδελφοι, όπως κάποιος συνάδελφος που μιλάει και δεν με ακούει, παρακολουθούν τα μαθήματα ξένων γλωσσών και αξιοποιούν και αυτό το στοιχείο, διότι η κοινοβουλευτική διπλωματία για την οποία ακούστηκαν και επαινετικοί λόγοι, ιδιαίτερα από τον κ. Παυλίδη, ο οποίος είναι ένας εκ των συναδέλφων που δραστηριοποιείται πολύ σε αυτόν τον τομέα, χρειάζεται και τη δυνατότητα μιας αποτελεσματικής επικοινωνίας. Είμαστε εκπρόσωποι του ελληνικού λαού. Δεν ήρθαμε όλοι από σπίτια που φρόντισαν και είχαν τη δυνατότητα οι γονείς μας να μας μάθουν ξένες γλώσσες για να έχουμε προσόντα τόσο δυνατά, αλλά νομίζω ότι μπορούμε πάντοτε, και ιδιαίτερα οι νέοι συνάδελφοι, να αξιοποιούμε αυτές τις δυνατότητες που παρέχει το Κοινοβούλιο.
Πολλές φορές έχω συζητήσει για το ρόλο μας, για το κύρος του θεσμού. Εγώ έχω μία σταθερή άποψη, την οποία συχνά τη τονίζω, δεν είναι ανάγκη σήμερα με ανάλυση να σας κουράσω για να την επαναλάβω. Εγώ πιστεύω, όπως λέει και η λαϊκή εκείνη διήγηση με τις δύο κόρες του βασιλιά, ότι ο καθένας από λόγου του τιμιέται και αγαπιέται. Πρέπει να έχουμε πρωτίστως υπόψη μας τι κάνουμε εμείς γι'αυτό το θεσμό που κάθε τέσσερα ή λιγότερο χρόνια ο ελληνικός λαός μας έχει δώσει την εντολή να τον τιμήσουμε, τι κάνουμε ιδιαίτερα οι παλαιότεροι που επανειλημένα μας είχε τιμήσει ο ελληνικός λαός, ώστε να αντιμετωπίσουμε ακόμα και τις κακόβουλες ενδεχομένως κριτικές και τις προσπαθειες που γίνονται εναντίον τουθεσμού.
'Εχω κάνει πολλές φορές την έκκληση. Δεν είμαι εναντίον, όπωςγράφεται, της δραστηριότητας των συναδέλφων και μέσα από τα σύγχρονα μέσα επικοινωνίας. Δεν μπορούμε να το αγνοήσουμε αυτό.
'Αλλωστε ο λόγος που εισηγήθηκα και ψηφίσαμε να γίνει η συνεδρίαση της Τετάρτης πρωϊνή είναι αυτός: ότι μετά τις 18.00 , 19.00 κλείνουν οι εφημερίδες. Πέρασε η εποχή που ο Γεώργιος Παπανδρέου εκαλείτο στο τηλέφωνο 6.00 το πρωί από το Σταύρο Μούση,τότε πολιτικό συντάκτη του "BΗΜΑΤΟΣ", για να δώσει απάντηση σε δήλωση που πριν από μισή ώρα είχε κάνει ο Κωνσταντίνος Καραμανλής και θα έπρεπε να έχει πληρότητα, ενημέρωση η εφημερίδα που θα κυκλοφορούσε. Βλέπετε τώρα παίρνουμε κάθε Κυριακή μερικά κιλά εντύπων -ισχυρίζονται ότι είναι εφημερίδες-που όμως ελάχιστη επικαιρότητα και ουσιαστική ενημέρωση παρέχουν, τουλάχιστον σε ό,τι αφορά το δημόσιο βίο της χώρας και την πολιτική μας ζωή, εκτός εάν πρόκειται να τον πλαγιοκοπήσουν, ας πούμε αυτήν την μετριοπαθή διατύπωση.
Κύριοι συνάδελφοι, πρέπει να προσπαθήσουμε. Εμένα με πληγώνειπροσωπικά, όταν βλέπω ένα δημοσιογράφο ικανότατο και καθ' όλα σεβαστό στη δουλειά που κάνει να έχει δεξιά του και αριστερά του συναδέλφους -καμιά φορά τους βάζει και σε κλίμακα τον έναν κάτω από τον άλλο- και να απευθύνεται κατά τρόπο μειωτικό και για τα συγκεκριμένα πρόσωπα, αλλά και για το θεσμό τον οποίο υπηρετούν. Και θέλω να συγχαρώ από αυτήν τη θέση συναδέλφους που με ευπρέπεια, και με σαφήνεια απάντησαν αυτό που όφειλαν να απαντήσουν. Γιατί μπορεί κανείς να είναι ταπεινόφρων ή να θέλει να υφίσταται την οποιαδήποτε ταπείνωση, αλλά, όταν είσαι Βουλευτής, όταν είσαι εκπρόσωπος του ελληνικού λαού, πρέπει την ώρα εκείνη να αισθάνεσαι ότι η μεταχείριση την οποία υφίστασαι εσύ, είναι μεταχείριση την οποία υφίσταται το εκλογικό σώμα, ο 'Ελληνας πολίτης που σε έστειλε εδώ. Και δεν δικαιούσαι να το κάνεις αυτό για τη διατήρηση των καλών σχέσεων, των δημοσίων σχέσεων, της συνέχισης της συνεργασίας με τον οποιοδήποτε δημοσιογράφο με το οποιοδήποτε μέσο και ουσιαστικά με τον οποιδήποτε εκδότη. Διότι ξέρουμε από την ώρα που ο εκδότης θα πει στο δημοσιογράφο, τον φίλτατό σου δημοσιογράφο "αυτός είναι κομμένος" δεν σε σώζει τίποτα. Αυτό που σώζει το θεσμό αυτό, όλους, καθέναν από μας και όσους θα έρθουν στη θέση μας εδώ, είναι αν αυτή η προσπάθεια, να σταθεί στο Κοινοβούλιο στο ανώτατο δυνατό επίπεδο, συνεχιστεί και γίνει συνείδηση όλων μας. 'Οταν όμως μιλάμε για το πρωτόκολλο ή για το πως κατατίθενται ταστεφάνια και το πρόβλημα που έχουμε, είναι ποιος από τους Βουλευτές περιφερειάρχες θα κάνει αυτήν την απλή κίνηση να καταθέσει το στεφάνι, απαντώ στον αγαπητό συνάδελφο που έθεσε το θέμα, ότι επανειλημμένωςπροσωπικά ο ίδιος έχω προσπαθήσει, είτε με την αρχαιότητα είτε με την πλειοψηφία ή εν συνεχεία με τη μειοψηφία, με κάποιους κανόνες πάντως, ώστε να είναι κατανοητή από το κοινό και να μην προκύπτει εξ αυτών μείωση όποιου άλλου δεν προηγείται ή ακολουθεί σε υστερότερη θέση. Δυστυχώς δεν το κατορθώνουμε. 'Εχουμε πάρα πολλές αδυναμίες για πάρα πολλά πράγματα και πολλές φορές είναι ασήμαντα αυτά τα πράγματα. Εκεί είναι το πρόβλημά μας και βεβαιότατα υπάρχει πρόβλημα μείζον κατά τη γνώμη μου, που δεν έχει να κάνει μόνο με αυτά τα ζητήματα οργάνωσης της πολιτείας και θέσεως και κύρους των διαφόρων θεσμών της. 'Εχει να κάνει και με άλλα πολύ σοβαρότερα ζητήματα. Γιατί εδώ παρουσία και εις επήκοον ολόκληρου του ελληνικού λαού, τώρα και μέσω του καναλιού της Βουλής, πληροφορείται τα πάντα. Και όταν δεν γράφουν οι εφημερίδες ή τα ιδιωτικά κανάλια όποιος θέλει να παρακολουθήσει -από την ώρα που λέγει ο Πρόεδρος αρχίζει η συνεδρίαση, μέχρι την ώρα που λέει λύεται η συνεδρίαση- τη λειτουργία του Κοινοβουλίου, το μπορεί. Και αυτή η αρχή που έχουμε κάνει με ένα πρόγραμμα, το οποίο έχουμε υπόψη μας συστηματικής προώθησης αυτής της λειτουργίας, πιστεύω ότι συντομότατα θα δώσει τη δυνατότητα στη Βουλή να ακούγεται από μεγάλο μέρος του ελληνικού λαού, διότι εκ των πραγμάτων θα αναγκαστούν και τα ιδιωτικά μέσα να δίνουν Βουλή. Διότι όταν ο πολίτης της ακραίας περιοχής της χώρας θα έχει τη δυνατότητα να ενημερώνεται από το κανάλι της Βουλης και ταυτόχρονα θα διαπιστώνει ότι το ιδιωτικό κανάλι του δίνει sex, βία, ανωμαλίες που του αναστατώνουν τον οικογενειακό βίο, του δημιουργούν προβλήματα, αντί όπως ισχυρίζεται να τον ενημερώνει και να τον ψυχαγωγεί, είναι βέβαιο ότι -κάτι που και η ΕΡΤ νομίζω οφείλει να το κάνει σε σχέση με τα ελληνικά κανάλια- μόνο μέσα από τη σύγκριση του ποιοτικού ότι μπορεί να προκύψει η αντιμετώπιση αυτής της καταιγίδας, την οποία όλοι καταδικάζουμε, αλλά ελάχιστα κάνουμε για να την αντιμετωπίσουμε.
Αγαπητοί συνάδελφοι, το προσωπικό της Βουλής και η φρουρά στην οποία αναφερθήκατε πολλοί, σε ό,τι αφορά μεν τον αριθμό πράγματι δεν είναι αυτός που ήταν τα προηγούμενα χρόνια, αλλά σας επαναλαμβάνω η ποιότητα των υπηρεσιών τους προκύπτει μέσα από τη διάθεση που έχουν οι ίδιοι οι εργαζόμενοι και αυτή βελτιώνεται συνεχώς και με τα μέσα τα οποία εμείς τους δίνουμε. Παράδειγμα, καθυστερούμε τρία χρόνια τώρα, γιατί θέλαμε να είμεθα απολύτως διαφανείς και για ασήμαντα όπως μου είπαν αμαρτήματα των διαδικασιών ακύρωσα τρεις μέχρι τώρα διαγωνισμούς για το σύστημα το πληροφοριακό της Βουλής. Τελειώνουμε με αυτή την υπόθεση και ελπίζω ότι μέσα σε ένα, ενάμιση χρόνο θα έχουμε μια τεράστια αλλαγή στις δυνατότητες και λειτουργίες των υπηρεσιών μας,των στοιχείων ενημέρωσης, ντοκουμέντων που θα θέλουμε να έχουμε. 'Εχουμε όμως το διαδίκτυο. 'Εχουμε τη δυνατότητα να επικοινωνούμε από τα γραφεία μας μέσω του κόμβου της Βουλής με όλες τις τράπεζες. Και μας έδωσε η Βουλή τη δυνατότητα σε μας και τους συνεργάτες μας να ενημερωθούμε. Να μάθουμε έστω τώρα στα γεράματα γράμματα τα οποία πρέπει να ξέρουμε, διότι χρόνο με το χρόνο, όπως προχωρούν τα πράγματα, θα αισθανόμαστε σαν τους παππούδες μας και τις γιαγιάδες μας ως αναλφάβητοι.
Η Βουλή λοιπόν, εξακολουθεί αυτήν τη δυνατότητα και δεν είναι ντροπή και στα εξήντα του κανείς να κάτσει να μάθει αυτά τα πράγματα. Οι συνεργάτες μας να επωφεληθούν ώστε να μας δίνουν ό,τι στοιχεία θέλουμε.
Η φρουρά μας έχει όντως προβλήματα, αλλά δεν θα λυθούν αυτά παρά μόνο όταν κάνουμε ό,τι υπάρχει στα άλλα κοινοβούλια. Στα άλλα κοινοβούλια δεν υπάρχει ούτε αστυνομία ούτε στρατός. Υπάρχουν υπάλληλοι οι οποίοι είναι εκπαιδευμένοι και είναι πραγματική φρουρά. 'Εχουν τη δυνατότητα να εξασφαλίσουν την ασφάλεια των προσώπων και των λειτουργιών και νομίζω ότι εκεί πρέπει να προχωρήσουμε. Η σκέψη μου είναι, υπάρχουν νέοι οι οποίοι υπηρετούν στις ειδικές δυνάμεις του στρατού, είναι νέοι άνθρωποι δεν έχουν οικογένεια, δεν έχουν προβλήματα. Θα μπορεί η Βουλή με κάποιες διαδικασίες, αντικειμενικές βεβαίως, να έχει και σε λιγότερο αριθμό τη φρουρά της και με κάποια θητεία τεσσάρων, πέντε ετών να εναλλάσσονται. Επισκεπτόμενος άλλα κοινοβούλια είδα, όπως πολλοί από σας ασφαλώς θα βλέπετε, τη διαφορά που υπάρχει σε αυτό το σημείο. Δεν νομίζω ότι πρέπεινα κάνουμε προσλήψεις προσωπικού. Δεν χρειάζεται προσλήψεις προσωπικού η Βουλή.
Για την υποδομή, τα τεχνικά μέσα δεν είναι σωστό να λέμε τι συνέβαινε στο παρελθόν. Πάρα πολλοί συνάδελφοι σωστά λένε, τώρα τι γίνεται και στο μέλλον. Εκεί που είναι το γραφείο του Προέδρου της Βουλής και η γραμματεία την οποία έχω, εκεί συνωθούντο διακόσιοι είκοσι Βουλευτές της Νέας Δημοκρατίας μέχρι το 1981, που δεν ήταν πια κυβέρνηση. Και τότε, οι εκατόν τριάντα πέντε ή οι εκατόν τριάντα που έμεινανήρθαν εκεί, που είναι τώρα οι δημοσιογράφοι, όπου πριν μετά το 1977 το ΠΑ.ΣΟ.Κ. είχε ενεννήντα τρεις Βουλευτές, συνωθούντο οι ενεννήντα τρεις Βουλευτές γύρω από ένα τραπέζι το οποίο κατελάμβανε και η κομματική πελατεία και δεν άφηναν το Βουλευτή να καθίσει ή μάλλον δεν έμπαινε ο Βουλευτής διότι τον έπιαναν οι διάφοροι πολίτες που ήταν απ'έξω.
Δεν είχαμε λοιπόν τίποτε άλλο ως γνωστόν εκτός από το συνεργάτη αυτών που ο μακαρίτης Αλευράς μας έδωσε και για τον οποίον -θέλω να πω στον κ. Γεωργακόπουλο- έχουν αλλάξει οι συνθήκες αμοιβής τους. Παίρνουν και αυτοί ένα επίδομα εξόδων κινήσεως, αυτό που παίρνουν και οι υπάλληλοι της Βουλής. Είναι ένα σημαντικό κατά την άποψή μου ποσό που δεν το έχουν οι άλλοι εργαζόμενοι. 'Ομως, το πρόβλημά τους δεν είναι οι αποδοχές, που ασφαλώς πρέπει να τις ξαναδούμε. Το πρόβλημά τους είναι ότι ενώ έχουμε νομιμοποιήσει αυτούς που ήταν στο ελληνικό δημόσιο και είχαν συμπληρώσει είκοσι τέσσερις μήνες κλπ., εδώ από ευαισθησία για να μην κατηγορηθούμε δεν τακτοποιήσαμε ανθρώπους οι οποίοι εργάζονται πολλά χρόνια. Ο κ. Παυλίδης, υποθέτω, που δεν ήταν Βουλευτής την προηγούμενη περίοδο, που έκανε όμως πάνω από δεκαπέντε χρόνια Βουλευτής και Υπουργός Ναυτιλίας -Υπουργός των εφοπλιστών λέγαμε τότε- όταν επανεξελέγη και δεν ήταν πενήντα πέντε χρόνων δεν μπορούσε να πάρει τίποτε και έπρεπε να πάει μετο βιβλιάριο ασθενείας μαζί με άλλους συναδέλφους που πολλοί από εσάς δεν τους θυμάστε. Κάποιος συνάδελφος έκανε εγχείριση ανοικτής καρδιάς, ήταν δώδεκα χρόνια Βουλευτής, δεν επανεκλέγεται και μένει μετέωρος.
Εν πάση περιπτώσει, αυτά όλα δεν πρόκειται να αντιμετωπισθούν, διότι όσες προσπάθειες και αν γίνονται εδώ από συναδέλφους αντιμετωπίζονται αρνητικά. Για όλα βάζουν από κάτω έναν παρανομαστή και λένε "φτωχοπροδρομισμός" ό,τι και αν πει ο εκπρόσωπος του λαού. Μόνο ο ίδιος ο λαός, ο πολίτης μπορεί να μας κατανοήσει.
Και πρέπει να πούμε ότι αυτό εξαρτάται από το πώς μας βλέπει στηνπραγματικότητα ο πολίτης, πώς μας βλέπει εκείνος πώς ζούμε στην περιφέρειά μας, ποιο είναι το περιβάλλον μας, πού διασκεδάζουμε, πώς ντυνόμαστε, πώς φερόμαστε, πού ξοδεύουμε τα λεφτά μας κλπ.
Νομίζω ότι αυτή είναι η καλύτερη άμυνα, αγαπητοί συνάδελφοι, και όχι το να λέμε απευθυνόμενοι σε ένα κοινωνικό σύνολο που ένα σημαντικό ποσοστό είναι κάτω από το όριο των ογδόντα χιλιάδων δραχμών μηνιαίου εισοδήματος και που δεν μπορεί να κατανοήσει και είναι ανθρώπινο αυτό ούτε για τη λειτουργία μας, για την εξασφάλιση της ανεξαρτησίας, της συνειδήσεώς μας κλπ., γιατί πρέπει να συνοδεύεται με αυτές τις παροχές. Δεν έχει νόημα από εδώ να τα λέμε αυτά. 'Εχει όμως αξία να δώσουμε την αίσθηση σε αυτόν τον πολίτη, ότι η δική μας δυνατότητα άψογης παρουσίας εξασφαλίζει γι'αυτόν μια καλύτερη προοπτική. Και αν η δημοκρατία λειτουργεί καλύτερα, αν οι θεσμοί λειτουργούν καλύτερα, τότε και η μοίρα του μπορεί να βελτιωθεί.
Πολλοί συνάδελφοι μου λένε για τα θέματα των ξενοδοχείων. Η απόφαση ήταν όταν έχουμε συνεδριάσεις που οι συνάδελφοι των επαρχιών πρέπει να μείνουν στο ξενοδοχείο, να καλυφθεί αυτή η ανάγκη.
Η μορφή επιδόματος ή άλλης παροχής οδηγεί στο να δυσφημείται το Κοινοβούλιο. Διότι σπεύδει κάποιος δικαστής να βγάλει μιαν απόφαση γιατί θα πει "θα πρέπει να τα παίρνω και εγώ αυτά" και εν συνεχεία πρέπει να γίνει η εξίσωση, αρχίζουν τα αναδρομικά και αρχίζει ο διασυρμός. 'Ολοι οι 'Ελληνες πιστεύουν -και το έχουμε διαβάσει πολλές φορές- ότι έχουν εισπράξει αναδρομικά οι Βουλευτές είκοσι πέντε εκατομμύρια. Μία εφημερίδα τεράστιας κυκλοφορίας βγήκε με έναν τίτλο "Επτά δισεκατομμύρια στους Βουλευτές".
Απήντησα σε αυτό, περιεκόπησαν οι απαντήσεις μου και η ουσία είναιότι μένει η εντύπωση. Ενώ η αλήθεια είναι ότι εισέπραξαν δώδεκα εκατομμύρια στο διάστημα όμως μιας πενταετίας με δόσεις κλπ. όσοιΒουλευτές είχαν εκλεγεί πριν από το 1989. Αυτό το αντιλαμβάνεται ο καθένας. Αλλά και ο νεότερος Βουλευτής που θα πάει στην επαρχία του θα του πουν ότι εσύ π.χ. κύριε Τζιόλα στα Γρεβενά, πήρες είκοσι πέντε εκατομμύρια.
Κύριοι συνάδελφοι, ετέθησαν θέματα που δεν είναι τόσο δικά μας, αλλά είναι και δικά μας, το πώς η Κυβέρνηση ασκεί τη νομοθετική της πρωτοβουλία, το πώς τα κόμματα που έχουν την ευθύνη μας κινούν στην άσκηση του κοινοβουλευτικού ελέγχου.
'Ολα αυτά τα πράγματα πρέπει να τα δούμε με ειλικρίνεια. Εδώ είχε πει κάποτε ο κ. Μητσοτάκης και σωστά, ότι η Κυβέρνηση πρέπει να νομοθετεί και να μην εμποδίζεται στο να νομοθετεί και η Αντιπολίτευση πρέπει να ελέγχει και να μην παρεμποδίζεται στο να ελέγχει.
Είχαμε κάθε χρόνο εκατοντάδες επερωτήσεων που κατετίθεντο. Τώρα, τα κόμματα της Αντιπολίτευσης καταθέτουν μία, δύο, τρεις επερωτήσεις. Αυτήν τη στιγμή η Αξιωματική Αντιπολίτευση έχει καταθέσει τρεις ή τέσσερις επερωτήσεις, το Κομμουνιστικό Κόμμα μία και ο Συνασπισμός μία. Αυτό σημαίνει ότι πρέπει να πάρει κανείς από το αυτί έναν Υπουργό και να τον φέρει εδώ. Αλλά, θέματα ελέγχου ασφαλώς αφορούν ολόκληρη τη λειτουργία της Κυβέρνησης.
Από την άλλη μεριά η Κυβέρνηση θέλει να ασκήσει το νομοθετικό της έργο. Μία εβδομάδα πριν καταθέτει το νομοσχέδιο και περιμένει ότι μετά από μία εβδομάδα θα έχει και το νομοσχέδιο έτοιμο.
Εγώ θεωρώ ότι και το ένα και το άλλο είναι απαράδεκτο και δε βοηθούν στη λειτουργία και στην αναβάθμιση της λειτουργίας του Κοινοβουλίου.
Ως προς το θέμα των τροπολογιών ξέρετε πολύ καλά και έχω επανειλημμένα σημειώσει τη θετική ανταπόκριση του Πρωθυπουργού, διότι δεν είναι κατά το Σύνταγμα δυνατόν ο Πρόεδρος της Βουλής να κρατά τις τροπολογίες των Υπουργών, όμως για λόγους καθαρά λειτουργικούς -και εγώ πιστεύω ότι ωφελεί αυτό την Κυβέρνηση- δεν κατατίθενται πλέον τροπολογίες τόσες πολλές. Κατατίθενται ελάχιστες. Αλλά και εκεί με την Αναθεώρηση του Κανονισμού κλείνει αυτή η πληγή. Διότι καμία τροπολογία που δεν θα έχει κατατεθεί στην επιτροπή δε θα φθάνει στη Βουλή. Και βεβαίως, ελπίζω με την όλη αναθεώρηση και το νομοθετικό έργο που θα ολοκληρώνεται στις επιτροπές, θα βοηθήσει ώστε να ξέρουμε ότι στην Ολομέλεια θα γίνει πολιτική συζήτηση και όχι νομοτεχνικό έργο, το οποίο δε γίνεται φυσικά, με αποτέλεσμα να έχουμε και αυτό το συνεχές "ράβε ξήλωνε" νομοθετημάτων τα οποία θα έπρεπε να έρχονται καλύτερα προετοιμασμένα από τις διάφορες υπηρεσίες της Δημόσιας Διοίκησης, που έχει δυστυχώς τα γνωστά προβλήματά της. Εδώ θα γίνεται πολιτική συζήτηση, θα διατυπώνονται πολιτικές απόψεις και θα λαμβάνονται πολιτικές αποφάσεις.
Υπάρχουν ζητήματα και θέλω να τα πω όλα από αυτήν τη θέση, γιατίκάπου ο Πρόεδρος της Βουλής είναι και ο εξομολόγος ή εκείνος που δέχεται τον καημό συναδέλφων του.
Δεν είναι πράγματι το ίδιο ο Βουλευτής της περιφέρειας με το Βουλευτή των Αθηνών. Εγώ έχω εδώ το σπίτι μου, θα ανέβω, θα κατέβω και σε τρία τέταρτα της ώρας είμαι εδώ. 'Εχω το γραφείο μου, έχω τις υποχρεώσεις μου κλπ. Ενώ ο Βουλευτής της επαρχίας έχει δύο τουλάχιστον γραφεία, όταν σήμερα ξέρουμε πως με τη διάταξη της περιφέρειας υπάρχουν σε νομούς κέντρα επαρχιών που δεν μπορεί ο Βουλευτής να είναι απών. Αυτό σημαίνει ότι στις πλείστες των περιφερειών πρέπει να έχει τουλάχιστον δύο γραφεία που χρειάζονται μια ανάλογη στελέχωση και έχουν κάποιες δαπάνες.
Η άποψή μου, την οποία και στην Κυβέρνηση είπα -είναι δε παρών και ο κύριος Υφυπουργός Οικονομικών, ο οποίος δεν μετέχει βέβαια στη συζήτηση, εκτός αν ως Βουλευτής θέλει να λάβει το λόγο- και θέλω να τον παρακαλέσω άλλη μια φορά δια του αρμοδίου μάλιστα για τις δαπάνες του Προϋπολογισμού Υφυπουργού, όχι για την είσπραξη των εσόδων, παλαιού συναδέλφου που τα γνωρίζει όλα αυτά, διότι τα ζει και αυτός ως Βουλευτής περιφέρειας, είναι να ξαναδούμε το θέμα αναφορικά με την περικοπή των διαφόρων προνομίων των Βουλευτών.
Εγώ ευθέως θα πω και ας ασκηθεί και κάποια, καλόπιστη όμως, κριτικήαπό τα ΜΜΕ σ' αυτά που λέγω: Γιατί οποιοσδήποτε κάνει μια φορολογική δήλωση για ό,τι εισοδήματα έχει, είτε από την εργασία του είτε από την περιουσία του και απ' οτιδήποτε άλλο, αφαιρεί κάποιες δαπάνες και ο 'Ελληνας Βουλευτής να μην μπορεί να σημειώσει δαπάνες πραγματικές, τις οποίες έχει;Θα πω, για παράδειγμα, ότι ο κ. Δημοσχάκης επειδή είναι Βουλευτής'Εβρου και επειδή το γραφείο του, η πόλη, η έδρα του νομού είναι λίγα χιλιόμετρα από το αεροδρόμιο, παίρνει έξοδα κινήσεως πενήντα χιλιάδες. Μα, ήδη στον υπάλληλο της Βουλής εγώ δίνω ογδόντα τέσσερις χιλιάδες δραχμές ως έξοδα κινήσεως. Και οι υπάλληλοι άλλων υπηρεσιών του δημοσίου έχουν ανάλογο ποσό, όταν υπάρχουν εκ του νόμου λόγοι, που δικαιολογούν έξοδα κινήσεως.
Επίσης, ο κ. Δημοσχάκης και οποιοσδήποτε άλλος συνάδελφος της περιφέρειας κι εγώ που ομιλώ, αν θα επισκεφθώ τη Β' Περιφέρεια της Αθήνας, αλλά ιδιαίτερα εκείνος ο οποίος θα ανέβει σε κατσάβραχα, σε διάφορα χωριά, που αξιώνουμε να φθάσει μέχρι το τελευταίο χωριό, πρέπει να πάει με κάποιο αυτοκίνητο, που δεν θα κινδυνεύσει στην πρώτη στροφή να τον ρίξει στο γκρεμό. Εγώ θα πάρω στατιστικά στοιχεία και θα σας δώσω τον τύπο και το χρόνο κυκλοφορίας των αυτοκινήτων που έχουν οι τριακόσιοι Βουλευτές.
(Χειροκροτήματα απ' όλες τις πτέρυγες της Βουλής)Και θα δείτε -και τα λέγω αυτά ώστε ορισμένοι που κάνουν διάφορα ρεπορτάζ, ας κάνουν και αυτού του είδους το ρεπορτάζ- τότε ότι αυτά τα αυτοκίνητα που χρειάζονται εκατό χιλιάδες δραχμές το μήνα μόνο για στοιχειώδη συντήρηση, για βενζίνες, για πετρέλαια, για συνεργεία κλπ... 
ΠΟΛΛΟΙ ΒΟΥΛΕΥΤΕΣ: Δεν φτάνουν.
ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Εδώ μπορεί να σας αδικώ, διότι εγώ έχω το αυτοκίνητο της Βουλής. Αλλά και αυτό είναι αυτοκίνητο απο τον Ο.Δ.Δ.Υ. Και η Βουλή πληρώνει του κόσμου τα λεφτά κάθε φορά που πρέπει να επισκευαστεί.
'Ολα αυτά είναι πράγματα τα οποία, όσοι τα ακούν, είπα ότι βάζουν από κάτω παρονομαστής "πτωχοπροδρομισμός". Πρέπει να αλλάξουμε όμως αυτήν την αντίληψη και χρειάζεται να κάνουμε πολλά και μάλιστα να κάνουμε και οι ίδιοι. Διότι -το τονίζω- αν η όλη μας παρουσία δίνει την εικόνα ότι δεν έχουμε ανάγκη ... ε, τότε η εντύπωση που μπορεί να περνά στον απλό πολίτη, είναι ότι υπάρχει απληστία, όχι πραγματική ανάγκη.
Θέλω να πω δε και το εξής: 'Οταν διαμαρτυρήθηκα σε ένα δημοσιογράφο, -διότι έγραψε λίγες μέρες προ των εκλογών ότι, εγώ για τις εκλογικές δαπάνες είχα κάνει τρεις συνεστιάσεις, όπου είπα ότι όποιος έρχεται, θα γνωρίζει ότι τα μισά πηγαίνουν στο κέντρο και τα άλλα μισά πηγαίνουν σε άλλες δαπάνες, είχα βγάλει των 1000 δρχ. κουπόνια, εγώ πιστεύω ότι αυτό είναι το σύστημα που θα λύσει και τα ζητήματα αυτά που μας φθείρουν και μας διασύρουν- και του είπα, γιατί αυτά τα επικρίνεις, διότι εγώ -λέειπιστεύω ότι όποιος θέλει να πολιτεύεται, πρέπει να έχει και λεφτά. Υπάρχει λοιπόν μια αντίληψη. Αλλά σ' αυτήν την περίπτωση πρέπει αυτόςπου θα πρέπει να έχει λεφτά ή να είναι με κάποιες τεράστιες δυνατότητες πλέον ατομικές ή να ελέγχεται από κάποια οικονομικά συμφέροντα. Κι εμείς δεν το θέλουμε αυτό το πράγμα. Θέλουμε να έρχονται εδώ και οι πλούσιοι και οι φτωχοί και να μην είναι κανείς εξαρτημένος.
Κύριοι συνάδελφοι, θέλω να σας πω, για να μην σας ταλανίσω άλλο,διότι σπάνια παίρνω το λόγο, αλλά πρέπει να καλύψω όλα όσα λέγονται, ότι σ' όσα δεν θα απαντήσω, δεν σημαίνει ότι τα αγνοώ. 'Εχουν καταγραφεί. 
ΑΘΑΝΑΣΙΟΣ ΒΑΡΙΝΟΣ: Για τα γραφεία μας, κύριε Πρόεδρε, να μας πείτε. 
ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Αναφορικά με τα γραφείατα οποία θα καλύψουν τις ανάγκες όσων Βουλευτών δεν έχουν ιδιόκτητο γραφείο στην Αθήνα ή δεν θέλουν να ενοικιάσουν περισσότερους χώρους, υπολογίζω ότι μέχρι το τέλος του έτους 2001 θα είναι έτοιμα. 'Εχουμε κάνει σημαντικές προόδους σ' αυτά τα ζητήματα. Και τα κτίρια τα οποία έχει αγοράσει η Βουλή θα διευκολύνουν την καλύτερη λειτουργία των υπηρεσιών και τέτοιες στοιχειώδεις ανάγκες των Βουλευτών θα καλυφθούν. Αγαπητοί συνάδελφοι, επαναλαμβάνοντας και πάλι ότι όλα σημειώνονται-απ' όλους εγώ ζητώ με σημειώματα να μου λένε ζητήματα που υπάρχουν και που πρέπει να λυθούν- θέλω να σας ευχαριστήσω όλους -σήμερα είστε πολύ περισσότεροι από άλλες φορές- και να ευχαριστήσω επίσης το προσωπικό της Βουλής, ιδιαίτερα εκείνων των υπηρεσιών που εκ του αντικειμένου τους ιδιαίτερα μοχθούν. Και να πω απ' αυτήν τη θέση, ότι είμαι υποχρεωμένος να κάνω κάποιες μετακινήσεις προσωπικού από υπηρεσίες που έχουν λιγότερο έργο σε υπηρεσίες που έχουν περισσότερο, διότι προχθές που τελειώσαμε την Επιτροπή των ΔΕΚΟ στις 11 η ώρα το βράδυ, μέχρις εκείνης της ώρας από τη Διεύθυνση των Επιτροπών, ήταν όλοι οι υπάλληλοι εκεί στριμωγμένοι, είκοσιάνθρωποι μέσα σε ένα χώρο, μια δε υπάλληλος είχε λυποθυμήσει. Και τα κλιμάκια τα απογευματινά θα λειτουργούν πλήρως και οι υπηρεσίες που έχουν κρίσιμο έργο θα ενισχυθούν. Γι' αυτό και προλαμβάνω την οποιαδήποτε όχληση μπορεί να έχετε -αν και πρέπει να πω ότι ποτέ δεν απευθύνονται οι συνάδελφοι για ζητήματα του προσωπικού, παρά γενικά να μου πουν κάποια γνώμη- και να σας πω, μην ασχοληθείτε με οποιοδήποτε ατομικό αίτημα και σε ό,τι αφορά επίσης τα κόμματα, τα οποία έχουν προσωπικό, το οποίο πρέπει να δούμε αν και πόσο απασχολείται εδώ πέρα. Είπα δε και για τις υπηρεσίες εκείνες που έχουν προσωπικό του οποίου όμως το έργο δεν είναι τόσο πολύ σημαντικό όσο είναι άλλων υπηρεσιών, τις οποίες δεν θέλω να απαριθμήσω, για να μη δημιουργώ άλλου είδους προβλήματα.
Σας ευχαριστώ πάρα πολύ.
(Χειροκροτήματα απ' όλες τις πτέρυγες)(Στο σημείο αυτό την Προεδρική 'Εδρα καταλαμβάνει ο Πρόεδρος τηςΒουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,κηρύσσεται περαιωμένη η συζήτηση επί του Απολογισμού δαπανών της Βουλής για το οικονομικό έτος 1999 και επί του σχεδίου Προϋπολογισμού δαπανών της Βουλής για το οικονομικό έτος 2001.
Ερωτάται το Σώμα: Γίνεται δεκτός ο Απολογισμός δαπανών της Βουλής για το οικονομικό έτος 1999 κατ' έξοδα, αποτελέσματα από τη χρήση του και στο σύνολο;
ΟΛΟΙ ΟΙ ΒΟΥΛΕΥΤΕΣ: Δεκτός, δεκτός.
ΠΡΟΕΔΡΟΣ (Απόστολος Κακλαμάνης): Συνεπώς ο Απολογισμός δαπανών της Βουλής για το οικονομικό έτος 1999 κατ' έξοδα, αποτελέσματα από τη χρήση του και στο σύνολο έγινε δεκτός ομοφώνως σε μόνη συζήτηση και έχει ως εξής:(Το κείμενο του Απολογισμού υπάρχει στο τεύχος των Πρακτικών της Βουλής).
ΠΡΟΕΔΡΟΣ (Απόστολος Κακλαμάνης): Ερωτάται το Σώμα: Γίνεται δεκτός ο Προϋπολογισμός δαπανών της Βουλής για το οικονομικό έτος 2001 κατ' αρχήν, κατά κατηγορίες εξόδων και στο σύνολο;
ΟΛΟΙ ΟΙ ΒΟΥΛΕΥΤΕΣ: Δεκτός, δεκτός.
ΠΡΟΕΔΡΟΣ (Απόστολος Κακλαμάνης): Συνεπώς ο Προϋπολογισμός δαπανών της Βουλής για το οικονομικό έτος 2001 έγινε δεκτός κατ' αρχήν, κατά κατηγορίες εξόδων και στο σύνολο ομοφώνως σε μόνη συζήτηση και έχει ως εξής:(Το κείμενο του Προϋπολογισμού υπάρχει στο τεύχος των Πρακτικών τηςΒουλής).
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,παρακαλώ να εξουσιοδοτήσετε το Προεδρείο για την υπ' ευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο:α) του Απολογισμού δαπανών της Βουλής για το οικονομικό έτος 1999 και β) του σχεδίου Προϋπολογισμού δαπανών της Βουλής για το οικονομικόέτος 2001.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Το Σώμα παρέσχε τη ζητηθείσαεξουσιοδότηση.
Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα13.48' λύεται η συνεδρίαση γιααύριο Παρασκευή 20 Οκτωβρίου 2000 και ώρα 10.00' με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης Βουλευτών της Nέας Δημοκρατίας προς τον Υπουργό Εργασίας, σύμφωνα με την ημερήσια διάταξη που έχει διανεμηθεί.
O ΠΡΟΕΔΡΟΣ ΟΙ ΓΡΑΜΜΑΤΕΙΣ

