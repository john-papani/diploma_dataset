Σελίδα 4835 
Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ H'

Δευτέρα 17 Μαρτίου 1997

Αθήνα σήμερα, στις 17 Μαρτίου 1997, ημέρα Δευτέρα και ώρα 18.28', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Β' Αντιπροέδρου κ. ΠΑΝΑΓΙΩΤΗ ΣΓΟΥΡΙΔΗ.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας ν' ανακοινώσει τις αναφορές προς το Σώμα.

Ανακοινώνονται προς το Σώμα από τον κ. Δημήτριο Πιπεργιά, Βουλευτή Ευβοίας τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Νομάρχης Μαγνησίας ζητεί τη δημιουργία βάσης πυροσβεστικών αεροπλάνων στην περιοχή Νέας Αγχιάλου Μαγνησίας.

2) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Νομάρχης Μαγνησίας ζητεί τη δημιουργία βάσης πυροσβεστικών αεροπλάνων στην περιοχή Νέας Αγχιάλου Μαγνησίας.

3) Ο Βουλευτής Πιερίας κ. ΛΑΖΑΡΙΟΣ ΛΩΤΙΔΗΣ κατέθεσε αναφορά με την οποία η Πανελλήνια Ομοσπονδία Εστιατορίων και Συναφών Επαγγελμάτων ζητεί ο δημοτικός φόρος για τα μέλη της να μειωθεί στο 2%.

4) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία η Πανελλήνια Ομοσπονδία Εστιατορίων και Συναφών Επαγγελμάτων ζητεί ο δημοτικός φόρος για τα μέλη της να μειωθεί στο 2%.

5) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Ομοσπονδία Ναξιακών Συλλόγων ζητεί την άμεση επισκευή του μνημείου "Φωτοδότη" στην κοινότητα Δανακού Νάξου.

6) Η Βουλευτής Κυκλάδων κα ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ κατέθεσε αναφορά με την οποία η Ομοσπονδία Ναξιακών Συλλόγων ζητεί την άμεση επισκευή του μνημείου "Φωτοδότη" στην κοινότητα Δανακού Νάξου.

7) Ο Βουλευτής 'Εβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία η 'Ενωση Αγροτικών Συνεταιρισμών Ορεστιάδας ζητεί η αδιάθετη παραγωγή βρώσιμης πατάτας να σταλεί στη Βουλγαρία ως επισιτιστική βοήθεια.

8) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η κοινότητα Αντιπάρου ζητεί την κατασκευή αιθουσών διδασκαλίας στα σχολεία της περιοχής της.

9) Οι Βουλευτές κ.κ. ΕΥΑΓΓΕΛΟΣ ΠΟΛΥΖΟΣ και ΓΕΩΡΓΙΟΣ ΟΡΦΑΝΟΣ κατέθεσαν αναφορά με την οποία το Σωματείο Εργολάβων Οικοδομών Ν.Πιερίας ζητεί την τροποποίηση του ν.2434/96 που αφορά στα τεκμαρτά ημερομίσθια των οικοδόμων.

10) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η κοινότητα Αγριάς Μαγνησίας ζητεί το τηλεφωνικό της κέντρο να παραμείνει αστικό.

11) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Συμβούλιο Περιοχής της 12ης Εδαφικής Περιφέρειας Ν.Αχαίας ζητεί να εξαιρεθεί η κοινότητα Ρογών Καλαβρύτων από τις συνενώσεις των ΟΤΑ για ιστορικούς λόγους.

12) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η Τοπική 'Ενωση Δήμων και Κοινοτήτων Ν.Μαγνησίας διαμαρτύρεται για τη συμπεριφορά των ελεγκτών εσόδων-εξόδων ΟΤΑ της Β' ΔΟΥ Βόλου Μαγνησίας.

13) Οι Βουλευτές κ.κ. ΦΩΤΗΣ ΚΟΥΒΕΛΗΣ, ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία η 'Ενωση Συλλόγων Γονέων και Κηδεμόνων του ΣΤ' Διαμερίσματος του Δήμου Αθηναίων καταγγέλλει τον ξυλοδαρμό από νεοφασίστες της "Χρυσής Αυγής" του μαθητή του 15ου Λυκείου Γιώργου Χατζηδημητρίου.

14) Οι Βουλευτές κ.κ. ΑΧΙΛΛΕΑΣ ΚΑΝΤΑΡΤΖΗΣ, ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Σύνδεσμος Ατόμων Τρίτης Ηλικίας Φαρσάλων Λάρισας "Ο Αχιλλεύς" ζητεί να ιδρυθεί και να λειτουργήσει ΚΑΠΗ στα Φάρσαλα.

15) Οι Βουλευτές κ.κ. ΑΧΙΛΛΕΑΣ ΚΑΝΤΑΡΤΖΗΣ, ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 'Ενωση Συνταξιούχων ΤΕΒΕ επαρχίας Φαρσάλων Λάρισας ζητεί την ίδρυση και λειτουργία ΚΑΠΗ στα Φάρσαλα.

16) Οι Βουλευτές κ.κ. ΑΧΙΛΛΕΑΣ ΚΑΝΤΑΡΤΖΗΣ, ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Εργατικό Κέντρο Φαρσάλων Λάρισας ζητεί τη στελέχωση του ΙΚΑ Φαρσάλων με ιατρικό και νοσηλευτικό προσωπικό.

Σελίδα 4836 

17) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η κοινότητα Αμαράντων Κιλκίς ζητεί τον εξοπλισμό του Πνευματικού της Κέντρου με έπιπλα.

18) Οι Βουλευτές κ.κ. ΕΥΣΤΡΑΤΙΟΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η κοινότητα Λουτρών Λέσβου διαμαρτύρεται για την κατάργηση του δικαιώματος των επαγγελματιών ψαράδων παράκτιας αλιείας να αγοράζουν αφορολόγητο πετρέλαιο για τα καύσιμα των σκαφών τους.

19) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι κάτοικοι του Συνοικισμού Ασύλου Δήμου Πολίχνης Θεσ/νίκης ζητούν να ρυθμισθεί νομοθετικά το ζήτημα των εντός σχεδίου ευρισκομένων αυθαιρέτων κτισμάτων ώστε να νομιμοποιηθούν οι ιδιοκτησίες τους.

20) Οι Βουλευτές κ.κ. ΕΥΑΓΓΕΛΟΣ ΜΠΟΥΤΑΣ και ΕΥΣΤΡΑΤΙΟΣ ΚΟΡΑΚΑΣ κατέθεσαν αναφορά με την οποία εκπρόσωποι των αγροτικών οργανώσεων Ν.Μεσσηνίας ζητούν να παραμείνει η ενίσχυση του ελαιόλαδου ανάλογα με την παραγωγή.

21) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Φιλοπρόοδος 'Ομιλος Κάμπου Χίου διαμαρτύρεται επειδή οι αγροτικές εκτάσεις της περιοχής του χαρακτηρίζονται από τη ΔΟΥ Χίου ως οικοδομήσιμα οικόπεδα.

22) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία κάτοικοι Ριζόμυλου Ν.Μαγνησίας ζητούν τη διαγραφή χρεών τους από την αγορά γεωργικών μηχανημάτων.

23) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Σωματείο Τεχνικών Επιστημόνων ΥΠ.ΠΟ ζητεί την προώθηση των έργων και των προγραμμάτων του Β' Κ.Π.Σ..

24) Ο Βουλευτής Αιτ/λίας κ. ΙΩΑΝΝΗΣ ΚΑΡΑΚΩΣΤΑΣ κατέθεσε αναφορά με την οποία οι απόφοιτοι της Νοσηλευτικής Ογκολογικών Παθήσεων ΙΕΚ Μεσολογγίου ζητούν τη χορήγηση άδειας εξασκήσεως επαγγέλματος.

25) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η κοινότητα Κερπινής Καλαβρύτων ζητεί την εξαίρεσή της από τη συνένωσή της σε Δήμο.

26) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία το ΚΤΕΛ Αστικών Γραμμών Βόλου ζητεί την τροποποίηση της νομοθετικής ρύθμισης που αφορά τη μεταφορά των εργαζομένων προς τα εργοστάσια.

27) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η κοινότητα Κλίματος Ν.Μαγνησίας ζητεί χρηματοδότηση για την ανάπλαση της παραλίας 'Εληος της περιοχής της.

28) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η εταιρεία ΒΑΣΟΣ Δ. ΠΑΠΑΘΑΝΑΣΙΟΥ "Οχήματα-Καύσιμα-Περιβάλλον" υποβάλλει προτάσεις αντιμετώπισης της ατμοσφαιρικής ρύπανσης.

29) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία έλληνες ναυτικοί ζητούν την τροποποίηση της ποινικής νομοθεσίας ώστε να μη δικάζεται ξανά έλληνας που ήδη δικάσθηκε για το ίδιο αδίκημα στο εξωτερικό.

30) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η Πρωτοβουλία Ενότητας Ορθοδόξων Χριστιανών διαμαρτύρεται για την κατάργηση από τη Δ/νση της ΕΡΤ1 της πρωϊνής προσευχής, της ερμηνίας του Ιερού Ευαγγελίου και κάθε εκπομπής σχετικής με την Ορθοδοξία.

31) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο κ. Αντώνης Κοκκίνης κάτοικος της Λυόν στη Γαλλία ζητεί τη νομοθετική ρύθμιση της δυνατότητας των ανυπότακτων ελλήνων του εξωτερικού να επισκέπτονται απρόσκοπτα την Ελλάδα κάθε χρόνο.

32) Η Βουλευτής Αθήνας κα ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ κατέθεσε αναφορά με την οποία οι Αγροτικοί Δασικοί Συνεταιρισμοί της επαρχίας Μετσόβου Ν.Ιωαννίνων ζητούν την απαγόρευση της συσκευασίας και διακίνησης του τυριού φέτας σε πλαστικά δοχεία.

33) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία το Αριστοτέλειο Πανεπιστήμιο Θεσ/νίκης διαμαρτύρεται για τον αποκλεισμό των κτηνιάτρων εκπροσώπων του ΥΠ.ΓΕ. και του Τμήματος Κτηνιατρικής της Σχολής Γεωτεχνικών Επιστημών του ΑΠΘ από το Συμβούλιο Αγροτικής Πολιτικής.

34) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία το Εργατοϋπαλληλικό Κέντρο Αρκαδίας Τμήμα της ΓΣΕΕ ζητεί την κάλυψη των κενών θέσεων εργασίας στο γραφείο της Επιθεώρησης Εργασίας στο Ν.Αρκαδίας.

35) Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε δημοσίευμα εφημερίδας στο οποίο ιδιοκτήτες ταξί Πατρών και περιχώρων προβάλλουν τα αιτήματα του κλάδου.

36) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία ο Δήμος Σπερχιάδας Ν.Φθιώτιδας ζητεί την ένταξη 150 στρεμμάτων στο αρδευτικό δίκτυο Βιστρίζας στην περιοχή του.

37) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Πανελλήνια Ομοσπονδία Υγειονομικών Υπαλλήλων Ι.Κ.Α. διαμαρτύρεται για την έλλειψη ακτινοπροστασίας στα Ακτινοδιαγνωστικά, Ακτινοθεραπευτικά και Πυρινικής Ιατρικής Εργαστήρια του Ι.Κ.Α.

38) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία οι υπάλληλοι των Δ/νσεων Αγροτικής Ανάπτυξης Γιαννιτσών-'Εδεσσας ζητούν την καταβολή της αμοιβής τους λόγω υπερωριακής τους απασχόλησης.

39) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία το Εργατοϋπαλληλικό Κέντρο Βόλου ζητεί οικονομική ενίσχυση για τους ανέργους της βαμβακουργίας Βόλου από τον ΟΑΕΔ.

40) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία το Εργατοϋπαλληλικό Κέντρο Βόλου ζητεί την καταβολή των δεδουλευμένων στους ανέργους της βαμβακουργίας Βόλου.

41) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία η 'Ενωση Αγροτικών Συν/σμών Εορδαίας Κοζάνης ζητεί την παραχώρηση του Σπορόκεντρου Πτολεμαίδας στα μέλη της.

42) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσαν αναφορά με την οποία το Επιμελητήριο Κυκλάδων καταγγέλλει την πλημελλή εκτέλεση καθηκόντων του αετολιμενάρχη στο αεροδρόμιο της Σύρου κατά την προσγείωση του DORNΙER στις 7.30 στις 23-2-97

Σελίδα 4837 

43) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Επιμελητήριο Κυκλάδων ζητεί τη δίκαιη κατανομή κονδυλίων στα νησιά του Αιγαίου.

44) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Επιμελητήριο Κυκλάδων ζητεί την πύκνωση των αεροπορικών δρομολογίων Αθήνας-Σύρου κατά τη θερινή περίοδο.

45) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Επιμελητήριο Κυκλάδων ζητεί την παράταση προσθεσμίας για την υποβολή των φορολογικών δηλώσεων.

46) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η 'Ενωση Φοροτεχνικών Ελεύθερων Επαγγελματιών του Ν.Πέλλας διαμαρτύρεται για τις νέες σχεδιαζόμενες φορολογικές ρυθμίσεις του κλάδου.

47) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία το Εθνικό Στάδιο Σητείας ζητεί τη χρηματοδότηση για την ανακατασκευή του.

48) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Αρχίλοχου του Ν.Κυκλάδων ζητεί την έγκριση της χωροθέτησης του νέου βιολογικού καθαρισμού της.

49) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία η Κοινότητα Αγίου Δημητρίου Πιερίας ζητεί οικονομική ενίσχυση για την επισκευή του Ιερού Ναού Αγίου Δημητρίου.

50) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Συμβούλιο Περιοχής της 2ης Εδαφικής Περιφέρειας Νομού Αχαίας ζητεί την κάλυψη των κενών θέσεων στη ΔΟΥ Καλαβρύτων Αχαίας.

51) Ο Βουλευτής 'Εβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία ο Νομάρχης 'Εβρου ζητεί να επιτραπεί η μεταφορά σφαγέντων ζώων από το Νομό 'Εβρου προς τα καταναλωτικά κέντρα της Χώρας.

52) Ο Βουλευτής 'Εβρου κ. ΧΡΗΣΤΟΣ ΚΗΠΟΥΡΟΣ κατέθεσε αναφορά με την οποία ο Νομάρχης 'Εβρου ζητεί να επιτραπεί η μεταφορά σφαγέντων ζώων από το Νομό 'Εβρου προς τα καταναλωτικά κέντρα της Χώρας. 

53) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία Νηπιαγωγοί των Κρατικών Παιδικών Σταθμών του Υπουργείου Υγείας Πρόνοιας, πτυχιούχοι Ανωτάτων Σχολών Οικιακής Οικονομίας ζητούν την ένταξή τους σε προσωποπαγείς θέσεις της κατηγορίας Π.Ε.

54) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ελληνική Κοινότητα Φιλανδίας ζητεί την αναστολή λειτουργίας του σχολείου της.

55) Ο Βουλευτής Αχαίας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία οι Εκπρόσωποι των Αγροτικών Οργανώσεων Μεσσηνίας ζητούν να καταργηθεί η διάκριση σε μικρούς και μεγάλους ελαιοπαραγωγούς που δημιουργεί πρόβλημα στην ενίσχυση των παραγωγών.

56) Η Βουλευτής Αθήνας κα ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ κατέθεσε αναφορά με την οποία ο Φοιτητικός Σύλλογος Ανωτέρας Εκκλησιαστικής Σχολής Αθηνών ζητεί την επίλυση των προβλημάτων που απασχολούν την Τριτοβάθμια Εκκλησιαστική Εκπαίδευση.

57) Η Βουλευτής Αθήνας κα ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ κατέθεσε αναφορά με την οποία ο κ. Σφακιωτάκης Θεοχάρης, κάτοικος Ηρακλείου Κρήτης ζητεί την επιδότηση της βαθμολογίας για την εισαγωγή στα ΑΕΙ των μαθητών με ειδικές ανάγκες.

58) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Κοινότητα Βεύης Φλώρινας διαμαρτύρεται για τη διάνοιξη ορυχείων στην περιοχή της.

59) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Σκοπευτικός Σύλλογος Κυνηγών Νομού Ροδόπης υποβάλλει προτάσεις για να δώσει λύσεις στο πρόβλημα της Θήρας.

60) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Αγροτικός Σύλλογος Δήμου Ειρηνούπολης Νομού Ημαθίας ζητεί την αποζημίωση των ροδακινοπαραγωγών από τις βροχοπτώσεις και τους παγετούς του έτους 1996.

61) Ο Βουλευτής Αχαίας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία ο Δήμος Φιλιατρών Μεσσηνίας διαμαρτύρεται για το κλείσιμο της ΔΟΥ Φιλιατρών.

62) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία τα Επιμελητήρια Βοιωτίας, Εύβοιας, Καρδίτσας, Λάρισας Μαγνησίας, Τρικάλων Φθιώτιδας και Ευρυτανίας-Φωκίδας διαμαρτύρονται για την επιλογή και ανάθεση του έργου εφαρμογής και διαχείρησης προγραμμάτων για τις μικρομεσαίες επιχειρήσεις στον ενδιάμεσο φορέα ΑΕΔΕΠ.

63) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία Αγρότες του Αγροτικού Συλλόγου Δεσκάτης Γρεβενών ζητούν την επανεξέταση των καπνών με βάση τα πραγματικά δεδομένα της ποιοτικής σύνθεσης που θα καθορίσουν καλύτερες τιμές.

64) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η 'Ενωση Δημοσιογράφων Ιδιοκτητών Περιοδικού Τύπου ζητεί τη διευθέτηση των παλαιών χρεών προς το ασφαλιστικό τους ταμείο "ΤΣΠΕΑΘ".

65) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Πανελλήνια 'Ενωση Κτηνιάτρων Δημοσίων Υπαλλήλων διαμαρτύρεται για την επιχειρούμενη επιστημονική επαγγελματική και οικονομική υποβάθμιση του κλάδου.

66) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία η 'Ενωση Τεχνικών Δ.Ε.Η. Σάμου διαμαρτύρεται για την εγκατάσταση ανεμογεννητριών από ιδιώτες στο νησί της Σάμου.

67) Ο Βουλευτής Αθήνας κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η Τοπική Οργάνωση Τρικάλων του Δημοκρατικού Κοινωνικού Κινήματος "ΔΗ.Κ.ΚΙ.", διαμαρτύρεται για την διπλοείσπραξη των τόκων από τις ληξιπρόθεσμες οφειλές των κτηνοτρόφων της περιοχής από την Αγροτική Τράπεζα.

68) Η Βουλευτής Αθήνας κ. ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ κατέθεσε αναφορά με την οποία η Ομοσπονδία Συλλόγων 'Εκτακτου Εκπαιδευτικού και Ειδικού Τεχνικού Προσωπικού Τ.Ε.Ι. ζητεί την επίλυση των προβλημάτων που απασχολούν τους εκπαιδευτικούς των Τ.Ε.Ι.

69) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Τοπική Οργάνωση Κατερίνης του Δημοκρατικού Κοινωνικού Κινήματος "ΔΗ.Κ.ΚΙ." ζητεί την επίλυση των προβλημάτων που αντιμετωπίζουν οι επαναπατρισθέντες 'Ελληνες από την πρώην Σοβιετική 'Ενωση.

Σελίδα 4838 

70) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία ο Δήμος Σύμης Δωδεκανήσου ζητούν την στήριξη της Εταιρείας ΑΝΕΣ Σημιακών γραμμών για την ενίσχυση των ακριτικών νησιών.

71) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο Πρόεδρος της Κοινότητας Φούφας Κοζάνης ζητεί να αμειφθεί από την ΔΕΗ για την χρήση αδειών που έλαβε ως εκλεγμένο μέλος στα συμβούλια περιοχής.

72) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο Σύλλογος Γονέων και Κηδεμόνων και το Διοικητικό Συμβούλιο των μαθητών ΟΑΕΔ-ΚΕΤΕΚ Κοζάνης ζητεί την απορρόφηση των μαθητών για την πρακτική τους εξάσκηση στη Δ.Ε.Η.

73) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας το οποίο αναφέρεται στην έλλειψη παιδιάτρου στο Κέντρο Υγείας Μοιρών Ηρακλείου.

74) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Καλής Κώμης του Νομού Καρδίτσας ζητεί χρηματοδότηση για την εκτέλεση κοινοτικών έργων στην περιοχή της.

75) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Καλής Κώμης του Νομού Καρδίτσας ζητεί χρηματοδότηση για την εκτέλεση κοινοτικών έργων στην περιοχή της.

76) Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία η Ελληνική Ομοσπονδία Ποδηλασίας ζητεί τη δημιουργία Τμήματος Ποδηλασίας στο Αθλητικό Γυμνάσιο Πάτρας.

77) Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία η Ελληνική Ομοσπονδία Ποδηλασίας διαμαρτύρεται για την απόφαση του Συμβουλίου της Επικρατείας που καταργεί τη δυνατότητα των αθλητών με μεγάλες διακρίσεις να εισάγονται στα Α.Ε.Ι. άνευ εξετάσεων.

78) Ο Βουλευτής Μεσσηνίας κ. ΣΤΑΥΡΟΣ ΜΠΕΝΟΣ κατέθεσε αναφορά με την οποία το Ειδικό Μικτό Συνεργείο Ελέγχου Επιχειρήσεων Ελαιολάδου ζητεί να ελεγχθεί εάν η επιχείρηση "Λευκοσιδηρουργία - Μεταλλοτυπία" Γεώργιος Κουντούρης και ΣΙΑ ΟΕ δηλώνει τα μισθώματα για όλη τη μισθωτική περίοδο.

79) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία το Σωματείο Ιδιοκτητών Φορτηγών Αυτοκινήτων ΔΧ Νομού Αττικής "Ο 'Αγιος Παντελεήμων" ζητεί την αύξηση του μικτού βάρους των φορτηγών στους 6 τόνους.

80) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία η 'Ενωση Αγροτικών Συνεταιρισμών Εορδαίας ζητεί από τον οργανισμό καπνού την απορρόφηση όλων των πλεονασμάτων ποσοτήτων της ποικιλίας μπασμάς.

ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 1843/14-1-97 ερώτηση δόθηκε με το υπ' αριθμ. 1075/4-3-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1843 που κατατέθηκε στις 14-1-97 από το Βουλευτή κ. Χαράλαμπο Παπαθανασίου και μας διαβιβάσθηκε με το υπ' αριθ. τ/201/7-2-97 έγγραφο του Υπουργείου Ανάπτυξης σημειώνουμε ότι όπως ήδη γνωρίζετε με το ν. 2218/94 όλες οι σχετικές αρμοδιότητες που αφορούν τις αυθαίρετες κατασκευές καθώς και η ευθύνη για την ιεράρχηση, τον καθορισμό προτεραιοτήτων και την υλοποίηση των κατεδαφίσεων, έχουν μεταβιβασθεί στη Δευτεροβάθμια Τοπική Αυτοδιοίκηση (αιρετός Νομάρχης).

Συνημμένα επισυνάπτουμε την υπ' αριθ. 49/4-3-97 απάντηση του Νομάρχη Φλώρινας στον οποίο διαβιβάσαμε την παραπάνω ερώτηση.

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

2. Στην με αριθμό 1915/17-1-97 ερώτηση δόθηκε με το υπ' αριθμ. 287/5-3-97 έγγραφο από τον Υφυπουργό Aνάπτυξης η ακόλουθη απάντηση:

"Σε απάντηση της με αριθμ. 1915/17.1.97 ερώτησης, που κατατέθηκε στη Βουλή από τον Βουλευτή κ. Αναστάσιο Παπαληγούρα και κοινοποιήθηκε στο Υπουργείο μας με την 209/210/219/6.2.97 κοινοποίηση του Υπουργείου ΠΕΧΩΔΕ, σχετικά με την θεομηνία που έπληξε την Κορινθία και ιδιαίτερα την πόλη της Κορίνθου, καθώς και την λήψη μέτρων αποκατάστασης των ζημιών από τις πλημμύρες και πρόληψης για την επανάληψη, σας πληροφορούμε ότι επί των θιγομένων θεμάτων το Υπουργείο Ανάπτυξης δεν έχει αρμοδιότητα, πέρα δε από το Υπουργείο ΠΕΧΩΔΕ αρμόδια επίσης να απαντήσουν είναι και τα Υπουργεία Εθνικής Οικονομίας, Οικονομικών, Εσωτερικών-Δημόσιας Διοίκησης και Αποκέντρωσης, Υγείας και Πρόνοιας, Εργασίας και Κοινωνικών Ασφαλίσεων και Γεωργίας, στα οποία απευθύνεται ή έχει κοινοποιηθεί η σχετική ερώτηση.

Ο Υφυπουργός

ΜΙΧ. ΧΡΥΣΟΧΟΪΔΗΣ"

3. Στην με αριθμό 1921/17-1-97 ερώτηση δόθηκε με το υπ' αριθμ. 286/5-3-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της με αριθμ. 1921/17.1.97 ερώτησης, που κατατέθηκε στη Βουλή από τον Βουλευτή κ. Σπύρο Δανέλλη και κοινοποιήθηκε στο Υπουργείο μας με την 209/210/219/6.2.97 κοινοποίηση του Υπουργείου ΠΕΧΩΔΕ, σχετικά με την θεομηνία που πρόσφατα έπληξε το Νομό Κορινθίας και ιδιαίτερα την πόλη της Κορίνθου, καθώς και την λήψη μέτρων αποκατάστασης των ζημιών από τις πλημμύρες και πρόληψης μη επανάληψης, σας γνωρίζουμε, ως προς το θέμα της αναστολής εξώσεων για 1 έτος που θίγεται στην ερώτηση και άπτεται των αρμοδιοτήτων μας, τα εξής:

Οι ρυθμίσεις που θεσπίσθηκαν για την επαγγελματική στέγη με τον τελευταίο νόμο 2235/94, ήταν προϊόν ευρύτερου διαλόγου με όλους τους εμπλεκόμενους φορείς και έτυχαν της μεγαλύτερης κοινωνικής αποδοχής. Από τα στοιχεία που συγκεντρώνει η αρμόδια Υπηρεσία μας από τα Πρωτοδικεία όλης της χώρας προκύπτει ότι η εφαρμογή του νόμου εξελίσσεται ομαλά, πράγμα που καταδεικνύεται από τον ελάχιστο αριθμό εξωστικών αγωγών που έχουν αποβληθεί με βάση τον νόμο αυτό.

Σημειώνεται πάντως ότι, για την στήριξη των μικρομεσαίων επιχειρήσεων μελετάται νομοθετική παρέμβαση στον χρόνο διάρκειας της μίσθωσης για επαγγελματική στέγη, ως και στην αύξηση της άυλης εμπορικής αξίας.

'Οσον αφορά τα λοιπά θέματα, σας πληροφορούμε ότι το Υπουργείο Ανάπτυξης δεν έχει αρμοδιότητα, πέρα δε από το Υπουργείο ΠΕΧΩΔΕ αρμόδια επίσης να απαντήσουν είναι και τα Υπουργεία Εσωτερικών - Δημόσιας Διοίκησης και Αποκέντρωσης, Οικονομικών, Εθνικής Οικονομίας, Υγείας και Πρόνοιας, Εργασίας, και Κοινωνικών Ασφαλίσεων και Γεωργίας, στα οποία απευθύνεται ή έχει κοινοποιηθεί η σχετική ερώτηση.

Ο Υφυπουργός

ΜΙΧ. ΧΡΥΣΟΧΟΪΔΗΣ"

4. Στην με αριθμό 1994/23-1-97 ερώτηση δόθηκε με το υπ'

Σελίδα 4839 

αριθμ. 288/5-3-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της με αριθμ. 1994/23.1.97 ερώτησης που κατατέθηκε στη Βουλή από τον Βουλευτή κ. Σταύρο Δήμα κοινοποιήθηκε στο Υπουργείο μας με την 209/210/219/6.2.97 κοινοποίηση του Υπουργείου ΠΕΧΩΔΕ, σχετικά με την θεομηνία που πρόσφατα έπληξε το Νομό Κορινθίας και ιδιαίτερα την πόλη της Κορίνθου, καθώς και την λήψη μέτρων αποκατάστασης των ζημιών από τις πλημμύρες και πρόληψης μη επανάληψης, σας γνωρίζουμε, ως προς το θέμα της αναστολής εξώσεων για 1 έτος που θίγεται στην ερώτηση και άπτεται των αρμοδιοτήτων μας, τα εξής:

Οι ρυθμίσεις που θεσπίσθηκαν για την επαγγελματική στέγη με τον τελευταίο νόμο 2235/94, ήταν προϊόν ευρύτερου διαλόγου με όλους τους εμπλεκόμενους φορείς και έτυχαν της μεγαλύτερης κοινωνικής αποδοχής. Από τα στοιχεία που συγκεντρώνει η αρμόδια Υπηρεσία μας από τα Πρωτοδικεία όλης της χώρας προκύπτει ότι η εφαρμογή του νόμου εξελίσσεται ομαλά, πράγμα που καταδεικνύεται από τον ελάχιστο αριθμό εξωστικών αγωγών που έχουν αποβληθεί με βάση τον νόμο αυτό.

Σημειώνεται πάντως ότι, για την στήριξη των μικρομεσαίων επιχειρήσεων μελετάται νομοθετική παρέμβαση στον χρόνο διάρκειας της μίσθωσης για επαγγλεματική στέγη, ως και στην αύξηση της άυλης εμπορικής αξίας.

'Οσον αφορά τα λοιπά θέματα, σας πληροφορούμε ότι το Υπουργείο Ανάπτυξης δεν έχει αρμοδιότητα, πέρα δε από το Υπουργείο ΠΕΧΩΔΕ αρμόδια επίσης να απαντήσουν είναι και τα Υπουργεία Εσωτερικών - Δημόσιας Διοίκησης και Αποκέντρωσης, Οικονομικών, Εθνικής Οικονομίας, Υγείας και Πρόνοιας, Εργασίας, και Κοινωνικών Ασφαλίσεων και Γεωργίας, στα οποία απευθύνεται ή έχει κοινοποιηθεί η σχετική ερώτηση.

Ο Υφυπουργός

ΜΙΧ. ΧΡΥΣΟΧΟΪΔΗΣ"

5. Στην με αριθμό 2019/24-1-1997 ερώτηση δόθηκε με το υπ'άριθμ. 10886/6-3-1997 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2019/24-1-1997 που κατατέθηκε στη Βουλή των Ελλήνων από τους Βουλευτές κ.κ. Σ. Παναγιώτου & Μ. Μπόσκου και αναφέρεται στο πιο πάνω θέμα, σας πληροφορούμε ότι το λιμάνι της Αμφίπολης λόγω του περιορισμένου χώρου της λεκάνης του η οποία δεν μπορεί να επεκταθεί, μπορεί να χρησιμοποιηθεί μόνο για αλιευτικούς και τουριστικούς σκοπούς και για περιορισμένης έκτασης μεταφορές.

Ο Υφυπουργός

Λ. ΠΑΠΑΔΗΜΑΣ"

6. Στην με αριθμό 2299/10-2-1997 ερώτηση δόθηκε με το υπ'αριθμ. 197/5-3-1997 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2299/10-2-1997 σχετικά με τις επιχορηγήσεις αθλητικών φορέων και χρηματοδοτήσεις αθλητικών έργων στο Ν. Φωκίδας σας πληροφορούμε ότι από 1-1-1994 έως σήμερα διατέθηκαν από την Γ.Γ.Α. στον Ν. Φωκίδας τα παρακάτω ποσά:

- Εργολαβίες και μικροχρηματοδοτήσεις έργων: 109.914.148

- Επιχορηγήσεις αθλητικών σωματείων και 

λοιπών φορέων για αθλητικούς σκοπούς:184.418.000 

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

7. Στην με αριθμό 2300/10-2-1997 ερώτηση δόθηκε με το υπ'αριθμ. 4627/4-3-1997 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2300/10.2.1997 των Βουλευτών κ.κ. Νικ. Γκελεστάθη, Αθαν. Χειμάρα, Βασ. Βύζα, Αθαν. Γιαννόπουλου & Κων/νου Καραμηνά και απευθύνεται στον Υπουργό Μεταφορών & Επικ/νιών, σας πληροφορούμε τα παρακάτω:

- Το 1995 με το ν. 2338/1995 κυρώθηκε από την Βουλή η Σύμβαση Ανάπτυξης του Αεροδρομίου "ΕΛ. ΒΕΝΙΖΕΛΟΣ" στα ΣΠΑΤΑ.

Με το άρθρο "ΕΚΤΟ" παρ. 1 του νόμου αυτού συστήθηκαν στην ΥΠΑ δύο (2) ακόμα θέσεις Υποδιοικητών και η ΥΠΑ σύμφωνα με τις διατάξεις της Σύμβασης ανέλαβε για πρώτη φορά στην ιστορία της την παρακολούθηση και τον έλεγχο της κατασκευής του πρωτόγνωρου σε μέγεθος, πολυπλοκότητα και άκρως εξειδικευμένου αντικειμένου, του νέου Αεροδρομίου της Αθήνας στα Σπάτα.

- Για τους Υπ/τές της ΥΠΑ η απασχόλησή τους στην Υπηρεσία είναι αποκλειστική και ο διορισμός τους και τα προσόντα τους που προβλέπει ο ιδρυτικός νόμος της ΥΠΑ 714/1970 κ.λ.π. είναι σύμφωνα με τις κείμενες διατάξεις που διέπουν την απασχόληση των στελεχών του Δημοσίου Τομέα και των επιχειρήσεων κοινής ωφελείας για τις περιπτώσεις αυτές. 

- Ο Διοικητής και οι Υποδιοικητές της ΥΠΑ αποτελούν την Διοίκηση αυτής ενώ οι Γεν. Διευθυντές συντονίζουν την δράση των Διευθύνσεων και λοιπών οργανικών μονάδων της ως όργανα της Δημοσιοϋπαλληλικής Ιεραρχίας και σύμφωνα με τις αρμοδιότητες και εξουσιοδοτήσεις που τους έχουν εκχωρηθεί.

- Οι μεικτές αποδοχές του Δ/τή και των Υπο/τών της ΥΠΑ καθορίσθηκαν και προσδιορίσθηκαν σύμφωνα με τις κείμενες περί ΥΠΑ διατάξεις και δημοσιεύθηκαν στο ΦΕΚ Β265/22-4-1996 έχουν δε ως ακολούθως:

Μεικτές μηνιαίες αποδοχές 

α) του Διοικητή : Μισθός 600.928 ΔΡΧ. 

'Εξοδα Παράστασης 40.000 ΔΡΧ.

'Εξοδα Κίνησης 40.000 ΔΡΧ. 

β) των Υποδ/τών: Μισθός 503.237 ΔΡΧ.

'Εξοδα Παράστασης 30.000 ΔΡΧ.

'Εξοδα Κίνησης 30.000 ΔΡΧ.

Οι ανακατασκευές των χώρων των κτηρίων της Διοίκησης για την δημιουργία των χώρων λειτουργίας των Υποδ/τών, των χώρων αναμονής του κοινού, των χώρων γραμματειακής υποστήριξης, των αναγκαίων επίπλων συμπεριλαμβανομένων και των επίπλων των Ηλεκτρονικών Υπολογιστών ήταν μέσα στα πλαίσια των απολύτως απαραιτήτως και ευλόγων δαπανών και υλοποιήθηκαν μέσα από τις υπάρχουσες περί προμηθειών διατάξεις της ΥΠΑ.

Η νέα Διοίκηση της ΥΠΑ έχει προγραμματίσεις και υλοποιεί ένα ευρύ πρόγραμμα ανακαίνισης όλων των χώρων των εργαζομένων στην ΥΠΑ, με στόχο την αναβάθμισή των και την συγκέντρωση των ανά λειτουργική ενότητα παρεχομένων υπηρεσιών, ώστε να εξαλειφθεί μια για πάντα η εικόνα της "κακομοιριάς" και της εγκατάλειψης που είχε διαπιστωθεί από το συναλλασσόμενο κοινό, όταν μάλιστα η ΥΠΑ εκπροσωπεί την χώρα διεθνώς για τις αερομεταφορές.

Παράλληλα η νέα Διοίκηση έχει προγραμματίσει και υλοποιεί με ταχύτατους ρυθμούς ένα ευρύ πρόγραμμα εκχυγχρονισμού όλων των αεροδρομίων της Χώρας που μόνο για το 1997 σε συνεργασία με το ΥΠΕΧΩΔΕ και τις Νομαρχιακές Αυτοδιοικήσεις θα φθάσει στα επίπεδα των 70 ΔΙΣ. ΔΡΧ.

- Οι Υπ/τές της ΥΠΑ επικουρούν τον Δ/τή στην άσκηση της Διοίκησης και ασκούν τις αρμοδιότητες που προβλέπονται από τις κείμενες περί ΥΠΑ διατάξεις ν. 714/1970, ν. 1340/1983, Π.Δ. 56/1989 κ.λ.π. όπως αυτές επανακαθορίζονται με απόφαση του Υ.Μ.Ε. ανάλογα με την άσκηση της στρατηγικής και δυναμικής της πολιτικής των αερομεταφορών της Χώρας.

-Το πλαίσιο υλοποίησης έργων της ΥΠΑ μέχρι την 23-9-1996 ήταν μόνο 150 εκ. ΔΡΧ. Μετά την 23-9-1996 με το π.δ. 269 (ΦΕΚ Α 195/24-8-1996) το όριο υλοποίησης των έργων της ΥΠΑ ανήλθε σε 1 ΔΙΣ. ΔΡΧ. για την Αθήνα και 800 εκ. ΔΡΧ. για τα περιφερειακά αεροδρόμια. 'Ετσι για υλοποίηση έργων μεγαλύτερου προϋπολογισμού είναι επιβε-

Σελίδα 4840 

βλημένη η συνεργασία του ΥΠΕΧΩΔΕ και των υπηρεσιών του που προβλέπεται από τις κείμενες διατάξεις λαμβανομένου υπ'όψη και του γεγονότος ότι ο κύριος κορμός παρέμβασης για βελτιώσεις των Αεροσταθμών, πεδίων ελιγμών κ.λ.π. και κατασκευής νέων αεροσταθμών και εγκαταστάσεων στα Αεροδρόμια ξεπερνά κατά πολύ το όριο υλοποίησης των έργων που έχει αρμοδιότητα η ΥΠΑ.

- Με το άρθρο "έκτο" παρ. 2 του ν. 2338/1995 που προαναφέρθηκε προβλέπεται η δυνατότητα πρόσληψης Συμβούλων για την εκπλήρωση των σκοπών της ΥΠΑ, διάταξη που καλύπτει τις πρωτοφανείς ανάγκες της Υπηρεσίας τόσο για το νέο Αεροδρόμιο της Αθήνας όσο και για την υλοποίηση του πενταετούς προγράμματός της για τον εκσυγχρονισμό των αεροδρομίων της χώρας που φθάνει στα 300 ΔΙΣ. ΔΡΧ.

Στα πλαίσια αυτά όλο το στελεχιακό δυναμικό της ΥΠΑ αξιοποιείται και όπου απαιτείται θα χρησιμοποιηθούν οι Σύμβουλοι ώστε να γίνει αποτελεσματική η παρέμβαση της Υπηρεσίας τόσο στην πολιτική των Αερομεταφορών της Χώρας όσο και στην παροχή ικανοποιητικών και αναβαθμισμένων αεροπορικών Υπηρεσιών.

Το προσωπικό της Αερολιμήν Αθηνών Α.Ε. μεταφέρθηκε σύμφωνα με το αθρο "δεύτερο" του ν. 2338/1995 στην ΥΠΑ και τοποθετήθηκε στις οργανικές της μονάδες, προσφέροντας τις υπηρεσίες του σχεδόν αποκλειστικά στην παρακολούθηση τις υπηρεσίες του σχεδόν αποκλειστικά στην παρακολούθηση της κατασκευής του νέου Αεροδρομίου "Ελευθέριος Βενιζέλος" στα ΣΠΑΤΑ τόσο επί τόπου των έργων όσο και στην Κεντρική Υπηρεσία της ΥΠΑ σε νέο κτήριο που επισκευάσθηκε και εξοπλίσθηκε για τον σκοπό αυτό.

Μαζί με την μεταφορά του προσωπικού στην ΥΠΑ μεταφέρθηκαν και χρησιμοποιήθηκαν από την ΥΠΑ από την πρώτη μέρα της μεταφοράς όλος ο απαιτούμενος εξοπλισμός των Ηλεκτρονικών Υπολογιστών, σχεδιαστηρίων, τηλεφωνικών κέντρων, του αυτοκινήτου της Διοίκησης κ.λ.π. ώστε χωρίς καμμία διακοπή να παρέχονται ανελλιπώς οι υπηρεσίες και να αφορούν στην ΥΠΑ και που προβλέπονται στις διατάξεις της Σύμβασης Ανάπτυξης του νέου Αεροδρομίου της Αθήνας.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

8. Στην με αριθμό 2301/10-2-1997 ερώτηση δόθηκε με το υπ'αριθμ. 81/6-3-1997 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της ερώτησης 2301/10-2-1997 του Βουλευτή κ. Παναγιώτη Μελά σας γνωστοποιούμε ότι με την αρ. 4224.3/05/1997/4-3-1997 απόφασή μας "Τροποποίηση απόφασης συγκρότησης ΔΣ/ΝΑΤ", ορίστηκε ως Πρόεδρος ο κ. ΓΚΙΖΙΑΚΗΣ Κων/νος.-

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

9. Στην με αριθμό 2312/11-2-1997 ερώτηση δόθηκε με το υπ'αριθμ. 993/3-3-1997 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2312 που κατατέθηκε στις 11-2-1997 από το Βουλευτή κ. Γεώργιο Καλό, σας γνωρίζουμε τα εξής:

Για τη βιομηχανία αμύλου ΑΖΕΛ στον Πειραιά έχει εκδοθεί απόφαση έγκρισης περιβαλλοντικών όρων βάσει της διαδικασίας της ΚΥΑ 69269/5387/1990.

Στους περιβαλλοντικούς όρους συμπεριλαμβάνονται διατάξεις για την αποφυγή δημιουργίας ρύπανσης και ιδιαίτερα οσμών. Ο έλεγχος της τήρησης των Περιβαλλοντικών Ορων των μονάδων διενεργείται από τις υπηρεσίες της οικείας Νομαρχιακής Αυτοδιοίκησης. 

Επίσης η άδεια λειτουργίας, η τυχόν ανάκλησή της (αν συντρέχουν οι λόγοι σύμφωνα με την ισχύουσα νομοθεσία) καθώς και η χορήγηση άδειας προς μετεγκατάσταση είναι αρμοδιότητα της Δ/νσης Βιομηχανίας της Νομαρχιακής Αυτοδιοίκησης. 

Για ενημέρωσή σας επισυνάπτουμε αντίγραφο του με αρ.πρωτ. 165/19-2-1997 εγγράφου του Νομάρχη Πειραιά και της απόφασης που το συνοδεύει και αναφέρεται στις ενέργειες της Νομαρχιακής Αυτοδιοίκησης σχετικά με το θέμα.

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στα αρχεία της Δ/νσης Κοινοβουλευτικού Ελέγχου (Τμήμα Ερωτήσεων).

10. Στην με αριθμό 2328/11-2-97 ερώτηση δόθηκε με το υπ' αριθμ. 4848/4-3-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην 2328/11-2-97 ερώτηση των Βουλευτών κ. Ν. Γκελεστάθη, Α. Χειμάρα, Β. Βύζα, Α. Γιαννόπουλου, Κ. Καραμηνά και απευθύνεται στον Υπουργό Μεταφορών και Επικοινωνιών σας πληροφορούμε τα παρακάτω:

1. Οι αναγραφόμενες αρνητικές αποκλίσεις των 5, των 20 και 30 δισ δρχ. για τα αποτελέσματα χρήσης των ετών 1995, 1996 και 1997 δεν είναι πραγματικές. Για να οριοθετεί το ακριβές ποσόν της απόκλισης σε σύγκριση με τις τιμές του σχεδίου εξυγίανσης, πρέπει τα ποσά να αναχθούν σε συγκρίσιμα μεγέθη και συγκεκριμένα να γίνουν με την πραγματική ισοτιμία του δολλαρίου και όχι με εκέινη που εκτιμάτο κατά τη χρονική περίοδο υπήρχε εκτίμηση ότι η αξία του δολλαρίου θα ανήρχετο σε 293 δρχ. έναντι 250 δρχ. στην πραγματικότητα.

Στην συγκεκριμένη περίπτωση τα αναμενόμενα αποτελέσματα π.χ. για το 1996 θα ήταν 14,5 δισ, άρα πολύ πιο κοντά στο πραγματικό (11 δισ).

Να σημειωθεί ότι η μεθοδολογία της αναγωγής σε συγκρίσιμα μεγέθη είναι η ίδια που ακολουθεί και η Ευρωπαϊκή Επιτροπή όταν αξιολογεί την πορεία του προγράμματος εξυγίανσης. Για τον λόγο αυτό η Επιτροπή εκτιμά ότι τα αποτελέσματα της πορείας είναι ικανοποιητικά (βλ. 'Εκθεση των ελεγκτών της Ε.Ε. Φεβρουάριος 1996 παραγρ. 11.4).

2. Η νέα οργανωτική δομή της Ολ. Αεροπορίας θα έχει χαραχθεί μέχρι τις αρχές του προσεχούς Μαίου με την βοήθεια εξωτερικού συμβούλου (McKinsey&Co.). 'Ηδη έχει συσταθεί ομάδα εργασίας από στελέχη της Εταιρίας και όλη η προσπάθεια αναδιοργάνωσης έχει ξεκινήσει και βρίσκεται σε εξέλιξη.

3. 'Εχουν ήδη ολοκληρωθεί οι Γενικές Διατάξεις του Κανονισμού Εργασίας καθώς και διάφορα τμήματα Ειδικών Διατάξεων, ενώ άλλα τμήματα βρίσκονται σε εξέλιξη και η τελική διατύπωση τους θα ακολουθήσει την εκπόνηση του Οργανογράμματος ώστε να υπάρξει εναρμόνιση και με τις προτάσεις του εξωτερικού συμβούλου.

4. Η Ευρωπαϊκή 'Ενωση είναι ικανοποιημένη από την πορεία του σχεδίου εξυγίανσης. Οι λόγοι που έχουν προκαλέσει την καθυστέρηση της καταβολής της δεύτερης δόσης του μετοχικού κεφαλαίου της Εταιρείας, αναφέρονται κύρια στο Αεροπολιτικό Νομοθετικό πλαίσιο π.χ..

- Ν. 2190/1994

- Χαμηλό κόμιστρο μεταφοράς Τύπου

- Διάφορα νομοθετήματα προγενέστερα του ν. 2271/1994 που λανθασμένα εκλαμβάνονται ως μεροληπτικές ρυθμίσεις υπέρ της Ο.Α. κ.λπ..

Για τις περισσότερες από τις παραπάνω περιπτώσεις έχουν δοθεί διευκρινήσεις στην Ε.Ε. και αναμένεται η απόφαση εντός του Μαρτίου.

5. Προκειμένου να γίνει η ανανέωση του στόλου, η Ο.Α. θα κάνει χρήση των κρατικών εγγυήσεων που ανέρχονται σε $ 387 εκ. δολάρια. Επίσης προσδοκάται και χρήση ιδίων πόρων. Πέραν της αύξησης των κερδών αναμένονται λειτουργικές οικονομίες που θα προκύψουν από τις διαρθρωτικές αλλαγές που θα προταθούν από τον εξωτερικό σύμβουλο.

Το ακριβές κόστος της μετεγκατάστασης της Ο.Α. στο νέο Αεροδρόμιο δεν είναι γνωστό. Ωστόσο το θέμα απασχολεί την κυβέρνηση και καταβάλλονται προσπάθειες για την 

Σελίδα 4841 

εξεύρεση της οικονομικότερης λύσης.

6. Για την αντιμετώπιση των προβλημάτων που θα προκύψουν από την σταδιακή απελευθέρωση των υπηρεσιών εδάφους (handling) το Υπουργείο σε συνεργασία με Ολυμπιακή Αεροπορία επεξεργάζεται σενάρια και γενικώτερα τρόπους συνεργασίας με άλλους φορείς για τα Αεροδρόμια εκείνα που θα αποκλεισθεί η αυτοδύναμη παρουσία της Ο.Α.. Τούτο προκειμένου να εξασφαλισθεί το μεγαλύτερο δυνατό ποσοστό από τα έσοδα του Handling.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

11. Στην με αριθμό 2337/11-2-97 ερώτηση δόθηκε με το υπ' αριθμ. 10883/6-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2337/11-2-97, που κατατέθηκε στη Βουλή των Ελλήνων από τους Βουλευτές κ.κ. Λ. Αυδή και Ο. Κολοζώφ, αναφέρεται στο πιο πάνω θέμα και σε ότι αφορά την αρμοδιότητα μας, σας διαβιβάζουμε πίνακα με τα αντιπλημμυρικά έργα τα οποία αφορούν την περιοχή της Ανατολικής Αττικής και τα οποία είναι ενταγμένα και εκτελούνται μέσω του Περιφερειακού Επιχειρησιακού Προγράμματος (ΠΕΠ) Αττικής 1994-1999.

Ο Υφυπουργός

Λ. ΠΑΠΑΔΗΜΑΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

12. Στην με αριθμό 2342/11-2-97 ερώτηση δόθηκε με το υπ' αριθμ. 4632/4-3-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2342/11-2-97 του Βουλευτή κ. Γεράσιμου Γιακουμάτου και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

Βάσει του ισχύοντος Βασικού Σχεδίου Τηλεφωνίας, η χώρα διαιρείται σε 239 περιοχές αστικού τιμολογίου, οι οποίες έχουν αστική τιμολογιακή χρέωση για τις εσωτερικές τους επικοινωνίες και υπεραστική για επικοινωνίες με τις άλλες περιοχές. Επομένως, κατά κανόνα, δεν έχουν επικοινωνία με αστικό τιμολόγιο όλες οι περιοχές κάθε Νομού.

Αν ληφθεί υπόψη ότι οι 50 νομοί της χωρας διαιρούνται σε 239 περιοχές αστικού τιμολογίου, ο νομός Κεφαληνίας δεν ευρίσκεται σε δυσμενέστερη θέση από τον μέσο όρο, οι δε κομβικές περιοχές ΑΡΓΟΣΤΟΛΙΟΥ και ΣΑΜΗΣ επικοινωνούν μεταξύ τους με τη χαμηλότερη υπεραστική χρέωση (Α' Ζώνη).

Η ένταξη μιας γεωγραφικής περιοχής σε ιδιαίτερη τιμολογιακή κομβική περιοχή με αστικό τιμολόγιο είναι αντικείμενο τεχνοοικονομικής μελέτης αριστοποίησης (ελαχιστοποίηση κόστους - μεγιστοποίηση απόδοσης) του Τηλεφωνικού Δικτύου. Η αλλαγή της δομής μια Κομβικής Περιοχής που συνεπάγεται αναδόμηση του Τηλεφωνικού Δικτύου, δημιουργεί το σημαντικό πρόβλημα γενικότερης αλλαγής των υφιστάμενων τιμολογίων.

Σε όλους σχεδόν του νομούς της χώρας υπάρχει έντονο ενδιαφέρον για ένταξη όλων των περιοχών τους, στη ζώνη αστικής χρέωσης της πρωτεύουσας του Νομού. Ικανοποίηση ενός τέτοιου αιτήματος συνεπάγεται έγερση δεκάδων παρόμοιων αιτημάτων.

Η διεύρυνση των Κομβικών Περιοχών των πρωτευουσών των Νομών της χώρας, προς την κατεύθυνση της αστικής κάλυψης ολόκληρων Νομών (όπως στην προκειμένη περίπτωση), συνεπάγεται μείωση τελών από το πρώτο υπεραστικό κλιμάκιο στο επίπεδο της αστικής (χρόνο) χρέωσης και θα πρέπει να επιφέρει αντισταθμική αύξηση των άλλων τελών (αστικών ή υπεραστικών).

Τέλος, πρέπει να σας πληροφορήσουμε ότι λόγω της καλύτερης προσαρμογής της τιμολογιακής πολιτικής με τα νέα τεχνοοικονομικά δεδομένα που εισάγει ο εκσυγχρονισμός του Τηλεφ. Δικτύου (ψηφιακοποίηση), θα προκύψει η αναθεώρηση της δομής των ζωνών αστικής και υπεραστικής χρέωσης με σκοπό τη δικαιότερη και ορθολογικότερη κατανομή των οικονομικών επιπτώσεων στους συνδρομητές.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

13. Στην με αριθμό 2346/12-2-97 ερώτηση δόθηκε με το υπ' αριθμ. 198/5-3-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2346/12-2-97, σχετικά με το θέμα της πορείας των αθλητικών έργων και εγκαταστάσεων στους Δήμους και Κοινότητες της Β' Περιφέρειας Αθηνών σας πληροφορούμε ότι σε εύλογο χρονικό διάστημα θα σας αποστείλουμε τα ζητηθέντα στοιχεία.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

14. Στην με αριθμό 2348/12-2-97 ερώτηση δόθηκε με το υπ' αριθμ. 1011/4-3-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2348 που κατατέθηκε στις 12-2-97 από το Βουλευτή κ. Θόδωρο Κατσανέβα σας γνωρίζουμε τα εξής:

Το εργοστάσιο Α.Ε. Ν.Θ. ΓΙΑΝΝΟΥΣΗΣ - ΑΦΟΙ Ν. ΚΛΙΑΦΑ "ΦΟΙΒΟΣ" υπέβαλε στην αρμόδια υπηρεσία μας (Δ/νση ΕΑΡΘ) Μελέτη Περιβαλλοντικών Επιπτώσεων και ακολούθησε η σχετική διαδικασία των ΚΥΑ 69269/5387/90 (ΦΕΚ 678 Β'/90) και 75308/5512/90 (ΦΕΚ 691/ Β') για την έκδοση απόφασης περιβαλλοντικών όρων.

Στην σχετική απόφαση, που προωθείται για υπογραφή, έχουν ληφθεί υπ' όψη οι προτάσεις και απόψεις των αρμόδιων υπηρεσιών και φορέων.

Στους περιβαλλοντικούς όρους συμπεριλαμβάνονται διατάξεις για την αποφυγή δημιουργίας ρύπανσης, ο δε έλεγχος της τήρησής τους γίνεται από τις αρμόδιες υπηρεσίες της Νομαρχίας ΑΘηνών.

Σχετικά με τον Ιππόδρομο, σας ενημερώνουμε ότι με την έγκριση του Γενικού Πολεοδομικού Σχεδίου του Δήμου Καλλιθέας (ΦΕΚ 369/8-6-89) προβλέπεται να απομακρυνθεί και στη θέση του να δημιουργηθούν χώροι αθλητισμού και πρασίνου και ερευνώνται σχετικές εναλλακτικές προτάσεις για τη μετεγκατάστασή του.

Τέλος σε ό,τι αφορά στο ιδιοκτησιακό καθεστώς των επιχωματωμένων περιοχών του Φαληρικού 'Ορμου, αυτές εντάσσονται στην παραλιακή ζώνη, που σύμφωνα με το ισχύον Ρυθμιστικό Σχέδιο Αθήνας (Ν. 1515/85, ΦΕΚ 18 Α'/18-2-85) χαρακτηρίζεται ως "υπερτοπικός πόλος αναψυχής, αθλητισμού και πολιτιστικών λειτουργιών". Για την περιοχή, όπως και για την ευρύτερη παραλιακή ζώνη, από ΣΕΦ μέχρι Κορωπί, ο Οργανισμός Ρυθμιστικού Σχεδίου και Προστασίας Περιβάλλοντος Αθήνας προωθεί την έκδοση διατάγματος καθορισμού χρήσεων γης και όρων δόμησης. Στα πλαίσια της σχετικής μελέτης για το διάταγμα αυτό, ερευνάται και ο προσφορότερος τρόπος διαχείρισης της έκτασης.

Ο Υπουργός

Κ. ΛΑΛΙΩΤΗΣ"

15. Στην με αριθμό 2356/12-2-97 ερώτηση δόθηκε με το υπ' αριθμ. 1372/4-3-97 έγγραφο από τον Υφυπουργό Εθνικής 'Αμυνας η ακόλουθη απάντηση:

"Σε απάντηση της 2356/12-2-97 ερώτησης, που κατέθεσε ο Βουλευτής κ. Α. Κοτσακάς με θέμα την επέκταση του Προγράμματος Κοινωνικής Προσφοράς των Ενόπλων Δυνάμεων που ισχύει στη Θράκη και για τα νησιά του Αιγαίου, σας γνωρίζουμε ότι ήδη κατόπιν σχετικής απόφασης του κ. ΥΕΘΑ, από 1-1-97, το υπόψη πρόγραμμα εφαρμόζεται στο σύνολο των νησιών του Αιγαίου, με τους ίδιους όπως της Θράκης τομείς επέκτασης προγραμμάτων κοινωνικής προσφοράς και υπό την αιγίδα της ΑΣΔΕΝ. Αυτή δε, η εφαρμογή 

Σελίδα 4842 

θα ενισχύσει και θα συντονιστεί με τις υπάρχουσες υπηρεσίες κοινωνικού χαρακτήρα που παρέχουν στους κατοίκων των νησιών του Αιγαίου και οι τρεις Κλάδοι των Ενόπλων Δυνάμεων της Χώρας μας.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

16. Στην με αριθμό 2363/12-2-97 ερώτηση δόθηκε με το υπ' αριθμ. 1020/3-3-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2363 που κατατέθηκε στις 12-2-97 από το Βουλευτή κ. Βασίλειο Παπαγεωργόπουλο σας γνωρίζουμε τα εξής:

Από τις αρμόδιες υπηρεσίες του Υπουργείου Μεταφορών και Επικοινωνιών έχει ήδη συνταχθεί σχέδιο Κοινής Υπουργικής Απόφασης, η οποία καθορίζει τους όρους εισαγωγής μεταχειρισμένων καταλυτικών αυτοκινήτων από πολύτεκνους και ανάπηρους, ώστε να έχει δυνατότητα εφαρμογής το άρθρο 11 του ν. 2443/96.

Η Κοινή Υπουργική Απόφαση βρίσκεται στο στάδιο της υπογραφής από τους συναρμόδιους Υπουργούς Μεταφορών και Επικοινωνιών και ΠΕ.ΧΩ.Δ.Ε..

Ο Υπουργός

Κ. ΛΑΛΙΩΤΗΣ"

17. Στην με αριθμό 2363/12-2-97 ερώτηση δόθηκε με το υπ' αριθμ. 4549/5-3-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2363/12-2-97 του Βουλευτή κ. Βασ. Παπαγεωργόπουλου και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Το άρθρο 11 του ν. 2443/96 αναφέρεται σε οχήματα αντιρρυπαντικής τεχνολογίας πλην όμως με την παράγραφο 7 του άρθρου 1 του ν. 2052/92 όπως ισχύει σήμερα δίνεται η δυνατότητα (εξουσιοδοτική διάταξη) για την έκδοση ΚΥΑ με την οποία θα προσαρμόζονται οι οριακές τιμές ρύπων καθώς και η διαδικασία.

2. Το σχέδιο της ΚΥΑ είναι σήμερα στο Υ.ΠΕ.ΧΩ.Δ.Ε. για συνυπογραφή.

3. Τα ερωτήματα 3 και 4 αφορούν τον συνερωτώμενο Υπουργό Οικονομικών.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

18. Στην με αριθμό 2368/12-2-97 ερώτηση δόθηκε με το υπ' αριθμ. 4568/4-3-97 έγγραφο από τον Υπουργό Μεταφορών η ακόλουθη απάντηση:

"Απαντώντας στα σχετικά έγγραφά σας, που αναφέρονται στην ερώτηση 2368/12-2-97 και αναφορά της Βουλευτού κας Στέλλας Αλφιέρη και απευθύνονται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Στο πλαίσιο των μέτρων για την εξυπηρέτηση του πολίτη το Νομαρχιακό Συμβούλιο της Νομαρχίας αποφάσισε τη μετεγκατάσταση ορισμένων υπηρεσιών που λειτουργούσαν έξω από τα διοικητικά όρια της Νομαρχίας και μάλιστα σε μακρυνές περιοχές, με αποτέλεσμα την ταλαιπωρία των πολιτών που έπρεπε να εξυπηρετούνται από τις υπηρεσίες αυτές.

2. Μέσα στον προγραμματισμό αυτό εμπίπτει και η Δ/νση Μεταφορών και Επικοινωνιών που λειτουργούσε στον 'Αγιο Δημήτριο (Μπραχάμι).

Για τη μετεγκατάσταση αυτή ετηρήθησαν όλες οι προβλεπόμενες από το νόμο διαδικασίες, έγινε δύο φορές μειοδοτικός διαγωνισμός και προέκυψε ο μειοδότης.

Η Νομαρχία ενήργησε σχετικά με τη χρησιμοποίηση κτιρίου του Δημοσίου στον 'Αγ. Ι. Ρέντη προτού προβεί στο σχετικό διαγωνισμό αλλά δυστυχώς χωρίς θετική κατάληξη.

Το κτίριο που προέκυψε μετά από το διαγωνισμό πληρεί όλες τις τεχνικές προδιαγραφές που είχαν απαιτηθεί και ενεκρίθη από τις αρμόδιες υπηρεσίες της Νομαρχίας.

3. Δε θα υπάρξει κυκλοφοριακή επιβάρυνση της περιοχής γιατί ο συγκεκριμένος χώρος διαθέτει 100 και πλέον θέσεις στάθμευσης καθώς και ιδιαίτερο κλειστό χώρο οικοπέδου για τις ανάγκες επιθεώρησης οχημάτων.

4. Δεν θα υπάρξει περιβαλλοντική υποβάθμιση αλλά αντίθετα θα αναπτυχθεί μια περιοχή που σήμερα είναι έντονα υποβαθμισμένη τόσο σε κτιριακή υποδομή όσο και στο είδος των επιχειρηματικών δραστηριοτήτων.

Τέλος, το συγκεκριμένο σημείο εξυπηρετεί γεωγραφικά κατά τον ιδανικότερο τρόπο όλους τους δήμους της Νομαρχίας καθώς και τους κατοίκους των νησιωτικών περιοχών.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

19. Στην με αριθμό 2368/12-2-97 ερώτηση δόθηκε με το υπ' αριθμ. 1014/4-3-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 2368 που κατατέθηκε στις 12-2-97 από τη Βουλευτή κα Στέλλα Αλφιέρη σας γνωρίζουμε τα εξής:

Ο Οργανισμός Ρυμιστικού Σχεδίου και Προστασίας Περιβάλλοντος Αθήνας μελετά την τροποποίηση των Γενικών Πολεοδομικών Σχεδίων (Γ.Π.Σ.) Δήμων Δραπετσώνας και Κερατσινίου ώστε να περιληφθούν τα προγράμματα ανάπλασης που εκπονούνται για τη λιμενοβιομηχανική ζώνη και την περιοχή της Δ.Ε.Η. Στόχος των προγραμμάτων είναι η αναβάθμιση του συνόλου της περιοχής με την απομάκρυνση οχλουσών χρήσεων, την εξασφάλιση δικτύου ελεύθερων χώρων πρασίνου και αναψυχής, για τη διέξοδο του αστικού ιστού προς το θαλάσσιο μέτωπο και την κάλυψη αναγκών σε πολιτιστικές και κοινωφελείς δραστηριότητες.

Επίσης για την περιοχή και στα πλαίσια της κοινοτικής πρωτοβουλίας URBAN προβλέπεται η αναβάθμιση του αστικού περιβάλλοντος και των υποδομών (με μέτρα αποκατάστασης κτιριακού εξοπλισμού, κατασκευής χώρων στάθμευσης, θέσπισης δικτύου μαζικών μεταφορών εσωτερικής κυκλοφορίας, διεύρυνσης και βελτίωσης του δικτύου κοινοχρήστων χώρων).

Τα παραπάνω προγράμματα σε συνδυασμό με την ανάπλαση της περιοχής του Αγ. Διονυσίου όπως προβλέπεται από το Γ.Π.Σ. Δ. Πειραιά (ΦΕΚ 79/88) θα ανατρέψουν το σημερινό υποβαθμισμένο περιβάλλον και θα βελτιώσουν τις συνθήκες ζωής των κατοίκων των περιοχών αυτών.

'Οσον αφορά στην κυκλοφοριακή ρύθμιση της περιοχής, έχει οριστικοποιηθεί η χάραξη της παραλιακής οδού (τμήματά της έχουν ήδη κατασκευαστεί) που θα συνδέει την περιοχή Αγ. Διονυσίου με το νέο εμπορικό λιμάνι και τη Λεωφόρο Σχιστού, ώστε να απομακρυνθούν οι διαμπερείς μετακινήσεις μέσα από τον αστικό ιστό.

Τέλος σχετικά με τις ενέργειες της οικείας Νομαρχιακής Αυτοδιοίκησης για τη μετεγκατάσταση υπηρεσιών της Δ/νσης Μεταφορών και Επικοινωνιών στην περιοχή του θέματος, σας επισυνάπτουμε αντίγραφο του αρ. πρ. 222/27-2-97 εγγράφου του Νομάρχη Πειραιά.

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

20. Στην με αριθμό 2371/12-2-97 ερώτηση δόθηκε με το υπ' αριθμ. 199/5-3-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2371/12-2-97, σχετικά με τον παλαίμαχο αθλητή Νάρκισσο Χαλεπλίογλου σας πληροφορούμε ότι όλες οι αθλητικές Ομοσπονδίες που εποπτεύονται από την Γ.Γ.Α., κατά έτος βραβεύουν στις ετήσιες εκδηλώσεις τους όλους όσους έχουν συμβάλει στην πρόοδο και στην ανάπτυξη του αθλήματος.

Σελίδα 4843 

'Ηδη διαβιβάστηκε η συγκεκριμένη ερώτηση στην αρμόδια Ομοσπονδία Πάλης για να μεριμνήσει τα δέοντα εφόσον συντρέχουν οι ανάλογες προϋποθέσεις.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

21. Στην με αριθμό 2374/12-2-97 ερώτηση δόθηκε με το υπ' αριθμ. 4594/5-3-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2374/12-2-94, του Βουλευτή κ.κ. Ευμοιρίδη και απευθύνεται στον Υπουργό Μεταφορών και Επικοινωνιών, σχετικά με την σχεδιαζόμενη για το μέλλον σιδηροδρομική σύνδεση Θεσσαλονίκης - Αμφίπολης - Καβάλας - Τοξοτών σας πληροφορούμε τα παρακάτω:

1. Σκέψεις σύνδεσης της Θεσσαλονίκης με τη Ξάνθη μέσω Αμφίπολης και Καβάλας για τη συντόμευση της σιδηροδρομικής εξυπηρέτησης της Ανατολικής Μακεδονίας και Θράκης κατά 60 χλμ. έχουν διατυπωθεί από πολλών ετών. Είχαν αρχίσει σχετικές εργασίες προπολεμικά και το θέμα κατά καιρούς επανεξετάζεται. Σημειώνεται δε ότι το έργο αυτό από ετών έχει περιληφθεί στο Μακροχρόνιο Πρόγραμμα του ΟΣΕ καθώς και στα Διευρωπαϊκά Δίκτυα. Στα πλαίσια αυτά ο ΟΣΕ έχει αναθέσει τη μελέτη της νέας σιδηροδρομικής σύνδεσης Θεσ/νίκης - Αμφίπολης - Καβάλας - Τοξοτών.

Πρόσφατα και μετά από σχετικές εισηγήσεις εκ μέρους της Ελληνικής πλευράς στο Κοινοτικό Πλαίσιο Στήριξης (Κ.Π.Σ. 1994-99) της Ευρωπαϊκής 'Ενωσης εντάχθηκε το τμήμα της γραμμής αυτής από Καβάλα έως Τοξότες.

Στα πιο πάνω πλαίσια εκπονούνται οι απαραίτητες τεχνικές μελέτες, που προβλέπεται να υποβληθούν στον ΟΣΕ στα τέλη του 1998. Η Επιτροπή Παρακολούθησης του Επιχειρησιακού Προγράμματος "Σιδηρόδρομοι" στην οποία μετέχουν εκπρόσωποι της Ελληνικής Κυβέρνησης (αρμόδια Υπουργεία ΥΠΕΘΟ και ΥΠΜΕ), της Ευρωπαϊκής 'Ενωσης και του ΟΣΕ δεσμεύτηκε να εξασφαλίσει τη χρηματοδότηση κατασκευής του έργου αυτού.

2. Αν τα παραπάνω αναφερόμενα αποτελούν κάποιους μακροχρόνιους σχεδιασμούς, τα υλοποιούμενα αυτή τη στιγμή έργα αναβαθμίζουν άμεσα και ριζικά (160 χλμ/ώρα) την υφιστάμενη γραμμή Θεσ/νίκης - Δράμας - Τοξοτών και σε καμία περίπτωση, δεν υποδηλώνουν πρόθεση υποβάθμισης του Νομού Δράμας.

Συγκεκριμένα αναφέρουμε τα παρακάτω έργα που συγχρηματοδοτούνται και από τα Ευρωπαϊκά Ταμεία:

- Παραλλαγή (νέα γραμμή βελτιωμένης χάραξης) στο τμήμα από χ.θ. (χιλιομετρική θέση) 16+700 μέχρι 21+700. Πρόκειται για μια παραλλαγή που περιλαμβάνει και νέα γέφυρα στο Γαλλικό ποταμό. Τέλος του 1997 ολοκληρώνεται η εργολαβία για την υποδομή και στα μέσα του 1998, με την ολοκλήρωση της στρώσης της γραμμής δίνεται στην κυκλοφορία.

- Παραλλαγή στο τμήμα από χ.θ. 32+700 μέχρι χ.θ. 40+700 (προ Σιδηροδρομικού Σταθμού Κιλκίς). Ολοκληρώνεται άμεσα η εργολαβία για την υποδομή και μέχρι τέλους του '97, με την ολοκλήρωση της στρώσης της γραμμής, δίνεται σε κυκλοφορία.

- 6 παραλλαγές μεταξύ χ.θ. 173+700 έως 192+ 300 (τμήμα Σερρών - Δράμας). Μέχρι τέλους του 1997 δίνεται σε κυκλοφορία.

- Ολοκληρώνονται μελέτες και διαδικασίες απαλλοτριώσεων για παραλλαγές στα τμήματα:

χ.θ. 75+500 έως χ.θ. 100+500

χ.θ. 104+200 έως χ.θ. 108+200

χ.θ. 115+800 έως χ.θ. 119+500 και

χ.θ. 124+100 έως χ.θ. 129+100 (περιλαμβάνεται σήραγγα 1000 μ.).

- Αυτόματη ηλεκτρική σηματοδότηση και τηλεδιοίκηση της γραμμής Θεσσαλονίκης - Στρυμώνα - Προμαχώνα. Το έργο ολοκληρώνεται το 1998.

Ο Υφυπουργός

ΕΜΜ. ΛΟΥΚΑΚΗΣ"

22. Στην με αριθμό 2375/12-2-97 ερώτηση δόθηκε με το υπ' αριθμ. 1349/5-3-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2375/12.2.97 ερώτησης, που κατατέθηκε στη Βουλή από το Βουλευτή κ. Κων/νο Ευμοιρίδη, πληροφορούμε την Εθνική Αντιπροσωπεία ότι το αίτημα των δασικών υπαλλήλων για διατήρηση του επιδόματος ειδικών συνθηκών ρυθμίζεται στα πλαίσια των παροχών του σχεδίου νόμου "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

23. Στην με αριθμό 2379/12-2-97 ερώτηση δόθηκε με το υπ' αριθμ. 1374/4-3-97 έγγραφο από τον Υφυπουργό 'Αμυνας η ακόλουθη απάντηση:

"Σε απάντηση της 2379/12-2-97 ερώτησης, που κατέθεσε ο Βουλευτής κ. Γ. Σούρλας και η οποία αναφέρεται σε θέματα της Σχολής Ικάρων, σας πληροφορούμε τα εξής:

Οι μαθητές του Τμήματος Ιπταμένων της Σχολής Ικάρων οι οποίοι κατά τη διάρκεια της φοίτησης τους κρίνονται υγειονομικά ακατάλληλοι για το Ιπτάμενο προσωπικό, εμπίπτουν στις διατάξεις του άρθρου 29 του νόμου 2.009/92 βάσει του οποίου οι διαγραφέντες από Στρατιωτικές Σχολές για λόγους υγείας μπορούν να εγγραφούν στην επόμενη Σχολή προτίμησης που είχαν δηλώσει στο Μηχανογραφικό Δελτίο, κατά το έτος εισαγωγής τους στις Σχολές και για την οποία είχαν συγκεντρώσει τη συνολική βαθμολογία του τελευταίου εισαγόμενου.

Σε ό,τι δε αφορά του εισακτέους στη Σχολή Ικάρων που έχουν κριθεί ως πτητικά ακατάλληλοι, το Υπουργείο Εθνικής 'Αμυνας σε συνεργασία με το Υπουργείο ΕΘνικής Παιδείας και Θρησκευμάτων εργάζονται από κοινού με σκοπό την εξεύρεση λύσης που θα επιλύει τα αναφύοντα προβλήματα της συγκεκριμένης αυτής κατηγορίας σπουδαστών.

Σχετικά με τον "αιφνιδιαστικό" χαρακτήρα της αναφερόμενης στη σχετική ερώτηση ρύθμισης θα πρέπει να τονισθεί ότι η προκήρυξη διαγωνισμού για εισαγωγή στο 1ο έτος των ΑΣΕΙ το έτος 1996, που εκδόθηκε στις 20-2-96 και η οποία ελήφθη υπόψη ενυπογράφως από όλους τους ενδιαφερομένους, καθόριζε ότι οι σπουδαστές του Τμήματος Ιπταμένων οι οποίοι κρίνονται ακατάλληλοι για αυτή την ιδιότητα, αλλά κατάλληλοι για προσωπικό εδάφους "εφόσον υπάρχουν ανάγκες της υπηρεσίας μετά από γνωμοδότηση του ΑΑΣ και του ΥΕΘΑ δύνανται να εντάσσονται σε Τμήματα Επιχειρησιακής και Διοικητικής Υποστήριξης, άλλως θα απομακρύνονται από τη Σχολή".

Κατά συνέπεια όλοι οι υποψήφιοι γνώριζαν επαρκώς, ότι σε περίπτωση μη επιτυχούς κρίσης η ένταξη τους σε υπηρεσίες εδάφους θα εξαρτηθεί από υπηρεσιακές ανάγκες, σε περίπτωση δε μη ύπαρξης τέτοιων αναγκών θα διαγραφούν από τη Σχολή.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

24. Στην με αριθμό 2381/12-2-97 ερώτηση δόθηκε με το υπ' αριθμ. 200/5-3-97 έγγραφο από τον Υφυπουργό Πολιτισμού η ακόλουθη απάντηση:

"Σχετικά με την 2381/12-2-97 ερώτηση, σας πληροφορούμε τα εξής:

Με την υπ' αριθ. 41843/15-12-93 απόφαση ανακλήθηκε η έγκριση της διοργάνωσης ύστερα από λεπτομερή και τεκμηριωμένη εισήγηση της Υπηρεσίας μας η οποία έκρινε ότι τα οικονομικά δεδομένα της Γ.Γ.Α. δεν ήταν ικανά να ανταπεξέλθουν σε υποχρεώσεις της τάξεως των 400.000.000 εκ. όπως προβλεπόταν για την συγκεκριμένη περίπτωση.

Πέραν αυτού σας πληροφορούμε ότι ο Αεροαθλητισμός δεν είναι Ολυμπιακό άθλημα, δεν υπάγεται στην αρμοδιότητα της Γ.Γ.Α., όπως επίσης ότι οι αγώνες θα πραγματοποιούντο μεταξύ αναξαρτήτων ερασιτεχνών αθλητών και όχι μεταξύ 

Σελίδα 4844 

Κρατών κάτι το οποίο σύμφωνα με τον ισχύοντα αθλητικό κώδικα της FAI στερεί την δυνατότητα εκτέλεσης Παγκοσμίων Αγώνων στην διάρκεια της Ικαριάδας, αφού ο κανονισμός επιβάλλει την ύπαρξη και βαθμολογίας μεταξύ των Κρατών για τους Παγκόσμιους Αγώνες.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

25. Στην με αριθμό 2382/12-2-97 ερώτηση δόθηκε με το υπ' αριθμ. 420/5-3-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 2382/12-2-1997, που κατέθεσε ο Βουλευτής κ. Γ. ΓΑΡΟΥΦΑΛΙΑΣ, σας γνωρίζουμε τα εξής:

Την 17.30 ώρα της 9-2-1997, παραμονή της εορτής του Αγίου Χαραλάμπους, συγκεντρώθηκαν έξω από τον ιερό ναό τριακόσιοι οπαδοί του αποβιώσαντα Μητροπολίτη Θεολόγου, με σκοπό να εμποδίσουν τον Μητροπολίτη Λαρίσης κ. Ιγνάτιο να εισέλθει και να τελέσει εσπερινό.

Λόγω του μεγάλου αριθμού των συγκεντρωθέντων και του κλίματος που δημιουργήθηκε, κρίθηκε ότι η αρχική δύναμη που είχε διατεθεί για λήψη μέτρων δεν επαρκούσε για να προληφθούν σοβαρά επεισόδια. Για το λόγο αυτό εστάλησαν αμέσως στον ανωτέρω χώρο και άλλες αστυνομικές δυνάμεις. Μεταξύ αυτών ήταν και 15 περιπολικά αυτοκίνητα, απ εκείνα που είχαν διατεθείγια ενίσχυση της Αστυνομικής Διεύθυνσης Λαρίσης, από την yyμεση Δράση Αττικής και τις Υπηρεσίες της Διεύθυνσης Τροχαίας Αττικής κατά τις αγροτικές κινητοποιήσεις.

Τα περιπολικά ξεκίνησαν από το στρατόπεδο Μπουγά και η κάποια χρήση σειρήνας από αυτά είχε σαν λόγο την έγκαιρη άφιξή τους προς εκτέλεση της έκτακτης αυτής υπηρεσίας και όχι να προκαλέσει αναστάτωση.

Ο Υπουργός

ΓΕΩΡΓΙΟΣ ΡΩΜΑΙΟΣ"

26. Στην με αριθμό 2387/13.2.97 ερώτηση δόθηκε με το υπ' αριθμ. 1021/20.2.97 έγγραφο από τον Υπουργό ΠΕΧΩΔΕ η ακόλουθη απάντηση:

"Aπαντώντας στην ερώτηση με αριθμό 2387 που κατατέθηκε στις 13.2.97 από το Βουλευτή κ. Φώτη Κουβέλη, σας γνωρίζουμε τα εξής:

Το ΥΠΕΧΩΔΕ έχει εντάξει στο Εθνικό Σκέλος του Επιχειρησιακού Προγράμματος Περιβάλλον του 20υ ΚΠΣ το έργο με ΚΑΕ 9475542 Αναβάθμιση περιοχής λόγου Αδριάνειου Υδραγωγείου και Εξυγίανση ρέμματος Γιαμπουρλά στη Νεα Ιωνία, προϋπολογισμού 200.000.000δρχ. Με βάση προμελέτη που είχε συντάξει ο Δήμος Νέας Ιωνίας το έργο δημοπρατήθηκε με το σύστημα μελέτη - κατασκευή. Η μελέτη που παραδόθηκε από τον ανάδοχο διαβιβάσθηκε στο Υπουργείο Πολιτισμού που μετά από παρεμβάσεις την ενέκρινε με την υπ' αριθμ. ΥΠΠΟ/ΔΑΜ/472/29563/14.6.96 Απόφαση και η θεώρηση έγινε στις 8.8.96 οπότε και ξεκίνησαν οι εργασίες στο χώρο του Αδριάνειου Υδραγωγείου.

Μεταξύ του ΥΠΕΧΩΔΕ και του Δήμου Νέας Ιωανίας έχει υπογραφεί Προγραμματική Σύμβαση για την υλοποίηση του αναφερόμενου έργου και έχουν σταλεί μέχρι σήμερα 80.000.000 δρχ. μέρος των οποίων έχει απορροφηθεί, ενώ οι εργασίες συνεχίζονται κανονικά, τηρώντας την εγκεκριμένη μελέτη.

'Οσον αφορά στα ενδεδειγμένα μέτρα, παρεμβάσεις και ενέργειες, για την προστασία, συντήρηση και ανάδειξη του μνημείου αρμόδιο να σας ενημερώσει σχετικά είναι το συνερωτώμενο Υπουργείο Πολιτισμού.

Ο Υπουργός

Κ.ΛΑΛΙΩΤΗΣ"

27. Στην με αριθμό 2388/13.2.97 ερώτηση δόθηκε με το υπ' αριθμ. 29/5.3.97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2388/13.2.97 που κατέθεσε ο Βουλευτής κ. Ι. Λαμπρόπουλος, σας γνωρίζουμε τα εξής:

Η καθυστέρηση καταβολής στους συνταξιοδοτούμενους πυροσβεστικούς υπαλλήλους των εξόδων μετακίνησης για τον οριστικό τόπο εγκατάστασής τους, οφείλεται στην ανεπάρκεια της σχετικής πίστωσης που ήταν γραμμένη για το σκοπό αυτό κατά τα προηγούμενα έτη στον προϋπολογισμό.

'Ηδη για την πληρωμή των εξόδων αυτών, καθώς και των οφειλομένων εξόδων μετακίνησης στους εν ενεργεία πυροσβεστικούς υπαλλήλους έχει εγγραφεί στον εκτελούμενο προϋπολογισμό του Πυροσβεστικού Σώματος πίστωση 165.000.000 δραχμών. Η καταβολή στους δικαιούχους θα γίνει σταδιακά, ανάλογα με τη διαθέσιμη ανά τρίμηνο πίστωση και κατά τη σειρά προτεραιότητας που υπέβαλαν τα δικαιολογητικά οι ενδιαφερόμενοι.

Ο Υπουργός

ΓΕΩΡΓΙΟΣ ΡΩΜΑΙΟΣ"

28. Στην με αριθμό 2390/13.2.97 ερώτηση δόθηκε με το υπ' αριθμ. 4575/5.3.97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2390/13.2.97 του Βουλευτή κ. Σπ. Σπηλιωτόπουλου και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Πράγματι σε εκτέλεση των παραγράφων 1 και 10 του άρθρου 28 του Ν.2190/94 εκδόθηκε η 260254/18.4.94 διαπιστωτική πράξη του Γενικού Διευθυντή η οποία ακύρωνε την 1220/13.9.93 απόφαση του Διοικητικού Συμβουλίου του Ο.Σ.Ε. με την οποία ο Σπύρος Τσιάλτας προάχθηκε από 13.9.93 στο βαθμό του Διευθυντή για την κάλυψη κενής οργανικής θέσης.

2. Μετά την ακύρωση της προαγωγής του παραπάνω και κατόπιν προσφυγής του στη δικαιοσύνη, εκδόθηκε η αριθ.7448/96 Απόφαση του Εφετείου Αθηνών, σύμφωνα με την οποία θεωρήθηκε άκυρη η ως άνω εκδοθείσα από το Γενικό Διευθυντή του Οργανισμού διαπιστωτική πράξη.

3. Η προαναφερθείσα απόφαση 7448/96 του Εφετείου Αθηνών ήδη έγινε αποδεκτή από τη Διοίκηση του Οργανισμού, με την αριθ. 212989/13.1.97 απόφασή της και δρομολογήθηκε η υλοποίηση της, από τα αρμόδια όργανα του Οργανισμού.

4. 'Ομως, από την εκτέλεση της προαναφερόμενης δικαστικής απόφασης, προέκυψαν υπηρεσιακά προβλήματα, διότι δεν υπάρχει σήμερα κενή οργανική θέση για κάλυψη της κατηγορίας που ανήκει ο δικαιωθείς, δεδομένου ότι στην οργανική θέση την οποία κατέλιπε, την 13.9.1993, ο Σπύρος Τσιάλτας, προάχθηκε, κατόπιν αποφάσεως του Διοικητικού Συμβουλίου του Οργανισμού, ο Γεώργιος Πανουτσόπουλος.

5. Για το παραπάνω υπαρκτό πρόβλημα η διοίκηση ζήτησε από τη Διεύθυνση Νομικών Υπηρεσιών του Οργανισμού να γνωμοδοτήσει για το ποιά διαδικασία θα πρέπει να ακολουθηθεί, προκειμένου να εκτελεσθεί η παραπάνω Εφετειακή απόφαση που δικαιώνει τον Σπύρο Τσιάλτα, αφού, όπως προαναφέρουμε, δεν υπάρχει σήμερα κενή οργανική θέση στο βαθμό του Διευθυντή και ένας εκ των δύο Διευθυντών θα πρέπει να τοποθετηθεί σε προσωρινή οργανική θέση (ΠΟΘ).

6. 'Ηδη από τη Διεύθυνση Νομικών Υπηρεσιών απεστάλη η σχετική γνωμοδότηση και κατόπιν τούτου επίκειται η έκδοση απόφασης της Διοίκησης με την οποία θα αποκαθίσταται διοικητικώς ο Σπ. Τσιάλτας και θα εφαρμοσθούν τα όσα διατάσσονται με την 7448/1996 απόφαση του Εφετείου Αθηνών.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

29. Στην με αριθμό 2399/13.2.97 ερώτηση δόθηκε με το υπ' αριθμ. 1/5.3.97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2399/13.2.97 που κατέθεσαν οι Βουλευτές κ.κ. Ν. Γκατζής , Α.Κανταρτζής και Β. Μπούτας, σας γνωρίζουμε ότι οι ανάγκες των Υπηρεσιών της Ελληνικής Αστυνομίας σε οχήματα μέσα και εφόδια ιεραρχούνται και

Σελίδα 4845 

ικανοποιούνται με ορθολογική κατανομή των υφισταμένων αποθεμάτων.

Στα πλαίσια αυτά έχουν διατεθεί στο Τμήμα Ασφάλειας Βόλου, για τις ανάγκες του, δέκα οχήματα (δύο μοτοσικλέτες προμήθειας ετών 1980 και 1990, επτά επιβατικά αυτοκίνητα προμήθειας ετών 1986, 1990, 1991 και 1996 και ένα επιβατικό αυτοκίνητο τύπου SW μεταφοράς σκύλων προμήθειας έτους 1990).

Για την αντικατάσταση των οχημάτων αυτών θα ληφθεί μέριμνα με την εξέλιξη των προγραμμάτων προμηθειών της Ελληνικής Αστυνομίας.

Ο Υπουργός

ΓΕΩΡΓΙΟΣ ΡΩΜΑΙΟΣ"

30. Στην με αριθμό 2410/13.2.97 ερώτηση δόθηκε με το υπ' αριθμ. 21/5.3.97 έγγραφο από τον Υπουργό Δημ.Τάξης η ακόλουθη απάντηση:

"Σε απάντηση της ερώτησης 2410/13.2.97, που κατέθεσε ο Βουλευτής κ. Γ. Γαρουφαλιάς, σας γνωρίζουμε ότι για τα καταγγελλόμενα με αυτή ενημερώθηκε η Βουλή την 14.2.97 και 17.2.97 κατά τη συζήτηση αντίστοιχα των 697/11.2.97 και 712/12.2.97 Επίκαιρων Ερωτήσεων που κατέθεσαν οι Βουλευτές κ.κ. Α. Λουλέ και Σ. Κόρακας.

Τα καταγγελλόμενα περί φίμωσης των Μ.Μ.Ε. και τρομοκρατίας είναι ανυπόστατα και ανακριβή. Κανένας δεν παρεμπόδισε την ενημέρωση της κοινής γνώμης, η οποία υπήρξε πλήρης καθ' όλη τη διάρκεια των αγροτικών κινητοποιήσεων.

Κατά την επιχείρηση της αστυνομίας την 7.2.97 ελήφθη πρόνοια να μην υπάρξουν συμπλοκές και θύματα. Στα πλαίσια αυτά κρατήθηκαν σε κάποια απόσταση και οι δημοσιογράφοι για να προληφθούν σε βάρος τους ατυχήματα χωρίς όμως να εμποδιστούν να καταγράψουν τα γεγονότα. Απόδειξη αυτού είναι και η καταγραφή από την πρώτη στιγμή του ατυχούς γεγονότος με τον λόγω δημοσιογράφο.

Ο Υπουργός

ΓΕΩΡΓΙΟΣ ΡΩΜΑΙΟΣ"

31. Στην με αριθμό 2418/14.2.97 ερώτηση δόθηκε με το υπ' αριθμ. 228/5.3.97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2418/14.2.97 σχετικά με την έλλειψη υπαλληλικού προσωπικού στο ΕΑΚ Τρίπολης, σας πληροφορούμε ότι η Υπηρεσία μας έχει προβεί σε όλες τις απαραίτητες ενέργειες για κάλυψη άμεσων αναγκών σε εποχιακό προσωπικό για τα Γυμναστήρια όλης της χώρας. Εκκρεμεί το υπ' αριθ. 3148/4.2.97 έγγραφο (προγραμματισμός πρόσληψης εποχιακού προσωπικού προς την Γεν. Γραμματεία Υπ. Συμβουλίου).

Επίσης έχουν γίνει όλες οι απαραίτητες ενέργειες για έγκριση θέσεων τακτικού προσωπικού για να καλυφθούν οι πάγιες ανάγκες προσωπικού σε όλα τα Γυμναστήρια της χώρας.

Ο Υφυπουργός Πολιτισμού

ΑΝΔΡΕΑΣ ΑΘ.ΦΟΥΡΑΣ"

32. Στην με αριθμό 2420/14.2.97 ερώτηση δόθηκε με το υπ' αριθμ. 414/5.3.97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2420/14.2.97, που κατέθεσε ο Βουλευτής κ. Π. Τατούλης, σας γνωρίζουμε ότι καμία απόφαση δεν έχει ληφθεί από το Υπουργείο μας για κατάργηση του Αστυνομικού Σταθμού Δυρραχίου Αρκαδίας.

Κατόπιν εντολής μας ο σταθμός στελεχώθηκε και λειτουργεί κανονικά.

Για τη βελτίωση της αστυνόμευσης στην αναφερόμενη περιοχή διατάχθηκε η Αστυνομική Διεύθυνση Αρκαδίας να λάβει εντονότερα μέτρα.

Ο Υπουργός

ΓΕΩΡΓΙΟΣ ΡΩΜΑΙΟΣ"

33. Στην με αριθμό 2422/14.2.97 ερώτηση δόθηκε με το υπ' αριθμ. 58/5.3.97 έγγραφο από τον Υπουργό Δημ.Τάξης η ακόλουθη απάντηση:

"Σε απάντηση της ερώτησης 2422/14.2.97 που κατέθεσε ο Βουλευτής κ. Β. Κορκολόπουλος, σας γνωρίζουμε ότι μετά τις ρυθμίσεις του ν.2218/1994, όπως τροποποιήθηκε με το ν. 2240/1994, το προσωπικό της Αγροφυλακής που υπηρετούσε στις περιφερειακές Υπηρεσίες θεωρείται αποσπασμένο στις Νομαρχιακές Αυτοδιοικήσεις, οι οποίες είναι πλέον αρμόδιες για την αγροτική ασφάλεια της περιοχής τους και την πλήρωση των κενών οργανικών θέσεων προσωπικού.

Σε ό,τι αφορά το διαγωνισμό Αγροφυλάκων που έγινε πριν τον Οκτώβριο του 1993 κάτω από τις γνωστές συνθήκες, σας πληροφορούμε ότι κατά των αποφάσεων του Διοικητικού Εφετείου, στο οποίο προσέφυγαν οι ενδιαφερόμενοι, έχουν ασκηθεί εφέσεις στο Σ.τ.Ε. με τις αποφάσεις του οποίου θα συμμορφωθεί το Υπουργείο μας.

Ο Υπουργός

ΓΕΩΡΓΙΟΣ ΡΩΜΑΙΟΣ"

34. Στην με αριθμό 2427/14.2.97 ερώτηση δόθηκε με το υπ' αριθμ. 1376/5.3.97 έγγραφο από τον Υφυπουργό 'Αμυνας η ακόλουθη απάντηση:

"Σε απάντηση της 2427/14.2.97 ερώτησης που κατέθεσαν οι Βουλευτές κ. Α. Τασούλας και Σ. Κόρακας σχετικά με τα πρόσφατα κρούσματα μηνιγγίτιδας σε Στρατόπεδα του Ν.'Εβρου, σας πληροφορούμε τα εξής:

Με την εξαίρεση ενός θανατηφόρου κρούσματος το οποίο κατέληξε εντός 24ώρου από της εκδηλώσεως των συμπτωμάτων (κεραυνοβόλος μορφή), όσοι ενόσησαν κατά την τρέχουσα χειμερινή περίοδο από μηνιγγιτιδοκοκκικές λοιμώξεις έχουν αποθεραπευθεί και έχουν εξέλθει από τα νοσοκομεία.

Αναφορικά με τα μέτρα που ελήφθησαν για την αντιμετώπιση του συγκεκριμένου προβλήματος θα θέλαμε να σας διαβεβαιώσουμε ότι έχουν εφαρμοσθεί από τους Σχηματισμούς και τις Μονάδες, όλα τα αναγκαία μέτρα που αφορούν τόσο σε προληπτική χορήγηση φαρμάκων (χημειοφύλαξη) σε οπλίτες που ήρθαν σε επαφή με νοσήσαντες, όσο και σε γενικότερα μέτρα προληπτικής υγιεινής.

Επίσης, έχει ξεκινήσει μεγάλη εκστρατεία πρόληψης στα Κέντρα κατάταξης, ενώ αποφασίστηκε η διενέργεια ελέγχου μικροβιοφορείας από μηνιγγιτιδόκοκκο στους νεοσυλλέκτους.

Τέλος συγκροτήθηκε επιτροπή, με τη συμμετοχή ιατρών-καθηγητών προκειμένου να εξεταστεί η σκοπιμότητα της καθιέρωσης ως υποχρεωτικού και του αντιμινιγγιτιδοκοκικκού εμβολιασμού στους κατατασσομένους.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

35. Στην με αριθμό 2454/17.2.97 ερώτηση δόθηκε με το υπ' αριθμ. 791/7.3.97 έγγραφο από τον Υφυπουργό Εθν.Οικονομίας η ακόλουθη απάντηση:

"Σε απάντηση της ερώτησης 2454/17.2.97 που κατατέθηκε στη Βουλή από το Βουλευτή κ. Αθανάσιο Βαρίνο, σας γνωρίζουμε τα εξής:

Το Νομαρχιακό Πρόγραμμα Δημ.Επενδύσεων καταρτίζεται από τη Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα Νομοθεσία, η δε ένταξη στα Περιφερειακά Προγράμματα (ΠΕΠ, κ.λπ.) εγκρίνεται από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων, χωρίς την παρέμβαση του ΥΠΕΘΟ ή άλλου Υπουργείου.

Επίσης, τα Εθνικά Προγράμματα καταρτίζονται από τους καθ' ύλην αρμόδιους Κεντρικούς Φορείς, χωρίς την παρέμβαση του ΥΠΕΘΟ.

Η αξιολόγηση και ιεράρχηση των αναγκών καθώς και ο προγραμματισμός συγκεκριμένων έργων αντιμετωπίζεται από τα παραπάνω αρμόδια Συμβούλια, Επιτροπές και Φορείς, στα πλαίσια των συνολικών πιστώσεων και οδηγιών, που έχουν καθοριστεί για το καθένα από το ΥΠΕΘΟ, χωρίς άλλη 

Σελίδα 4846 

παρέμβαση του ΥΠΕΘΟ.

Επομένως, η ανάγκη εκτέλεσης των έργων Νομαρχιακού Επιπέδου που αναφέρονται στην ερώτηση θα πρέπει να αξιολογηθεί και ιεραρχηθεί από τις τοπικές Υπηρεσίες της Νομαρχιακής Αυτοδιοίκησης και αρμόδιο να απαντήσει στην παραπάνω ερώτηση είναι το Υπουργείο Εσωτερικών, Δημ. Διοίκησης και Αποκέντρωσης εποπτεύουσα αρχή των Νομαρχιακών Αυτοδιοικήσεων προς το οποίο κοινοποιείται η παραπάνω ερώτηση. Για τα έργα Εθνικού προγράμματος αρμόδια να απαντήσουν είναι τα συνερωτώμενα Υπουργεία Εσωτερικών, Δημ. Διοίκησης και Αποκέντρωσης, Γεωργίας και Αιγαίου.

Ο Υφυπουργός

ΧΡΗΣΤΟΣ ΠΑΧΤΑΣ"

36. Στην με αριθμό 2464/18.2.97 ερώτηση δόθηκε με το υπ' αριθμ. 1/5.3.97 έγγραφο από τον Υπουργό Δημ.Τάξης η ακόλουθη απάντηση:

"Σε απάντηση της ερώτησης 2464/18.2.1997 που κατέθεσε ο Βουλευτής κ. Γ. Καρατζαφέρης, σας γνωρίζουμε τα εξής:

'Εχουμε επανειλημμένα δηλώσει και έμπρακτα αποδείξει ότι τα προβλήματα που απασχολούν τις Υπηρεσίες και το προσωπικό του Υπουργείου μας αποτελούν πρωταρχικό στόχο του ενδιαφέροντός μας για άμεση θετική επίλυση.

Για την εξασφάλιση άνετων και υγιεινών συνθηκών εργασίας και διαμονής των αστυνομικών στα αστυνομικά οικήματα καταβάλλονται συνεχείς προσπάθειες, τόσο κατά την ανέγερση νέων οικημάτων σε οικόπεδα που παραχωρεί το Δημόσιο στην Ελληνική Αστυνομία, όσο και κατά τη μίσθωση ιδιωτικών. Επίσης διατίθενται ανάλογες πιστώσεις για τη θέρμανση, καθαριότητα και βελτίωση των συνθηκών στα κτίρια που ήδη στεγάζονται οι Υπηρεσίες του Σώματος.

'Οσον αφορά τον εξοπλισμό με οχήματα, μέσα και εφόδια, αυτός αναγκαστικά κινείται σύμφωνα με την εξέλιξη των προγραμμάτων προμηθειών.

Στα πλαίσια αυτά έγινε κανονικά κατά τα έτη 1994 και 1995 ο εφοδιασμός του αστυνομικού προσωπικού με τζάκετ και η ανανέωση των παλαιών λόγω πενταετίας. Το 1996 δεν χορηγήθηκαν τζάκετ γιατί καθυστέρησε η υλοποίηση του προγράμματος προμηθειών από το αρμόδιο Υπουργείο Ανάπτυξης. 'Ηδη η σχετική σύμβαση υπογράφηκε την 10.2.97 και εκτιμάται ότι ο εφοδιασμός θα πραγματοποιηθεί πριν από την έναρξη της χειμερινής περιόδου.

Τέλος σας πληροφορούμε ότι όλοι οι δικυκλιστές της 'Αμεσης Δράσης Αττικής και Θεσσαλονίκης, για προστασία απο τις δυσμενείς καιρικές συνθήκες εφοδιάσθηκαν από το φθινόπωρο του 1996 με τελευταίου τύπου ειδικές δερμάτινες στολές, κράνη, γάντια και μπότες.

Ο Υπουργός

ΓΕΩΡΓΙΟΣ ΡΩΜΑΙΟΣ"

37. Στην με αριθμό 2303/10.2.97 ερώτηση δόθηκε με το υπ' αριθμ. 84/5.3.97 έγγραφο από τον Υπουργό Δημ.Τάξης η ακόλουθη απάντηση:

"Σε απάντηση της ερώτησης 2303/10-2-1997 που κατέθεσε ο Βουλευτής κ. Ν. Κατσαρός, σας γνωρίζουμε ότι η πέραν του προβλεπόμενου ωραρίου απασχόληση των αναφερόμενων αστυνομικών έγινε σύμφωνα με τις διατάξεις του π.δ. 28/1986, γιατί συνέτρεχαν ειδικοί λόγοι αντιμετώπισης εκτάκτων και απρόβλεπτων υπηρεσιακών αναγκών τάξης, ασφάλειας και τροχαίας (αγροτικές κινητοποιήσεις, εορτή του Αγίου Χαραλάμπους).

Για όλες τις ημέρες της απασχόλησης αυτής θα δικαιολογηθεί, σε όσους μετακινήθηκαν από την έδρα τους πάνω από 15 χιλιόμετρα, ημερήσια αποζημίωση για εκτός έδρας εκτέλεση υπηρεσίας. Αποζημίωση για υπερωριακή απασχόληση και νυκτερινή εργασία δεν προβλέπεται από τις διατάξεις του νέου μισθολογίου.

Επίς διετάχθησαν οι Υπηρεσίες να χορηγήσουν στο προσωπικό αυτό πέντε ημερήσιες αναπαύσεις πέρα από τις δικαιούμενες.

'Οσον αφορά τη ζητούμενη αύξηση των οργανικών θέσεων του προσωπικού της Αστυνομικής Διεύθυνσης Λαρίσης, αυτή θα εξετασθεί κατά τη μελετώμενη αναδιάρθρωση των περιφερειακών Υπηρεσιών της Αστυνομίας, η οποία θα γίνει μετά την ολοκλήρωση της αναδιάρθρωσης των Υπηρεσιών στην Αττική και Θεσσαλονίκη.

Ο Υπουργός

ΓΕΩΡΓΙΟΣ ΡΩΜΑΙΟΣ"

38. Στην με αριθμό 2296/10.2.97 ερώτηση δόθηκε με το υπ' αριθμ. 196/5.3.97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 22969/10.2.97 σας πληροφορούμε ότι η Γενική Γραμματεία Αθλητισμού έχει υλοποιήσει το 100% του Προϋπολογισμού του ΣΕΓΑΣ για το οικονομικό έτος 1996.

Τα έσοδα του ΣΕΓΑΣ για το 1996 ξεπέρασαν τα 2.200.000.000 δρχ. και ως εκ τούτου η μη καταβολή των χρημάτων στους σωματειακούς προπονητές είναι ευθύνη των προτεραιοτήτων της συγκεκριμένης Ομοσπονδίας.

'Οσον αφορά το πρόγραμμα αξιολόγησης σωματείων του ΣΕΓΑΣ για το 1995 σας πληροφορούμε, ότι ήδη έχουν εκταμιευθεί τα χρήματα από τον ΟΠΑΠ στο σύνολό τους εκτός μικρού μέρους που εκκρεμεί.

Το πρόγραμμα αξιολόγησης σωματείων για το 1996 δεν έχει εγκριθεί από την Υπηρεσία μας διότι δεν έχει ολοκληρωθεί η αγωνιστική περίοδος όλων των αθλημάτων.

Ο Υφυπουργός Πολιτισμού

ΑΝΔΡΕΑΣ ΑΘ. ΦΟΥΡΑΣ"

ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω στο Σώμα το δελτίο των επικαίρων ερωτήσεων της Τρίτης, 18ης Μαρτίου 1997.

Α. Επίκαιρες Ερωτήσεις Πρώτου Κύκλου

1. Η με αριθμό 844/5.3.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Βασιλείου Κεδίκογλου προς τον Υπουργό Γεωργίας, σχετικά με το σκάνδαλο στο βαμβάκι και τη λήψη των αναγκαίων μέτρων ώστε να μην επαναληφθούν παρόμοια φαινόμενα στο μέλλον κ.λπ.

2. Η με αριθμό 849/5.3.97 επίκαιρη ερώτηση του Βουλευτή της Νέας Δημοκρατίας κ. Γεωργίου Ορφανού προς τον Υπουργό Εργασίας και Κοινωνικών Ασφαλίσεων, σχετικά με δημοσιεύματα του Τύπου αναφερόμενα στις προθέσεις της Κυβέρνησης να αυξήσει τα όρια ηλικίας συνταξιοδότησης, τη συγχώνευση των Ασφαλιστικών Ταμείων κ.λπ. 

3. Η με αριθμό 855/6.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Εθνικής Οικονομίας και Οικονομικών, σχετικά με τις πρόσφατες ανακοινώσεις της διοίκησης της Εθνικής Τράπεζας για διαγραφή χρεών των επιχειρήσεων κ.λπ.

4. Η με αριθμό 858/6.3.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με δημοσιεύματα του Τύπου αναφερόμενα στις προθέσεις του Νομάρχη Βοιωτίας να δεχθεί τα σκουπίδια του Νομού Αττικής στη Βοιωτία.

5. Η με αριθμό 859/6.3.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τις κατεδαφίσεις αυθαιρέτων στην περιοχή Στροφυλιάς του Νομού Ηλείας, την αντιμετώπιση του προβλήματος της αυθαίρετης δόμησης κ.λπ.

Β. Επίκαιρες Ερωτήσεις Δευτέρου Κύκλου

1.Η με αριθμό 846/5.3.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Γεωργίου Κατσιμπάρδη προς τον Υπουργό Εξωτερικών, σχετικά με τις προθέσεις της Κυβέρνησης να θέσει το θέμα των πολεμικών επανορθώσεων και του κατοχικού δανείου στη Γερμανία.

Σελίδα 4847 

2. Η με αριθμό 837/3.3.97 επίκαιρη ερώτηση του Βουλευτή της Νέας Δημοκρατίας κ. Ελευθερίου Παπαγεωργόπουλου προς τον Υπουργό Πολιτισμού, σχετικά με τις προθέσεις της Κυβέρνησης να επιστραφούν στην Εύβοια όλες οι αρχαιότητες που ανακαλύφθηκαν και απομακρύνθηκαν από αυτήν.

3. Η με αριθμό 856/6.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Γεωργίας, σχετικά με τις προθέσεις της Κυβέρνησης για τη δημιουργία βάσεως πυροσβεστικών αεροπλάνων στη Νέα Αγχίαλο, την προμήθεια πυροσβεστικών αεροπλάνων κ.λπ.

4. Η με αριθμό 857/6.3.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Ανδριανής Λουλέ προς τον Υπουργό Γεωργίας, σχετικά με την υλοποίηση της εξαγγελίας της Κυβέρνησης για αύξηση των αγροτικών συντάξεων κ.λπ.

5. Η με αριθμό 843/5.3.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Εθνικής Παιδείας και Θρησκευμάτων, σχετικά με τη λήψη των αναγκαίων μέτρων επίλυσης προβλημάτων του Ειδικού Γυμνασίου-Λυκείου στην 'Ανω Ηλιούπολη για παιδιά με ειδικές ανάγκες.

Σελίδα 4848 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση:

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Α' Επίκαιρες Ερωτήσεις Πρώτου Κύκλου

Η πρώτη στην ημερήσια διάταξη είναι με αριθμό 861/12.3.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ Παναγιώτη Κουρουμπλή προς την Υπουργό Ανάπτυξης, σχετικά με τις προθέσεις της Κυβέρνησης για την απορρόφηση εργαζομένων της Πειραϊκής-Πατραϊκής που δεν έχουν τις απαραίτητες προϋποθέσεις για συνταξιοδότηση από υπηρεσίες του Δημόσιου Τομέα κ.λπ. και η δεύτερη στην ημερήσια διάταξη με αριθμό 863/12.3.1997 επίκαιρη ερώτηση του Βουλευτή της Νέας Δημοκρατίας κ. Αθανασίου Βαρίνου προς τον Υπουργό Εθνικής 'Αμυνας, σχετικά με δημοσιεύματα του Τύπου αναφερόμενα στην πτώση τουρκικού F16 νοτίως της Χίου στις 8.10.1996, την υπηκοότητα του διασωθέντος πιλότου κ.λπ., διαγράφονται με σύμφωνη γνώμη των ερωτώντων Βουλευτών και των αρμοδίων Υπουργών.

Θα συζητηθούν στη θέση τους η πρώτη και δεύτερη δευτέρου κύκλου.

Πρώτη στην ημερήσια διάταξη είναι η με αριθμό 870/12.3.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων ώστε να δοθεί η δυνατότητα παροχής ιατροφαρμακευτικής περίθαλψης στους μακροχρόνια ανέργους του Νομού Εύβοιας.

Η επίκαιρη ερώτηση του κ. Πιπεργιά έχει ως ακολούθως:

"Με το ν. 2388/96 και την υπογραφή της 33492/23.7.96 κοινής υπουργικής απόφασης των Υπουργών Ανάπτυξης και Εργασίας θεσπίσθηκαν μέτρα κοινωνικής προστασίας για τους μεγάλης ηλικίας ανέργους που απολύθηκαν από τις μεταλλευτικές επιχειρήσεις του Νομού Εύβοιας.

Μεταξύ των μέτρων που θεσπίσθηκαν ήταν και η ασφάλισή τους στους οικείους ασφαλιστικούς οργανισμούς μέχρι του ορίου των 80 ημερομισθίων προκειμένου να καλυφθούν για ιατροφαρμακευτική περίθαλψη.

Παρά τις σαφείς, όμως, προβλέψεις του νόμου, το ΙΚΑ αρνείται να θεωρήσει τα βιβλιάρια υγείας όσων έχουν ενταχθεί στα ειδικά προγράμματα επιδότησης επειδή δεν έχουν συμπληρώσει τις πενήντα ημέρες ασφάλισης, αφού ο ΟΑΕΔ έχει επιμερήσει τα 80 ημερομίσθια στους δώδεκα μήνες του χρόνου.

Ερωτάται ο αρμόδιος Υπουργός:

Πώς πρόκειται να αντιμετωπίσει το θέμα και σε τι ενέργειες προτίθεται να προβεί προκειμένου να δοθεί η δυνατότητα παροχής ιατροφαρμακευτικής περίθαλψης στους μακροχρόνια άνεργους, που έχουν υπαχθεί στη συγκεκριμένη νομοθετική ρύθμιση;".

Ο Υφυπουργός Εργασίας και Κοινωνικών Ασφαλίσεων κ. Φαρμάκης έχει το λόγο για τρία λεπτά να πρωτολογήσει.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, όπως αναφέρεται και στην επίκαιρη ερώτηση του συναδέλφου με το έκτο άρθρο του ν. 2388/96, δόθηκε η δυνατότητα στους μισθωτούς που απολύθηκαν κατά τα έτη 1990 έως και 1995, χωρίς υπαιτιότητά τους από τις μεταλλευτικές επιχειρήσεις "ΜΑΚΕΔΟΝΙΚΟΙ ΛΕΥΚΟΛΙΘΟΙ", "ΜΕΤΑΛΛΕΥΤΙΚΗ ΕΜΠΟΡΙΚΗ ΒΙΟΜΗΧΑΝΙΚΗ Α.Ε.", "Α.Ε. ΕΠΙΧΕΙΡΗΣΕΩΝ ΜΑΡΜΕΤΑΛ" και "ΚΟΙΣΕΛΙΚ", εφόσον παραμένουν άνεργοι να ενταχθούν στην ειδική επιδότηση ανεργίας για χρονικό διάστημα, όχι μεγαλύτερο από τριάντα έξι μήνες. Κατά το διάστημα αυτό συνεχίζεται η ασφάλισή τους στους οικείους ασφαλιστικούς οργανισμούς κύριας και επικουρικής ασφάλισης, για όλους τους κλάδους, στους οποίους ασφαλίζονταν ως εργαζόμενοι και μέχρι του ορίου των ογδόντα ημερών ασφάλισης κατ' έτος ειδικής επιδότησης.

Για να δικαιούται ένας ασφαλισμένος του ΙΚΑ παροχές ασθένειας σε είδος απαιτείται να έχει πραγματοποιήσει πενήντα ημέρες εργασίας, είτε κατά το προηγούμενο της ημέρας αναγγελίας της ασθένειας ή της πιθανής ημέρας του τοκέτου ημερολογιακού έτους,είτε κατά το προηγούμενο δεκαπεντάμηνο, χωρίς στην τελευταία περίπτωση να λαμβάνονται υπόψη οι ημέρες εργασίας του τελευταίου ημερολογιακού τριμήνου.

Τι έγινε στην περίπτωσή μας. Το ΙΚΑ σε συνεργασία με τον ΟΑΕΔ κατά την διαδικασία εφαρμογής του νόμου κατένειμαν, κακώς κατά τη δική μας άποψη και ευχαριστούμε το συνάδελφο που έκανε την επίκαιρη ερώτηση, τα ογδόντα ημερομίσθια στους δώδεκα μήνες κάθε έτους ειδικής επιδότησης, ήτοι έξι ή επτά ημερομίσθια κατά μήνα, αρχής γενομένης από το Νοέμβριο του 1996, οπότε και άρχισε να λειτουργεί το πρόγραμμα.

Αυτό έχει σαν συνέπεια, οι υπαγόμενοι στις διατάξεις του παραπάνω νόμου να μην συμπληρώνουν τις προαναφερόμενες πενήντα ημέρες ασφάλισης, που απαιτούνται από τη νομοθεσία του ΙΚΑ, προκειμένου να τύχουν παροχών ασθένειας σε είδος και πράγματι υπάρχει πρόβλημα. 'Εχουμε ήδη συνεννοηθεί και με το ΙΚΑ, αλλά και με τον ΟΑΕΔ που επιδοτεί αυτό το ειδικό πρόγραμμα, και θα υπάρξει άμεση παρέμβασή τους, ώστε να πληρωθούν οι μήνες Νοέμβριος και Δεκέμβριος του 1996 αμέσως, δηλαδή, να αποπληρωθούν προς το ΙΚΑ τα πενήντα πρώτα από τα ογδόντα ημερομίσθια και να πάρουν αμέσως οι άνεργοι αυτοί το βιβλιάριό τους, ώστε να έχουν ιατροφαρμακευτική περίθαλψη. Είναι μία κατανομή, ανά μήνα του συνόλου των ογδόντα ημερομισθίων στο ημερολογιακό έτος, το οποίο δημιούργησε αυτό το πρόβλημα, το οποίο θα λύσουμε, κύριε συνάδελφε αύριο ή μεθαύριο.

ΠΡΟΕΔΡΕΥΩΝ (Παναγιώτης Σγουρίδης): Ο κ. Πιπεργιάς έχει το λόγο για δύο λεπτά για να αναπτύξει την επίκαιρη ερώτηση.

ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κύριοι συνάδελφοι, κύριε Υπουργέ, ευχαριστώ για την απάντηση που δώσατε και τη διευθέτηση του σχετικού προβλήματος. 'Εφερα το θέμα στη Βουλή, γιατί πράγματι θεωρώ ότι είναι απαράδεκτο δημόσιες υπηρεσίες και οργανισμοί, όπως το ΙΚΑ, να αντιμετωπίζουν με τέτοια γραφειοκρατική αγκίλωση τέτοιου είδους προβλήματα. 

'Οταν στη Βουλή έχει γίνει ολόκληρη συζήτηση, και έχει ψηφιστεί νόμος, όταν είχε προβλεφθεί το όριο των ογδόντα ημερομισθίων για να καλυφθούν ιατροφαρμακευτικά όσοι θα έμπαιναν στο πρόγραμμα της επιδότησης, δε δικαιολογείται η σκληρότητα, με την οποία απάντησε το ΙΚΑ προχθές, τέλος Φεβρουαρίου, σε σχετικό αίτημα της Κοινότητας Μαντουδίου, λέγοντας ότι "η νομοθεσία λέγει αυτά ακριβώς περί πενήντα ημερομισθίων και επειδή δεν εμπίπτετε στις διατάξεις της νομοθεσίας, δεν πρόκειται να λύσουμε το πρόβλημά σας".

Νομίζω, ότι οι υπηρεσίες θα πρέπει να είναι πιο εύκαμπτες και πιο ευέλικτες και να μη χρειάζονται τέτοια ζητήματα να φτάνουν στην πολιτική ηγεσία του Υπουργείου.

Νομίζω, ότι το πρόβλημα της ιατροφαρμακευτικής περίθαλψης των μακροχρόνια ανέργων είναι ένα ζήτημα, που επιτέλους η πολιτεία θα πρέπει να το αντιμετωπίσει έξω και πέρα από τα ειδικά προγράμματα. Στο Μαντούδι έχουν υπαχθεί στα ειδικά προγράμματα του ΟΑΕΔ κάποιοι άνεργοι και μέσα από αυτά θα καλυφθούν με τον τρόπο που είπατε. Υπάρχουν όμως μακροχρόνια άνεργοι σε πολλές άλλες περιοχές, και στη Χαλκίδα και στη Θήβα και στην Κοζάνη και αλλού, οι οποίοι αυτήν τη στιγμή μένουν ανασφάλιστοι. Εάν τους συμβεί κάτι, εκτός του ότι είναι άνεργοι, θα υποστούν και άλλη οικονομική συμφορά και δε θα μπορέσουν να βρουν την υγεία τους.

Πάνω σ' αυτό το ζήτημα νομίζω, ότι η Κυβέρνηση θα πρέπει να ευαισθητοποιηθεί και να βρει μία λύση.

ΠΡΟΕΔΡΕΥΩΝ (Παναγιώτης Σγουρίδης): Ο κ. Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Θα ήθελα να προσθέσω δύο λόγια, κύριε Πρόεδρε. Νομίζω, ότι αδικούνται οι υπηρεσίες, αν τις κατηγορήσουμε για σκληρότητα. Δεν πρόκειται περί αυτού. Σίγου-

Σελίδα 4849 

ρα, όμως, με στενομυαλιά, θα έλεγα, επιχείρησαν και χωρίς καμιά διαίσθηση του τί πρόκειται να συμβεί, να κατανείμουν αυτά τα ημερομίσθια. Δεν προέβλεψαν τις συνέπειες, που αυτή η διαδικασία θα είχε στους ανέργους.

Είναι γνωστό πώς λειτουργούν οι ελληνικές δημόσιες υπηρεσίες και απ' αυτές δεν εξαιρούνται ασφαλώς και οι υπηρεσίες των ασφαλιστικών οργανισμών ή των οργανισμών του Υπουργείου Εργασίας και Κοινωνικών Ασφαλίσεων.

Ως προς το δεύτερο θέμα που βάλατε για την ιατροφαρμακευτική περίθαλψη των μακροχρονίως ανέργων, σας θυμίζω, ότι η Κυβέρνησή μας και το Υπουργείο μας το περασμένο καλοκαίρι πέρασε διάταξη, βάσει της οποίας οι μακροχρονίως άνεργοι έχοντες τρεις χιλιάδες τουλάχιστον ένσημα στο ΙΚΑ και άνω των 55 ετών καλύπτονται πλέον με ιατροφαρμακευτική περίθαλψη. Τους έχει δοθεί βιβλιάριο ασθενείας.

ΠΡΟΕΔΡΕΥΩΝ (Παναγιώτης Σγουρίδης): Θα συζητηθεί η δεύτερη στην ημερήσια διάταξη επίκαιρη ερώτηση με αριθμό 865/12-3-97, σύμφωνα με το άρθρο 131, παρ. 2 του Βουλευτή της Νέας Δημοκρατίας κ. Γεωργίου Ορφανού προς τον Υπουργό Εσωτερικών Δημόσιας Διοίκησης και Αποκέντρωσης, σχετικά με δημοσιεύματα εφημερίδας αναφερόμενα στην προμήθεια από την Εθνική Υπηρεσία Πληροφοριών (ΕΥΠ) ειδικού συστήματος παρακολούθησης των κινητών τηλεφώνων και τη λήψη των αναγκαίων μέτρων.

Η ερώτηση σε περίληψη έχει ως εξής: 

"Σύμφωνα με δημοσιεύματα του "ΚΥΡΙΑΚΑΤΙΚΟΥ ΒΗΜΑΤΟΣ" 16.2.1997, έφθασε ήδη στη Χώρα μας το πρώτο σύστημα παρακολούθησης συνομιλιών κινητών τηλεφώνων, για χρήση από την ΕΥΠ, αξίας ενός δισεκατομμυρίου δραχμών.

Σύμφωνα πάλι με παλιότερες δημοσιογραφικές πληροφορίες, στον ευρύτερο ευρωπαϊκό χώρο αντίστοιχα συστήματα υπάρχουν στη Γερμανία, από όπου έγινε και η σχετική εισαγωγή, και στο Ισραήλ.

Επειδή δυστυχώς μόνο η κινητή τηλεφωνία εξασφαλίζει το απόρρητο λόγω χρησιμοποίησης αλγορίθμων, ερωτάται και καλείται ο κύριος Υπουργός να ενημερώσει τη Βουλή.

1. Πιστεύει, ότι η υφιστάμενη νομοθεσία καλύπτει και εξασφαλίζει πλήρως τους νόμιμους κατόχους και "μη εθνικά επικίνδυνους" χρήστες κινητών τηλεφώνων;

2. Σε τι ρυθμίσεις, ακόμα και νομοθετικές, προτίθεται να προβεί προστατεύοντας τον 'Ελληνα πολίτη από εκείνους, που αποδεδειγμένα θα χρησιμοποιήσουν αυτό το σύστημα για άλλους, πλην εκείνων που σχετίζονται με την ασφάλεια λόγους; Και

3. Ποιος είναι ο έχων την εξουσία της εντολής παρακολούθησης κινητής επικοινωνίας για εθνικούς λόγους;"

Ο Υπουργός κ. Παπαδόπουλος έχει το λόγο για τρία λεπτά για να αναπτύξει την επίκαιρη ερώτηση.

ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπ. Εσωτερικών, Δημόσιας Διοίκησης και Αποκέντρωσης ): Κύριε Πρόεδρε, κύριοι συνάδελφοι, όπως μας ενημερώνει η Εθνική Υπηρεσία Πληροφοριών, η εν λόγω υπηρεσία, ουδέποτε προέβη στην αγορά συστήματος παρακολούθησης της κινητής τηλεφωνίας.

Τον Ιούλιο 1996, απλά αγοράστηκε ένας ηλεκτρονικός υπολογιστής, καταγραφής voice, fax και modem, σε αντικατάσταση των μέχρι τότε χρησιμοποιουμένων μαγνητοφώνων, για τη σταθερή τηλεφωνία και δεν έχει καμία σχέση με την κινητή τηλεφωνία.

'Οσον αφορά τα επιμέρους σημεία, της κατατεθείσης ερώτησης του συναδέλφου, η υφιστάμενη νομοθεσία, που ως γνωστό πρόσφατα διαμορφώθηκε με το ν. 2225/94, καλύπτει και εξασφαλίζει πλήρως του νόμιμους κατόχους και μη εθνικά επικίνδυνους χρήστες κινητών τηλεφώνων, γιατί δεν διακρίνει την κινητή από την κοινή τηλεφωνία. Ομιλεί γενικώς για το απόρρητο της τηλεφωνικής και κάθε άλλης μορφής τηλεπικοινωνιακής ανταπόκρισης.

Ως προς το δεύτερο σημείο, οι υφιστάμενες νομοθετικές ρυθμίσεις και διαδικασίες που αυτές καθιερώνουν, προστατεύουν τον 'Ελληνα πολίτη, από εκείνους που θα θελήσουν να χρησιμοποιήσουν το σύστημα, πλην εκείνων που σχετίζονται με την εθνική ασφάλεια, λόγους. 

Το τρίτο σημείο της σχετικής ερώτησης, για το ποιος έχει την εξουσία εντολής παρακολούθησης, για κάθε είδους τηλεφωνική ή τηλεπικοινωνιακή ανταπόκριση, άρση απορρήτου, ως γνωστό, σύμφωνα με το νόμο, την εξουσία αυτή την έχει ο κατά τόπο αρμόδιος εισαγγελέας εφετών. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.

Ο κ. Ορφανός έχει το λόγο για δύο λεπτά για να αναπτύξει την επίκαιρη ερώτησή του.

ΓΕΩΡΓΙΟΣ ΟΡΦΑΝΟΣ: Κύριε Πρόεδρε, σύμφωνα με αυτά που μας είπε ο κύριος Υπουργός, το δημοσίευμα όσον αφορά το σημείο της αγοράς από την Εθνική Υπηρεσία Πληροφοριών ενός μηχανήματος, το οποίο θα μπορεί να παρεμβαίνει στη διαδικασία της κινητής τηλεφωνίας, φαίνεται ότι δεν είναι πραγματικότητα. 'Ομως, δυστυχώς, αυτά τα δημοσιεύματα επαναλαμβάνονται και έχουμε ένα καινούριο, από τον "ΕΠΕΝΔΥΤΗ" της 7-9 Μαρτίου 1997, που μιλάει για κάποια άλλη διαδικασία, με τίτλο: "Κοριοί στα κινητά από τον ΟΤΕ", όπου η Εθνική Υπηρεσία Πληροφοριών -σύμφωνα με τα δημοσιεύματα- ζητάει τη χρήση των δυνατοτήτων που έχει ο ΟΤΕ, για να μπορεί να παρεμβαίνει στην κινητή τηλεφωνία.

Είναι φανερό, ότι πρέπει να γίνονται κάποιες διεργασίες για παρακολούθηση κινητών τηλεφώνων, διότι τα δημοσιεύματα επανέρχονται συνεχώς. Και είναι γνωστές οι τραυματικές εμπειρίες, τις οποίες έχει ο μέσος 'Ελληνας πολίτης από τα τελευταία χρόνια και τις παρακολουθήσεις της συμβατικής τηλεφωνίας. Αισθάνεται ότι προστατεύεται η ιδιωτική του ζωή, το οικογενειακό άβατο, όταν κάνει χρήση της κινητής τηλεφωνίας και θα πρέπει να του γίνει σαφέστατο, ότι δεν έχουμε τη διάθεση, σαν κράτος και σαν πολιτεία, να παρέμβουμε σ' αυτήν τη διαδικασία, η οποία τον προστατεύει και του δίνει τη δυνατότητα της ελεύθερης επικοινωνίας.

Πιστεύω, ότι θα πρέπει, ακόμα πιο έντονα και σε απάντηση όλων αυτών των δημοσιευμάτων, ο κύριος Υπουργός στη δευτερολογία του, να θέσει ρητά ότι δεν είναι στις διαθέσεις της Κυβερνήσεως να προχωρήσει στην παρακολούθηση κινητών τηλεφώνων, χωρίς να υπαρχει κάποιος ιδιαίτερο λόγος. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ορφανό.

Ο κύριος Υπουργός έχει το λόγο για δυο λεπτά για να δευτερολογήσει.

ΑΛΕΞΑΔΡΟΣ ΠΑΠΑΔΟΠΟΥΛΟΣ (Υπ. Εσωτερικών, Δημόσιας Διοίκησης και Αποκέντρωσης): Σε δευτερόλεπτα, κύριε Πρόεδρε.

Εάν πράγματι το νόημα της ερώτησης του κυρίου συναδέλφου, είναι η διαβεβαίωση για χιλιοστή και πολλοστή φορά, για τη μη παρακολούθηση των τηλεφώνων κινητής ή κοινής τηλεφωνίας, μπορώ ευχαρίστως να την επαναλάβω, ότι είναι σταθερή η πεποίθηση της Κυβέρνησης. Εκείνο, όμως, που έχει σημασία είναι ότι υπάρχει μια κατοχυρωμένη νομοθετική ρύθμιση, με το ν. 2025/94, που γίνεται απολύτως σεβαστή και ως γνωστό λειτουργεί παράλληλα η αντίστοιχη Διακομματική Επιτροπή της Βουλής, η οποία είναι μια ασφαλιστική δικλείδα.

Παρακολουθήσεις, εφόσον γίνονται, γίνονται μόνο με τη γνωστή διαδικασία και μέσα από την εξουσία, η οποία κατοχυρώνεται και από το νόμο και ύστερα από την, όπως σας είπα, εντολή και παρέμβαση του αρμοδίου εισαγγελέα εφετών, για συγκεκριμένες και μόνο περιπτώσεις και τίποτε άλλο.

ΠΡΟΕΔΡΕΥΩΝ(Παναγιώτης Σγουρίδης): Ευχαριστούμε τον κύριο Υπουργό.

Επανερχόμαστε στη συζήτηση των Επίκαιρων Ερωτήσεων Πρώτου Κύκλου.

Θα συζητηθεί η τρίτη στην ημερήσια διάταξη επίκαιρη Ερώτηση με αριθμό 876, κατατεθείσα στις 12/3/97, του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τον Υπουργό Γεωργίας, σχετικά με την παραγωγή βιομηχανικής τομάτας, την αύξηση της ποσόστωσης, τις επιδοτήσεις κ.λπ.

Η επίκαιρη ερώτηση του κ. Μπούτα έχει ως εξής:

Σελίδα 4850 

"Με τον πιο ασύδοτο και άγριο τρόπο οι βιομήχανοι τοματοπολτού εκμεταλλεύονται τους παραγωγούς βιομηχανικής τομάτας. Η εμμονή της Κυβέρνησης στην εφαρμογή του κανονισμού που ενισχύει τους βιομηχάνους σε βάρος των συνεταιρισμών και των αγροτών, είναι απαράδεκτη. 'Ολα αυτά τα χρόνια που οι μεταποιητές ορίζουν την κατανομή των ποσοστώσεων στους αγρότες και διαμεσολαβούν στην καταβολή των επιδοτήσεων, εκβιάζουν ωμά τους αγρότες και αισχροκερδούν σε βάρος τους. Δεν είναι λίγες οι καταγγελίες τοματοπαραγωγών που γίνονται κάθε χρόνο, ότι δεν εισπράττονται έγκαιρα τα χρήματά τους και ότι εισπράττουν πολύ λιγότερα απ' αυτά που αναγκάζονται να υπογράψουν, ότι εισέπραξαν. Επιπλέον ο περιορισμός της τοματοκαλλιέργειας σε χαμηλότερα επίπεδα από τη ζήτηση της διεθνούς αγοράς, επιτρέπει στους βιομήχανους να εκβιάζουν ακόμα περισσότερο τους αγρότες και να τους αναγκάζουν να υπογράφουν για τις επιπλέον ποσότητες συμβόλαια χωρίς τιμή, την οποία καθορίζουν εκ των υστέρων οι τοματοβιομήχανοι στο ύψος που τους συμφέρει.

Ερωτάται ο κύριος Υπουργός: Πρώτον, γιατί η Κυβέρνηση δε ζητά αύξηση της ποσόστωσης από τη στιγμή που η ζήτηση τομάτας στη διεθνή αγορά είναι μεγαλύτερη απ' αυτήν που ορίζεται από την ποσόστωση;

Δεύτερον, τι μέτρα θα πάρει και πότε ώστε η κατανομή των ποσοστώσεων να γίνεται από τους συνεταιρισμούς και τις Διευθύνσεις Γεωργίας;

Τρίτον, τι μέτρα θα πάρει ώστε οι επιδοτήσεις να καταβάλονται απευθείας στους παραγωγούς χωρίς τη μεσολάβηση των βιομηχάνων;".

Ο Υφυπουργός Γεωργίας κ. Σωτηρλής έχει το λόγο για τρία λεπτά για να πρωτολογήσει.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, κύριοι συνάδελφοι, η τομάτα είναι επιδοτούμενο προϊόν. 'Οπως τα άλλα προϊόντα, έτσι και στην τομάτα ισχύουν οι κοινοτικοί κανονισμοί. Οι κοινοτικοί κανονισμοί που καθορίζουν τις ποσοστώσεις της βιομηχανικής τομάτας και τις λεπτομέρειες εφαρμογής τους, ορίζουν και τη διαχείριση των ποσοστώσεων. Αυτό σημαίνει, ότι δεν παρέχεται στα κράτη-μέλη η δυνατότητα εφαρμογής άλλων κριτηρίων ή άλλων μέτρων πλην από αυτές που από κοινού τα κράτη-μέλη σε διαπραγματεύσεις συμφώνησαν και σ'αυτά πήρε μέρος και η Χώρα μας και που περιγράφονται στους σχετικούς κανονισμούς.

Η όλη διαδικασία έχει ως εξής: Το Υπουργείο Γεωργίας, κατανέμει κάθε χρόνο την επιδοτούμενη από την Ευρωπαϊκή 'Ενωση ποσότητα βιομηχανικής τομάτας στις δικαιούχους επιχειρήσεις βάσει κριτηρίων που ορίζει ο Κανονισμός 2201/96 της αναμορφωμένης ΚΟΑ. Η επιδοτούμενη ποσότητα για τη Χώρα μας είναι ένα εκατομμύριο σαράντα οκτώ χιλιάδες τόνοι περίπου. Ο Κανονισμός 2201/96 ορίζει ότι ο μεταποιητής πρέπει να πληρώσει στον παραγωγό την ελάχιστη τιμή παραγωγού που καθορίζει κάθε χρόνο η Ευρωπαϊκή 'Ενωση, για να δικαιούται κατ' αυτόν τον τρόπο ενίσχυση στο παραγόμενο τελικό προϊόν. Η επιδότηση συνεπώς δίνεται στο τελικό προϊόν που παράγεται και όχι στη νωπή τομάτα.

Το Υπουργείο Γεωργίας, στα πλαίσια του ρόλου του με στόχο τη διασφάλιση με κάθε τρόπο, των παραγωγών, με σχετικές αποφάσεις, έχει καθορίσει τον τρόπο αλλά και τη διαδικασία πληρωμής στους παραγωγούς και μάλιστα αυτής της λεγόμενης ελάχιστης τιμής. Βεβαίως, διαρρέει -και σε μας φθάνουν οι πληροφορίες και σε όλους σας- για κακόπιστη εφαρμογή των αποφάσεων και καθυστερήσεις στις πληρωμές ή μειωμένο ζυγολόγιο ή εν πάση περιπτώσει μικρότερο ποσό χρημάτων απ' ό,τι δικαιούνται, φθάνει στα χέρια των παραγωγών. Θα μας βοηθούσε τα μέγιστα, όχι μόνο εμάς, αλλά και την υπηρεσία, προκειμένου να επιβληθούν οι ανάλογες κυρώσεις, να είχαμε όχι υποψίες, αλλά βάσιμες καταγγελίες. 'Ομως, σε κάθε περίπτωση το Υπουργείο Γεωργίας, είναι αποφασισμένο με σειρά μέτρων που ετοιμάζεται να πάρει, να προστατεύσει τον παραγωγό, όπως εξάλλου το έχει κάνει και σε άλλα προϊόντα και είναι γνωστό, ότι σε μεγάλο βαθμό το πέτυχε στο βαμβάκι και σε άλλα αγροτικά προϊόντα.

Και έρχομαι στα ερωτήματά σας:

Δεν αληθεύει, κύριε συνάδελφε, το περιεχόμενο της πρώτης σας ερώτησης. Πήραμε, φέτος, μια μικρή αύξηση της ποσότητας. Και θα συνεχίσουμε, βεβαίως, να εκδηλώνουμε την πρόθεσή μας, να διεκδικούμε περισσότερη ποσότητα.

'Ομως, θέλω να γνωρίσω σε σας και στο Σώμα, ότι η ζήτηση προϊόντων τομάτας στη διεθνή αγορά είναι περιορισμένη, λόγω αυξημένης παραγωγής των τρίτων χωρών, αλλά και των Ηνωμένων Πολιτειών της Αμερικής. Και δεν είναι αλήθεια ότι υπάρχει αγορά, που ζητάει περισσότερη παραγωγή.

'Οσον αφορά τη δεύτερη και τρίτη ερώτησή σας, που αφορούν την κατανομή των ποσοστώσεων και τις επιδοτήσεις απευθείας στον παραγωγό, θέλω να κάνω γνωστό στο Σώμα, αλλά και σε σας, ότι έχουμε κοινές διαπιστώσεις. Γι'αυτό και έγκαιρα ξεκινήσαμε τις σχετικές διαδικασίες.

Θέλω απλώς να σας θυμίσω ότι την 17.1.1197, με επιστολή μας προς τα αρμόδια όργανα της Ευρώπης, προς τον κ. Φίσλερ, τον αρμόδιο επίτροπο, ζητήσαμε, για τη βιομηχανική τομάτα, ν'αλλάξει το καθεστώς απ'ευθείας επιδότηση, και να πάει η επιδότηση απ' ευθείας στον παραγωγό.

Και όχι μόνον αυτό. Στα πλαίσια αυτά, προωθούμε και την προσπάθεια, η κατανομή των ποσοστώσεων να γίνεται, όχι πια κατά το γνωστό τρόπο, όπως γίνεται σήμερα, αλλά μέσα από τους συνεταιρισμούς και τις Διευθύνσεις Γεωργίας.

ΠΡΟΕΔΡΕΥΩΝ (Παναγιώτης Σγουρίδης): Ο κ. Μπούτας έχει το λόγο για δύο λεπτά για ν'αναπτύξει την επίκαιρη ερώτηση.

ΕΥΑΓΓΕΛΟΣ ΜΠΟΥΤΑΣ: Κύριε Πρόεδρε, πράγματι και ο κύριος Υφυπουργός και η Κυβέρνηση αναγνωρίζουν ότι υπάρχει το πρόβλημα: 'Οτι πράγματι γίνονται αυτοί οι εκβιασμοί. "Είναι κοινό μυστικό", άλλωστε είπε. 'Ομως, χρειάζεται συγκεκριμένες καταγγελίες, με συγκεκριμένα ονόματα παραγωγών και βιομηχάνων. Θα το ξαναπώ μια φορά ακόμη: Αν κάποιος παραγωγός τολμήσει να κάνει κάτι τέτοιο -και το ξέρει πολύ καλά ο κύριος Υφυπουργός- θα μπει στη μαύρη λίστα και δεν πρόκειται να ξανακαλλιεργήσει ποτέ.

Οι υπηρεσίες -η Αστυνομία, η Νομαρχιακή Αυτοδιοίκηση- γνωρίζουν πολύ καλά το πώς γίνεται αυτός ο εκβιασμός και από ποια εργοστάσια γίνεται.

Με το σύστημα, που επικρατεί μέχρι σήμερα, πράγματι γίνεται ένας παράνομος πλουτισμός με την ανοχή της Κυβέρνησης και του συγκεκριμένου κανονισμού, που ισχύει από την Ευρωπαϊκή 'Ενωση. Και δεν αντιλέγουμε σ'αυτό. 

'Ομως, πρέπει να πούμε ότι στις αρχές του Νοέμβρη, που υπήρξε μία συνάντηση, με τον Υπουργό Γεωργίας, της Πανθεσσαλικής Συντονιστικής Επιτροπής, είχε δεσμευθεί ότι, για την καινούρια καλλιεργητική περίοδο, θα υπήρχε αλλαγή του καθεστώτος, έτσι που να σταματήσει αυτός ο εκβιασμός.

Και εν πάση περιπτώσει και το πρόβλημα της βιομηχανικής τομάτας είναι ένα επί μέρους πρόβλημα της συνολικής αγροτικής πολιτικής. Δεν μπορεί να έρχεται και να μας λέει ο Υπουργός Γεωργίας, να λέει στους αγρότες και στο Σώμα, "τι να κάνουμε, αφού οι αγρότες έβαλαν βαμβάκι μέχρι και τον 'Ολυμπο". Ε, λοιπόν; Πιέστε, αντισταθείτε, αρνηθείτε και καμιά ντιρεκτίβα της Ευρωπαϊκής 'Ενωσης, ώστε να μπει περισσότερη τομάτα, να υπάρξει και αλλαγή στην καλλιέργεια, για να μην προσφεύγουν οι παραγωγοί υποχρεωτικά στην καλλιέργεια του βαμβακιού, αλλά να μπορούν να καλλιεργούν και άλλα προϊόντα.

'Οταν σε όλα τα προϊόντα μπαίνει ποσόστωση, μπαίνει πλαφόν, κάτω από τις δυνατότητες παραγωγής της Χώρας μας, επόμενο είναι να δημιουργείται πρόβλημα.

Και επιτέλους, πρέπει να λυθεί. Γιατί και σήμερα ακόμη, ιδιαίτερα οι τοματοπαραγωγοί, είναι απλήρωτοι, κύριε Υφυπουργέ. Σήμερα, είναι απλήρωτοι! 'Εχουν παραδώσει εδώ και ένα χρόνο το προϊόν τους. 

Νομίζω, λοιπόν, ότι η Kυβέρνηση πρέπει να πάρει μέτρα.

ΠΡΟΕΔΡΕΥΩΝ (Παναγιώτης Σγουρίδης): O κύριος Υπουργός έχει το λόγο για δύο λεπτά για ν'απαντήσει.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κατ'αρχήν, θέλω να πω στον κύριο συνάδελφο ότι η δέσμευση του Υπουργού δεν ήταν απλώς μια φραστική δέσμευση. Υπάρχε-

Σελίδα 4851 

ι επίσημη αποστολή, της οποίας την ημερομηνία ανέφερα 17.1.1997, με αριθμό πρωτοκόλλου 164, όπου εμείς επίσημα ζητάμε την αλλαγή του καθεστώτος στη βιομηχανική τομάτα. Γιατί, σύμφωνα με την κείμενη νομοθεσία, οι σχετικές ενισχύσεις δίνονται μέσω μεταποιητού. Ζητάμε, λοιπόν, η ενίσχυση να δίνεται απ'ευθείας στον παραγωγό, μέσω των ομάδων παραγωγών.

Και θέλω να γνωρίζεται, επίσης, ότι τις επόμενες ημέρες θα γίνει αναμόρφωση των ομάδων παραγωγών, έτσι ώστε να γίνουν πραγματικά εργαλεία στην υπηρεσία των Ελλήνων παραγωγών.

Βεβαίως, μαζί με την αναμόρφωση σχετικά με την επιδότηση ζητάμε και τη γενική αναμόρφωση στο κομμάτι που αφορά τις κατανομές και τις ποσοστώσεις.

'Οσον αφορά τις άλλες παρατηρήσεις σας, βεβαίως ειναι διάχυτες οι πληροφορίες, ότι γίνονται ζυγίσματα, σε βάρος του παραγωγού υπάρχουν καθυστερήσεις πληρωμών και άλλες παραβιάσεις αποφάσεων και κανονισμών. Δεν μπορεί, όμως, το Υπουργείο Γεωργίας, ούτε αστυνομικά μέτρα να επιβάλει ούτε τίποτε άλλο. Ακριβώς, όμως, επειδή διαπιστώσαμε αυτές τις πολιτικές, είμαστε αποφασισμένοι να αλλάξουμε ριζικά το σύστημα, έτσι ώστε το όλο σύστημα να εξυπηρετήσει τον αγρότη και όχι το βιομήχανο ή τους άλλους, όπως εσείς επικαλείσθε, και τι μέτρα ουσίας που παίρνουμε στοχεύουν στο να ενισχύσουμε τον 'Ελληνα παραγωγό.

ΠΡΟΕΔΡΕΥΩΝ (Παναγιώτης Σγουρίδης): Τέταρτη στην ημερήσια διάταξη επίκαιρη ερωτηση είναι η με αριθμό 879/12.3.97 της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τη λήψη των αναγκαίων μέτρων προστασίας των υγροβιότοπων, την υπογραφή και υλοποίηση της σύμβασης για την αξιοποίηση των κτιρίων που έχουν διατεθεί για το σκοπό αυτό κ.λπ.

Η επίκαιρη ερώτηση της κας Αλφιέρη έχει ως εξής:

"Ο Δημος Χαλάστρας Θεσσαλονίκης έχει, συνδεδεμένος με το βιότοπό του Δέλτα του Αξιού, έναν από τους ένδεκα διεθνούς σημασίας βιοτόπους της Ελλάδας. Από το 1993 έχει αποπερατωθεί ένα κτίριο με την ονομασία "Κέντρο Πληροφόρησης Υγροτόπων". 'Εκτοτε παραμένει κλειστό και αχρησιμοποίητο. Προκειμένου να επιτελέσει το σκοπό του, συνετάχθη ένα σχέδιο προγραμματικής σύμβασης από το Υ.ΠΕ.ΧΩ.Δ.Ε. με την οποία θα αξιοποιείτο αυτό το κτίριο και άλλα έξι κτίρια στην Ελλάδα, αλλά και θα προστατευόντουσαν οι διεθνούς σημασίας υγροβιότοποι.

Ενώ οι δήμοι και οι κοινότητες υπέγραψαν τη σύμβαση, το Υ.ΠΕ.ΧΩ.Δ.Ε. από την ημέρα της υπογραφής, το Σεπτέμβριο του 1996 δεν την υπογράφει.

Ερωτάται ο κύριος Υπουργός:

1. Γιατί δεν έχει υπογραφεί μέχρι σήμερα η σύμβαση.

2. Πότε προτίθεται να υπογράψει και να υλοποιήσει τη σύμβαση, προκειμένου και τα κτίρια να αξιοποιηθούν, αλλά και οι υγροβιότοποι να προστατευθούν;"

Ο Υφυπουργός Περιβάλλοντος Χωροταξίας και Δημοσίων 'Εργων, κ. Κολιοπάνος έχει το λόγο.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.): Κύριε Πρόεδρε, κύριοι συνάδελφοι, το Υ.ΠΕ.ΧΩ.Δ.Ε. προώθησε οκτώ προγραμματικές συμβάσεις, που αφορούν στην αξιοποίηση και λειτουργία της υποδομής που ήδη έχει αποκτηθεί από το πρώτο Κοινοτικό Πλαίσιο Στήριξης σε οκτώ περιοχές ΡΑΜΣΑΡ μεταξύ των οποίων είναι και η περιοχή Χαλάστρας στο Δέλτα του Αξιού, που αναφέρει η συνάδελφος στην επίκαιρη ερώτησή της.

Στόχος αυτών των συμβάσεων είναι η ενημέρωση των τοπικών φορέων, για τις λειτουργίες και την αξία των προστατευομένων περιοχών, η ευαισθητοποίηση και η εμπλοκή των κατοίκων στην προστασία της φυσικής κληρονομιάς και βέβαια η φύλαξη αυτών των περιοχών.

Η συνάδελφος έχει δίκιο, ότι, πράγματι, αυτό το κέντρο, όπως και άλλα επτά κέντρα, τα οποία έχουν ετοιμασθεί, δεν έχουν λειτουργήσει ακόμη. Αυτό έγινε, διότι οι προγραμματικές συμβάσεις, που συνέταξε το ΥΠΕΧΩΔΕ, προωθήθηκαν στο συναρμόδιο Υπουργείο Γεωργίας, όπου υπήρξε κάποια εμπλοκή και δεν υπεγράφησαν ακόμη.

Πρέπει, όμως, να σας πω ότι ήδη ο Γενικός Γραμματέας του Υ.ΠΕ.ΧΩ.Δ.Ε. ανέλαβε να επιλύσει αυτήν την εμπλοκή που δημιουργήθηκε. Αναλαμβάνω κι εγώ προσωπικά την ευθύνη να σας διαβεβαιώσω, ότι μέσα στον επόμενο μήνα θα έχει λήξει αυτό το θέμα και θα μπορέσουν αυτά τα κέντρα ενημέρωσης να λειτουργήσουν μετά από πολύμηνη και αδικαιολόγητη καθυστέρηση.

Ας σημειωθεί, ότι αυτές οι προγραμματικές συμβάσεις έχουν μεταβατικό χαρακτήρα. Θα ισχύσουν για δύο χρόνια και στη συνέχεια, στο σχεδιασμό μας είναι να δημιουργηθεί ένας αυτόνομος φορέας διαχείρισης, όλων αυτών των κέντρων και να λειτουργήσουν πλέον με αυτόν τον τρόπο.

ΠΡΟΕΔΡΕΥΩΝ (Παναγιώτης Σγουρίδης): Η κα Αλφιέρη έχει το λόγο για να αναπτύξει την επίκαιρη ερώτησή της.

ΣΤΥΛΙΑΝΗ ΑΛΦΙΕΡΗ: Κύριε Υφυπουργέ, λαμβάνω σοβαρά υπόψη μου τη δέσμευσή σας, ότι μέσα σε ένα μήνα θα προχωρήσει αυτό το θέμα και ότι θα υλοποιηθεί η υπόσχεση που δώσατε στο Δήμο Χαλάστρας και στους κατοίκους του το 1993. 'Ηταν μία πανηγυρική υπόσχεση, που τη δέχθηκαν όλοι με ανακούφιση, για να σωθεί το Δέλτα του Αξιού. Πιστεύω να είναι μία φερέγγυα υπόσχεση για να λυθεί το πρόβλημα.

Κύριε Υφυπουργέ, γνωρίζουμε όλοι ότι όταν καταστρέφεται το περιβάλλον δεν υπάρχουν πολλά περιθώρια επανόρθωσης και μια καθυστέρηση ή κάποια αδιαφορία από την πλευρά της Κυβέρνησης, κατ' εμέ, δημιουργεί σοβαρό πρόβλημα.

Πρέπει, όμως, να λάβουμε υπόψη μας όλοι και άλλα θέματα. Πέρα από την υπογραφή της σύμβασης, που πιστεύω να γίνει σε ένα μήνα, πρέπει οπωσδήποτε να ληφθούν και μέτρα προστασίας για το Δέλτα του Αξιού. Υπάρχουν πολλές αιτίες που το περιβάλλον καταστρέφεται και υποβαθμίζεται. Μια αιτία είναι η κυβερνητική αδιαφορία, αλλά υπάρχουν και άλλες όπως η αλόγιστη χρήση των φυτοφαρμάκων, οι χωματερές, καθώς και το παράνομο χτίσιμο που γίνεται σήμερα στο Δέλτα του Αξιού.

Είναι ακόμα τα υδροηλεκτρικά έργα που γίνονται από τη μεριά των Σκοπίων όπου θα διακοπεί το νερό και καταλαβαίνεται τι οικολογική καταστροφή θα προκληθεί. Μπορεί να υπογραφεί αυτή η σύμβαση, αλλά από εκεί και πέρα να μην υπάρξει αντικείμενο. Θα περιμένω από τη μεριά σας, λοιπόν, να ληφθούν μέτρα ουσιαστικά προστασίας του υδροβιότοπου.

Πρέπει άμεσα ακόμα να προχωρήσετε στην υλοποίηση του διαχειριστικού σχεδίου για το Δέλτα του Αξιού που έχετε εξαγγείλει και που έχει πργαματοποιηθεί η πρώτη φάση και που είναι σημαντική δουλειά. Γι' αυτό το πράγμα θα σας επαινέσουμε, για να μη λέτε ότι κάνουμε αντιπολίτευση μόνο για την αντιπολίτευση, αλλά μετά από αυτό θα περιμένουμε να πραγματοποιηθεί και η δεύτερη φάση για να μην έχουμε πραγματική καταστροφή στην περιοχή.

Εμείς θα είμαστε κοντά σας, κύριε Υφυπουργέ, θα ελέγχουμε και θα περιμένουμε αποτελέσματα γιατί είναι ένας από τους καλύτερους βιότοπους όχι μόνο στην Ελλάδα, αλλά σε ολόκληρη της Ευρώπη. Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης):Ο κύριος Υφυπουργός έχει το λόγο.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.):

Είναι έτσι, κα Αλφιέρη, ως προς το δεύτερο σκέλος που αναφερθήκατε για την ευρύτερη προστασία. Ξέρετε ότι υπάρχει ενδιαφέρον από το Υπουργείο ΠΕ.ΧΩ.Δ.Ε. θα ολοκληρωθεί και η δεύτερη φάση -να είστε βέβαιη γι' αυτό- άλλωστε το Δέλτα Αξιού ανήκει στις έντεκα πιο ευαίσθητες περιοές και τα βλέμματά μας είναι στραμμένα εκεί.

Ως προς το κύριο μέρος της ερωτησής σας, σας διαβεβαιώ ότι θα καταβάλλω κάθε δυνατή προσπάθεια ώστε αυτό το ζήτημα που τελικά δεν προσέκρουσε σε έλλειψη οικονομικών πόρων ή οτιδήποτε άλλο, κάτι από το οποίο συνήθως πάσχουμε, αλλά θα έλεγα σε δυσλειτουργία της κεντρικής διοίκησης.

Ελπίζω μέσα στον επόμενο μήνα να κλείσει και να 

Σελίδα 4852 

αξιοποιηθεί και ο εξοπλισμός που έχουμε προμηθευτεί, αλλά πάνω απ' όλα να συνεχιστεί και να εξαδφαλιστεί η προστασία των περιοχών αυτών.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, τη συνεδρίαση μας παρακολουθούν από τα γενικά θεωρεία, αφού προηγουμένως ξεναγήθηκαν στην έκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" δεκαεννιά μαθητές και τρεις συνοδοί καθηγητές από το Γυμνάσιο Αγίας Θέκλας και μεσοβουνίων Κεφαλληνίας.

(Χειροκροτήματα από όλες τις Πτέρυγες)

Η Βουλή τους καλωσορίζει.

Πέμπτη στην ημερήσια διάταξη είναι η με αριθμό 881/12.3.97 επίκαιρη ερώτηση του Βουλευτή του Δημοκρατικού κοινωνικού Κινήματος κ. Ιωάννη Καρακώστα προς τον Υπουργό Περιβάλλοντος -Χωροταξίας και Δημοσίων 'Εργων, σχετικά με τη λήψη μέτρων για τη βελτίωση της εθνικής οδού Αγρινίου- ΚΑρπενησίου λόγω των καυτολισθήσεων.

Η επίκαιρη ερώτηση σε περίληψη έχει ως εξής:

"Με επείγον ψήφισμα το Συμβούλιο Περιοχής 15ης Εδαφικής Περιφέρειας Νομού Αιτωλοακαρνανίας ζητάει τη βελτίωση της εθνικής οδού Αγρινίου Καρπενησίου και ειδικότερα του κομματιού από το 4ο μέχρι το 25ο χλμ., σύμφωνα και με τη Δ1β/286/3 από 2.8.94 από 2.8.94 του Υ.ΠΕ.ΧΩ.Δ.Ε. διότι ο δρόμος στο σημείο αυτό τείνει να είναι απροσπέλαστος και είναι υψηλής επικινδυνότητας.

Ερωτάται ο κύριος Υπουργός:

α. Πρόκειται να κατασκευασθεί και πότε το τμήμα από 4ο μέχρι το 25ο χλμ. ώστε να αποτραπεί κάθε κίνδυνος ατυχήματος;

β. Που οφείλεται αυτή η καθυστέρηση που μπορεί να αποβεί μοιραία για τους κατοίκους της περιοχής, λόγω και των κατολισθήσεων;"

Ο κύριος Υφυπουργός έχει το λόγο.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.): Κύριε συνάδελφε, για το συγκεκριμένο τμήμα του δρόμου που αναφέρεσθε έχω να πω τα εξής: Στο περιφερειακό πρόγραμμα Δυτικής Ελλάδος έχει ενταχθεί το έργο εθνική οδός Αγρινίου-Καρπενησίου με προϋπολογισμό πεντακόσια εκατομμύρια δραχμές. Αυτό το έργο που ξεκίνησε το 1995 αναφέρεται σε τμήματα της οδού αυτής, κυρίως έξω από το τμήμα το οποίο αναφέρεσθε. Δηλαδή, ένα μόνο μικρό μέρος μεταξύ του τετάρτου και εικοστού πέμπτου χιλιομέτρου που αναφέρεται στην ερώτησή σας, περιλαμβάνεται σ'αυτό το έργο.

Μετά την επίκαιρη ερώτησή σας, επικοινωνήσαμε με την περιφέρεια Δυτικής Ελλάδος και πρέπει να σας πω τα εξής: Το έργο στο οποίο αναφέρθηκα με προϋπολογισμό πεντακόσια εκατομμύρια ήδη ολοκληρώθηκε και απορρόφησε και εξετέλεσε συμβατικό αντικείμενο διακοσίων ενενήντα πέντε εκατομμυρίων δραχμών. Η περιφέρεια Δυτικής Ελλάδος εξετάζει ευμενώς τη διάθεση του υπολοίπου ποσού, δηλαδή, των διακοσίων πέντε εκατομμυρίων που υπολείπονται από το σύνολο των πεντακοσίων, στη βελτίωση του τμήματος που αναφέρεσθε, κύριε συνάδελφε, δηλαδή, από το τέταρτο έως το εικοστό πέμπτο χιλιόμετρο με την προϋπόθεση ότι θα γίνουν οι απαιτούμενες μελέτες και απαλλοτριώσεις.

Επίσης, μια άλλη πολύ μικρότερης κλίμακας δράση είναι μια πίστωση και μια συντήρηση είκοσι εκατομμυρίων δραχμών στο ίδιο τμήμα από το Ταμείο Εθνικής Οδοποιϊας. 'Αλλη, όμως εγκεκριμένη πίστωση για το έργο που αναφέρεσθε, κύριε συνάδελφε, δεν υπάρχει.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης):Ευχαριστούμε τον κ. Κολιοπάνο.

Ο κ. Καρακώστας έχει το λόγο για δύο λεπτά να αναπτύξει την επίκαιρη ερώτηση.

ΙΩΑΝΝΗΣ ΚΑΡΑΚΩΣΤΑΣ:Κύριε Υπουργέ, το συμβούλιο της περιοχής της δεκάτης πέμπτης εδαφικής περιφέρειας του Νομού Αιτωλοακαρνανίας, σας έστειλε ένα ψήφισμα και μάλιστα επείγον. Το πήρατε νομίζω και πρέπει να ξέρετε το περιεχόμενό του. Το έχω και εγώ. Σας επισημαίνει την απαράδεκτη κατάσταση του εθνικού δρόμου από το Αγρίνιο μέχρι το Καρπενήσι και ιδιαίτερα το κομμάτι από το τέταρτο μέχρι το εικοστό πέμπτο χιλιόμετρο το οποίο τείνει να είναι απροσπέλαστο και υψηλής επικινδυνότητας.

Εγώ σας ερωτώ: Από τότε που πήρατε το ψήφισμα, τι κάνατε; Θέσατε σε λειτουργία τον κρατικό μηχανισμό; Γνωρίζετε ότι στην περιοχή γίνονται τοπικοί σεισμοί λόγω των φραγμάτων του Αχελώου, γίνονται κατολισθήσεις και η περιοχή αυτή είναι λίαν επικίνδυνη και δημιουργεί κινδύνους στα αυτοκίνητα, στους ανθρώπους, στους πεζούς κλπ.; Δεν έπρεπε να έχετε ένα συνεργείο άμεσης δράσης τρόπον τινά προς αντιμετώπιση αυτών των καταστάσεων και μου λέτε τώρα για προϋπολογισμούς; Αυτά είναι γνωστά, τα ξέρουμε εκεί στην περιοχή. Ξέρουμε και τα κονδύλια, τα γνωρίζουμε όλα.

Εδώ το Κράτος κοιμάται, κύριε Υπουργέ. Ξυπνήστε το. Πληρώνει ο λαός τεχνικές υπηρεσίες, πληρώνει μηχανήματα κλπ. Γιατί τα πληρώνει αυτά; Δεν τα πληρώνει για να αποκαθιστά τις βλάβες των δρόμων αμέσως; Κινητοποιήστε επιτέλους αυτόν τον μηχανισμό του Κράτους που τον έχετε και καθεύδει! Τι τον φυλάτε; Είσθε Υπουργοί. Κάντε και μία επιτόπια εξέταση να δείτε τι συμβαίνει.

Εμείς γινόμαστε κάθε μέρα δέκτες παραπόνων, γινόμαστε αυτόπτες μάρτυρες που περνάμε από την περιοχή και μας φορτώνονται οι πολίτες και λέμε εμείς δεν είμαστε εκτελεστική λειτουργία, είμαστε νομοθετική. Απευθυνθείτε στην Κυβέρνηση, η οποία είναι αρμόδια να εκτελέσει αυτά τα πράγματα.

Σας παρακαλώ, κύριε Υπουργέ, επιτέλους αυτό το Κράτος να ξυπνήσει! Και μη μου λέτε για κονδύλια και προγράμματα και ότι θα τα δώσουμε εκεί κλπ. Πρέπει να κινητοποιηθεί το Κράτος, να αντιμετωπίσει αυτές τις επείγουσες καταστάσεις που είναι επικίνδυνες για την κυκλοφορία των αυτοκινήτων, των πεζών κ.λπ. στην περιοχή.

Δε με ικανοποιήσατε πάντως με την απάντηση που μου δώσατε. Θα ήθελα στη δευτερολογία σας να μου δώσετε μια άλλη πιο πειστική διαβεβαίωση.

Σας ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης):Ο κ. Κολιοπάνος έχει το λόγο για δύο λεπτά να δευτερολογήσει.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.):Κύριε συνάδελφε, αν προσέχατε την πρωτολογία μου θα διακρίνατε, αν δεν το ξέρετε, ότι σε τέτοιες έκτακτες ανάγκες στο θέμα της νομαρχιακής οδοποιϊας, αρμόδια είναι η Νομαρχία, το πολύ πολύ η περιφέρεια. Καλά είναι να επιτιθέμεθα κατά διαστήματα στο Κράτος ως μεγάλο και νωχελικό, αλλά καλύτερα να θυμόμαστε ότι έχουμε διεκδικήσει όλοι μας κάποτε την αποκέντρωση την οποία σε κάποιο βαθμό την υλοποιήσαμε.

Εγώ, λοιπόν, σας απάντησα το τι έκανε το Υπουργείο μέσω της Περιφερείας Δυτικής Ελλάδας και σας είπα για τη δυνατότητα που υπάρχει και η οποία ακόμη δεν ισχυρίσθηκα ότι πλήρως εξασφαλίσθηκε κάτω από ορισμένες προϋποθέσεις. Μπορεί είπα, αυτά τα διακόσια πέντε εκατομμύρια που απέμειναν από το αρχικό αντικείμενο της εργολαβίας των πεντακοσίων εκατομμυρίων να κατευθυνθούν στο τμήμα που καλώς ενδιαφέρεσθε, γιατί συμβαίνει να ξέρω ότι είναι σε κακή κατάσταση. Μπορούν, λοιπόν, να αξιοποιηθούν σε αυτό το τμήμα αφού γίνουν οι απαραίτητες μελετες και οι απαλλοτριώσεις.

ΙΩΑΝΝΗΣ ΚΑΡΑΚΩΣΤΑΣ: Πότε, κύριε Υπουργέ;

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.): Κύριε συνάδελφε, είναι θέμα της Νομαρχίας και της Περιφέρειας. Δεν μπορείτε να το αγνοείτε αυτό.

ΙΩΑΝΝΗΣ ΚΑΡΑΚΩΣΤΑΣ: Είναι εθνικός ο δρόμος.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.): Τέλος, επαναλαμβάνω και τη μικρή δυνατότητα που υπάρχει επίσης από την πίστωση των είκοσι εκατομμυρίων του Ταμείου Εθνικής Οδοποιϊας.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Κολιοπάνο.

Τρίτη στην ημερήσια διάταξη επίκαιρη ερώτηση δευτέρου κύκλου είναι η με αριθμό 875/12.3.97 του Βουλευτή του Κομμουνιστικού Κόμματος Ελλάδος κ. Δημητρίου Κωστ-

Σελίδα 4853 

όπουλου προς τον Υπουργό Εργασίας και Κοινωνικών Ασφαλίσεων, σχετικά με την περικοπή των επικουρικών συντάξεων, την κατάργηση των σχετικών διατάξεων του ν. 2084/92 κ.λπ.

Η Επίκαιρη Ερώτηση του κ. Κωστόπουλου σε περίληψη έχει ως εξής:

"Σε περικοπή (!) των επικουρικών συντάξεων προχωρεί η Κυβέρνηση, αφού σύμφωνα με εγκύκλιο του Υφυπουργού, που είναι αρμόδιος για τις Κοινωνικές Ασφαλίσεις, οι επικουρικές συντάξεις θα περιορισθούν από την 1.1.1998 στο 20% των τακτικών ή συντάξιμων αποδοχών, ενεργοποιώντας έτσι σχετική διάταξη του ν. 2084/92 της Ν.Δ.

Γίνεται για άλλη μια φορά φανερό ότι οι Κυβερνήσεις του ΠΑ.ΣΟ.Κ. εφαρμόζουν με θρησκευτική ευλάβεια και απαρέγκλιτη συνέπεια όλη την αντιασφαλιστική πολιτική της Ν.Δ. ιδιαίτερα αυτή που αποτυπώθηκε στους τρεις αντιασφαλιστικούς νόμους (ν. 1902/90, ν. 1976/91 και ν. 2084/92), τακτοποιώντας και τις τελευταίες εκκρεμότητές της, την ίδια ώρα που υποτίθεται ότι πραγματοποιεί "κοινωνικό διάλογο" για το ασφαλιστικό...

Ερωτάται ο κύριος Υπουργός εάν η σημερινή Κυβέρνηση φιλοδοξεί να είναι η πρώτη που μειώνει συντάξεις από τότε που καθιερώθηκαν Κοινωνικές Ασφαλίσεις και ποια είναι τα μέτρα που πρόκειται να πάρει ώστε να αποσυρθεί άμεσα αυτή η απαράδεκτη εγκύκλιος, να μην εφαρμοσθούν τα προβλεπόμενα από αυτήν και να καταργηθούν η συγκεκριμένη διάταξη του ν.2084/92, καθώς και το σύνολο των διατάξεων των τριών αντιασφαλιστικών νόμων της Ν.Δ.;"

Ο Υφυπουργός κ. Φαρμάκης έχει το λόγο για τρία λεπτά για να πρωτολογήσει.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, η αρχή της νομιμότητας, είναι βασική αρχή της Δημοκρατίας. Και η εφαρμογή των νόμων είναι υποχρέωση και δεν είναι θέμα θρησκευτικής ευλάβειας των κυβερνήσεων, όπως αναφέρει στην ερώτησή του ο συνάδελφος, κ. Κωστόπουλος. Ο ν. 2084/92 ισχύει, αφού με άλλο νόμο δεν έχει καταργηθεί.

Με εγκύκλιό μας την οποία ο κ. Κωστόπουλος χαρακτηρίζει απαράδεκτη -και δεν καταλαβαίνουμε γιατί- και ζητά την ανάκλησή της, υπενθυμίσαμε στους ασφαλιστικούς φορείς επικουρικής ασφάλισης τις διατάξεις του συγκεκριμένου άρθρου του ν. 2084, οι οποίες προβλέπουν ποσοστό επικουρικής σύνταξης το 20% των τακτικών ή συντάξιμων αποδοχών με έναρξη εφαρμογής την 1.1.1998. Παρακαλέσαμε τους ασφαλιστικούς φορείς της επικουρικής ασφάλισης -έτσι ακριβώς το λέμε- να προβούν σε συμπληρωματικές αναλογιστικές μελέτες, ώστε να γνωρίζουμε την οικονομική τους κατάσταση και τον τρόπο με τον οποίο θα κινηθούμε όταν έρθει η ώρα της εφαρμογής αυτής της διάταξης. Δεν καταλαβαίνουμε, λοιπόν, γιατί ελεγχόμαστε. Επειδή λαμβάνουμε τα μέτρα, ώστε να μην αιφνιδιαστούμε;

Μας είναι γνωστό -δεν ξέρω αν είναι γνωστό στον κ. Κωστόπουλο- ότι οι αναλογιστικές μελέτες που έχουν συνταχθεί μέχρι σήμερα, είτε από ιδιώτες, στους οποίους ανατέθηκε αυτό το έργο από τους ασφαλιστικούς φορείς είτε από τη δική μας διεύθυνση αναλογιστικών μελετών, ότι στο σύνολό τους οι αφαλιστικοί αυτοί οργανισμοί είναι ελλειμματικοί.

Δεν έπρεπε να ζητήσουμε την εκπόνηση νέων αναλογιστικών ή συμπληρωματικών αναλογιστικών μελετών για να ξέρουμε τι μας γίνεται; Δεν καταλαβαίνω γιατί είναι απαράδεκτη η εγκύκλιος.

Μας ρωτάει επίσης ο κύριος συνάδελφος τι μέτρα πρόκειται να ληφθούν για την κατάργηση όλων αυτών των νόμων κ.λπ. Είναι προεκλογική και προγραμματική δέσμευση της Κυβερνήσεως, κυρία συνάδελφε, ότι είναι και οι πιθανές παρεμβάσεις στην ασφαλιστική νομοθεσία θέμα του κοινωνικού διαλόγου που αρχίζει σε λίγες μέρες. Αν προκείψουν λοιπόν, παρεμβάσεις και είναι και αυτή στην οποία αναφέρεστε, θα υπάρξουν αλλαγές αλλά μέχρι τότε -και αν ακόμα υπάρξουν αλλαγές υποχρεωμένοι να έχουμε πάρει όλα εκείνα τα μέτρα ώστε να μπορούν οι ασφαλιστικοί οργανισμοί της επικουρικής ασφάλισης στις αρχές του επόμενου χρόνου να προσδιορίσουν το ποσοστό της σύνταξης όπως αναφέρει ο ισχύων μέχρι σήμερα νόμος.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος έχει το λόγο για δύο λεπτά για να αναπτύξει την επίκαιρη ερώτηση.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, και τα μέτρα αυτά της Κυβέρνησης, που αφορούν τη μείωση των ποσών για τις επικουρικές συντάξεις, θυμίζουν τη γνωστή παροιμία "πονάει δόντι κόβει κεφάλι" ή καλύτερα να το αντιστρέψουμε "πονάει κεφάλι βγάζει δόντι"!

Ο Υπουργός εξέφρασε την κατάπληξή του, γιατί χαρακτηρίσαμε απαράδεκτη την εγκύκλιο και μάλιστα υποστήριξε ότι πρέπει να δεχόμαστε όλοι την αρχή της νομιμότητας και της εφαρμογής των νόμων. Αυτό είναι συζητήσιμο. Σε νόμο που καταργεί δικαιώματα εργαζομένων, επιφυλασσόμαστε πως θα του φερθούμε αλλά εγώ δε θα σταθώ ...

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Εσείς.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Εμείς.

... σε αυτό αλλά θα σταθώ σε σας τώρα. Προσέξτε: Προεκλογικά το 1993 λέγατε τόσα πράγματα γι' αυτούς τους αντιασφαλιστικούς νόμους της Νέας Δημοκρατίας που εμείς -να σας πω την καθαρή αλήθεια- αισθανόμασταν κάπως "μειονεκτικά". 'Εχω επιστολές στα χέρια μου πρωτοκλασάτων όπως λέγονται κυβερνητικών σας στελεχών, σήμερα, τα οποία έλεγαν, ότι μόλις έρθουμε στην Κυβέρνηση θα καταργήσουμε αυτούς τους βάρβαρους νόμους. Και εσεις αντί να έρθετε να τους καταργήσετε τέσσερα χρόνια τώρα κοντά πέντε, εφαρμόζετε αυτούς τους νόμους με βάση την αρχή της "νομιμότητας", αυτήν την αρχή της νομιμότητας που χθές την καταγγέλατε. Αυτά τα πράγματα δεν είναι λογικά.

Να γιατί θεωρούμε απαράδεκτη την εγκύκλιο. 'Επρεπε να κάνετε το εξής απλό. 'Επρεπε το νόμο της Νέας Δημοκρατίας του 1990 να τον φέρετε στη Βουλή και να τον καταργήσετε, να τον αναθεωρήσετε και να συζητήσετε τα ζητήματα αυτά με τους εργαζόμενους. Δεν καταλαβαίνουμε τώρα το διαβόητο διάλογό σας. Στέλνετε την εγκύκλιο να για να σας δώσουν τις γνωματεύσεις, τα ταμεία, για να πάρετε μέτρα, προφανώς, για να υλοποιηθεί ο νόμος. Γιατί δεν κάθεστε -αφού λέτε ότι θέλετε το διάλογο- να κουβεντιάσετε με τους εκπροσώπους των εργαζομένων και να τους πείτε, τι θα κάνουμε γι' αυτό το ζήτημα, βρε παιδιά, πώς λέτε να το αλλάξουμε;

Και πρέπει να σημειώσω το εξής: Ας εμπεδωθεί και σε σας. Το ασφαλιστικό είναι των ίδιων των εργαζομένων, τα ταμεία είναι των εργαζομένων. Νομιμοποιούνται περισσότερο από όλους. Δε λέω ότι και εσείς και εμείς και ο καθένας δεν πρέπει να έχει μια άποψη, αλλά αυτοί έχουν τώρα την "καούρα", αυτοί πρέπει να δουν το ζήτημα πως θα το αντιμετωπίσουν. Και δεν είναι μονοσήμαντο να πάρουμε κάποια μέτρα να μειώσουμε τις επικουρικές συντάξεις. Είναι τεράστιο το θέμα. Η βόμβα βρίσκεται εν δυνάμει σε λειτουργία, κύριε Υφυπουργέ. Τι μου λέτε εμένα τώρα για το 20% στην επικουρική σύνταξη; Θα τιναχθεί στον αέρα το σύστημα με την πολιτική σας, αν δεν πάρουν την ευθύνη, αν δεν αγωνιστούν οι ίδιοι οι εργαζόμενοι.

Θυμίζω και τελειώνω, κύριε Πρόεδρε, την οδυνηρότατη απόφαση των οικοδόμων να καταργήσουν οι ίδιοι το επικουρικό τους ταμείο -και το ξέρετε το θέμα- και να το εντάξουν στο ΤΕΑΜ. Οδυνηρότατο, αλλά οι ίδιοι αποφάσισαν ομόφωνα μάλιστα, να το εντάξουν εκεί. Δηλαδή έχουν ευθύνη οι εργαζόμενοι και δεν μπορείτε εσείς να έρχεστε με διαταγές, με εγκυκλίους και διατάγματα και να λέτε, αυτά τα μέτρα θα πάρουμε. Αν δε γίνει συνείδηση αυτό, δεν αντιμετωπίζετε τα προβλήματα της κοινωνικής ασφάλισης απλώς υλοποιείτε τη Λευκή Βίβλο. Τα άλλα είναι λόγια.

ΠΡΟΕΔΡΕΥΩΝ (Παναγιώτης Σγουρίδης): Ο κ. Φαρμάκης έχει το λόγο για δύο λεπτά για να δευτερολογήσει.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών

Σελίδα 4854 

Ασφαλίσεων): Ανεβαίνουν οι τόνοι άνευ λόγου τις περισσότερες φορές. Καλός είναι ο λαϊκισμός, καλή είναι και η επιχειρούμενη εκμετάλλευση, καλές είναι και οι παροιμίες, κύριε Κωστόπουλε, αλλά πρέπει να βλέπουμε και καμία φορά τι έχει το συρτάρι. Δεν πρέπει να δούμε τι έχει το συρτάρι;

Καλή είναι και η συνηγορία την οποία έχετε συνεχώς για τους εργαζόμενους ως "αντιπρόσωποι" του. Είμαστε και άλλοι εδώ το ίδιο ευαίσθητοι.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε' Αντιπρόεδρος της Βουλής): Τίνος είναι το συρτάρι; Δικό σας είναι;

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Δεν είναι κανενός το συρτάρι, αλλά καλό είναι να βλέπουμε όλοι μαζί τι έχει μέσα. Γιατί αν πρόκειται να μοιράσουμε αυτά που δεν έχει, πρέπει να μας προτείνετε πώς.

Αυτό που επαναλαμβάνουμε είναι ότι οι πιθανές παρεμβάσεις στη νομοθεσία θα είναι αντικείμενο του κοινωνικού διαλόγου στον οποιο θα συμμετάσχουν ασφαλώς και οι εργαζόμενοι και θα πουν τις απόψεις τους. Και αν καταλήξουμε στην κατάργηση αυτής της διάταξης ή και άλλων,θα συμβεί. Μέχρι τότε, όμως, είμαστε όλοι υποχρεωμένοι να γνωρίζουμε ότι υπάρχουν νόμοι και όσοι έχουμε την ευθύνη, ως Εκτελεστική Αρχή, να παίρνουμε τα μέτρα μας ώστε όταν έρθει η ώρα της εφαρμογής κάποιων διατάξεων, να είμαστε σε θέση να τις εφαρμόσουμε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και τον κύριο Υπουργό και τον κ. Κωστόπουλο.

Η τέταρτη στην ημερήσια διάταξη με αριθμό 880/12-3-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευαγγέλου Αποστόλου προς τον Υπουργό Γεωργίας, σχετικά με την αναθεώρηση της Κοινής Οργάνωσης Αγοράς για τον καπνό, τις δυσμενείς επιπτώσεις για τους 'Ελληνες καπνοπαραγωγούς κ.λπ., έχει ως εξής:

"Αυτές τις ημέρες η Ευρωπαϊκή Επιτροπή ετοιμάζεται να φέρει προς συζήτηση την τελική της έκθεση για την αναθεώρηση της Κοινής Οργάνωσης Αγοράς του καπνού. Σύμφωνα με πληροφορίες η έκθεση χαρακτηρίζει το σύνολο σχεδόν των Ελληνικών καπνών -εκτός από τα Μπασμάς, τα Κατερίνη και τα Κάμπα Κουλάκ- ως ποικιλίες χαμηλής ποιότητας και εισηγείται την περικοπή της πριμοδότησής τους. Μάλιστα δε για όσους αποφασίσουν να εγκαταλείψουν οριστικά την παραγωγή εισηγείται και την εξαγορά των ποσοστώσεων.

Επειδή η αποδοχή της παραπάνω έκθεσης θα σημάνει την καταστροφή της ελληνικής καπνοπαραγωγής

Ερωτάται ο κύριος Υπουργός:

Τι ενέργειες προτίθεται να κάνει για τη μη υιοθέτηση της δυσμενούς για τους 'Ελληνες καπνοπαραγωγούς έκθεσης της Ευρωπαϊκής Επιτροπής".

Ο κ.Σωτηρλής Υφυπουργός Γεωργίας έχει το λόγο για τρία λεπτά να πρωτολογήσει.

ΔΗΜΗΤΡΗΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε και κύριοι συνάδελφοι, οι προτάσεις της Ευρωπαϊκής Επιτροπής για την αναθεώρηση της ΚΟΑ στον τομέα του καπνού έχουν ήδη γνωστοποιηθει στα κράτη-μέλη και σωστά αναφέρεται και ο συνάδελφος και βρίσκονται στο στάδιο συζήτησης στο Συμβούλιο Υπουργών.

'Οπως είναι κατανοητό, υπάρχει προς το παρόν η γενική πολιτική πρόταση της Επιτροπής χωρίς όμως, να έχουν ψηφιστεί οι κοινοτικοί Κανονισμοί. Εμείς κατ'αρχήν είμαστε ικανοποιημένοι διότι οι προτάσεις μας έγιναν κατ'αρχήν αποδεκτές. Για την καπνοκαλλιέργεια που ενδιαφέρει ιδιαίτερα τη Χώρα μας, μας ικανοποιεί η άποψη της Επιτροπής, η οποία σαφώς αποδέχεται, ότι εκτός των άλλων εξασφαλίζει εργασίες σε περιοχές που δεν υπάρχουν εναλλακτικές δυνατότητες απασχόλησης, καθώς και την άποψη ότι δεν πρέπει να συνδέουμε την αντικαπνιστική εκστρατεία με τα μέτρα στήριξης της καπνοπαραγωγής.

Από την έκθεση, λοιπόν, αυτή πρέπει να επισημάνω τα βασικά σημεία που αναφέρονται στο καθεστώς με τις βασικές τροποποιήσεις, όπως τις προτείνει η συγκεκριμένη Επιτροπή. Ζητάει, λοιπόν, επιγραμματικά: Απλοποιήσεις και βελτιώσεις στο σύστημα διαχείρισης της Κ.Ο.Α., 2)Διασύνδεση της ενίσχυσης με την εμπορική τιμή του προϊόντος, 3)βάσει ενός συστήματος μεταβλητών πριμοδοτήσεων, 4)υιοθέτηση ενός συστήματος εξαγοράς των ποσοστώσεων, με στόχο τη διευκόλυνση της εθελουσίας εξόδου των καπνοπαραγωγών από τον τομέα.

Σε όλα τα παραπάνω έχουμε πάρει θέση. Είχα την ευκαιρία πριν από μία εβδομάδα -υπάρχουν τα Πρακτικά της Βουλής- να αναφερθώ λεπτομερώς σε όλα αυτά τα πράγματα.

Θεωρούμε, λοιπόν, σκόπιμο ότι πρέπει να υπάρξουν διαχειριστικού χαρακτήρα βελτιώσεις στο υφιστάμενο καθεστώς. Είμαστε υπέρ της ενίσχυσης του ρόλου των ομάδων παραγωγών με την ανάλογη κοινοτική στήριξη. Δε συμφωνούμε με την προτεινόμενη διασύνδεση της ενίσχυσης με την εμπορική τιμή του προϊόντος και βεβαίως είμαστε απολύτως αντίθετοι στην ιδέα ενός μέτρου εξαγοράς ποσοστώσεων, διότι, όπως τόνισα και παραπάνω, κάτι τέτοιο αντιβαίνει, είναι διαφορετικό και στη βασική λογική που αναφέρεται και στην έκθεση της Επιτροπής, δηλαδή στο ότι η καπνοκαλλιέργεια ασκείται σε περιοχές όπου δεν υπάρχουν εναλλακτικές συνθήκες απασχόλησης και εξασφάλισης εισοδήματος.

Πιστεύω ότι έχουμε αποκτήσει αρκετές συμμαχίες στην Ευρωπαϊκή 'Ενωση, θα δώσουμε τη μάχη, το παιχνίδι δεν έχει κριθεί, είμαστε σε καλό δρόμο, όμως, δεν είναι αληθές, κύριοι συνάδελφοι, ότι βάσει των προτάσεων της Επιτροπής μειώνεται η πριμοδότηση που χορηγείται στις ελληνικές ποικιλίες καπνού, καθ' όσον το συνολικό ύψος των πριμοδοτήσεων της Κοινότητας για τη Χώρα μας παραμένει αμετάβλητο.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σωτηρλή.

Ο κ. Αποστόλου έχει το λόγο για δύο λεπτά να αναπτύξει την επίκαιρη ερώτηση.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, πραγματικά και οι δικές μου ανησυχίες είναι αυτές που είπατε, τα δύο βασικά σημεία, δηλαδή η σύνδεση της ενίσχυσης με την εμπορική αξία και η περίπτωση της εξαγοράς των ποσοστώσεων.

Αν υιοθετηθούν αυτές οι προτάσεις, εμείς πιστεύουμε ότι θα τείνουν στον εξαφανισμό -κυριολεκτώ, κύριε Υπουργέ- της ελληνικής καπνοπαραγωγής, γιατί φοβάμαι ότι υπάρχουν περιοχές -όπως κι εσείς είπατε, όπως μάλιστα γνωρίζει και ο συνάδελφός μου κ. Καρακώστας, που κατάγεται από το Αγρίνιο- στις οποίες η καλλιέργεια αυτών των καπνών χαμηλής εμπορικής αξίας, αποτελεί μοναδική απασχόληση. Και αν υιοθετηθεί η πρόταση της περικοπής της επιδότησης σ' αυτές τις περιοχές, τότε αυτό θα σημάνει ερημοποίηση γι' αυτές τις περιοχές. Και μάλιστα, μία ερημοποίηση, η οποία έντεχνα, κύριε Υπουργέ, μπορεί να πραγματοποιηθεί, αν συνδυαστεί με τη δελεαστική εξαγορά των ποσοστώσεων. Προσέξτε το αυτό, γιατί για πάρα πολλούς καπνοπαραγωγούς, επειδή θα υπάρξει δραστική μείωση του εισοδήματός τους, η εξαγορά των ποσοστώσεων θα είναι μία λύση απελπισίας.

Εμείς λέμε, κύριε Υπουργέ, ότι θα πρέπει να είσθε κατηγορηματικά αντίθετοι στα δύο σημεία που σας είπα και παράλληλα να βρείτε αυτές τις συμμαχίες, που θα σας κάνουν να καταφέρετε την αύξηση των ποσοστώσεων για τις ποικιλίες υψηλής εμπορικής αξίας, που έχουν και μεγάλη διεθνή ζήτηση και να επιμείνετε στη διατήρηση της δεύτερης κατανομής των ποσοστώσεων. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Αποστόλου.

Κύριε Σωτηρλή, έχετε απαντήσει τουλάχιστον τρεις φορές σ' αυτήν την ερώτηση.

Ορίστε, έχετε το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): 'Ετσι είναι, θα απαντήσω πολύ σύντομα, κύριε Πρόεδρε.

Σωστά ο κύριος συνάδελφος επεσήμανε ένα-δύο θέματα, που είναι πάρα πολύ ντελικάτα και θέλουν αυξημένη την προσοχή μας και εγώ κάθε φορά δεν παραλείπω να ευχαριστήσω τους συναδέλφους, που με τις επίκαιρες ερωτήσεις μας προβληματίζουν. 'Οχι ότι δεν ξέρουμε το θέμα, αλλά αυτό δείχνει τη συνολικότερη ανησυχία και τον προβληματισμό όλων

Σελίδα 4855 

μας.

Σε κάθε, όμως, περίπτωση, όσον αφορά τις ποσοστώσεις, που είναι το κύριο θέμα και που εκεί υπάρχει κίνδυνος να παρασυρθούν πάρα πολλοί, όταν θα ξέρουν ότι μπορούν να εξαγοράσουν την ποσόστωσή τους για δέκα χρόνια με ζεστό χρήμα, εμείς έχουμε δηλώσει απερίφραστα στην Ευρωπαϊκή 'Ενωση, ότι σ' αυτήν την περίπτωση ζητάμε τη δυνατότητα εφαρμογής του μέτρου, ύστερα από απόφαση του κράτους-μέλους στις περιοχές και τις ποικιλίες εκείνες, τις οποίες θα αποφασίσουμε εμείς. Και τυχόν απόσυρση από απόφαση παραγωγού να φύγει από την παραγωγή καπνού, να μείνει αυτό σαν απόθεμα στο κράτος-μέλος, για να μπορούμε να το διαθέσουμε από εκεί και πέρα σε νέους αγρότες.

Θα κάνουμε τον αγώνα μας κι ευχαριστώ ειλικρινά τους συναδέλφους, που φέρνουν κάθε τόσο αυτό το επίκαιρο θέμα στο Κοινοβούλιο.

ΠΡΟΕΔΡΕΥΩΝ (Παναγιώτης Σγουρίδης): Τελευταία στην ημερήσια διάταξη είναι η με αριθμό 868/12-3-97 επίκαιρη ερώτηση της Βουλευτού του Δημοκρατικού Κοινωνικού Κινήματος κας Βασιλικής Καραγιάννη-Αράπη προς τον Υπουργό Εθνικής Παιδείας και Θρησκευμάτων, σχετικά με τη λήψη των αναγκαίων μέτρων έκδοσης των υπουργικών αποφάσεων που ρυθμίζουν τις διαδικασίες εισαγωγής παιδιών ομογενών στα Ανώτατα Εκπαιδευτικά Ιδρύματα, Α.Ε.Ι. η οποία έχει ως εξής:

"Μετά από μακροχρόνιους αγώνες των μεταναστευτικών οργανώσεων, στο ν.2413/1996 για την ελληνική Παιδεία στο εξωτερικό, προβλέπεται ότι από το ακαδημαϊκό έτος 1997-1998 θα γίνεται διαχωρισμός των παιδιών των δημοσίων υπαλλήλων, πολιτικών και στρατιωτικών που υπηρέτησαν και υπηρετούν στο εξωτερικό, από τα παιδιά των ομογενών, στις ειδικές εξετάσεις για τα Α.Ε.Ι. και τα Τ.Ε.Ι.

Επειδή, για να τεθεί σε ισχύ το άρθρο 11 του ν. 2413/1996, που προβλέπει τα παραπάνω και θα ορίζονται οι προϋποθέσεις υπαγωγής των υποψηφίων στις κατηγορίες που προβλέπονται σ'αυτό, καθώς και τα υποβλητέα δικαιολογητικά, ο χρόνος, η διαδικασία, ο τρόπος υποβολής τους κ.λπ., απαιτείται υπουργική απόφαση, η οποία δεν έχει ακόμη εκδοθεί.

Ερωτάται ο κύριος Υπουργός:

Εάν και πότε θα εκδοθούν οι σχετικές υπουργικές αποφάσεις που προβλέπονται από το άρθρο 11 παρ. 1 και 2 του ν. 2413/1996, ώστε οι υποψήφιοι να προετοιμαστούν εγκαίρως."

Ο Υφυπουργός Παιδείας, κ. Ανθόπουλος έχει το λόγο για τρία λεπτά να πρωτολογήσει.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, λυπούμαι που θα απογοητεύσω την αγαπητή συνάδελφο, διότι είναι αρνητική η απάντησή μας, με την έννοια ότι δεν εξαντλούμε την δυνητική ευχέρεια που μας παρέχει ο νόμος για την έκδοση των αναγκαίων Υπουργικών αποφάσεων, προκειμένου να εφαρμοστούν οι παράγραφοι 1 έως και 8 του άρθρου 11 του ν. 2413/1996, αλλά γιατί υπάρχουν πραγματικά πολλά νομικά προβλήματα, τα οποία δεν μπορούν να αρθούν με υπουργικές αποφάσεις.

'Αρα είμαστε υποχρεωμένοι να προσφύγουμε σε νομοθετικές τροποποιήσεις. 'Ηδη οι αρμόδιες υπηρεσίες επεξεργάζονται κάποιες τέτοιες λύσεις, που δίνουν απάντηση στα νομικά προβλήματα, διότι θα συμφωνήσουμε μαζί σας ό,τι ο νόμος αυτός κινήθηκε στη σωστή κατεύθυνση, δηλαδή την κατεύθυνση του διαχωρισμού των υποψηφίων των μεταναστών εργατών και των υπαλλήλων του δημόσιου τομέα και του ευρύτερου δημοσιου τομέα.

Παράλληλα, βέβαια, έχουμε ενόψει και ένα νομοσχέδιο την εκπαιδευτική μεταρρύθμιση και συγκεκριμενα για το άνοιγμα των πανεπιστημίων, που μετά βεβαιότητας λέμε ότι θα κατατεθεί και θα συζητηθεί στη Βουλή πριν αρχίσει η νέα ακαδημαϊκή χρονιά.

Στα πλαίσια, λοιπόν, και της διόρθωσης νομικών ελαττωμάτων, αλλά και της νέας εκπαιδευτικής μεταρρύθμισης, έχουμε τη νομοθετική ευχέρεια να κάνουμε μια αναπροσαρμογή όλων αυτών των διατάξεων και προσαρμογή στη νέα εκπαιδευτική μεταρρύθμιση.

Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Η κα Αράπη-Καραγιάννη έχει το λόγο για δυο λεπτά.

ΒΑΣΙΛΙΚΗ ΑΡΑΠΗ ΚΑΡΑΓΙΑΝΝΗ: Κύριε Πρόεδρε, γνωρίζετε ότι αυτό που πέτυχαν οι μετανάστες, ήταν αγώνας πολλών ετών. Δηλαδή, για τις φετινές εξετάσεις στα παιδιά των μεταναστών δε θα πάρετε καμιά απόφαση, για το πώς θα συμμετάσχουν στις εξετάσεις των Ανωτάτων Εκπαιδευτικών Ιδρυμάτων; Τι θα γίνει με τα παιδιά αυτά; Θα ισχύσει η προηγούμενη νομοθεσία; Γιατί ο προηγούμενος Υπουργός Παιδείας είχε δεσμευθεί ότι θα βγάλει υπουργική απόφαση. Δε γνώριζε ότι υπάρχουν νομικά προβλήματα;

Και φυσικά οι γονείς των παιδιών αυτών, έχουν στείλει εξήντα επιστολές -τις έχω εδώ, σας έχουν σταλεί κι εσάς στο Υπουργείο- που ζητούν εναγωνίως να δουν τί θα γίνει με τα παιδιά τους, διότι ήδη πλησιάζουν οι εξετάσεις. Μέχρι τότε θα ισχύει το παλαιό καθεστώς, ο παλαιός νόμος; Δε μου απαντήσατε. Λέτε ότι θα έρθει το καινούριο νομοσχέδιο για την Παιδεία κ.λπ. και θα δούμε. Αυτοί ρωτούν, φέτος τι θα γίνει, τη φετινή σχολική χρονιά 1997-1998. Δε μου απαντήσατε τι θα γίνει πάνω σ' αυτό το θέμα. Θα ισχύσει η παλιά νομοθεσία;

'Οσον αφορά το νόμο, πότε θα έρθει, κύριε Υπουργέ; Δε μας είπατε. Θα έρθει μετά τις εξετάσεις; Βγάλτε μια απόφαση υπουργική, για να ενημερωθούν τα σχολεία του εξωτερικού και οι γονείς για το τι θα ισχύσει σχετικά με τα παιδιά τους.

Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ανθόπουλος έχει δυο λεπτά για να δευτερολογήσει.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κράτησα κάτι και για τη δευτερολογία μου. Είναι γεγονός ότι θα ισχύσει το καθεστώς που ίσχυσε και το 1996. Αυτό το δηλώνω ρητά και κατηγορηματικά. Βέβαια, το πρόβλημα δεν είναι τόσο μεγάλο. Η παρατήρηση αυτή δε δεν έχει σχέση με τη λογική, τη ratio του ν. 2413, που έκανε ορθή ρύθμιση, άσχετα με τα οποιαδήποτε νομικά προβλήματα, που αναφύονται από την εφαρμογή της ή από την απόπειρα της εφαρμογής της.

'Εχω πίνακα των παιδιών Ελλήνων εξωτερικού και παιδιών υπαλλήλων, διότι τότε ήταν μαζί, σύμφωνα με τους προηγούμενους νόμους -υπήρχε ένα ποσοστό που διέκρινε, ανάλογα με το αν είχαν πέντε χρόνια ή δύο χρόνια, πέντε χρόνια μετανάστες και υπάλληλοι και δύο χρόνια μόνο υπάλληλοι- αλλά βλέπω ότι στον συνολικό αριθμό των δύο χιλιάδων τετρακοσίων για όλες τις περιπτώσεις, είχαν επιτύχει και καταλάβει θέσεις στα πανεπιστήμια και τα τεχνολογικά ιδρύματα της Χώρας, οι χίλιοι επτακόσιοι πενήντα πέντε. Επομένως, ήταν πολύ μικρός ο αριθμός των μη εισελθόντων.

Αυτό δε σημαίνει ότι δε μας δημιουργείται η νομική και ηθική υποχρέωση για την εφαρμογή του νόμου. Η εφαρμογή, όμως, του νόμου, όπως σας είπα, δημιουργεί τέτοια προβλήματα,όπως για παράδειγμα το παιδί με δέκα - επτά χρόνια στο εξωτερικό, που δεν έχει αποπερατώσει τις σπουδές του εκεί σ'ένα ξένο λύκειο, με την Α', Β', Γ' Λυκείου, αποκλείεται των εξετάσεων.

Υπάρχουν, δηλαδή, εκτός από τα εξήντα γράμματα Ελλήνων μεταναστών, που ζητούν την εφαρμογή του νόμου, και άλλα χίλια εξήντα κάποιων μεταναστών και υπαλλήλων, που έχουν αντίστοιχα προβλήματα από την εφαρμογή του νόμου αυτού. Δε θέλουμε επομένως να επιδεινώσουμε τα πράγματα. Θέλουμε να εφαρμόσουμε το προϊσχύσαν καθεστώς και από του χρόνου να ισχύσει κάτι άλλο, χωρίς νομικά προβλήματα. Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης): Ολοκληρώθηκε η συζήτηση των επικαίρων ερωτήσεων.

Σελίδα 4856 

ΠΡΟΕΔΡΕΥΩΝ (Παναγιώτης Σγουρίδης):Κύριοι Συνάδελφοι, εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί η υπ'αριθμόν 36/13-2-97 επερώτηση των Βουλευτών της Νέας Δημοκρατίας κας Φάνης Πάλλη-Πετραλιά, και των κυρίων Βασιλείου Μιχαλολιάκου, Ελευθερίου Παπανικολάου, Ιωάννη Χωματά, Γεωργίου Αλεξόπουλου, Παναγιώτη Μελά, Παναγιώτη Σκανδαλάκη και Βασιλείου Σωτηρόπουλου, κατά του Υπουργού Υγείας και Πρόνοιας, σχετικά με την πολιτική της Κυβέρνησης στον τομέα της κοινωνικής μέριμνας.

Ο κ. Γεώργιος Παναγιωτόπουλος με επιστολή του ορίζει στην επερώτηση αυτή ως Κοινοβουλευτικό Εκπρόσωπο της Νέας Δημοκρατίας το Βουλευτή Αργολίδας κ.Βασίλειο Σωτηρόπουλο.

Ο Πρόεδρος του Δημοκρατικού Κοινωνικού Κινήματος με επιστολή του προς το Προεδρείο ορίζει στην επερώτηση αυτή ως Κοινοβουλευτικό Εκπρόσωπο το Βουλευτή κ.Ιωάννη Δημαρά.

Η κα Φάνη Πάλλη-Πετραλιά έχει το λόγο για είκοσι λεπτά.

ΦΑΝΗ ΠΑΛΛΗ-ΠΕΤΡΑΛΙΑ: Κυρίες και κύριοι συνάδελφοι, είναι λυπηρό αλλά απόλυτα αληθινό, το ότι την κοινωνική πρόνοια σήμερα στη Χώρα μας, δεν την ασκεί το αρμόδιο Υπουργείο, δεν την ασκεί το Κράτος, όπως θα έπρεπε, αλλά την ασκεί ο κ.Μικρούτσικος, ο κ.Μάρκου, ο κ.Τριανταφυλλόπουλος και ορισμένοι άλλοι δημοσιογράφοι και τηλεοπτικοί παρουσιαστές, από τις εκπομπές των οποίων καθημερινά περνάνε τα άτομα των ομάδων του κοινωνικού αποκλεισμού, επαιτώντας τη βοήθεια των φιλανθρώπων.

Γέροντες εγκαταλελειμμένοι, τοξικομανείς, κακοποιημένες γυναίκες και παιδιά, αποφυλακισμένοι, άτομα με ειδικές ανάγκες, άστεγοι, χιλιάδες άτομα, που η μοίρα τους έβαλε στο κοινωνικό περιθώριο, συνωστίζονται στους τηλεοπτικούς σταθμούς, μήπως και συγκινηθεί κάποιος.

Και το Κράτος, που έχει συνταγματικό καθήκον να προστατεύει και να περιθάλπτει αυτά τα άτομα, δεν είναι απλώς απών, αλλά πολλές φορές, για να μην πω τις περισσότερες, είναι το ίδιο υπεύθυνο για το κατάντημα αυτών των ανθρώπων.

Ακόμα πιο πολύ, θα έλεγα, πως η εικόνα αυτή, η κατάσταση αυτή είναι επίτευγμα του σημερινού Κράτους της Κυβέρνησης του εκσυγχρονιστικού ΠΑ.ΣΟ.Κ., του ΠΑ.ΣΟ.Κ. που κάποτε στο παρελθόν -και ασφαλώς, κύριοι συνάδελφοι του ΠΑ.ΣΟ.Κ., κύριε Υφυπουργέ, δεν το θυμάστε πια εκείνο το παρελθόν- είχατε για σημαία σας το κοινωνικό κράτος, το κράτος πρόνοιας.

ΚΩΣΤΑΣ ΓΕΙΤΟΝΑΣ(Υπ. Υγείας και Πρόνοιας): Το θυμόμαστε με υπερηφάνεια.

ΦΑΝΗ ΠΕΤΡΑΛΙΑ ΠΑΛΛΗ: Δεν προσπαθούμε να εντυπωσιάσουμε κύριε Υπουργέ. Δεν σας άκουσα τι είπατε και ίσως καλύτερα. Στη συνέχεια θα τα πούμε.

ΚΩΣΤΑΣ ΓΕΙΤΟΝΑΣ (Υπ. Υγείας Πρόνοιας): Το θυμόμαστε με υπερηφάνια.

ΦΑΝΗ ΠΕΤΡΑΛΙΑ ΠΑΛΛΗ: Δεν το θυμόσαστε και θα σας το αποδείξω με στοιχεία.

ΚΩΣΤΑΣ ΓΕΙΤΟΝΑΣ(Υπ. Υγείας Πρόνοιας): Θα το επαναλάβω για να το καταλάβετε. Το θυμόμαστε με υπερηφάνια.

ΦΑΝΗ ΠΕΤΡΑΛΙΑ ΠΑΛΛΗ: Κύριε Υπουργέ και ο κ. Γιαννόπουλος είπε ότι χάσατε το κοινωνικό σας πρόσωπο. Και ο κ. Τζουμάκας το είπε. Και ξέρετε κάτι; Θα σας αποδείξω γιατί ξεχάσατε το κράτος πρόνοιας και το κοινωνικό κράτος, διότι εγώ δε θα σας εντυπωσιάσω, ούτε θα κάνω ρητορικά σχήματα και φιλολογίες. Θα σας μιλήσω με στοιχεία και ψυχρά νούμερα, που είναι δικές σας απαντήσεις και δικά σας νούμερα. Αυτά που θα πω, θα τα πω με τα δικά σας νούμερα, από δικές σας απαντήσεις σε ερωτήσεις που έχουμε κάνει μέχρι τώρα.

Ας δούμε, λοιπόν, κύριε Υφυπουργέ και κύριε Υπουργέ, τα νούμερα στον τομέα αυτό της κοινωνικής πρόνοιας, που είναι νούμερα συντριπτικά. Τι κάνετε, λοιπόν, για τους άστεγους κύριε Υπουργέ, που κοιμούνται στα παγκάκια και στα υπόγεια του Μετρό; Εσείς ως Υπουργείο δεν ξέρετε καν πόσοι είναι. Αυτό το επιβεβαιώνετε σε δική σας απάντηση στις 9-1-97 στη δική μου ερώτηση 1675, που λέτε ότι δεν ξέρετε τον ακριβή αριθμό. Θα μου επιτρέψετε, λοιπόν, να ακούσουν οι παράγοντες του Υπουργείου σας που κάθονται εδώ, και νομίζω ότι είναι και ο γενικός διευθυντής της πρόνοιας εδώ, γιατί μόλις ένα μήνα έχει το Υπουργείο αποκτήσει γενικό διευθυντή στην πρόνοια. 

ΚΩΣΤΑΣ ΓΕΙΤΟΝΑΣ(Υπ. Υγείας και Πρόνοιας): Να μας συγχαρείτε.

ΦΑΝΗ ΠΕΤΡΑΛΙΑ ΠΑΛΛΗ: Ναι, αλλά τόσα χρόνια δεν είχε, κύριε Υπουργέ.

Να σας πω, λοιπόν, τι λέει ο μη κυβερνητικός οργανισμός για τους αστέγους. Υπάρχουν πεντακόσια ως πεντακόσια πενήντα άτομα, που κοιμούνται σε χαρτόκουτα στα υπόγεια της Ομόνοιας, στο Θησείο και στο Πεδίο του 'Αρεως. Υπάρχουν χίλια άτομα που κοιμούνται σε πλατείες και σε φθηνά ξενοδοχεία. Υπάρχουν δυο χιλιάδες καταληψίες που ζουν σε ερειπωμένα ή εγκαταλελειμμένα σπίτια ή υπόγεια, μέσα σε άθλιες συνθήκες. Υπάρχουν τρεις χιλιάδες άτομα που έχουν βγει από διάφορα ιδρύματα, όπως από τις φυλακές και τα αναμορφωτήρια, τα οποία ψάχνουν στέγη. Υπάρχουν πεντέμισι χιλιάδες πρόσφυγες, που περιφέρονται χωρίς καμιά στήριξη. Χαρακτηριστικό παράδειγμα αποτελεί και η περίπτωση των προσφύγων στις κατασκηνώσεις του Αγίου Ανδρέα, όπου εδώ και λίγες εβδομάδες δεν υπάρχει ούτε καν το ψωμί που τους δίνατε κάποτε. Υπάρχουν χίλιοι περιθωριακοί, που ζουν σε διάφορα αυτοσχέδια παραπήγματα. Υπάρχουν δυόμισι χιλιάδες άτομα, που φιλοξενεί η εκκλησία σε διάφορα ιδρύματα. Σύνολο, λοιπόν, κύριοι Υπουργοί, πάνω από δεκαπέντε χιλιάδες άνθρωποι ζουν σε συνθήκες εξαθλίωσης. Και τι κάνατε γι' αυτούς, κύριοι Υπουργοί; Απολύτως τίποτα. Απλώς το Χριστούγεννα κάνατε ένα συσσίτιο για τις δυο ημέρες των Χριστουγέννων. Το δυστύχημα, όμως, κύριοι συνάδελφοι, είναι ότι οι άνθρωποι δεν τρώνε μόνο τα Χριστούγεννα. Και ενώ η κατάσταση των αστέγων τείνει να πάρει εκρηκτικές διαστάσεις το Υπουργείο αδρανεί. Ακόμη και οι τρεις ξενώνες, που βέβαια δε φθάνουν, αλλά πάντως μπορούσαν κάποια άτομα να περιθάλπτουν, αυτοί οι τρεις ξενώνες, αυτήν την ώρα υπολειτουργούν λόγω των πολύ μεγάλων οικονομικών προβλημάτων που αντιμετωπίζουν. Το τραγικό, όμως, και θα έλεγα το εγκληματικό, είναι, ότι όλα αυτά συμβαίνουν τη στιγμή που στα πλαίσια του Δεύτερου Κοινοτικού Πλαισίου Στήριξης έχουν ενταχθεί ενέργειες και δράσεις για την καταπολέμηση του κοινωνικού αποκλεισμού.

Μιλώ για τα ειδικά κέντρα άμεσης κοινωνικής βοήθειας, τους κοινωνικούς ξενώνες βραχύβιας φιλοξενίας, για τα άτομα που αντιμετωπίζουν προβλήματα στέγασης, τα κέντρα ενημέρωσης, τα κέντρα απεξάρτησης τοξικομανών κρατουμένων. Τι γίνεται μ' αυτές τις δράσεις; Σε ποια κατάσταση βρίσκονται αυτά τα προγράμματα; Δυστυχώς δεν έχει γίνει τίποτε απολύτως. 'Ολα βρίσκονται στα χαρτιά ή ακόμη σχεδιάζονται. Και δεν μπορείτε να μου πείτε ότι δεν είναι έτσι. Και θα ήθελα να είστε ιδιαίτερα προσεκτικοί και οι δυο Υπουργοί μετά στις απαντήσεις σας. Γιατί δεν μπορείτε να μου πείτε ότι δεν είναι έτσι.

(Στο σημείο αυτό την Προεδρική 'Εδρα καταλαμβάνει ο Ε' Αντιπρόεδρος της Βουλής κ. ΔΗΜΗΤΡΙΟΣ Β. ΚΩΣΤΟΠΟΥΛΟΣ).

Γιατί, αυτά που είπα πριν από λίγο, μου τα έχετε απαντήσει εγγράφως, σε ερώτησή μου με αριθμό 1675 του Δεκεμβρίου 1996.

Στον τομέα των ηλικιωμένων, των απομάχων της ζωής, ποια είναι η πολιτική σας; Η κοινωνική προστασία που παρέχει το Κράτος σ' αυτήν την πολύ ευαίσθητη κοινωνική ομάδα, -που -είμαι αναγκασμένη να χρησιμοποιήσω λέξεις σκληρές και σαπίζει αυτήν την ώρα στους οίκους ευγηρίας ή, όπως με το νομοσχέδιο τους ονομάσαμε "μονάδες φροντίδας ηλικιωμένων"- είναι η ίδια όπως ήταν το 1995, όταν ξέσπασε το μεγάλο σκάνδαλο και δεν είναι τίποτε άλλο παρά οι προθάλαμοι για τα νεκροταφεία.

Σελίδα 4857 

'Οταν τότε είχε ξεσπάσει το μεγάλο σκάνδαλο, ησχολούντο όλοι οι σταθμοί και βλέπαμε καθημερινά τον τότε Υπουργό στα κανάλια. Τότε ήλθε ένα νομοθέτημα στη Βουλή, που το είδαμε όλες οι Πτέρυγες με πολλή συμπάθεια. Ο τότε Υφυπουργός ο κ. Σκουλάκης, απ' αυτό εδώ το Βήμα είχε δεσμευθεί ότι σε έξι μήνες, είτε θα λειτουργούσαν οι οίκοι ευγηρίας με ανθρώπινες συνθήκες είτε θα έκλειναν. Και τι έχει γίνει: Τριακόσιοι οίκοι ευγηρίας λειτουργούν αυτήν την ώρα παράνομα στο Λεκανοπέδιο. Το Υπουργείο δεν τους έχει μετρήσει καν, κύριοι συνάδελφοι. Αυτό δεν το λέω εγώ. Είναι η απάντηση του Υπουργείου στις 9-1-97 στην ερώτησή μου 1436.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Χάσαμε το μέτρο από εκεί που το είχατε αφήσει εσείς!

ΦΑΝΗ ΠΕΤΡΑΛΙΑ-ΠΑΛΛΗ: Παρακαλώ, κύριε Υπουργέ, μη με διακόπτετε. Εμείς δε χάσαμε το μέτρο από τίποτα.

Στην ερώτηση, λοιπόν, αυτή το Υπουργείο παραδέχεται ότι διόρισε τους κοινωνικούς συμβούλους που προβλέπει ο νόμος και που θα πραγματοποιούσαν επισκέψεις και επιτόπιους ελέγχους για την εξακρίβωση των συνθηκών της διαβίωσης. 

Φαίνεται τελικά ότι ο στόχος του συγκεκριμένου νομοσχεδίου ήταν οι διορισμοί των κοινωνικών συμβούλων. Και ξέρετε γιατί; Γιατί δεν έχει γίνει μέχρι σήμερα καμία έκθεση από τους κοινωνικούς συμβούλους. Κι εσείς το ομολογείτε αυτό με το υλικό που μου αποστείλατε στη συγκεκριμένη μου ερώτηση. Μέσα στο υλικό που μου αποστείλατε, ομολογείτε ότι λειτουργούν πενήντα οκτώ μονάδες φροντίδας ηλικιωμένων παράνομα και μάλιστα λέτε μέσα ότι παρά τον νόμο και παρ' όλο που τότε είχαμε επιμείνει να επιβάλονται υψηλά πρόστιμα στους παρανομούντες, εσείς οι ίδιοι μέσα στην απάντησή σας λέτε ότι δεν έχετε επιβάλει σε κανέναν ούτε μία δραχμή.

Εδώ θα ήθελα να κάνω μία παρένθεση και να πω, κύριε Υπουργέ, να πείτε στις υπηρεσίες σας, όταν ζητούμε στοιχεία εμείς οι Βουλευτές, να μη μας στέλνουν τα πρωτότυπα. Βεβαίως εγώ όταν μου εζητήθη από το Υπουργείο, σας παρέδωσα τα πρωτότυπα που μου στείλατε. Αλλά θα μπορούσα, αν είχα μία κακοπιστία, να το έχω κάνει αυτό μείζον θέμα. Αν είναι δυνατόν επίσημα πρωτότυπα έγγραφα του Υπουργείου να φεύγουν μέσα από τις υπηρεσίες σας. Θα μπορούσα να μη σας έχω παραδώσει το φάκελλο.

Κύριοι συνάδελφοι, λοιπόν, οι απόκληροι της κοινωνίας, άτομα τρίτης ηλικίας, ζουν εγκαταλελειμμένα κάτω από άθλιες συνθήκες, με τις ευλογίες του εκσυγχρονιστικού Κράτους του κ. Σημίτη. 

Ας πάμε τώρα στο θέμα των ατόμων με ειδικές ανάγκες. Από το Δεκέμβρη του 1995, στο πλαίσιο του εορτασμού της ημέρας των ατόμων με ειδικές ανάγκες, είχε ξεκινήσει μία συζήτηση στη Βουλή, ενός νομοσχεδίου για την υιοθέτηση της 3ης Δεκεμβρίου ως εθνικής ημέρας και επίσης για την υιοθέτηση του παγκόσμιου προγράμματος δράσης και των κανόνων ίσων ευκαιριών του ΟΗΕ, που τελικά ψηφίσθηκε τον Ιούνιο του 1996.

Ποιος ήταν ο στόχος αυτού του νόμου; Η ανάπτυξη ενός εθνικού σχεδίου δράσης για τα άτομα με ειδικές ανάγκες. Ο καθορισμός ενός ενιαίου τρόπου πιστοποίησης της αναπηρίας με την υποχρεωτική επανεξέταση των ατόμων με ειδικές ανάγκες, ώστε να μην υπάρξουν πλέον άτομα με ειδικές ανάγκες- "μαϊμούδες", που είναι μια πολύ μεγάλη πληγή. Η χορήγηση της ειδικής κάρτας αναπηρίας και ο καθορισμό των προϋποθέσεων για την επιχορήγηση των οργανώσεων των ατόμων με ειδικές ανάγκες.

Και έρχεται το ερώτημα, τι από όλα αυτά έχει γίνει; Απαντώ: Τίποτα! Και αυτό το "τίποτα" δεν το απαντώ εγώ. Αυτό το "τίποτα" υπάρχει μέσα στην απάντηση σας, σε δική μου ερώτηση προς το Υπουργείο σας. Το ομολογείτε εσείς, απαντώντας στις 24 Δεκεμβρίου 1996, σε σχετική μου ερώτηση με αριθμό 1055/2.12.96. Ούτε καν τα σχετικά προεδρικά διατάγματα δεν έχουν εκδοθεί. Εδώ, όπως λέτε στην απάντηση, πάλι βρίσκεται στο στάδιο της μελέτης.

'Ερχεται το ερώτημα, που το έχει ο Ελληνικός Λαός, αλλά που το έχουμε και εμείς οι Βουλευτές: Πότε επιτέλους αυτοί οι νόμοι, που ψηφίζουμε εδώ, θα υλοποιηθούν;

Κάνω πάλι μια παρένθεση. 'Εκανα μια ερώτηση σε επτά Υπουργεία και ξέρετε τι βγαίνει από τις απαντήσεις που πήρα; 'Οτι το 75% των νόμων που ψηφίζουμε στο Κοινοβούλιο, δεν υλοποιούνται! Και δεν υλοποιούνται, γιατί δεν εκδίδονται ούτε τα προεδρικά διατάγματα ούτε οι υπουργικές αποφάσεις.

'Ετσι, λοιπόν, θα περιμένω κύριοι Υπουργοί, να μου απαντήσετε συγκεκριμένα, πότε επιτέλους, αυτά που έχουμε ψηφίσει εδώ, θα υλοποιηθούν.

Θα ήθελα να αναφερθώ και στα προνοιακά ιδρύματα, που είχαμε ξεκινήσει το 1992 και που σήμερα πέντε χρόνια μετά, δυστυχώς, δε λειτουργούν.

Στη βάση του Ελληνικού είχαμε προγραμματίσει τη λειτουργία του "100" της πρόνοιας. Είχαμε κάνει διαγωνισμό και είχαμε παραγγείλει αυτοκίνητα ασθενοφόρα και υπήρχε ένας τετραψήφιος αριθμός -αν δεν απατώμαι ο 1723-τον οποίο σήμερα αν πάρετε στο τηλέφωνο, είναι μια πιτσαρία και σου φέρνει τις πίτσες στο σπίτι! Στον ίδιο χώρο είχαμε οργανώσει το Κέντρο Ημερήσιας Φροντίδας των ατόμων με ειδικές ανάγκες, όπου οι εργαζόμενοι μπορούσαν να αφήνουν τους δικούς τους, για να τους πάρουν το βράδυ, ώστε τα άτομα αυτά να μην καταλήξουν στα ιδρύματα, αλλά να βρίσκονται στο οικογενειακό τους περιβάλλον. Δε λειτουργούν επίσης η Κιτέζα, και ο Σκαραμαγκάς, ένα από τα πιο σύγχρονα προνοιακά ιδρύματα.

Στον τομέα της προστασίας της οικογένειας και του παιδιού, η κατάσταση είναι ακριβώς η ίδια. Πριν μερικές μέρες, οι εργαζόμενοι στους κρατικούς παιδικούς και βρεφονηπιακούς σταθμούς, διαδήλωναν έξω από το Υπουργείο και τους δρόμους, για τη διάλυση του θεσμού της δημόσιας προσχολικής αγωγής. Προκειμένου να απαλλαγεί το Υπουργείο από τη συντήρησή τους, τους μεταβιβάζετε στην Τοπική Αυτοδιοίκηση, χωρίς όμως, να φροντίσετε να μεταβιβάσετε και τους πόρους στην Τοπική Αυτοδιοίκηση. 'Ετσι καταργείται ο δημόσιος χαρακτήρας της προσχολικής αγωγής, αφού εκ των πραγμάτων- οι δήμοι ήδη έχουν εκφράσει αυτήν τους την πρόθεση θα είναι οι γονείς εκείνοι, που θα πληρώνουν για να φοιτούν τα παιδιά τους στους παιδικούς σταθμούς.

Επίσης είναι γνωστά τα μεγάλα κενά σε εργαζομένους, όπως είναι γνωστό, ότι οι υπάλληλοι αυτοί παρότι είναι δημόσιοι υπάλληλοι, πληρώνονται με δύο και τρεις μήνες καθυστερημένα.

'Αλλωστε, κύριοι συνάδελφοι και κύριοι Υπουργοί, η πρόθεση της Κυβέρνησης για την οικογενειακή πολιτική, φάνηκε πριν ένα μήνα, με την προσπάθεια που έγινε για να περικοπούν τα πολυτεκνικά επιδόματα τα οποία περικόπηκαν βεβαίως στο τέλος και η σύνταξη της πολύτεκνης μητέρας.

Βεβαίως δεν καταφέρατε να περάσετε την τροπολογία, που φέρατε ακριβώ γιατί σαράντα πέντε στελέχη του ΠΑ.ΣΟ.Κ. συνάδελφοι Βουλευτές, είχαν ξεσηκωθεί ενάντια στην Κυβέρνηση.

Παρά ταύτα, όμως έχετε τόσο πολύ, με τη ρύθμιση την οποία κάνετε, μπερδέψει την κατάσταση, ώστε αυτήν τη στιγμή εμφανίζεται το φαινόμενο, η ίδια η Πολιτεία, το ίδιο το Κράτος, το ίδιο το Υπουργείο να παρανομεί. Διότι αυτή τη στιγμή που μιλάμε, κύριοι συνάδελφοι, τα επιδόματα δίνονται, παρά το νόμο, όπως συνέβαινε στην προτεραία κατάσταση. 'Αρα, λοιπόν, δεν μπορείτε να καθορίζετε τις προϋποθέσεις και το ίδιο το Κράτος χορηγεί αυτήν τη στιγμή παράνομα τα επιδόματα.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): 'Οχι, κυρία Πετραλιά. Νομίμως !.

ΦΑΝΗ ΠΕΤΡΑΛΙΑ ΠΑΛΛΗ. Αφού έχετε ψηφίσει νόμο!

' Ενα άλλο θέμα στον τομέα της παιδικής προστασίας στο οποίο ήθελα να αναφερθώ είναι το πρόγραμμα "ΜΗΔΑ", της μητέρας της ημερήσιας δημιουργικής απασχόλησης, ένα πάρα πολύ ενδιαφέρον και επιδοτούμενο πρόγραμμα, που είχε ξεκινήσει σ' όλη την Ελλάδα και το οποίο, εγκληματικά κατά την άποψή μας, σταματήσατε. Και είχαμε, επίσης, θεσμοθετήσει την κατ' οίκον κοινωνική προστασία. ' Ηταν ένας 

Σελίδα 4858 

πρωτότυπος θεσμός για τη στήριξη της οικογένειας και με πολύ ενδιαφέρον θα ακούσω τους Υπουργούς να μας λένε πού βρίσκεται αυτός ο θεσμός, από το ' 92 θεσμοθετημένος θεσμός και είχε ξεκινήσει και σε πειραματικό στάδιο.

Την Κυβέρνηση, λοιπόν, κύριοι συνάδελφοι, την ενδιαφέρει τόσο πολύ ο τομέας της κοινωνικής πρόνοιας, που από απόψεως απορροφητικότητας των κοινοτικών κονδυλίων είναι ο τελευταίος τομέας! Από το συνολικό κόστος του υποπρογράμματος πρόνοιας , του επιχειρησιακού προγράμματος "Υγεία-Πρόνοια", που ανέρχεται στα είκοσι πέντε δισεκατομμύρια , οχτώ εκατομμύρια, έχετε απορροφήσει μόνο τα επτακόσια ένα εκατομμύρια, ενώ από τρία δισεκατομμύρια διακόσια εκατομμύρια, που είναι το συνολικό κόστος του μέτρου για την ανάπτυξη του ανθρώπινου δυναμικού για την πρόνοια, δεν έχετε απορροφήσει ούτε μία δραχμή! Είναι στοιχεία και αυτά δικά σας.

'Οπως προκύπτει, εξάλλου, κύριοι Υπουργοί, από τις απαντήσεις που μου έχετε δώσει σε σχετικές ερωτήσεις ερώτηση 915 και 1249 για όλα τα μέτρα που έχουν ενταχθεί στο υποπρόγραμμα πρόνοιας και αναφέρομαι στο Εθνικό Κέντρο Δίκτυο Κέντρων Κοινωνικής Υποστήριξης και Κατάρτισης Ατόμων με Ειδικές Ανάγκες, στα Κέντρα Κλειστής και Ανοικτής Περίθαλψης και εργαστήρια κατάρτισης για την κοινωνικοεπαγγελματική Αποκατάσταση των Ατόμων με Ειδικές Ανάγκες, στα Κέντρα Προστασίας των Αυτιστικών Παιδιών και στις Υπηρεσίες για την Καταπολέμηση του Κοινωνικού Αποκλεισμού, αυτά βρίσκονται ακόμα (Στο σημείο αυτό ακούγεται ο προειδοποιητικός ήχος λήξης του χρόνου ομιλίας της κυρίας Βουλευτού).

Κύριε Πρόεδρε, αν μπορέσετε να μου δώσετε δύο λεπτά ακόμα, διότι δεν είναι και όλοι οι επερωτώντες εδώ, απλά να ολοκληρώσω.

ΠΡΟΕΔΡΕΥΩΝ (Δημήτριος Β. Κωστόπουλος: Συνεχίστε.

ΦΑΝΗ ΠΕΤΡΑΛΙΑ ΠΑΛΛΗ: Αυτά βρίσκονται ακόμα στο προπαρασκευαστικό και διαδικαστικό στάδιο και η μόνη απορρόφηση των μόλις επτακοσίων ενός εκατομμυρίων δραχμών αναφέρεται στα Κέντρα Κλειστής Περίθαλψης και Κατάρτισης των Ατόμων με Ειδικές Ανάγκες, στα οποία εντάσσονται τα Θεραπευτήρια Χρονίων Παθήσεων, που σήμερα ονομάζονται Κέντρα Αποθεραπείας και Αποκατάστασης, ενώ ξέρουμε πολύ καλά, και εσείς και εγώ, γιατί έχω περάσει από εκεί, ότι ούτε αποθεραπεία γίνεται εκεί, ούτε αποκατάσταση.

Κύριοι Υπουργοί , η πολιτική σας στη πρόνοια αποτυπώθηκε και με τον Προϋπολογισμό του '97, ο οποίος φέτος είναι εκατόν πενήντα ένα δισεκατομμύρια τέσσερα εκατομμύρια, έναντι εκατόν εβδομήντα έξι δισεκατομμυρίων που ήταν πέρυσι. Με άλλα λόγια, παρά το ότι συμπεριλαμβάνει τις αυξήσεις σε μισθούς και πριμ παραγωγικότητας, παρά τον πληθωρισμό, υπάρχει μείωση και σε απόλυτους αριθμούς κατά εικοσιτέσσερα δισεκατομμύρια πέντε εκατομμύρια. Το μόνο κονδύλι -και είναι μακάβριο αυτό που θα πω- του Pροϋπολογισμού του' 97 που είναι αυξημένο, είναι ο Κωδικός 0551, σελίδα 189 του Προϋπολογισμού που αφορά στα έξοδα κηδείας.Είναι το μόνο κονδύλι που είναι αυξημένο στο προϋπολογισμό της πρόνοιας. Η πρόβλεψή σας να αυξήσετε αυτά τα έξοδα, σίγουρα δεν είναι τυχαία.

Κύριοι συνάδελφοι, όταν πριν από είκοσι χρόνια σ'αυτήν εδώ την Αίθουσα καταγγελλόταν το ΠΑ.ΣΟ.Κ. ως η Αριστερά της Αριστεράς, κανένας δε φανταζόταν ότι είκοσι χρόνια αργότερα θα ήταν αυτό το ΠΑ.ΣΟ.Κ. που θα ασκούσε μια τόσο ανάλγητη, τόσο σκληρή και τόσο απάνθρωπη κοινωνική πολιτική, που σίγουρα κανένα άλλο Kόμμα δε θα υιοθετούσε.

Κυρίες και κύριοι συνάδελφοι, η εκσυγχρονιστική Κυβέρνηση Σημίτη, και ουσιαστικά, αλλά και πρακτικά, έχει καταργήσει το κράτος πρόνοιας.

Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Γεώργιος Αλεξόπουλος έχει τον λόγο για πέντε λεπτά.

ΓΕΩΡΓΙΟΣ ΑΛΕΞΟΠΟΥΛΟΣ: Κύριε Υπουργέ, κυρίες και κύριοι συνάδελφοι, η ελληνική κοινωνία δέχεται τα τελευταία χρόνια πιο έντονες τις ξενόφερτες επιρροές, πράγμα αναμενόμενο και αναπόφευκτο, αφού πρόκειται για ένα κοινωνικό σύστημα ανοικτό και συνεπώς επιδεκτικό θετικών ή αρνητικών μεταβολών. 'Ετσι, μία κοινωνία που επί αιώνες ήταν αυτορυθμιζόμενη με κυριαρχούσες τις αρχές του ελληνορθόδοξου πολιτισμού, τώρα σταδιακά μετασχηματίζεται, κυρίως στα μεγάλα αστικά κέντρα, σε μια κοινωνία ψυχρή και αδιάφορη προς τα αδύνατα μέλη της. Ο έχων δύο χιτώνες δε διανοείται να προσφέρει τον έναν στο φτωχό. Ο φυλακισμένος δε δέχεται τη στήριξη της ευαγγελικής επιταγής "φυλακή ήμην και ουκ ήλθες προς με". Ο πεινασμένος ψάχνει στα καλάθια σκουπιδιών για να κορέσει την πείνα του.

Η κοινωνία των δύο τρίτων, που έχει τα πολλά ή τα έχει όλα, δε στρέφει με συμπόνοια τα βλέμματά της προς το υπόλοιπο ένα τρίτο, που περιλαμβάνει τους αδύνατους και αναξιοπαθούντες.

Φτωχοί, άνεργοι, τοξικομανείς, άτομα με ειδικές ανάγκες, άτομα κακοποιημένα, παιδική εκμετάλλευση, ελλειμματική περίθαλψη, εκπαίδευση με πολλά προβλήματα διανθίζουν το μειονεκτικό χώρο της σημερινής κοινωνίας. Είναι γνωστό σε όλους μας, ότι για το τμήμα αυτό της κοινωνίας ενδιαφέρονται και ενεργούν διάφοροι φορείς σε διαφορετικά επίπεδα, όπως είναι η παγκόσμια κοινότητα, οι διεθνείς οργανισμοί, η συντεταγμένη κοινωνία, η εκκλησία, οι ιδιωτικοί φορείς και χωριστά άτομα του κοινωνικού συνόλου.

Σήμερα δεν πρόκειται να σταθούμε στα οράματα και τα προγράμματα που ανάγονται στους διεθνείς οργανισμούς και σε άλλους φορείς. Θα επικεντρώσουμε την κριτική μας στην οργανωμένη κρατική μέριμνα. Τι κάνει το σημερινό Κράτος για τους αδύνατους και αναξιοπαθούντες; 'Εχει καταγράψει τα επιμέρους ειδικά προβλήματα; 'Εχει προγράμματα για την επίλυση αυτών των προβλημάτων; 'Εχει οργανωμένες υπηρεσίες και μέσα, που θα μπορούσαν να προσφέρουν την απαραίτητη βοήθεια στις πολυποίκιλες περιπτώσεις που δημιουργούν ένα μωσαϊκό απαιτήσεων; Γίνεται παραγωγική αξιοποίηση των υπαρχόντων πόρων; Γίνεται σωστή χρησιμοποίηση του υπάρχοντος πολύτιμου εμψύχου δυναμικού, επιστημονικού και μη; 

Σε τέτοια ερωτήματα περιμένει σαφή απάντηση ο Ελληνικός Λαός, κύριε Υπουργέ. Περιμένει να δει την κρατική μέριμνα να του προσφέρεται οργανωμένα. Περιμένει επαρκή ενημέρωση. Ο Λαός μας δεν επαναπαύεται μόνο σε οράματα και υποσχέσεις. Περιμένει πρακτικά εφαρμοζόμενα προγράμματα, περιμένει πράξεις. Και αυτά δεν τα βλέπει να έρχονται.

Εορτάζουμε την ημέρα των ατόμων με ειδικές ανάγκες. 'Ομως, δεν φροντίζουμε για την πλήρη αξιοποίηση των υπαρχόντων μέσων και πόρων. Δεν αναζητούμε τρόπους για την απασχόληση, για την ασφάλιση, για την επούλωση των πληγών των αναξιοπαθούντων. Αδιαφορούμε για την αθλιότητα, προσπερνάμε τα προβλήματα και περιοριζόμαστε σε τυπικά ευχολόγια.

Κύριε Υπουργέ, γνωρίζετε ότι υπάρχει μία αντιφατικότητα σε διεθνές επίπεδο. Η διεθνής κοινότητα κάνει ό,τι μπορεί για την ενίσχυση των φτωχών και των αδυνάτων. Αλλού καλλιεργείται ο κοινωνικός αποκλεισμός και ο ρατσισμός.

Στη χώρα που γεννήθηκε η σοφία και η Δημοκρατία, στη χώρα που προβλήθηκε η αγάπη προς τον συνάνθρωπο, θα πρέπει η Κυβέρνησή σας και το Κοινοβούλιο, να λάβουν όλα τα απαραίτητα πρακτικά μέτρα, τα οποία θα κάνουν λιγότερο οδυνηρή την υπάρχουσα ανισότητα, θα διασφαλίσουν το ύψιστο αγαθό της ελευθερίας, ζωτικό συστατικό για την προσωπικότητα και της πλέον ασήμαντης κοινωνικής μονάδας και τέλος θα εμποδίσουν την εκμετάλλευση του ανθρώπου από άνθρωπο, να μην εξικνείται στα όρια του απανθρωπισμού.

Κύριε Υπουργέ και κύριοι συνάδελφοι, οι σημαντικές επισημάνσεις της συναδέλφου κας Πάλλη-Πετραλιά στη διεξοδική ανάπτυξη της επερώτησης, αποτελούν το άλυτο κοινωνικό πρόβλημα, στο οποίο η σημερινή Κυβέρνηση και οι επόμενες κυβερνήσεις θα πρέπει να ενσκύψουν με σοβαρότητα -διότι το πρόβλημα θα είναι χρονικά αυξανόμενο- για την προληπτική 

Σελίδα 4859 

και ριζοσπαστική αντιμετώπισή του.

Οι ομάδες των αδυνάτων και αναξιοπαθούντων δεν είναι οργανωμένες συντεχνίες για να δύνανται να ασκούν πιέσεις στις κυβερνήσεις για δικαίωση των αναγκών τους, που θα μπορούσε η κάθε κυβέρνηση να προσμετρά για το πολιτικό κόστος ή όφελος. Πρόκειται κατά πλειοψηφία για άτομα βιολογικά ανήμπορα και κοινωνικά περιθωριοποιημένα και δε διαθέτουν ατομική βούληση αυτοπροστασίας. Γι' αυτό χρειάζεται η υπερχειλίζουσα ψυχοπνευματική συμπαράσταση των κυβερνώντων και θα πρέπει η κρατική μέριμνα, προληπτική και θεραπευτική, δια των μέσων και μέτρων προστασίας να είναι αυταπόδεικτη και αποτελεσματική. Ευχαριστώ.

(Χειροκροτήματα απο την Πτέρυγα της Νέας Δημοκρατίας)

ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Βασίλειος Μιχαλολιάκος έχει το λόγο. Απών.

Ο κ. Ελευθέριος Παπανικολάου. Απών.

Ο κ. Ιωάννης Χωματάς. Απών.

Ο κ. Παναγιώτης Μελάς. Απών.

Ο κ. Παναγιώτης Σκανδαλάκης. Απών.

Το λόγο έχει ο Υπουργός Υγείας και Πρόνοιας κ. Κώστας Γείτονας.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κύριε Πρόεδρε, κυρία και κύριοι συνάδελφοι, είναι γεγονός ότι οι ραγδαίες κοινωνικοοικονομικές εξελίξεις σε παγκόσμιο επίπεδο έφεραν, ακόμα και τις πλέον ανεπτυγμένες χώρες, μπροστά σε μεγάλα και δυσεπίλυτα προβλήματα, σχετικά με την αποτελεσματική κοινωνική προστασία των πολιτών τους και ειδικότερα όσων έχουν ειδικές ανάγκες.

Γι' αυτό και παραδοσιακά συστήματα κοινωνικής προστασίας σε όλο τον κόσμο, όπως π.χ. στη Δυτική Ευρώπη, που λειτούργησαν αποτελεσματικά για πολλές δεκαετίες, είναι σήμερα σε κρίση και σχετική αδυναμία να καλύψουν τις αυξανόμενες ανάγκες. Ο κοινωνικοοικονομικός αποκλεισμός -εσείς βάλατε, κύριε συνάδελφε, τέτοια ζητήματα και χαίρομαι γι' αυτό- μεγάλων τμημάτων του πληθυσμού, είναι σήμερα ο υπ' αριθμόν ένα κίνδυνος στον ανεπτυγμένο κόσμο, που απειλεί όχι μόνο τα ίδια τα άτομα, αλλά και τη συνοχή των κοινωνιών. 

Είναι σχετικό και λίαν ανησυχητικό το ότι όλο και περισσότερο αυξάνουν οι φορείς -επιτρέψτε μου τον όρο- του "ιού" του ρατσισμού στις δυτικές κοινωνίες. Αυτή είναι μια μεγάλη απειλή και για τη Δημοκρατία και για την κοινωνική γαλήνη.

Η διογκούμενη ανεργία, η δυσκολία στην πρόσβαση κατοικίας, η λαθρομετανάστευση, η αποδιάρθρωση στις κοινωνικές σχέσεις και τις οικογενειακές δομές, η εξάπλωση της κρίσης των ναρκωτικών, το οργανωμένο έγκλημα και η επέκταση της εγκληματικότητας όλο και σε μικρότερες ηλικίες, όλα αυτά συνιστούν μία νέα ζοφερή πραγματικότητα. Παράλληλα, νέες ανάγκες για κοινωνική πρόνοια δημιουργούν τα νέα δημογραφικά δεδομένα τρίτης και τέταρτης ηλικίας, καθώς και το νέο επιδημιολογικό πρότυπο. 

Χθες, η εφημερίδα "ΤΟ ΒΗΜΑ" είχε δημοσιεύσει μία έρευνα του Κέντρου Κοινωνικών Ερευνών, όπου μιλούσε για την Ελλάδα και έλεγε ότι το 2020 θα έχουμε περίπου το 63% του πληθυσμού σε ηλικία άνω των εξήντα πέντε ετών.

Επιβάλλεται, λοιπόν, μ' αυτά τα δεδομένα ριζική αναθεώρηση και εκσυγχρονισμός και αντιλήψεων και θεσμών και δράσεων κοινωνικής πολιτικής του κάθε κράτους, αλλά και των υπερεθνικών οργανισμών. Επί παραδείγματι, το ζήτημα της σύνδεσης της κοινωνικής προστασίας με την απασχόληση είναι σήμερα προτεραιότητα. Χθες είχαμε την ευκαιρία να παρακολουθήσουμε στην τηλεόραση διευρωπαϊκή διαδήλωση των εργαζομένων για το φόβο της ανεργίας.

Σήμερα υπάρχουν αναλύσεις -διάβαζα πρόσφατα ένα βιβλίο ενός Αμερικανού οικονομολόγου για το τέλος της εργασίας- που λένε ότι αν η παγκόσμια κοινότητα δε λάβει μέτρα για την απασχόληση, είναι ενδεχόμενο παιδιά τα οποία θα γεννηθούν μετά το 2000, να μην αποκτήσουν ποτέ το δικαίωμα στην εργασία.

Γι'αυτό, λοιπόν, κυρία Πετραλιά, το ζητούμενο σε όλες τις χώρες είναι η ανάπτυξη σε νέες βάσεις, ενός συστήματος κοινωνικής προστασίας, που να βασίζεται στις αρχές της αλληλεγγύης και του σεβασμού των δικαιωμάτων του κάθε ανθρώπου χωρίς διακρίσεις. Να δίνει έμφαση στην πρόληψη και να εξασφαλίζει επαρκή κάλυψη σε όσους έχουν ανάγκη.

'Εκανα αυτήν τη μικρή αναφορά, γιατί περίμενα ότι μέσα σε ένα τέτοιο πλαίσιο θα μπορούσαμε να συζητήσουμε για τα προβλήματα της Χώρας μας και όχι ότι θα κάναμε μια συζήτηση παραθύρων τηλεόρασης, στα οποία αναφερθήκατε κυρία Πετραλιά.

ΦΑΝΗ ΠΕΤΡΑΛΙΑ-ΠΑΛΛΗ:Εγώ έθεσα συγκεκριμένα ερωτήματα.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Σας παρακαλώ.

Μέσα σ'αυτό το πλαίσιο θα πρέπει να δούμε τα προβλήματα στη Χώρα μας, που μεγαλώνουν. 'Ομως, δεν έχουν πάρει τις διαστάσεις που συναντά κανείς στις ανεπτυγμένες χώρες της Ευρώπης. Αυτό οφείλεται και σε μας. 'Ετσι, λοιπόν, παρ' όλο που η επερώτηση στο γραπτό της κείμενο αναφέρεται σε υπαρκτά προβλήματα, δεν κατανοώ ούτε στο γραπτό κείμενο ούτε σε όσα είπατε, τι νόημα έχουν οι υπερβολές, οι μικροπολιτικές θεωρήσεις -επί παραδείγματι αναφερθήκατε στα έξοδα κηδείας- και οι ανακρίβειες. 

Αν η σκοπιμότητα είναι να δημιουργηθούν εντυπώσεις εις βάρος της Κυβέρνησης τότε έχετε κάνει λάθος. Θα πάρετε απαντήσεις και από εμένα και από τον κ. Κοτσώνη.

ΦΑΝΗ ΠΕΤΡΑΛΙΑ-ΠΑΛΛΗ:Αυτές περιμένω.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας):Θα τις πάρετε.

Απλά πρέπει να έχετε υπόψη σας, ότι προβάλλετε λανθασμένες εντυπώσεις εις βάρος της Χώρας και, εν πάση περιπτώσει, ούτως ή άλλως με αυτόν τον τρόπο δε συμβάλλετε ούτε στην αποσαφήνιση της εικόνας ούτε στην αποσαφήνιση της πολιτικής και των μέτρων που απαιτούνται για το παρόν και προπάντων για την προοπτική.

Παρ' όλα αυτά εγώ θεωρώ ότι η επερώτηση είναι μια ευκαιρία για να συζητήσουμε αυτό το θέμα της προστασίας. Επειδή αναφερθήκατε σε μας -αναγκάσθηκα, παρά το ότι δεν το συνηθίζω, να σας διακόψω- είμαι υποχρεωμένος να σας θυμίσω ότι για εμάς στο ΠΑ.ΣΟ.Κ., η κοινωνική προστασία είναι στατικό στοιχείο της πολιτικής μας και για την οικονομία και για την ανάπτυξη, γιατί όχι μόνο η προοδευτική μας πολιτική βασίζεται στις αρχές της Δικαιοσύνης και της αλληλεγγύης και του σεβασμού των δικαιωμάτων του κάθε ανθρώπου, αλλά γιατί πιστεύουμε πως η κοινωνική προστασία προάγει την κοινωνική συνοχή, που είναι η λυδία λίθος και για την ανάπτυξη, για τη συνολική ευημερία και για την εθνική ισχύ. Αυτά εσείς τα είχατε ξεχάσει.

Είναι ακόμη αναγκαίο να τονίσω πως το ΠΑ.ΣΟ.Κ. θεμελίωσε στην πρώτη του οκταετία για πρώτη φορά κράτος πρόνοιας. Και δεν ξεχνά ο Λαός μας -δεν ξεχνά ούτε το πρόσφατο έργο της τριετίας, γιατί πρόσφατα μας έκρινε-από ποιους έγιναν πράξη επιτεύγματα, όπως η πρωτοβάθμια περίθαλψη στην ύπαιθρο με τα Κέντρα Υγείας, η ανάπτυξη και ο εκσυγχρονισμός των νοσοκομείων, η ανάπτυξη των κέντρων ανοιχτής προστασίας ηλικιωμένων, τα ΚΑΠΗ, η ενίσχυση και η ανάπτυξη των προνοιακών μονάδων με έμφαση στην επαγγελματική κατάρτιση και αποκατάσταση, η αύξηση των δικαιούχων των επιδοτουμένων Ατόμων Με Ειδικές Ανάγκες και όλα τα μέτρα για τα άτομα με ειδικές ανάγκες. Είναι γνωστές οι θέσεις των φορέων των ατόμων με ειδικές ανάγκες γι'αυτήν την πολιτική του ΠΑ.ΣΟ.Κ..

Και οι δράσεις και το έργο που έγινε στα τελευταία χρόνια στα οποία αναφερθήκατε, αποδεικνύουν προσπάθεια ανόρθωσης του κοινωνικού κράτους, ύστερα μάλιστα από τα πλήγματα που του έδωσε η παράταξή σας στην τριετία. Προχωρήσαμε και έργα υποδομής και κοινωνικού εξοπλισμού και σ'αυτήν την τριετία. Βελτιώθηκε η κτιριακή υποδομή όλων των εγκαταστάσεων και των υπηρεσιών του ΠΙΚΠΑ. 'Εγιναν νομοθετικά οι παρεμβάσεις για να συμπληρωθούν κενά. Με το ν. 2430/96 καθιερώθηκε η 3η Δεκεμβρίου ως ημέρα των ατόμων με ειδικές ανάγκες.

Σελίδα 4860 

Και θεσπίσαμε το θεσμό της κάρτας αναπηρίας. Ετοιμάζεται το διάταγμα και να δούμε πώς θα υλοποιηθεί ούτως ώστε να μη δημιουργηθούν προβλήματα. Προωθείται, λοιπόν, και μην ανησυχείτε.

Εφαρμόζονται πιλοτικά -επειδή αναφερθήκατε για τους ηλικιωμένους- τα προγράμματα βοήθειας στο σπίτι. Ξεκίνησε στο δήμο Περιστερίου και θα επεκταθεί σε σαράντα επτά ΚΑΠΗ. Για τρία συνεχή χρόνια αυξήθηκαν τα επιδόματα των οποίων το ύψος ανέρχεται στα εξήμισι δισεκατομμύρια δραχμές, σε ετήσιο ποσοστό 20%. Ενισχύθηκε η προστασία και η αρωγή της οικογένειας και του παιδιού, που παρέχεται από διάφορους φορείς.

Θα αναφερθώ μόνο στο ΠΙΚΠΑ, όπου το 1996 λειτούργησαν τριάντα έξι παιδικοί σταθμοί και τριάντα πέντε συμβουλευτικοί σταθμοί επιτόκων και γενικώς εξυπηρέτησε πενήντα χιλιάδες γυναίκες και διακόσιες ογδόντα δύο χιλιάδες τριακόσια πενήντα παιδιά. Από τα εκατόν τριάντα οκτώ ιδρύματα, όπως γηροκομεία, θεραπευτήρια, μόνο το 1996 εξυπηρετήθηκαν και φιλοξενήθηκαν δέκα χιλιάδες άτομα και σε όλους τους νομούς έχουν ενταχθεί τα έργα του Δεύτερου Κοινοτικού Πλαισίου Στήριξης για έργα προνοιακής υποδομής. Δε θα επεκταθώ άλλο, θα πάρετε λεπτομερείς απαντήσεις από τον αρμόδιο Υφυπουργό κ. Κοτσώνη.

Στο υπόλοιπο της ομιλίας που μου μένει, πρέπει να αναφερθώ στις αρχές της πολιτικής, το πρόγραμμα και τις συγκεκριμένες δράσεις, γιατί πιστεύω ότι αυτό πρέπει να συζητήσουμε ενόψει της αλλαγής των δεδομένων, που δεν είναι μόνο για την Ελλάδα, είναι για όλο τον κόσμο.

Για μας το κοινωνικό πρόσωπο εκφράζει στην πράξη τις αρχές της αλληλεγγύης και της Δικαιοσύνης. Αυτό δεν αναδεικνύεται κυρία συνάδελφε με ευχολόγια, μεγαλοστομίες ή πλειστηριασμό ανέξοδων υποσχέσεων για παροχές κάθε είδους, αλλά με προώθηση συστήματος αξιών στα μέλη της κοινωνίας μας, με συγκεκριμένη κοινωνική πολιτική στα πλαίσια της γενικότερης αναπτυξιακής και οικονομικής πορείας και πολιτικής και συγκεκριμένες δράσεις και μέτρα πολιτικής. Αυτό, αν θέλετε, μόνο στον αστερισμό του νεοφθλελευθερισμού, της θεοποίησης της αγοράς, που ζείτε και πιστεύετε στο Κόμμα σας, δεν μπορεί να γίνει.

Τι να κάνουμε, κα Πετραλιά, η μαγεία του χρήματος στην ανεξέλεγκτη αγορά γίνεται σήμερα ο δαίμονας σε πολλές περιπτώσεις, και του ανθρώπου και της κοινωνίας. Πρόσφατα είναι τα παραδείγματα από τη γειτονική μας χώρα.

Σ' αυτήν την τετραετία επιχειρούμε να δημιουργήσουμε ένα σύγχρονο και αποτελεσματικό κράτος κοινωνικής προστασίας για όλους τους πολίτες και κατά προτεραιότητα για όσους έχουν ειδικές και αυξημένες ανάγκες, για όσο διάστημα τις έχουν.

Αναφερθήκατε στις δαπάνες και στον προϋπολογισμό είχαμε την ευκαιρία να σας απαντήσουμε. Και νομίζω πως ξεκαθαρίστηκε. Οι δαπάνες για την πρόνοια είναι αυξημένες κατά 16% και πρέπει να σας πω, ότι οι δαπάνες του κοινωνικού κράτους για την υγεία, την πρόνοια, την κοινωνική ασφάλιση, τη στεγαστική συνδρομή και την ανεργία είναι αυξημένες σε σύγκριση με πέρυσι κατά 21% του ΑΕΠ και θα το ξεπεράσουν. Είναι πάρα πολύ μεγάλο ποσοστό.

Κανένας δεν μπορεί να ισχυριστεί, ότι δεν χρειάζονται περισσότερα χρήματα για να καλυφθούν οι μεγάλες και πολυποίκιλες ανάγκες. Πολύ περισσότερο που ο ρυθμός ροής των κονδυλίων από το κοινοτικό Ταμείο για τον κοινωνικό αποκλεισμό εξαρτάται από την προώθηση των νέων διαδικασιών που έχει ξεκινήσει το Υπουργείο Εργασίας. 'Ομως, στα δοσμένα δημοσιονομικά περιθώρια δόθηκε προτεραιότητα στην αύξηση των πόρων για την πρόνοια. Αυτό πρέπει να το δούμε σε συνδυασμό με την προσπάθεια που γίνεται για την εξοικονόμηση πόρων, ώστε να έχουν μεγαλύτερη αποδοτικότητα.

Στην προσπάθεια αυτή, θέλω, απ' αυτό το Βήμα, να καλέσω -και να πω ότι προσβλέπω στη θετική ανταπόκριση- όλων των φορέων του προνοιακού έργου. Χρειάζεται όλοι να προσαρμόσουν τη λειτουργία του στο σύγχρονο πλαίσιο αυστηρής ιεράρχησης των αναγκών και διάθεση των πόρων με κριτήριο τη μεγιστοποίηση της κοινωνικής αποδοτικότητας. Η πολιτική μας στον τομέα της πρόνοιας δεν αποσκοπεί μόνο στην αντιμετώπιση οξυμμένων προβλημάτων αλλά στην ανασυγκρότηση όλου του συστήματος, έτσι ώστε, να επιτύχουμε επαρκή κοινωνική προστασία της οικογένειας του παιδιού των ηλικιωμένων ατόμων και των ατόμων με ειδικές ανάγκες και άλλων ευαίσθητων ομάδων του πληθυσμού.

Να μεταφέρουμε ακόμα το βάρος -και χαίρομαι που το είπε ο κύριος επερωτών συνάδελφος- στην πρόληψη.

Στόχος μας στο Υπουργείο, είναι να αποκτήσει τον επιτελικό του επιτέλους ρόλο και να ενισχυθεί ο ρόλος της Τοπικής Αυτοδιοίκησης και Νομαρχιακής Αυτοδιοίκησης και της περιφέρειας στην εφαρμογή της πολιτικής. Λυπάμαι που αφήσατε να εννοηθεί -δεν ξέρω αν είναι θέση του Κόμματός σας- ότι είσαστε κατά της πολιτικής αποκέντρωσης. Ούτε λίγο, ούτε πολύ, μας είπατε σήμερα, ότι θα πρέπει να ξαναγυρίσουμε τους Παιδικούς Σταθμούς από την Τοπική Αυτοδιοίκηση στο Υπουργείο. Εάν αυτό λέγεται προοδευτική πολιτική, ας το κρίνουν.

ΦΑΝΗ ΠΕΤΡΑΛΙΑ-ΠΑΛΛΗ: Αυτό σας είπα; Τους πόρους τους δώσατε; Αυτό περιμένω να απαντήσετε. Ερώτηση έκανα.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): 'Ετσι μας είπατε, κυρία Πετραλιά. Στα πλαίσια αυτά της πολιτικής μας, θέλουμε να ενισχύσουμε τις κοινωνικές πρωτοβουλίες και να προωθήσουμε τους θεσμούς στήριξης του εθελοντικού κινήματος.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

Θέλω άλλα τρία λεπτά, τουλάχιστο, κύριε Πρόεδρε.

Σε αυτόν τον τομέα μπορούν να προσφέρουν οι έχοντες και κατέχοντες και αισθήματα και ευαισθησίες και είναι πολλοί.

Για το νέο θεσμικό πλαίσιο έχει συσταθεί ομάδα. Μιλάμε για ένα Εθνικό Σύστημα Κοινωνικής Πρόνοιας σε αποκεντρωμένη βάση και πολύ γρήγορα θα είμαστε έτοιμοι να δώσουμε τις προτάσεις μας για διάλογο.

Παράλληλα, συνεχίζουμε την καταγραφή των ιδρυμάτων, αυτά που αναφερθήκατε, κυρία Πετραλιά. Και είπατε ότι δεν γνωρίζουμε τους αριθμούς. Φαίνεται ότι χάσαμε αυτούς τους αριθμούς που μας αφήσατε από τη δική σας καταγραφή! Κάνουμε, λοιπόν, συστηματική καταγραφή των φορέων, έτσι ώστε να πετύχουμε και καλύτερο συντονισμό δράσης αλλά και προπάντων παρακολούθηση και αξιολόγηση των προγραμμάτων και των δραστηριοτήτων. Γιατί, νομίζω, ότι δεν θα είναι κανένας περήφανος σήμερα στη Χώρα για την κατάσταση αλαλούμ που υπάρχει επί δεκαετίες με την άναρχη ανάπτυξη φορέων, τις επικαλύψεις, την πολυδιάσπαση και την ανεξέλεγκτη εν πολλοίς δράση. Αυτό κάποτε πρέπει να σταματήσει και χρειάζεται και εμείς, η Κυβέρνηση, να το σχεδιάσουμε σωστά και να το προωθήσουμε σταδιακά, αλλά και να το στηρίξουμε όλες οι Πτέρυγες της Βουλής.

Θα αναφερθώ λίγο -και μ'αυτό θα τελειώσω- στις ομάδες αποκλεισμού που αναφερθήκατε και στη στήριξή τους. Τουλάχιστον κατ' όσον αφορά τις άμεσες ανάγκες και για τη δημιουργία των Ειδικών Κέντρων 'Αμεσης Κοινωνικής Βοήθειας. Αυτό το πρόγραμμα προχωρεί. Είναι ένας νέος σημαντικός θεσμός. 'Εχει γίνει ο σχεδιασμός, η εξειδίκευση και ο προσδιορισμός των έργων που απαιτούνται. 'Εχει συζητηθεί με την Ευρωπαϊκή 'Ενωση και σύντομα θα υποβληθούν τα τεχνικά δελτία, για να προχωρήσει το έργο. Αυτές οι δράσεις, κυρία Πετραλιά, -κάνω μία παρένθεση- στις οποίες αναφερθήκατε ότι δεν έχουν μεγάλους ρυθμούς απορροφητικότητας, είναι καινούριες δράσεις, απαιτούσαν πολλή δουλειά σε επιστημονικό και μελετητικό επίπεδο και δεν θα έπρεπε να επαναλάβουμε λάθη του Πρώτου Κοινοτικού Πλαισίου Στήριξης, αλλά θα έπρεπε να σχεδιάσουμε σωστά, να μελετήσουμε σωστά όλες αυτές τις δράσεις, ώστε μέσα στο υπόλοιπο της τετραετίας -εκεί είναι ο ορίζοντας του προγράμματος- να απορροφηθούν πλήρως τα κονδύλια και να γίνουν όμως και τα σωστά έργα. Και να γίνουν επιπλέον από τα έργα από τώρα τα επιχειρησιακά εκείνα σχέδια τα οποία ζητάει η 

Σελίδα 4861 

Κοινότητα -και καλώς τα ζητάει η Κοινότητα-, για να μπορούν να λειτουργήσουν αυτά τα έργα.

'Ετσι, λοιπόν, εδώ πρόκειται για μία μεγάλη τομή. 'Εχει χαρακτηρισθεί το ΕΚΑΒ της πρόνοιας. Και θέλουμε στα άτομα που αντιμετωπίζουν αποκλεισμό να καλύπτονται άμεσα οι πρώτες ανάγκες. Και από τις βασικές υπηρεσίες που θα παρέχουν τα ειδικά κέντρα άμεσης βοήθειας, ξεχωρίζω την ανοιχτή τηλεφωνική γραμμή SOS, με τριψήφιο, σε εικοσιτετράωρη βάση, τις υπηρεσίες άμεσης επέμβασης, τη στήριξη σε κέντρα υποδοχής ενημέρωσης και συμβουλευτικής υποστήριξης, τη στέγαση σε στέγες φιλοξενίας και ξενώνες. Και σε αυτό το σχεδιασμό εντάσσονται και λειτουργούν μονάδες στην Αθήνα και στη Θεσσαλονίκη. Εδώ έχω ένα πρώτο σχέδιο πώς θα λειτουργήσει μια μονάδα τέτοια, ένα Ειδικό Κέντρο 'Αμεσης Βοήθειας στη Θεσσαλονίκη, όπου περιλαμβάνει Ειδικά Κέντρα 'Αμεσης Βοήθειας και για τα άτομα με ειδικές ανάγκες. Αναφερθήκατε στα ΚΕΚΥΜΕΑ -σας λέω, ότι φέτος θα αρχίσουν να χτίζονται- αυτά δηλαδή τα Κέντρα Κοινωνικής Υποστήριξης των Ατόμων με Ειδικές Ανάγκες.

Επίσης, προβλέπονται και κέντρα άμεσης κοινωνικής βοήθειας για την οικογένεια και το μονογονεακή οικογένεια.

Επίσης, για το πρόγραμμα αυτό -και αυτό είναι, αν θέλετε, μια σωστή λύση στο πρόγραμμα που μελετήθηκε στο Υπουργείο- θα αξιοποιηθούν και οι υποδομές και οι δομές των μεγάλων προνοιακών φορέων, που είναι το "ΜΗΤΕΡΑ", το "ΠΙΚΠΑ" και ο "ΕΟΠ".

Αναφέρεσθε και στα ναρκωτικά -έχω απαντήσει- σε άλλη ευκαιρία, σε επερώτηση στη Βουλή, δεν θέλω να επανέλθω, θέλω μόνο να πω, ότι προβλέπεται και για τους εξαρτημένους η λειτουργία σταθμού πρώτων βοηθειών, συνδεδεμένο αυτό το κέντρο με υπηρεσίες του ΕΚΑΒ, καθώς και λειτουργία εξωτερικών ιατρείων για την αντιμετώπιση και των προβλημάτων υγείας τους. Αυτό θα στεγαστεί στο κτίριο του Ερυθρού Σταυρού στην Γ' Σεπτεμβρίου και θα είμαστε σύντομα έτοιμοι.

Κυρίες και κύριοι συνάδελφοι, ο κ. Κοτσώνης θα δώσει απαντήσεις, όπως είπα, λεπτομερείς και σε όσα άλλα ζητήματα έθιξε η επερώτηση. Εγώ, τελειώνοντας αυτή μου την παρέμβαση, θέλω να πω, ότι είναι σαφές πως η Κυβέρνηση παρ' όλα τα περιοριστικά μέτρα, που επιβάλλει η ανάγκη δημοσιονομικής προσαρμογής, είναι ιδιαίτερα ευαίσθητη και δίνει προτεραιότητα στα θέματα κοινωνικής πολιτικής με έργα και όχι με λόγια. Και όχι μόνο αυτό, είναι ευαίσθητη και στα νέα δεδομένα και δημιουργεί όλες εκείνες τις προϋποθέσεις, για να προχωρήσουμε γρήγορα σε έναν αποτελεσματικό ιστό κοινωνικής ασφάλειας, μέσα από ένα εθνικό σύστημα κοινωνικής προστασίας, όπου θα πρέπει να συνδεθεί -το τονίζω και το επανατονίζω- η κοινωνική προστασία με την απασχόληση. Αυτή είναι σήμερα η προτεραιότητα. Η πολιτική αυτή είναι δίκαιη, γιατί εξαντλεί και τα σημερινά περιθώρια, αλλά και γιατί δημιουργεί προοπτική σε σχέση με τις μεγάλες ανάγκες.

Πιστεύω, λοιπόν, ότι όλες οι κοινωνικές ομάδες κατανοούν ότι ένα δίκτυο κοινωνικής προστασίας στις μέρες μας προϋποθέτει, όχι μόνο την αύξηση των πόρων, αλλά και την ορθολογική τους κατανομή και αξιοποίηση. Μια τέτοια πολιτική μπορεί να μας εξασφαλίσει τη μεγιστοποίηση του αποτελέσματος.

Είμαι σίγουρος ότι όλες οι κοινωνικές ομάδες και οι Πτέρυγες της Βουλής θα στηρίξουν μια τέτοια προσπάθεια, διότι είναι μείζον το θέμα. Οι εξελίξεις έρχονται καταιγιστικά και είμαστε υποχρεωμένοι να ανασυγκροτήσουμε όλο το σύστημα κοινωνικής προστασίας, έτσι ώστε να μπορεί να λύσει και τα σημερινά οξυμμένα προβλήματα, αλλά να ανοίγει και προοπτικές.

Ευχαριστώ.

ΠΡΟΕΔΡΕΥΩΝ (Δημήτριος Β. Κωστόπουλος): Κύριοι Βουλευτές, τη συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα ένας μαθητές και δύο συνοδοί καθηγητές από το Γυμνάσιο Συκιάς Χαλκιδικής.

(Χειροκροτήματα απ' όλες τις Πτέρυγες)

Ο Κοινοβουλευτικός Εκπρόσωπος της Νέας Δημοκρατίας κ. Βασίλειος Σωτηρόπουλος έχει το λόγο για είκοσι λεπτά.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κύριοι συνάδελφοι, κατ' αρχήν για τον υπαινιγμό που έκανε ο κύριος Υπουργός για την απουσία των συναδέλφων, θέλω να πληροφορήσω το Σώμα, ότι οι τρεις συνάδελφοι είναι στη Μάνη, λόγω τοπικής εορτής που έχουν και τηλεφώνησαν ότι δεν μπορούν να έρθουν την ώρα αυτή. Ο κ. Παρασκευάς Φουντάς μόλις ήρθε από τη Μάνη και μου είπε ότι ήταν κάτω οι συνάδελφοι. Αυτό προς άρση κάθε παρεξήγησης. 

ΠΡΟΕΔΡΕΥΩΝ (Δημήτριος Β.Κωστόπουλος): Δεν νομίζω να το είπε με κακή πρόθεση ο κύριος Υπουργός.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Θέλω να δώσω ορισμένες απαντήσεις, πριν μπω στην ομιλία μου στα όσα είπε ο κ. Γείτονας, σχετικά με το ΠΑ.ΣΟ.Κ., ότι θεμελίωσε πρώτο το κοινωνικό κράτος, ότι μέχρι το 1981 δεν υπήρχε τίποτα.

Κύριε Υπουργέ, όταν παραλάβατε το 1981, δεν υπήρχε καμία ανασφάλιστη κοινωνική ομάδα -ήταν όλος ο Ελληνικός Λαός ασφαλισμένος- και μάλιστα δεν είχαμε και τις οικονομικές δυνατότητες που έχει σήμερα η Χώρα μας, λόγω της εισροής των κοινοτικών κονδυλίων. Ως εκ τούτου, μη λέτε ότι δεν παραλάβατε τίποτε ή τουλάχιστον στον κοινωνικό τομέα πάρα πολλά είχαν γίνει. Να μην αναφερθούμε λεπτομερώς σε νοσοκομεία, πανεπιστημιακές σχολές και όλα τα άλλα.

'Οσον αφορά αυτό που είπατε για τη θεοποίηση της αγοράς, η Νέα Δημοκρατία έχει ξεκαθαρίσει σαφώς, ότι η πολιτική της δεν είναι καθαρά νεοφιλελεύθερη, όπως θέλετε, εσείς να πιστεύετε. Μάλλον εσείς ακολουθείτε Θατσερικά μοντέλα, τελευταία. Εμείς πιστεύουμε στην κοινωνική δικαιοσύνη και το εφαρμόζουμε αυτό και το διατυπώνουμε σε κάθε ευκαιρία. Μη μας αποδίδετε πολιτικές για τις οποίες ούτε καν σκέψεις έχουμε κάνει.

Και τελειώνω με το μοντέλο της Αλβανίας, όσον αφορά τη θεοποίηση της αγοράς. Οι άνθρωποι αυτοί δεν βρέθηκαν ποτέ σε καμία δημοκρατική χώρα. 'Ηταν τα παιδάκια του Ενβέρ Χότζα που ξαφνικά φόρεσαν τον μανδύα της δημοκρατίας και έκαναν τα όσα έκαναν. Λοιπόν, δεν έχουμε καμία σχέση μ' αυτά, με τα όσα είπατε. Εσείς θαυμάζατε το μοντέλο της αυτοδύναμης ανάπτυξης της Αλβανίας για πολλές δεκαετίες και το είχατε ως πρότυπο. Μιλούσατε για αυτοδύναμη ανάπτυξη της Αλβανίας και σήμερα μας λέτε άλλα. Τέλος πάντων, έχετε συνηθίσει να αλλάζετε πολιτική!

Κυρίες και κύριοι συνάδελφοι, όταν λέμε κοινωνική πρόνοια εννοούμε ένα δικαίωμα όλων των ανθρώπων που έχουν ανάγκη απ' αυτά τα επιδόματα. Κατ' αρχάς πρέπει να προσδιορίσουμε, ποιοι δικαιούνται να τύχουν αυτής της πολιτικής, αυτής της κοινωνικής πρόνοιας και ποια είναι η έκταση αυτών των παροχών, διότι ένα κράτος δεν μπορεί να εξασφαλίσει τις επιθυμίες όλων των πολιτών. Θα εξασφαλίσει τις ανάγκες αυτών των ομάδων που έχουν πραγματικά ανάγκη, όπως είναι τα παιδιά, τα άτομα με ειδικές ανάγκες, οι ηλικιωμένοι κ.λπ. Και έχουμε τεράστιο πρόβλημα, όχι μόνο στην Ελλάδα, αλλά και σε όλη την Ευρώπη, με τη δημογραφική γήρανση, όπου σήμερα τα άτομα ηλικίας άνω των εξήντα πέντε ετών φθάνουν περίπου το 18% του πληθυσμού. Και αντιλαμβάνεσθε τι οικονομικές δαπάνες δημιουργούνται για την αντιμετώπιση όλων των προβλημάτων αυτών των ηλικιών.

Τέλος, πρέπει να υπάρχει η δημόσια αντίληψη που να περιλαμβάνει συμβουλευτική πολιτική πρόληψη, αποκατάσταση, επανένταξη στην αγορά εργασίας των ευπαθών ομάδων του πληθυσμού, όπως παλινοστούντες, πρόσφυγες, τοξικομανείς, επαίτες, φορείς του AIDS, άστεγοι, αποφυλακιζόμενοι, άνεργοι, γυναίκες κ.λπ.

'Ολες οι ομάδες όλων αυτών των ατόμων δημιουργούν πολυσύνθετα προβλήματα και η αντιμετώπισή τους είναι και δύσκολη, αλλά και πολύ δαπανηρή, πρέπει, όμως, να αντιμετωπισθούν για να μην έχουμε το φαινόμενο του κοινωνικού αποκλεισμού ενός μεγάλου ποσοστού ανθρώπων της κοινωνίας μας.

Σελίδα 4862 

Κύριοι της Κυβέρνησης, δεν έχετε ένα πρόγραμμα κοινωνικής ανάπτυξης. Δεν υπάρχει ένα πρόγραμμα που να καλύπτει καθολικά τον πληθυσμό που βρίσκεται σ' αυτήν την κατάσταση που ανέφερα προηγουμένως, τα παιδιά, τις γυναίκες, τις μητέρες, τους τοξικομανείς, ασθενείς κ.λπ. Απλώς, αυτό που έχετε κάνει μέχρι σήμερα είναι ότι περιγράφετε την υφιστάμενη κατάσταση χωρίς τις δυνατότητες να την αξιολογήσετε επαρκώς και να μεθοδεύσετε, να εφαρμόσετε ένα προνοιακό πρόγραμμα που να αντιμετωπίζει όλες αυτές τις δυσκολίες, όλα αυτά τα προβλήματα που δημιουργούνται σ' αυτές τις κατηγορίες των πολιτών.

Τι έχουμε σήμερα να παρατηρήσουμε στον τομέα της κοινωνικής πρόνοιας: 'Εχουμε μία χαμηλή προσφορά υπηρεσιών, παλιές κτιριακές εγκαταστάσεις, εξοπλισμό τον ίδιο παλιό, και όσον αφορά τις μεθόδους λειτουργίας και τα προγράμματα περιορίζονται στη βάση μιας ιδρυματικής περίθαλψης, ενώ ουσιαστικά η ανοιχτή περίθαλψη είναι άγνωστη. Εκφράζεται μόνο με παροχή επιδομάτων και το λιγότερο με συμβουλευτικές υπηρεσίες και κοινωνική εργασία. Λείπουν τα δίκτυα παροχής υπηρεσιών στο σπίτι, που θεωρούνται απαραίτητα για την υποστήριξη της οικογένειας, για την αντιμετώπιση των προβλημάτων, των εκτάκτων και των ηλικιωμένων. Η δε ιδρυματική περίθαλψη με τις ελλείψεις που έχει σε εκπαιδευμένο προσωπικό, στις ελλείψεις καταλλήλων χώρων και οικονομικών πόρων, παίρνει χαρακτήρα αποκλειστικά ιδρυματισμού, που διαφέρει πολύ από τις φυσιολογικές συνθήκες ζωής.

Δεν υπάρχουν, λοιπόν, προγράμματα κατάλληλα κυρίως προληπτικού χαρακτήρα, εκπαίδευσης, κατοικίας, εισοδηματικής πολιτικής για την αντιμετώπιση της φτώχειας κ.λπ. Εξάλλου, έχουμε μία ανεπαρκή πληροφόρηση, ανεπαρκή έρευνα στον τομέα της πρόνοιας, ώστε να μπορέσουμε να συντάξουμε ένα πρόγραμμα που να λάβει υπόψη τους κοινωνικούς δείκτες με τα διεθνή πρότυπα σήμερα, για να αντιμετωπισθούν όλες οι δυσκολίες, όλα τα προβλήματα του χώρου αυτού.

Ακούσθηκαν από την κα Πετραλιά τα προβλήματα του χώρου της πρόνοιας, οι δυσκολίες που υπάρχουν και ότι η πολιτική σας δεν είναι αυτή που έπρεπε να είναι. Πρέπει λοιπόν, να αυξηθούν οι βρεφικοί, νηπιακοί σταθμοί και μάλιστα με ρυθμό -υπάρχουν μελέτες που το αναφέρουν- που να γίνονται εκατό και εκατόν πενήντα το χρόνο, που να καλύπτουν γύρω στα ογδόντα με εκατό βρέφη. Θα πρέπει να γίνει η βελτίωση των εγκαταστάσεων, να ιδρυθούν κέντρα υποδοχής για τη στήριξη παιδιών και εφήβων που αντιμετωπίζουν έκτακτα κοινωνικά προβλήματα, να γίνουν οικοτροφεία, να γίνουν ξενώνες για τους σπουδαστές και εργαζόμενους νέους, ιδρύματα για την αποκατάσταση τοξικομανών, αποφυλακιζομένων, ψυχικά ασθενών και άλλων ομάδων, που αποκλείονται σήμερα από την αγορά εργασίας, σταθμοί συμβουλευτικών υπηρεσιών για θέματα επαγγελματικού προσανατολισμού, ανάπτυξη του θεσμού των κέντρων ανοικτής προστασίας ηλικιωμένων, κινητές μονάδες για το σπίτι, αύξηση του αριθμού των διαθεσίμων κλινών για άτομα με χρόνιες παθήσεις και κέντρα χρονίων παθήσεων -διότι, όπως είπα προηγουμένως, με τη δημογραφική γήρανση αντιμετωπίζουμε τεράστια προβλήματα- ίδρυση ειδικών κέντρων επαγγελματικής εκπαίδευσης αναπήρων, ίδρυση κέντρων προστατευόμενης εργασίας ατόμων με ειδικές ανάγκες, ίδρυση ειδικών διαγνωστικών και συμβουλευτικών κέντρων που θα ενεργοποιούνται στους τομείς πρόληψης, έγκαιρης διάγνωσης και αποκατάσταση αναπηρίας, δημιουργία μονάδων απεξάρτησης από ναρκωτικές ουσίες στα μεγάλα αστικά κέντρα. Είχαμε το φαινόμενο, το καλοκαίρι, να κλείσουν οι θεραπευτικές μονάδες γιατί δεν είχαν οικονομικούς πόρους. Αυτό το έχουμε πει σε προγενέστερη επερώτηση που κάναμε στον τομέα των ναρκωτικών.

Καθημερινώς, κύριοι συνάδελφοι, τα κενά αυξάνονται λόγω της προσδοκίας του Λαού να αυξηθούν όλα αυτά τα επιδόματα, οι χορηγίες στον τομέα της πρόνοιας, αλλά όλο και περισσότερο προστίθενται νέες ομάδες, νέα άτομα που έχουν ανάγκη της κοινωνικής πρόνοιας του Κράτους.

'Ενα θεσμικό πλαίσιο πρόνοιας, βάσει των διεθνών και συγκριτικών προτύπων πρέπει να περιλαμβάνει τους εξής άξονες.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Συμφωνείτε, ότι χρειάζεται ένα νέο θεσμικό πλαίσιο πρόνοιας;

ΒΑΣΙΛΕΙΟΣ ΣΩΤΗΡΟΠΟΥΛΟΣ: Βεβαίως.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Χαίρομαι που το ακούω.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Πρώτα-πρώτα, δεν ξέρουμε ποιο είναι το ελάχιστο όριο διαβίωσης, το ελάχιστο εισόδημα, που πρέπει να το εξασφαλίζει ένα νέο σύστημα.

Δεύτερο, πρέπει να ενισχύσουμε τη δυνατότητα των χρηστών προνοιακών υπηρεσιών, όλων αυτών των ατόμων, ώστε, σταδιακά να απεξαρτηθούν από τα προνοιακά προγράμματα.

Τρίτον, είναι η κατοχύρωση της επικουρικότητος των παροχών ως μηχανισμού που να εγγυάται την ορθολογική χρήση των διαθεσίμων πόρων, να επιτρέπει περιθώρια ελεύθερης δράσης στο άτομο, που να συμβάλει στην ενίσχυση της αυτονομίας του και να παρακινεί το άτομο σε προνοητικότητα προς ίδιον όφελος.

Τέλος, η εξατομίκευση του είδους, της μορφής και του ύψους των προνοιακών παροχών, ανάλογα με την ιδιαιτερότητα της περίπτωσης ενός ατόμου ή συνόλου ομοειδών περιπτώσεων.

Στην Ευρώπη έχει γίνει το λεγόμενο "ευρωπαϊκό παρατηρητήριο" όπου υπάρχουν δεκαπέντε περίπου σύμβουλοι, ένας από κάθε χώρα, που μελετούν τα προνοιακά θέματα.

'Οσον αφορά την Ελλάδα, οι δικές μας εκθέσεις έχουν επισημάνει όλες αυτές τις αδυναμίες, ότι δεν υπάρχει κανένα πρόγραμμα, ότι υπάρχει έλλειψη συντονισμού των προγραμμάτων που γίνονται, ότι υπάρχει μια γραφειοκρατία, ότι υπάρχει παρέμβαση του ιδιωτικού τομέα, προγράμματα από διάφορα ευαγή ιδρύματα, Εκκλησίας, Κράτους, πού επικαλύπτονται το ένα με το άλλο και υπάρχει σύγχυση. 'Ολα αυτά, πρέπει κάποτε να διορθωθούν, να μπουν στο σωστό δρόμο.

Δεν είναι δυνατό να λέμε, ότι θα κάνουμε ένα πρόγραμμα για να αντιμετωπίσουμε τις ανάγκες της πρόνοιας χωρίς να μπορέσουμε να προσδιορίσουμε το ελάχιστο εισόδημα, πράγμα που γίνεται σήμερα σε όλα τα κράτη της Ευρώπης. 

Είπατε για την Τοπική Αυτοδιοίκηση. Πολύ σωστά επεσήμανε η κα Πετραλιά -δεν παρακολουθήσατε τι είπε- ότι η Τοπική Αυτοδιοίκηση όπως λειτουργεί σήμερα δεν έχει πόρους. Να μην τη φορτώνουμε, λοιπόν. Φορτώσαμε την εκπαίδευση, αντιμετωπίζουν δυσκολίες τα σχολεία ελλείψει πόρων. Φορτώσαμε τους βρεφονηπιακούς σταθμούς, έχουμε άλλες δυσκολίες, πάλι ελλείψει πόρων.

Εμείς θέλουμε την περιφερειακή αποκέντρωση, αλλά τη θέλουμε να είναι οικονομικά αυτοδύναμη, ώστε να μπορέσουν και η Νομαρχιακή Αυτοδιοίκηση, αλλά και οι πρωτοβάθμιοι Οργανισμοί Τοπικής Αυτοδιοίκησης να αντιμετωπίσουν τις αυξημένες ανάγκες σε κάθε τομέα.

ΚΩΣΤΑΣ ΓΕΙΤΟΝΑΣ ( Υπ. Υγείας και Πρόνοιας): Μου επιτρέπετε μια μικρή διακοπή;

Αναφέρθηκα σ' αυτό, διότι η κα Πετραλιά το συνέδεσε με τις κινητοποιήσεις των εργαζομένων και είναι γνωστό, ότι οι κινητοποιήσεις δεν γίνονται για την έλλειψη πόρων στην Τοπική Αυτοδιοίκηση. Οι κινητοποιήσεις γίνονται συγκεκριμένα, γιατί δεν θέλουν να γίνουν υπάλληλοι των νομικών προσώπων -είναι τα καινούρια νομικά πρόσωπα στους δήμους- που λειτουργούν τους παιδικούς σταθμούς. Αυτό είναι το αιτήμά τους. 

ΦΑΝΗ ΠΕΤΡΑΛΙΑ-ΠΑΛΛΗ: 'Οχι, δεν είναι αυτό μόνο. 'Εχετε διαβάσει τα επιχειρήματά τους και τους έχετε δει όπως και εγώ.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Στο πρώτο ελληνικό Κοινοτικό Πλαίσιο Στήριξης 1989-1993, που εγκρίθηκε στις 30 Μαρτίου του 1990 -τότε είχαμε κυβέρνηση όλων των Κομμάτων- έγινε μια προσπάθεια αναπτυξιακού χαρακτήρα, κυρίως, για έργα και εκσυγχρονισμό στον τομέα της πρόνοιας. 

Σελίδα 4863 

Μέσα από τις δεκατρείς περιφέρειες, συγκεκριμένα δέκα περιφερειακά προγράμματα, δόθηκαν πολλά χρήματα ακριβώς στον αναπτυξιακό τομέα, διότι δεν μπορείς χωρίς ανάπτυξη της υποδομής να κάνεις πρόνοια.

Παρά ταύτα όμως, τα χρήματα ήταν λίγα -περίπου πέντε δισεκατομμύρια δραχμές διατέθησαν τότε- και το 97% των χρημάτων αυτών απορροφήθηκε για την κατασκευή ή για την επέκταση έργων που ήταν σε ανάπτυξη.

Επίσης, άλλα χρήματα που δόθηκαν μέσα από τα ΜΟΠ 1987-1993, στα νησιά του Ιονίου Πελάγους, στην Δυτική Ελλάδα, στη Στερεά Ελλάδα, στην Αττική και στην Κρήτη, πάλι ήταν ανεπαρκή. Προσπάθησαν να επιβάλουν μια τάξη, δυστυχώς όμως, δεν είχαν τα αναμενόμενα αποτελέσματα.

'Οσον αφορά το ελληνικό Κοινοτικό Πλαίσιο Στήριξης 1994-1999, όπως εγκρίθηκε τον Ιούλιο του 1994 -πάλι Κυβέρνηση του ΠΑΣΟΚ ήταν, έχετε συνέχεια- περιέχει ειδικές αναφορές στον τομέα της πρόνοιας, αλλά είναι λιγότερο ανεπτυγμένο απ' ό,τι θα περίμενε κανείς και μάλιστα από τον τομέα της υγείας πολύ λιγότερο ανεπτυγμένο. Υπάρχουν μόνο αποσπασματικές προσεγγίσεις του τομέα πρόνοιας, υπάρχει πάλι έλλειψη συντονισμού, υπάρχει έλλειψη βασικών κοινωνικών μέτρων.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Δεν τα έχετε διαβάσει καλά. Τριάντα έξι κέντρα είναι μόνο στο μέτρο 1.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Υπάρχει, λοιπόν, έλλειψη συντονισμού, υπάρχει έλλειψη βασικών κοινωνικών υποδομών για την κάλυψη των κενών και υπάρχει μεγάλη έλλειψη ειδικευμένου και επιστημονικού προσωπικού.

Θα μπορούσαν τα ασφαλιστικά ταμεία, οι ασφαλιστικοί οργανισμοί, η Εκκλησία και άλλα ευαγή ιδρύματα μη κερδοσκοπικού χαρακτήρα να αναπτύξουν πρωτοβουλίες και στον τομέα αυτό και έχουν αναπτύξει. Σήμερα όμως, τα περιθώριά τους περιορίζονται με την δυσβάστακτη φορολογία, με τον τελευταίο νόμο που ψηφίσατε. Και πραγματικά, πολλά εκκλησιαστικά και άλλα ιδρύματα βρίσκονται σε αδιέξοδο και πολλοί δωρητές αποφεύγουν πλέον να κάνουν δωρεές στα ιδρύματα αυτά για τους γνωστούς φορολογικούς λόγους.

Λέω, ότι θα μπορούσαν και τα ταμεία να αναπτύξουν πρωτοβουλίες για τη δημιουργία νομικών προσώπων ιδιωτικού δικαίου, αλλά θα πρέπει όμως να έχουν πρώτα-πρώτα διοικήσεις δικές τους, να είναι αυτοδιοικούμενα, όχι όπως είναι σήμερα. Επίσης, τα αποθεματικα των ταμείων να μην αξιοποιούνται μεσω Τρααπέζης Ελλάδος, Χρηματιστηρίων κ.λπ., που δεν γνωρίζουμε ποια θα είναι η τύχη των χρημάτων. Εύχομαι να πάνε όλα καλά και να μη θρηνήσουμε καμιά κατάρρευση των οικονομικών των ταμείων.

Στην Ευρώπη, όπως και σε μας, τα μέτρα της πρόνοιας βρίσκονται στο επίκεντρο του ενδιαφέροντος, διότι με τη Λευκή Βίβλο που όλοι γνωρίζουμε, έχουμε μια μείωση των δαπανών, που πηγαίνουν στον κοινωνικό τομέα, διότι η Ευρώπη θέλει να γίνει ανταγωνιστικότερη των άλλων μεγάλων οικονομικών κρατών, της Αμερικής και της Ιαπωνίας, με το σκεπτικό να γίνει περιορισμός των δαπανών στον κοινωνικό τομέα.

Δεν πιστεύω εσείς να ασπασθείτε το μοντέλο αυτό του περιορισμού των δαπανών στον κοινωνικό τομέα, διότι με την πολιτική σας σήμερα, με το να θέλετε να επιτύχετε τους δείκτες σύγκλισης του Μάαστριχτ, ενώ γνωρίζαμε ποια ήταν η πολιτική σας πρώτα έναντι της ΕΟΚ, έχετε φέρει σε πολύ δύσκολη θέση τις ευπαθείς κοινωνικές ομάδες, τους συνταξιούχους και όλους τους άλλους. Λοιπόν, πρέπει να είμαστε πάρα πολύ προσεκτικοί ως Χώρα και να μη μειωθούν οι δαπάνες στον κοινωνικό τομέα. 

Οι παροχές κοινωνικής προστασίας, κατά κεφαλήν, στην Ευρώπη στη δεκαετία '83-'93 αυξήθηκαν κατά 25%. Στην Ελλάδα αυξήθηκαν μόνο κατά 2%. Στη δε Πορτογαλία, που ξεκίνησε με τη χειρότερη οικονομία, σχεδόν διπλασιάστηκε η αύξηση των κοινωνικών παροχών από το '83 μέχρι το '93.

ΚΩΣΤΑΣ ΓΕΙΤΟΝΑΣ(Υπ. Υγείας και Πρόνοιας): Πόσο τοις εκατό του ΑΕΠ είναι; Εγώ λέω, ότι έχουμε φτάσει στο 21% του ΑΕΠ. Μπορείτε να κάνετε σύγκριση με το ΑΕΠ, γιατί δεν λέει τίποτε το αν διπλασιάστηκαν. Το θέμα είναι σε τι ποσοστό του ΑΕΠ κινούνται.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κύριε Υπουργέ, είναι σε ECU. Σε ορισμένες χώρες και σε πολλές χώρες της Ευρώπης, την δεκαετία '83-'93, διπλασιάστηκαν αυτές οι παροχές σε ECU, ενώ στην Ελλάδα μόνο κατά 2% αυξήθηκαν. Και η δεκαετία αυτή, ήταν δεκαετία δική σας, δεν ήταν δική μας. 

Στα μηνιαία οικογενειακά επιδόματα η Χώρα μας καταλαμβάνει την τελευταία θέση στην Ευρώπη. Δώσατε βέβαια μια αύξηση τώρα, αλλά κόψατε την ισόβια σύνταξη σε δεκάδες χιλιάδες μητέρες. Και θα τη βρείτε αυτή την αντίδραση μπροστά σας και το ξέρετε. Ξέρετε, ότι υπάρχει μεγάλη αντίδραση. Για το τρίτο παιδί στη Γερμανία, στη Γαλλία, στο Βέλγιο, στο Λουξεμβούργο, δίνουν εκατόν είκοσι χιλιάδες το μήνα. 

Η άδεια μητρότητας στην Ελλάδα είναι δέκα πέντε εβδομάδες, ενώ στην Ιταλία είναι είκοσι και στη Δανία είναι είκοσι επτά. Η αποζημίωση κατά την άδεια της μητρότητας στη Χώρα μας είναι μόνο το 50% του μισθού, η χαμηλότερη στην Ευρώπη, ενώ σε άλλες χώρες, Γερμανία, Ολλανδία, Πορτογαλία, Δανία, είναι σχεδόν το σύνολο των αποδοχών. 

Οι παροχές ασθενείας στην Ελλάδα είναι εβδομήντα έξι ECU, ενώ στην 'Ενωση είναι οκτακόσια είκοσι επτά ECU, κύριοι συνάδελφοι. Οι παροχές αναπηρίας στην Ελλάδα είναι εβδομήντα έξι ECU, ενώ στην 'Ενωση είναι τριακόσια επτά. Οι παροχές ανεργίας είναι χίλια ογδόντα εννέα ECU, ενώ στην 'Ενωση είναι άνω των δέκα χιλιάδων ECU. Αυτή είναι η κοινωνική σας πολιτική, είναι η χειρότερη στην Ευρώπη.

Θα τελειώσω, επανερχόμενος σ'αυτές τις ευπαθείς ομάδες, που έχουν ανάγκη από την κοινωνική προστασία, αναφερόμενος στους ηλικιωμένους, διότι είδαμε τα υπερήφανα γηρατειά, που κάποτε τους είχατε υποσχεθεί τα πάντα, να κινητοποιούνται και να κάνουν πορείες διαμαρτυρίας στη Βασιλίσσης Σοφίας και στο Πρωθυπουργικό Μέγαρο. 'Εχει παρατηρηθεί από έρευνα του ΕΚΚΕ ότι στις συντάξεις που είναι μέχρι ενενήντα χιλιάδες δραχμές, χαμηλές συντάξεις, το 21,3% αυτών των συνταξιούχων, έχει πολύ κακή υγεία.

Για συντάξεις από 80.000 μέχρι 190.000, το ποσοστό των ατόμων με κακή υγεία κατεβαίνει στο 9,2% και για συντάξεις άνω των 190.000, το ποσοστό κατεβαίνει στο 7,7%. 

Αντιλαμβάνεστε, λοιπόν, ότι έχουν δίκιο και αυτοί οι συνταξιούχοι που διαμαρτύρονται για την πολιτική που ακολουθεί η Κυβέρνησή σας, όπως και όλες οι άλλες ευπαθείς κοινωνικές ομάδες, διότι πράγματι τα κονδύλια είναι μειωμένα ή τουλάχιστον θα έπρεπε να ασκηθεί μια άλλη οικονομική πολιτική, κάπου αλλού να κάνετε οικονομίες και να δώσετε μεγαλύτερη σημασία στον τομέα της κοινωνικής πολιτικής. 

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΕΥΩΝ (Δημήτριος Β. Κωστόπουλος): Ο Κοινοβουλευτικός Εκπρόσωπος

του Δημοκρατικού Κοινωνικού Κινήματος κ. Γιάννης Δημαράς έχει το λόγο για δέκα λεπτά.

ΙΩΑΝΝΗΣ ΔΗΜΑΡΑΣ: Κυρίες και κύριοι συνάδελφοι, στην αποψινή ερημία της Βουλής -και ο χαρακτηρισμός σας, βεβαιώ, δεν διατυπώνεται για να λοιδωρηθεί κανείς εκ των συναδέλφων που απουσιάζουν, απλά διατυπώνεται ως παρατήρηση που όλους, έντονα, ωστόσο αυτή η ερημία μας προβληματίζει-κυρίαρχο θέμα αναδεικνύεται η αυτονόητη υποχρέωση της Πολιτείας, έτσι όπως διασφαλίζεται και διά του Συντάγματος, για την κοινωνική μέριμνα, για το κράτος-πρόνοια, όπως λέμε.

Από τη μια πλευρά, η επερώτηση των συναδέλφων της Νέας Δημοκρατίας, γεννά αισιοδοξία -ευτυχώς που έγινε και αυτή- από την άλλη είναι άκρως απαισιόδοξη. Δυστυχώς, που έγινε με αυτό τον τρόπο και κυρίως, με αυτά τα επιχειρήματα, όπως τουλάχιστον αναφέρονται στην επερώτηση των συναδέλφων.

Ειλικρινά, κύριοι συνάδελφοι, ενώ θα μπορούσα εξ υπαρχής να πλειoδοτήσω στο ενδιαφέρον σας, για την έτσι και αλλιώς απούσα κοινωνική μέριμνα και να συνηγορήσω στην προοπτική, ώστε να γίνουν κάποια βήματα- γιατί όχι άλλωστε και άλματα - προς αυτήν την κατεύθυνση, ευθέως θα σας πω το εξής.

Σελίδα 4864 

'Οσο και αν πολιτικά αυτό μπορεί να σας θίγει, η επερώτηση σας βοηθά, σιγοντάρει, με μια άλλη διατύπωση, διευκολύνει τον εφησυχασμό της σημερινής Κυβέρνησης του ΠΑΣΟΚ στα μεγάλα κοινωνικά θέματα των καιρών που διανύουμε.

'Ετσι, το έργο, το καθήκον, η υποχρέωση της Αντιπολίτευσης να ελέγχει με ένα τόσο εύκολο και πολιτικά επιπόλαιο και επικίνδυνο τρόπο, όπως σήμερα αποδεικνύεται από την επερώτησή σας, αυτοκαταργείται. 

Αν μπορούσα με στοιχεία να αναφερθώ στα πολλά και ποικίλα θέματα της κοινωνικής κρατικής μέριμνας, όπως αυτά καταγράφονται στα επίσημα στοιχεία της εθνικής στατιστικής υπηρεσίας, θα μπορούσα για ώρες πολλές να βρίσκομαι σ' αυτό το Βήμα και να σας βομβαρδίζω με αριθμούς και ποσοστά, που είναι ντροπή για τη νεοελληνική Πολιτεία.

Και για να μην αφορίζω έτσι εύκολα και αβασάνιστα- όπως ενδεχομένως μερικοί εξ υμών μπορείτε να εκτιμήσετε- πρόθυμα θα παραδεχθώ, ότι τα τελευταία δεκαπέντε χρόνια, υπήρξαν πολιτικά πρόσωπα που μόχθησαν και αγωνίστηκαν, για να αντιμετωπίσουν και μακροχρόνια κοινωνικά προβλήματα, αλλά και νέα κοινωνικά προβλήματα, όπως προέκυψαν στην εποχή της έκρηξης της τεχνολογίας, της υπερκατανάλωσης, για όσους καταφεύγουν σ' αυτήν και φυσικά αντέχουν οικονομικά, αλλά και κυρίως στην εποχή της μοναξιάς και της εγκατάλειψης.

Κυρίες και κύριοι συνάδελφοι, οι τοξικομανείς, τα παιδιά των φαναριών, οι άστεγοι και οι ποικιλοτρόπως αναξιοπαθούντες δεν είναι σημερινή ανακάλυψη. Ως κυβερνήσεις, και του ΠΑΣΟΚ, εξαιρουμένου του διαστήματος 1981-1989, αλλά και της Νέας Δημοκρατίας, δοκιμάστηκαν αυτά τα κοινωνικά στρώματα και δοκιμάστηκαν και οι πολιτικές τους στην πράξη και όπως απεδείχθη και έχει καταγραφεί, απέτυχαν. Τα λόγια, τα τελευταία οκτώ χρόνια, περίσσεψαν.

Γι αυτό, κυρίες και κύριοι συνάδελφοι, θα αφήσω τα ποσοστά επί τοις εκατό και τα ΕCU και θα σας πάω μια βόλτα στη ζώνη, στους πρίγκηπες της Δυτικής όχθης, στους ανθρώπους που μοχθούν για το μεροκάματο του τρόμου και βεβαίως καταλάβατε ήδη, ότι αναφέρομαι ήδη, με αφορμή την επικαιρότητα, στο δυστύχημα που συνέβη στο Πέραμα. Σ' αυτό θα εστιάσω την προσοχή μου, καθώς δεν είναι δυνατόν σε θέματα κοινωνικής μέριμνας να αναφερθεί κανείς σε όλο το φάσμα, το πολύπλοκο και ποικιλότροπο.

Στη ζώνη του Περάματος, λοιπόν, στη ναυπηγοεπισκευαστική περίφημη ζώνη, όπου έχει καταγραφεί -και δεν το αρνείται κανείς και έχω στοιχεία της Γενικής Συνομοσπονδίας Εργατών Ελλάδας- ότι υπάρχει ανεργία, η οποία φθάνει το 85%, όπου στο 35% έχει φθάσει η ανεργία των νέων.

Πριν απ' όλα, πριν ξεκινήσω αυτό το μικρό οδοιπορικό, θα ήθελα να απευθυνθώ στον κύριο Υπουργό και να του επιστήσω την προσοχή σε κάτι που νομίζω ότι δεν είναι δυνατόν να μην προσεγγίζει την ευαισθησία του, γιατί τον γνωρίζω, αλλά και την ευαισθησία του Υπουργείου. Σκοτώθηκε ένας εργάτης κάτω από συνθήκες, που διερευνώνται μεν, αλλά γνωρίζουμε από τα σημερινά δημοσιεύματα. 'Εχει αφήσει ορφανή μία κοπελίτσα δεκατριών χρόνων, η οποία, κύριε Υπουργέ, δεν μπορεί να πάει στο σχολείο πια -το αφήνει- και πρέπει να εργαστεί, για να ζήσει τη μικρή της αδελφή. Δεν ξέρω με ποιο τρόπο και κάτω από ποιες διαδικασίες μπορείτε να ενδιαφερθείτε γι' αυτό το προσωπικό μεν, αλλά γενικότερο κατά τη γνώμη μου θέμα.

Φεύγοντας, λοιπόν, απ' αυτήν την ειδική περίπτωση της μικρής κοπελιάς -υπάρχει μάλιστα και πρωτοσέλιδο ρεπορτάζ σήμερα στην εφημερίδα "ΤΑ ΝΕΑ", που το υπογράφει για να σας βοηθήσω ένας πρώην συνάδελφός μου εν επαγγέλματι, ο κ. Προκόπης Γέγιακας- θα σας πάω σε ορισμένα στοιχεία, τα οποία, είμαι βέβαιος, ότι δεν μπορούν να σας αφήνουν αδιάφορο. Υπάρχει μία λίστα ντροπής και αυτή η λίστα ντροπής και πολιτικής ανευθυνότητας μαζί, προσυπογράφεται από τον αναπληρωτή καθηγητή της Ιατρικής Σχολής του Πανεπιστημίου της Αθήνας και υπεύθυνο για τα δυστυχήματα, συνεργαζόμενο με την κρατική πρόνοια, την κοινωνική μέριμνα -ποιος τον ακούει τον άνθρωπο- τον κ. Γιάννη Παπαδόπουλο.

Αναφέρει, λοιπόν, σε ένα σημείωμά του σήμερα, ότι το σενάριο είναι γνωστότατο, δοκιμασμένο, συνεχώς επαναλαμβανόμενο σε όλα του τα στοιχεία, εργατικά, πολιτικά, τηλεοπτικά, συνδικαλιστικά. Κατά πάσα πιθανότητα, θα χρησιμοποιείται ακόμα για πολλά χρόνια στην Ελλάδα, λόγω έλλειψης στοιχειώδους υπευθυνότητας κρατικών λειτουργών, Υπουργών, συνδικαλιστών και -γιατί να αφαιρέσουμε τις ευθύνες που έχουν- εργαζόμενων. Και όχι μόνο. Υπάρχουν και τα λιμεναρχεία και οι επιθεωρητές εργασίας.

Αυτό που συνέβη χθες και σήμερα, καταγράφεται στις εφημερίδες, κύριε Υπουργέ, το γνωρίζετε πάρα πολύ καλά, λέει ότι σ' αυτό το πλοίο που επισκευαζόταν υπήρχαν εργαζόμενοι Αλβανοί και Νιγηριανοί, την ίδια στιγμή που υπάρχει ανεργία στο Πέραμα. Είμαι απολύτως βέβαιος, ότι ο τρόπος με τον οποίο απασχολούνται οι ξένοι εργάτες -και δεν είναι ρατσιστική η προσέγγιση που κάνω, υποθέτω το αντιλαμβάνεσθε- δεν ήταν νόμιμος. Κανένας, λοιπόν, δεν σας πληροφόρησε ή δεν πληροφόρησε τις όποιες αρμόδιες υπηρεσίες της Κυβέρνησης, ότι εκεί εργάζονται παράνομα κάποιοι ξένοι, την ίδια στιγμή που υπάρχει ανεργία. Να δουλέψουν και οι ξένοι, κάτω όμως από προδιαγραφές, τις οποίες, υποθέτω, ότι και σεις θα δέχεσθε.

Αλλά, ας σας πάω καλύτερα μία βόλτα στα στοιχεία τα οποία έχω μπροστά μου. Από το 1989 μέχρι το 1990, απ' όσα στοιχεία μπόρεσα να βρω, σημειώθηκαν περισσότεροι από δεκαοκτώ θάνατοι στη ναυπηγοεπισκευαστική ζώνη του Περάματος. Το 1989 στο πλοίο "ΠΕΤΡΙΑΝΝΑ", επίσης τον Μάιο του 1989 στο δεξαμενόπλοιο "ΤΖΑΜΠΟΥΡ", το 1989 στο "ΑΚΑΝΤΕ" (;), το 1989 στο "ΑΓΙΟΣ ΝΙΚΟΛΑΟΣ" κ.ο.κ. πλοία και αριθμοί και θύματα καταγραμμένα και από κανέναν αμφισβητούμενα. 

Εκείνο το οποίο ίσως ήταν το συνταρακτικότερο δυστύχημα που συνέβη στη ναυπηγοεπισκευαστική ζώνη Περάματος, ήταν εκείνο που έγινε στις 6 Σεπτεμβρίου 1989, όταν Υπουργός Εμπορικής Ναυτιλίας ήταν ο κ. Γιαννόπουλος και Υπουργός Εργασίας ο αείμνηστος Γιώργος Γεννηματάς, που γνωρίζω πολύ καλά ότι ήσασταν φίλοι και έχετε αγωνιστεί μαζί.

Φοβερή έκρηξη, λοιπόν, συγκλονίζει την περιοχή της Ναυπηγοεπισκευαστικής ζώνης. Η έκρηξη έγινε σε δεξαμενή του επισκευαζόμενου δεξαμενόπλοιου "ΑΝΝΑ ΤΖΕΛ ΓΚΡΕΙΤΝΕΣ". Αποτέλεσμα, τέσσερις νεκροί, δύο διαπιστωθέντες και δύο αγνοούμενοι.

Τα ίδια ακριβώς έγιναν και χθες, με τις ίδιες αφορμές και τις ίδιες αιτίες. 'Εχοντας πολλά στοιχεία μπροστά μου και δεν μπορώ να αναφερθώ σε όλα αυτά- θα πρέπει να σας πω, ότι σύμφωνα με προεδρικά διάταγμα του 1990, ο έλεγχος της εφαρμογής των προβλεπομένων μέτρων ασφάλειας της επισκευαστικής ζώνης έχει ανατεθεί στα όργανα του Υπουργείου Εργασίας, τα οποία, κατά περίπτωση, συνεπικουρούνται από τα όργανα του Υπουργείου Εμπορικής Ναυτιλίας. Δυστυχώς όμως, τίποτα απ'αυτά δεν εφαρμόζονται. Παρανομούν πολλοί και ποικιλότροπα. Εκείνο δε, που με θλίβει ιδιαίτερα και με κάνει να απαισιοδοξώ, είναι πως φοβάμαι πολύ, ότι το επόμενο δυστύχημα είναι προγραμματισμένο και είναι ζήτημα χρόνου. Δυστυχώς, κύριε Υπουργέ, για όλους μας.

ΠΡΟΕΔΡΕΥΩΝ (Δημήτριος Β.Κωστόπουλος): Ο κ. Ιωαννίδης έχει το λόγο για δέκα λεπτά.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, κυρίες και κύριοι συνάδελφοι, ζούμε σε έναν κόσμο, συνεχώς και με εκπληκτική ταχύτητα, μεταβαλλόμενο. Ο Υπουργός κ. Γείτονας, μίλησε γι'αυτό. Ζούμε σε ένα κόσμο μεταβαλλόμενο, άραγε προς το καλύτερο ή προς το χειρότερο;

Γιατί, η εκπληκτική πρόοδος που έχει επιτελέσει η ανθρωπότητα στην τεχνολογία δεν παρακολουθείται από ανάλογη πρόοδο σε ηθικό επίπεδο. Δυστυχώς, ίσως να μην είναι καλές οι προοπτικές, διότι τα συμβαίνοντα σήμερα σε παγκόσμια κλίμακα δεν είναι ευοίωνα αφού από ένα δογματισμό μαρξιστικό, περάσαμε σε έναν άλλο τυφλό δογματισμό, σ'αυτόν που ο Πάπας, ο εκφραστής της συντηρητικής Καθολικής Εκκλησίας ονόμασε νέο δογματισμό, ειδωλολατρεία της αγοράς.

Η Κυβέρνησή μας, η Κυβέρνηση του ΠΑΣΟΚ, ασφαλώς δεν

Σελίδα 4865 

συμμερίζεται αυτή την ειδωλολατρεία της αγοράς, που άλλοι φαίνεται ότι συμμερίζονται. Γιατί εμείς πιστεύουμε, ότι η δημοκρατία δεν είναι μόνο οι ατομικές ελευθερίες τα πολιτικά δικαιώματα και οι πολιτικές ελευθερίες. Είναι και αυτά πρωτίστως, αν θέλετε, γιατί χωρίς ελευθερία δεν υπάρχει δημοκρατία, αλλά είναι ασφαλώς και η κοινωνική δικαιοσύνη χωρίς την οποία, όπως λέει ο Τζών Γκάλμπρεθ ο περίφημος οικονομολόγος, είναι μια μισή μερίδα η

δημοκρατία. Γιατί δεν αρκεί να είσαι ελεύθερος, αλλά πρέπει και να μπορείς να ζείς μέσα σε συνθήκες κοινωνικής συνοχής και ευημερίας.

Κυρίες και κύριοι συνάδελφοι, διαβάζοντας την επερώτηση που κατέθεσε η Νέα Δημοκρατία εντυπωσιάστηκα από τη βαρύτητα των εκφράσεων, δεν θα τις επαναλάβω, ιδίως, από μια περικοπή που μιλά για την πορνεία των μικρών κοριτσιών στις, γύρω της Ομόνοιας, πλατείες.

Για όνομα του Θεού! Να κάνουμε Αντιπολίτευση, αλλά να μεταφέρουμε σ'αυτήν την Αίθουσα τέτοιες γενικεύσεις άστοχες; Και αυτά, ενώ η πρώτη ομιλήτρια κα Πετραλιά,- που πέρασε από το Υπουργείο αυτό- στην ομιλία της σήμερα είπε, ότι ούτε θα λαϊκεύσει, ούτε κραυγές ανάλογες θα εκβάλει. Εντούτοις, το κείμενο της επερώτησης είναι πραγματικά φοβερό σε χαρακτηρισμούς και γενικεύσεις.

Δεν θέλω να θυμηθώ τώρα, τι δεν έκανε η Νέα Δημοκρατία, στον τομέα της πρόνοιας, ενώ διόμισι χιλιάδες προσλήψεις βρεφονηπιαγωγών, κοινωνικών λειτουργών και ψυχολόγων έγιναν κατ'εξαίρεση από τη γενικότερη απαγόρευση προσλήψεων, στον τομέα της πρόνοιας, από την Κυβέρνηση του ΠΑΣΟΚ. 'Αλλωστε αυτά τα στοιχεία τα ξέρουν καλύτερα οι κύριοι Υπουργοί και θα τα πει ο αρμόδιος, ο εορτάζων προχθές, φίλος Υφυπουργός Θεόδωρος Κοτσώνης. Δεν είναι δικός μου ρόλος να αναφερθώ σ'αυτά.

Θέλω να αναφερθώ σε μια διάσταση του προβλήματος Ευρωπαϊκή θα έλεγα, που έχει επισημανθεί και σε ευρωπαϊκό επίπεδο και στην οποία αναφέρθηκε και ο Υπουργός κ. Γείτονας.

Κατ' αρχήν, ίσως δεν είναι σωστό, να μιλάμε για κοινωνική πρόνοια και πρέπει να μιλάμε πια για κοινωνική προστασία. Αυτός είναι ένας ευρύτερος και ουσιαστικότερος όρος.

Ελέχθη και συνεφώνησαν όλοι οι Υπουργοί, που συμμετείχαν σε άτυπο συμβούλιο Κοινωνικών Ασφαλίσεων της Ευρωπαϊκής 'Ενωσης, ότι η κοινωνική προστασία είναι στοιχείο της ταυτότητας του Ευρωπαίου και πρέπει να τη διαφυλάξουμε ως κόρη οφθαλμού. Είναι βεβαίως οι πολιτικές ελευθερίες και οι ελευθερίες γενικότερα, όπως είπα πριν, αλλά είναι και η κοινωνική προστασία, στοιχείο της ταυτότητα των Ευρωπαίων, που από τις αρχές του αιώνα μας, με τους αγώνες που έγιναν κατακτήθηκαν κοινωνικοασφαλιστικά δικαιώματα, κατακτήθηκαν το κράτος πρόνοιας, οι κοινωνικές παροχές και το κράτος της κοινωνικής προστασίας, που κινδυνεύει σήμερα, από τη λανθασμένη αντίληψη ότι μπορούμε να τα αφήσουμε όλα στην αγορά.

Ποιες χώρες αναπτύχθηκαν, ιδίως μεταπολεμικά; Οι Ευρωπαϊκές χώρες. Ποιες χώρες αναπτύχθηκαν, οικονομικά εννοώ και προόδευσαν ; Οι Ευρωπαϊκές χώρες, που εν τούτοις είναι εκείνες, που πρωτίστως καθιέρωσαν το κράτος κοινωνικής προστασίας και την κοινωνική ασφάλιση.

Επομένως, παράλληλα πηγαίνει η οικονομική ανάπτυξη και η πρόοδος με αυτούς τους θεσμούς. Και ετονίσθη στο άτυπο Συμβούλιο, που ανέφερα πριν, από τον Γερμανό Υπουργό συντηρητικής κυβερνήσεως και συμφωνήσαμε και πλειοδοτήσαμε όλοι οι άλλοι, ότι δεν έχουν μετρήσει οι οικονομολόγοι το οικονομικό μέγεθος, που αποτελεί η κοινωνική ειρήνη, η ειρήνη όμως που εξασφαλίζεται με το κράτος κοινωνικής προστασίας, που περιλαμβάνει βεβαίως την κοινωνική ασφάλιση και την πρόνοια, στην ευρύτερη έκφρασή της, αν θέλετε.

Η Κυβέρνηση του ΠΑΣΟΚ και είμαι βέβαιος γι' αυτό, ο Πρωθυπουργός ο Κώστας Σημίτης, θα δίνουν συνεχώς τη μάχη και στα πλαίσια της Ευρωπαϊκής ' Ενωσης, προς αυτήν την κατεύθυνση . Γιατί, ενώ δεν αμφισβητούμε και δεν πρέπει επ ουδενί να αμφισβητήσουμε την πορεία προς τη σύγκλιση, την Οικονομική και τη Νομισματική 'Ενωση, δεν πρέπει ταυτόχρονα να χάσουμε το πρόσωπό μας . Και δεν πρέπει η Ευρώπη να χάσει το πρόσωπό της.

Ακούστηκαν μερικά περίεργα πράγματα και για τους Ασφαλιστικούς Οργανισμούς και για τους συνταξιούχους. Να σας θυμίσω κύριε Σωτηρόπουλε, ποιος πήρε τα μέτρα, που μείωσαν τις συντάξεις; Εμείς τα πήραμε, κύριε Σωτηρόπουλε; Και εγώ δεν θα ήθελα να κάνω κριτική ασφαλιστικού επιπέδου, αυτή τη στιγμή, αλλά όταν αναφέρεσθε στους χαμηλοσυνταξιούχους του ΙΚΑ, πρέπει να θυμίσω αν και αυτό δεν συνηγορεί υπέρ της απόψεώς μου- ότι το 70% των συνταξιούχων, που παίρνουν κατώτατη σύνταξη, εάν δεν υπήρχε ο θεσμός της κατώτατης σύνταξης, που υπάρχει μόνο στη Χώρα μας, θα έπαιρναν τη μισή σύνταξη, απ αυτή που παίρνουν, γιατί η άλλη μισή είναι επιδότηση. Διότι, στη Χώρα μας, με τις ανώμαλες περιόδους που πέρασαν, δεν υπήρχε κοινωνική ασφάλιση άξια του ονόματός της.Από το 1983 και ύστερα επεξετάθη το ΙΚΑ σ' όλη την Ελλάδα, κύριοι συνάδελφοι. Πριν, στις περισσότερες επαρχιακές πόλεις δεν υπήρχε το ΙΚΑ. Στην ύπαιθρο δεν υπήρχε τίποτε και τώρα υπάρχει ο ΟΓΑ, ως νέος ασφαλιστικός οργανισμός.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κάνετε λάθος. Δεν υπήρχαν ανασφάλιστες ομάδες, το 1981.

ΦΟΙΒΟΣ ΙΩΑΝΝΙΔΗΣ: Δεν κάνω λάθος. Εσείς κάνετε λάθος. Το ΙΚΑ επεξετάθη το 1983 σ' όλη την Ελλάδα. Και παρακαλώ μη με διακόπτετε, γιατί ο χρόνος είναι ελάχιστος.

Μιλήσατε και για αυτοδιοίκηση των ασφαλιστικών οργανισμών. Μα όταν έγινε κυβέρνηση, το 1990, η Νέα Δημοκρατία, μία από τις πρώτες διατάξεις που πέρασε ο κ. ' Εβερτ, ως Υπουργός Προεδρίας, ήταν να διπλασιάσει και να τριπλασιάσει τα μέλη των διοικητικών συμβουλίων των ασφαλιστικών οργανισμών, προκειμένου να ελέγξει την πλειοψηφία τους.

Εγώ διετέλεσα Διοικητής του ΙΚΑ και στο διοικητικό του συμβούλιο ήταν δεκατρία άτομα, εκ των οποίων, έξι εκπροσωπούσαν την Γ.Σ.Ε.Ε., άλλοι επροσωπούσαν εργοδότες, ΣΕΒ, επαγγελματοβιοτέχνες κ.λπ.Ξέρετε, πόσα είναι τα μέλη του διοικητικού συμβουλίου του ΙΚΑ έκτοτε ; Είκοσι τρία.Ούτε γενική συνέλευση, προκειμένου να υπάρχει ο έλεγχος των ασφαλιστικών οργανισμών.

Σήμερα συζητήθηκε επίκαιρη ερώτηση που αναφερόταν στους συνταξιούχους, που ζητούσε -νομίζω, ότι ήταν του Κομμουνιστικού Κόμματος- να καταργηθεί η δική σας νομοθεσία. Μη μιλάτε τουλάχιστον για τους συνταξιούχους, λοιπόν!

Κυρίες και κύριοι συνάδελφοι, δεν είναι ανάγκη, εν πάση περιπτώσει, να αντιδικούμε. Υπάρχουν και κάποιες ευχάριστες πλευρές, γιατί δεν πρέπει να είμαστε απαισιόδοξοι. Στη Χώρα μας -ευτυχώς- και οι επιπτώσεις της παρατεταμένης ανεργίας και οι επιπτώσεις των ομάδων που βρίσκονται σε κακή κατάσταση, σε άθλια ίσως κατάσταση, είναι πολύ λιγότερες, διότι εξακολουθούν να είναι ισχυροί οι οικογενειακοί δεσμοί. Ο νέος άνεργος εξακολουθεί να ζει στο σπίτι του και ενδεχομένως να τον διατρέφουν οι γονείς του. 'Οπως και ο γέρων δεν οδεύει κατ' ανάγκη στα ιδρύματα, όπως στις ευρωπαϊκές χώρες, αλλά περιθάλπεται, πολλές φορές, από τους οικείους του. Η τάση βεβαίως είναι -δυστυχώς- και σ' αυτή την εξέλιξη να παρακολουθήσουμε τις λεγόμενες προηγμένες χώρες. Και βεβαίως θα πρέπει εγκαίρως να πάρουμε τα σχετικά μέτρα, αλλά ο κοινωνικός αποκλεισμός αυτός καθ' εαυτός, είναι μικρότερος στη Χώρα μας, από τις άλλες Ευρωπαϊκές χώρες και οι επιπτώσεις της ανεργίας είναι -ευτυχώς- για τους λόγους που ανέφερα, μικρότερες. Αυτό δε σημαίνει ότι δεν πρέπει να επαγρυπνούμε, να σχεδιάζουμε και να κάνουμε ό,τι μπορούμε.

Γιατί, σε ένα θέμα έχετε δίκιο: Οι δαπάνες κοινωνικής προστασίας στη Χώρα μας, είναι πολύ μικρότερες, από ό,τι είναι στις άλλες ευρωπαϊκές χώρες. Με μία διαφορά, κύριε Σωτηρόπουλε. 'Οτι οι δαπάνες αυτές υπερδιπλασιάστηκαν στην οκταετία του ΠΑΣΟΚ και εσείς μας κατηγορούσατε για το κράτος των "αλόγιστων παροχών" και ότι κάναμε "αλόγιστες προνοιακές παροχές".

Επομένως, το ΠΑΣΟΚ έδωσε το πρόσωπό του και στην

Σελίδα 4866 

πρώτη οκταετία, το δίνει και σήμερα και τώρα με την Κυβέρνηση Σημίτη και είναι ταγμένο στην πορεία για την κοινωνική προστασία, για τη συνεχώς βελτιούμενη κοινωνική προστασία, γιατί αυτό επιβάλλει και το συμφέρον της Χώρας, αλλά και η πίστη στην αληθινή και πλήρη Δημοκρατία. Ευχαριστώ.

(Χειροκροτήματα από την Πτέρυγα του ΠΑΣΟΚ)

ΠΡΟΕΔΡΕΥΩΝ (Δημήτριος Β. Κωστόπουλος): Ο Υφυπουργός Υγείας και Πρόνοιας κ. Θεόδωρος Κοτσώνης έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Κύριε Πρόεδρε, κυρίες και κύριοι συνάδελφοι, έχω επανειλημμένα δηλώσει, εξακολουθώ να το δηλώνω και θα εξακολουθώ γιατί είναι ιστορικά αληθές ότι το κοινωνικό κράτος αποτελεί το απαύγασμα της σοσιαλιστικής πολιτικής σκέψης στον ευρωπαϊκό χώρο. Είναι η απάντηση της πολιτικής σκέψης στις απάνθρωπες κοινωνικές συνθήκες που μας περιγράφει ο Ντίκενς στα μυθιστορήματά του.

Είναι όμως ταυτόχρονα γεγονός, ότι το κράτος πρόνοιας, πρέπει να έχει μία οικονομική βάση. Γι' αυτό και οι κοινωνικές πολιτικές άνθισαν σε περιόδους άνθισης της οικονομίας, ενώ αντίθετα δοκιμάζονται σε περιόδους που χειμάζεται η διεθνής οικονομία, όταν βέβαια υπάρχει όπως και σήμερα οικονομική κρίση. 

Αναφέρθηκε από ομιλητές, ότι, σε όλη την Ευρώπη, υπάρχει μείωση των κοινωνικών δαπανών. Ακόμα και η κραταιά Γερμανία μείωσε τον κοινωνικό της προϋπολογισμό.

Εμείς εδώ, παρά τα σοβαρά οικονομικά προβλήματα, τα οποία αντιμετωπίζουμε, έχουμε λάβει σαν Κυβέρνηση την απόφαση να μη μειώσουμε τις δράσεις στην πολιτική της πρόνοιας. Και είναι μία γενναία απόφαση, γιατί προσπαθούμε με αγωνία και με άγχος, μέσα σε αντίξοες οικονομικές συνθήκες, να συγκρατήσουμε το κοινωνικό κράτος, που και αυτό, όπως προηγουμένως ανέφερε ο Κοινοβουλευτικός Εκπρόσωπος του ΠΑ.ΣΟ.Κ., είναι δημιούργημα, όσο και αν ενοχλεί τις αντίθετες πλευρές, του ΠΑ.ΣΟ.Κ., είναι δημιούργημα των Κυβερνήσεων της οκταετίας και την πολιτική πάνω σ' αυτό το κοινωνικό Κράτος προσπαθούμε σήμερα να συνεχίσουμε.

Θα αναφερθώ στα επιμέρους θέματα που ετέθησαν, ώστε μέσα στα είκοσι λεπτά να μπορέσω να δώσω όσο το δυνατόν περισσότερες απαντήσεις. Βέβαια ακολουθήθηκε μια τακτική, μέσα από κάποιες μεμονωμένες περιπτώσεις, να προσπαθούμε να βγάλουμε γενικά συμπεράσματα.

Ξέρουμε όλοι πάρα πολύ καλά, ξέρει η κα Πετραλιά -γιατί έχει θητεύσει στη θέση στην οποία θητεύω εγώ σήμερα και τιμώ την παρουσία της στο Υφυπουργείο Υγείας και Πρόνοιας με αρμοδιότητα την πρόνοια, όπως τιμώ την παρουσία και τη δουλειά που έκαναν όλοι οι προηγούμενοι συνάδελφοι-γνωρίζει επαναλαμβάνω η κα Πετραλιά, το γνωρίζουν και οι προηγούμενοι συνάδελφοι, το γνωρίζω και εγώ, ότι υπάρχει παντελής έλλειψη οργάνωσης στον τομέα της πρόνοιας.

Η αντίληψη της φιλανθρωπίας, η οποία επεκράτησε μέχρι το 1981, οδήγησε σε πρωτοβουλίες, οι οποίες ήσαν έξω από ένα πλαίσιο προγραμματικό, για να μπορέσουμε να επιτύχουμε τους κατά το δυνατόν καλύτερους ποιοτικά στόχους με τα χρήματα τα οποία διαθέτουμε. Είναι το μεγάλο πρόβλημα που αντιμετωπίζω σήμερα στο Υπουργείο. Και έχουμε ξεκινήσει μια σπουδαία δουλειά, για να μπορέσουμε να θεμελιώσουμε επιτέλους έναν τύπο οργάνωσης των προνοιακών υπηρεσιών.

'Οπως αναφέρατε προηγούμενα -το ανέφερε και ο κ. Σωτηρόπουλος- η πρόνοια γίνεται από διάφορους φορείς. Και δυστυχώς, γίνεται πρωτοβουλιακά. Ξεκινούν άγιες πρωτοβουλίες από πολλές πλευρές είτε από φιλανθρώπους, είτε από γονείς ατόμων με ειδικές ανάγκες, είτε από την εκκλησία, χωρίς, πολλές απ' αυτές, να έχουν ζητήσει την άδεια του Κράτους, έτσι ώστε να ενταχθούν μέσα σε ένα γενικότερο πλαίσιο πολιτικής και να προϋπολογιστούν οι δαπάνες τους. Μη έχοντας εξασφαλίσει λοιπόν τα προς το ζειν αυτής της πρωτοβουλίας, έρχεται κάποια στιγμή όπου τελειώνουν τα χρήματα. Και τότε, η εύκολη λύση είναι να έρχονται στο Υπουργείο και να λένε: "Δώστε μας χρήματα, γιατί δεν μπορούμε να συνεχίσουμε." "Μα" -τους απαντούμε- "δεν μας είχατε ενημερώσει εγκαίρως, ώστε να κάνουμε τις απαραίτητες προβλέψεις." Και λένε: "'Η θα μας δώσετε τα χρήματα, ή θα κλείσουμε και θα βγούμε στα κανάλια."

Και βγαίνουμε στα κανάλια. Και εκεί η θέση του κάθε Υπουργού Υγείας και Πρόνοιας, του κάθε Υφυπουργού με αρμοδιότητα την πρόνοια είναι πάρα πολύ δύσκολη. Γιατί όταν στο ένα παράθυρο παρουσιάζεται ένα παιδάκι το οποίο κάνει ατακτικές κινήσεις, ένα σπαστικό παιδάκι και από το άλλο παράθυρο παρουσιάζεται ο Υπουργός ή ο Υφυπουργός, είναι από χέρι χαμένος. Γιατί μιλάει το συναίσθημα της κοινωνίας η οποία εκείνη τη στιγμή κλείνει τα αυτιά στα επιχειρήματα της λογικής τα οποία ομιλούν για κάποιο πεπερασμένο των προϋπολογισμών, όπου όσο περίσσευμα καρδιάς και αν έχεις, δεν μπορείς να καλύψεις αυτή την έλλειψη των χρημάτων.

Εγώ θα σας πω, ότι, παρά τις προσπάθειες που έγιναν φέτος στον προϋπολογισμό, παρά τα χρήματα που προσετέθησαν για τις νέες πολιτικές στην πρόνοια, δεν είμαι καθόλου ευχαριστημένος. Πιστεύω ότι η πρόνοια έπρεπε να είχε μεγαλύτερο προϋπολογισμό.

Και πιστεύω, ότι μέσα στα επόμενα χρόνια που θα βελτιωθούν οι οικονομικοί δείκτες -που βελτιώνονται καθημερινά- θα έχουμε τη δυνατότητα σαν Κυβέρνηση να διαθέσουμε περισσότερα χρήματα για την πρόνοια, έτσι ώστε να δημιουργήσουμε μια καλύτερη ποιότητα υπηρεσιών.

Ταυτόχρονα όμως και στο μεταξύ, νομίζω ότι έχουμε το μεγάλο καθήκον -και προς αυτή την κατεύθυνση κινούμαστε να συμμαζέψουμε τη διαχείριση, έτσι ώστε τα χρήματα αυτά τα οποία διατίθενται, να φέρνουν καλύτερα αποτελέσματα.

Για τους άστεγους: Οι άστεγοι είναι ένα πρόβλημα το οποίο, κάτω από τις συνθήκες νέας φτώχειας, παράγωγο της οικονομικής κρίσης και των κοινωνικών σχέσεων όπως διαμορφώνονται στη σύγχρονη κοινωνία, δεν αφορά μόνο τη Χώρα μας. Ιδιαίτερα τις προηγμένες χώρες, ακόμη και στις Ηνωμένες Πολιτείες της Αμερικής ή στη Γαλλία, είναι γεμάτοι οι σταθμοί του Μετρό, τα παγκάκια στα πάρκα κλπ. από άστεγους που τυλίγονται με εφημερίδες ή με μεγάλες σακκούλες νάυλον. Εδώ, στη Χώρα μας, ευτυχώς ακόμη δεν έχει φτάσει σε εκρηκτική μορφή αυτό το φαινόμενο. Δεν αποκλείεται να επεκταθεί μετά την εισβολή των λαθρομεταναστών από τις γύρω Βαλκανικές χώρες.

Ωστόσο προχωράμε σε προγράμματα, εκτός από τα ήδη υπάρχοντα, για να δώσουμε μία κάλυψη στους άστεγους. Επαναλαμβάνω κάτι που το έχω ξαναπεί. Υπάρχουν και κάποιοι οι οποίοι ενώ έχουν το πρόβλημα, ενώ είναι άστεγοι, δεν εννοούν να συμπεριληφθούν σε αυτά τα προγράμματα. Αυτό είναι αποτέλεσμα όχι μόνο δικών μας μελετών. Και στη Γαλλία έκαναν μελέτες, μάζεψαν άστεγους και αυτοί μετά από μία ή δύο ημέρες σηκώθηκαν και έφυγαν από εκεί όπου στεγάζονταν, διότι έχουν μια αντίληψη να κοιμούνται βλέποντας τον ουρανό με τα άστρα.

Εμείς, πάντως, για όσους θέλουν στέγη, φροντίζουμε να δώσουμε κάποιες απαντήσεις. Δεν έχουμε απαντήσει συνολικά στο πρόβλημα, αλλά πιστεύω, ότι μέσα στον επόμενο χρόνο θα έχουμε δώσει μια σημαντική απάντηση. 

'Ερχομαι στο σημαντικό θέμα του Κοινοτικού Πλαισίου Στήριξης. Θέλω να υπενθυμίσω το εξής. Κατά το πρώτο Κοινοτικό Πλαίσιο Στήριξης δεν υπήρχε για το Υπουργείο Υγείας τομεακό εθνικό πρόγραμμα, ούτε για την υγεία ούτε για την πρόνοια. Υπήρξαν μόνο περιορισμένης κλίμακας παρεμβάσεις μέσω των περιφερειακών, επιχειρησιακών προγραμμάτων.

Για πρώτη φορά κατά το δεύτερο Κοινοτικό Πλαίσιο Στήριξης υποβλήθηκε στην Ευρωπαϊκή 'Ενωση εθνικό πρόγραμμα για την πρόνοια. Γι' αυτό θέλω να συγχαρώ τον παριστάμενο πρώην γενικό γραμματέα της Πρόνοιας κ. Κουρουπλή, για τις προσπάθειες που έχει κάνει σε αυτόν τον τομέα, με τη διάθεση πιστώσεων περίπου 30% των συνολικών διαθεσίμων πόρων για προγράμματα, που συγχρηματοδοτούνται από την Ευρωπαϊκή 'Ενωση για τους τομείς αρμοδιότ-

Σελίδα 4867 

ητας του Υπουργείου Υγείας. 

Θα αναφερθώ εν τάχει στο πού βρισκόμαστε αυτήν τη στιγμή. Για το μέτρο ένα, που προβλέπει την κατασκευή και λειτουργία των τριάντα δύο κέντρων κοινωνικής στήριξης ατόμων με ειδικές ανάγκες, ήδη έχουν ανατεθεί και ολοκληρώνονται εντός διμήνου έξι μελέτες για ισάριθμα κέντρα στους νομούς Καρδίτσας, Κεφαλλονιάς, Κυκλάδων, Ρεθύμνου, Σάμου και Φλώρινας. Οι μελέτες αυτές θα χρησιμοποιηθούν ως υποδείγματα και για τα λοιπά κέντρα.

Με βάση τις μελέτες αυτές αρχίζει να υλοποιείται από τον Ιούνιο του 1997 το πρόγραμμα κατασκευής των κέντρων. Η ολοκλήρωσή του προβλέπεται πριν από τη λήξη του συνολικού προγράμματος και το συνολικό κόστος των κέντρων ανέρχεται στο ύψος των δώδεκα δισεκατομμυρίων δραχμών.

Από το μέτρο δύο έχουν αποπερατωθεί δύο μονάδες φυσικής αποθεραπείας και αποκατάστασης, το Ανουσάκειο, -επέκταση και διαρρυθμίσεις- όπως επίσης και το ΚΑΦΑ Αιγίου. Κατασκευάζονται ή είναι υπό μελέτη τα υπόλοιπα έργα του μέτρου. Μέχρι το 1996 έχουν απορροφηθεί 1,3 δισεκατομμύρια δραχμές.

Υπάρχουν, λοιπόν, στο μέτρο δύο, έντεκα συνεχιζόμενα έργα, τα οποία εκτελούνται, δηλαδή τέσσερις μονάδες φυσικής αποκατάστασης ΑΜΕΑ και επτά μονάδες ειδικής εκπαίδευσης και αποκατάστασης ειδικών κατηγοριών ΑΜΕΑ τυφλών, κωφαλάλων, κωφών, σπαστικών. Στο μέτρο αυτό περιλαμβάνεται και η κατασκευή τριών κέντρων προστασίας αυτιστικών στην Αθήνα, τη Θεσσαλονίκη και το Βόλο, για τα οποία έχουν βρεθεί τα οικόπεδα, η έναρξη των οποίων προβλέπεται να γίνει εντός του τρέχοντος έτους. Ο προϋπολογισμός του μέτρου ανέρχεται σε εννιάμισι δισεκατομμύρια δραχμές.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Είναι εκτός των έντεκα. 'Ετσι, κύριε Υπουργέ;

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Μάλιστα το σύνολο του μέτρου.

Στο μέτρο τρία περιλαμβάνονται οι αναγκαίες ενέργειες για την ανάπτυξη και τη λειτουργία του ΕΚΑΚΒ της Πρόνοιας. Εδώ θέλω να σας πω, ότι αυτό αποτελεί τη μεγάλη φιλοδοξία μας στην πρόνοια. Εγώ θα είμαι ικανοποιημένος, εάν μπορέσουμε να ολοκληρώσουμε μέσα στη θητεία μου αυτό το μεγάλο έργο, γιατί, πραγματικά, θα αλλάξει ο χάρτης των κοινωνικών υπηρεσιών στην Ελλάδα.

Και όταν λέμε ΕΚΑΒ της πρόνοιας, δεν εννοούμε απλά μία τηλεφωνική γραμμή, όπου θα προσφεύγει ο κάθε συμπολίτης μας που βρίσκεται σε κοινωνική κρίση, δηλαδή ένα εγκαταλελειμένο παιδί, μία κακοποιημένη μητέρα, ένας τοξικομανής, ένας φορέας του AIDS, που μόλις το ανακάλυψε και βρίσκεται σε πανικό. Πίσω απ'αυτήν την τηλεφωνική γραμμή θα βρίσκεται επιτελείο επιστημόνων, ψυχολόγων, κοινωνιολόγων, κοινωνικών λειτουργών και γιατρών και ταυτόχρονα εκείνη η υποδομή που χρειάζεται για να υποδεχθεί όλους αυτούς τους συμπολίτες μας, που βρίσκονται σε κρίση.

Αυτό το πρόγραμμα έχει έναν προϋπολογισμό δύο δισεκατομμυρίων οκτακοσίων εκατομμυρίων δραχμών. 'Εχουμε υποβάλει τα σχέδια μας στην Ευρωπαϊκή 'Ενωση. Σας λέω, ότι κατ'αρχήν μας συνεχάρησαν για την αρτιότητα των προτάσεων, γιατί σε ευρωπαϊκό επίπεδο βεβαίως εφαρμόζονται τέτοιου είδους πολιτικές, αλλά μας είπαν, ότι σε τέτοια πληρότητα δεν έχουν εφαρμοσθεί. Θα παρακολουθήσουν την εφαρμογή εδώ για να βγάλουν τα αναγκαία συμπεράσματα, ώστε να προχωρήσουν και στις άλλες χώρες.

Λέω με σεμνότητα, ότι ο συνεργάτες μου κατήρτισαν ένα σχέδιο, το οποίο πραγματικά απέσπασε τα συγχαρητήρια των Βρυξελλών. Περιμένουμε τώρα τις τυπικές εγκρίσεις, για να μπορέσουμε να προχωρήσουμε. Εκεί μέσα θα αξιοποιήσουμε πάρα πολλούς χώρους, ανάμεσα στους οποίους και του Ελληνικού. Εκεί ήδη έχουν αξιοποιηθεί κάποιοι χώροι. Είναι ένα μεγάλο έγκλημα η εγκατάλειψη του νοσοκομείου της αμερικανικής βάσης και η κατάσταση στην οποία έχει φθάσει.

ΦΑΝΗ ΠΕΤΡΑΛΙΑ-ΠΑΛΛΗ: Ποιος φταίει;

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Φταίτε και σεις που περάσατε για τριάμισι χρόνια από την κυβέρνηση. Το λιγότερο φταίμε εμείς, που είμαστε τώρα ένα χρόνο εκεί.

ΦΑΝΗ ΠΕΤΡΑΛΙΑ-ΠΑΛΛΗ: Θα σας απαντήσω.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): 'Ενας από τους στόχους της επίσκεψής μου στη Θεσσαλονίκη μαζί με συνεργάτες μου την προηγούμενη εβδομάδα ήταν ακριβώς να επισκεφθούμε τους χώρους στη Θεσσαλονίκη, που προσφέρονται για την ανάπτυξη του ΕΚΑΒ της πρόνοιας. Μείναμε πολύ ικανοποιημένοι απ'αυτούς τους χώρους.

Για την ανάπτυξη του ανθρώπινου δυναμικού στην πρόνοια παρουσιάζεται απορροφητικότητα μηδέν, διότι οι φορείς της πρόνοιας υπάγονταν στις διαδικασίες του Υπουργείου Εργασίας. Στην τελευταία επιτροπή παρακολούθησης ζητήθηκε η εξαίρεση των φορέων της πρόνοιας από την υποχρέωση σύστασης ΚΕΚ με αυτοτελή νομική προσωπικότητα. Η επιτροπή δέχθηκε το αίτημα της πρόνοιας και μένει η οριστική ρύθμιση του θέματος στα πλαίσια της συνεχιζόμενης κατάρτισης. Οι ενέργειες αναμένεται να ξεκινήσουν το Σεπτέμβριο.

Κάποια στιγμή θα πρέπει να σταματήσουμε να κοιτάζουμε τα νούμερα και να κοιτάξουμε πλέον την ποιότητα της κατάρτισης, διότι δεν έχει σημασία να απορροφούμε τα χρήματα, αλλά πρέπει αυτά τα χρήματα να πιάνουν και τόπο. 'Αλλωστε πλέον η επίβλεψη και ο έλεγχος των κοινοτικών υπηρεσιών είναι συνεχής και αυστηρότατος. Θέλουμε, λοιπόν, να διασφαλίσουμε την ποιότητα, ώστε να μπορούν να συμμετέχουν οι φορείς της πρόνοιας, οι οποίοι ουσιαστικά δεν είχαν δυνατότητα συμμετοχής γιατί δεν προβλεπόταν από τον οργανισμό τους η σύσταση ΚΕΚ.

'Εχουν απορροφηθεί μέχρι στιγμής για το επιχειρησιακό πρόγραμμα "κοινωνικός αποκλεισμός" δύο δισ. σαράντα επτά εκατομμύρια δραχμές. Στο υποπρόγραμμα 1 "'Ενταξη και επανένταξη ΑΜΕΑ" ένα δισ. πεντακόσια ενενήντα πέντε εκατομμύρια δραχμές. Αυτό αφορά πενήντα δύο φορείς. Στο υποπρόγραμμα 2 "'Ενταξη και επανένταξη μεταναστών παλιννοστούντων" αφορά εξήντα δύο εκατομμύρια. Στο υποπρόγραμμα 3 υπάρχουν τελικές εγκρίσεις που έχουν προϋπολογισμό τριακόσια ογδόντα εννιά εκατομμύρια εννιακόσιες είκοσι χιλιάδες δραχμές και αφορούν τέσσερις φορείς. Υπάρχει, δηλαδή, ένα σύνολο πενήντα οκτώ φορέων με γενικό σύνολο εγκρίσεων διακοσίων δώδεκα. Τα ποσά τα οποία χορηγήσαμε είναι δύο δισεκατομμύρια εκατόν σαράντα εκατομμύρια δραχμές.

Το πρόγραμμα του αποκλεισμού προκηρύχθηκε το 1995 και αφορά σε ενέργειες του 1996. Μετά την έγκριση των προγραμμάτων στις 31.1.1996 ακολούθησε η επιχορήγηση των φορέων της πρόνοιας στα τέλη Φεβρουαρίου από τον τακτικό προϋπολογισμό του έτους 1995 κατά 100% του συνολικού κόστους. Τα προγράμματα έληξαν στις 31.12.1996 πλην μερικών που υλοποιεί ο ΕΟΠ για τα οποία δόθηκε παράταση από το Υπουργείο Εργασίας και Κοινωνικών Ασφαλίσεων σε συνεννόηση με την Ευρωπαϊκή Επιτροπή έως 30.4.1997.

Αυτή τη στιγμή εισρέουν στο Υπουργείο οι αιτήσεις αποπληρωμής και από τα μέχρι τώρα στοιχεία οι φορείς εμφανίζονται να έχουν δαπανήσει το σύνολο του εγκεκριμένου κόστους. Αρμόδιο Υπουργείο για συνολικά στοιχεία απορρόφησης είναι το Εργασίας, γιατί αυτό έχει τη διαχείριση του προγράμματος.

Μόλις ολοκληρωθεί η αναδιάρθρωση του Εθνικού Κέντρου Πιστοποίησης, το Υπουργείο Εργασίας θα προκηρύξει το πρόγραμμα. Παρ'όλα αυτά και μέχρι την προκήρυξη το Υπουργείο μας καταβάλλει προσπάθεια ερχόμενο σε απευθείας συνενοήσεις με την Ευρωπαϊκή Επιτροπή για υλοποίηση ενεργειών από τους πλέον αξιόπιστους φορείς.

Για τους ηλικιωμένους τώρα για άλλη μια φορά θα σας ενημερώσω για το πιλοτικό πρόγραμμα που ξεκινήσαμε από το Δήμο Περιστερίου και είμαστε έτοιμοι να το προωθήσουμε σε εκατό δήμους όλης της Χώρας διαθέτοντας πεντακόσια εκατομμύρια δραχμές από τον προϋπολογισμό του Υπουργείου μας, άλλα πεντακόσια εκατομμύρια θα διαθέσει το Υπουργείο Εσωτερικών, έτσι ώστε αυτό το πρόγραμμα να επεκταθεί, όπως είπα, σε εκατό δήμους όλης της Χώρας και να δώσει

Σελίδα 4868 

απάντηση στα μεγάλα προβλήματα μοναξιάς και ανασφάλειας, που νιώθουν οι συμπολίτες μας της τρίτης ηλικίας.

Η κάρτα αναπηρίας είναι ένα γιγαντιαίο έργο, που για να ολοκληρωθεί θα 'πρεπε να υπάρξουν όλες οι προϋποθέσεις για να έχουμε επιτυχία. Μέχρι τις αρχές Απριλίου θα έχουμε έτοιμο το προεδρικό διάταγμα.

'Εχουμε προχωρήσει και συνεχίζουμε τη μηχανογράφηση των προνοιακών επιδομάτων και επιτέλους κάνουμε τη χαρτογράφηση των προνοιακών φορέων σε εθνικό επίπεδο. Το Υπουργείο Πρόνοιας δεν ήξερε ποιοι είναι οι φορείς του και δυστυχώς ακόμα δεν τους γνωρίζει. Προχωρούμε λοιπόν στην καταγραφή.

Την Κιτέζα την επεσκέφθην πρόσφατα ύστερα από την ολοκλήρωση των έργων αποκατάστασης μετά από τις πλημμύρες. Είναι έτοιμη να λειτουργήσει και είμαστε σε επαφή με την "ΕΓΝΥΑ" δηλαδή 'Ενωση Γονέων Νοητικά Υστερούντων Ατόμων, τον φορέα ο οποίος έχει χρηματοδοτηθεί από την Ευρωπαϊκή 'Ενωση για χτισθεί αυτό το ίδρυμα.

Για τους παιδικούς σταθμούς επειδή είναι επίκαιρο το θέμα όπως είπα το πρωί στους εκπροσώπους που με επισκέφθηκαν επί κεφαλής πορείας, δεν πρόκειται να αλλάξει την απόφασή της η Κυβέρνηση για τη μεταβίβαση των κρατικών παιδικών σταθμών στην Τοπική Αυτοδιοίκηση. Δεν ξέρω αν υπάρχει συνάδελφος στην Αίθουσα, ο οποίος να διαφωνεί με αυτήν την πολιτική της αποκέντρωσης. Βέβαια, αυτή η πολιτική θα συνδυαστεί και με αποκέντρωση πόρων. Αυτές τις μέρες συζητείται στη αρμόδια Επιτροπή της Βουλής το νομοσχέδιο, που αφορά την οργάνωση των γενικών γραμματειών περιφέρειας και μια σειρά άρθρων, που αφορούν τη μεταβίβαση των κρατικών παιδικών σταθμών και καθορίζουν τις λεπτομέρειες της μεταβίβασης.

Πάντως, κύριοι συνάδελφοι, από την πείρα μου ένα χρόνο τώρα σε αυτόν τον ευαίσθητο τομέα έχω βγάλει το συμπέρασμα, ότι για την πρόνοια είναι καλύτερα να ασχοληθούν οι φορείς της Αυτοδιοίκησης.

Πιστεύω ότι το πρόβλημα του κάθε μέλους της κοινωνίας το γνωρίζει πολύ καλύτερα η τοπική κοινωνία απ' ό,τι μπορεί να το γνωρίζει ο Υπουργός από το γραφείο του ή οι υπηρεσίες του Υπουργείου από τα γραφεία. 'Ετσι σας δηλώνω την απόφασή μας να προχωρήσουμε σε αποκέντρωση και άλλων προνοιακών δράσεων. 'Ομως, μαζί με τις προνοιακές αυτές δράσεις, θα ακολουθήσουν και τα χρήματα και μάλιστα θα υπογράψουμε σύμβαση δεκαετούς ισχύος με τους δήμους, όπου αναλαμβάνουμε να τους δώσουμε τα χρήματα, τα οποία σήμερα κοστίζει η λειτουργία του κάθε Παιδικού Σταθμού, συν κάθε χρόνο την αύξηση που θα επιβάλλεται από τον τιμάριθμο. 'Ετσι, εξασφαλίζουμε τα χρήματα τα οποία απαιτούνται για τη σημερινή λειτουργία των κρατικών Παιδικών Σταθμών. Και δεν έχει τίποτα να φοβάται η Τοπική Αυτοδιοίκηση. 'Οπως επίσης, δεν έχουν τίποτα να φοβούνται οι εργαζόμενοι. Φοβούμαι, όμως, ότι οι εργαζόμενοι εκείνο για το οποίο ανησυχούν είναι, ότι επιτέλους θα υπάρξει μια πιο στενή επίβλεψη από τους δημάρχους, επίβλεψη η οποία δεν μπορούσε να γίνει από τον Υπουργό επί χιλίων τετρακοσίων περίπου νομικών προσώπων, τα οποία ήταν κατασπαρμένα σε όλη την Ελλάδα.

ΠΑΝΑΓΙΩΤΗΣ ΚΟΥΡΟΥΜΠΛΗΣ:Για τον Κανονισμό.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Σας παρακαλώ, μη με διακόπτετε. Βλέπετε ότι κάνω έναν αγώνα με το χρόνο. Κύριε Κουρουμπλή, ό,τι ερώτηση έχετε, ελάτε να τα πούμε μετά. Αφήστε με να τελειώσω, για να μην κάνω κατάχρηση του χρόνου.

ΠΡΟΕΔΡΕΥΩΝ (Δημήτριος Β. Κωστόπουλος): Αφήστε τον κύριο Υφυπουργό να ολοκληρώσει, γιατί παραβιάζουμε τον Κανονισμό με την ανοχή, όμως, του Προεδρείου. Θέλουμε, να δώσουμε στον κύριο Υφυπουργό την ευκαιρία να ολοκληρώσει τη σκέψη του, γιατί είναι πολύ σοβαρό το ζήτημα που κουβεντιάζουμε. Γι'αυτό, δείξτε μια κατανόηση και επιτρέψετε να ολοκληρώσει.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): 'Οσον αφορά το δημογραφικό, να μην τα ξαναλέμε, διακηρύσσοντας την άποψή μας, ότι πρόκειται για το υπ'αριθμόν ένα εθνικό πρόβλημα της Χώρας. Εκείνο που θέλω για άλλη μια φορά να πω είναι, ότι η επιδοματική πολιτική αποτελεί το ένα τμήμα της συνολικής πολιτικής για την αντιμετώπιση του δημογραφικού και δεν είναι η μόνη αποτελεσματική πολιτική. Με επιδοματική πολιτική δεν λύθηκε σε καμία χώρα το δημογραφικό πρόβλημα. Είναι σύνθετο και άπτεται πάρα πολλών παραγόντων.

Δώσαμε αύξηση εκεί που πιστεύαμε, ότι έπρεπε να δοθεί, στο τρίτο παιδί, γιατί η ελληνική οικογένεια σταματάει στα δύο παιδιά. Να ενισχύσουμε τη γέννηση του τρίτου παιδιού. Εάν καταφέρουμε να έχουμε μερικές χιλιάδες νέα μωρά, τρίτο παιδί σε οικογένειες, έχουμε δώσει μια ουσιαστική απάντηση στο δημογραφικό πρόβλημα. 'Οπως, επίσης, ενισχύουμε και το επίδομα για το τέταρτο, πέμπτο και έκτο παιδί. Είναι γενναία αυτά τα μέτρα κάτω από τις σημερινές συνθήκες. 'Οσον δε αφορά τη σύνταξη της πολύτεκνης μητέρας, τελικά δεν θα έχουμε μεγάλη μείωση στις δικαιούχες, αλλά θα έλεγα -και θα το πω και τώρα- ότι δεν θεωρώ ότι αυτό το επίδομα της πολύτεκνης μητέρας συμβάλλει, έστω και κατ' ελάχιστο, στην επίλυση του δημογραφικού. Αποτελεί ένα βοήθημα κοινωνικής πρόνοιας και μόνο κάτω από αυτό το πνεύμα μπορούμε να το δούμε. Κατά τα άλλα, είναι ένα τεράστιο κονδύλι, το οποίο δεν εξυπηρετεί καμία δυναμική πολιτική για την αντιμετώπιση του δημογραφικού. Αλλά είναι μία συζήτηση, την οποία πρέπει να κάνουμε ψύχραιμα και χωρίς πιέσεις ή μάλλον χωρίς να δεχόμαστε έτσι άκριτα τις πιέσεις των ομάδων που ενδιαφέρονται.

Διέρρευσαν κάποιες πληροφορίες γι' αυτήν την πολιτική, που επεξεργαζόμαστε, για τις ιδέες που έχουμε για το δημογραφικό, όπου είδα μία δήλωση της κας Πετραλιά στις εφημερίδες, ότι αυτή η πολιτική αποτελεί αντιγραφή της πολιτικής της Νέας Δημοκρατίας. Εμένα δεν θα με ενοχλούσε να αποτελεί και αντιγραφή της πολιτικής της Νέας Δημοκρατίας. Δηλαδή, σ' αυτήν την πολιτική να είναι σύμφωνη η Νέα Δημοκρατία, να είναι το Κ.Κ.Ε., το ΔΗ.Κ.ΚΙ.. Μακάρι να έχουμε εθνική συμφωνία, για να το αντιμετωπίσουμε από κοινού. Θέλω να πω, όμως, ότι η βάση μας δεν ήταν η πολιτική της Νέας Δημοκρατίας. Γι' αυτές τις ιδέες η βάση ήταν το πόρισμα της Διακομματικής Επιτροπής για το δημογραφικό στη Βουλή. Εκεί υπάρχει συμφωνία όλων των Κομμάτων. Γι' αυτό ελπίζω και πιστεύουμε, ότι όταν θα έχουμε ολοκληρώσει τις προτάσεις και θα τις ανακοινώσουμε επίσημα, θα έχουμε και τη διακομματική συναίνεση.

Κύριοι συνάδελφοι, ευχαριστώ πάρα πολύ που με ακούσατε.

ΠΡΟΕΔΡΕΥΩΝ (Δημήτριος Β.Κωστόπουλος): Η κα Πετραλιά έχει το λόγο.

ΦΑΝΗ ΠΕΤΡΑΛΙΑ ΠΑΛΛΗ: Κύριοι Υπουργοί, αυτά τα οποία είπε πριν ο κ. Δημαράς για το μικρό αυτό κορίτσι του Περάματος, που είδαμε σήμερα στις εφημερίδες να θέλει να εγκαταλείψει το σχολείο του, διότι πρέπει να εργαστεί, θα έλεγα, ότι και εμείς συνηγορούμε, να δείτε λίγο το θέμα και πραγματικά να βοηθήσετε αυτήν την οικογένεια. 'Οπως υπάρχει και ένα δεύτερο παιδάκι τριών ετών και ίσως κύριε Υφυπουργέ, μπορείτε εσείς να φροντίσετε για το παιδάκι αυτό να μπει σε κάποιο βρεφονηπιακό σταθμό.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κυρία Πετραλιά, έχουμε δώσει ήδη εντολή γι' αυτό το θέμα.

ΦΑΝΗ ΠΕΤΡΑΛΙΑ-ΠΑΛΛΗ: Πολύ καλά κάνατε, κύριε Υπουργέ και μπράβο σας.

Κύριε Υπουργέ, βέβαια πρέπει να σας πω, ότι λυπάμαι που αποκαλέσατε το Βήμα της Βουλής παράθυρο της τηλεόρασης, όταν ξεκινήσατε την ομιλία σας. Δεν θα έπρεπε να το κάνετε αυτό, διότι το Βήμα της Βουλής είναι Βήμα και δεν είναι παράθυρο της τηλεόρασης, ό,τι και αν λέγεται πάνω σ' αυτό το Βήμα. Από σας τουλάχιστον δεν θα περίμενα να το πείτε.

Κύριε Υπουργέ, τα χρήματα τα έχετε. Τα χρήματα από τα κοινοτικά κονδύλια δεν τα αξιοποιείτε. Αυτό σας το είπε ο ίδιος ο κ. Φλιν, ο οποίος ήρθε εδώ. Τον είδαμε και στη συνέντευξη που έδωσε. Αλλά ουσιαστικά ο κ. Φλιν ήρθε εδώ για να σας κάνει παρατήρηση για το θέμα της απορροφητικότητας των κοινοτικών κονδυλίων. Δεν θα επεκταθώ, γιατί 

Σελίδα 4869 

δεν έχω χρόνο.

ΒΑΣΙΛΗΣ ΚΕΔΙΚΟΓΛΟΥ: Κυρία Πετραλιά, φταίει η γραφειοκρατία των Βρυξελλών και όχι ο Υπουργός ή το Υπουργείο.

ΦΑΝΗ ΠΕΤΡΑΛΙΑ-ΠΑΛΛΗ: Επιτρέψτε μου, κύριε Κεδίκογλου, να έχω τη δική μου άποψη για το τι φταίει, διότι επιμένω, ότι φταίει το γεγονός, ότι δεν ήταν σε θέση αυτή η Κυβέρνηση, η οποία είναι από το 1993 στην εξουσία, να φτιάξει τους μηχανισμούς απορρόφησης των κονδυλίων. Μας δίνουν τα λεφτά και δεν μπορούμε να τα απορροφήσουμε.

ΒΑΣΙΛΗΣ ΚΕΔΙΚΟΓΛΟΥ: Με μια γραφειοκρατία την οποία ελέγχουν. 

ΦΑΝΗ ΠΕΤΡΑΛΙΑ ΠΑΛΛΗ: Σας παρακαλώ, κύριε Κεδίκογλου.

'Αλλωστε είναι γεγονός, ότι πρωταθλητής της ανικανότητος στην απορρόφηση των κονδυλίων είναι ο νυν Πρωθυπουργός, ο κ. Σημίτης, ως Υπουργός Βιομηχανίας, τον οποίο ο ίδιος τότε ο μακαρίτης ο Παπανδρέου τον απέπεμψε ως ανεπαρκή. Αυτά είναι γνωστά.

Πάμε, λοιπόν, παρακάτω στο "δια ταύτα". 'Ηταν πάρα πολύ ωραία η διάλεξή σας, κύριε Υπουργέ. Θα ήταν πολύ καλή μια διάλεξη τέτοια σε ένα σεμινάριο. Την ξαναπαρακολουθήσαμε βέβαια στη γενική συνέλευση των ατόμων με ειδικές ανάγκες, όταν μιλήσατε, αλλά εδώ πάμε στο "δια ταύτα". Συγκεκριμένα ερωτήματα σας κάναμε και συγκεκριμένες απαντήσεις περιμέναμε.

Θα ήθελα να αναφερθώ στα όσα προσπάθησε και έδωσε τις απαντήσεις ο κύριος Υφυπουργός.

Κύριε Υφυπουργέ, είπατε για το νοσοκομείο της βάσης του Ελληνικού. Το νοσοκομείο της βάσης του Ελληνικού, η απόφαση για να γίνει κέντρο αποθεραπείας δημοσιεύθηκε το καλοκαίρι του 1993 με ένα ποσό δεσμευμένο από το λογαριασμό των ΣΕΠΤΑ για να ξεκινήσει το έργο. Τι σας εμπόδισε; Το Σεπτέμβριο του 1993 έπεσε η κυβέρνηση της Νέας Δημοκρατίας. Γιατί δεν έχετε κάνει τίποτε από το 1993 έως σήμερα; 

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Πόσα εκατομμύρια ήταν ο λογαριασμός των ΣΕΠΤΑ;

ΦΑΝΗ ΠΕΤΡΑΛΙΑ ΠΑΛΛΗ: Εκείνη την εποχή, όταν φύγαμε εμείς από το Υπουργείο, ο λογαριασμός του ΣΕΠΤΑ είχε μέσα ένα δισεκατομμύριο δραχμές.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Τόσο έχει και σήμερα. 

ΦΑΝΗ ΠΕΤΡΑΛΙΑ ΠΑΛΛΗ: Τριακόσια εκατομμύρια από το ΣΕΠΤΑ....

ΠΑΝΑΓΙΩΤΗΣ ΚΟΥΡΟΥΜΠΛΗΣ: Πόσα είχατε μοιράσει προεκλογικά, να μας πείτε. 

ΦΑΝΗ ΠΕΤΡΑΛΙΑ ΠΑΛΛΗ: Ναι, κύριε Κουρουμπλή. Η αλήθεια είναι, ότι είχα δώσει τότε εγώ σε σας, στην ομοσπονδία των ατόμων με ειδικές ανάγκες, κάποια εκατομμύρια απ' ό,τι θυμάμαι. Αυτό ναι. 

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Σας ψήφισαν τουλάχιστον;

ΦΑΝΗ ΠΕΤΡΑΛΙΑ-ΠΑΛΛΗ: Ο κ. Κουρουμπλής είναι φίλος, τον εκτιμώ...

ΠΑΝΑΓΙΩΤΗΣ ΚΟΥΡΟΥΜΠΛΗΣ: Και εγώ σας εκτιμώ.

ΦΑΝΗ ΠΕΤΡΑΛΙΑ-ΠΑΛΛΗ:...τιμώ τους αγώνες που έχει κάνει, συνεργάστηκα μαζί του πάρα πολύ καλά και θετικά, αλλά αυτό δεν σημαίνει τίποτε. Και επειδή ρωτήσατε, αν μας ψήφισαν, θέλω να σας πω, ότι τα άτομα του κοινωνικού αποκλεισμού, δεν είναι ούτε "μπλε" ούτε "πράσινα" ούτε "κόκκινα". Είναι άτομα που η ζωή, η μοίρα, τα έταξε να ανήκουν σε κάποια απ'αυτές τις ομάδες και πιστεύω, ότι ειδικά στο θέμα των ατόμων με ειδικές ανάγκες των ομάδων του κοινωνικού αποκλεισμού οφείλουμε να έχουμε μια εθνική πολιτική.

Και ξέρετε κάτι; Και εγώ προσωπικά θα χειροκροτήσω τις όποιες θετικές δράσεις σας. Δεν νομίζω ότι είναι ένας τομέας στον οποίο μπορούμε να έχουμε αντιπαραθέσεις.

Και θα πω και κάτι άλλο. Ο κύριος Υπουργός αναφέρθηκε σε κάποια από τα προγράμματα και τις δράσεις που ξεκινούν, όπως είναι αυτό το ΙΑΜ -ΕΚΑΒ της πρόνοιας το είπατε εσείς, "100" της πρόνοιας το είχα ονομάσει εγώ- με όλη την ηλεκτρονική υποδομή στη βάση του Ελληνικού. Αυτό είναι δικό μας πρόγραμμα και το στηρίζουμε. Σεις εδώ, εξαγγείλατε τα όσα είχε ξεκινήσει η Νέα Δημοκρατία. Και σας ρωτώ: Είναι δυνατόν από το 1993 μέχρι σήμερα να μην έχουν ολοκληρωθεί αυτά τα προγράμματα; Επαναλαμβάνω, τα προγράμματα τα δικά μας κάνετε. Αυτό για το οποίο εμείς σας επερωτούμε και σας ψέγουμε είναι, γιατί έχετε αργήσει να τα υλοποιήσετε αυτά.

Και ερωτώ πάλι: Το πρόγραμμα, το TELE-GRΕΑΤ, δεν ήταν ένα εξαιρετικό πρόγραμμα; Γι'αυτό το πρόγραμμα είχαμε πάρει και εμείς τότε βραβεία από την Ευρωπαϊκή 'Ενωση. Είχα πάει εγώ η ίδια με τον κ.Φλιν. Εξακολουθώ να έχω τη φιλική σχέση από τότε. Πού είναι το πρόγραμμα το ΤΕLE-GREAT; 

Το πρόγραμμα HIDEΝ-NET, που ήταν η τράπεζα πληροφοριών για άτομα με ειδικές ανάγκες, πού είναι; Πού είναι όλα αυτά, γιατί δεν προχώρησαν παραπάνω; Γιατί δεν έκαναν ένα βήμα παραπάνω; 

ΠΑΝΑΓΙΩΤΗΣ ΚΟΥΡΟΥΜΠΛΗΣ: Δεν λειτουργεί το πρόγραμμα αυτό. Δεν είστε ενημερωμένη φαίνεται.

ΠΡΟΕΔΡΕΥΩΝ(Δημήτριος Β.Κωστόπουλος): Σας παρακαλώ, κύριε Κουρουμπλή, αφήστε την ομιλήτρια να ολοκληρώσει.

ΦΑΝΗ ΠΕΤΡΑΛΙΑ-ΠΑΛΛΗ: Γιατί να μην τελείωνε τώρα το νοσοκομείο της βάσης του Ελληνικού, που θα ήταν ένα νοσοκομείο αποκατάστασης; Ακούστηκε και πριν, αλλά ξέρετε και ξέρουμε πολύ καλά όλοι εμείς, που ασχολούμαστε μ'αυτά τα θέματα, ότι κάθε χρόνο χάνεται μια κωμόπολη σε αυτοκινητιστικά δυστυχήματα και είναι νέα παιδιά όλα αυτά. Μια κωμόπολη το χρόνο χάνεται, όπως αναφέρεται και μέσα στο πόρισμα της Διακομματικής Επιτροπής της Βουλής.

Εγώ, κύριε Υπουργέ, έκανα συγκεκριμένα ερωτήματα. Απαντήσεις πρέπει να πω, ότι δεν πήρα σ'όλα αυτά τα ερωτήματα, παρ'όλο βέβαια που πρέπει να σας πω, ότι έχω μια ικανοποίηση, αυτή που σας είπα πριν, ότι τα όσα αναφέρετε, είναι ακριβώς τα όσα ξεκίνησαν επί Νέας Δημοκρατίας. Ακόμη και για τη μηχανογράφηση των υπηρεσιών της πρόνοιας. Αυτά τότε ξεκίνησαν, κύριε Υπουργέ και ξέρετε κάτι; 'Επρεπε ήδη να τα έχετε τελειώσει και να έχετε προχωρήσει σε άλλες μορφές δράσης. 

Θα συμφωνήσω, όμως, με τον Υπουργό για τα προβλήματα τα οποία αντιμετωπίζει και αντιμετώπιζε και ο κ.Σκουλάκης πριν, στα θέματα της οργάνωσης των υπηρεσιών της Πρόνοιας. Πράγματι οι υπηρεσίες της Πρόνοιας ήταν πάντοτε -και θα παραδεχθώ και για τις δικές μας κυβερνήσεις, αλλά μην ξεχνάτε, ότι από το 1981 μέχρι τώρα η Νέα Δημοκρατία τριάμισι χρόνια περίπου κυβέρνησε- υποβαθμισμένες και οι υπηρεσιακοί παράγοντες που είναι εδώ, ξέρουν πολύ καλά, ότι ήταν ένα είδος, αν θέλετε, δυσμένειας το να σε στείλουν στις υπηρεσίες της Πρόνοιας.

Πρέπει λοιπόν να φροντίσετε να προχωρήσει η μηχανογράφηση των υπηρεσιών της Πρόνοιας και όλων των νομαρχιών, ώστε να είναι όλα on- line.

Είπατε πριν, ότι δεν υπάρχει ακόμη η απογραφή των φορέων. 'Οχι, αυτό υπάρχει, κύριε Υπουργέ και ήταν μηχανογραφημένο από την εποχή που ήμασταν εμείς στο Υπουργείο. Αυτό, όμως, δεν σημαίνει, ότι ...

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Λέτε να χάθηκε;

ΦΑΝΗ ΠΕΤΡΑΛΙΑ-ΠΑΛΛΗ: 'Οχι. Είναι η απογραφή η οποία έγινε, οι δισκέτες είναι εκεί, υπάρχουν πάρα πολλά, αλλά δεν ξέρω μήπως δεν σας τα παρέδωσαν. Αυτά, είχαν μείνει όλα εκεί. Αλίμονο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Εσάς σας έχουμε απόλυτη εμπιστοσύνη. Σας δώσαμε μέχρι φάκελο με τα πρωτότυπα.

ΦΑΝΗ ΠΕΤΡΑΛΙΑ-ΠΑΛΛΗ:Ναι, τον είχα. 

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Σας δώσαμε όλον αυτόν το φάκελο.

ΦΑΝΗ ΠΕΤΡΑΛΙΑ-ΠΑΛΛΗ: Δηλαδή λέτε, κύριε Υπουργέ, ότι δεν πήρα φάκελο με τα πρωτότυπα; Πήρα ή δεν πήρα;

Σελίδα 4870 

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Τον πήρατε.

ΦΑΝΗ ΠΕΤΡΑΛΙΑ-ΠΑΛΛΗ: Σας ρωτάω, επειδή θεώρησα, ότι ήταν λίγο ειρωνικό αυτό που είπατε, για να σας φέρω τα χειρόγραφα.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): 'Οχι.

ΦΑΝΗ ΠΕΤΡΑΛΙΑ-ΠΑΛΛΗ: Λέω μήπως.

Επειδή ο κ. Ιωαννίδης αναφέρθηκε στις βαριές εκφράσεις πορνείας αγοριών και κοριτσιών γύρω από την Ομόνοια, κύριε Ιωαννίδη, σίγουρα θα είδατε και σεις, όπως είδα και εγώ, στις τηλεοράσεις τα ρεπορτάζ τα οποία είναι πράγματι ανατριχιαστικά. 'Εχουμε παιδιά και πραγματικά είναι κάτι για το οποίο η Πολιτεία πρέπει να λαμβάνει προληπτικά μέτρα. Πάντως είδαμε τις σκηνές.

ΦΟΙΒΟΣ ΙΩΑΝΝΙΔΗΣ: Είναι η ειδησιογραφία της αθλιότητας. Βάζουν το μικρόφωνο σε κάποιον που πεθαίνει και τον ρωτάνε "Πεθαίνεις;".

ΦΑΝΗ ΠΕΤΡΑΛΙΑ-ΠΑΛΛΗ: Κύριε συνάδελφε, δεν θα διαφωνήσω με αυτό που λέτε, αλλά όλοι έχουμε γίνει μάρτυρες τον τελευταίο καιρό του κυκλώματος της παιδεραστίας. Εγώ τουλάχιστον δεν το διανοούμην ποτέ, ότι μπορεί να υπάρχουν τέτοια πράγματα. 'Οταν ξέρουμε ότι η Ελλάς και τα νησιά της, η Μύκονος υπάρχουν μέσα στο χάρτη "Σπάρτακος", αυτά είναι πρωτόγνωρα πράγματα για μας. 'Αρα, λοιπόν, η πρόληψη είναι πολύ σημαντική και αναφερθήκατε και σεις οι ίδιοι πριν, ή τα παιδιά των φαναριών, είναι πολύ μεγάλο το έργο που έχετε να κάνετε.

Θα τελειώσω με μια κουβέντα μόνο. Επειδή, κύριε Υπουργέ, έτσι ειρωνικά και πάντα εδώ σ' αυτήν την Αίθουσα μας πετάτε το καρφί του νεοφιλελευθερισμού και προσπαθείτε να δώσετε αυτήν την ταμπέλα στη Νέα Δημοκρατία, ο νεοφιλελευθερισμός στη Νέα Δημοκρατία, ξέρετε πότε ανακαλύψθηκε; Από την ώρα που αποχώρησε ο κ. Ανδριανόπουλος. Και όταν εμείς αρνητικά προσδιοριστήκαμε στο συνέδριο, μέχρι τότε κανείς δεν ήταν νεοφιλελεύθερος στη Νέα Δημοκρατία και κανένας δεν είναι τώρα.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

Εμείς, ως Νέα Δημοκρατία, πιστεύουμε στο κράτος-πρόνοια και στηρίζουμε το κράτος-πρόνοια, όπως όταν ήμασταν κυβέρνηση. Εμείς ποτέ δεν θα σας ψέξουμε γιατί θα δώσετε κονδύλια στην πρόνοια ή στις ομάδες του κοινωνικού αποκλεισμού. Σας ψέγουμε γιατί δεν χρησιμοποιείτε τους πόρους, που μπορείτε να τους χρησιμοποιήσετε. Ευχαριστώ.

ΠΡΟΕΔΡΕΥΩΝ(Νικόλαος Κατσαρός): Ο κ. Αλεξόπουλος έχει το λόγο.

ΓΕΩΡΓΙΟΣ ΑΛΕΞΟΠΟΥΛΟΣ: Κύριε Υπουργέ, δεν θα μπω στην αντιπαράθεση των λεπτομερειών και θα αναφερθώ με τη δευτερολογία μου σε γενικές παρατηρήσεις επί της συζητουμένης αξιόλογης επερώτησης, που πιθανώς θα βοηθήσει τη σωστή αναγνώριση της λαθεμένης κομματικής κοινωνικής πολιτικής της κυβερνήσεως. 

Ακούσαμε τις τοποθετήσεις σας και ελπίζουμε, ότι θα προχωρήσετε από τα λόγια στις πράξεις. Η πρακτική του παρελθόντος δεν μας κάνει αισιόδοξους, αλλά ούτε γινόμαστε πεσιμιστές, παρασυρόμενοι από την απαισιοδοξία των κοινωνικά αδυνάτων. Είναι στο σύνολό τους οι δομές και οι πρακτικές του κράτους και της κοινωνίας που κατατρώγουν τις ελπίδες όλων μας. Σε ποιο κράτος και σε ποια κοινωνία να δώσουμε πίστη, για τα οποία είμαστε όλοι συνυπεύθυνοι και σε ποιες θεσμικές λειτουργίες; Στην Παιδεία, που παιδεύει και δεν εκπαιδεύει; Στο σύστημα Υγείας, που αφήνει τους αδυνάτους στην τύχη τους στο περιθώριο; Στη Δημόσια Διοίκηση, που δεσπόζει η γραφειοκρατία και η αναξιοκρατία και το ρουσφέτι; Στην Οικονομία, την Πρόνοια και την Κοινωνική Ασφάλιση, όταν οι πλούσιοι γίνονται πλουσιότεροι και οι φτωχοί φτωχότεροι; 'Οταν σχεδιάζεται η ασφάλιση να παρέχεται λίγο πριν πεθάνει κανείς; 'Οταν η κοινωνική πρόνοια μεταφράζεται ως οίκτος και ελεημοσύνη; Να πιστέψουμε στη θετική επίδραση των διεθνών σχέσεων, όταν ευλογείται η υποτέλεια και η ξενοκρατία; 'Οταν εισάγονται στη Χώρα μας ήθη και συνήθειες, που οδηγούν στην ανθρώπινη αποξένωση; 'Οταν ακόμη δεν είναι ορατή η ορθή εκμετάλλευση των οικονομικών κονδυλίων, που διατίθενται μέσω της Ευρωπαϊκής 'Ενωσης; Καλά, εμείς οι μεγαλύτεροι μπορεί να είμαστε τόσο απαισιόδοξοι, αλλά σκεφθείτε τους νέους, όλους τους νέους...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Κύριε Πρόεδρε, επειδή απουσιάζουν πολλοί συνάδελφοι, θα μου παρακαλούσα να μου δώσετε λίγο χρόνο περισσότερο. 

ΠΡΟΕΔΡΕΥΩΝ (Νικόλαος Κατσαρός): Δεν μεταβιβάζεται ο χρόνος των άλλων συναδέλφων. Κάποια ανοχή θα την έχετε.

ΓΕΩΡΓΙΟΣ ΑΛΕΞΟΠΟΥΛΟΣ: ...όλους τους νέους, που με τη χαραυγή της επομένης χιλιετίας θα αναλάβουν τα ηνία της Χώρας μας, αυτούς, που θα αναλάβουν να "ταϊζουν" τότε τα εκατομμύρια των γερόντων της Χώρας μας; Πώς θέλετε να βλέπει η σημερινή νεολαία το σημερινό κράτος και τη σημερινή κοινωνία; Είναι δυνατόν να δεχθούν αδιαμαρτύρητα τα κακώς κείμενα; Είναι δυνατόν να μην είναι αντιδραστικοί, επαναστάτες, αντικομφορμιστές, αυτοί οι μορφωμένοι, με τα πτυχία τους, αυτοί που για πολύ χρόνο, ως άνεργοι, ανήκουν στο χώρο των κοινωνικά αδυνάτων, εκείνοι που νιώθουν ότι είναι, λόγω της παγκοσμιότητας της κοινωνίας, πολίτες μιας πανανθρώπινης κοινωνίας, αυτοί που αποτελούν την ασπίδα του 'Εθνους μας, είναι δυνατόν αυτοί να δεχθούν ψεύτικες υποσχέσεις ή παραπλανητικά σχέδια για δήθεν κοινωνική πρόνοια, για δήθεν εξαφάνιση της κοινωνικής αναλγησίας, για δήθεν επίλυση όλων των προβλημάτων των κοινωνικά αδυνάτων;

Οι νέοι μας αναζητούν ένα ρεαλιστικό πλαίσιο, κοινωνικό, πολιτικό, για να ενταχθούν σ' αυτό ως ενεργοί πολίτες, ως ενεργά μέλη μιας ζωντανής κοινωνίας, έτσι ώστε να παρέχεται ανθρώπινη στήριξη σε όλους τους κοινωνικά αδυνάτους, με σεβασμό της αξιοπρέπειας και της προσωπικότητας του κάθε μέλους της κοινωνίας, είτε πρόκειται για υγιή είτε πρόκειται για ασθενή και ανεξάρτητα από τον ατομικό πλούτο, τη μόρφωση, τη θρησκεία, την οικογενειακή κατάσταση και ηθικοφιλοσοφική του τοποθέτηση.

Σε ό,τι, λοιπόν, σχεδιάζεται, αξίζει να θυμόμαστε τα προλεχθέντα. Αξίζει να θυμόμαστε τους νέους. Σ' αυτούς ανήκει η Ελλάδα. Αξίζει να πορευθούμε με σωφροσύνη και προσοχή, για να μπορέσουμε να απαλύνουμε τον ανθρώπινο πόνο, ο οποίος είναι πόνος όλων μας. Είναι αναγκαία η συνεργασία μας για κάτι που θα έχει συνέχεια. 'Εργα προοπτικής είναι τα έργα κοινής αποδοχής. Οι εμφανιζόμενοι ως σωτήρες, ας λογικευθούν και όλοι να θυμόμαστε, ότι κάθε άτομο αυτής της κοινωνίας, εφ' όσον μπορεί, θέλει δουλειά, κοινωνική προστασία, παιδεία, υγειονομική περίθαλψη και δυνατότητα διαβίωσης μέσα σε ένα πλαίσιο, που γίνονται σεβαστές οι δημοκρατικές διαδικασίες και οι ακατάλυτες αξίες της ελευθερίας και της δικαιοσύνης.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, θέλετε το λόγο;

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Αν θέλει ο Κοινοβουλευτικός Εκπρόσωπος της Νέας Δημοκρατίας, ας μιλήσει.

ΠΡΟΕΔΡΕΥΩΝ (Νικόλαος Κατσαρός): Προφανώς θα απαντήσει.

Είθισται, κύριε Υπουργέ, ο Κοινοβουλευτικός Εκπρόσωπος να απαντά στον Υπουργό. Ο δε Υπουργός έχει και δικαίωμα τριτολογίας. 

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Για την οικονομία της συζήτησης και επειδή προηγήθηκε η ομιλία του κυρίου Υφυπουργού, πιστεύω, ότι αν θέλει το λόγο ο Κοινοβουλευτικός Εκπρόσωπος, μπορεί να τον πάρει, πριν από μένα.

ΠΡΟΕΔΡΕΥΩΝ (Νικόλαος Κατσαρός): Δεν μπορώ να τον υποχρεώσω.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Εγώ περίμενα τον κύριο Υπουργό να μιλήσει και να πάρω το λόγο μετά, διότι απ' ό,τι 

Σελίδα 4871 

γνωρίζω, βάσει του Κανονισμού, ομιλώ μετά τον Υπουργό.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Το είπα για την οικονομία της συζήτησης.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Δεν υπάρχει πρόβλημα. 

ΠΡΟΕΔΡΕΥΩΝ (Νικόλαος Κατσαρός): Να το εκλάβω εγώ ως ευγένεια και φιλοφρόνηση της μιας πλευράς προς την άλλη ή απλώς, ότι θέλετε να τηρηθεί ο Κανονισμός;

ΒΑΣΙΛΕΙΟΣ ΣΩΤΗΡΟΠΟΥΛΟΣ: Εντάξει, κύριε Πρόεδρε, θα πάρω το λόγο εγώ.

ΠΡΟΕΔΡΕΥΩΝ (Νικόλαος Κατσαρός): Ορίστε, έχετε το λόγο.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Δεν υπάρχει καμία αμφιβολία, ότι από την επερώτηση και από τις απαντήσεις των Υπουργών, φάνηκε η αδυναμία που υπάρχει στον τομέα της πρόνοιας. Εμείς δεν κάναμε την επερώτηση αυτή για να κάνουμε μια δομική αντιπολίτευση στον τομέα αυτόν, αλλά απλώς για να επισημάνουμε τις αδυναμίες, που όλοι γνωρίζουμε και εσείς έχετε διαπιστώσει.

Πρέπει να γνωρίζετε, αγαπητοί συνάδελφοι, ότι από εδώ και πέρα, όσο θα περνούν τα χρόνια, οι προσδοκίες των ατόμων θα μεγαλώνουν και θα αυξάνονται οι ομάδες του πληθυσμού, που θα επιδιώκουν, που θα επιθυμούν τα προνοιακά αυτά επιδόματα, που θα έχουν ανάγκη καλύτερης κοινωνικής πολιτικής. Και πρέπει η Χώρα μας να είναι έτοιμη, για να αντιμετωπίσει όλες αυτές τις δύσκολες συνθήκες που θα έλθουν.

Σήμερα έχουμε πεντακόσιες χιλιάδες ανέργους και συγχρόνως πεντακόσιες χιλιάδες παράνομους εργάτες, λαθρομετανάστες, στη Χώρα μας, όπως έχει δηλώσει ο πρώην Υπουργός Εργασίας κ. Γιαννόπουλος. Αντιλαμβάνεσθε, τι προβλήματα δημιουργούνται αυτομάτως, με την παράνομη εγκατάσταση και εργασία αυτών των ατόμων -πρέπει κάπως να διευκολύνουμε αυτούς τους ανθρώπους- αλλά και να προσέξουμε τα άλλα προβλήματα που δημιουργούνται με τη διακίνηση των ναρκωτικών, των όπλων, την εγκληματικότητα, τις πράξεις βίας, την πορνεία, τα ιατροκοινωνικά προβλήματα, AIDS, κ.λπ.

Σήμερα η υποδομή του Κράτους μας είναι ανεπαρκής για την αντιμετώπιση όλων αυτών των προβλημάτων. Εξάλλου έχουμε και την αδυναμία των ταμείων, που δεν μπορούν να τα αντιμετωπίσουν. Σήμερα κανονικά η αναλογία εργαζομένων -συνταξιούχων έπρεπε να είναι πέντε προς έναν, πέντε εργαζόμενοι ένας συνταξιούχος, τουλάχιστον τέσσερις εργαζόμενοι ένας συνταξιούχος. Σήμερα έχουμε φθάσει να είναι δύο προς ένα, 1,7 προς έναν, σε μερικά ταμεία ένας προς έναν, στο ΝΑΤ 0,97 προς έναν. Αντιλαμβάνεσθε, ότι υπάρχει μία αναστροφή της σχέσης εργαζομένων συνταξιούχων εις βάρος των ταμείων, που κινδυνεύουν να καταρρεύσουν.

Ψηφίσαμε επί Νέας Δημοκρατίας δύο ασφαλιστικούς νόμους. Κρατήσαμε τα ταμεία σε ένα πραγματικά υγιές επίπεδο. Μας κατηγορήσατε. Δεν πιστεύω να το αμφισβητείτε και αυτό. Μέσα από τα υγιή ταμεία, μέσα από τα εύρωστα ταμεία, θα εξοικονομηθούν πόροι για την πρόνοια.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Δεν είναι πρόνοια αυτό, είναι κοινωνική ασφάλιση και δεν είναι δουλειά του Υπουργείου μας.

ΒΑΣΙΛΕΙΟΣ ΣΩΤΗΡΟΠΟΥΛΟΣ : Είπατε για το δημογραφικό, ότι το επίδομα της ισόβιας σύνταξης της πολύτεκνης μητέρας δεν υπάγεται στη δημογραφική πολιτική. 'Εχετε απόλυτο δίκιο. Τιμής ένεκεν, όμως, είναι ένα προνοιακό επίδομα γι' αυτήν τη μητέρα. Δεν σας είπα εγώ, ότι το δημογραφικό πρόβλημα αντιμετωπίζεται μόνο με το επίδομα. Κάθε άλλο, γιατί είναι πολυσύνθετο το πρόβλημα αυτό. Εδώ, όμως, έχουμε το πόρισμα, το ομόφωνο πόρισμα της επιτροπής, που είχαμε ψηφίσει το ' 93, το οποίο δεν λαμβάνει κανείς υπόψη του.Είναι όλοι οι παράμετροι μέσα ως πολυσύνθετο πρόβλημα.

Ο κύριος Κοινοβουλευτικός Εκπρόσωπος του Κυβερνώντος Κόμματος, που δεν είναι εδώ, απουσιάζει, είπε, ότι η Νέα Δημοκρατία δυσανασχετούσε για τις δαπάνες, για την αύξηση των συντάξεων, κ.λπ., όταν κάνατε κοινωνική πολιτική. Η Νέα Δημοκρατία αντιδρούσε όταν γίνονταν δαπάνες χωρίς λόγο. Παραδείγματος χάριν, όταν είχαμε συντάξεις αναπηρίας σε νομούς "πράσινους", που το ποσοστό ήταν διπλάσιο από τα διεθνή πρότυπα, εκεί βεβαίως αντιδρούσαμε. Είχαμε διορισμούς βάσει του νόμου του δικού σας του 1986, που υπήρχε προτίμηση για τα άτομα με ειδικές ανάγκες στο Δημόσιο, για να καλύπτουν το τρία τοις εκατό των κενών οργανικών θέσεων. 'Οταν τις θέσεις αυτές δεν τις έπαιρναν τα δικαιούχα άτομα, οι ανάπηροι με ειδικές ανάγκες, τότε αντιδρούσαμε.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Μήπως ξεχάσατε ότι αυτό ήταν χαρακτηριστικό επί της κυβερνήσεώς σας ;

ΒΑΣΙΛΕΙΟΣ ΣΩΤΗΡΟΠΟΥΛΟΣ: Κύριε Υπουργέ, δεν το ξέχασα, αλλά αν κοιτάξετε πόσοι ανάπηροι μαϊμούδες διορίστηκαν από το 1986, θα δείτε, ότι έχουμε δίκιο να τα επισημαίνουμε αυτά τα πράγματα. Δεν αντιδρούσαμε ούτε για τις δαπάνες ούτε για το νόμο αυτό. Αρκεί η τήρηση των νόμων να γίνει όπως πρέπει, για να βοηθήσουμε τα άτομα που έχουν πραγματικές ανάγκες.

Είπα και προηγουμένως στην ομιλία μου, ότι περίπου το 21% του ΑΕΠ δίνεται για κοινωνική προστασία. Αυτό είναι γεγονός. Για τις συντάξεις, πάει ένα ποσοστό γύρω στο 11% του ΑΕΠ, ενώ στα άλλα κράτη της Ευρωπαϊκής 'Ενωσης το ποσοστό αυτό είναι γύρω στο 9,5%. 

Εχουμε μία διαφορά 2% περίπου, διότι εμείς έχουμε πολύ μεγαλύτερο αριθμό δημοσίων υπαλλήλων απ' ό,τι έχουν συγκριτικά οι άλλες χώρες και έχουν βγει στη σύνταξη σε πολύ νεότερη ηλικία απ' ό,τι σε άλλες χώρες. Γι' αυτό αντιμετωπίζουμε, λοιπόν, προβλήματα και στην Παιδεία. Δεν είχαμε πέρυσι το θέμα με τα πέντε δισεκατομμύρια, που έκλεισαν τα Πανεπιστήμια; Αντιμετωπίζουμε προβλήματα στη πρόνοια και αλλού.

Δεν έχω να προσθέσω τίποτε περισσότερο. Θέλω να εκμεταλλευθείτε ως Κυβέρνηση, ως Ελληνική Πολιτεία, σήμερα όλες τις δυνατότητες που δίνονται μέσα από τα κοινωνικά ταμεία της Ευρώπης γενικότερα, να έχουμε ένα πρόγραμμα . Τέλος πάντων, πρέπει να γίνει μία χαρτογράφηση του χώρου της πρόνοιας, με τα Ιδρύματα και να βγει ένα πρόγραμμα μέσα από τους δείκτες, μέσα από τα διεθνή πρότυπα, ώστε να μπορέσουμε να αντιμετωπίσουμε όλα αυτά τα προβλήματα, διότι στο αμέσως προσεχές μέλλον έχουμε λαίλαπα πραγματικά, να αντιμετωπίσουμε.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

Κύριε Υπουργέ, σας φθάνουν δέκα λεπτά ;

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Ναι, κύριε Πρόεδρε, νομίζω, ότι μου φθάνουν.

Κυρίες και κύριοι συνάδελφοι, φθάσαμε στο τέλος αυτής της συζήτησης σήμερα. Κκαι αν θα μπορούσα και εγώ από τη δική μου πλευρά να ανακεφαλαιώσω τα συμπεράσματα, θα έλεγα, ότι καταδείχτηκε από τις απαντήσεις, ότι παρά τις δυσκολίες-δυσκολίες που έχουν σχέση και με την οικονομική πολιτική και με τα νέα μεγάλα προβλήματα, που κανένας δεν τα αρνήθηκε, που ανακύπτουν καθημερινά, σε σχέση με άτομα και ομάδες -η Κυβέρνηση, με πρόγραμμα και συγκεκριμένες δράσεις, προσπαθεί να κάνει το καλύτερο δυνατόν.

Προέκυψαν ορισμένες διαφορετικές απόψεις, ως προς την ιεράρχιση των αναγκών. Για παράδειγμα, είπατε για την πολυτεκνική σύνταξη, τον όρο "τιμητική". Συμφωνήσατε -και χαίρομαι που συμφωνήσατε- ότι δεν είναι δημογραφικά ανταποδοτικό μέτρο η ισόβια σύνταξη ενώ είναι δημογραφικά ανταποδοτικό μέτρο, αυτό που κάναμε να ενισχύσουμε δηλαδή την οικογένεια για το τρίτο παιδί με γενναίες αυξήσεις. Αλλά τιμής ένεκεν και εμείς την διατηρήσαμε.

Διαφωνείτε, όμως, ότι σε ένα πρόγραμμα ορθολογικότερης χρήσης και με βάση κοινωνικά κριτήρια των δαπανών θα έπρεπε να βάλουμε όρια εισοδήματος στην πολυτεκνική σύνταξη; Είναι δυνατόν να μιλάμε αυτήν τη στιγμή για τα παιδιά των φαναριών, για τις ευπαθείς ομάδες, για τους άστεγους, για τα άτομα με ειδικές ανάγκες και να μην μας απασχολεί, αν έστω και ένας -που δεν είναι ένας, είναι πολλοί- με υψηλό εισόδημα...

Σελίδα 4872 

ΠΑΝΑΓΙΩΤΗΣ ΚΟΥΡΟΥΜΠΛΗΣ: Σε καμία ευρωπαϊκή χώρα δεν υπάρχει επίδομα χωρίς κριτήριο οικονομικό.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): 'Ετσι είναι. Δεν έπρεπε να βάλουμε οικονομικά κριτήρια;

Και είπε η κα Πετραλιά για την πολιτική. Εγώ, κυρία Πετραλιά, δεν θα μπω στο ζήτημα του νεοφιλελευθερισμού και αν τώρα εσείς αποποιείσθε την ταμπέλα του νεοφιλελεύθερου ή όχι. Εγώ εκείνο που ξέρω είναι, ότι η πολιτική σας στην τελευταία τριετία ήταν σκληρά νεοφιλελεύθερη και τσάκισε πλευρές του κράτους-πρόνοιας. Αυτό είναι μια αλήθεια.

ΦΑΝΗ ΠΕΤΡΑΛΙΑ-ΠΑΛΛΗ: Με μεγαλύτερο προϋπολογισμό απ'ό,τι έχετε εσείς τώρα.

ΠΡΟΕΔΡΕΥΩΝ (Νικόλαος Κατσαρός): Παρακαλώ, μη διακόπτετε.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Τσάκισε πλευρές του κράτους - πρόνοιας. Διότι ο νεοφιλελευθερισμός ή το κράτος-πρόνοιας, δεν έχουν σχέση με το τι λέμε στα λόγια. Είναι στις πολιτικές που φαίνονται.

Υπάρχει και μια αντίφαση. Από τη μια μεριά είπατε, ότι συνεχίζουμε πολιτικές δικές σας, από την άλλη είπατε, ότι δεν γίνεται τίποτε. 'Εχουμε μια διαφορά ακόμα και στα θέματα των ρυθμών για τις δράσεις.

Και επειδή εγώ τα έχω ακούσει από την πλευρά σας και έχω απαντήσει και από άλλες θέσεις υπουργικές, θα σας πω για τις απορροφήσεις το εξής: Οι απορροφήσεις σε σχέση με το Πακέτο Ντελόρ -να τα πούμε πάλι και εδώ μια και καλή- δεν είναι αυτοσκοπός. 'Εγιναν απορροφήσεις και μας παρουσιάζετε ως πανάκεια τις απορροφήσεις του πρώτου Κοινοτικού Πλαισίου Στήριξης -που και αυτές δεν ήταν σε μεγάλους ρυθμούς- ένα μέρος του οποίου το υλοποιήσαμε εμείς. Αλλά οι απορροφήσεις πήγαν σε έργα και δράσεις οι οποίες κατά εκτίμηση της Ευρωπαϊκής 'Ενωσης τίποτα δεν προσέφεραν στην ανάπτυξη της Ελλάδας και της περιφέρειας.

Είναι γνωστές οι εκτιμήσεις του τότε επιτρόπου Μίλαν. Στο δεύτερο Κοινοτικό Πλαίσιο Στήριξης έχουμε, όπως εξήγησα, δράσεις καινούριες και σοβαρά έργα, για τα οποία δεν υπήρξε, ούτε εμπειρία στην ελληνική διοίκηση, αλλά όχι μόνο στο κράτος, αλλά ακόμα ούτε και στον ιδιωτικό τομέα. Το να εκπονηθούν οι μελέτες των ΚΕΚΥΚΑΜΕΑ και να γίνουν σωστά τα κέντρα κοινωνικής υποστήριξης των ατόμων με ειδικές ανάγκες, δεν είναι ένα απλό πράγμα. Χρειαζόταν, λοιπόν, περισσότερη προετοιμασία. Επομένως, στην αρχή μοιραία θα ήταν τέτοιοι οι ρυθμοί απορρόφησης.

Και ο κ. Φλιν δεν ήρθε να μας παρατηρήσει. Τον γνωρίζετε και εσείς τον κ. Φλιν, τον γνωρίζουμε και εμείς. Μιλάτε και εσείς, μιλάμε και εμείς. Ο κ. Φλιν ήρθε και αλληλοδεσμευτήκαμε. Και είχε δίκιο ο κ. Κεδίκογλου σε μια παρατήρηση που έκανε, γιατί η Ευρωπαϊκή Κοινότητα πολλές φορές λέει για τις απορροφήσεις και από την άλλη μεριά, με μια γραφειοκρατία, δημιουργεί προβλήματα.

ΒΑΣΙΛΗΣ ΚΕΔΙΚΟΓΛΟΥ: Είναι η χειρότερη γραφειοκρατία, κύριε Υπουργέ.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Αλληλοδεσμευτήκαμε, λοιπόν, ότι εμείς θα τηρήσουμε κάποιους όρους -και ξέρετε, ότι τέτοιοι αφορούν τον κοινωνικό αποκλεισμό και την πιστοποίηση των φορέων- αλλά και εκείνοι από την άλλη μεριά, θα εκτιμήσουν τα πραγματικά δεδομένα και θα επιτρέψουν, θα δείξουν ευελιξία, ώστε να προχωρήσουμε σε ορισμένες δράσεις με μεγαλύτερες ταχύτητες.

Και ο κ. Φλιν να ξέρετε, έχει επαινέσει πολύ το πρόγραμμα που προωθήθηκε και έχει σχέση με αυτά που συζητούμε σήμερα, την ψυχιατρική μεταρρύθμιση και τα αποτελέσματα της εφαρμογής του. Και γι' αυτό σας γνωρίζω, ότι συνεννοηθήκαμε και με τον κ. Φλιν, όπως έχω πει και άλλη φορά στη Βουλή και υποβάλαμε ένα καινούριο πρόγραμμα, για να συνεχισθεί η ψυχιατρική μεταρρύθμιση και να συνδυασθεί και με τον κοινωνικό αποκλεισμό.

Επομένως, σταματήστε αυτήν "την καραμέλα", η Παράταξή σας και εσείς των απορροφήσεων. Κανένα ECU δεν θα χαθεί. Αλλά θα αξιοποιηθεί σε έργα, τα οποία θα είναι και σύγχρονα και θα μπορούν να προσφέρουν σε σχέση με το στόχο για τον οποίο γίνονται.

Και κάνατε και κάτι, που δεν είχε κανένα νόημα. Κάνατε αναφορά στον Πρωθυπουργό, τον κ. Σημίτη. Δεν χρειάζεται υπερασπιστές ο Πρωθυπουργός. Και το Κόμμα μας και ο Ελληνικος Λαός τον τίμησε και τον τίμησε γι' αυτό, που ήξερε ότι ήταν και γι' αυτό που ξεκινάει να κάνει. 'Ετσι, λοιπόν, όταν θα μιλάτε για τον Κώστα Σημίτη, τον Πρωθυπουργό της Χώρας και Πρόεδρο του ΠΑ.ΣΟ.Κ., ας είσθε λίγο πιο προσεκτικοί.

ΦΑΝΗ ΠΕΤΡΑΛΙΑ-ΠΑΛΛΗ: Εγώ είπα αυτά που είπε ο αείμνηστος Παπανδρέου.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Κλείνοντας, κύριε Πρόεδρε, θέλω να πω το εξής. 'Οτι από τη συζήτηση βγήκε ένα άλλο ακόμα θετικό συμπέρασμα, πιστεύω. Και εδώ διευκόλυνε και ο Κοινοβουλευτικός Εκπρόσωπος και οι επερωτώντες. Αντιμετωπίζουμε σήμερα προβλήματα, αυξανόμενες ανάγκες, που μπορεί να είναι σε μικρότερο βαθμό από ό,τι είναι στις ευρωπαϊκές ανεπτυγμένες χώρες, συνιστούν όμως επαγρύπνηση. Και όχι μόνο επαγρύπνηση, αλλά συνιστούν και την ανασυγκρότηση όλου του συστήματος κοινωνικής προστασίας. Και η Κυβέρνηση είναι γνωστό, ότι και στην Ευρωπαϊκή 'Ενωση βάζει αυτό το ζήτημα. Γιατί τα θέματα της κοινωνικής προστασίας πλέον έχουν σχέση και με το τι θα κάνει η Ευρωπαϊκή 'Ενωση, και άλλοι υπερεθνικοί Οργανισμοί, ιδιαίτερα μάλιστα για τα θέματα απασχόλησης. Γιατί δεν μπορούμε να μιλήσουμε για κοινωνική προστασία, όταν αυξάνουν συνεχώς στις ανεπτυγμένες χώρες οι άνεργοι. Αλλά και για να δομήσουμε ένα σύστημα λειτουργικό. Και χαίρομαι που ο Κοινοβουλευτικός Εκπρόσωπος της Νέας Δημοκρατίας έβαλε ορισμένες αρχές, πολλές από τις οποίες θα μπορούσα από τώρα να υιοθετήσω, για το νέο θεσμικό πλαίσιο εθνικού συστήματος πρόνοιας, σε μια σύγχρονη βάση.

Είπαμε και εγώ και ο κ. Κοτσώνης, ότι θα δώσουμε πολύ γρήγορα στη δημοσιότητα τις προτάσεις μας, για να μπορέσουμε πραγματικά να ξεκαθαρίσουμε ορισμένα πράγματα μέσα από το διάλογο. Πόσοι θα είναι επί παραδείγματι οι φορείς πρόνοιας; Δεν θα πρέπει να συντονίσουμε και εξειδικεύσουμε τη δράση μας όσον αφορά το παιδί και την οικογένεια, όσον αφορά τα άτομα με ειδικές ανάγκες, όσον αφορά τους ηλικιωμένους;

'Εκανα επισήμανση και χαίρομαι, που την επιβεβαιώσατε όλοι, ότι αυτό το αλλαλούμ αυτής της πολυδιάσπασης με αλληλοεπικαλύψεις φορέων πρέπει να τελειώσει -πρόσθεσε ο κ. Κοτσώνης μάλιστα και το θέμα της άναρχης δημιουργίας φορέων- οι οποίοι ενώ μπορούν να ξεκινούν από καλές προθέσεις, στο τέλος οι ιδρυτικοί φορείς έρχονται να απευθυνθούν στο κράτος και λένε SOS, λεφτά για προγράμματα που κανείς δεν ενέκρινε, δημιουργούν προβλήματα και εντυπώσεις, θα πρέπει να σταματήσει. Και η δική μας η άποψη είναι καθαρή. Θα πρέπει το Υπουργείο να είναι επιτελικός φορέας, να αποκεντρωθεί σε νομαρχιακή, τοπική και περιφερειακή βάση, η δράση στα προγράμματα πρόνοιας και επειδή πιστεύουμε, ότι πέραν ορισμένων θεμάτων, που έχουν σχέση με τα άτομα με ειδικές ανάγκες, ότι στο επίπεδο του νομού μπορεί να ολοκληρώνεται το σύστημα προνοιακής στήριξης, ξεκινάμε να δούμε στον κάθε νομό τι υπάρχει με την καταγραφή και να μπορέσουμε να συντονίσουμε τις δράσεις μας, να συνλειτουργήσουν πολλοί φορείς, έτσι ώστε να μη γίνεται σπατάλη πόρων και να μπορέσουμε να βελτιώσουμε τις υποδομές μας, για να παρέχουμε αυτό που είναι απαραίτητο να δώσουμε.

ΒΑΣΙΛΗΣ ΚΕΔΙΚΟΓΛΟΥ:Δεν υπάρχουν ούτε κανονισμοί λειτουργίας σε παιδικούς σταθμούς...

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας):Για τους παιδικούς σταθμούς έχουμε δεσμευθεί, κύριε συνάδελφε, ότι μαζί με τις νέες ρυθμίσεις θα δημιουργήσουμε και τον πρότυπο κανονισμό λειτουργίας τους.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας):Αύριο θα υπογραφεί.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Ακριβώς. Υπ'αυτήν την έννοια και με την ανακεφαλαίωση, που έκανα, 

Σελίδα 4873 

θεωρώ θετική σήμερα τη συζήτηση, γιατί μπορεί να προσφέρει και στις δικές μας σκέψεις και στη δική μας δράση, αλλά προπάντων προσφέρει στον απλό πολίτη και ιδιαίτερα στο άτομο εκείνο ή στην ευπαθή ομάδα, που έχει ειδικές ανάγκες.

Δεν νομίζω ότι σε κανένα συνάδελφο λείπει η ευαισθησία για τα μεγάλα προβλήματα, που μπορεί να αντιμετωπίζει ο συνάνθρωπός μας. Γι'αυτό και πιστεύω, ότι στα θέματα πια της κοινωνικής προστασίας θα πρέπει να αρχίσουμε να συνεννοούμαστε καλύτερα πια τα Κόμματα. Και προπάντων να υπάρχει συνεχής διάλογος με τους κοινωνικούς φορείς. Δεν είναι τόσο απλά τα ζητήματα, δεν κατέχει κανένας τη μαγική συνταγή, τα προβλήματα είναι πολυποίκιλα και οι νέες ανάγκες, που δημιουργούνται, αυξάνουν με ταχύτατους ρυθμούς.

Χρειάζεται, λοιπόν, να προχωρήσουμε προς την κατεύθυνση που αναφέρθηκε και πιστεύω τότε, ότι θα έχουμε επιτελέσει όλοι το χρέος μας. Διαφορές θα έχουμε, συνεννόηση, όμως, σ'αυτά τα ζητήματα είναι απαραίτητο να υπάρχει και εμείς, η πολιτική ηγεσία του Υπουργείου Υγείας, αλλά και όλοι προσβλέπουμε σ'αυτήν τη συνεννόηση. Και όπου υπάρχει θέμα συνέχειας, με την έννοια να υιοθετούμε προγράμματα, να είσθε σίγουρη, κυρία Πετραλιά, ότι είμαστε οι τελευταίοι που θα διακόψουμε κάτι το οποίο ήταν σωστό. Γι'αυτό πολλά απ' αυτά που είπατε και στη δευτερολογία σας, όπως γνωρίζω, έχουν προχωρήσει και θα προχωρήσουν. Συνέχεια, λοιπόν, εκεί που πραγματικά πιστεύουμε, ότι εξυπηρετούμε στόχους κοινούς και από την άλλη μεριά ευαισθησία αλλά ταυτόχρονα και στήριξη μιας προσπάθειας, που είναι για το συνάνθρωπό μας.

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας έχει το λόγο.

ΒΑΣΙΛΕΙΟΣ ΣΩΤΗΡΟΠΟΥΛΟΣ:Χαίρομαι με την τελευταία διαπίστωση του κυρίου Υπουργού, ότι ο τομέας της πρόνοιας είναι ο κατ' εξοχήν τομέας, που επιβάλλεται να υπάρξει μια συναίνεση με κοινές λύσεις, γιατί δεν μπορεί να έχουμε διαφορετικές αντιμετωπίσεις.

Θέλω με την παρέμβασή μου να επισημάνω, ότι η ισόβια σύνταξη πολλές φορές αναφέρθηκε σήμερα για μας και για σας είναι προνοιακό επίδομα και

δεν μπορεί να πείτε, όπως λέει ο κ. Κουρουμπλής τώρα, που πριν δεν τα έλεγε αυτά, ότι πρέπει να μπουν οικονομικά κριτήρια, για να δίνεται ισόβια σύνταξη.

ΠΑΝΑΓΙΩΤΗΣ ΚΟΥΡΟΥΜΠΛΗΣ:Τα είχα πει σε συνέντευξη και στον "ΑΝΤΕΝΝΑ" εδώ και δύο χρόνια. Μη με αδικείτε.

ΒΑΣΙΛΕΙΟΣ ΣΩΤΗΡΟΠΟΥΛΟΣ:Αν το κράτος θέλει να κάνει οικονομία, έχει άλλους τομείς, όπως οι προβληματικές, οι ρυθμίσεις με τον Τελωνειακό Κώδικα εκατοντάδων δισεκατομμυρίων δραχμών κ.λπ..

Τιμής ένεκεν, λοιπόν, θα έπρεπε να δίνεται η ισόβια σύνταξη.

Αρχίζω, κύριε Υπουργέ, με μια μεγάλη παράκληση. Υπάρχουν πιο ευπαθείς ομάδες από τους νεφροπαθείς; Στην Αργολίδα, στο Νοσοκομείο 'Αργους έχουμε τέσσερα χρόνια που γίνεται η μονάδα τεχνικού νεφρού, είναι εβδομήντα άνθρωποι πηγαίνοντας Κόρινθο-Τρίπολη-Αθήνα. Τα μηχανήματα έχουν αγορασθεί, έχουν δοθεί δεκάδες εκατομμύρια και δεν προκηρύσσονται οι θέσεις του προσωπικού. Πρέπει επιτέλους αυτή η μονάδα να λειτουργήσει και θέτω αυτό το θέμα σήμερα, διότι θεωρώ τους νεφροπαθείς μία από τις πλέον ευπαθείς ομάδες. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Θα απαντήσω για το τελευταίο, ότι είναι προτεραιότητά μας η ανάπτυξη και λειτουργία των μονάδων τεχνητού νεφρού. Βέβαια οφείλω να πω και το ξέρετε πολύ καλά, ότι η μονάδα τεχνιτού νεφρού μπορεί να προσφέρει ζωή, αλλά δεν προσφέρει υγεία. Γι'αυτό παράλληλα στις προθέσεις μας και στο πρόγραμμά μας επιδιώκουμε να αναπτύξουμε και εδώ χρειάζεται πάλι η συναίνεση και η βοήθεια, το θέμα των μεταμοσχεύσεων.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, κηρύσσεται περαιωμένη η συζήτηση επί της υπ' αριθμόν 36/13.2.1997 επερώτησης Βουλευτών της Νέας Δημοκρατίας κατά του Υπουργού Υγείας και Πρόνοιας.

'Εχουν διανεμηθεί τα Πρακτικά της 5ης Φεβρουαρίου 1997 και ερωτάται η Βουλή, εάν επικυρούνται.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Συνεπώς τα Πρακτικά της 5ης Φεβρουαρίου 1997 επικυρώθηκαν.

Δέχεται η Βουλή να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 22.24', λύεται η συνεδρίαση για αύριο Τρίτη, 18η Μαρτίου 1997 και ώρα 18.00 με αντικείμενο εργασιών του Σώματος Κοινοβουλευτικό 'Ελεγχο, συζήτηση επικαίρων ερωτήσεων και στη συνέχεια νομοθετική εργασία, σύμφωνα με την ημερήσια διάταξη που έχει διανεμηθεί.


O ΠΡΟΕΔΡΟΣ
       ΟΙ ΓΡΑΜΜΑΤΕΙΣ
 


Σελίδα 4874 
