
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ Κ΄
Πέμπτη 21 Αυγούστου 2003
ΘΕΜΑΤΑ
Α. ΕΙΔΙΚΑ ΘΕΜΑΤΑ
Επικύρωση πρακτικών, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
Γ. ΝΟΜΟΘΕΤΙΚΗ ΕΡΓΑΣΙΑ
Συνέχιση της συζήτησης επί των άρθρων και τροπολογιών του σχεδίου νόμου του Υπουργείου Δημόσιας Τάξης: «Ρύθμιση θεμάτων συνοριακών φυλάκων και ειδικών φρουρών και άλλες διατάξεις», σελ.
ΟΜΙΛΗΤΕΣ
Επί του σχεδίου νόμου του Υπουργείου Δημόσιας Τάξης:
ΓΕΙΤΟΝΑΣ Κ., σελ.
ΙΩΑΝΝΙΔΗΣ Φ., σελ.
ΚΟΥΒΕΛΗΣ Φ., σελ.
ΜΑΝΤΟΥΒΑΛΟΣ Π., σελ.
ΝΕΡΑΝΤΖΗΣ Α., σελ.
ΠΑΠΑΘΕΜΕΛΗΣ Σ., σελ.
ΣΠΥΡΙΟΥΝΗΣ Κ., σελ.
ΣΤΟΛΙΔΗΣ Σ., σελ.
ΤΣΙΟΓΚΑΣ Δ., σελ.
ΦΛΩΡΙΔΗΣ Γ., σελ.
ΦΛΩΡΙΝΗΣ Α., σελ.

ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ Κ΄
Πέμπτη 21 Αυγούστου 2003

Αθήνα, σήμερα στις 21 Αυγούστου 2003, ημέρα Πέμπτη και ώρα 10.51΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Β΄ σύνθεση) για να συνεδριάσει υπό την προεδρία του Α΄ Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από τον κ. Σωτήριο Στολίδη, Βουλευτή Ξάνθης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1. Ο Β? Αντιπρόεδρος της Βουλής και Βουλευτής Ξάνθης κ. ΠΑΝΑΓΙΩΤΗΣ ΣΓΟΥΡΙΔΗΣ κατέθεσε αναφορά με την οποία οι κύριοι Κ. Αθανασόπουλος, Γ. Ψαρράς και Ε. Παππάς, κάτοικοι Κυψέλης, ζητούν την επίλυση ζητήματος που αφορά στην κατασκευή χώρου στάθμευσης αυτοκινήτων σε παλαιά πολυκατοικία.
2. Ο Βουλευτής Χαλκιδικής κ. ΑΘΗΝΑΙΟΣ ΦΛΩΡΙΝΗΣ κατέθεσε αναφορά με την οποία η Ένωση Δασικών και Γεωργικών Συνεταιρισμών Αρναίας ζητεί την άμεση αποζημίωση των πληγέντων παραγωγών από τις ζημιές που υπέστησαν τα σιτηρά εξαιτίας δυσμενών καιρικών συνθηκών.

3. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ, ΔΗΜΗΤΡΙΟΣ ΤΣΙΟΓΚΑΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν δημοσίευμα εφημερίδας που αφορά αίτημα για κατάργηση του διπλού δικτύου Ενιαίο Λύκειο ? ΤΕΕ.
4. Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία οι κάτοικοι του χωριού Ανθήλη Φθιώτιδας ζητούν την άμεση χρηματοδότηση του έργου Αποχέτευσης ? Ύδρευσης του Δ.Δ. Ανθήλης.
5. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Ζαγοράς Μαγνησίας ζητεί την επίλυση λειτουργικών και κτιριακών προβλημάτων των σχολείων της περιοχής.
6. Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία ο Δήμος Καλυβίων ? Θορικού Αττικής ζητεί την άμεση ηλεκτροδότηση των αυθαιρέτων κατοικιών της περιοχής.
7. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας που αφορά στην αναστήλωση και επαναλειτουργία του Αρχαίου Θεάτρου Ερέτριας.
8. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Ελυμνίων Εύβοιας ζητεί οικονομική επιχορήγηση για την αποκατάσταση ζημιών από θεομηνίες.
9. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Νομάρχης Φθιώτιδας ζητεί την επίλυση προβλήματος που αφορά στη συνταξιοδότηση από τον ΟΓΑ του ασφαλισμένου, Παναγιώτη Τσιρώνη.
10. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο κ. Παναγιώτης Ρωμανός, κάτοικος Χαλκίδας, ζητεί την επίλυση προσωπικού του προβλήματος.
11. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Ιστιαίας Εύβοιας ζητεί την ικανοποίηση αιτημάτων που αφορούν στη βελτίωση των παρεχομένων Υπηρεσιών Υγείας στην περιοχή της Β. Εύβοιας.
12. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία Αγροτικοί και Δασικοί Συνεταιρισμοί του Νομού Εύβοιας ζητούν την αποζημίωση των πληγέντων από δυσμενείς καιρικές συνθήκες παραγωγών σιτηρών στην περιοχή της Βορειο-κεντρικής Εύβοιας.
13. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ακτήμονες, αποκατασταθέντες κτηνοτρόφοι Νομού Μαγνησίας ζητούν τη νομοθετική ρύθμιση ιδιοκτησιακών και λοιπών προβλημάτων.
14. Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία ο Δήμος Οινιάδων Αιτωλ/νίας ζητεί χρηματοδότηση για την ολοκλήρωση έργων ύδρευσης και βιολογικού καθαρισμού στα Δημοτικά Διαμερίσματα Νεοχωρίου και Κατοχής του Δήμου.
15. Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία το ΚΤΕΛ Ρεθύμνου ζητεί τη χρηματοδότηση για αγορά λεωφορείων.
16. Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία το Ναυτικό Μουσείο Κρήτης ζητεί την προώθηση των ενεργειών που εκκρεμούν για την αξιοποίηση του Μινωικού πλοίου.
17. Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Δήμος Ανατολικού Σελίνου Χανίων διαμαρτύρεται για τη μη ένταξη στο Γ΄ Κ.Π.Σ. του έργου, για την ανάδειξη των αρχαίων πόλεων της περιοχής.
18. Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η Ένωση Πυροσβεστικών Υπαλλήλων Κρήτης ζητεί την επίλυση λειτουργικών και κτιριακών προβλημάτων των τοπικών Πυροσβεστικών Υπηρεσιών Κρήτης.
19. Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο Ιερός Ναός Αγίου Νικολάου Λιβαδερού ? Ιεράς Μητροπόλεως Σερβίων και Κοζάνης ζητεί τη συντήρηση δύο αρχαιολογικών κτισμάτων της Ενορίας Αγίου Νικολάου Λιβαδερού Κοζάνης.
20. Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία το Σωματείο Εργαζομένων ΕΛΤΑ Νομού Μεσσηνίας ζητεί τη συνέχιση της λειτουργίας του Κομβικού Κέντρου ΕΛΤΑ Καλαμάτας.
21. Ο Βουλευτής Ημαθίας κ. ΜΙΧΑΛΗΣ ΧΑΛΚΙΔΗΣ κατέθεσε αναφορά με την οποία ο Βοοτροφικός Συνεταιρισμός Βέροιας ζητεί την ικανοποίηση αιτήματος σχετικά με το θέμα της επιδότησης των αρσενικών βοοειδών.
22. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Γεώργιος Καλεάδης, κάτοικος Κεφαλαρίου Δράμας, ζητεί την ικανοποίηση συνταξιοδοτικού αιτήματος από τον ΟΓΑ.
23. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Αναστασία Ιωαννίδου ? Τοπτσίδου, κάτοικος Παπάδων Δράμας, ζητεί την ικανοποίηση αιτήματος από τον ΟΓΑ.
24. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Βασίλειος Ιωαννίδης, εργολάβος Δημοσίων Έργων, ζητεί την ικανοποίηση οικονομικού αιτήματος από το ΥΠΕΧΩΔΕ.
25. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Σταύρος Παρασίδης, κάτοικος Μικροχωρίου Δράμας, ζητεί την ικανοποίηση συνταξιοδοτικού αιτήματος από τον ΟΓΑ.
26. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Σταύρος Θεοδώρου, κάτοικος Καλαμπακίου Δράμας, ζητεί την ικανοποίηση συνταξιοδοτικού αιτήματος από το ΙΚΑ.
27. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Αικατερίνης Σαφαρίδου, κάτοικος Ν. Μπάφρας, ζητεί την ικανοποίηση συνταξιοδοτικού αιτήματος από τον ΟΓΑ.
28. Ο Βουλευτής Χαλκιδικής κ. ΑΘΗΝΑΙΟΣ ΦΛΩΡΙΝΗΣ κατέθεσε αναφορά με την οποία η Ένωση Αγροτικών Συνεταιρισμών Πολυγύρου ζητεί την κρατική στήριξη, όσον αφορά στη φορολογία των Αγροτικών Συνεταιριστικών Οργανώσεων και στην εφαρμογή των σχετικών νόμων.
29. Ο Βουλευτής Χαλκιδικής κ. ΑΘΗΝΑΙΟΣ ΦΛΩΡΙΝΗΣ κατέθεσε αναφορά με την οποία ο Δήμος Τορώνης Νομού Χαλκιδικής ζητεί την αναβάθμιση του Αστυνομικού Σταθμού Συκιάς σε Αστυνομικό Τμήμα.
30. Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Δήμος Αχελώου Καρδίτσας ζητεί την έγκριση πίστωσης, για την ολοκλήρωση της ασφαλτόστρωσης του δρόμου «Βραγκιανά ? Νούλες ? Νεοχώρια».
31. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο κ. Γεώργιος Μπουρέκας, κάτοικος Ιεράπετρας, ζητεί την ικανοποίηση συνταξιοδοτικού αιτήματος από τον ΟΓΑ.
32. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Ιεράπετρας Νομού Λασιθίου ζητεί την επίλυση του προβλήματος ρύπανσης της παραλίας, στην Παχειά ?μμο, από μεταφερόμενα δια θαλάσσης απορρίμματα.
33. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Ιεράπετρας Λασιθίου ζητεί χρηματοδότηση για την αποκατάσταση ζημιών από την καταστροφική βροχόπτωση της 29ης Μαΐου.
34. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Ιτάνου Λασιθίου ζητεί την οικονομική ενίσχυση των πολιτιστικών εκδηλώσεων που διοργανώνει.
35. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Υποθηκοφύλακας Ιεράπετρας ζητεί ενίσχυση με προσωπικό.
36. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Μακρύ Γιαλού Λασιθίου ζητεί την επίλυση προβλημάτων που προέκυψαν στην παραλία του Μακρύ Γιαλού από τη δημιουργία του λιμανιού.
37. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Λεύκης Λασιθίου ζητεί την υλοποίηση συγκεκριμένων έργων τα οποία κρίνονται αναγκαία για τη λειτουργία του νέου ΑΗΣ στον Αθερινόλακκα.
38. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Νομαρχιακή Αυτοδιοίκηση Λασιθίου ζητεί τη διάθεση πίστωσης για το έργο «Αποκατάσταση ζημιών και κατασκευή αντιπλημμυρικών έργων στον ποταμό Παντέλη».
39. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Ιεράπετρας ζητεί την επανεξέταση αιτήματός του για αγορά ακινήτου της ΕΤΕ στην Παχειά ?μμο.
40. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Ένωση Ξενοδόχων Νομού Μαγνησίας διαμαρτύρεται για την εξαίρεση του χερσαίου τμήματος του Νομού Μαγνησίας από το θερινό εκδρομικό πρόγραμμα για το 2004 του Ο.Ε.Ε.
41. Ο Βουλευτής Αχαΐας κ. ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ κατέθεσε αναφορά με την οποία η Ένωση Συντακτών Ημερησίων Εφημερίδων Πελοποννήσου ? Ηπείρου και Νήσων ζητεί την υποστήριξη και χρηματοδότηση του έργου της ψηφιοποίησης του Μουσείου Τύπου.
42. Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Πρωτοπρεσβύτερος Γρηγόριος Σερενίδης, ζητεί την αναβάθμιση του Κρατικού Ωδείου Θεσσαλονίκης σε Μουσική Ακαδημία.
43. Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία το Ελληνικό Εθνικό Τμήμα της Διεθνούς Ένωσης Αστυνομικών ζητεί διευκόλυνση των μελών του από τις αρμόδιες υπηρεσίες τους, προκειμένου να ανταποκριθούν στα αυξημένα καθήκοντά τους.
44. Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία το Δημοτικό Διαμέρισμα Σταυρακίου Δήμου Ιωαννίνων ζητεί τη μετακίνηση πυλώνων της ΔΕΗ που βρίσκονται εντός κατοικημένης περιοχής του.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 102/1-07-2003 ερώτηση της Βουλευτού κ. Παρθένας Φουντουκίδου δόθηκε με το υπ? αριθμ 32590/22-07-2003 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της αριθμ. 102/1-7-2003 ερώτησης, που κατέθεσε η Βουλευτής κα Π. Φουντουκίδου, αναφορικά με τη χρηματοδότηση και τη στελέχωση του Δήμου Σκύδρας Νομού Πέλλας, για την κάλυψη αναγκών των παιδικών και βρεφονηπιακών σταθμών αυτού, σας γνωρίζουμε κατά λόγο αρμοδιότητάς μας, τα εξής:
Το Υπουργείο Εσωτερικών, Δημόσιας Διοίκησης και Αποκέντρωσης, χρηματοδοτεί από τους Κεντρικούς Αυτοτελείς Πόρους τους πρωτοβάθμιους ΟΤΑ της Χώρας, στην εποπτεία των οποίων περιήλθαν οι πρώην κρατικοί παιδικοί και βρεφονηπιακοί σταθμοί, αποκλειστικά και μόνο για την κάλυψη των δαπανών λειτουργίας, συντήρησης και μισθοδοσίας του προσωπικού αυτών, σύμφωνα με τα οριζόμενα στις διατάξεις του άρθρου 12 του Ν.2880/2001.
Στα πλαίσια αυτά, με την αριθμ. 9995/21-3-2001 Κοινή Απόφαση των Υπουργών Εσωτερικών, Δημόσιας Διοίκησης και Αποκέντρωσης και Εθνικής Οικονομίας και Οικονομικών, αναφορικά με τα κριτήρια και τη διαδικασία κατανομής των Κεντρικών Αυτοτελών Πόρων για το έτος 2001, στους ΟΤΑ α΄ βαθμού, προβλέφθηκε επιχορήγηση αυτών με ποσό 30.000.000.000 δραχμών (88.041.085,84 ?), για την κάλυψη αναγκών των παραπάνω νομικών τους προσώπων, ενώ τελικά η συνολική χρηματοδότηση τους κατά το έτος αυτό από τους ΚΛΠ, ανήλθε στο ποσό των 34.642.411.250 δραχμών (101.665.183 ?).
Ως βασικό κριτήριο επιχορήγησης των ΟΤA, υπολογίσθηκε το ελάχιστο κόστος λειτουργίας των σταθμών που τους μεταφέρθηκαν. Ειδικότερα για τους σταθμούς που μεταφέρθηκαν με τον Ν. 2880/2001, υπολογίσθηκε κατά κεφαλή κόστος 700.000 δραχμών ανά φιλοξενούμενο παιδί ενώ σε όσες περιπτώσεις το κόστος των σταθμών παρουσίαζε αρνητική διαφορά σε σχέση με τις ανάγκες κάλυψης των δαπανών λειτουργίας τους, ο υπολογισμός του κόστους αυτών των σταθμών έγινε με βάση α) την κατά κεφαλή ετήσια δαπάνη 5.000.000 δραχμών για το επιστημονικό προσωπικό β) την κατά κεφαλή ετήσια δαπάνη 4.500.000 δραχμών για το βοηθητικό προσωπικό γ) τα λειτουργικά έξοδα 2.000.000 δραχμών ανά σταθμό καθώς και δ) τις δαπάνες 3.000.000 για ενοίκιο. Για τους σταθμούς που είχαν ήδη μεταφερθεί στους ΟΤΑ πριν την έναρξη ισχύος του ανωτέρω νόμου, ως κριτήριο επιχορήγησης υπολογίσθηκε το κόστος λειτουργίας αυτών.
Για το έτος 2002, με την αριθμ. 11549 /15-3-2002 Κ.Υ.Α, στην οποία υιοθετήθηκε σχετική πρόταση της Κ.Ε.Δ.Κ.Ε, προβλήθηκε η επιχορήγηση των ΟΤΑ α΄ βαθμού, για τον ίδιο σκοπό, με ποσό ύψους, 123.257.520 ? (42.000.000.000 δραχμών), το οποίο έχει ήδη κατανεμηθεί από το Υπουργείο μας με σχετικές αποφάσεις του, σύμφωνα με τα κριτήρια που πρότεινε η ΚΕΔΚΕ.
Βάσει αυτών, κατά το έτος 2002 ο Δήμος Σκύδρας χρηματοδοτήθηκε με συνολικό ποσό 170.212,77?.
Για το οικονομικό έτος 2003, το συνολικό ποσό που θα διατεθεί στους πρωτοβάθμιους ΟΤΑ για την κάλυψη των λειτουργικών αναγκών των παιδικών και βρεφονηπιακών σταθμών τους, θα καθορισθεί από την Κοινή Υπουργική Απόφαση, σχετικά με τα κριτήρια και τη διαδικασία κατανομής των Κεντρικών Αυτοτελών Πόρων.
Ωστόσο το Υπουργείο μας, έως ότου εκδοθεί η Κ.Υ.Α και προκειμένου να διασφαλίσει την απρόσκοπτη λειτουργία των παιδικών και βρεφονηπιακών σταθμών, προχώρησε με αποφάσεις, του σε τρεις κατανομές πιστώσεων από τους ΚΑΠ στους δικαιούχους ΟΤΑ, έναντι του συνολικού ποσού που θα τους αποδοθεί κατά το τρέχον έτος, οι οποίες αντιστοιχούν στο 75% αυτών που τους διατέθηκαν κατά το έτος 2002.
Επισημαίνεται, ότι από την έναρξη ισxύoς του Ν.2539/97 και σύμφωνα με τα οριζόμενα στο άρθρο 13 παρ.7 αυτού, απαγoρεύεται η χρηματοδότηση των ΟΤΑ α΄ βαθμού με υπουργικές αποφάσεις από πόρους που δεν εντάσσονται στους Κεντρικούς Αυτοτελείς Πόρους ή στους πόρους του ΕΠΤΑ.
Τονίζεται ότι η χρηματοδότηση των ΟΤΑ της Χώρας από τους ΚΑΠ, γίνεται με Κοινή Υπουργική Απόφαση κατανομής αυτών κάθε έτος, ύστερα από πρόταση της ΚΕΔΚΕ, αναφορικά με τα κριτήρια και τη διαδικασία κατανομής τους, ενώ από το ΕΠΤΑ με την αξιοποίηση σχετικών μέτρων και δράσεων που έχουν προβλεφθεί στον ισχύοντα κανονισμό του σύμφωνα με τη διαδικασία η οποία έχει καθορισθεί με τις αριθμ.45329/27-Ι2-Ι999 και 25437/19-6-2002 Αποφάσεις του Υπουργείου μας.
Τέλος, αναφορικά με το προσωπικό του «Ενιαίου Δημοτικού Παιδικού Σταθμού» του Δήμου Σκύδρας και σύμφωνα με το συγκεντρωτικό Δελτίο καταγραφής στοιχείων για τη δημιουργία μητρώου εργαζομένων ΟΤΑ, απασχολούνται σε αυτόν εννέα άτομα και δεν υφίστανται κενές οργανικές θέσεις καθόσον δεν έχει συνταχθεί Οργανισμός Εσωτερικής Υπηρεσίας του εν λόγω Νομικού Προσώπου.
Ο Υπουργός
Κ. ΣΚΑΝΔΑΛΙΔΗΣ»
2. Στην με αριθμό 116/1-7-03 ερώτηση της Βουλευτού κ. Ελισάβετ Παπαδημητρίου δόθηκε με το υπ? αριθμ.46296/21-7-03 έγγραφο από τον Υφυπουργό Οικονομίας η ακόλουθη απάντηση:
«Απαντώντας στην ερώτηση με αρ. πρωτ. 116/01.07.03 της Βουλευτού κας Ε. Παπαδημητρίου και σε ότι αφορά τις αρμοδιότητές μας, σας πληροφορούμε τα ακόλουθα:
Η Ελλάδα μετά από μια μακρόχρονη αναπτυξιακή προσπάθεια που αποκρυσταλλώνεται μέσα από τα Μεσογειακά Ολοκληρωμένα προγράμματα στα πρώτα χρόνια από την είσοδο της χώρας μας στην Ευρωπαϊκή Ένωση και τα Κοινοτικά Πλαίσια Στήριξης που σχεδιάστηκαν στη συνέχεια, καταξιώνει μια σταθερή ανοδική πορεία η οποία για την περίοδο 1988-2003 σύμφωνα με τα στοιχεία της Ευρωπαϊκής Επιτροπής ξεπερνά το μέσο ρυθμό ανάπτυξης της Ευρωπαϊκής Ένωσης των 15 κρατών μελών.
Ταυτόχρονα, καθ όλη την πορεία ανάπτυξης της χώρας μας, η Ελλάδα επιτυγχάνει τις μικρότερες περιφερειακές ανισότητες σε εθνικό επίπεδο, διασφαλίζοντας κατά τον τρόπο αυτό την ισόρροπη ανάπτυξη των περιφερειών της. Τεκμήριο αποτελούν τα στοιχεία που δημοσιεύθηκαν στην τελευταία Έκθεση Προόδου για τη Συνοχή και τα οποία παρουσιάζουν τις περιφέρειες της χώρας μας να αποκλίνουν μόνο κατά 9.6 μονάδες μεταξύ τους από το μέσο όρο, σε αντίθεση με το σύνολο των περιφερειών της Ευρώπη των 15 οι οποίες αποκλίνουν κατά μέσο όρο κατά 28.9 μονάδες.
Ειδικότερα για την περιφέρεια Πελοποννήσου, με βάση τα τελευταία επίσημα δημοσιευμένα στοιχεία της EUROSTΑΤ, το κατά κεφαλή ΑΕΠ της περιφέρειας για το έτος 2000 αντιστοιχεί στο 64% του μέσου μεγέθους της διευρυμένης Ευρώπης των 25 κρατών μελών. Σύμφωνα με την ίδια πηγή το αντίστοιχο μέγεθος της συγκεκριμένης περιφέρειας το 1995 ανέρχονταν στο 52%.
Έχοντας ως βάση τα στοιχεία της ΕΣΥΕ ο μέσος ρυθμός μεταβολής του ΑΕΠ ανά κάτοικο για την περίοδο 1996-2001 στην περιφέρεια Πελοποννήσου ανέρχεται σε 9%, μέγεθος που ξεπερνά κατά μια περίπου ποσοστιαία μονάδα τον ρυθμό ανάπτυξης της χώρας, ο οποίος προσδιορίζεται σε 8.1 % για την συγκεκριμένη περίοδο.
Αν και η ανοδική και ισόρροπη ανάπτυξη της χώρας και των περιφερειών της αντικατοπτρίζεται στα στατιστικά εθνικά και κοινοτικά στοιχεία, η επανεξέταση του προγραμματισμού ανάπτυξης στα πλαίσια της προγραμματικής περιόδου του Γ΄ ΚΠΣ, έχει σχεδιαστεί μετά την ενδιάμεση αξιολόγησή του, που θα πραγματοποιηθεί μέχρι το τέλος του 2003. Η αξιολόγηση του Γ΄ ΚΠΣ αφορά βεβαίως όλα τα επιμέρους τομεακά και τα περιφερειακά επιχειρησιακά προγράμματα της χώρας, συμπεριλαμβανομένου και του προγράμματος της Πελοποννήσου, για τα οποία προβλέπονται αντίστοιχες διαδικασίες αξιολόγησης και αναθεωρήσεις των προγραμμάτων προκειμένου να διασφαλισθεί η αξιοποίηση των κονδυλίων των διαρθρωτικών ταμείων για την βελτιστοποίηση της αναπτυξιακής προσπάθειας της χώρας.
Ο Υφυπουργός
ΧΡΗΣΤΟΣ ΠΑΧΤΑΣ»
3. Στην με αριθμό 174/01-07-2003 ερώτηση του Βουλευτή κ. Νικήτα Κακλαμάνη δόθηκε με το υπ? αριθμ.ΥΠΠΟ/Γ.Υ/Κ.Ε./12/17.7.2003 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 174/01.07.2003 Ερώτηση του Βουλευτή κ. Νικήτα Κακλαμάνη, σας γνωρίζουμε τα εξής:
Οι Παραολυμπιακοί Αγώνες του 2004 είναι ένα γεγονός εξίσου σημαντικό με αυτό των Ολυμπιακών Αγώνων. Η διοργάνωση των Παραολυμπιακών Αγώνων αποτελεί με μια μεγάλη πρόκληση για την Ελληνική Κυβέρνηση και για όλους τους άμεσα εμπλεκόμενους φορείς.
Η τέλεση των Ολυμπιακών και Παραολυμπιακών Αγώνων στην Αθήνα το 2004, οδήγησε στην ανάγκη της άμεσης βελτίωσης των υποδομών και στη δημιουργία περιβάλλοντος ασφαλούς, φιλικού και προσβάσιμου για όλα τα άτομα με αναπηρίες. Το Υπουργείο Πολιτισμού δρομολόγησε σειρά νομοθετικών ρυθμίσεων για τη βελτίωση της προσβασιμότητας. Χαρακτηριστικά αναφέρεται η ρύθμιση ώστε τα κτίρια που στεγάζουν νομικά πρόσωπα δημοσίου και ιδιωτικού δικαίου, τις τράπεζες κλπ., να γίνουν προσβάσιμα μέχρι 31/12/2003 (Ν. 3057/2002).
Η νέα Εθνική Αθλητική Ομοσπονδία Ατόμων με αναπηρίες και η συγκρότηση της νέας Ελληνικής Παραολυμπιακής Επιτροπής ως νομικό Πρόσωπο Ιδιωτικού Δικαίου αποτελούν πλέον το νέο θεσμικό πλαίσιο του Ελληνικού Παραολυμπιακού Κινήματος. Ταυτόχρονα, ενισχύεται και υποστηρίζεται η προετοιμασία των Ελλήνων αθλητών και αθλητριών με αναπηρίες που θα συγκροτήσουν την Παραολυμπιακή Ομάδα.
Σύμφωνα με στοιχεία που προκύπτουν από το συμβόλαιο μεταξύ της Διεθνούς Παραολυμπιακής Επιτροπής και της ΟΕΟΑ «Αθήνα 2004», η Αθήνα πρέπει να είναι έτοιμη να υποδεχθεί 4.000 αθλητές με αναπηρίες (από τους οποίους περίπου 1.800 θα είναι χρήστες αμαξιδίων), 2.000 συνοδούς, περίπου 3.000 εκπροσώπους ΜΜΕ για την κάλυψη Αγώνων και 2.500 μέλη της Παραολυμπιακής Οικογένειας.
Η ανάληψη της υποχρέωσης τέλεσης των Ολυμπιακών και Παραολυμπιακών Αγώνων σε συνδυασμό με την υποχρέωση της Ελληνικής Πολιτείας για την παροχή ίσων ευκαιριών σε όλα τα άτομα, ανεξαρτήτως φυλής, θρησκείας, φυσικής και οικονομικής κατάστασης - υποχρέωσης που απορρέει και από το Σύνταγμα της Ελλάδας αλλά και από στην ανάγκη άμεσης βελτίωσης των υποδομών και της δημιουργίας ασφαλούς, φιλικού και προσβάσιμου περιβάλλοντος για όλα τα άτομα είτε πρόκειται για επισκέπτες, είτε για πολίτες αυτής της χώρας.
Οι αθλητές με αναπηρίες τοποθετούνται ισότιμα στο συνολικό αθλητικό γίγνεσθαι έτσι ώστε να θεωρούνται «κορυφαίοι αθλητές» και όχι «πρωταθλητές της ζωής».
Αν και βασική μέριμνα είναι η εξασφάλιση της προσβασιμότητα και λειτουργικότητας των Ολυμπιακών αθλητικών πόλεων που θα φιλοξενήσουν Παραολυμπιακά αθλήματα, το πεδίο εφαρμογής των παρεμβάσεων και δράσεων επεκτείνόνται σε περιοχές ή χώρους που έμμεσα ή άμεσα συνδέονται με τους Ολυμπιακούς και Παραολυμπιακούς Αγώνες.
Προκειμένου να εξασφαλιστεί η προσβασιμότητα, δημιουργείται δίκτυο Παραολυμπιακών αθλητικών πόλεων που παρακολουθεί και αξιοποιεί τα αντίστοιχο δίκτυο των Ολυμπιακών αθλητικών πόλεων.
Οι νέοι αθλητικοί και μη χώροι και εγκαταστάσεις για τους Ολυμπιακούς και Παραολυμπιακούς Αγώνες του 2004 κατασκευάζονται και ολοκληρώνονται σύμφωνα με τις γενικές και εξειδικευμένες προδιαγραφές πρόσβασης, λειτουργίας και άθλησης για άτομα με αναπηρίες.
Το Ολυμπιακό - Παραολυμπιακό Χωριό κατασκευάζονται σύμφωνα με τις γενικές και εξειδικευμένες προδιαγραφές πρόσβασης, λειτουργίας και άθλησης για άτομα με αναπηρίες.
Με το νόμο 3057/2002 του Υπουργείο πολιτισμού ρυθμίζεται η διαμονή των σκύλων συνοδών τυφλών ατόμων στους χώρους της Ολυμπιακής και Παραολυμπιακής διοργάνωσης.
Δημιουργείται, για πρώτη φορά στην Ελλάδα, δίκτυο προπονητικών χώρων για τα Παραολυμπιακά αθλήματα δημιουργώντας έτσι κατάλληλες συνθήκες άθλησης και προετοιμασίας σε αθλητές με αναπηρίες.
Δημιουργείται Προπονητικό Κέντρο Ειδικού Αθλητισμού στο Δήμο Θερμαϊκού. 
Ανακαινίζονται με τις γενικές και εξειδικευμένες προδιαγραφές πρόσβασης, λειτουργίας και άθλησης για άτομα με αναπηρίες οι υπάρχοντες αθλητικοί χώροι και προπονητήρια που θα χρησιμοποιηθούν για τους Παραολυμπιακούς Αγώνες τους 2004.
Αξιοποιούνται οι λειτουργικοί χώροι του Εθνικού Ιδρύματος Αποκατάστασης αναπήρων και κατασκευάζονται προπονητικές εγκαταστάσεις εντός αυτού για την παροχή κατάλληλων συνθηκών προπόνησης και προετοιμασίας των Ελλήνων αθλητών και αθλητριών με αναπηρίες.
Σε ότι αφορά στο θέμα «φιλοξενία», σημειώνεται ότι εξασφαλίζεται το αναγκαίο ποσοστό προσβάσιμων δωματίων σε όλες τις κατηγορίες δωματίων και εφαρμόζεται σύστημα ελέγχου για τα νέα ή ανακατασκευαζόμενα ξενοδοχεία.
Σύμφωνα με τις ρυθμίσεις του νόμου 3057/2002 του Υπουργείου Πολιτισμού, η διαμόρφωση προσβάσιμων δωματίων για τα άτομα με αναπηρίες τίθεται ως προϋπόθεση για την υπαγωγή των ξενοδοχείων στα κίνητρα του αναπτυξιακού νόμου.
Σχετικά με τις Μεταφορές, επισημαίνεται ότι το 2004 η πόλη της Αθήνας θα διαθέτει αν από τα πλέον προσβάσιμα μεταφορικά συστήματα. Έχουν καταγραφεί όλα τα αναγκαία έργα και οι παρεμβάσεις και ήδη εφαρμόζονται οι ειδικές δράσεις ενώ το ΜΕΤΡΟ, το ΤΡΑΜ και ο Προαστιακός Σιδηρόδρομος είναι απολύτως προσβάσιμα για όλα τα εμποδιζόμενα άτομα.
Ταυτόχρονα, υλοποιούνται έργα αναβάθμισης των σταθμών ΗΣΑΠ με στόχο την εξασφάλιση της προσβασιμότητας των ατόμων με αναπηρίες.
Ακόμα, δρομολογούνται ειδικά έργα στις στάσεις των Μέσων Μαζικής Μεταφοράς και στους επιβατικούς σταθμούς που εξασφαλίζουν τη δυνατότητα χρήσης των ΜΜΜ από άτομα με αναπηρίες.
Ειδική μέριμνα λαμβάνεται για την εξασφάλιση της προσβασιμότητας για άτομα με αναπηρίες σύμφωνα με τις σχετικές ρυθμίσεις του νόμου 3057/2002 του Υπουργείου Πολιτισμού:
Τα κτίρια που στεγάζουν νομικά πρόσωπα δημοσίου και ιδιωτικού δικαίου, ΟΤΑ α΄ και β΄ βαθμίδας, κοινωφελείς οργανισμούς, τράπεζες κλπ., πρέπει αν γίνουν προσβάσιμα μέχρι τις 31/12/2003. Εάν η ανωτέρω προθεσμία δεν τηρηθεί, επιβάλλονται αυστηρά μηνιαία.
Η προσβασιμότητα εξασφαλίζεται:
Στις ευρύτερες περιοχές των Ολυμπιακών και Παραολυμπιακών πόλων:
ΟΑΚΑ
Ελληνικό
Φάληρο
Νίκαια
?νω Λιόσια
Γαλάτσι και
Σε επιλεγμένες περιοχές συνάθροισης κοινού:
Ολυμπιακές αναπλάσεις
Ενοποίηση Αρχαιολογικών Χώρων Σύνταγμα
Ζάππειο και
Σε επιλεγμένους οδικούς άξονες.
Στο Υπουργείο Πολιτισμού δημιουργήθηκε Γραφείο Προσβασιμότητας με σκοπό τη βελτίωση της προσβασιμότητας και λειτουργικότητας των κυρίων πολιτιστικών και αρχαιολογικών χώρων και μουσείων και εξειδικεύονται τα αναγκαία έργα.
Έχουν καταγραφεί και υλοποιούνται αναγκαίες δράσεις για τη βελτίωση της προσβασιμότητας και λειτουργικότητας των κύριων πολιτιστικών και αρχαιολογικών χώρων και Μουσείων.
Τέλος, σημειώνεται ότι εξασφαλίζονται οι γενικές και εξειδικευμένες προδιαγραφές πρόσβασης, λειτουργίας και άθλησης για άτομα με αναπηρίες στα υποπρογράμματα του «Ελλάδα 2004».
* Έργα υποδομής στις Ολυμπιακές Πόλεις
* Έργα υποδομής και ανάπλασης των πυλών εισόδου της χώρας
* Δίκτυο Προπονητηρίων σε ολόκληρη τη χώρα
* Πρόγραμμα δράσης για την Αρχαία Ολυμπία.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
4. Στην με αριθμό 121/01-07-2003 ερώτηση της Βουλευτού κ. Έλσας Παπαδημητρίου δόθηκε με το υπ? αριθμΥΠΠΟ/Γ.Υ./Κ.Ε./8/17-7-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 121/01.07.2003 ερώτηση της Βουλευτού κας Έλσας Παπαδημητρίου, σας γνωρίζουμε τα εξής:
Α) Με το αριθμ. YΠ.ΠΟ./ΔIOIΚ/A/7399/11.2.2002 έγγραφο, στα πλαίσια του Τριετούς Προγραμματισμού προσλήψεων προσωπικού ετών 2002 - 2004 είχε ζητηθεί έγκριση πλήρωσης των κενών θέσεων που υπήρχαν σης Περιφερειακές και Ειδικές Περιφερειακές Yπηρεσίες του ΥΠ.ΠΟ και συγκεκριμένα:
Πεντακοσίων (500) θέσεων του κλάδου ΔΕ22 Φύλαξης - Πληροφόρησης και διακοσίων σαράντα (240) θέσεων του κλάδου ΔΕ23 Νυκτοφυλάκων.
Στον τριετή προγραμματισμό η κάλυψη των κενιον θέσεων ζητείται, κατ' έτος και κατά κλάδο και όχι κατά συγκεκριμένη Υπηρεσία.
Β) Με την αριθμ. 2999/13.6.2003 ΚΟΙ\'11 απόφαση του Υπουργού Πολιτισμού και των Υφυπουργών Εσωτερικών, Δημόσιας Διοίκησης και Αποκέντρωσης και Οικονομίας και Οικονομικών, συστάθηκαν στο πλαίσιο της Ολυμπιακής προετοιμασίας. τριακόσιες πενήντα θέσεις Φυλάκων Αρχαιοτήτων ΔΕ και εκατόν πενήντα θέσεις Νυκτοφυλάκων ΔΕ με σχέση εργασίας ιδιωτικού δικαίου αορίστου χρόνου. για την πλήρωση των οποίων ζητήθηκε η έγκριση της αρμόδιας Επιτροπής Υπουργών.
Εφόσον δοθεί έγκριση για την πλήρωση των κενών θέσεων των κλάδων ΔΕ Φύλαξης Πληροφόρησης και ΔΕ Νυκτοφυλάκων καθώς και των ανωτέρω θέσεων, θα ακολουθήσει η κατανομή αυτών σε όλες τις Υπηρεσίες Αρχαιοτήτων του ΥΠ.ΠΟ., αφού ληφθούν υπόψη οι ανάγκες και οι ιδιαιτερότητες της κάθε Υπηρεσίας.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
5. Στην με αριθμό 101/1-7-03 ερώτηση της Βουλευτού κ. Παρθένας Φουντουκίδου δόθηκε με το υπ? αριθμ. Α.Σ. 503/15-7-03 έγγραφο από τον Υφυπουργό Εξωτερικών η ακόλουθη απάντηση:
«Σε απάντηση της εν θέματι ερώτησης, σας γνωρίζω τα ακόλουθα:
Οι Ελληνικές Κοινότητες του Καναδά ενισχύονται από τη Γενική Γραμματεία Απόδημου Ελληνισμού σε τακτική ετήσια βάση.
Ενδεικτικά αναφέρω, ότι το σχολείο «Σωκράτης» του Μόντρεαλ έχει επιχορηγηθεί κατά τα τελευταία έτη με 15.000.000 δραχμές, η Ελληνική Κοινότητα Μητροπολιτικού Τορόντο κατά την τελευταία τετραετία με 25.180.000 δραχμές και τα ελληνικά σχολεία της περιοχής για τις εκπαιδευτικές τους ανάγκες με 14.663 ΕΥΡΩ. Το δε σχολείο «Δημοσθένης» του Λαβάλ, επιχορηγήθηκε κατά το 2002 με 3.000 ΕΥΡΩ.
Η Γ.Γ.Α.Ε. θα συνεχίσει τις τακτικές επιχορηγήσεις της, στο πλαίσιο των αρμοδιοτήτων της και ανάλογα με τις δυνατότητες και τα αιτήματα που δέχεται από τις Κοινότητες, του Συλλόγους και τις Ομοσπονδίες.
Παρέλκει να υπενθυμίσω το συνεχές ενδιαφέρον της ελληνικής πολιτείας για τον Απόδημο Ελληνισμό το οποίο εκδηλώνεται πέραν των επιχορηγήσεων, με την -συνεχή μέριμνα για εκπαιδευτικά, πολιτιστικά, κοινωνικά θέματα των αποδήμων, σε συνεργασία με το Συμβούλιο Απόδημου Ελληνισμού. Επιπλέον, η διοργάνωση μείζονων πολιτιστικών γεγονότων για τους απόδημους, σε συνεργασία με συναρμόδια Υπουργεία, όπως η Ελληνιάδα, καθώς και η καθιέρωση θεσμών ειδικά για τους απόδημους, όπως το Δίκτυο Αιρετών Αποδήμων, Εθελοντών Αποδήμων για το 2004 και άλλα, καταδεικνύουν ακριβώς τη μεριμνά μας για να μην αποκοπεί το πολύτιμο αυτό κομμάτι του ελληνισμού από την πατρίδα.
Ο Υφυπουργός
ΙΩΑΝΝΗΣ ΜΑΓΚΡΙΩΤΗΣ»
6. Στην με αριθμό 191/1-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 49272/481/15-7-03 έγγραφο από τον Υφυπουργό Οικονομίας η ακόλουθη απάντηση:
«Η ανάπτυξη του ?ξονα Χ καταλέγεται στις βασικές προτεραιότητες στον τομέα των προς βορράν υποδομών μεταφορών μιας και καταβάλλονται επί σειρά ετών προσπάθειες για τη χρηματοδότησή του από κοινοτικά προγράμματα όπως η PHARE Διασυνοριακή Συνεργασία ( 1996-99), CARDS. Το Υπουργείο θεωρεί το Διάδρομο ενεργό και δεν τίθεται θέμα απαξίωσής του.
Ειδικότερα το Υπουργείο Οικονομίας και Οικονομικών είχε επιτύχει χρηματοδότηση του νότιου τμήματος του εν θέματι Διαδρόμου στο πλαίσιο της διασυνοριακής συνεργασίας PHARE Διασυνοριακή Συνεργασία - INTERREG II με την Πρώην Γιουγκοσλαβική Δημοκρατία της Μακεδονίας στην περίοδο 1996 - 99.
Μετά την εισαγωγή του προγράμματος CARDS για τις χώρες της Νοτιοδυτικής Ευρώπης καταβάλλονται σημαντικές προσπάθειες για τη χρηματοδότηση των υποδομών και ιδιαίτερα του διαδρόμου Χ που αποτελεί και προτεραιότητα των χωρών αυτών.
Παράλληλα σημειώvoυμε ότι η Διευθύνουσα Επιτροπή ( Steering Committee ) του Διαδρόμου Χ προεδρεύεται από το 1998 από το Υπουργείο Μεταφορών και Επικοινωνιών. Περισσότερες διευκρινήσεις για τις ενέργειες στον τομέα αυτό αρμόδιο να παράσχει είναι το Υπουργείο Μεταφορών & Επικοινωνιών.
Ο Υφυπουργός
ΧΡΗΣΤΟΣ ΠΑΧΤΑΣ»
7. Στην με αριθμό 168/1.7.03 ερώτηση του Βουλευτή κ. Αριστοτέλη Παυλίδη δόθηκε με το υπ? αριθμ. 1068243/33/22.7.03 έγγραφο από τον Υφυπουργό Οικονομικών η ακόλουθη απάντηση:
«Σε απάντηση της με αριθ.168/1-7-03 ερώτησης που κατέθεσε ο Βουλευτής κ. Αριστοτέλης Παυλίδης, σχετικά με το ανωτέρω θέμα, σας γνωρίζουμε τα εξής:
1. Με τις διατάξεις του ν.2538/1997 ρυθμίστηκαν οφειλές των Αγροτικών Συνεταιριστικών Οργανώσεων (Α.Σ.Ο.) και των Συνεταιριστικών Εταιρειών (Σ.Ε.) του ν. 2810/2000 προς την Α.Τ.Ε. Α.Ε. Η ρύθμιση αυτή αφορούσε πλήθος τέτοιων Οργανώσεων και Εταιρειών και όχι μεμονωμένη περίπτωση.
2. Με την σχετική Ερώτηση, επισημαίνεται το γεγονός, ότι η ΚΑΪΡ, για τη ρύθμιση οφειλών της προς την πιο πάνω Τράπεζα οι οποίες δεν υπήχθησαν στις διατάξεις του ν.2538/1997 καθώς και για το σκοπό συμμετοχής της σε προγράμματα του Γ΄ Κ.Π.Σ. θα πρoxωρήσει σε εκποίηση ακινήτων της. Επειδή δε η φορολόγηση της υπεραξίας που θα προκύψει από την εκποίηση αυτή θα φέρει την πιο πάνω εταιρεία σε δυσχερή οικονομική σχέση με κίνδυνο διακοπής των εργασιών της, ερωτάται αν η αρμόδια Δ/νσή μας προτίθεται να χορηγήσει απαλλαγή της υπεραξίας αυτής από το φόρο εισοδήματος.
3. Ενόψει των ανωτέρω και δεδομένου ότι η χορήγηση της υπόψη απαλλαγής θα αφορά κατ? ουσίαν μόνο την πιο πάνω εταιρεία, η αρμόδια Δ/νσή μας δεν εξετάζει το ενδεχόμενο να απαλλάξει την προκύπτουσα κατά τα ανωτέρω υπεραξία καθόσον κάτι τέτοιο θα οδηγήσει σε υποβολή παρόμοιων αιτημάτων και από άλλες επιχειρήσεις ή εκπροσώπους αυτών (Α.Σ.Ο., Ε.Β.Ε.Α., Ξενοδοχειακό Επιμελητήριο κλπ.).
Ο Υφυπουργός
Α. ΦΩΤΙΑΔΗΣ»
8. Στην με αριθμό 113/1.7.03 ερώτηση της Βουλευτού κ. Μαρίας Κόλλια-Τσαρουχά δόθηκε με το υπ? αριθμ. ΤΚΕ/Φ2/14092/23.7.03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της 113/1-7-0-3 ερώτησης που κατέθεσε στη Βουλή η Βουλευτής κ. Μαρία Κόλλια-Τσαρουχά, και αφορά την πλήρωση των κενών θέσεων κοινωνικών λειτουργών φορέων του δημόσιου τομέα, θέτουμε υπόψη σας τα εξής: 
Στο πλαίσιο του Προγραμματισμού προσλήψεων και βάσει των σχετικών αιτημάτων των οικείων φορέων, έχει εγκριθεί, με την υπ' αριθμ. ΔΙΠΠ/Φ.ΕΓΚΡ.8/283/9686/24-6-03 απόφαση της τριμελούς Επιτροπής του άρθρου.2 παρ. 1 της ΠΥΣ 55/98, όπως ισχύει, η κάλυψη 3200 θέσεων του Υπουργείου Υγείας και Πρόνοιας το οποίο έχει και την αρμοδιότητα κατανομής τους ανά υπηρεσία και κλάδο ή ειδικότητα.
Παράλληλα, με την υπ' αριθμ. ΔIΠΠ/Φ.ΕΓΚΡ.1/219/16425/24-6-03 απόφαση της ως άνω Επιτροπής εγκρίθηκε πλήρωση 16 θέσεων σε νομαρχίες, του κλάδου ΤΕ Κοινωνικών Λειτουργών, ενώ με τη ΔΙΠΠ/Φ.ΕΓΚΡ. 10/231/8085/24-6-03 απόφαση παρασχέθηκε έγκριση πρόσληψης 2500 εκπαιδευτικών του Υπουργείου Εθνικής Παιδείας και Θρησκευμάτων το οποίο έχει την αρμοδιότητα κατανομής τους στα επί μέρους εκπαιδευτικά ιδρύματα της χώρας, στα οποία περιλαμβάνεται και το Ειδικό Σχολείο Σερρών.
Κατά τα λοιπά αρμοδιότητα να απαντήσουν έχουν τα συνερωτώμενα υπουργεία.
Ο Υφυπουργός
ΝΙΚΟΣ ΜΠΙΣΤΗΣ»
9. Στην με αριθμό 47/1.7.03 ερώτηση των Βουλευτών κυρίων Μαρίας Δαμανάκη, Λιάνας Κανέλλη και Παναγιώτη Κοσιώνη δόθηκε με το υπ? αριθμ. Β-3881/15.7.03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης και της Αναφοράς που κατέθεσαν στη Βουλή οι Βουλευτές κ. Μ. Δαμανάκη κ. Λ. Κανέλλη και ο κ. Παν. Κοσιώνης, κατά λόγο αρμοδιότητας του Υπουργείου Μεταφορών και Επικοινωνιών, σύμφωνα με το αριθμ. πρωτ. 552546/30-06-03 έγγραφο του Οργανισμού Σιδηροδρόμων Ελλάδος, σας πληροφορούμε τα παρακάτω:
1. Δεν καθίσταται δυνατή, ούτε από τεχνικής ούτε από νομικής απόψεως, η δρομολόγηση αμαξοστοιχίας του οδοντωτού σιδηροδρόμου επί της μερικής διαδρομής Μέγα Σπήλαιο (Κάτω Ζαχλωρού) - Καλάβρυτα ή Μέγα Σπήλαιο - Διακοπτό, εκ περιτροπής, διότι η υπογραφείσα σύμβαση του ΟΣΕ με τον αναδειχθέντα από τον αντίστοιχο μειοδοτικό διαγωνισμό εργολάβο για την ανακατασκευή της γραμμής Διακοπτού - Καλαβρύτων προβλέπει την εκτέλεση των εργασιών με ταυτόχρονη διακοπή της κυκλοφορίας σε όλο το τμήμα της υπόψη γραμμής και την παράλληλη διάθεση από τον ΟΣΕ στον εργολάβο του υπάρχοντος τροχαίου υλικού της γραμμής αυτής (πλάτους 0,75 εκ., μοναδικού στην Ελλάδα), για την κάλυψη της μεταφοράς των απαιτουμένων υλικών εκτέλεσης του έργoυ δεδομένου ότι η διαδρομή είναι ιδιαίτερα δύσβατη και απρόσιτη οδικά, ώστε να μπορούν να μεταφέρονται τα υλικά εναλλακτικά με φορτηγά αυτοκίνητα. Μάλιστα, ο εργολάβος έχει παραγγείλει για να προμηθευτεί και δική του κινητήρια μονάδα (μηχανή έλξης), ώστε να μπορεί να είναι εντός του χρονοδιαγράμματος σε περίπτωση αμηχανίας (ακινησίας) του αντίστοιχου τροχαίου υλικού του ΟΣΕ. Παράλληλα βρίσκεται σε ταυτόχρονη εξέλιξη από πλευράς ΟΣΕ η επισκευή των γεφυρών βάσει συγκεκριμένου χρονοδιαγράμματος.
2. Η προαναφερθείσα λύση επελέγη ως η πλέον ορθή τεχνικά και συμφέρουσα οικονομικά.
3. Ως εκ τούτου οποιαδήποτε τροποποίηση ανατρέπει τα χρονοδιαγράμματα εκτέλεσης του έργου τα οποία θα πρέπει να γίνουν εξ αρχής, με σοβαρό επιπλέον κόστος νια τον ΟΣΕ (και κατ' επέκταση για την Ελληνική Οικονομία), αφού θα πρέπει να αναθεωρηθούν σημαντικοί όροι της σύμβασης. Eπίσης, ενδεχόμενη εκτέλεση των εργασιών χωρίς διακοπή της κυκλοφορίας θα επέφερε κατ' ανάγκην σημαντική χρονική επιμήκυνση της διάρκειας του έργου, γεγονός που ασφαλώς δεν επιθυμεί ούτε ο ΟΣΕ ούτε οι ενδιαφερόμενοι σιδηροδρομικοί επιβάτες (ανεξαρτήτως αν είναι κάτοικοι της περιοχής ή όχι).
4. Πάντως, με βάση τα υπάρχοντα στατιστικά στοιχεία προκύπτει ότι η ενδιάμεση κίνηση μεταξύ Καλαβρύτων - Μεγάλου Σπηλαίου Καλαβρύτων και Διακοπτού - Μεγάλου Σπηλαίου - Διακοπτού είναι ιδιαίτερα χαμηλή. Ενδεικτικά σημειώνεται ότι κατά το 2002 διακινήθηκαν συνολικά στη γραμμή Διακοπτό - Καλάβρυτα 73.400 επιβάτες, από τους οποίους οι 7.249 (δηλ. ποσοστό 10%) διακινήθηκε στις τοπικές διαδρομές Διακοπτό - Μέγα Σπήλαιο - Διακοπτό και Καλάβρυτα - Μέγα Σπήλαιο - Καλάβρυτα.
5. Επίσης είναι γνωστό ότι η πλειoψηφία των διακινουμένων με τον οδοντωτό επιλέγει τη σιδηροδρομική μεταφορά κυρίως για τη μοναδικότητα που προσφέρει ο οδοντωτός σιδηρόδρομος, μάλιστα σε μια διαδρομή ιδιαίτερου φυσικού κάλλους. ?λλωστε τα λεωφορεία επιβιβάζουν και αποβιβάζουν τους επιβάτες στο Μέγα Σπήλαιο επί της επαρχιακής οδού που απέχει από τη Ζοχλωρού 800 περίπου μέτρα και ο σιδηρόδρομος παρεμβάλλεται μέσα σε αυτήν την απόσταση, και κατά συνέπεια η δρομολόγηση λεωφορείου από πλευράς ΌΣΕ δεν θα εξυπηρετήσει τους κατοίκους της Ζαχλωρούς.
6. Είναι αυτονόητη υποχρέωση του ΟΣΕ να παραδώσει στην κυκλοφορία την υπόψη γραμμή το συντομότερο δυνατό.
7. Όσον αφορά την περίπτωση αναγκαστικής διακοπής της οδικής κυκλοφορίας λόγω εκτάκτων δυσμενών καιρικών συνθηκών, ο ΟΣΕ θα εξετάζει κάθε φορά τη δυνατότητα προσωρινής απόδοσης μέρους της γραμμής σε κυκλοφορία, εφόσον τούτο τεχνικά θα είναι εφικτό και βεβαίως υπό την προϋπόθεση της υποβολής προς αυτόν σχετικού αιτήματος από πλευράς αρμοδίων Κρατικών Αρχών.
Ο Υπουργός
ΧΡΙΣΤΟΣ ΒΕΡΕΛΗΣ»
10. Στην με αριθμό 61/1.7.03 ερώτηση του Βουλευτή κ. Ευστάθιου Αγγελούση δόθηκε με το υπ? αριθμ. 1066327/460/Α΄0013/15-7/03 έγγραφο από τον Υφυπουργό Οικονομικών η ακόλουθη απάντηση:
«Απαντώντας στην με αριθμό 61/01-07-2003 ερώτηση που κατέθεσε στη Βουλή των Ελλήνων ο Βουλευτής Φθιώτιδας κ. Ευστάθιος Αγγελούσης και με την οποία ζητά αναστολή εφαρμογής του μέτρου είσπραξης φόρων κληρονομιάς και δωρεάς από τους αγρότες κατά τη διαδικασία, του υποχρεωτικού αναδασμού και αν και πότε θα προχωρήσει η Κυβέρνηση σε σχετική νομοθετική ρύθμιση, σας γνωρίζουμε τα ακόλουθα:
Όπως ορίζεται στις διατάξεις περί αναδασμού του ν. 647/1977, δικαιούχοι παραχωρητηρίου ορίζονται εκείνοι οι οποίοι δηλώνουν ότι έχουν τη νομή της αναδιανεμητέας αγροτικής γης, κατά την ημερομηνία έγκρισης του κτηματολογικού πίνακα. Συνεπώς, κατά την έκδοση των παραχωρητηρίων, τα οποία αποτελούν κατά νόμο μεταγραπτέους τίτλους κυριότητας, δεν απαιτείται η προσκόμιση πιστοποιητικού φόρου κληρονομιάς, δωρεάς ή γονικής παροχής από το δικαιούχο του αναδασμού λόγω της απλοποιημένης διαδικασίας αυτού.
Έτσι, με την πιο πάνω διαδικασία απόκτησης ιδιοκτησίας από αναδιανεμητέα περιοχή, ευνοείται η κτήση της κυριότητας ακινήτων με καταστρατήγηση των υφισταμένων διατάξεων κληρονομιών, δωρεών - γονικών παροχών, Φ.Μ.Α., διατάξεις όμως που αποτελούν υποχρεωτικό δίκαιο (jus cogens).
Για το συγκεκριμένο θέμα του αναδασμού των Μεξιατών υπάρχουν καταγγελίες οι οποίες έχουν δημοσιευθεί επανειλημμένα και στον ημερήσιο τύπο (π. χ. καταγγελία του κ. Παν. Λέλη) και με τις οποίες καταγγέλλεται μεθόδευση των κατοίκων της περιοχής για μεταβίβαση ακινήτων σε τρίτα πρόσωπα με τη διαδικασία του αναδασμού και με προφανή απώλεια εσόδων του Δημοσίου λόγω της καταστρατήγησης των φορολογικών διατάξεων.
Κατόπιν των ανωτέρω, δόθηκαν στη ΔΥΟ Λαμίας οδηγίες για τον τρόπο και το χρόνο φορολογίας του νομέα ως, δωρεοδόχoυ για την άτυπη παραχώρηση ενάσκησης της νομής με κρίσιμο χρόνο φορολόγησης την παράδοση της νομής των ακινήτων.
Παράλληλα όμως, μέσα στα πλαίσια της επιθυμίας της πολιτείας για αντιμετώπιση των εκάστοτε προβλημάτων που αντιμετωπίζουν κατά κύριο λόγο οι αγροτικές τάξεις της χώρας, από τις υπηρεσίες μας εξετάζονται γενικότερα τα θέματα που γεννώνται κατά τη διαδικασία των αναδασμών.
Ο Υφυπουργός
ΑΠΟΣΤΟΛΟΣ ΦΩΤΙΑΔΗΣ»
11. Στην με αριθμό 92/1.7.03 ερώτηση της Βουλευτού κ. Ζέττας Μ. Μακρή δόθηκε με το υπ? αριθμ. Τ/7049 έγγραφο από τον Υφυπουργό Ανάπτυξης η ακόλουθη απάντηση:
«Απαντώντας στην ανωτέρω σχετική ερώτηση που κατατέθηκε στη Βουλή από τη Βουλευτή κ. Ζέττα Μ. Μακρή, σας γνωρίζουμε ότι:
Για όλα τα τουριστικά καταλύματα (κύρια ή μη ) του άρθρου 2 του ν. 2160/93, όπως ισχύει σήμερα, απαιτείται περιβαλλοντική αδειοδότηση σύμφωνα με το ν. 3010/2002, (ΦΕΚ 91/Α/25.4.2002) και τις εκδοθείσες σε εκτέλεση αυτών ΚΥΑ των αρμοδίων Υπουργών.
Για την διευκόλυνση των τουριστικών επιχειρηματιών και προς αντιμετώπιση των προβλημάτων που τυχόν προκύπτουν από την εφαρμογή της εν λόγω νομοθεσίας, εξεδόθη η υπ? αριθμό Τ/6563/26.6.03 απόφαση με την οποία τα τουριστικά καταλύματα τα οποία δεν είχαν υποχρέωση περιβαλλοντικής αδειοδότησης, σύμφωνα με την ΚΥΑ των Υπουργών ΠΕΧΩΔΕ και Τουρισμού 1661/94 (ΦΕΚ 786/Β), θα πρέπει: α) Εφόσον εκκρεμούν στις αρμόδιες Υπηρεσίες αιτήσεις τους για πρώτη χορήγηση ή ανανέωση του ειδικού σήματος λειτουργίας, οφείλουν να προσκομίσουν την περιβαλλοντική αδειοδότηση το αργότερο εντός ενός έτους από τη χορήγησή του, β) Εφόσον το σήμα λήγει (ανανεώνεται) μέχρι 30.4.2004, οφείλουν να προσκομίσουν την περιβαλλοντική αδειοδότηση εντός οκταμήνου από την ανανέωση του ειδικού σήματος λειτουργίας.
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
12. Στην με αριθμό 93/1.7.03 ερώτηση της Βουλευτού κ. Ζέττας Μακρή δόθηκε με το υπ? αριθμ. ΓΠ 648 73/16.7.03 έγγραφο από τον Υπουργό Υγείας και Πρόνοιας η ακόλουθη απάντηση:
«Απαντώντας στη με αριθμ. 93/1.7.03 ερώτηση που κατατέθηκε στη Βουλή από την Βουλευτή κ. Ζέττα Μακρή και αναφορικά με την τροποποίηση νομοθετικών διατάξεων και την καθιέρωση νέων ρυθμίσεων υπέρ των πολυτέκνων οικογενειών, σας γνωρίζουμε τα εξής:
Το δημογραφικό πρόβλημα της χώρας είναι ένα θέμα μείζονος εθνικής σημασίας, σύνθετο και η αντιμετώπισή του χρήζει ιδιαίτερης προσοχής.
Είναι γεγονός ότι τις τελευταίες δεκαετίες παρατηρείται μεγάλη πτώση της γεννητικότητας στη χώρα μας, όπως άλλωστε και στις περισσότερες χώρες της Ευρωπαϊκής Ένωσης.
Είναι φαινόμενο που έχει ξεκινήσει ένα αιώνα τουλάχιστον νωρίτερα και εκτείνεται σε όλες τις αναπτυγμένες χώρες του κόσμου, συνδέεται δε άμεσα με τις νέες συνθήκες ζωής που έχουν δημιουργηθεί στο σύνολο του αναπτυγμένου κόσμου.
Οι αιτίες του δημογραφικού προβλήματος είναι πολλές.
Με βάση τα Πορίσματα εξειδικευμένων μελετών τα ζευγάρια αποκτούν λιγότερα παιδιά απ? όσα θα επιθυμούσαν λόγω διάφορων κοινωνικοοικονομικών παραγόντων, που επιδρούν ως αντικίνητρα στις επιθυμίες τους.
Πέραν όμως των οικονομικών και κοινωνικών αλλαγών η πτώση του δείκτη γεννητικότητας συνδέεται άμεσα και με άλλα φαινόμενα, όπως με συστήματα αξιών, με πρότυπα ζωής και συμπεριφορών (μείωση του αριθμού των γάμων, αύξηση του μέσου όρου ηλικίας της γυναίκας κατά τον πρώτο γάμο, αύξηση του αριθμού των διαζυγίων, αύξηση των μονογονεϊκών οικογενειών, κοινωνική χειραφέτηση της γυναίκας κλπ. αλλαγές που έχουν επηρεάσει τη δομή της οικογένειας και έχουν επιδράσει αρνητικά στην αλλαγή των δημογραφικών δεικτών.
Η πολιτεία από πολύ νωρίς θεωρώντας την οικογένεια ως βασικό παράγοντα για τη συντήρηση και την προαγωγή του έθνους θέσπισε δια της παρ. 2 του άρθρου 21 του Συντάγματος 1975 ότι «οι πολύτεκνες οικογένειες δικαιούνται της Ειδικής Φροντίδας του Κράτους», ενώ παράλληλα παραχώρησε κατά καιρούς στους πολύτεκνους, με μια σειρά διατάξεων νόμων, διάφορα Κοινωνικά και Οικονομικά ευεργετήματα.
Οι κυριότερες περί πολυτέκνων διατάξεις έχουν περιληφθεί στο ν. 1910/44 «περί προστασίας πολυτέκνων» σε συνδυασμό με το ν. 860Π9, επιφέροντας ουσιαστικές ρυθμίσεις υπέρ των πολύτεκνων οικογενειών.
Ακολούθως ο νομοθέτης για λόγους δημογραφικής και κοινωνικής πολιτικής και υπό την πίεση της ανάγκης ύπαρξης κινήτρων, τα οποία θα συνέβαλαν στην κατά το δυνατό άμβλυνση του δημογραφικού προβλήματος της χώρας, θέσπισε με τις διατάξεις του άρθρου 39 του ν. 1892/90 όπως τροποποιήθηκε και ισχύει σήμερα, τη χορήγηση χρηματικών παροχών (επίδομα τρίτου παιδιού στη μητέρα που αποκτά τρίτο παιδί, πoλυτεκνικό επίδομα και ισόβια σύνταξη στις πολύτεκνες μητέρες), παροχές που έχουν καθολικό χαρακτήρα, εφόσον καταβάλλονται ανεξαιρέτως σε όλες τις πολύτεκνες οικογένειες και μάλιστα ασυνδέτως προς την καταβολή οποιασδήποτε άλλης αμοιβής, κοινωνικής παροχής και περιοριστικού οικονομικού κριτηρίου.
Το Υπουργείο μας εκτιμώντας ότι οι δημογραφικές εξελίξεις όπως έχουν διαμορφωθεί σήμερα στη χώρα μας οδηγούν στην ανάγκη προώθησης μιας ολοκληρωμένης δημογραφικής πολιτικής και λήψης μέτρων τα οποία θα συμβάλουν στην αύξηση των γεννήσεων και τη συνακόλουθη δημογραφική κρίση, ανέθεσε στο Εθνικό Κέντρο Κοινωνικών Ερευνών την εκπόνηση μελέτης για την εφαρμογή συνολικής δημογραφικής πολιτικής, τα συμπεράσματα και οι προτάσεις της οποίας σε συνδυασμό και με τις προτάσεις της Διακομματικής για το θέμα αυτό επιτροπής (1993) θα συνεκτιμηθούν για τη λήψη οριστικών αποφάσεων.
Ο Υπουργός
Κ. ΣΤΕΦΑΝΗΣ»
13. Στην με αριθμό 96/1.7.03 ερώτηση της Βουλευτού κ. Ζέττας Μακρή δόθηκε με το υπ? αριθμ. 2/38652/0022/16.7.03 έγγραφο από τον Υφυπουργό Οικονομικών η ακόλουθη απάντηση:
«Σε απάντηση της με αρ. 96/1.7.03 ερώτησης, που κατατέθηκε στη Βουλή των Ελλήνων από τη Βουλευτή κ. Ζέττα Μακρή και για τα θέματα της δικής μας αρμοδιότητας, σας πληροφορούμε τα εξής:
1. Το Ανώτατο Ειδικό Δικαστήριο (ΑΕΔ) με την αρ. 3/2001 απόφασή του έκρινε ως αντισυνταγματικές τις διατάξεις του Ν.1505/1984, περί της καταβολής του επιδόματος οικογενειακών βαρών μόνο στον έναν από τους δύο συζύγους-υπαλλήλους.
Ο εν λόγω περιορισμός ίσχυε ήδη από τη θέσπιση του ν.754/1978 και εξακολούθησε να ισχύει με όλα τα μισθολόγια που ακολούθησαν (ν.1505/1984, 181 0/1988, 2470/1997).
2. Κατόπιν της προαναφερομένης απόφασης του Α.Ε.Δ., με τις διατάξεις του αρ. 13 του ν.3016/2002, από 1-7-02 καταργήθηκαν οι περιορισμοί πού προβλέπονταν από τις διατάξεις των παραγράφων 4 και 5 και το προτελευταίο εδάφιο της παρ. 6 του αρ.12 του ν. 2470/97 για την χορήγηση της οικογενειακής παροχής και ως εκ τούτου από την ημερομηνία αυτή δικαιούνται και οι δύο σύζυγοι υπάλληλοι την παροχή αυτή.
Σημειώνεται ότι σύμφωνα με την προισχύσασα διάταξη της παρ. 4 του αρ 12 του ν. 2470/97, εχορηγείτο οικογενειακό επίδομα, από οιαδήποτε πηγή δημοσίου ή ιδιωτικού τομέα, στον ένα εκ των δύο συζύγων κατ 'επιλογή τους.
Η ρύθμιση της παρ. 4 του αρ. 12 του Ν. 2470/97 κατά τον χρόνο κατάρτισης του εν λόγω νομοθετήματος ήταν σύμφωνη και με την τότε κρατούσα νομολογία του ΣτΕ (σχετ. 1158/1995 και 1159/95 αποφάσεις του ΣΤ΄ Τμήματος) , με την οποία κρίθηκε ότι το επίδομα οικογενειακής παροχής δεν αποτελεί προσαύξηση μισθού, αλλά παροχή για την κάλυψη των οικογενειακών βαρών και καταβάλλεται ανεξαρτήτως φύλου του υπαλλήλου.
3. Η χορήγηση της οικογενειακής παροχής και στους δύο συζύγους από 1.7.2002, και όχι από προγενέστερο χρονικό διάστημα, κρίθηκε επιβεβλημένη ενόψει των εξής στοιχείων:
α) Της έκδοσης πολλών αμετακλήτων δικαστικών αποφάσεων για την αιτία αυτή.
β) Της διάστασης που υπήρχε αναφορικά με το χρόνο παραγραφής της απαίτησης.
4. Επειδή σήμερα, για το θέμα της παραγραφής υπάρχει σωρεία αποφάσεων των Διοικητικών Δικαστηρίων και του Ελεγκτικού Συνεδρίου (διετής παραγραφή), το θέμα της αναδρομικής καταβολής της οικογενειακής παροχής και στους δυο έγγαμους συζύγους, υπαλλήλους και συνταξιούχους, εξετάζεται ήδη από το Υπουργείο Οικονομίας και Οικονομικών σε συνεργασία με την Α.Δ.Ε.Δ.Υ.
Ο Υφυπουργός
ΝΙΚΟΛΑΟΣ ΦΑΡΜΑΚΗΣ»
14. Στην με αριθμό 94/1.7.03 ερώτηση της Βουλευτού κ. Ζέττας Μακρή δόθηκε με το υπ? αριθμ. 1068242/23 έγγραφο από τον Υφυπουργό Οικονομικών η ακόλουθη απάντηση:
«Σε απάντηση της με αριθ. 94/1-7-03 ερώτησης που κατέθεσε η Βουλευτής κ. Ζέττα Μακρή, σχετικά με το ανωτέρω θέμα, σας γνωρίζουμε τα εξής:
Α.1. Σύμφωνα με την παρ.7 του άρθρου 5 του Προεδρικού Διατάγματος 42/2001 (ΦΕΚ Α΄ 32) η Δ.Ο.Υ. Β' Βόλου καταργείται και οι αρμοδιότητές της περιέρχονται στη Δ.Ο.Υ. Νέας Ιωνίας. Η ενοποίηση των Δ.Ο.Υ. έχει ενταχθεί στις προτεραιότητες του Υπουργείου μας για υλοποίηση.
2. Η απόφαση για την έναρξη λειτουργίας της ενοποιημένης Δ.Ο.Υ. θα εκδοθεί αφού ολοκληρωθούν όλες οι απαραίτητες ενέργειες (εύρεση κατάλληλου κτιρίου, υλικοτεχνική υποδομή κλπ).
Β. Μετά τη δημοσίευση στην Εφημερίδα της Κυβέρνησης του Π.Δ.277/2000 «Περί σύστασης, ενοποίησης και κατάργησης ορισμένων Δ.Ο.Υ. των περιοχών των Νομών Αττικής, Εύβοιας, Θεσσαλονίκης και Κορινθίας» και του Π.Δ.42/2001 «Περί αναδιοργάνωσης Δ.Ο.Υ.» και ύστερα από το υπ' αριθμ.1028493/560 /ΑΟΟ06/28-3-2002 έγγραφο της Διοίκησης Οργάνωσης με το οποίο καθορίστηκε η οργανική σύνθεση της ενοποιούμενης Δ.Ο.Υ. Ν. lωνίας Ν. Μαγνησίας η αρμόδια υπηρεσία μας, καθ? ύλην αρμόδια για την μίσθωση ακινήτων για τη στέγαση Δημοσίων Υπηρεσιών συνέταξε κτιριολογικό πρόγραμμα, το οποίο απέστειλε με το αρ.πρωτ.1061882/2484/00ΤΥ/Ε/23-7-2003 έγγραφό της στην Κτηματική Yπηρεσία Μαγνησίας προκειμένου να κινήσει τη διαδικασία μίσθωσης ακινήτου κατάλληλου για την κάλυψη των λειτουργικών αναγκών της ενοποιουμένης Δ.Ο.Υ. Ν. lωνίας.
Με δεδομένο το άγονο αποτέλεσμα των δημοπρασιών που διεξήχθησαν κλιμάκιο της Υπηρεσίας αυτής διενήργησε αυτοψία στα ακίνητα που στεγάζονται σήμερα η Δ.Ο.Υ. Ν. lωνίας και η Δ.Ο.Υ. Β΄ Βόλου. Από την αυτοψία προέκυψε ότι οι μεν χώροι του ακινήτου της Δ.Ο.Υ. Ν. lωνίας δεν επαρκούν για τις αυξημένες ανάγκες της ενοποιημένης Δ.Ο.Υ. και δεν είναι κατάλληλοι, οι δε χώροι του κτιρίου που στεγάζεται η Β΄ Δ.Ο.Υ. Βόλου έχουν κακή διαρρύθμιση που δεν επιτρέπουν την αξιοποίησή τους.
Στο σημείο αυτό και ενώ εκκρεμούσε ερώτημα της Κτηματικής Υπηρεσίας για το αν θα προβεί σε διεξαγωγή επαναληπτικής δημοπρασίας με τους ίδιους όρους ο Δήμος Ν. lωνίας εξέφρασε κατ' επανάληψη την επιθυμία της στέγασης της νέας Δ.Ο.Υ. στο ήδη μισθωμένο ακίνητο που ανήκε στην ιδιοκτησία του και την πρόθεση της ανέγερσης ακινήτου για την κάλυψη των συμπληρωματικών αναγκών της. Η πρόθεση αυτή επιβεβαιώθηκε και σε συνάντηση που είχε στις 29-11-2002 ο Διευθυντής της Υπηρεσίας μας με τον απερχόμενο αλλά και τον νέο Δήμαρχο Ν. lωνίας και συγκεκριμένα συμφωνήθηκε α) η κατ? επέκταση μίσθωση σε ακίνητο που θα ανεγερθεί για τις συμπληρωματικές ανάγκες της νέας Δ.Ο.Υ. αρκεί να ολοκληρωθεί η κατασκευή του μέχρι 30-6-2003 β)η παραχώρηση του υπόγειου χώρου του ακινήτου καθώς και χώρου 150 τ.μ. σε άλλο ακίνητο ιδιοκτησίας του Δήμου για τις ανάγκες του πλήρους ανενεργού αρχείου της Δ.Ο.Υ. και γ) η εκτέλεση από την Υπηρεσία μας εργασιών διαρρύθμισης του ήδη μισθωμένου κτιρίου. Το πιο πάνω με το αρ.πρωτ.1100532/4189/00ΤΥ/Ε΄/19-12-2002 έγγραφό μας ζητήσαμε να επιβεβαιώσει ο Δήμος γραπτά. Συνημμένα διαβιβάσαμε και πρόταση για την χωροθέτηση του συμπληρωματικού κτίσματος και περιγραφή των βασικών αναγκών που πρέπει να καλύπτει. Παράλληλα σε συνεργασία με την Δ/νση Προσωπικού Δ.Ο.Υ. εξασφαλίστηκε το ποσό των 65.000 ΕΥΡΩ που απαιτούντο για τις εργασίες διαρρύθμισης. Σημειώνουμε ότι ο νυν Δήμαρχος Ν. lωνίας κατά τη συνάντηση στις 29-11-2002 είχε κατ' αρχήν συμφωνήσει με την πρόταση αυτή και θα αποστείλει έγγραφη διαβεβαίωση και δέσμευση.

Ο Δήμος Ν. lωνίας δεν απάντησε μέχρι σήμερα στην πρότασή μας, αλλά και κάθε επικοινωνία της υπηρεσίας μαζί του δεν κατέστη δυνατή, με αποτέλεσμα την καθυστέρηση της διαδικασίας στέγασης της Δ.Ο.Υ. Ν. lωνίας. Με το υπ' αριθμ.1 015381 /462/00ΤΥ /Ε/21-2-2003 έγγραφό μας το οποίο κοινοποιήθηκε στο Δήμο Ν. lωνίας ζητήσαμε από την Κτηματική Υπηρεσία να προβεί άμεσα σε διεξαγωγή επαναληπτικής δημοπρασίας ώστε να καταστεί δυνατή η στέγαση της νέας αυτής υπηρεσίας.
Ο Υφυπουργός
Α. ΦΩΤΙΑΔΗΣ»
15. Στην με αριθμό 59/1-7-2003 ερώτηση του Βουλευτή κ. Δημητρίου Κωστόπουλου δόθηκε με το υπ? αριθμ. 65786/ΙΗ/24-7-2003 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 59/1-7-2003 την οποία κατέθεσε ο Βουλευτής κ. Δημ. Κωστόπουλος και η οποία αναφέρεται στην πρόσκληση υποψηφίων που εξέδωσε το Ελληνικό Ανοικτό Πανεπιστήμιο για την παρακολούθηση του Μεταπτυχιακού Προγράμματος Σπουδών με τίτλο: Περιβαλλοντικός σχεδιασμός, πόλεων και κτιρίων 2003-2004, σας γνωρίζουμε τα ακόλουθα:
Όπως μας πληροφόρησε το Ελληνικό Ανοικτό Πανεπιστήμιο σχετικό έγγραφό του, σύμφωνα με τον νόμο 2552/97 «το Ε.Α.Π. που ιδρύθηκε από το άρθρο 27 παρ. 1 εδ. α' του ν. 2083/1992, είναι αυτοτελές και πλήρως αυτοδιοικούμενο Ανώτατο Εκπαιδευτικό Ίδρυμα και λειτουργεί με τη μορφή νομικού προσώπου δημοσίου δικαίου». Επιπροσθέτως, στο Κεφάλαιο Ε' «Μεταπτυχιακές Σπουδές» του νόμου 2083/92 «Εκσυγχρονισμός της Ανώτατης Εκπαίδευσης» και ειδικότερα στο άρθρο 10 του ιδίου νόμου ορίζεται, μεταξύ άλλων ότι: «1. Τα Ανώτατα Εκπαιδευτικά Ιδρύματα έχουν την κύρια ευθύνη της οργάνωσης και λειτουργίας προγραμμάτων μεταπτυχιακών σπουδών (Π.Μ.Σ.), τα οποία έχουν επιστημονική ενότητα και πληρούν προϋποθέσεις, που εγγυώνται υψηλό επίπεδο σπουδών...».
Σας γνωρίζουμε επίσης ότι σύμφωνα με το άρθρο 5 παρ. 12 του ν. 2552/97 όπως τροποποιήθηκε από το ν. 3027/2002, «για την απόκτηση μεταπτυχιακού διπλώματος ειδίκευσης απαιτείται πτυχίο ή δίπλωμα ανώτατης εκπαίδευσης συγγενούς αντικειμένου, επιτυχής παρακολούθηση και εξέταση τεσσάρων τουλάχιστον Θ.Ε. και εκπόνηση επιστημονικής εργασίας. Η Σύγκλητος, με την προκήρυξη υποβολής υποψηφιοτήτων και μετά από εισήγηση της αντίστοιχης Σχολής, εξειδικεύει τις απαιτούμενες προϋποθέσεις υποβολής υποψηφιοτήτων ανά πρόγραμμα σπουδών».
Τέλος αναφέρουμε ότι το συγκεκριμένο πρόγραμμα μεταπτυχιακής ειδίκευσης αποβλέπει στη μετεκπαίδευση πτυχιούχων που ασχολούνται με θέματα αστικού σχεδιασμού και με θέματα ευρύτερης κλίμακας σχεδιασμού όπως χωροταξικού, περιφερειακού κλπ.
Σύμφωνα με τα παραπάνω και δεδομένου ότι εκείνη την περίοδο δεν είχε συγκροτηθεί η Κοσμητεία της Σχολής Θετικών Επιστημών και Τεχνολογίας, στην οποία συμπεριλαμβάνεται το μεταπτυχιακό πρόγραμμα Σπουδών και σύμφωνα με το άρθρο 10 παρ. 2 του ν. 2552/97, αντίστοιχα καθήκοντα ασκεί η Δ.Ε. του ΕΑΠ η οποία στην 87η Συνεδρίασή της (05/07/2002) είχε καθορίσει τις προϋποθέσεις εισαγωγής του μεταπτυχιακού προγράμματος σπουδών «Περιβαλλοντικός Σχεδιασμός Πόλεων και Κτιρίων» για το ακαδημαϊκό έτος 2003-2004 ως εξής:
Γίνονται δεκτοί:
α) Πτυχιούχοι πενταετούς κύκλου σπουδών απόφοιτοι Α.Ε.Ι. Τμημάτων Αρχιτεκτονικής (Αρχιτέκτονες ή Αρχιτέκτονες με ΜΔΕ στην πολεοδομία και χωροταξία). Πολιτικών Μηχανικών (Δυμοστατικοί). Οι υποψήφιοι θα πρέπει να είναι εγγεγραμμένοι στο Τεχνικό Επιμελητήριο Ελλάδος τουλάχιστον.4 έτη πριν από την καταληκτική ημερομηνία υποβολής αιτήσεων.
β) Αρχιτέκτονες τοπίου από Πανεπιστήμια του εξωτερικού με αναγνώριση πτυχίου από το ΔΙ.Κ.Α.Τ.Σ.Α. Οι υποψήφιοι θα πρέπει να έχουν αποκτήσει το πτυχίο τους τουλάχιστον 4 έτη πριν από την καταληκτική ημερομηνία υποβολής αιτήσεων. Η εμπειρία σε κτιριολογικές μελέτες και εφαρμογές ή σε μελέτες διαμόρφωσης ανοικτών χώρων ή σε μελέτες αστικού σχεδιασμού θα βοηθήσει καθοριστικά στην επιτυχή παρακολούθηση του προγράμματος.
γ) Πτυχιούχοι ΑΕΙ Γεωπόνοι, Δασολόγοι, Μηχανικοί Απόφοιτοι Στρατιωτικών Σχολών και Πτυχιούχοι Τ.Ε.Ι. στην ειδικότητα «Ανθοκομία και Αρχιτεκτονική Τοπίου»..Οι υποψήφιοι θα πρέπει να έχουν αποκτήσει το πτυχίο τους τουλάχιστον 6 έτη πριν από την καταληκτική ημερομηνία υποβολής αιτήσεων. Η εμπειρία σε κτιριολογικές μελέτες και εφαρμογές ή σε μελέτες διαμόρφωσης ανοικτών χώρων ή σε μελέτες αστικού σχεδιασμού θα βοηθήσει καθοριστικά στην επιτυχή παρακολούθηση του προγράμματος.
δ) Πτυχιούχοι πενταετούς κύκλου σπουδών απόφοιτοι Α.Ε.Ι. Πολιτικοί Μηχανικοί άλλων κατευθύνσεων, Μηχανολόγοι Μηχανικοί, Μηχανολόγοι Ναυπηγοί Μηχανικοί, Ηλεκτρολόγοι Μηχανικοί, Χημικοί Μηχανικοί, Χωροτάκτες, Αγρονόμοι και Τοπογράφοι Μηχανικοί. Οι υποψήφιοι θα πρέπει να είναι εγγεγραμμένοι στο Τεχνικό Επιμελητήριο Ελλάδος τουλάχιστον 8 έτη πριν από την καταληκτική ημερομηνία υποβολής αιτήσεων. Η εμπειρία σε κτιριολογικές μελέτες και εφαρμογές ή σε μελέτες διαμόρφωσης ανοικτών χώρων ή σε μελέτες αστικού σχεδιασμού θα βοηθήσει καθοριστικά στην επιτυχή παρακολούθηση του προγράμματος.
Η Κοσμητεία της ΣΘΕΤ, που συγκροτήθηκε το ακαδημαϊκό, έτος 2002-2003 και η Διοικούσα Επιτροπή, αφού έλαβαν υπόψη σχετική επιστολή από τον Πανελλήνιο Σύλλογο Μηχανικών Χωροταξίας & περιφερειακής Ανάπτυξης καθώς και από το Πανεπιστήμιο Θεσσαλίας -Διεύθυνση Ακαδημαϊκών Θεμάτων έκαναν δεκτό το αίτημα του Συλλόγου και στην 98η Συνεδρίασή της (21-05-2003) η Διοικούσα Επιτροπή καθόρισε τις προϋποθέσεις εισαγωγής για το ακαδημαϊκό έτος 2004-2005 ως εξής:
Γίνονται δεκτοί:
α) Πτυχιούχοι πενταετούς κύκλου σπουδών απόφοιτοι Πανεπιστημίου των Τμημάτων Αρχιτεκτονικής (Αρχιτέκτονες ή Αρχιτέκτονες με ΜΔΕ στην πολεοδομία και χωροταξία), Πολιτικών Μηχανικών, Μηχανικών Χωροταξίας Πολεοδομίας και Περιφερειακής Ανάπτυξης. Οι υποψήφιοι θα πρέπει να είναι εγγεγραμμένοι στο Τεχνικό Επιμελητήριο Ελλάδος τουλάχιστον 4 έτη πριν από την καταληκτική ημερομηνία υποβολής αιτήσεων.
β) Αρχιτέκτονες τοπίου από Πανεπιστήμια του εξωτερικού με αναγνώριση πτυχίου από το ΔΙ.Κ.Α.Τ.Σ.Α. Οι υποψήφιοι θα πρέπει να έχουν αποκτήσει το πτυχίο τους τουλάχιστον 4 έτη πριν από την καταληκτική ημερομηνία υποβολής αιτήσεων
Η εμπειρία σε κτιριολογικές μελέτες και εφαρμογές ή σε μελέτες διαμόρφωσης ανοικτών χώρων ή σε μελέτες αστικού σχεδιασμού θα βοηθήσει καθοριστικά στην επιτυχή παρακολούθηση του προγράμματος.
γ) Πτυχιούχοι Πανεπιστημίου Γεωπόνοι, Δασολόγοι, Μηχανικοί Απόφοιτοι Στρατιωτικών Σχολών και Πτυχιούχοι Τ.Ε.Ι. στην ειδικότητα «Ανθοκομία και Αρχιτεκτονική Τοπίου». Οι υποψήφιοι θα πρέπει να έχουν αποκτήσει το πτυχίο τους τουλάχιστον 6 έτη πριν από την καταληκτική ημερομηνία υποβολής αιτήσεων.
Η εμπειρία σε κτιριολογικές μελέτες και εφαρμογές ή σε μελέτες διαμόρφωσης ανοικτών χώρων ή σε μελέτες αστικού σχεδιασμού θα βοηθήσει καθοριστικά στην επιτυχή παρακολούθηση του προγράμματος.
δ) Πτυχιούχοι πενταετούς κύκλου σπουδών απόφοιτοι Πανεπιστημίων ή Πολυτεχνικών Σχολών των Τμημάτων Μηχανολόγων Μηχανικών, Μηχανολόγων, Ναυπηγών Μηχανικών, Ηλεκτρολόγων Μηχανικών, Χημικών Μηχανικών, Αγρονόμων και Τοπογράφων Μηχανικών. Οι υποψήφιοι θα πρέπει να είναι εγγεγραμμένοι στο Τεχνικό Επιμελητήριο Ελλάδος τουλάχιστον 8 έτη πριν από την καταληκτική ημερομηνία υποβολής αιτήσεων. Η εμπειρία σε κτιριολογικές μελέτες και εφαρμογές ή σε μελέτες διαμόρφωσης ανοικτών χώρων ή σε μελέτες αστικού σχεδιασμού θα βοηθήσει καθοριστικά στην επιτυχή παρακολούθηση του προγράμματος.
Σύμφωνα με όσα αναφέρθηκαν παραπάνω το θέμα έχει θεραπευτεί με την απόφαση καθορισμού των προϋποθέσεων για την εισαγωγή των φοιτητών το ακαδημαϊκό έτος 2004-2005.
Ο Υπουργός
ΠΕΤΡΟΣ Δ. ΕΥΘΥΜΙΟΥ»
16. Στην με αριθμό 52/1-7-03 ερώτηση του Βουλευτή κ. Φώτη Κουβέλη δόθηκε με το υπ? αριθμ. 5992/24-7-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην με αριθμό 52/2003 ερώτηση, που κατατέθηκε στη Βουλή από το Βουλευτή κ. Φ. Κουβέλη, για τα θιγόμενα σ? αυτή θέματα, σας πληροφορούμε τα εξής:
Στα πλαίσια της απασχόλησης, ο Οργανισμός Απασχόλησης Εργατικού Δυναμικού (Ο.Α.Ε.Δ.) εφαρμόζει κατ' έτος προγράμματα επιχορήγησης επιχειρήσεων για την απασχόληση ανέργων, επιδιώκοντας τη μετατροπή των παθητικών πολιτικών σε ενεργητικές, προκειμένου να δημιουργηθούν νέες θέσεις εργασίας.
Με την υπ' αριθμ. 30874/30-10-2000 απόφαση του Υπουργού Εργασίας και Κοινωνικών Ασφαλίσεων (ΦΕΚ 1391/Β/14-11-2000) καταρτίστηκε Ειδικό Πρόγραμμα Ολοκληρωμένης Παρέμβασης για άνεργους ηλικίας 18-64 ετών, προερχόμενους από την επιχείρηση «ΕΛ.ΒI.Κ. ΑΒ.Ε.Ε.)».
Η Δημοτική Επιχείρηση Κοινωνικής Ανάπτυξης (Δ.Ε.Κ.Α) Τρικάλων εντάχθηκε στο ως άνω Πρόγραμμα, σύμφωνα με την αριθμ. 3348/21-05-01 εγκριτική απόφαση της Τοπικής Υπηρεσίας του Κέντρου Προώθησης Απασχόλησης (Κ.Π.Α) Τρικάλων για 14 άτομα, για τα οποία επιχορηγήθηκε μέχρι 21-05-2003 με το ποσό των 172.536,00 ?.
Μετά τη λήξη του χρόνου επιχορήγησης και δέσμευσης, η συνέχιση της απασχόλησης των μισθωτών ή η καταγγελία της σύμβασης εργασίας τους είναι θέμα που αφορά τη λειτουργία των Δημοτικών Επιχειρήσεων.
Επιπλέον, ανεξάρτητα από την ύπαρξη επιχορήγησης, σας ενημερώνουμε ότι υφίσταται δυνατότητα ανάπτυξης Τοπικών Πρωτοβουλιών για την Απασχόληση. Συγκεκριμένα παρέχεται η δυνατότητα στους φορείς του δημόσιου τομέα, της τοπικής αυτοδιοίκησης και τους κοινωνικούς εταίρους, κατά την έννοια του άρθρου 3 του ν. 2232/1994 (ΦΕΚ 140 Α'), με βάση τις ανάγκες αναβάθμισης ευπαθών περιοχών της Χώρας και ιδιαίτερα -της προβλεπόμενης από την παράγραφο 1 του άρθρου 4 του ν. 2601/1996 (ΦΕΚ 81 Α') ΠΕΡΙΟΧΗΣ Γ΄ για τις οποίες εφαρμόζονται ή πρόκειται να εφαρμοσθούν ειδικά προγράμματα με διάθεση εθνικών και κοινοτικών πόρων και με σκοπό την επίτευξη των στόχων της προώθησης της απασχόλησης σε βάσιμες και ανταγωνιστικές δραστηριότητες της καταπολέμησης της ανεργίας και της δημιουργίας νέων θέσεων απασχόλησης, να συνάπτουν για την πραγματοποίηση των στόχων αυτών, ειδικές συλλογικές συμφωνίες σχετικά με την εκτέλεση συγκεκριμένου έργου ή την άσκηση συγκεκριμένnς δραστηριότητας οικονομικού ή κοινωνικού ή πολιτιστικού χαρακτήρα, στις οποίες ορίζεται η διάρκεια ισχύος και όλοι οι όροι εφαρμογής του. Με τις συμφωνίες αυτές επιτρέπεται να ρυθμίζονται και τα κατώτατα όρια μισθών και ημερομισθίων και γενικότερα οι όροι απασχόλησης του προσωπικού που πρόκειται να απασχοληθεί για την εκτέλεση του έργου ή των δραστηριοτήτων αυτών (Τοπικά Σύμφωνα Απασχόλησης) .
Οι ανωτέρω επιχειρησιακές συλλογικές ή ατομικές συμβάσεις εργασίας υπερισχύουν οποιασδήποτε άλλης σχετικής νομοθετικής, κανονιστικής ή συλλογικής ρύθμισης.
Για τα υπόλοιπα θέματα αρμόδιο να σας απαντήσει είναι το Υπουργείο Εσωτερικών, Δημόσιας Διοίκησης και Αποκέντρωσης, προς το οποίον κοινοποιούμε αντίγραφο της Ερώτησης.
Ο Υπουργός
ΔΗΜΗΤΡΙΟΣ ΡΕΠΠΑΣ»
17. Στην με αριθμό 45/1-7-03 ερώτηση του Βουλευτή κ. Παναγιώτη Λαφαζάνη δόθηκε με το υπ? αριθμ. Τ/7044/24-7-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης, που κατατέθηκε στην Βουλή από τον ως άνω Βουλευτή, σας γνωρίζουμε τα ακόλουθα:
Η σημερινή κατάσταση των Σπηλαίων Δυρού είναι άσχημη. Οι εγκαταστάσεις είναι παλαιές και απαξιωμένες και δεν λειτουργεί καμία συμπληρωματική εκμετάλλευση (αναψυκτήριο, εστιατόριο, κ.λπ.). Κατά την θερινή περίοδο, λόγω της αυξημένης κίνησης, οι επισκέπτες είναι αναγκασμένοι να περιμένουν ώρες στην είσοδο του επισκέψιμου Σπηλαίου, χωρίς να μπορούν να προμηθευτούν νερό ή αναψυκτικά και πολλές φορές κάτω από τον ήλιο, καθώς ο σκιασμένος χώρος αναμονής είναι ελάχιστος.
Για την ανατροπή της κατάστασης αυτής, η Ε.Τ.Α. Α.Ε., διαχειρίστρια των Σπηλαίων Δυρού, αποφάσισε να αναβαθμίσει τις εγκαταστάσεις και τις παρεχόμενες υπηρεσίες, προκηρύσσοντας ανοικτό δημόσιο διαγωνισμό για την εκμίσθωση των Σπηλαίων. Με τον τρόπο αυτό επιτυγχάνεται:
- Η απεμπλοκή του Κράτους από ζημιογόνα επιχειρηματική δραστηριότητα.
- Η εξοικονόμηση χρημάτων, καθώς οι σχεδιαζόμενες επενδύσεις θα γίνουν από τον ιδιώτη μισθωτή.
- Η ορθολογικοποιημένη διοίκηση και διαχείριση των εγκαταστάσεων, από έμπειρο σχήμα του ιδιωτικού τομέα.
-. Η εξασφάλιση πόρων από τα έσοδα των εκμεταλλεύσεων, τόσο για το Υπουργείο Πολιτισμού, για την συντήρηση του εσωτερικού του Σπηλαίου, όσο και για την Τοπική Αυτοδιοίκηση (Δήμος Οιτύλου).
Η μισθώτρια εταιρεία θα αναλάβει την δέσμευση για υλοποίηση επενδύσεων, που θα αφορούν:
- Την ανάδειξη και συντήρηση του επισκέψιμου Σπηλαίου Βλυχάδας.
- Την πλήρη και ολοκληρωμένη προσφορά υπηρεσιών ξενάγησης στο Σπήλαιο. 
- Την αναμόρφωση των εξωτερικών χώρων.
- Την προσφορά υπηρεσιών υψηλού επιπέδου στο εστιατόριο και το αναψυκτήριο, τα οποία πρόκειται να ανακαινισθούν εκ βάθρων.
- Τον καθαρισμό και οργάνωση των ακτών, οι οποίες θα μείνουν ελεύθερες για το κοινό.
- Την κατασκευή αλιευτικού καταφυγίου.
- Την χρηματοδότηση των έργων συντήρησης του εσωτερικού του Σπηλαίου, τα οποία θα υλοποιεί το ΥΠ.ΠΟ., μέχρι του ποσού των 44.020.54 ευρώ (15 εκ. δρχ.) ετησίως.
Η Ε.Τ.Α. Α.Ε. σε συνεργασία με το ΥΠ.ΠΟ., καταρτίζει μελέτες για την προστασία και συντήρηση του εσωτερικού του Σπηλαίου (ψυχρό φωτισμό, καθαρισμό πυθμένα, κ.λπ.), οι οποίες αναμένεται να υλοποιηθούν σύντομα, υπό την επίβλεψη ομάδας εργασίας του ΥΠ.ΠΟ. Το σύνολο των επενδύσεων που πρόκειται να υλοποιηθούν, αναμένεται να αγγίξει τα 3.000.000 ευρώ.
Σχετικά με τις νέες εκμεταλλεύσεις και την προστασία του φυσικού περιβάλλοντος, όπως σημειώνεται και στην Προκήρυξη (Τεχνική Περιγραφή-Πολεοδομικό Καθεστώς), το ακίνητο ανήκει στην Αρχαιολογική Ζώνη Α' απολύτου προστασίας. Συνεπώς, δεν μπορεί να υπάρξει κανένα νέο κτίριο και ουσιαστικές παρεμβάσεις στον περιβάλλοντα χώρο. Την εποπτεία της περιοχής την έχει το ΥΠ.ΠΟ., το οποίο έχει δικό του χώρο και υπαλλήλους στα Σπήλαια. Ο έλεγχος των παρεμβάσεων γίνεται κατά κύριο λόγο από το ΥΠ.ΠΟ., καθώς και από Επιτροπή Ελέγχου, που πρόκειται να συστασθεί με εκπροσώπους του Δήμου, της Ε.Τ.Α. και του ΥΠ.ΠΟ.
Όσον αφορά στην τιμή του εισιτηρίου επισημαίνονται τα εξής:
1. Η τιμή εισόδου των 12 Ευρώ, κρίνεται ως μη υπερβολική, καθώς αφορά την ξενάγηση στον χερσαίο και λιμναίο (με λέμβους) τμήμα του επισκέψιμου Σπηλαίου, η διάρκεια της οποίας είναι 40 - 45 λεπτά. Επίσης, ισχύει πλήθος εκπτώσεων για ειδικές ομάδες (παιδιά, υπερήλικες, φοιτητές, σχολεία, κ.ο.κ.). Η ως άνω τιμή εισόδου, είναι πράγματι πολύ υψηλή, σε σχέση με την ποιότητα των υπηρεσιών, που παρέχονται σήμερα στους επισκέπτες και την απαξίωση των εγκαταστάσεων. Σκοπός επομένως της αξιοποίησης, είναι οι επισκέπτες, με την ίδια τιμή των ως άνω 12 ευρώ, που ισχύει και σήμερα για την είσοδο στο Σπήλαιο, να απολαμβάνουν πολύ καλύτερες και υψηλού επιπέδου υπηρεσίες.
2. Όσον αφορά, στην αύξηση της τιμής του, η Παρ. 3.7.2 της Προκήρυξης, αναφέρει ότι, η μέγιστη ετήσια αύξηση, που μπορεί να ισχύσει, είναι ίση με τον πληθωρισμό επί 1,2 και σε κάθε περίπτωση, θα ορίζεται από κοινού, από την Ε.Τ.Α. και το Δήμο (σύμφωνα με το υπογραφέν μνημόνιο Ε.Τ.Α.-Δήμου).
3. Μέχρι σήμερα, παρόλη την «υψηλή» τιμή του εισιτηρίου και το πλήθος των επισκεπτών, το Σπήλαιο δεν εμφανίζει κέρδη, χωρίς μάλιστα να έχει γίνει διάθεση κεφαλαίων για επενδύσεις. Το γεγονός αυτό οφείλεται, στο σημαντικό κόστος της μισθοδοσίας του προσωπικού, το οποίο αγγίζει το 85% των εσόδων.
4. Τα έσοδα από τα εισιτήρια, δεν πρόκειται να αποφέρουν κέρδη στον επενδυτή, καθώς καλύπτουν οριακά το κόστος μισθοδοσίας, το λειτουργικό κόστος και την υποχρέωση προς το ΥΠ.ΠΟ. (έργα συντήρησης). Ο επενδυτής περιμένει να αποκομίσει κέρδη, από τις συμπληρωματικές εκμεταλλεύσεις.
Σημειώνεται ότι, έχει επιτευχθεί συμφωνία του Δήμου Οιτύλου, στην διοικητική περιοχή του οποίου βρίσκονται τα Σπήλαια, με την Ε.Τ.Α ΑΕ. και έχει υπογραφεί σχετικό μνημόνιο, μέσω του οποίου καθορίζεται ο ρόλος του Δήμου στην προσπάθεια ανάπτυξης των Σπηλαίων και η συμμετοχή του στα οικονομικά οφέλη, που θα προκύψουν. Με το μνημόνιο αυτό, διασφαλίζονται και οι θέσεις εργασίας. Όσον αφορά στις δεσμεύσεις που προκύπτουν από το μνημόνιο, θα πρέπει να σημειωθεί ότι, βασικά σημεία του θα ενσωματωθούν στη σύμβαση που θα υπογράψει η Ε.Τ.Α. Α.Ε. με τον ιδιώτη μισθωτή, καθιστώντας το δεσμευτικό.
Τέλος, όσον αφορά την οικονομική προσφορά, αυτή συνίσταται σε εφάπαξ ποσό ελάχιστου ύψους 150.000 Ευρώ, ετήσιο εγγυημένο μίσθωμα και ποσοστό επί του κύκλου εργασιών. Η συμμετοχή στον διαγωνισμό επτά (7) αξιόλογων επιχειρηματικών σχημάτων, εξασφαλίζει τον ανταγωνισμό και συνεπώς το υψηλό τίμημα της μίσθωσης. Ως εκ τούτου, το εφάπαξ τίμημα των 50 εκ. δρχ., που αναφέρετε, δεν ανταποκρίνεται στην πραγματικότητα και είναι ανακριβές.
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
18. Στην με αριθμό 13/1-7-03 ερώτηση του Βουλευτή κ. Εμμανουήλ Φραγκιαδουλάκη δόθηκε με το υπ? αριθμ. 90022/16506/376/25-7-2003 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην υπ' αριθ. 13/1-7-03 ερώτηση, που κατέθεσε στη Βουλή ο Βουλευτής κ. Μάνος Φραγκιαδουλάκης, αναφορικά με τα θέματα της αρμοδιότητάς μας, που αφορούν την εργασιακή σχέση των υπαλλήλων που υπηρετούν στους Δήμους ή Κοινότητες ως ανταποκριτές του ΟΓΑ, σας γνωρίζουμε τα εξής:
Σύμφωνα με τις διατάξεις του αρθρ. 21 του Ν. 1140/81 ορίζεται ότι: 
«12. Εις τους Δήμους και τας Κοινότητας εις τους οποίους δεν εδρεύουν τοπικαί υπηρεσίαι του ΟΓΑ, αι δια κανονισμού οριζόμεναι βοηθητικαί εργασίαι χορηγήσεως των παροχών του ΟΓΑ ανατίθενται υποχρεωτικώς εις υπαλλήλους του οικείου Δήμου ή Κοινότητας, οι οποίοι ορίζονται υπό του ΟΓΑ, μετά τη γνώμη του οικείου Δημάρχου ή Προέδρου, ασκούνται δε παραλλήλως προς τα κύρια αυτών καθήκοντα.
Προκειμένου περί Κοινοτήτων εις τα οποίας δεν υπηρετούν κοινοτικοί υπάλληλοι, όργανα ασκήσεως βοηθητικών εργασιών του ΟΓΑ, ως και οι αναπληρωταί αυτών εν περιπτώσει απουσίας ή κωλύματος, ορίζονται συνταξιούχοι δημοτικοί υπάλληλοι ή υπάλληλοι Ν.Π.Δ.Δ. Εν τη ενασκήσει των ανατιθέμενων εις τα περί ων το προηγούμενον εδάφιον πρόσωπα καθηκόντων, ταύτα υπέχουν τα ευθύνας δημοσίου υπαλλήλου. Εις τα περί ων η παρούσα παράγραφος πρόσωπα καταβάλλεται αποζημίωσις οριζόμενη κατά τις διατάξεις της παραγράφου 5 του άρθρου 18 του Ν.Δ/τος 1390/1973.
Τα κατά την παρούσα παράγραφον όργανα, ως και οι κατά τας ειδικάς διατάξεις της περί ΟΓΑ νομοθεσίας προσφέροντες υπηρεσίας, κατ' εντολή και δια λογαριασμό του ΟΓΑ, μη υπάλληλοι αυτού, συνδέονται μετά του Οργανισμού τούτου δια σχέσεως παροχής ανεξαρτήτων υπηρεσιών δικαιούμενοι εξ αυτού μόνον εις απόληψιν αποζημιώσεως ή και εξόδων κινήσεως κατά τα εκάστοτε υπό της ισχυoύσης περί ΟΓΑ νομοθεσίας οριζόμενα» .
Εξάλλου με τις διατάξεις του άρθρου 17 του Ν. 2150/93, όπως ισχύουν σήμερα ορίζεται ότι:
«Οι δημοτικοί και κοινοτικοί υπάλληλοι, οι οποίοι ασκούν καθήκοντα ανταποκριτή ΟΓΑ, κατά τη δημοσίευση του παρόντος (5-1-99) δικαιούνται αποζημίωση ίση με ετήσια πάγια αποζημίωση ΟΓΑ , ανά τετραετία απασχόλησής τους, η οποία καταβάλλεται κατά το χρόνο απαλλαγής τους από τα εν λόγω καθήκοντα..».
Ο Υφυπουργός
ΡΟΒΕΡΤΟΣ ΣΠΥΡΟΠΟΥΛΟΣ»
19. Στην με αριθμό 13/1-7-03 ερώτηση του Βουλευτή κ. Μάνου Φραγκιαδουλάκη δόθηκε με το υπ? αριθμ. 32745/23-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Απαντώντας στο ανωτέρω σχετικό, με το οποίο μας διαβιβάστηκε η ερώτηση του Βουλευτή κ. Μάνου Φραγκιαδουλάκη, αναφορικά με το αντικείμενο του θέματος, σας γνωρίζουμε τα εξής:
Σύμφωνα με τις ισχύουσες διατάξεις ανταποκριτές του Ο.Γ.Α , ορίζονται με απόφαση του Δημοτικού ή Κοινοτικού Συμβουλίου, μόνιμοι υπάλληλοι των Δήμων και υπάλληλοι με σύμβαση εργασίας ιδιωτικού δικαίου αορίστου χρόνου. Δεν μπορεί να οριστεί ανταποκριτής του Ο.Γ.Α ιδιώτης.
Από τα ανωτέρω συνάγεται ότι το οικείο Δημοτικό ή Κοινοτικό Συμβούλιο ορίζει έναν από τους υπαλλήλους του μόνιμο ή ιδιωτικού δικαίου αορίστου χρόνου; ως ανταποκριτή Ο.Γ.Α.
Η ανάθεση των ανωτέρω καθηκόντων γίνεται παράλληλα με τα κύρια καθήκοντά τους.
Η υπαλληλική σχέση των μονίμων υπαλλήλων Ο.Τ.Α., λύεται σύμφωνα με τις διατάξεις του άρθρου 211 του Ν. 1188/81, των δε υπαλλήλων ιδιωτικού δικαίου αορίστου χρόνου, σύμφωνα με τις διατάξεις του άρθρου 46 του Π.Δ 410/88 .
Συνεπώς η λύση της υπαλληλικής σχέσης αυτών των υπαλλήλων, συνεπάγεται και την παύση άσκησης καθηκόντων ανταποκριτή Ο.Γ.Α.
Τέλος για τα λοιπά θέματα αρμόδιο να ενημερώσει την Εθνική Αντιπροσωπεία είναι, το Υπουργείο Εργασίας και Κοινωνικών Ασφαλίσεων, προς το οποίο κοινοποιείται το παρόν.
Ο Υφυπουργός
Λ. ΠΑΠΑΔΗΜΑΣ»
20. Στην με αριθμό 36/1-7-03 ερώτηση του Βουλευτή κ. Γεωργίου Βλάχου δόθηκε με το υπ? αριθμ. 372/22-7-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του με αριθ. πρωτ. 36/1-7-03 εγγράφου σας, με το οποίο μας διαβιβάστηκε ερώτηση του Βουλευτή κ. Γ. Βλάχου που κατατέθηκε στη Βουλή των Ελλήνων, σας γνωρίζουμε τα ακόλουθα:
1. Το ΥΕΝ, ευαίσθητο στα θέματα προστασίας του θαλάσσιου περιβάλλοντος, έχει αναπτύξει ικανοποιητικό σύστημα αστυνόμευσης με εναέρια, πλωτά και χερσαία μέσα και έχει δώσει οδηγίες προς τις Λιμενικές Αρχές για εντατικοποίηση των προβλεπόμενων ελέγχων στα πλοία που καταπλέoυν στην περιοχή τους και ειδικά αυτών που προσεγγίζουν στις παράκτιες εγκαταστάσεις ξηράς, για την πρόληψη της ρύπανσης της θάλασσας, των ακτών και των παράκτιων εγκαταστάσεων ξηράς, συνεργαζόμενες κατά περίπτωση με συναρμόδιες υπηρεσίες των κατά τόπους Nομαρχιακών Αυτοδιοικήσεων. Σε περίπτωση που διαπιστωθούν παραβάσεις, επιβάλλονται οι προβλεπόμενες από την ισχύουσα νομοθεσία αυστηρές κυρώσεις.
2. Ειδικότερα, περιπολικά σκάφη της Λιμενικής Αρχής Ελευσίνας πραγματοποιούν, σχεδόν- σε καθημερινή βάση, ελέγχους στη θαλάσσια. περιοχή Μεγάρων - Ν. Περάμου, χωρίς μέχρι σήμερα να διαπιστωθεί ελλιμενισμός σκαφών που εκτελούν εργασίες καθαρισμού με χημικές ή οποιασδήποτε άλλης μορφής ουσίες. Εξάλλου, μέχρι σήμερα δεν είχε περιέλθει στην εν λόγω Λιμενική Αρχή σχετική καταγγελία για ρύπανση της θάλασσας από ελλιμενισμένα πλοία.
3. Το αναφερόμενο στην ερώτηση ημιβυθισμένο κρουαζιερόπλοιο (προφανώς πρόκειται για το επιβατηγό-οχηματαγωγό. «Μedίterranean Sky»), βρίσκεται στην περιοχή Σκαλιστήρι η οποία είναι κοντά σε βιομηχανική ζώνη και πολύ μακριά από κατοικημένη περιοχή. Σύμφωνα με το v. 2881/2001 «Ρύθμιση θεμάτων ανέλκυσης ναυαγίων και άλλες διατάξεις», υπεύθυνος φορέας για την διαδικασία ανέλκυσης - απομάκρυνσης του εν λόγω πλοίου είναι ο Οργανισμός Λιμένα Ελευσίνας, ο οποίος έχει προβεί σε όλες τις προβλεπόμενες ενέργειες για την απομάκρυνση του πλοίου.
Ο Υπουργός
ΓΙΩΡΓΟΣ ΠΑΣΧΑΛΙΔΗΣ»
21. Στην με αριθμό 16/1-7-03 ερώτηση του Βουλευτή κ. Αθανασίου Βαρίνου δόθηκε με το υπ? αριθμ. ΓΥΑ 5517/8-7-03 έγγραφο από τον Υπουργό Αιγαίου η ακόλουθη απάντηση:
«Σε απάντηση στην ερώτηση 16 του Βoυλευτή κ. Αθανάσιου Βαρίνου, σας γνωρίζουμε ότι το Yπoυργείo Αιγαίου στο πλαίσιο της αρμοδιότητάς του για την τρέχουσα δρομολογιακή περίοδο επιδοτεί τις παρακάτω άγονες γραμμές για την ακτοπλοϊκή σύνδεση του Νομού Σάμου:

1) Ρόδος - Κώς - Σάμος - Χίος - Μυτιλήνη ? Λήμνος-Αλεξανδρούπολη και επιστροφή μία (1) φορά την εβδομάδα.
2) Χίος - Καρλόβασι - Βαθύ και επιστροφή δύο (2) φορές την εβδομάδα.
3) Κάλυμνος - Λέρος - Aρκιoi - Λειψοί - Πάτμος - Αγαθονήσι -Πυθαγόρειο και επιστροφή τρεις (3) φορές την εβδομάδα.
4) Βαθύ - Καρλόβασι - Φούρνοι - Ικαρία και επιστροφή δύο (2) φορές την εβδομάδα.
5) Βαθύ - Καρλόβασι - ?γιος Kήρυκος και επιστροφή μία (1) φορά την εβδομάδα.
6) Μυτιλήνη - Χίος - Βαθύ και επιστρoφή μία (1) φορά την εβδομάδα.
7) Φούρνοι - Θύμαινα - Χρυσομηλιά - Καρλόβασι και επιστρoφή δύο (2) φορές την εβδομάδα.
8) Φούρνοι - Θύμαινα - ?γιος Κήρυκος και επιστρoφή τρεις (3) φορές την εβδομάδα.
9) Καρκινάγρι - Μαγγανίτης - ?γιος Κήρυκος και επιστρoφή τρεις (3) φορές την εβδομάδα.
Το Υπουργείο Αιγαίου στον πρόσφατο διαγωνισμό της 17-6-2003 ανταποκρινόμενο στις απόψεις των φορέων των νησιών διαμόρφωσε και προκήρυξε με επιδότηση τις παρακάτω ακτοπλοϊκές γραμμές για την δρομολογιακή περίοδο από 1-11-2003 μέχρι 21-10-2003:
1) Ρόδος - Κώς - Σάμος - Χίος - Μυτιλήνη - Λήμνος - Αλεξανδρούπολη και επιστροφή μία (1) φορά την εβδομάδα.
2) Βαθύ -Χίος - Μυτιλήνη - Λήμνος - Καβάλα και επιστροφή μία (1) φορά την εβδομάδα.
3) ?γιος Κήρυκος - Καρλόβασι - Χίος - Μυτιλήνη -Λήμνος - Καβάλα και επιστροφή μία (1) φορά την εβδομάδα.
4) Πυθαγόρειο - Αγαθονήσι - Αρκιοί - Λειψοί - Πάτμος - Λέρος -Κάλυμνος και επιστροφή τέσσερις (4) φορές την εβδομάδα.
5) Φούρνοι - ?γιος Kήρυκoς και επιστροφή επτά (7) φορές την εβδομάδα με δύο (2) πρoσεγγiσεις την εβδομάδα στη Θύμαινα.
6) Φούρνοι - Θύμαινα - Χρυσομηλιά - Καρλόβασι και επιστροφή τρεις (3) φορές την εβδομάδα.
7) ?γιος Κήρυκος - Μαγγανίτης - Καρκινάγρι και επιστροφή τρεις (3) φορές την εβδομάδα.
Επίσης, ο Νομός Σάμου συνδέεται με το Νομό Δωδεκανήσου από Πυθαγόρειο μέχρι Ρόδο με δρομολόγια τα οποία εκτελούν υδροπτέρυγα πλοία, τα οποία έχουν δρομολογηθεί από το Υπουργείο Αιγαίου με ελεύθερη δρομολόγηση.
Σχετικά με τις γραμμές του συνημμένου πίνακα στην ερώτηση για το Νομό Σάμου που αναφέρoνται στο Γενικό Δίκτυο Ακτοπλοϊκών Συγκοινωνιών, σας γνωρίζουμε ότι περιγράφονται ενδεικτικά σύμφωνα με την παράγραφο 1 του Δικτύου και αναφέρονται σε όλες τις πιθανές συνδέσεις, χωρίς να είναι δεσμευτική η δρομολόγησή τους σε όλες τις γραμμές.
Η δρομολόγηση πλοίων από λιμάνια του Νομού Αττικής προς τα νησιά του Αιγαίου ανήκει στην αρμοδιότητα του συνερωτώμενου Υπουργείου Εμπορικής Ναυτιλίας.
Ο Υπουργός
ΝΙΚΟΣ ΣΗΦΟΥΝΑΚΗΣ»)

ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Δημόσιας Τάξης: «Ρύθμιση θεμάτων συνοριακών φυλάκων και ειδικών φρουρών και άλλες διατάξεις».
Στη χθεσινή συνεδρίαση συζητήθηκαν και ψηφίστηκαν τα άρθρα του νομοσχεδίου πλην του ακροτελεύτιου. Τώρα εισερχόμαστε στη συζήτηση των τροπολογιών. Θα τις συζητήσουμε με τη σειρά κατάθεσης. 
Πρώτη είναι η με γενικό αριθμό 1638 και ειδικό 20 τροπολογία των Υπουργών Εσωτερικών, Δικαιοσύνης και Δημόσιας Τάξης: «Ρυθμίσεις για την πρόσληψη προσωπικού φύλαξης καταστημάτων κράτησης».
Ο εισηγητής της Πλειοψηφίας έχει το λόγο. 
ΣΩΤΗΡΗΣ ΣΤΟΛΙΔΗΣ: Ένα λεπτό, κύριε Πρόεδρε, να βρω την τροπολογία. 
ΦΩΤΗΣ ΚΟΥΒΕΛΗΣ: Μπορώ να διευκολύνω εγώ, κύριε Πρόεδρε?
ΠΡΟΕΔΡΕΥΩΝ (Κωνσταντίνος Γείτονας): Θέλετε, κύριε Κουβέλη, να πάρετε εσείς το λόγο;
ΦΩΤΗΣ ΚΟΥΒΕΛΗΣ: Μάλιστα, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Γείτονας): Πολύ ωραία. Έχετε το λόγο, κύριε Κουβέλη. 
ΦΩΤΗΣ ΚΟΥΒΕΛΗΣ: Κύριε Πρόεδρε, είναι σωστή η τροπολογία των συναρμοδίων Υπουργών, με την οποία ρυθμίζεται πλέον ότι κριτήριο πρόσληψης για το προσωπικό του κλάδου Δ.Ε. φύλαξης των καταστημάτων κράτησης, πέραν εκείνων που προβλέπονται στο πρώτο εδάφιο της παραγράφου 6, του άρθρου 9, του ν. 2734/99, αποτελεί και η εντοπιότητα, η οποία αποδεικνύεται με βεβαίωση μόνιμης κατοικίας και πιστοποιητικό εγγραφής σε δημοτολόγια δήμων και κοινοτήτων του νομού όπου εδρεύουν τα καταστήματα κράτησης για μία τουλάχιστον διετία. 
Νομίζω ότι είναι ορθή. Θα εξυπηρετήσει τη στελέχωση των καταστημάτων κράτησης και νομίζω ότι ορθά θα θεωρείται πλέον ως κριτήριο για την πρόσληψη. Εγώ θα την ψηφίσω τη συγκεκριμένη τροπολογία, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Μαντούβαλος έχει το λόγο.
ΠΕΤΡΟΣ ΜΑΝΤΟΥΒΑΛΟΣ: Κύριε Πρόεδρε, και η Νέα Δημοκρατία βρίσκεται σε συστοιχία με την εισηγητική αυτή έκθεση για την τροπολογία, σε ό,τι αφορά την πρόσληψη και το κριτήριο πρόσληψης προσωπικού φύλαξης καταστημάτων. Για όσους γνωρίζουν τα προβλήματα τα οποία προκύπτουν συνεχώς και τις μετακινήσεις που γίνονται στους υπαλλήλους αυτούς, πράγματι, αφού εξασφαλίζεται με διάφανο τρόπο και η εντοπιότητά τους, ?τουλάχιστον για δύο χρόνια στο χώρο που εδρεύουν τα καταστήματα κράτησης- αλλά και η υποχρεωτική παραμονή τους επί δεκαετία στο χώρο που θα υπηρετήσουν, νομίζω ότι η τροπολογία αυτή είναι σε σωστό προσανατολισμό γι? αυτό κι εμείς την ψηφίζουμε.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Τσιόγκας έχει το λόγο.
ΔΗΜΗΤΡΙΟΣ ΤΣΙΟΓΚΑΣ: Δεν έχουμε αντίρρηση για τη συγκεκριμένη τροπολογία, με το κριτήριο που βάζει για τη φύλαξη των καταστημάτων κράτησης και βεβαίως το ζήτημα της εντοπιότητας, με βεβαιωμένη τη μόνιμη κατοικία και το πιστοποιητικό εγγραφής στα δημοτολόγια των δήμων του νομού. Νομίζουμε ότι είναι σε σωστή κατεύθυνση.
ΠΡΟΕΔΡΕΥΩΝ (Κωνσταντίνος Γείτονας): Ο κ. Στολίδης έχει το λόγο.
ΣΩΤΗΡΗΣ ΣΤΟΛΙΔΗΣ: Κύριε Πρόεδρε, δεν έχω να προσθέσω τίποτε. Θεωρώ ότι είναι πολύ σωστή η τροπολογία αυτή. Το περιεχόμενο του κριτηρίου αυτού εναρμονίζεται πλήρως με την αλλαγή που επέφερε ο ν.3051/2002 στις διατάξεις περί προσλήψεων του δημόσιου τομέα του ν. 2190.
Εκτιμώ ότι είναι σε πολύ σωστή κατεύθυνση και χαιρετίζω και την ψήφισή της από το Τμήμα.
ΠΡΟΕΔΡΕΥΩΝ (Κωνσταντίνος Γείτονας): Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, η τροπολογία είναι βεβαίως πολύ σωστή. Θα ήθελα μάλιστα να εκφράσω την ευχή σε κάθε περίπτωση -και όχι μόνο για τα σωφρονιστικά καταστήματα και τη φρούρησή τους- το κριτήριο της εντοπιότητας να λαμβάνεται πολύ σοβαρά υπόψη, ιδίως σε υπηρεσίες δημόσιες ή σε εγκαταστάσεις του δημοσίου όπου υπάρχουν αντιρρήσεις από τις τοπικές κοινωνίες για να λειτουργήσουν. Όπως ξέρετε, παλιά σκοτώνονταν οι πόλεις μεταξύ τους για το πού θα πάει να γίνει μια φυλακή ή ένα εργοστάσιο της ΔΕΗ. Τώρα πουθενά δεν θέλουν τέτοιες εγκαταστάσεις. Ένα πολύ σοβαρό κίνητρο για να δέχονται οι τοπικές κοινωνίες τέτοιου είδους εγκαταστάσεις είναι η πρόσληψη του προσωπικού -με αντικειμενικά βεβαίως και αξιοκρατικά κριτήρια- να γίνεται με βασικό κριτήριο την εντοπιότητα.
Είναι δε πολύ σημαντικό, επίσης, το γεγονός ότι υπάρχει η υποχρέωση να υπηρετήσουν εκεί επί δέκα χρόνια. Θα έλεγα ότι θα προτιμούσα, για λόγους νομοτεχνικούς, η διατύπωση αντί να λέει: «υποψήφιοι που λαμβάνουν μόρια εντοπιότητας «δεσμεύονται» να υπηρετήσουν?» να γίνει «υποχρεούνται». Το «δεσμεύονται» θα έλεγα ότι είναι άκομψος όρος χρησιμοποιούμενος για ανθρώπους. Το «υποχρεούνται» μου πάει καλύτερα, αλλά δεν είναι μείζον θέμα αυτό.
Αν πήρα το λόγο ειδικότερα σ? αυτήν την τροπολογία είναι και γιατί έχω υπόψη μου συγκεκριμένη περίπτωση που αφορά στο νομό μου. Δηλαδή ο Δήμος Νεάπολης του Νομού Λασιθίου απεδέχθη να δημιουργηθούν φυλακές εκεί με ένα από τα αντισταθμιστικά οφέλη να γίνει η πρόσληψη προσωπικού με κριτήριο εντοπιότητας.
Διότι, όπως ξέρετε, υπάρχει το μεγάλο πρόβλημα με τις φυλακές Αλικαρνασσού, που υποτίθεται ότι στα σχέδια είναι να καταργηθούν, γιατί γειτνιάζουν άμεσα με το αεροδρόμιο και αυτό είναι μεγάλο πρόβλημα για το αεροδρόμιο του Ηρακλείου. Θα γίνουν, λοιπόν, οι φυλακές, όπως έχει επισήμως εξαγγελθεί από το Υπουργείο και όπως έχουν προχωρήσει οι διαδικασίες, στον ευρύτερο Δήμο Νεαπόλεως. 
Βεβαίως είναι σωστό το κριτήριο αυτό και, όπως είπα και στην αρχή, θα ευχηθώ σε κάθε περίπτωση που τουλάχιστον αφορά σε κρατικές δραστηριότητες, που δεν είναι εύκολα ελεγκτές από τις τοπικές κοινωνίες, το κριτήριο της εντοπιότητας να θεσπίζεται πάντα και να λαμβάνεται υπόψη.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Στα όρια του δήμου μόνο το κριτήριο εντοπιότητας ή και σ? όλο το νομό;
ΦΟΙΒΟΣ ΙΩΑΝΝΙΔΗΣ: Κατ? αρχήν στο δήμο αλλά βεβαίως και στο νομό.
ΠΡΟΕΔΡΕΥΩΝ (Κωνσταντίνος Γείτονας): Δεν μπορείτε βέβαια να εξαιρέσετε το καταπληκτικό οροπέδιο Λασιθίου, το οποίο είχα την ευκαιρία να επισκεφθώ πρόσφατα στις διακοπές και βρίσκεται δίπλα στη Νεάπολη.
ΦΟΙΒΟΣ ΙΩΑΝΝΙΔΗΣ: Όχι, βέβαια. Ασφαλώς, είναι δίπλα!
ΠΡΟΕΔΡΕΥΩΝ (Κωνσταντίνος Γείτονας): Αστειεύομαι, κύριε συνάδελφε! Πάντως είναι θαυμάσιο το οροπέδιο.
Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, να δηλώσω κι εγώ τη δική μου θετική ψήφο στην τροπολογία, η οποία καλύπτει ένα πολύ σοβαρό θέμα που αποτελεί η εντοπιότητα, η οποία διευρύνει και την οικονομική βάση του υπαλλήλου και επομένως καθιστά ανετότερη την προσφορά του, συνδέεται με ένα εντονότερο αίσθημα ευθύνης απέναντι στις τοπικές κοινωνίες, είναι μια στήριξη της επαρχίας κυρίως των ακριτικών περιοχών και μια στήριξη της αποκεντρωμένης μέριμνας -που οφείλει να είναι- του κράτους.
Πρώτο κομβικό σημείο θεωρώ το εξής: να είναι αληθή τα στοιχεία που θα προσκομίζουν και να μη γίνεται καταδολίευση του νόμου με όλες τις μεθοδεύσεις που επινοεί η ανάγκη να εργαστεί κανείς με τη γνωστή «αιωρούμενη» νοοτροπία του Έλληνα. Έχω δε και συγκεκριμένες αποδείξεις γι? αυτό που λέω. 
Σε μια υπηρεσία ?δεν θέλω να εξειδικεύσω σε συγκεκριμένη κατηγορία- αναγκάστηκαν να αναζητήσουν επαληθεύσεις των προσκομιζομένων στοιχείων και απεδείχθη μια τραγική πραγματικότητα με τις ψευδολογίες που είχαν χρησιμοποιήσει σαν στοιχεία. Ρώτησα εάν αυτοί πήγαν στον εισαγγελέα. Πήρα μια διφορούμενη απάντηση και σκέφτομαι να το φέρω σε μια επίκαιρη ερώτηση στο Κοινοβούλιο. Είναι ντροπή, είναι κακή διαπαιδαγώγηση η ανοχή στην παρανομία, στην απάτη, στην ψευδολογία! Είναι κακή διαπαιδαγώγηση της νεολαίας! 
Επανέρχομαι, λοιπόν, στο πρώτο κομβικό σημείο που ανέφερα, ότι δηλαδή τα αποδεικτικά στοιχεία, η βεβαίωση μόνιμης κατοικίας και το πιστοποιητικό γεννήσεως- να είναι στοιχεία που να ανταποκρίνονται στην πραγματικότητα.
Το δεύτερο κομβικό σημείο είναι ένα ευρύτερο θέμα που έχει να κάνει με τη ζωή της νεολαίας και τη ζωή της επαρχίας. Θα πρέπει να ενδιαφερθούμε για την επαρχία, κύριε Πρόεδρε. Η επαρχία ?και δη οι ακριτικές περιοχές- αντιμετωπίζει τραγικά προβλήματα. 
Αναφορικά με τις σχολές ?και σε αυτήν τη γενική επισήμανση περιλαμβάνω τις Σχολές Αστυνομίας που νομίζω ο κ. Παπαθεμελής σαν Υπουργός Δημόσιας Τάξης έκανε στο Διδυμότειχο και στην Κομοτηνή και πάει λέγοντας- αυτές ακριβώς οι Σχολές Αστυνομίας πρέπει να είναι επανδρωμένες πλήρως με εκπαιδευόμενους. Είναι καλύτερα να κλείσουν οι κεντρικές σχολές παρά να κλείσει η Σχολή Διδυμοτείχου και η Σχολή Κομοτηνής. Αυτές θα είναι πέρα του οργανογράμματος, πέρα δηλαδή από την οροφή που ακόμα δικαιολογείται για να στηρίζεται η τοπική κοινωνία. Επιπλέον, εκεί οι εκπαιδευόμενοι θα εισπνέουν και τον καθαρό αέρα, τον απαλλαγμένο από πάσης φύσεως διαπλοκές που εκπέμπει και αποπνέει η ατμόσφαιρα των μεγάλων πόλεων.
Ψηφίζω την τροπολογία.
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, γνωρίζω τη φιλία σας με τον κ. Παπαθεμελή, αλλά αδικήσατε τον Προεδρεύοντα στη συμμετοχή του τότε στην ίδρυση των σχολών στη Θράκη.
ΑΝΑΣΤΑΣΙΟΣ ΝΕΡΑΝΤΖΗΣ: Ναι, κύριε Πρόεδρε. Ήμουν κι εγώ έτοιμος να κάνω παρέμβαση!
ΠΡΟΕΔΡΕΥΩΝ (Κωνσταντίνος Γείτονας): Καλώς, καλώς.
ΚΥΡΙΑΚΟΣ ΣΠΥΡΙΟΥΝΗΣ: Βεβαίως, κύριε Πρόεδρε. Με ιδιαίτερη χαρά διευρύνω κι εγώ αυτήν την επισήμανση!
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, δεν υπάρχει άλλος συνάδελφος για να μιλήσει. Θέλετε να πείτε κάτι για την τροπολογία;
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Όχι, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Γείτονας): Εσείς, κύριε Νεράντζη; 
ΑΝΑΣΤΑΣΙΟΣ ΝΕΡΑΝΤΖΗΣ: Δεν έχουμε αντίρρηση, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Συνεπώς κηρύσσεται περαιωμένη η συζήτηση επί της τροπολογίας με γενικό αριθμό 1638 και ειδικό 20 και εισερχόμαστε στην ψήφισή της.
Ερωτάται το Τμήμα: Γίνεται δεκτή η τροπολογία με γενικό αριθμό 1638 και ειδικό 20 ως έχει;
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Κωνσταντίνος Γείτονας): Συνεπώς η τροπολογία με γενικό αριθμό 1638 και ειδικό 20 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο. 
Εισερχόμαστε στη συζήτηση της τροπολογίας με γενικό αριθμό 1639 και ειδικό 21 των Υπουργών Οικονομίας και Δημόσιας Τάξης. Αναφέρεται σε ρυθμίσεις θεμάτων αρμοδιότητας του Υπουργείου Δημοσίας Τάξης, πρώτον, αύξηση του προσωπικού της ΕΚΑΜ, δεύτερον, δυνατότητα εγγραφής στον ειδικό λογαριασμό αρωγής του προσωπικού της ΕΛ.ΑΣ. αστυνομικών που τελούν σε κατάσταση πολεμικής διαθεσιμότητας και, τρίτον, πρόσληψης στο Υπουργείο Δημόσιας Τάξης συγγενικών προσώπων αστυνομικών που πέθαναν κατά την εκτέλεση διατεταγμένης υπηρεσίας. 
Ο κ. Στολίδης έχει το λόγο.
ΣΩΤΗΡΗΣ ΣΤΟΛΙΔΗΣ: Στα πλαίσια της ορθολογικής σχεδίασης μιας αποτελεσματικής πολιτικής με δεδομένη την ποσοτική και ποιοτική μετεξέλιξη του οργανωμένου εγκλήματος και την διαρκώς αυξανόμενη βίαιη εγκληματικότητα κρίνεται απολύτως αναγκαίο εν όψει και των Ολυμπιακών Αγώνων του 2004 όπως ενισχυθεί με ανάλογο αριθμό αστυνομικών η Ειδική Κατασταλτική Αντιτρομοκρατική Μονάδα της Διεύθυνσης Αστυνομικών Επιχειρήσεων Αττικής. Όπως είναι γνωστό η ΕΚΑΜ καλείται να αντιμετωπίσει επιχειρησιακά ιδιαίτερα σοβαρά περιστατικά εγκλημάτων όπου απαιτείται η επέμβαση αστυνομικών μονάδων με εξειδικευμένο προσωπικό και τεχνικά μέσα. Αυτή είναι η πρώτη παράγραφος.
Η δεύτερη έχει να κάνει με τον ειδικό λογαριασμό αρωγής προσωπικού της Ελληνικής Αστυνομίας και των αστυνομικών που τελούν σε κατάσταση πολεμικής ή μόνιμης διαθεσιμότητας. Αυτό το προσωπικό εξομοιώνεται με το εν ενεργεία αστυνομικό προσωπικό και δεν θεωρείται ότι βρίσκεται στην ενεργό υπηρεσία. Βεβαίως η χορηγούμενη από τον ως άνω λογαριασμό οικονομική ενίσχυση θα χορηγείται σε αυτούς και για γεγονότα ή συμβάντα που λαμβάνουν χώρα μετά την εγγραφή τους στον εν λόγω λογαριασμό.
Η τρίτη παράγραφος προβλέπει τη δυνατότητα στα συγγενικά πρόσωπα αστυνομικών θανόντων κατά την εκτέλεση διατεταγμένης υπηρεσίας και ένεκα ταύτης, που παρέλειψαν να υποβάλουν αίτηση πρόσληψης στο Υπουργείο Δημόσιας Τάξης, να ασκήσουν το ειδικό δικαίωμα μέσα σε αποκλειστική προθεσμία τριών μηνών από την έναρξη του ισχύοντος νόμου. Η ρύθμιση αυτή έχει καθαρά μεταβατικό χαρακτήρα και θα ισχύει για τα συγγενικά πρόσωπα των αστυνομικών που πέθαναν κατά την εκτέλεση υπηρεσίας πριν την ισχύ του ν. 2452/96 και απώλεσαν την εκεί προβλεπόμενη προθεσμία. 
Αυτές οι τρεις παράγραφοι είναι και συμφωνούμε, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Μαντούβαλος έχει το λόγο.
ΠΕΤΡΟΣ ΜΑΝΤΟΥΒΑΛΟΣ: Στη Διεύθυνση Αστυνομικών Επιχειρήσεων Αττικής λειτουργεί η Ειδική Κατασταλτική Αντιτρομοκρατική Μονάδα, μια ειδική μονάδα με συγκεκριμένη επιχειρησιακή στόχευση και με αποτελέσματα πολύ θετικά μέχρι σήμερα όποτε, χρειάστηκε να παρέμβει. 
Οι Ολυμπιακοί Αγώνες και η αυξανόμενη συνεχώς βίαιη εγκληματικότητα αλλά και η αποτροπή ή και καταστολή γεγονότων που θα θεωρούνται πλέον τέτοια ώστε να είναι αναγκαία η παρέμβαση ?και να μην το ευχηθούμε σε καμιά περίπτωση να γίνει αυτό- των ανδρών της ΕΚΑΜ σε συνδυασμό με τη μικρή αύξηση η οποία προτείνεται, δηλαδή από εκατόν πενήντα άτομα σε διακόσια νομίζω ότι πρέπει να μας βρει σύμφωνους και μας βρίσκει σύμφωνους. 
Δεύτερον, στον ειδικό λογαριασμό αρωγής προσωπικού της Ελληνικής Αστυνομίας μέχρι σήμερα δεν εντάσσοντο και δεν χορηγούνταν από τον λογαριασμό οικονομική ενίσχυση των αστυνομικών που τελούσαν σε κατάσταση πολεμικής ή μόνιμης διαθεσιμότητας. Από τη στιγμή λοιπόν που θα λειτουργήσει αυτό μετά την εγγραφή τους στον ως άνω λογαριασμό και αυτό μας βρίσκει σύμφωνους. 
Τρίτον, για κοινωνικούς και ανθρώπινους λόγους όσοι δεν πρόλαβαν από τους συγγενείς και τις οικογένειες που έχουν χάσει αστυνομικούς εν ενεργεία κατά την εκτέλεση του καθήκοντός τους, νομίζω ότι η τρίμηνη αυτή προθεσμία η οποία δίδεται από την έναρξη ισχύος του παρόντος νόμου τους καλύπτει και για πολλούς λόγους μας βρίσκει σύμφωνους. 
Ευχαριστώ. 
(Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ)
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Τσιόγκας.
ΔΗΜΗΤΡΙΟΣ ΤΣΙΟΓΚΑΣ: Παρ? ότι συμφωνούμε με την τρίτη παράγραφο που αναφέρεται στα συγγενικά πρόσωπα, την πρόσληψή τους και την αίτηση για πρόσληψη που μπορούν να υποβάλουν στο Υπουργείο Δημόσιας Τάξης, θέλουμε να τονίσουμε το εξής: Για την παράγραφο που αναφέρεται στο προσωπικό και λέει ότι δεν μπορεί να υπερβαίνει τα διακόσια άτομα, δεν μας εξηγείτε γιατί θέλετε να αυξήσετε τον αριθμό αυτού του προσωπικού. Όλα γίνονται με τη γενική εξήγηση και στο όνομα της αύξησης της εγκληματικότητας ή των Ολυμπιακών Αγώνων. Βεβαίως μπορούμε να πούμε ότι εδώ έχουν προσληφθεί αρκετές χιλιάδες και ουσιαστικά αποτελέσματα δεν έχουμε. 
Συνεπώς, παρ? ότι συμφωνούμε με την παράγραφο που αναφέρεται στην πρόσληψη των συγγενικών προσώπων των αστυνομικών που πέθαναν κατά την εκτέλεση του καθήκοντος, δεν μπορούμε να την ψηφίσουμε.
ΠΕΤΡΟΣ ΜΑΝΤΟΥΒΑΛΟΣ: Είναι αστυνομικοί αυτοί που θα προσληφθούν.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Κουβέλης.
ΦΩΤΗΣ ΚΟΥΒΕΛΗΣ: Κυρία Πρόεδρε, η αιτιολογία αυτής της τροπολογίας ομολογεί πράγματα αντίθετα από εκείνα που ο κύριος Υπουργός διατύπωνε χθες. Η αιτιολογία αυτής της τροπολογίας, κύριοι συνάδελφοι, αναφέρεται στη δεδομένη ποσοτική και ποιοτική μετεξέλιξη του οργανωμένου εγκλήματος και την διαρκώς αυξανόμενη βίαιη εγκληματικότητα. ?λλα υπεστήριζε χθες ο κύριος Υπουργός.
Κύριε Υπουργέ, εγώ θα καταψηφίσω την τροπολογία, διότι αυτή η «σιδερόφρακτη» Αθήνα κάπου πρέπει να σταματήσει. Φοβάμαι ότι στο όνομα των Ολυμπιακών Αγώνων θα εγερθούν τείχη ή θα μπουν και σιδερόφρακτα μπροστά στα σπίτια μας. 
Σε ό,τι αφορά τις άλλες δύο ρυθμίσεις, συμφωνώ απόλυτα, αλλά από την ώρα που εντάσσεται και αυτό το θέμα στην ίδια ρύθμιση με τις άλλες δύο ρυθμίσεις, είμαι υποχρεωμένος να το καταψηφίσω.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο Α΄ Αντιπρόεδρος της Βουλής κ. Γείτονας.
ΚΩΝΣΤΑΝΤΙΝΟΣ ΓΕΙΤΟΝΑΣ (Α΄ Αντιπρόεδρος της Βουλής): Πήρα το λόγο για την τροπολογία, αλλά εφόσον έθεσε ένα πολιτικό θέμα ο προηγηθείς εξαίρετος συνάδελφος κ. Κουβέλης, θέλω να πω ότι δεν είναι σε αντίφαση η θέση του Υπουργού που είναι και θέση της Κυβέρνησης, αν θέλετε, και δική μου προσωπικά.
ΦΩΤΗΣ ΚΟΥΒΕΛΗΣ: Εξαρτάται από το Υπουργείο Δημόσιας Τάξης.
ΚΩΝΣΤΑΝΤΙΝΟΣ ΓΕΙΤΟΝΑΣ (Α΄ Αντιπρόεδρος της Βουλής): Όχι, έχω κάνει δύο θητείες και απελθέτω το ποτήριον...
Θέλω, λοιπόν, να πω ότι δεν είναι σε αντίφαση η θέση που λέει ότι η Ελλάδα σε σχέση με τις άλλες ευρωπαϊκές χώρες είναι μακράν σε καλύτερη κατάσταση όσον αφορά το επίπεδο εγκληματικότητας και η διαπίστωση ότι αυξάνεται η εγκληματικότητα σε όλον τον κόσμο και στην Ελλάδα και ότι το έγκλημα γίνεται πιο οργανωμένο και πιο σκληρό. Δεν υπάρχει αντίφαση σ? αυτό το θέμα.
Όμως, επειδή πήρα το λόγο για την τροπολογία, κύριε Υπουργέ, θα ήθελα να πω ότι εγώ στηρίζω την τροπολογία. Αλλά μ? αυτήν την ευκαιρία θα αναφερθώ στην τρίτη παράγραφο, γιατί νομίζω ότι αποκαθιστά μία αδικία για τα συγγενικά πρόσωπα αστυνομικών που έπεσαν κατά την εκτέλεση υπηρεσίας. Είχαν χάσει την προθεσμία και είναι σωστό να έχουν τη νέα ευκαιρία. Πώς να το κάνουμε; Οι αστυνομικοί στην καθημερινή τους αποστολή και δράση διακινδυνεύουν και τη ζωή τους και τη σωματική τους ακεραιότητα. Ό,τι και να λέμε για «μηχανισμούς» καταστολής και άλλα σχετικά, καθημερινά οι αστυνομικοί δίνουν έναν πόλεμο με το έγκλημα και τον εγκληματία και διακινδυνεύουν τα πάντα καθημερινά. Όταν ξεκινάνε το πρωί για την υπηρεσία τους, γιατί δεν ξέρουν εάν θα γυρίσουν πίσω σωματικά ακέραιοι ή ζωντανοί.
Επομένως κάθε τέτοιο μέτρο θα πρέπει να παίρνεται όχι απλά ως δείγμα ευαισθησίας αλλά ουσιαστικά ως ισχυρός συμβολισμός της πολιτείας για τη στήριξη και συμπαράσταση στο έργο τους. Πήρα κυρίως το λόγο, κύριε Υπουργέ, για να θυμίσω πως υπάρχουν ακόμα ορισμένα εκκρεμή σχετικά ζητήματα! Ένα εκ των οποίων αναφέρεται σε σχετική τροπολογία, νομίζω ότι την έχει καταθέσει ο κ. Μαντέλης. Είναι τροπολογία Βουλευτού για εκείνους που είχαν διακριθεί για εξαίρετες πράξεις, οι οποίοι είχαν στερηθεί τα ευεργετήματα του ν. 2840/2000 γιατί κατά την ημερομηνία εφαρμογής του δεν ήταν υπάλληλοι.
(Στο σημείο αυτό κτυπάει το κουδούνι λήξεως του χρόνου ομιλίας του Α΄ Αντιπροέδρου της Βουλής)
Κυρία Πρόεδρε, νομίζω ότι δικαιούμαι τέσσερα λεπτά. Σας παρακαλώ, λοιπόν, να μου δώσετε ένα λεπτό.
Νομίζω ότι πρόκειται για δύο πρόσωπα. Δεν είχαν συμπεριληφθεί τότε, και στη συνέχεια υπήρχε το κώλυμα της ηλικίας. Νομίζω ότι αυτό ήρθη μετά τις οδηγίες και της Κοινότητας και, επομένως, αν δεν μπορεί να ρυθμιστεί σήμερα, τουλάχιστον πρέπει να ρυθμιστεί στο άμεσο μέλλον.
Η δεύτερη εκκρεμότητα είναι σε σχέση με συγγενικά πρόσωπα ιδιωτών θυμάτων της τρομοκρατίας. Υπάρχουν και εκεί δύο - τρεις περιπτώσεις. Καλύπτονται συγγενείς αστυνομικών, θυμάτων τρομοκρατίας, αλλά είχαμε και περιπτώσεις ιδιωτών όπως την περίπτωση θύματος ιδιώτη οδηγού, ήταν τότε που είχε πληγεί ο διοικητής της Εθνικής Τράπεζας. 
Σας είπα και κατ? ιδίαν ότι είχα συνεννοηθεί με τον κ. Χρυσοχοΐδη, πριν αναλάβετε εσείς, κύριε Υπουργέ. Και εκείνος έβλεπε ότι το θέμα μπορεί και πρέπει να ρυθμιστεί. Είναι ένα θέμα το οποίο πρέπει να το δείτε, κύριε Υπουργέ, και αν δεν μπορείτε σήμερα, να το κάνετε με την πρώτη ευκαιρία. 
Πρόκειται και εδώ για δύο - τρεις περιπτώσεις. Αυτό είναι δίκαιο. Δεν έχει διαφορά στην ουσία γιατί υπηρεσία εκτελούσε και ο ιδιώτης σ? έναν κρατικό λειτουργό. ?ρα, πρέπει να υπαχθούν και τα συγγενικά πρόσωπά τους. Μπορείτε να το δείτε και από τα αρχεία σας, δεν είναι πάνω από δύο - τρεις περιπτώσεις. Ειδικά για ιδιώτες θύματα τρομοκρατίας να γίνει η αντίστοιχη ρύθμιση για τα συγγενικά τους πρόσωπα με εκείνη που ισχύει για τους αστυνομικούς.
Κατά τα άλλα, όπως είπα, ψηφίζω την τροπολογία και στις τρεις παραγράφους. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Υπουργέ, είναι ασφαλώς λογική η ρύθμιση που εισάγεται μ? αυτήν την τροπολογία, αλλά έχω μια μικρή επιφύλαξη. Στην παράγραφο 3 αναφέρεται «τα συγγενικά πρόσωπα». Ποια συγγενικά πρόσωπα; Γιατί στα συγγενικά πρόσωπα μπορεί να είναι και ο πέμπτος ξάδελφος, ο οποίος δεν αισθάνθηκε ιδιαίτερα δυστυχής προφανώς από την απώλεια, όσο τραγική και αν είναι, κάποιου δικού του. 
Πρέπει να προσδιορίσουμε ένα όριο συγγένειας, γιατί άλλως είναι δυνατό να γίνει εκμετάλλευση της διατάξεως από ανθρώπους που νομίζω ότι δεν είναι στις προθέσεις σας, ούτε και στις προθέσεις των Βουλευτών, να τύχουν ευνοϊκής μεταχείρισης, χωρίς να υπάρχει συγκεκριμένος λόγος.
( Στο σημείο αυτό την Προεδρική Έδρα καταλαμβάνει ο Α? Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ )
Αυτά μόνο είχα να παρατηρήσω και ελπίζω να τύχει της δέουσας προσοχής η παρατήρησή μου. 
ΠΡΟΕΔΡΕΥΩΝ (Κωνσταντίνος Γείτονας): Ο κ.Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, έχω μια προσωπική αδυναμία στη δύναμη, στη γαλήνη, στη δημοκρατία, που παρέχει αυτήν την ωραία, τη γοητευτική ελευθερία και που έχει ανάγκη από αίσθημα ευθύνης για την προστασία της. Δεν είναι προστασία της δημοκρατίας μόνο να απαγορεύεται να βγαίνουν τα άρματα και τα πυροβόλα από τα στρατόπεδα. Αυτό βέβαια είναι έγκλημα και πρέπει να τιμωρείται με αποκεφαλισμό. 
Ακόμα, η προστασία της δημοκρατίας φτάνει και στο να μπορώ να κοιμάμαι με ανοικτό το παράθυρο, κύριε Πρόεδρε, και δεν μπορώ να το κάνω. Θα μου επιτρέψετε να πω ότι όπου υπήρχε ειδικό τμήμα, επιδίωκα να ενταχθώ. Ήμουν στην ομάδα ξιφασκίας, στην σκοπευτική ομάδα, πρωταγωνιστής στη Σχολή Ευελπίδων, να πω και μερικά πράγματα, επίσης στους πεζοναύτες, αεροπόρος, και όπου υπήρχε τρέλα, έμπαινα και ακόμη το ίδιο κάνω και στην πολιτική. Έτσι μου λέτε, οι εκσυγχρονιστές. 
ΠΡΟΕΔΡΕΥΩΝ (Κωνσταντίνος Γείτονας): Αν είναι «τρέλα» η ένταξή σας στο ΠΑΣΟΚ, τότε είμαστε πολλοί?
ΚΥΡΙΑΚΟΣ ΣΠΥΡΙΟΥΝΗΣ: Αυτό λένε οι εκσυγχρονιστές που συμπολεμήσαμε μέχρι κάποια γραμμή χαρακώματος.
Ήμουν, κύριε Υπουργέ, πρωτομάρτυρας εκείνης της αλλαγής. Εγώ την ψάχνω την αλλαγή, κύριοι συνάδελφοι, αλλά δεν την βρίσκω.
ΑΝΑΣΤΑΣΙΟΣ ΝΕΡΑΝΤΖΗΣ: Ο ευρών αμειφθήσεται!
ΚΥΡΙΑΚΟΣ ΣΠΥΡΙΟΥΝΗΣ: Θα τη φέρετε εσείς; 
ΑΝΑΣΤΑΣΙΟΣ ΝΕΡΑΝΤΖΗΣ: Μπορεί. Θα προσπαθήσουμε. 
ΚΥΡΙΑΚΟΣ ΣΠΥΡΙΟΥΝΗΣ: Μακάρι, θα είναι καλό για την πατρίδα. Επιτρέψτε μου να έχω τις επιφυλάξεις μου. 
Κύριε Πρόεδρε, δεν το είπα, αλλά αποπειράθηκαν να κλέψουν και το σπίτι μου πριν από λίγες μέρες. Έχω ένα δίκαννο και ένα πιστόλι με την άδεια της υπηρεσίας και τα κουβαλώ πάντα μαζί μου, κύριε Υπουργέ της Δημόσιας Τάξης, για δύο λόγους: Πρώτον, για να μη μου τα κλέψουν, γιατί προτιμώ να χάσω τη ζωή μου παρά το πιστόλι που μου παρέδωσε ο πατέρας μου. Το έχω δηλωμένο, μη στρέφεστε εναντίον μου τυπικά. Δεύτερον, δεν θέλω να χάσω το δίκαννο με το οποίο κυνηγούσα παιδί. Είναι και τα δύο σύμβολα. Τα παίρνω για να μη μου τα κλέψουν και αν χρειαστεί, να αποδείξω ότι υπάρχει και αντίδραση στη δράση. 
Ψηφίζω, λοιπόν, την παράγραφο 1 με αυτά που είπα. 
Να πω και κάτι προς τιμήν της Αστυνομίας. Όταν ανέβηκαν στη σκάλα οι κλέφτες, χτύπησε ο συναγερμός ?εγώ έλειπα- και το έβαλαν στα πόδια. Με ειδοποίησε η εταιρεία ασφαλείας του συναγερμού, πήγαν έξω από το σπίτι και μου είπαν ότι δεν συμβαίνει τίποτα, κάποια πεταλούδα θα πέταξε. Πήρα τηλέφωνο το Αστυνομικό Τμήμα του Πανοράματος, όπου μένω.
Προς τιμήν τους, κύριε Πρόεδρε, έδρασαν αμέσως. Με πήραν τηλέφωνο σε τρία λεπτά -θα το έκαναν, όπως λένε και για τον τελευταίο πολίτη και αυτό το μνημονεύω με ειδική ευαισθησία- και μου είπαν ότι μπήκαν από κάποιο συγκεκριμένο παράθυρο, ότι έσπασαν κάποιο παράθυρο. Τους είπα «είμαστε συνάδελφοι, μπείτε μέσα στο σπίτι μου ελεύθερα». Μου απάντησαν «όχι, δεν μπορούμε για τυπικούς λόγους». Τους είπα «καλά, μην μπαίνετε». 
Η Αστυνομία επιτελεί το έργο της. Όσο περισσότερο ενισχύεται με τρία πράγματα, με άνδρες -και γυναίκες- όχι ανατομικά, αλλά ψυχικά άνδρες με την παλιά έννοια, με τεχνικά μέσα και δημοκρατική συνείδηση, τόσο το καλύτερο. Η δημοκρατία τα λύνει όλα τα προβλήματα. 
Έκανα έναν αγώνα στις Ένοπλες Δυνάμεις. Με κατηγόρησαν οι συνάδελφοί μου της Νέας Δημοκρατίας για «ερυθρό στρατηγό». Για «ερυθρό στρατηγό», κύριε Μαντούβαλε, με κατηγόρησαν κάποιοι συνάδελφοί σας. Δεν ήμουν «ερυθρός». Ποτέ δεν είχα την τιμή να ανήκω στο Κ.Κ.Ε.
Μη με παρεξηγείτε, κύριοι συνάδελφοι του Κ.Κ.Ε. Ξέρετε τα προσωπικά μου αισθήματα. Σε παρωπίδες δεν μπορώ να μπω. Και νομίζω ότι ακόμα, παρά τις προσπάθειες που κάνετε, διατηρείτε στεγανά στο Κ.Κ.Ε. Θα μπορούσα να έρθω να συνεργαστώ μαζί σας. Δεν κατηγορώ το κόμμα σας. Το σέβομαι. Έχει ιστορία αγώνων, καλών και κακών, όπως έχουν όλοι. Πρέπει να τα λέμε εδώ μέσα. 
ΠΡΟΕΔΡΕΥΩΝ (Κωνσταντίνος Γείτονας): Τελειώνετε, κύριε συνάδελφε.
ΚΥΡΙΑΚΟΣ ΣΠΥΡΙΟΥΝΗΣ: Τελειώνω, κύριε Πρόεδρε.
Το δεύτερο είναι η μέριμνα. Η αρωγή είναι μέριμνα. Η δημοκρατία είναι μέριμνα, όπου μπορεί. 
Τρίτον, σαφώς οι συγγενείς πρέπει να τυχαίνουν μιας μέριμνας σαν ελάχιστη ηθική αμοιβή. Ηθική διάσταση έχει. 
Κύριε Υπουργέ, θα προσθέσω και εγώ στη θέση του κυρίου Αντιπροέδρου για την πρόταση του κ. Μαντέλη τη φωνή μου. Ο ν.2840 συμβολίζει την ηθική αμοιβή για εξαίρετες πράξεις. Σας παρακαλώ, προτείνω και εγώ αυτήν τη ρύθμιση. Είναι ένας-δυο άνθρωποι που για τυπικούς λόγους δεν μπόρεσαν. Τώρα έχουν συμπληρώσει το τριακοστό πέμπτο. Τώρα έχει καταργηθεί. Σας παρακαλώ να την περιβάλετε με την ευαισθησία σας αυτήν την πρόταση. 
Ψηφίζω την τροπολογία. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Νεράντζης έχει το λόγο.
ΑΝΑΣΤΑΣΙΟΣ ΝΕΡΑΝΤΖΗΣ: Μετά το στρατηγό είναι δύσκολα τα πράγματα, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Μετά την κατάθεση ψυχής, να λέτε, που κάνει κάθε φορά στις ομιλίες του.
ΑΝΑΣΤΑΣΙΟΣ ΝΕΡΑΝΤΖΗΣ: Διερωτώμαι πόσο μεγάλη ψυχή έχει. Καταθέτει κάθε φορά την ψυχή του και αυτή είναι αναλλοίωτη και ατέλειωτη. 
ΠΡΟΕΔΡΕΥΩΝ (Κωνσταντίνος Γείτονας): Είναι μεγάλη η ψυχή του στρατηγού. 
ΑΝΑΣΤΑΣΙΟΣ ΝΕΡΑΝΤΖΗΣ: Δεν βρήκα ουσιαστικούς λόγους που να δικαιολογήσουν την αντίρρησή μου στην τροπολογία αυτή.
Έχω να κάνω τρεις νομοτεχνικές παρατηρήσεις. Η μία αφορά την παράγραφο 2. Νομίζω ότι εκεί που λέει, κύριε Υπουργέ, «Επίσης στο λογαριασμό δύναται να εγγράφονται ως μέτοχοι αστυνομικοί που κατά τη σύστασή του τελούσαν?» πρέπει να προστεθεί «ως μέτοχοι και αστυνομικοί που κατά τη σύστασή του τελούσαν?». Δεν είναι οι μόνοι που θα εγγράφονται. Έτσι δεν είναι; Αυτό φαντάζομαι ότι εννοείτε. 
Δεύτερον, για τα συγγενικά πρόσωπα που είπε ο κ. Ιωαννίδης και το οποίο είναι σωστό, μου είπε και ο εισηγητής ο δικός μας ότι γίνεται μνεία του άρθρου 7 της παραγράφου 4 του ν.1339/1983. Εκεί νομίζω ότι πρέπει να προσδιορίζονται. Πάντως αν εκεί δεν προσδιορίζονται τα συγγενικά πρόσωπα, δεν νομίζω ότι πρέπει να επεκταθούν, πέραν των αδελφών.
Τρίτον, η διάταξη έχει μία πάγια διατύπωση η οποία εμένα με ενοχλεί και δεν θεωρώ ότι κυριολεκτεί. Λέμε στην παράγραφο 3: «Τα συγγενικά πρόσωπα των αστυνομικών που πέθαναν κατά την εκτέλεση διατεταγμένης υπηρεσίας και ένεκα αυτής?». Αυτό το «πέθαναν», κύριε Υπουργέ, είναι επικίνδυνο. Υπάρχει ένας αστυνομικός παραδείγματος χάρη ο οποίος έχει πρόβλημα ισχαιμικό, καρδιακό. Ένεκα της υπηρεσίας και κατά τη διάρκεια αυτής, παθαίνει ανακοπή και πεθαίνει. Τον καλύπτει αυτή η διάταξη; Το περιβόητο πρόβλημα της αιτιότητας που προσπάθησε να λύσει η θεωρία «conditio sine qua non». Και στο ποινικό αυτό ισχύει. Δεν ισχύει, όπως στο αστικό η θεωρία της «causa adequata». Εγώ λοιπόν νομίζω ότι θα έπρεπε η διατύπωση να διορθωθεί ως εξής: «τα συγγενικά πρόσωπα των αστυνομικών που έπεσαν κατά την εκτέλεση διατεταγμένης υπηρεσίας και ένεκα αυτής?». Όχι που πέθαναν. Ο θάνατος μπορεί να προκληθεί από διάφορους λόγους. Γλιστράει κάποιος και χτυπάει στο πίσω μέρος του κεφαλιού. 
Είναι κατά τη διάρκεια της υπηρεσίας και ένεκεν αυτής.
Νομίζω λοιπόν να μπει «ή έπεσαν ή φονεύθηκαν» ή κάτι άλλο πλην του «πέθαναν» που είναι πολύ γενικό.
Γνωρίζω ?και αυτό είναι εναντίον αυτού που υποστηρίζω- ότι είναι μια πάγια διατύπωση που υπάρχει και σε προηγουμένους συνταξιοδοτικούς και άλλους νόμους. Αλλά νομίζω ότι δεν κυριολεκτεί με τα δεδομένα και της επιστήμης και της νομολογίας το «πέθαναν» που όπως είπα είναι μια γενικότερη έννοια και πιστεύω ότι μας βοηθά, παρά μόνο προβλήματα δημιουργεί.
ΠΡΟΕΔΡΕΥΩΝ (Κωνσταντίνος Γείτονας): Ο κ. Παπαθεμελής έχει το λόγο.
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Αν η πρόθεση του νομοθέτη του εισηγουμένου στη νομοθετική εξουσία είναι περιοριστικά να αναφερθεί σε πεσόντες κατά την εκτέλεση του καθήκοντος, η διατύπωση την οποία κάνει, η περιοριστική, ο κ. Νεράντζης είναι η μόνη ορθή. Αν η πρόθεση είναι άλλη να καλύψει πάντα θνήσκοντα εν υπηρεσία ή ένεκα αυτής και αυτό με τη νομολογία ?ίσως δεν το ξέρετε, κύριε Πρόεδρε, διότι δεν είσθε δικηγόρος- εμείς που ασκήσαμε επί μακράν ετών τη δικηγορία ξέρουμε πόσο η νομολογία είναι διασταλτική στα θέματα αυτά. Απόδειξη ότι για τα εργατικά ατυχήματα δέχεται ότι είναι το ατύχημα εργατικό αν τελεσθεί από το σημείο που βγαίνει από το σπίτι του ο εργαζόμενος και μεταβαίνει στην εργασία του και δεν είναι εργατικό ατύχημα μόνο αυτό που συμβαίνει αποκλειστικά στο χώρο της εργασίας, αλλά και εκείνο που από και προς την εργασία ενδέχεται να συμβεί.
Θα θέλαμε όμως να ξέρουμε ποια είναι η πρόθεση του κυρίου Υπουργού. Αν η πρόθεση είναι να καλύψουμε πολλές περιπτώσεις τότε να παραμείνει αυτή η διατύπωση. ?λλως να πάμε στη διατύπωση του κ. Νεράντζη.
ΠΡΟΕΔΡΕΥΩΝ (Κωνσταντίνος Γείτονας): Δεν γνωρίζω ως μη νομικός από νομολογίες όπως είπατε, αλλά έχω υποστεί και εγώ αλλά και άλλοι συνάδελφοι την όχι απλά διασταλτική αλλά «ξεχειλωτική» ερμηνεία του εκλογοδικείου. Μου αφαίρεσαν την έδρα όντας ιδιωτικός υπάλληλος, βαπτίζοντάς με «έμμισθο δημόσιο υπάλληλο». Ευτυχώς αυτά τακτοποιήθηκαν με το νέο Σύνταγμα.
ΑΝΑΣΤΑΣΙΟΣ ΝΕΡΑΝΤΖΗΣ: Το εκλογοδικείο έχει κατηγορηθεί ότι στερείται νομολογίας?
ΠΡΟΕΔΡΕΥΩΝ (Κωνσταντίνος Γείτονας): Ευτυχώς, αυτά τα διορθώσαμε με το νέο Σύνταγμα.
ΦΩΤΗΣ ΚΟΥΒΕΛΗΣ: Αυτό ήταν βουλευτικό ατύχημα.
ΠΡΟΕΔΡΕΥΩΝ (Κωνσταντίνος Γείτονας): Εγώ υπέστην και «υπουργικό ατύχημα» με το ελικόπτερο και «βουλευτικό ατύχημα» με το εκλογοδικείο.
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Το ότι είσθε ζωντανός μετά την πτώση του ελικοπτέρου σημαίνει ότι έχετε άγιο.
ΠΡΟΕΔΡΕΥΩΝ (Κωνσταντίνος Γείτονας): Εσείς λέτε συνήθως ότι υπάρχει και Θεός?
Ο κ. Φλωρίνης έχει το λόγο.
ΑΘΗΝΑΙΟΣ ΦΛΩΡΙΝΗΣ: Θα ήθελα να δηλώσω και εγώ ότι ψηφίζω την τροπολογία αυτή. Συμφωνώ με την πρόταση του κ. Νεράντζη ότι ως μέτοχοι είναι και οι αστυνομικοί, διότι έτσι είναι η ορθή διατύπωση.
Επίσης, όσον αφορά τα συγγενικά πρόσωπα θα πρέπει κάπως να διατυπωθεί διαφορετικά διότι συγγενικό πρόσωπο είναι και ένας ξάδελφος τρίτου βαθμού.
ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ: Να βάλουμε μέχρι και δευτέρου βαθμού.
ΑΘΗΝΑΙΟΣ ΦΛΩΡΙΝΗΣ: Ναι. Το πιο σωστό είναι αδέλφια και παιδιά γιατί από εκεί και πέρα θα μαζευτούν και πέμπτα ξαδέλφια.
Όσον αφορά το «πέθαναν» νομίζω ότι θα εξαρτηθεί από το τι επιδιώκεται. Αν το αφήσετε στην ευρεία έννοια το «πέθαναν» το καλύπτει. Αν θέλετε να το περιορίσετε κατά την εκτέλεση του καθήκοντος να το διατυπώσετε διαφορετικά. Οι δύο όμως διατυπώσεις και «μέτοχοι και «αστυνομικοί» και τα συγγενικά πρόσωπα θα πρέπει νομίζω να διορθωθούν.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κύριε Πρόεδρε, στο σχόλιο του κ. Κουβέλη απαντήσατε εσείς, αλλά είναι χρήσιμο να υπενθυμίσω ότι κατά την τοποθέτησή μου στην Αίθουσα είχα πει ότι οι κοινωνικές συνθήκες στη χώρα μας έχουν αλλάξει ραγδαία την τελευταία δεκαετία κυρίως λόγω της εισόδου των οικονομικών μεταναστών.
Και βεβαίως η εγκληματικότητα και εξ αυτού του λόγου, αλλά και της μεταβολής των κοινωνικών και οικονομικών συνθηκών έχει και αυτή μεταβληθεί και βεβαίως την τελευταία δεκαετία υπήρξαν σαφώς αυξητικές τάσεις, όπως υπήρξαν υπέρμετρα αυξητικές τάσεις και σε όλο τον κόσμο.
Οι προσπάθειες οι οποίες έγιναν, ήταν για να αντιμετωπισθεί το φαινόμενο αυτό. Και θέλω να πιστεύω ότι τα αποτελέσματα υπήρξαν ικανοποιητικά. Χρειάζεται πάρα πολύ δουλειά ακόμα για να φθάσουμε σε ένα καλύτερο επίπεδο και αυτή η δουλειά γίνεται, ο αγώνας εναντίον της εγκληματικότητας δεν σταματά ποτέ σε όλη τη διάρκεια της ιστορίας σε όλες τις χώρες. Αυτό που είχα τονίσει, όμως, είναι ότι επειδή πάντα πρέπει να μιλούμε συγκριτικά, ανήκουμε σε ένα ευρύτερο γεωγραφικό χώρο της Ευρώπης, τα συγκριτικά στοιχεία μας δείχνουν ότι η κατάσταση στην Ελλάδα, στον τομέα της εγκληματικότητας είναι εξαιρετικά καλύτερη απ? ό,τι στις άλλες ευρωπαϊκές χώρες που συνήθως ονομάζουμε και πιο δυνατές από την Ελλάδα και πιο καλά οργανωμένες, θέλουμε να τις λέμε, ξεχνώντας τα βήματα που έχει κάνει η χώρα μας τα τελευταία χρόνια. 
Εγώ δέχομαι να προστεθεί η λέξη «και» που προτείνει ο κ. Νεράντζης νομοτεχνικά στην παράγραφο 2. Θέλω δε να διευκρινίσω όσον αφορά τα συγγενικά πρόσωπα, επειδή η προτεινόμενη παράγραφος αναφέρεται στο ν.2452/96 ο οποίος τροποποίησε το ν. 1339/83, σας αναφέρω ότι στη διάταξη που τροποποιούνται, αναφέρονται ρητά τα συγγενικά πρόσωπα. Αυτά είναι ο σύζυγος ή ένα τέκνο και στην περίπτωση που δεν υπάρχουν τέκνα το δικαίωμα διορισμού παρέχεται κατά προτεραιότητα σε έναν από τους γονείς ή μία άγαμη αδελφή ή ένα άγαμο αδελφό αυτών. Έως εκεί είναι περιοριστικά ?
ΦΟΙΒΟΣ ΙΩΑΝΝΙΔΗΣ: Κύριε Υπουργέ, με συγχωρείτε.
Παραπέμπει στον ν. 1339/83. Επομένως εάν δεν αναφέρει ο συγκεκριμένος νόμος τα συγγενικά πρόσωπα, τότε δεν αρκεί το ότι έχει τροποποιηθεί μεταγενεστέρως, έτσι όπως είναι η διατύπωση με το ν. 2452/96.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κύριε Ιωαννίδη, η παράγραφος 4 του άρθρου 7 του ν.1339/83 στην οποία αναφέρεται ρητά, έχει τροποποιηθεί με το άρθρο 5 παράγραφος 3 του ν.2452/96. Αυτός ο νόμος τροποποίησε ρητά αυτήν την παράγραφο. Δηλαδή αν θέλετε να σας διαβάσω το νόμο ?
ΠΡΟΕΔΡΕΥΩΝ (Κωνσταντίνος Γείτονας): Είναι σαφές, είναι ξεκάθαρο.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Είναι σαφές.
Για να έχουμε δε υπόψη μας τι κάνουμε τώρα, επειδή υπήρξε και ένα ερώτημα του κ. Παπαθεμελή, ποια είναι η πρόθεση, δεν υπάρχει πρόθεση να μεταβληθεί η ισχύουσα διάταξη, απλώς δίνουμε μία χρονική παράταση της ισχύουσας διάταξης, προκειμένου να τακτοποιηθεί μία περίπτωση θανόντος αξιωματικού στη συμπλοκή του Γκύζη στην υπόθεση Τσουτσουβή. Ήταν ένα παιδί που δεν πρόλαβε τότε και θέλουμε τώρα να τακτοποιηθεί το θέμα.
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, επί των προτάσεων που έγιναν και από εμένα και από άλλους συναδέλφους.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κύριε Πρόεδρε, παρέλειψα να αναφερθώ σε αυτά. Είναι θέματα τα οποία οφείλουμε να εξετάσουμε. Είναι σαφές ότι η αντιμετώπιση των συνεπειών από το θάνατο λόγω τρομοκρατικού κτυπήματος, θα πρέπει σε μια ευνομούμενη πολιτεία να παρέχεται με τον ίδιο τρόπο.
Κατά συνέπεια οφείλουμε να εξετάσουμε τις περιπτώσεις των ιδιωτών, οι οποίοι υπηρετούσαν σε δημόσια πρόσωπα και δέχθηκαν τρομοκρατικό κτύπημα και εξ αυτού το λόγου και οι ίδιοι βεβαίως έχασαν τη ζωή τους και νομίζω ότι πρέπει αυτήν την παράλειψη να τη διορθώσουμε.
ΠΡΟΕΔΡΕΥΩΝ (Κωνσταντίνος Γείτονας): Κηρύσσεται περαιωμένη η συζήτηση επί της τροπολογίας με γενικό αριθμό 1639 και ειδικό 21.
Ερωτάται το Τμήμα: Γίνεται δεκτή η τροπολογία, με γενικό αριθμό 1639 και ειδικό 21, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς η τροπολογία με γενικό αριθμό 1639 και ειδικό 21 έγινε δεκτή κατά πλειοψηφία, όπως τροποποιήθηκε από τον κύριο Υπουργό και εντάσσεται στο νομοσχέδιο ως ίδιο άρθρο. 
Προχωρούμε στη συζήτηση της τροπολογίας με γενικό αριθμό 1640 και ειδικό 22. Υπογράφεται από τους Υπουργούς Οικονομίας, Παιδείας και Δημόσιας Τάξης. Είναι ρύθμιση θεμάτων που αφορούν την εκπαίδευση και τη μετεκπαίδευση του προσωπικού της ΕΛ.ΑΣ.
Κύριε Στολίδη, έχετε το λόγο.
ΣΩΤΗΡΗΣ ΣΤΟΛΙΔΗΣ: Ευχαριστώ, κύριε Πρόεδρε.
Με τις διατάξεις της παραγράφου 1 προβλέπεται η εισαγωγή ανθυπαστυνόμων μόνο κατόπιν εξετάσεων στο Τμήμα Επαγγελματικής Μετεκπαίδευσης Ανθυπαστυνόμων της Σχολής Μετεκπαίδευσης-Επιμόρφωσης της Ελληνικής Αστυνομίας καταργουμένης της άνευ εξετάσεων εισαγωγής με βάση την αρχαιότητα ή την κατοχή τίτλου σπουδών, προκειμένου να αντλούνται ικανοί αξιωματικοί από την κατηγορία αυτή του προσωπικού.
Με τις διατάξεις της παραγράφου 2 τροποποιείται η διάταξη του άρθρου 5 του ν. 2452/1996 κατά το μέρος που αφορά τη σύνθεση και τις αρμοδιότητες του Επιστημονικού Συμβουλίου Εκπαίδευσης, με σκοπό να αποκτήσει την αναγκαία ευελιξία και λειτουργικότητα που απαιτείται για την αντιμετώπιση εξειδικευμένων θεμάτων εκπαίδευσης ή μετεκπαίδευσης του αστυνομικού και πυροσβεστικού προσωπικού.
Με τις διατάξεις της παραγράφου 3 δίνεται η δυνατότητα στους αξιωματικούς της Ελληνικής Αστυνομίας να κατατάσσονται σε συγκεκριμένες θέσεις τμημάτων πανεπιστημίων πέραν των ισχυουσών διατάξεων για την κατάταξη πτυχιούχων, με στόχο την αναβάθμιση του επιπέδου των γνώσεων των αξιωματικών του Σώματος και την εξ αυτού παροχή αναβαθμισμένων ποιοτικά υπηρεσιών στον πολίτη.
Τέλος, με τις διατάξεις της παραγράφου 4 διευρύνεται το πεδίο εφαρμογής των διατάξεων του άρθρου 5 του ν. 2334/1995 για τη διάθεση ναρκωτικών για εκπαιδευτικούς σκοπούς. Ιδιαίτερα οι δημευόμενες ή προοριζόμενες για καταστροφή κατασχεμένες ναρκωτικές ουσίες διατίθενται και για την εκπαίδευση των αστυνομικών σκύλων και των εκπαιδευτών και συνοδών τους, προκειμένου αυτή να καταστεί πλέον αποτελεσματική. Με τον τρόπο αυτόν εξυπηρετούνται σαφώς επιτακτικές υπηρεσιακές ανάγκες στον καίριο τομέα δίωξης του εγκλήματος και κατ? επέκταση το ευρύτερο δημόσιο συμφέρον.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Μαντούβαλος έχει το λόγο.
ΠΕΤΡΟΣ ΜΑΝΤΟΥΒΑΛΟΣ: Κύριε Πρόεδρε, σε ό,τι αφορά την επαγγελματική εξέλιξη των ανθυπαστυνόμων με την εισαγωγή τους στην ΤΕΜΑ, στο Τμήμα Επαγγελματικής Μετεκπαίδευσης Ανθυπαστυνόμων, από όπου και εξέρχονται με το βαθμό του υπαστυνόμου Β΄, πράγματι ο τρόπος εισαγωγής με εξετάσεις νομίζω ότι διασφαλίζει σε σχέση με το προηγούμενο, την εισαγωγή δηλαδή με αρχαιότητα και την κατοχή τίτλου σπουδών, καλύτερη δυνατότητα να βγουν πλέον αξιωματικοί μετά από εκπαίδευση, αλλά και επιλογή με εξετάσεις. Αυτό δείχνει αντικειμενικό τρόπο.
Συζητήσαμε προηγουμένως και με τον κ. Νεράντζη γιατί υπάρχει μια κατηγορία ανθυπαστυνόμων -αυτό θα ήθελα να το δείτε, κύριε Υπουργέ- που λένε: «Έχουμε πτυχίο. Να μας βάλει σε ένα ποσοστό που σταδιακά να μπαίνουμε». Δηλαδή το 80%, το 90% να μπαίνουν με εξετάσεις, που είναι αδιάβλητο το σύστημα και από κει και πέρα να υπάρξει ένα ποσοστό 10%, 20% που να μπαίνουν με το προηγούμενο σύστημα. 
Βέβαια ?αυτό συζητήσαμε προηγουμένως, όπως σας είπα, με τον κ. Νεράντζη- το σύστημα αυτό αρχίζει από το 2004 και μετά και ενδεχομένως να τους δίνει τη δυνατότητα να έχουν μπει. Ένας χρόνος όμως είναι. Αυτό θα παρακαλούσα να το δείτε λιγάκι γιατί είναι πάρα πολλοί αυτοί που ενδιαφέρονται να μπαίνουν μ? αυτό. Δείτε το. Το θέμα της εισαγωγής βεβαίως με εξετάσεις είναι σύστημα αδιαμφισβήτητο και δεν αδικεί κανέναν, γιατί εκεί θα μπορούσε να παρεισφρήσει και το ενδεχόμενο ο τρόπος εισαγωγής τους να μην είναι τόσο αντικειμενικός.
Από κει και πέρα συνεχίζω στο δεύτερο σκέλος για το Επιστημονικό Συμβούλιο Εκπαίδευσης. Είναι τεχνικό θέμα και είναι δεκτό. Η δυνατότητα που δίνεται στους αξιωματικούς που εξέρχονται από τις σχολές αξιωματικών της Ελληνικής Αστυνομίας να κατατάσσονται πλέον σε συγκεκριμένα τμήματα πανεπιστημιακών σχολών που να εξυπηρετούν τις αυξημένες επιστημονικές ανάγκες καταρτίσεων των αξιωματικών στην περαιτέρω πορεία τους, αλλά και στο να εξυπηρετείται η υπηρεσία μέσα από τις γνώσεις που θα αποκτήσουν από πανεπιστημιακά τμήματα, είναι και αυτό ένα θέμα που απασχολούσε. Το είχαμε θέσει και παλαιότερα και λύνει προβλήματα σε μία κοινωνία που έχει πολλές απαιτήσεις και σε μία Αστυνομία που καλείται να ανταποκριθεί με πολύ καλύτερο τρόπο σ? αυτές τις απαιτήσεις αποτελεσματικά.
Στην εκπαίδευση τώρα των αστυνομικών και των αστυνομικών σκύλων που έχουν σχέση με τις ναρκωτικές ουσίες, βεβαίως ένα μέρος των κατασχεμένων ναρκωτικών θα πρέπει να πηγαίνει εκεί, ώστε να μπορούν να εκπαιδεύονται και οι αστυνομικοί και τα σκυλιά. ?ρα, σε γενικές γραμμές μας βρίσκει σύμφωνους. Μόνο δείτε αυτήν την παρατήρηση που έκανα στην αρχή και αφορά ένα μεγάλο κομμάτι ανθυπαστυνόμων που εισέρχονται στην ΤΕΜΑ και να έχουμε μία απάντηση.
Ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Τσιόγκας έχει το λόγο.
ΔΗΜΗΤΡΙΟΣ ΤΣΙΟΓΚΑΣ: Καλά ακούγονται οι εξετάσεις, αλλά τα προσόντα καθορίζονται με προεδρικά διατάγματα. Ενώ παλαιότερα πήγαινε όποιος ήθελε με βάση την παλαιότητα που είχε στο Σώμα, τώρα αυτό καθορίζεται με υπουργική απόφαση. Και επειδή ο μηχανισμός στην ΕΛ.ΑΣ. έχει ακόμα στεγανά, είμαστε πάρα πολύ επιφυλακτικοί γι? αυτό το ζήτημα. Στο Τμήμα Επαγγελματικής Μετεκπαίδευσης Ανθυπαστυνόμων εισάγονται μόνο κατόπιν εξετάσεων και φυσικά καταργούνται οι παλαιότερες διατάξεις που προέβλεπαν την εισαγωγή χωρίς εξετάσεις με βάση την αρχαιότητα. Γιατί να καταργηθεί η αρχαιότητα;
Στη δεύτερη παράγραφο δεν δεσμεύεστε από ποιες σχολές θα είναι οι καθηγητές. Δεν βλέπουμε το λόγο γιατί καταργείται η αναφορά στους καθηγητές της Νομικής, της Παντείου και αναφέρεστε γενικά σε καθηγητές πέντε πανεπιστημίων. Έχουμε σοβαρές επιφυλάξεις γι? αυτό. Επίσης, δεν υπάρχει εκπρόσωπος των εργαζομένων στο συμβούλιο που αναφέρετε.
Τα αστυνομικά σκυλιά και οι εκπαιδευτές τους ανήκουν στην Αστυνομία. Δεν είναι κάτι ξεχωριστό. Όταν πρόκειται για τη διάθεση ναρκωτικών ουσιών πρέπει να υπάρχει μεγάλη διαφάνεια.
Τέλος, γιατί δεν σας καλύπτει η προηγούμενη διάταξη; Γιατί χρειάζεται καινούργια διάταξη;
Νομίζουμε ότι σε όλα αυτά πρέπει να απαντήσει ο κύριος Υπουργός.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Όντως υπάρχει ένα ζήτημα για το οποίο περιμένω την εξήγηση του κυρίου Υπουργού. Γιατί επιχειρείται η αναρύθμηση του Επιστημονικού Συμβουλίου;
Βεβαίως θα συμφωνήσω απόλυτα με τη δυνατότητα να καθορίζεται για κάθε έτος ένας ορισμένος αριθμός θέσεων για τις πολυτεχνικές, οικονομικές σχολές, τις σχολές πληροφορικής και όλες εκείνες στις οποίες αναφέρεται η συγκεκριμένη διάταξη. Είναι μια χρήσιμη ρύθμιση, διότι υπηρετεί την αναβάθμιση των αξιωματικών της Ελληνικής Αστυνομίας, με την επισήμανση ότι μας χρειάζονται αστυνομικοί οι οποίοι θα είναι και ενήμεροι και θα έχουν και την αναγκαία επιστημονική κατάρτιση.
Εγώ προτού ψηφίσω, θέλω να ακούσω, τον κύριο Υπουργό, τι είναι εκείνο το οποίο τον οδηγεί στο να αναρυθμήσει τα ζητήματα που αφορούν το Επιστημονικό Συμβούλιο.
ΠΡΟΕΔΡΕΥΩΝ (Κωνσταντίνος Γείτονας): Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Υπουργέ, κύριοι συνάδελφοι, θετικά αντιμετωπίζω την τροπολογία, αλλά διαβάζοντας τη σειρά των πανεπιστημιακών σχολών στην οποία θα εγγράφεται ένας αριθμός αστυνομικών κατ? έτος, θυμήθηκα το περίφημο δοκίμιο του Μαρξ «Εγκώμιο του εγκλήματος», όπου επιχειρηματολογεί ο συγγραφέας για το πόσο απίστευτη παραγωγικότητα έχει το έγκλημα, αρχίζοντας από τους καθηγητές του Ποινικού Δικαίου, της Ποινικής Δικονομίας, της Εγκληματολογίας, που θα έμεναν όλοι χωρίς δουλειά, τους δικαστές, τους αστυνομικούς. Εάν υπολογίσω όλους όσους ασχολούνται ή αποζούν εξαιτίας του εγκλήματος, ίσως στη χώρα μας να είναι πάνω από τριακόσιες χιλιάδες οικογένειες.
Εν πάση περιπτώσει, δεν είναι η παρατήρηση περί Μαρξ αυτή που με παρακίνησε να πάρω το λόγο, αλλά μια λέξη στην παράγραφο 3.
Λέτε: «για κατάταξη εν ενεργεία αξιωματικών της Ελληνικής Αστυνομίας, αποφοίτων της Σχολής Αξιωματικών». Δεν νομίζω ότι πρέπει να μιλήσουμε για κατάταξη στα πανεπιστήμια. Για εγγραφή, θα έλεγα ή ίσως θα έπρεπε να προσδιοριστεί κάπως ένας αριθμός.
ΦΩΤΗΣ ΚΟΥΒΕΛΗΣ: Είναι για κατάταξη, σε ποιο έτος θα πάνε.
ΦΟΙΒΟΣ ΙΩΑΝΝΙΔΗΣ: Αυτό ήθελα να ρωτήσω. Σε ποιο έτος θα πάνε. Όλα αυτά θα προσδιοριστούν διά προεδρικού διατάγματος; Είναι ένας τρόπος. Αλλά εν πάση περιπτώσει, μπορεί να πηγαίνουν και στο τελευταίο έτος; Μπορεί να πηγαίνουν κατ? ευθείαν στο πτυχίο;
ΠΕΤΡΟΣ ΜΑΝΤΟΥΒΑΛΟΣ: Είναι τελειωμένο. Στο πρώτο έτος θα πάνε σίγουρα.
ΦΟΙΒΟΣ ΙΩΑΝΝΙΔΗΣ: Αν είχατε την καλοσύνη να το διευκρινίσετε αυτό, θα ήταν πιο άνετο σε εμάς να ψηφίσουμε τη διάταξη.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Φλωρίνης.
ΑΘΗΝΑΙΟΣ ΦΛΩΡΙΝΗΣ: Ευχαριστώ, κύριε Πρόεδρε.
Κύριε Υπουργέ, αναφέρομαι στην παράγραφο 1 για το Τμήμα Μετεκπαίδευσης Ανθυπαστυνόμων. Έχω την γνώμη ότι κάπως πρόχειρα ήρθε αυτό και χωρίς καμιά συγκεκριμένη μελέτη. Γιατί; Πόσοι ανθυπαστυνόμοι υπάρχουν στην Ελληνική Αστυνομία; Νομίζω ότι η ηγεσία του Σώματος θα έπρεπε να επιδιώξει όλοι οι ανθυπαστυνόμοι να υποστούν αυτή τη μετεκπαίδευση. Αυτό είναι πιθανό να δημιουργήσει περισσότερα τμήματα. Δεν θα πρέπει να περιορίζουμε την επιμόρφωση, γιατί πρόκειται περί επιμορφώσεως ανθυπαστυνόμων.
ΠΕΤΡΟΣ ΜΑΝΤΟΥΒΑΛΟΣ: Περνάνε στον επόμενο βαθμό.
ΑΘΗΝΑΙΟΣ ΦΛΩΡΙΝΗΣ: Το ξέρω. Η επιμόρφωση είναι για να πάνε στον επόμενο βαθμό. Θα έπρεπε να επιδιώκουμε την επιμόρφωση όλων των στελεχών μας και αν έρθει η προαγωγή τους, ήρθε. Αν δεν έρθει η προαγωγή τους?
ΠΕΤΡΟΣ ΜΑΝΤΟΥΒΑΛΟΣ: Θα έρθει σίγουρα.
ΑΘΗΝΑΙΟΣ ΦΛΩΡΙΝΗΣ: Ξέρω πολύ καλά πώς λειτουργεί το σύστημα και γι? αυτό είμαι τόσο πολύ συγκεκριμένος.
Επαναλαμβάνω ότι θα πρέπει να επιδιώξουμε την επιμόρφωση όλων των ανθυπαστυνόμων και όχι μόνο κατόπιν εξετάσεων. Δηλαδή ένας ο οποίος έχει πτυχίο Νομικής δεν μπορεί να μπει σε ένα τμήμα μετεκπαίδευσης; Είναι λιγάκι παράδοξο αυτό και παράλογο. Νομίζω ότι ή θα πρέπει να αποσυρθεί και να έρθει με κάποια άλλη τροπολογία ή, εάν αυτό είναι αδύνατον, τουλάχιστον να καθιερώσουμε μία μεταβατική περίοδο τριών ετών τουλάχιστον, εκ των οποίων το 60% να είναι με εξετάσεις και το υπόλοιπο 40% να γίνεται με αρχαιότητα ή με πτυχία. Δεν μπορούμε να αποκλείσουμε ανθρώπους που έχουν πτυχίο Νομικής, για παράδειγμα, να μην μπορούν να παρακολουθήσουν το τμήμα μετεκπαίδευσης.
Σας ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κύριος Υπουργός.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Θέλω να δώσω μερικές διευκρινήσεις στα θέματα που έχουν τεθεί. Στο ερώτημα του κ. Κουβέλη γιατί αλλάζουμε τη σύνθεση του Επιστημονικού Συμβουλίου Εκπαίδευσης, θέλω να πω ότι ο ισχύων νόμος, ο 2452/96, προβλέπει ότι το Επιστημονικό Συμβούλιο συγκροτείται από δύο καθηγητές ΑΕΙ, οι οποίοι προέρχονται ο ένας από τη Νομική Σχολή Αθηνών και ο άλλος από το Πάντειο. Δηλαδή έχει περιοριστεί πολύ το αντικείμενο. Θα χρειαστούμε καθηγητές πληροφορικής, ανθρώπους από το Πολυτεχνείο. ?ρα χρειαζόμαστε διεύρυνση των αντικειμένων. Αυτός είναι ο λόγος και νομίζω ότι έτσι πρέπει να γίνει.
Το Τμήμα Επαγγελματικής Μετεκπαίδευσης Ανθυπαστυνόμων είναι το τμήμα στο οποίο δίνουν εξετάσεις οι ανθυπαστυνόμοι προκειμένου να γίνουν αξιωματικοί. Ισχύουν λοιπόν μέχρι αυτή τη στιγμή οι διατάξεις που προβλέπουν αρχαιότητα ή οτιδήποτε άλλο, αλλά αυτό έχει οδηγήσει στο ότι, επειδή προτιμούνται οι κατά αρχαιότητα, κάποιος ο οποίος είναι προς το τέλος ή προς δυσμάς της καριέρας του ζητάει να πάει εκεί, προτιμάται αυτός και οι νεότεροι δεν προτιμώνται και δεν μπορούν να μπουν. Εμείς αξιωματικούς θέλουμε ανθρώπους σε ηλικίες που να μπορούν να αποδώσουν. ?ρα λοιπόν τελειώνουμε με τις αρχαιότητες και όλα αυτά. Θα έχουμε εξετάσεις κανονικές για να μπουν και όσοι μπορούν να πετύχουν στις εξετάσεις.
ΦΟΙΒΟΣ ΙΩΑΝΝΙΔΗΣ: Κύριε Υπουργέ, αν ίσχυε η αρχαιότητα, ο Μέγας Ναπολέων δεν θα γινόταν ποτέ στρατηγός!
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κρατείται η παρατήρηση αυτή, κύριε Ιωαννίδη!
Όσον αφορά το θέμα των κατατακτηρίων εξετάσεων, αυτές τις εξετάσεις, όπως ξέρετε, τις διενεργούν τα πανεπιστήμια. Δίνουν εξετάσεις οι αξιωματικοί ?μιλώ για την παράγραφο 3- και ανάλογα περνούν στη σχολή στην οποία έχει προσδιοριστεί αριθμός για να τους υποδεχθεί. Είναι η μεταφορά ακριβώς της διάταξης που ισχύει για τους αξιωματικούς των Ενόπλων Δυνάμεων. Ό,τι γίνεται εκεί, το κάνουμε και για τους αξιωματικούς της Ελληνικής Αστυνομίας.
ΠΡΟΕΔΡΕΥΩΝ (Κωνσταντίνος Γείτονας): Ο κ. Μαντούβαλος έχει το λόγο.
ΠΕΤΡΟΣ ΜΑΝΤΟΥΒΑΛΟΣ: Κύριε Υπουργέ, στο παράρτημα τροποποιημένων διατάξεων, στην παράγραφος 2 που λέει ποιούς έχει το Επιστημονικό Συμβούλιο, δηλαδή το διευθυντή της Αστυνομικής Ακαδημίας και το διευθυντή της Πυροσβεστικής Ακαδημίας, στη λέξη «διευθυντής» να βάλετε «διοικητής», γιατί δεν υπάρχει διευθυντής στην Αστυνομική και την Πυροσβεστική Ακαδημία.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Όλοι αυτοί, κύριε Μαντούβαλε, περιλαμβάνονται στη διατύπωση. Λέμε ότι στο ανωτέρω συμβούλιο συμμετέχουν καθηγητές πανεπιστημίων, ένας εκπρόσωπος του Παιδαγωγικού Ινστιτούτου και υπηρεσιακοί παράγοντες αρμόδιοι για θέματα εκπαίδευσης. Όλοι αυτοί λοιπόν ονομάζονται με αυτήν την έννοια. 
ΠΡΟΕΔΡΕΥΩΝ (Κωνσταντίνος Γείτονας): ?ρα, δεν γίνεται καμία αλλαγή.
Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Υπουργέ, είχε τεθεί από τον κ. Ιωαννίδη το θέμα της κατάταξης. Η κατάταξη θα αντιμετωπίζεται με το διάταγμα; Υπάρχει θέμα εδώ.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Αν δείτε τη διάταξη, λέει: «Για τη διαδικασία και τις προϋποθέσεις των κατατάξεων αυτών ισχύουν οι διατάξεις του άρθρου 4 του ν.1865/89». Δηλαδή υπάρχουν διατάξεις, οι οποίες προβλέπουν πώς γίνονται οι κατατακτήριες εξετάσεις. Δεν μεταβάλλουμε τίποτα. Απλώς δίνουμε το δικαίωμα και στους αξιωματικούς της Αστυνομίας να πάνε εκεί. 
ΠΡΟΕΔΡΕΥΩΝ (Κωνσταντίνος Γείτονας): Κηρύσσεται περαιωμένη η συζήτηση επί της τροπολογίας με γενικό αριθμό 1640 και ειδικό 22.
Ερωτάται το Τμήμα: Γίνεται δεκτή η τροπολογία με γενικό αριθμό 1640 και ειδικό 22; 
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς η τροπολογία με γενικό αριθμό 1640 και ειδικό 22 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρον.
Εισερχόμαστε στη συζήτηση της τροπολογίας με γενικό αριθμό 1643 και ειδικό 23, που υπογράφεται από τους Υπουργούς Εσωτερικών, Συγκοινωνιών, Μεταφορών και Επικοινωνιών, Δημόσιας Τάξης και Δικαιοσύνης και αφορά ρυθμίσεις για την παράνομη στάθμευση αυτοκινήτων σε δημόσιους χώρους. 
Ο εισηγητής της Πλειοψηφίας κ. Στολίδης έχει το λόγο.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
ΣΩΤΗΡΗΣ ΣΤΟΛΙΔΗΣ: Αυτή η τροπολογία είναι συνδυασμένη με το επάγγελμα του παρκαδόρου. Μετά την αύξηση του στόλου των οχημάτων οι παρκαδόροι, κυρίως τις νυχτερινές ώρες, έξω από τα νυχτερινά κέντρα παρκάρουν τα αυτοκίνητα έναντι αμοιβής σε δημόσιους χώρους και όχι σε ιδιωτικούς. Αυτή η τροπολογία έρχεται τώρα, γιατί δεν μπορεί να ενταχθεί στον Κώδικα Οδικής Κυκλοφορίας, ο οποίος αφορά αποκλειστικά θέματα παραβίασης των κανόνων οδικής κυκλοφορίας. Έτσι οι παρκαδόροι θα τιμωρούνται με φυλάκιση μέχρι δύο ετών για την παραβίαση αυτής της διάταξης.
ΠΡΟΕΔΡΕΥΩΝ (Παναγιώτης Σγουρίδης): Ο κ. Μαντούβαλος έχει το λόγο.
ΠΕΤΡΟΣ ΜΑΝΤΟΥΒΑΛΟΣ: Με αυτήν την τροπολογία ρυθμίζεται ένα σοβαρό κοινωνικό θέμα, που όλοι το έχουμε αντιμετωπίσει. Πρόκειται για την αυθαίρετη κατάληψη δημοσίων χώρων, πλατειών, πεζοδρομίων από άτομα που ανήγαγαν σε επικερδές επάγγελμα την αυθαίρετη στάθμευση σε αυτές τις θέσεις, ιδιαίτερα γύρω από κέντρα νυχτερινής διασκέδασης, τη στιγμή που ο επιχειρηματίας θα έπρεπε να έχει προνοήσει να υπάρχουν ιδιωτικές θέσεις πάρκινγκ. 
Έτσι οι παρκαδόροι εισπράττουν χρήματα παρανόμως από την εκμετάλλευση δημοσίων χώρων. Ο Κώδικας Οδικής Κυκλοφορίας αντιμετωπίζει αυτό το θέμα, αλλά φαίνεται ότι επειδή ο όγκος του είναι μεγάλος και επειδή δεν υπάρχει αστυνόμευση αποτελεσματική σε αυτήν την παραβατική συμπεριφορά, αυτή πρέπει να αντιμετωπιστεί και ποινικά.
Σε σωστό λοιπόν, προσανατολισμό βρίσκεται αλλά δεν ξέρω μήπως είναι υπερβολική η φυλάκιση μέχρι δύο ετών. Έτσι τοποθετούμαστε θετικά σ? αυτή την τροπολογία.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσιόγκας έχει το λόγο.
ΔΗΜΗΤΡΙΟΣ ΤΣΙΟΓΚΑΣ: Κύριε Πρόεδρε, συμφωνούμε με την τροπολογία και μακάρι να ήταν μόνο αυτοί που βγάζουν παράνομα χρήματα στην κοινωνία που ζούμε. Θα ήταν καλά να ήταν μόνο αυτοί. Πάντως με την τροπολογία συμφωνούμε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Είναι μια ενδιαφέρουσα ρύθμιση αυτή που γίνεται, γιατί ναι μεν ο Κώδικας Οδικής Κυκλοφορίας προβλέπει με επάρκεια μια σειρά από ζητήματα, αλλά το ενδιαφέρον εδώ βρίσκεται ότι ποινικοποιείται η παράνομη διάθεση των χώρων στάθμευσης από συγκεκριμένα φυσικά πρόσωπα. Βέβαια υπάρχει ένα ζήτημα που θα δημιουργήσει προβλήματα και είναι αυτό, όπου στα καταστήματα και τις επιχειρήσεις που για τη λειτουργία τους απαιτείται προηγούμενη άδεια της αρχής και επιβάλλεται σύμφωνα με τις κείμενες διατάξεις και το διοικητικό μέτρο της αφαίρεσης της αδείας λειτουργίας για χρονικό διάστημα δέκα ημερών που σε περίπτωση υποτροπής διπλασιάζεται.
Υπάρχει ένα ζήτημα. Θεωρώ ότι δέκα ημέρες είναι μικρός ο αριθμός και θα έπρεπε να αυξηθεί. Σας προτείνω να το κάνετε είκοσι ημέρες. Σε αυτό που είπε ο κ. Μαντούβαλος ότι ίσως είναι υπερβολικό το όριο των δύο ετών της ανώτερης ποινής, θα σας έλεγα ότι προβάλλει να είναι υπερβολικό γιατί μέχρι τα δύο χρόνια η ποινή ως γνωστόν μετατρέπεται σε χρηματική. Κατά συνέπεια ας έρθει το δικαστήριο να επιβάλει μία ποινή την οποία κανείς δεν θα εκτίσει στη φυλακή, αλλά θα την μετατρέψει σε χρήμα, να έχει τουλάχιστον ένα συγκεκριμένο κόστος, προκειμένου να «πονέσει», επιτρέψτε μου την έκφραση, έστω χρηματικά γιατί η κατάσταση που έχει δημιουργηθεί είναι απαράδεκτη. Πάντως θα την ψηφίσω τη διάταξη. 
ΠΡΟΕΔΡΕΥΩΝ (Παναγιώτης Σγουρίδης): Όχι μόνο απαράδεκτη, αλλά γινόταν και εκβιασμός. Αν στάθμευες το αυτοκίνητό σου και δεν τους έδινες το ρεγάλο το έβρισκες κατεστραμμένο. Ήταν μάστιγα.
Ο κύριος Υπουργός έχει το λόγο.
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κύριε Πρόεδρε, τις δέκα ημέρες θα τις κάνουμε είκοσι. Έτσι γίνεται για χρονικό διάστημα είκοσι ημερών.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της τροπολογίας με γενικό αριθμό 1643 και ειδικό 23.
Ερωτάται το Τμήμα: Γίνεται δεκτή η τροπολογία, με γενικό αριθμό 1643 και ειδικό 23, όπως τροποποιήθηκε από τον κύριο Υπουργό;
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 1643 και εδικό 23 έγινε δεκτή ομοφώνως, όπως τροποποιήθηκε από τον κύριο Υπουργό και εντάσσεται στο σχέδιο νόμου ως ίδιο άρθρο.
Εισερχόμαστε στις τροπολογίες των Βουλευτών. 
Κύριε Υπουργέ, υπάρχει μία εκπρόθεσμη τροπολογία που είναι δική μου. Θα την κάνετε δεκτή;
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Κύριε Πρόεδρε, όχι, εμπίπτει στην αρμοδιότητα άλλου Υπουργού.
ΠΡΟΕΔΡΕΥΩΝ (Παναγιώτης Σγουρίδης): Καλώς. Παρακαλώ διαβιβάστε την στον άλλο Υπουργό. ?ρα δεν συζητείται.
Υπάρχουν όμως τρεις εμπρόθεσμες τροπολογίες Βουλευτών. 
Κύριε Υπουργέ, θα κάνετε κάποια από αυτές δεκτή;
ΓΕΩΡΓΙΟΣ ΦΛΩΡΙΔΗΣ (Υπουργός Δημόσιας Τάξης): Όχι, κύριε Πρόεδρε. Παρ? ότι τα θέματα που θίγονται είναι ενδιαφέροντα, εμείς λέμε ότι θα εξεταστούν ώστε να έρθουν πιο συγκροτημένα εδώ. 
ΠΡΟΕΔΡΕΥΩΝ (Παναγιώτης Σγουρίδης): Υπάρχει κανένας από τους συναδέλφους που θέλει να αναπτύξει την τροπολογία του; Κανείς.
Κύριοι συνάδελφοι, έχει κλείσει ο κύκλος συζητήσεως επί των τροπολογιών και εισερχόμαστε στην ψήφιση του ακροτελεύτιου άρθρου. 
Ερωτάται το Τμήμα: Γίνεται δεκτό το ακροτελεύτιο άρθρο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Το ακροτελεύτιο άρθρο έγινε δεκτό ομοφώνως.
Συνεπώς το νομοσχέδιο του Υπουργείου Δημόσιας Τάξης: «Ρύθμιση θεμάτων συνοριακών φυλάκων και ειδικών φρουρών και άλλες διατάξεις» έγινε δεκτό επί της αρχής και επί των άρθρων κατά πλειοψηφία. 
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, έχουν διανεμηθεί τα Πρακτικά της Τετάρτης 23 Ιουλίου 2003 και της Τετάρτης 31 Ιουλίου 2003 και ερωτάται το Τμήμα αν τα επικυρώνει.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Τετάρτης 23 Ιουλίου 2003 και της Τετάρτης 31 Ιουλίου 2003 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 12.00΄ λύεται η συνεδρίαση για την Τρίτη 26 Αυγούστου 2003 και ώρα 18.30?, με αντικείμενο εργασιών του Τμήματος νομοθετική εργασία, σύμφωνα με την ημερήσια διάταξη που θα σας διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
Συνεδρίαση Θερ. Τμήματος 21-8-2003 σελ. 2



