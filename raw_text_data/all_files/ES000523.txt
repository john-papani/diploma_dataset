ΣΥΝΕΔΡΙΑΣΗ ΙΣΤ'
Τρίτη 23 Μαϊου 2000
ΠΙΝΑΚΑΣ ΠΕΡΙΕΧΟΜΕΝΩΝ 
ΘΕΜΑΤΑ 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών,
2. 'Αδεια απουσίας των Βουλευτών Κ. Μητσοτάκη και Θ. Μπακογιάννη, 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, 
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου επικαίρων ερωτήσεων της Τέταρτης 24 Μαϊου 2000,
4. Συζήτηση επερώτησης, προς τον Υπουργό Γεωργίας, σχετικά με τηνεπίλυση των προβλημάτων των ροδακινοπαραγωγών, 
ΟΜΙΛΗΤΕΣ 
Επί της επερώτησης: 
ΑΡΓΥΡΗΣ Ε., 
ΓΑΡΟΥΦΑΛΙΑΣ Γ., 
ΛΕΒΕΝΤΗΣ Α., 
ΜΑΓΚΡΙΩΤΗΣ Ι., 
ΝΑΚΟΣ Α., 
ΠΟΛΥΖΟΣ Ε., 
ΤΖΑΜΤΖΗΣ Ι., 
ΤΖΕΚΗΣ Α., 
ΤΣΙΤΟΥΡΙΔΗΣ Σ., 
ΧΑΛΚΙΔΗΣ Μ.
Π Ρ Α Κ Τ Ι Κ Α  Β Ο Υ Λ Η Σ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
Ζ' ΑΝΑΘΕΩΡΗΤΙΚΗ ΒΟΥΛΗΣΥΝΟΔΟΣ
Α'ΣΥΝΕΔΡΙΑΣΗ ΙΣΤ'
Τρίτη 23 Μαϊου  2000
------------------
Αθήνα, σήμερα στις 23 Μαίου 2000, ημέρα Τρίτη και ώρα 18.25' συνήλθεστην Αίθουσα των  συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς τοΣώμα.
Ανακοινώνονται προς το Σώμα από τον κ. Γεώργιο Γαρουφαλιά, ΒουλευτήΛαρίσης, τα ακόλουθα:(Το κείμενο των ανακοινώσεων υπάρχει στο τεύχος των Πρακτικών τηςΒουλής).
ΠΡΟΕΔΡΕΥΩΝ (Κωνσταντίνος Γείτονας): Κυρία και κύριοι συνάδελφοι έχωτην τιμή να ανακοινώσω στο Σώμα το δελτίο επικαίρων ερωτήσεων τηςΤετάρτης 24 Μαϊου 2000.
 Α. ΕΠΙΚΑΙΡΕΣ ΕΡΩΤΗΣΕΙΣ Πρώτου κύκλου ('Αρθρα 129 παρ. 2 & 3, 130 παρ. 2 & 3 Καν. Βουλής).
1. Η με αριθμό 59/18-5-2000 επίκαιρη ερώτηση του Βουλευτή της ΝέαςΔημοκρατίας κ. Νικήτα Κακλαμάνη προς τον Υπουργό Εθνικής Παιδείας και Θρησκευμάτων, σχετικά με την αναγνώριση των πανεπιστημιακών πτυχίων που αποκτήθηκαν σε πανεπιστήμια των άλλων δεκατεσσάρων χωρών της Ευρωπαϊκής 'Ενωσης κλπ.
 2. Η με αριθμό 62/19-5-2000 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τον Υπουργό Εθνικής 'Αμυνας, σχετικά με τα πρόσφατα ατυχήματα στην Πολεμική Αεροπορία, τη λήψη μέτρων για τη σωστή συντήρηση και έλεγχο των αεροσκαφών κλπ.
3. Η με αριθμό 54/4/17.5.2000 επίκαιρη Ερώτηση της Βουλευτού τουΣυνασπισμού της Αριστεράς και της Προόδου κ. Μαρίας Δαμανάκη προς τον κύριο Πρωθυπουργό, σχετικά με την απόφαση της Ανεξάρτητης Αρχής, για τη μη αναγραφή του θρησκεύματος και άλλων στοιχείων στις αστυνομικές ταυτότητες κλπ.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ. 2 & 3Καν.Βουλής) 1. Η με αριθμό 55/17-5-2000 επίκαιρη ερώτηση του Βουλευτή της Νέας Δημοκρατίας κ. Γεωργίου Καλαντζή προς τον Υπουργό  Δημόσιας Τάξης, σχετικά με τις προθέσεις του Υπουργείου για την αναγραφή ή όχι του θρησκεύματος και άλλων στοιχείων στις αστυνομικές ταυτότητες.
 Κύριοι συνάδελφοι, ο επίτιμος Πρόεδρος της Νέας Δημοκρατίας κ.  Μητσοτάκης και η Βουλευτής κ. Θεοδώρα Μπακογιάννη ζητούν ολιγοήμερη άδεια απουσίας στο εξωτερικό.
  Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
ΠΡΟΕΔΡΕΥΩΝ (Κωνσταντίνοσ Γείτονας): Κύριοι συνάδελφοι, εισερχόμεθαστην ημερήσια διάταξη των ΕΠΕΡΩΤΗΣΕΩΝ
Θα συζητηθεί η υπ'αριθμόν 4/18-5-2000 επερώτηση των Βουλευτών τηςΝέας Δημοκρατίας κυρίων Ευάγγελου Πολύζου, Γεωργίου Γαρουφαλιά, Ιορδάνη Τζαμτζή, Μιχαήλ Χαλκίδη, Νικολάου Κορτσάρη, Μιχαήλ Παπαδοπούλου και Σάββα Τσιτουρίδη προς τον Υπουργό Γεωργίας, σχετικά με την επίλυση προβλημάτων των ροδακινοπαραγωγών.
 'Εχω την τιμή να ανακοινώσω στο Σώμα ότι με σχετικές επιστολές τους στον Πρόεδρο της Βουλής ο εκπρόσωπος του Προέδρου της Νέας Δημοκρατίας ορίζει Κοινοβουλευτικό Εκπρόσωπο για τη σημερινή επερώτηση το Βουλευτή κ.  Αθανάσιο Νάκο και του Κομμουνιστικού Κόμματος Ελλάδος ορίζει Κοινοβουλευτικό Εκπρόσωπο το Βουλευτή κ. 'Αγγελο Τζέκη.
 Το λόγο έχει ο πρώτος των επερωτώντων κ. Ευάγγελος Πολύζος.
 ΕΥΑΓΓΕΛΟΣ ΠΟΛΥΖΟΣ: Κύριε Πρόεδρε, κυρίες και κύριοι συνάδελφοι, οι 'Ελληνες αγρότες αποτελούν το 20% του λαού μας. Η σημασία της ύπαρξής τους πολλαπλασιάζεται καθώς αυτοί επανδρώνουν κατά το μεγαλύτερο ποσοστό την ύπαιθρο και τις εθνικά ευαίσθητες περιοχές.
Η ελληνική γεωργία βρίσκεται σήμερα -χωρίς καμιά διάθεση υπερβολής-στο χειρότερο σημείο της πρόσφατης ιστορίας. Το εμπορικό γεωργικό ισοζύγιο παρουσιάζει τεράστιο έλλειμμα κάθε χρόνο ενώ η διεθνής πραγματικότητα γίνεται ολοένα και πιο σκληρή.
 Απέναντι σε αυτήν την αδυσώπητη διεθνή πραγματικότητα η Κυβέρνηση είχε πρωταρχικό χρέος να καθοδηγήσει και να προστατεύσει τους αγρότες.  Επέδειξε αντίθετα  τη μεγίστη δυνατή αδιαφορία, κύριοι συνάδελφοι, και μια απίστευτη ανικανότητα και διαπραγματευτική ένδοια σε διεθνές επίπεδο, ενώ στο εσωτερικό επεδίωξε την κατά μέτωπο σύγκρουση με τους αγρότες, όταν αυτοί τόλμησαν να υψώσουν φωνή διαμαρτυρίας. Ακόμη δεν τελειώσαμε με τα δικαστήρια των αγροτών, κύριε Υπουργέ. Σέρνονται ακόμη στα δικαστήρια. Η κυβερνητική αδυναμία και αναποτελεσματικότητα έχει σαν αποτέλεσμανα χάνονται συνεχώς ευκαιρίες για τη βελτίωση της ανταγωνιστικότητας της ελληνικής γεωργίας, καθώς και να μειώνεται κάθε χρόνο το εισόδημα των αγροτών και των κτηνοτρόφων.
Οι αποτυχίες της Κυβέρνησης σε αυτόν τον τομέα είναι πάρα πολλές,αλλά θα αναφερθώ συγκεκριμένα μόνο σε δύο. Πρώτον, οδυνηρή έκπληξη αποτέλεσε η απόφαση της ευρωπαϊκής επιτροπής για διάθεση στη χώρα μας μόνο του ανεπαρκέστατου, μπορώ να πω, ποσού των σαράντα τριών δισεκατομμυρίων (43.000.000.000) δραχμών ετησίως για την περίοδο 2000-2006 με σκοπό τι; Την κάλυψη των δαπανών για τις δράσεις της εξισωτικής αποζημίωσης, της πρόωρης συνταξιοδοτησης, της δάσωσης γεωργικών εκτάσεων και του περιβάλλοντος. Πρακτικά, αυτή η απόφαση σημαίνει ότι δεν υπάρχει πλέον κανένα περιθώριο αύξησης της πρόωρης σύνταξης, αλλά ούτε και ένταξης νέων δικαιούχων μέχρι το 2007. Αλήθεια, τι γίνεται με την καταβολή της πρόωρης συνταξιοδότησης, κύριε Υπουργέ; 'Επρεπε μέχρι 15 Απριλίου να καταβληθεί η σύνταξη στους δικαιούχους.  Και μπορώ να πω χωρίς υπερβολή, πως αντί για "Πάσχα" συνεχώς είχαν "Μεγάλη Παρασκευή" οι συνταξιούχοι! Δεν ξέρω αν έπρεπε να είχαμε προεκλογική περίοδο, για να είχαν καταβληθεί.
 Δεύτερον, η μεταφορά ποσόστωσης καπνού στην Ιταλία της ποικιλίας "Κατερίνη", που καλλιεργούμε στην εκλογική μου περιφέρεια και σε μερικά γεωγραφικά διαμερίσματα της Ημαθίας, πλήττει άμεσα μία κατηγορία αγροτών, που δεν έχει εναλλακτικές καλλιεργητικές δυνατότητες. Αλλά το πλέον σοβαρό είναι ότι ανοίγει τους ασκούς του Αιόλου όχι μόνο για τον καπνό αλλά και για άλλα αγροτικά προϊόντα, που μέχρι τώρα αποτελούσαν πηγή εισοδήματος αποκλειστικά για τους 'Ελληνες αγρότες. Αυτό το σημείο πρέπει να το προσέξουμε, κύριε Υπουργέ, γιατί αν ένα μετά το άλλο από αυτά τα προϊόντα, που είναι δική μας ταυτότητας, τα χάνουμε, αντιλαμβάνεσθε τι θα γίνουν οι 'Ελληνες αγρότες.
 Κυρίες και κύριοι συνάδελφοι, από τα στοιχεία της Εθνικής Στατιστικής Υπηρεσίας καταγράφεται η συνεχής επιδείνωση της οικονομικής θέσης των γεωργοκτηνοτρόφων, συνεχίζοντας την υποχώρηση της τάξης του 10% την τελευταία τριετία. Ειδικότερα προκύπτει ότι κατά το πρώτο τρίμηνο 1999, για το οποίο βεβαιότατα έχουμε στοιχεία, οι τιμές μειώθηκαν κατά 1,6% σε σύγκριση με το τρίμηνο 1998, ενώ παράλληλα αυξήθηκε το κόστος παραγωγής κατά 2,2%.
 Δηλαδή τι κάνουμε; Ανεβαίνει το κόστος παραγωγής, μειώνονται οι τιμές. Πού είναι το κράτος; Φέτος με την έγκριση των προτάσεων της Ευρωπαϊκής 'Ενωσης για τις τιμές των αγροτικών προϊόντων νέα μείωση του εισοδήματος των αγροτών αναμένεται, αφού αρχίζει πλέον η υλοποίηση των προτάσεων της Ευρωπαϊκής Επιτροπής για μείωση των θεσμικών τιμών σε βασικά φυτικά και ζωϊκά προϊόντα, όπως αροτρέες καλλιέργειες και τα βοοειδή.  Πέφτει η τιμή ανά ευρωτόνο στα σιτηρά, στα βοοειδή, στα οπωροκηπευτικά.  Θα τα πούμε στη δευτερολογία, αν υπάρξει αντίρρηση. Εξάλλου σε αποτυχία οδηγούνται, όπως φαίνεται, και τα μέτρα τουΥπουργείου για τη μείωση της καλλιέργειας του βαμβακιού, καθώς τα μηνύματα από αυτές τις περιοχές, όπως είναι και η δική μου περιοχή, που καλλιεργούν βαμβάκι, δεν είναι ευχάριστα. Φέτος μακάρι να μη γίνει, αλλά η τιμή ενδέχεται να πάει κάτω από τις διακόσιες (200) δραχμές.
 Εάν και σε αυτόν τον τομέα υπάρξει πρόβλημα, θα τα πούμε στη δευτερολογία. Πλην όμως, πιστεύω ότι φέτος οι βαμβακοπαραγωγοί θα υποστούν μεγαλύτερη ζημιά από πέρυσι.
Απέναντι σε όλα αυτά τι κάνατε, κύριε Υπουργέ; Ο Πρωθυπουργόςπροεκλογικά ξαφνικά θυμήθηκε ότι υπάρχουν 'Ελληνες αγρότες και εξαπέλυσε κύμα παροχολογίας με στόχο τον αγροτικό πληθυσμό. Ακόμη όμως και μια επιφανειακή εξέταση αυτών των μέτρων μας οδηγεί στο συμπέρασμα ότι ήταν απλώς προεκλογικές υποσχέσεις χωρίς ουσιαστικό περιεχόμενο. Εξάλλου απομένει να δούμε, έχουμε το χρόνο, έστω και αν τα μέτρα αυτά, τα οποία έχουν εξαγγελθεί, θα αγγίξουν την ψυχή και την τσέπη του 'Ελληνα αγρότη. 'Επειτα από όλα αυτά ορατός διαγράφεται πλέον ο κίνδυνος γιαεγκατάλειψη μεγάλου μέρους της αγροτικής παραγωγής, με όλες τις δραματικές επιπτώσεις κυρίως για τις ορεινές και μειονεκτικές περιοχές.  Εξάλλου η πρωτοφανής ανεργία, που ενώ σε όλη την Ευρώπη μειώνεται, στην Ελλάδα έφτασε στο τυπικό ποσοστό του 11,7%, εμφανίζεται ως αποτέλεσμα της ταχείας μείωσης του αγροτικού πληθυσμού, η οποία συνοδεύεται από μηδενική ως οριακή αύξηση της απασχόλησης.
Στο σημείο αυτό θέλω να εξηγήσω γιατί είπα "τυπικό ποσοστό 11,7".
 Στο Νομό Πιερίας -στη δική μου εκλογική περιφέρεια- η καταγεγραμμένη και μη ανεργία, σύμφωνα με στοιχεία του Εργατικού Κέντρου, πλησιάζει το 35%. Αντιλαμβάνεστε τη διαφορά της καταγεγραμμένης του τυπικού ποσοστού ανεργίας με την πραγματική.
 Κυρίες και κύριοι συνάδελφοι, μέσα στο γενικότερο αυτό πλαίσιο που προδιέγραψα εντάσσονται και τα προβλήματα των ροδακινοπαραγωγών. Η περσινή χρονιά ήταν τραγική. 'Ηταν πάρα πολύ άσχημη και οι παραγωγοί δεν κάλυψαν ούτε το κόστος παραγωγής, ενώ εδώ το κράτος ήταν βέβαια όπως πάντα απόν.
  Η τιμή ασφαλείας καταστρατηγήθηκε από τους μεταποιητές με το "τρικ" της μείωσης των κιλών. Ενώ, δηλαδή, ο παραγωγός παρέδιδε χίλια κιλά, το εργοστάσιο τα έπαιρνε για οκτακόσια, μειώνοντας το συνολικό ποσό που θα έπαιρνε ο παραγωγός, με αποτέλεσμα να πέφτει και η τιμή. Γι' αυτό και οι ενενήντα δύο (92) δραχμές έγιναν εξήντα (60) δραχμές το κιλό.
 Κυρίες και κύριοι συνάδελφοι, η ανυπαρξία πολιτικής της Κυβέρνησης και στο χώρο του ροδακίνου εστιάζεται κατ' αρχήν στην ανυπαρξία πρόνοιας για την απορρόφηση της παραγωγής, η οποία φέτος αναμένεται να αυξηθεί και να φθάσει στο ένα δισεκατομμύριο πενήντα εκατομμύρια κιλά, εκ των οποίωντα εξακόσια πενήντα εκατομμύρια είναι συμπύρηνα και τα τετρακόσια εκατομμύρια επιτραπέζια.
Η απορρόφηση στην εγχώρια αγορά για κατανάλωση δεν θα υπερβεί ταεκατόν πενήντα εκατομμύρια κιλά και για μεταποίηση τα τετρακόσια εκατομμύρια κιλά, ενώ οι εξαγωγές θα κυμανθούν περίπου στα εκατό εκατομμύρια κιλά. Είναι επομένως φανερό ότι θα υπάρξουν τεράστιες ποσότητες φρούτων αδιάθετες, γεγονός που θα κλονίσει το εισόδημα των παραγωγών.
  Απέναντι σ' αυτήν την προοπτική η Κυβέρνηση και το Υπουργείο Γεωργίας όφειλε να ενεργήσει -πράγμα που δεν έκανε- κυρίως για την εξεύρεση νέων αγορών για το νωπό και τυποποιημένο ροδάκινο προς την Ανατολική Ευρώπη και τις τρίτες χώρες, αλλά και για την ενίσχυση της απορρόφησης στις ήδη υφιστάμενες αγορές μέσω της κατάλληλης προβολής. Επιπλέον καμία μέριμνα δεν έχει ληφθεί για τη στήριξη της βιομηχανίαςτυποποίησης ροδακίνων, με συνέπεια και αυτή να καρκινοβατεί. Είναι δε γνωστό σε όλους ότι οι συνεταιρισμοί που προσπάθησαν και προσπαθούν να λειτουργήσουν προς όφελος των παραγωγών έχουν εγκαταλειφθεί στην τύχη τους, ενώ δεν υπάρχει κεντρικός φορέας για την προώθηση του συγκεκριμένου φρούτου.
 Συμπερασματικά, κύριοι συνάδελφοι, η Κυβέρνηση του κ. Σημίτη είναι γεγονός ότι καμία προσπάθεια δεν κατέβαλε και κανένα μέτρο δεν πήρε και για τους ροδακινοπαραγωγούς, με αποτέλεσμα και φέτος να υποστούν τραγική μείωση του εισοδήματός τους. Λύσεις υπάρχουν, αρκεί να υπάρξει και η πολιτική βούληση για να υλοποιηθούν: Πρώτον, θα πρέπει να συνεχιστεί η εθνική επισιτιστική βοήθεια σε διάφορες χώρες σε νωπά και μεταποιημένα φρούτα σε ποσότητες τουλάχιστον τριπλάσιες από τις περσινές.
 Δεύτερον, σημαντικό ρόλο στην αύξηση των εξαγωγών θα παίξει η ταχεία και σε καλή κατάσταση διάθεση των νωπών φρούτων στους πελάτες. Για το λόγο αυτόν έπρεπε να μελετηθεί το υφιστάμενο καθεστώς στις μεταφορές με αυτοκίνητα-ψυγεία και να γίνουν διορθωτικές παρεμβάσεις. Πρέπει να δίνεται απόλυτη προτεραιότητα στα φορτηγά-ψυγεία για επιβίβαση στα πλοία, για να μην υφίστανται τα φρούτα αλλοιώσεις.
 Επίσης, θα μπορούσε να διερευνηθεί η δυνατότητα παροχής κινήτρων για αντικατάσταση των φορτηγών-ψυγείων παλαιάς τεχνολογίας με καινούρια.  Είναι γεγονός ότι ο στόλος που εξυπηρετεί τη συγκεκριμένη περίπτωση είναι γερασμένος. 'Επρεπε να υπάρξει αυτή η πρόνοια προκειμένου να αντικατασταθεί, γιατί δεν είναι δυνατόν τα ελληνικά αυτοκίνητα να εξυπηρετήσουν.
 Τέλος, αποτελεί πάγιο αίτημα η επιδότηση της μεταφοράς λόγω του επιπλέον κόστους που επιβάλλει η αδυναμία διέλευσης από την πρώην Γιουγκοσλαβία.
 Τρίτον, η ανοχή της Κυβέρνησης στην εκμετάλλευση των παραγωγών από τις βιομηχανίες, που εμφανίσθηκε σε πολύ έντονο βαθμό πέρυσι, δεν πρέπει να επαναληφθεί σε καμία περίπτωση και φέτος. Επιτέλους, δεν προκαλεί καμία συγκίνηση στα στελέχη του Υπουργείου Γεωργίας ότι υπάρχουν παραγωγοί που ακόμα δεν πληρώθηκαν για την εσοδεία του 1999; Πρέπει να θεσπισθεί νομοθετικά η πληρωμή των παραγωγών μέσα σε ένα συγκεκριμένο διάστημα -από την παράδοση των φρούτων- προκειμένου να μην επαναλαμβάνονται αυτά τα θλιβερά φαινόμενα.
 Επίσης, τι μέτρα λάβατε, κύριε Υπουργέ, για να αντιμετωπίσετε το πρόβλημα της εξαπάτησης των παραγωγών από ορισμένους δήθεν εμπόρους; Γιατί, κύριε Υπουργέ, δεν έχετε το θάρρος να πείτε "ναι" στην πρόταση του Κώστα Καραμανλή, "ναι" στην πρόταση της Νέας Δημοκρατίας, προκειμένου να διασφαλιστούν οι αγρότες; Εμείς λέμε στο πρόγραμμά μας, προκειμένου να υπάρξει αυτή η διασφάλιση για τους δήθεν εμπόρους, τα εξής: "Δημιουργία μητρώου εμπόρων και μεταποιητών αγροτικών προϊόντων. Κάθε χρόνο το κράτος να εκδίδει τις άδειες που θα απαιτούνται για τους εμπόρους και μεταποιητές υπό την προϋπόθεση ότι θα πληρούν τις ελάχιστες προϋποθέσεις φερεγγυότητας μέσω ενός συστήματος εγγυήσεων που θα παρέχουν προς το κράτος. Σε περίπτωση μη καταβολής των υποχρεώσεων των εμπόρων, των μεταποιητών προς τους αγρότες, οι αγρότες θα εκχωρούν την απαίτησή τους στο δημόσιο, το οποίο και θα αναλαμβάνει την πληρωμή στους παραγωγούς και της εμπορικής τιμής και όπου τίθεται θέμα και των κοινοτικών επιδοτήσεων." Αυτό είναι τμήμα του προγράμματός μας.
 Τέταρτον, η Κυβέρνηση πρέπει επιτέλους να εντείνει τη διαπραγματευτική της προσπάθεια στην Ευρωπαϊκή 'Ενωση, όπου μπορούμε να επιδιώξουμε την έγκριση επιδότησης στη χυμοποίηση ροδακίνων όπως και με τα πορτοκάλια. Δεν νομίζω ότι πρέπει να ξεχωρίσουμε τα φρούτα σε ποια παράγονται στη βόρεια Ελλάδα ή στη νότια Ελλάδα. Δεν είμαστε εμείς εκείνοι οι οποίοι θα ισχυριστούμε κάτι τέτοιο. Πρέπει όμως να γίνει και για τα ροδάκινα, που αντιμετωπίζουν πρόβλημα.
 Τέλος, το ζήτημα της πλεονασματικής παραγωγής μπορεί να αντιμετωπισθεί και με την έγκριση από την Ευρωπαϊκή 'Ενωση προγράμματος εκρίζωσης, αγρανάπαυσης, έτσι ώστε να μην αντιμετωπίζουμε τα ίδια φαινόμενα κάθε χρόνο.
 Δεν είναι άδικο, κύριε Υπουργέ, από την αδιαφορία και την έλλειψη πολιτικής βούλησης ή διαπραγματευτικής τακτικής της Κυβέρνησης να μειώνεται το εισόδημα των αγροτών μας; Κυρίες και κύριοι συνάδελφοι, πολλά από τα ζητήματα και των παραγωγών ροδακίνων θα ήταν δυνατόν να αντιμετωπιστούν με μια γενικότερη αναδιάρθρωση των υπηρεσιών του τομέα της γεωργίας μέσα στο πλαίσιο των προτάσεων της Νέας Δημοκρατίας.
Με τη μετεξέλιξη του Υπουργείου Γεωργίας σε Υπουργείο ΑγροτικήςΑνάπτυξης και Τροφίμων, με τη δημιουργία του Οργανισμού Προώθησης Αγροτικών Προϊόντων, αλλά και με την επάνδρωση αυτών των υπηρεσιών από ανθρώπους που γνωρίζουν τα προβλήματα αλλά και πονάνε τους 'Ελληνες αγρότες, θα μπορούσε το κράτος να γίνει επιτέλους συμπαραστάτης και αρωγός του παραγωγού και όχι δυνάστης, όπως η Κυβέρνηση του κ. Σημίτη. Δυστυχώς, όμως, η αναλγησία και η αδιαφορία της σημερινής Κυβέρνησης,είναι τέτοια που δεν δέχεται να υιοθετήσει ακόμα ορισμένες από τις προτάσεις της Νέας Δημοκρατίας που θα συντελούσαν στη μείωση του κόστους παραγωγής, όπως τη μείωση του ειδικού φόρου κατανάλωσης καυσίμων, της τιμής του ηλεκτρικού ρεύματος για αγροτική χρήση και του ΦΠΑ για τα αγροτικά μηχανήματα.
(Στο σημείο αυτό την Προεδρική 'Εδρα καταλαμβάνει ο Ε' Αντιπρόεδροςτης Βουλής κ. ΠΑΝΑΓΙΩΤΗΣ ΚΟΣΙΩΝΗΣ) 
Υπάρχουν και άλλα στο πρόγραμμά μας,τα οποία δεν αναφέρω.
 'Οπως φαίνεται, όμως, θα πρέπει διαρκώς να σέρνουμε την Κυβέρνηση χρησιμοποιώντας όλα τα κοινοβουλευτικά και θεσμικά μέσα που έχουμε στη διάθεσή μας, προκειμένου να την ξυπνάμε από το λήθαργό της και προκειμένου να διαφυλάσσουμε όσο είναι δυνατόν τα συμφέροντα των αγροτών μας, των ανθρώπων του μόχθου και του ιδρώτα. Σας ευχαριστώ. (Χειροκροτήματα από την πτέρυγα της Νέας Δημοκρατίας) 
ΠΡΟΕΔΡΕΥΩΝ (Παναγιώτης Κοσιώνης): Επόμενος ομιλητής είναι ο κ. Γεώργιος Γαρουφαλιάς.
 Ορίστε, κύριε Γαρουφαλιά, έχετε το λόγο για τρία λεπτά.
 ΓΕΩΡΓΙΟΣ ΓΑΡΟΥΦΑΛΙΑΣ: Κύριε Πρόεδρε, κυρίες και κύριοι συνάδελφοι, βρισκόμαστε για μια ακόμη φορά στη δυσάρεστη θέση να εκφράσουμε την κραυγή αγωνίας όλων των αγροτών της Ελλάδος, που ασχολούνται με το ροδάκινο, απέναντι στην Κυβέρνηση του κ. Σημίτη και στους αρμόδιους Υπουργούς, μια που η φετινή χρονιά είναι μια χρονιά ιδιαίτερα ποιοτική, παραγωγικά, για το ροδάκινο.
 Το ροδάκινο κυριολεκτικά φέτος θα είναι σε διπλάσιες σχεδόν ποσότητες παραγωγικά απ' ό,τι ήταν σε περασμένες χρονιές και η Κυβέρνηση πάρα πολύ καθυστερημένα, χωρίς κανένα ιδιαίτερο ενδιαφέρον μέχρι σήμερα, δεν έχει παρέμβει, δεν έχει κάνει προτάσεις, δεν έχει μελετήσει με ποιον τρόπο θα πρέπει να αντιμετωπίσει αυτήν την τόσο σημαντική φέτος καλή, ουσιαστική και ποιοτική παραγωγή.
 Η παραγωγή στο ροδάκινο στην Ελλάδα θα φθάσει φέτος στους εξακόσιους χιλιάδες τόνους περίπου.  Και γνωρίζετε πολύ καλά, κύριε Υπουργέ, ότι οι βιομηχανίες που ασχολούνται με τη μεταποίηση, με την κομπόστα, με το χυμό αλλά και με την κατάψυξη φρούτων θα μπορέσουν να απορροφήσουν φέτος από τριακόσιους μέχρι τετρακόσιους χιλιάδες τόννους. Συνεπώς, σαφέστατα φαίνεται ότι θα μείνουν αδιάθετα τα ροδάκινα που θα είναι πάνω από διακόσιους με τριακόσιους χιλιάδες τόνους.
  Γι' αυτό θα έπρεπε ήδη να είχε υπάρξει προγραμματισμός έγκαιρα για το τι ακριβώς μέτρα θα έπρεπε να παρθούν, ώστε να αντιμετωπισθεί το πρόβλημα. Θα έπρεπε να υπάρχει ένας προγραμματισμός στην καλλιέργεια του ροδάκινου από την πλευρά της πολιτείας αλλά και σε συνεργασία με τους συνεταιρισμούς, γιατί αν δεν γίνει αυτό το συγκεκριμένο προϊόν, το ροδάκινο, στο μέλλον θα έχει μια ιδιαίτερα άσχημη τύχη.
 'Ηδη οι διάφοροι συνεταιρισμοί και οι ομάδες παραγωγών του Νομού της Λάρισας και ιδιαίτερα της επαρχίας του Τυρνάβου, που ασχολούνται με το συγκεκριμένο αντικείμενο, δηλαδή με την καλλιέργεια του ροδάκινου, ανησυχούν ιδιαίτερα. Ανησυχούν γιατί έχει επισημανθεί από τις πολλές βιομηχανίες μεταποίησης που υπάρχουν στο Νομό της Λάρισας, ιδιαίτερα κομπόστας, αλλά και κατάψυξης αγροτικών προϊόντων, ιδιαίτερα του ροδακίνου, ότι θα υπάρξει πρόβλημα.  Υπάρχει η διαπίστωση και από αναφορές που έχει κάνει πανελλαδικά η ομοσπονδία τους, το πανελλαδικό όργανο των κονσερβοποιών, το ΙΕΚΕ, ότι έχουν αυτήν τη στιγμή εκατόν είκοσι χιλιάδες τόνους απόθεμα κονσέρβας ροδακίνου που είναι αδιάθετο. Γνωρίζετε πολύ καλά ότι τα τελευταία χρόνια και ιδιαίτερα τις χρονιές1997 και 1998, επειδή είχαν πλήξει την Ελλάδα αλλεπάλληλοι παγετοί η παραγωγή ροδάκινου εκείνες τις χρονιές ήταν πάρα πολύ μικρή και έφθανε περίπου τους εκατόν πενήντα χιλιάδες τόνους το 1997 και το 1998 έφθανε τους διακόσιους πενήντα χιλιάδες τόνους.
 Γι' αυτές τις δύο χρονιές θα ξέρετε πάρα πολύ καλά ότι επεξεργάστηκαν και μεταποιήθηκαν για το 1997 μόνο εκατόν τριάντα χιλιάδες τόνοι και για το 1998 διακόσιοι είκοσι χιλιάδες τόνοι.
 Το 1999, όπως καλά γνωρίζει το Υπουργείο -αλλά και από στοιχεία που από τη Στατιστική Υπηρεσία και από την ίδια την ΕΚΕ μπορείτε ανά πάσα στιγμή να ζητήσετε και να χρησιμοποιήσετε- η παραγωγή ήταν στους πεντακόσιους είκοσι οκτώ χιλιάδες τόνους, εκ των οποίων μόνο οι τριακόσιες πενήντα έξι χιλιάδες τόνοι μεταποιήθηκαν με διαφόρους τρόπους. Πρέπει να ξέρουμε πολύ καλά ότι από όλες τις βιομηχανίες...
(Στο σημείο αυτό κτυπάει το κουδούνι λήξεως του χρόνου ομιλίας τουκυρίου Βουλευτή)Κύριε Πρόεδρε, θα ήθελα να μου δώσετε και τα υπόλοιπα τρία λεπτά,ώστε να είναι συνολική η εισήγηση.
 ΠΡΟΕΔΡΕΥΩΝ (Παναγιώτης Κοσιώνης): Συνεχίστε.
 ΓΕΩΡΓΙΟΣ ΓΑΡΟΥΦΑΛΙΑΣ: Ευχαριστώ πολύ.
 Η δυνατότητα επεξεργασίας από τη βιομηχανία κομπόστας, κατάψυξης και χυμού είναι για τη μεν κομπόστα τριακόσιες πενήντα χιλιάδες τόνοι, για το χυμό εκατό χιλιάδες τόνοι ετήσια, για τη δε κατάψυξη τριάντα χιλιάδες τόνοι ετήσια.
 Η πρόβλεψη που υπάρχει για το 2000, όπως είπα πριν λίγο για την πρώτη ύλη, το ροδάκινο, την παραγωγή δηλαδή -το επαναλαμβάνω και το τονίζω για να το έχετε υπόψη σας- είναι πάνω από εξακόσιες χιλιάδες τόνους.
 'Αρα, αν απορροφήσει η βιομηχανία της κομπόστας διακόσιες πενήντα χιλιάδες τόνους περίπου, αν απορροφήσει η βιομηχανίας χυμού και κατάψυξης μαζί εκατόν τριάντα χιλιάδες τόνους, θα έχουμε επεξεργαστεί συνολικά τριακόσιες ογδόντα χιλιάδες τόνους.
Με αυτά τα δεδομένα, στην Ευρωπαϊκή Κοινότητα, όπως πολύ καλάγνωρίζετε, από τα τιμολογία πωλήσεων των προϊόντων θα έχουμε τη δυνατότητα βάσει αυτών των αριθμών να αποσύρουμε το πολύ το 30% της παραγωγής που αν το υπολογίσετε καλά, είναι εκατόν δεκαπέντε χιλιάδες τόνοι ροδάκινο. Αν όλα αυτά τα αθροίσουμε, θα δείτε ότι φθάνουμε συνολικά στο ποσόν περίπου των τετρακοσίων ενενήντα πέντε χιλιάδων τόνων ροδάκινου που θα μπορέσει με κάθε τρόπο στον ελλαδικό χώρο να μεταποιηθεί και να αξιοποιηθεί από τις διάφορες μορφές επεξεργασίας από τη βιομηχανία.
 Θα φθάσουμε, λοιπόν, να έχουμε πάνω απο εκατόν πενήντα χιλιάδες ίσως και διακόσιες χιλιάδες τόνους αδιάθετα ροδάκινα, χωρίς να έχουμε καμία προοπτική αξιοποίησής τους μέσα στην Ελλάδα και αναφέρομαι σε αυτήν τη φάση μόνο στο συμπύρινο ροδάκινο, στις γνωστές μας ποικιλίες, που όπως πολύ καλά γνωρίζετε, κύριε Υπουργέ, αυτές είναι οι ποικιλίες, που κατά κύριο λόγο χρησιμοποιούνται και μεταποιούνται από τη βιομηχανία. Είναι τα συμπύρινα ροδάκινα, η ποικιλία "Κατερίνα" που έχει συγκομιδή και παράδοση μεταξύ 12 και 17 Ιουλίου, η ποικιλία "Φουρτούνα" που έχει συγκομιδή και παράδοση μεταξύ 17 Ιουλίου και 2 Αυγούστου, η ποικιλία "Λοντέρ", που έχει συγκομιδή και παράδοση από 10 Αυγούστου και παραπέρα, η ποικιλία Εβερτ, που είναι γύρω στις 25 Αυγούστου και η ποικιλία "Ανδρος" που είναι πιο όψιμη και έχει συγκομιδή και παράδοση που ξεκινάει 5 Σεπτεμβρίου μέχρι τις 10 Σεπτεμβρίου.
 Πρέπει να σας επισημάνω ότι αυτές οι ημερομηνίες που ανέφερα και αφορούν το συμπύρινο ροδάκινο, όταν πρόκειται για περιοχή που είναι ορεινή, έχουμε μία καθυστέρηση του χρόνου παραγωγής περίπου κατά μίαεβδομάδα.
 Με όλα αυτά τα στοιχεία που σας παρουσίασα, ούτε λίγο ούτε πολύ, θέλω να ξεκαθαρίσω και να επισημάνω την ανάγκη μέτρων που πρέπει να πάρει η Κυβέρνηση άμεσης παρέμβασής σας και δική σας προσωπικής και του Υπουργείου και της πολιτείας προς την κατεύθυνση χάραξης μίας μακροχρόνιας πολιτικής και ενός προγραμματισμού παραγωγής που σ' αυτό τον προγραμματισμό θα πρέπει ξεκάθαρα να μετέχουν όλοι οι εμπεκόμενοι φορείς στο θέμα ελληνικό ροδάκινο και αυτοί οι φορείς είναι το κράτος, η βιομηχανία σαφώς και οι παραγωγοί, γιατί δυστυχώς στη διεθνή αγορά όλα αυτά τα προϊόντα που μεταποιούνται από το ελληνικό ροδάκινο, που παράγεται έχουν να ανταγωνισθούν ένα σκληρό παγκοσμιοποιημένο και πολύ δύσκολο περιβάλλον.
ΠΡΟΕΔΡΕΥΩΝ (Παναγιώτης Κοσιώνης): Παρακαλώ, κύριε Γαρουφαλιά.
ΓΕΩΡΓΙΟΣ ΓΑΡΟΥΦΑΛΙΑΣ: Κλείνω, κύριε Πρόεδρε.
ΠΡΟΕΔΡΕΥΩΝ (Παναγιώτης Κοσιώνης): Είσαστε τώρα στα οκτώ λεπτά. 
ΓΕΩΡΓΙΟΣ ΓΑΡΟΥΦΑΛΙΑΣ: Θα ήθελα να επισημάνω ότι τα μέτρα, κύριεΥπουργέ, πρέπει να είναι άμεσα. Θα πρέπει οπωσδήποτε -το τονίζω ιδιαίτερα- να εντάξετε τους οπωρώνες στον κανονισμό 2078/92, για να μπορούν οι παραγωγοί να ενταχθούν γρήγορα στο πρόγραμμα ολοκληρωμένης καλλιέργειας.
Θα πρέπει επίσης να διατεθούν από το Γ' Κοινοτικό Πλαίσιο Στήριξηςπόροι σε όλες τις περιφέρειες της Θεσσαλίας. Και αναφέρομαι ιδιαίτερα στη δική μας περιφέρεια, που υπάρχουν πρότυποι αγροτικοί συνεταιρισμοί και ομάδες παραγωγών που ασχολούνται με το ροδάκινο. Θα πρέπει να διατεθούν οι απαραίτητες πιστώσεις, ώστε να δημιουργηθούν οι κατάλληλες υποδομές για την αξιοποίηση του ροδακίνου σε κατασκευές ψυγειών, αποθηκευτικών χώρων, συσκευαστηρίων.
ΠΡΟΕΔΡΕΥΩΝ (Παναγιώτης Κοσιώνης): Κύριε Γαρουφαλιά, συμπληρώσατεπερισσότερα από οκτώ λεπτά.
 ΓΕΩΡΓΙΟΣ ΓΑΡΟΥΦΑΛΙΑΣ: Κλείνω, κύριε Πρόεδρε.
Πρέπει να γίνουν επιμορφώσεις σε επιστημονικά στελέχη γεωτεχνικά,αλλά και στους ίδιους τους αγρότες για καλύτερη, ποιοτικότερη και ουσιαστικά πιο παρεμβατική παραγωγή στο μέλλον.
 Ευχαριστώ πολύ.
 (Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΩΝ (Παναγιώτης Κοσιώνης): Ο Πρόεδρος του Συνασπισμού τηςΑριστεράς και της Προόδου κ. Νικόλαος Κωνσταντόπουλος με επιστολή του στον Πρόεδρο της Βουλής ορίζει Κοινοβουλευτικό Εκπρόσωπο στη σημερινή συζήτηση το συνάδελφο Βουλευτή κ. Θανάση Λεβέντη.
 Κύριοι συνάδελφοι, να κάνω μία μικρή παρατήρηση. Από λάθος δικό μου ο κ. Γαρουφαλιάς μίλησε από το Βήμα, ενώ είναι γνωστό ότι όταν ο χρόνος είναι μικρότερος από δέκα λεπτά, μιλάμε από το έδρανό μας.
 Το λόγο έχει ο κ. Ιορδάνης Τζαμτζής.
 ΙΟΡΔΑΝΗΣ ΤΖΑΜΤΖΗΣ: Κυρίες και κύριοι συνάδελφοι, ο παγετός και οι χαλαζοπτώσεις που επικράτησαν το '97 και το '98 μείωσαν την παραγωγή των ροδάκινων και των νεκταρινιών κατά 50%. Το '99, όμως, τα προβλήματα των ραδακινοπαραγωγών ήταν τεράστια, διότι η παραγωγή ήταν μεγάλη και οι τιμές κάτω του κόστους. Τα συμπύρηνα ροδάκινα πληρώθηκαν εξήντα δραχμές, ενώ η τιμή ασφαλείας ήταν ενενήντα δύο δραχμές. Τα επιτραπέζια πληρώθηκαν τριάντα δραχμές. Αυτά που δόθηκαν για χυμό πληρώθηκαν δεκαέξι δραχμές.  Φέτος η παραγωγή ροδάκινων και νεκταρινιών θα ξεπεράσει το ένα εκατομμύριο τόνους. Από τις Νομαρχίες Πέλλας και Ημαθίας έχουν σταλεί υπομνήματα με τις προβλέψεις για τη φετινή παραγωγή.
Τι κάνει, όμως, για όλα αυτά το Υπουργείο Γεωργίας; Τι κάνει η Κυβέρνηση; Τουλάχιστον μέχρι σήμερα είναι απούσα. Πέρσι πάλι ήταν απούσα.  Η Κυβέρνηση εγκατέλειψε τους ροδακινοπαραγωγούς στην τύχη τους. Δενυπήρξε προγραμματισμός από πλευράς του Υπουργείου Γεωργίας. Η Κυβέρνηση ενέδωσε από την αρχή στην εύκολη λύση της απόσυρσης. Οι αποσύρσεις, όπως ξεκίνησαν, αποπροσανατόλισαν τις ομάδες παραγωγών, οι οποίες έδιναν προτεραιότητα στην απόσυρση και όχι στην εμπορία και ο αγρότης προσπαθούσε να παράγει ποσότητα μη προσέχοντας την ποιότητα και επεκτείνοντας ανεξέλεγκτα τη ροδακινοκαλλιέργεια. Αυτό που χαρακτηρίζει την Κυβέρνηση είναι η αδιαφορία στήριξης του εισοδήματος των ροδακινοπαραγωγών με σωστή πολιτική.
 Αυτό που αναρωτιούνται σήμερα οι ροδακινοπαραγωγοί είναι πώς θα γίνει η απορρόφηση του προϊόντος, ποιος και σε ποιες τιμές θα απορροφήσει τηφετινή παραγωγή.
Από πέρσι τα ποσά που χρωστούν οι παραγωγοί στην Αγροτική Τράπεζαμεγάλωσαν ακόμη περισσότερο. Τα χρήματα των πληρωμών των παραγωγών περνούν από την Αγροτική Τράπεζα, η οποία κρατά τις δόσεις των δανείων που έχει πάρει ο παραγωγός και δίνουν σ' αυτόν απλά ένα χαρτί και όχι λεφτά. Αυτό έχει σαν συνέπεια ο φαύλος κύκλος του δανεισμού από την Αγροτική Τράπεζα να συνεχίζεται και μάλιστα με επιτόκια δύο και τρεις μονάδες πάνω από τα τρέχοντα επιτόκια των εμπορικών τραπεζών.
 Κι εσείς, κύριε Υπουργέ, αυτό το λέτε αγροτική πολιτική και αγροτική πίστη.
 Η Αγροτική Τράπεζα καταδυναστεύει τον 'Ελληνα αγρότη και το ανέχεσθε, διότι μέσω αυτής χαρίζετε χρέη σε αμαρτωλούς συνεταιρισμούς. Θα έπρεπε να ενισχύετε τους υγιείς συνεταιρισμούς, αυτούς που λειτουργούν σωστά και προσφέρουν και όχι να χαρίζετε τα χρέη σε συνεταιρισμούς με αμαρτωλό παρελθόν, σε συνεταιρισμούς που εσείς δώσατε τη δυνατότητα να λειτουργούν με αδιαφάνεια, διότι εσείς καταργήσατε την εποπτεία.
 Τι θα γίνει λοιπόν φέτος με τα επιτραπέζια ροδάκινα και τα νεκταρίνια; Οι αγορές για τα επιτραπέζια είναι ελάχιστες. 'Εχουμε εκλωβιστεί στην αγορά του Μονάχου. Δεν υπάρχει φορέας προώθησης των ροδακίνων, ο οποίος θα αναπτύξει τις αγορές και θα στηρίξει το προϊόν αλλά και άλλα νωπά φρούτα και λαχανικά.
 Τι θα γίνει με τα συμπύρηνα βιομηχανικά ροδάκινα; Οι βιομηχανίες, σύμφωνα με την 'Ενωση Κονσερβοποιών Ελλάδος έχουν σήμερα στις αποθήκες τους οκτώ εκατομμύρια χαρτοκιβώτια και μέχρι την έναρξη της νέας παραγωγής τα αποθέματα δεν θα είναι λιγότερα από έξι εκατομμύρια χαρτοκιβώτια.
 'Ολα αυτά σε συνδυασμό με την αυξημένη παραγωγή, υπάρχει ο κίνδυνος να οδηγήσουν κάποιες από τις βιομηχανίες έξω από το κοινοτικό σύστημα μεταποίησης και επιδοτήσεων.
 Δεν θα δεχθούν, δηλαδή, την κοινοτική ενίσχυση που δίνει η Ευρωπαϊκή 'Ενωση στις βιομηχανίες μεταποίησης ροδάκινων, για να μην έχουν την υποχρέωση να δώσουν στον παραγωγό την τιμή ασφαλείας. Θα αγοράσουν, δηλαδή, ροδάκινα με ελεύθερη διαπραγμάτευση.
 Τι πρόκειται να πράξει η Κυβέρνηση σε αυτήν την περίπτωση; Πώς θα στηρίξει τις βιομηχανίες αλλά και τους ροδακινοπαραγωγούς; Τι ποσότητες νωπών και τυποποιημένων ροδάκινων θα δοθούν φέτος ως επισιτιστική βοήθεια σε τρίτες χώρες και πώς θα γίνει η κατανομή των ποσοτήτων;   Τέλος, πρέπει να προσεχθούν οι εξαγωγές κομπόστας ως κόρη οφθαλμού.  'Ηδη οι Η.Π.Α θέτουν πρόβλημα με το φυτοφάρμακο "ΜΙΔΑΜΙΔΟΦΟΣ", το οποίο ανιχνεύθηκε σε δύο φορτία κονσερβών και μας τα επέστρεψαν. Το πρόβληματης υπολειμματικότητας ορισμένων φυτοφαρμάκων είναι πολύ σοβαρό.
 Κύριε Υπουργέ, το ροδάκινο είναι εθνικό προϊόν. Η Σκύδρα, στην οποία ήμουν δήμαρχος για εννέα χρόνια, επί σειρά ετών ήταν η πρώτη πόλη στην εισαγωγή συναλλάγματος στην Ελλάδα λόγω των εξαγωγών νωπού και τυποποιημένου ροδάκινου. Από αυτό το προϊόν ζούσαν μέχρι πρότινος οι αγρότες των Νομών Πέλλας, Ημαθίας και Κατερίνης. Σήμερα είναι καταχρεωμένοι στην Αγροτική Τράπεζα και φταίει η ανυπαρξία πολιτικής από την Κυβέρνησή σας. Το 1986 πούλαγε ο παραγωγός διακόσιες είκοσι και διακόσιες πενήντα δραχμές το κιλό και σήμερα πουλάει πενήντα και εξήντα δραχμές το κιλό. Για του λόγου το αληθές έχω στα χέρια μου μια εκκαθάριση παραγωγού, την οποία και θα σας καταθέσω.
 (Στο σημείο αυτό ο Βουλευτής κ. Ιορδάνης Τζαμτζής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)Με την πολιτική που εφαρμόσατε τα είκοσι χρόνια που κυβερνάτε αυτόντον τόπο, οδηγήσατε τους ροδακινοπαραγωγούς στη χρεοκοπία. (Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Κοσιώνης): Το λόγο έχει ο κ. Μιχαήλ Χαλκίδης. 
ΜΙΧΑΗΛ ΧΑΛΚΙΔΗΣ: Κύριε Πρόεδρε, στο Νομό Ημαθίας και σε άλλες περιοχές, ήδη, ξεκίνησε νέα περίοδος συγκομιδής, εμπορίας και μεταποίησης των ροδακίνων και των νεκταρινιών, αγροτικών προϊόντων που καλλιεργούνται σε μεγάλες εκτάσεις στους Νομούς Ημαθίας, Πέλλας και Πιερίας, αλλά και σε άλλες περιοχές, όπως στους Νομούς Κοζάνης και Λάρισας. Μάλιστα αποτελεί την κυρία πηγή εισοδήματος για χιλιάδες αγροτικές οικογένειες και βασικό προϊόν πρώτης ύλης για ένα δυναμικό κλάδο της τοπικής αλλά και της εθνικής οικονομίας, που έχει σχέση με την εμπορία, τη μεταποίηση και την εξαγωγή του, είτε ως νωπό είτε ως κομπόστα, χυμός κλπ.
Κύριε Υπουργέ, τις προηγούμενες χρονιές το πρόβλημα δεν ήταν υπαρκτό,λόγω του ότι η παραγωγή ήταν μειωμένη περίπου κατά 40% από την αναμενόμενη, εξαιτίας, δυστυχώς, δυσμενών καιρικών συνθηκών. 'Ετσι, σε συνδυασμό με την απόσυρση, που γινόταν, δεν αντιμετωπίζονταν σοβαρά προβλήματα στη διάθεσή της. Φέτος, όμως, πέραν της υπερπαραγωγής λόγω των σχετικά ευνοϊκών συνθηκών, το ποσοστό της απόσυρσης των ροδακίνων μειώνεται στο 30% επί της εμπορίας τους, έναντι του 40% που ήταν πέρυσι.  Επιπλέον, οι αποθήκες πολλών κονσερβοποιείων, κύριε Υπουργέ, είναιδυστυχώς ακόμα γεμάτες από προϊόντα κομπόστας ροδακίνου, λόγω του ότι το 1999 η παραγωγή τους ήταν αυξημένη χωρίς να υπάρξει ανάλογη αύξηση στη διάθεσή τους. Σύμφωνα με τις εκτιμήσεις της 'Ενωσης Κονσερβοποιών Ελλάδος, η αδιάθετη ποσότητα κομπόστας ανέρχεται στο 25% με 30% περίπου της παραγωγής του 1999. Δυστυχώς αυτό αναμένεται φέτος να οδηγήσει στη μείωση της φετινής παραγωγής κομπόστας από πολλές βιομηχανίες, περίπου κατά 20%, με αντίστοιχη μείωση στις παραλαβές βιομηχανικών ροδακίνων από τους αγρότες-παραγωγούς.
 'Ολα αυτά, σε γενικές γραμμές, οδηγούν στο συμπέρασμα ότι η παραγωγή των φετινών ροδακίνων και νεκταρινιών θα είναι ιδιαίτερα μεγάλη, αλλά και με πολλά προβλήματα στη διάθεσή της, κάτι που εάν δεν αντιμετωπιστεί έγκαιρα και σωστά -και φοβάμαι ότι ήδη είναι αργά- θα έχει δυσμενείς συνέπειες στη λειτουργία των οργανώσεων αλλά και των βιομηχανιών που ασχολούνται με την εμπορία και τη μεταποίηση του προϊόντος. Κυρίως θα υπάρξουν δυσμενείς επιπτώσεις στο εισόδημα των ροδακινοπαραγωγών, το οποίο ήδη βρίσκεται στα χαμηλότερα επίπεδά του εδώ και χρόνια.
 Κύριε Υπουργέ, ποια είναι τα μέτρα που σχεδιάζει να πάρει η Κυβέρνηση για την αντιμετώπιση των προβλημάτων που θα δημιουργηθούν -και θα δημιουργηθούν, θα το αντιμετωπίσουμε όλοι μας πολύ σύντομα- από τη φετινή υπερπαραγωγή των ροδακίνων και των νεκταρινιών; Ποια είναι η οργάνωση και ο σχεδιασμός που υπάρχει σε εθνικό επίπεδο -και δυστυχώς δεν υπάρχει και το ξέρετε καλά- για την καλύτερη οργάνωση στον τομέα της εύρεσης νέων αγορών στο εξωτερικό, αλλά και της διατήρησης αυτών των αγορών που υπάρχουν, ώστε να έχουμε αύξηση της εμπορίας σε νωπά, κομπόστες, χυμούς.
 Με ποιον τρόπο  θα διαφημισθεί το προϊόν προβάλλοντας την αξία του για τον καταναλωτή, για να έχουμε αύξηση της κατανάλωσής του στην Ελλάδα και το εξωτερικό;  Πέρυσι ξεκίνησε η διαφήμισή του κατά τα μέσα Ιουλίου και ήδη ήταν αργά. Φέτος υποτίθεται ότι έπρεπε να έχει ήδη ξεκινήσει. Δεν την ξεκινήσατε όμως. Θα συνεχισθεί και φέτος το πρόγραμμα επισιτιστικής βοήθειας των βαλκανικών χωρών με νωπά ροδάκινα, με την ένταξη σε αυτό και της κομπόστας, για να πετύχουμε τη διάθεση μεγαλύτερης ποσότηταςροδακίνων αλλά και των αποθεμάτων κομπόστας που υπάρχουν; Θα δοθούν έγκαιρα άδειες διέλευσης στα αυτοκίνητα-ψυγεία που μεταφέρουν ροδάκινα στο εξωτερικό μέσω των βαλκανικών χωρών; Θα υπάρξει οποιαδήποτε μορφή ενίσχυσης αποζημίωσης  ή επιδότησης  για τα βεβαρημένα έξοδα μεταφοράς  των ροδακίνων  προς το εσωτερικό, π.χ. χιλιομετρική αποζημίωση  αλλά και προς το εξωτερικό;  Και αν υπάρξει οποιαδήποτε χορήγηση  προτεραιότητας των φορτίων στα φέρι-μπόουτ λόγω της ευπάθειας των προϊόντων; Γιατί, κύριε Υπουργέ, δεν επιδοτείτε τη χυμοποίηση των ροδακίνων, όπως επιλεκτικά γίνεται και με τη χυμοποίηση άλλων αγροτικών προϊόντων π.χ.  τα πορτοκάλια; Και θα τολμήσω να πω ότι δεν  μπορεί να υπάρχει άνιση μεταχείριση μεταξύ δύο προϊόντων. 'Η επιδοτούμε τη χυμοποίηση οποιουδήποτε προϊόντος ή δεν επιδοτούμε κανένα. Και η δική μας θέση είναι να επιδοτήσουμε και το ροδάκινο όπως και το πορτοκάλι.
 Μακροπρόθεσμα  ποια είναι η στρατηγική που υπάρχει για την καλλιέργεια, την εμπορία, τη μεταποίηση και γενικά τη διαχείριση των ροδακίνων στα επόμενα χρόνια με στόχο τη βελτίωση της παραγωγής, την έρευνα στην καλλιέργεια και την αγορά του προϊόντος;Και ποιος είναι  ο σχεδιασμός τόσο στην καλλιέργεια όσο  και στην εμπορία, μεταποίηση του προϊόντος, για επενδύσεις άλλων μορφών μεταποίησης πέρα από την κομπόστα και τη χυμοποίηση, όπως η παραγωγή ζωοτροφής;Και επειδή ανακοινώσατε, μετά από αναφορές και επιστολές μας, σύσκεψη στην Ημαθία, στη Βέροια, στις 30 Μαϊου, κύριε Υπουργέ, να μην είναι μόνο σύσκεψη εντυπώσεων, γιατί σας λέω ότι ο Νομός Ημαθίας, όπως και άλλοι -κυρίως όμως οι Νομοί Ημαθίας, Πιερίας και Πέλλας- είναι νομοί κατ' εξοχήν  ασχολούμενοι με το ροδάκινο και όταν δεν πάει καλά η οικονομία λόγω της μη προώθησης των ροδακίνων, δυστυχώς δεν πάνε καλά  όλες οι τάξεις της Ημαθίας και οι αγορές της Βέροιας, της Νάουσας και της Αλεξάνδρειας -ελάτε στις 30 του μηνός να τις περπατήσουμε- είναι νεκρές.  Ευχαριστώ.
ΠΡΟΕΔΡΕΥΩΝ (Παναγιώτης Κοσιώνης): Ο κ. Σάββας Τσιτουρίδης έχει τολόγο.
ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, το τι σημαίνει κακή διαπραγμάτευσηστις Βρυξέλλες και τι τραγικές συνέπειες μπορεί να υπάρξουν από μιατέτοια κακή διαπραγμάτευση, μας το λέει η περίπτωση του προϊόντος για το οποίο ομιλούμε σήμερα.
 Θα υπενθυμίσω φρεσκάροντας τη μνήμη του κυρίου Υπουργού και προσθέτοντας  στις γνώσεις νεοτέρων συναδέλφων ότι το Σεπτέμβριο του 1993, όταν έγινε η πολιτική συμφωνία στα πλαίσια των τότε συζητήσεων για την GATT, είχαμε πετύχει ως ελληνική κυβέρνηση κάτι πολύ σημαντικό. Είχαν αναθεωρηθεί κάποιοι τομείς τότε με αντισταθμίσεις. Είχαμε πει ότι οτιδήποτε υπάρξει στο μέλλον ως τροποίηση ή αναθεώρηση αγορών  θα πρέπει και γι' αυτές τις αγορές  που θα  αναθεωρούνται στο μέλλον, να υπάρξουν αντισταθμίσεις. Δυστυχώς  αυτό το πολιτικό και πολύ σημαντικό κεκτημένοη κυβέρνηση του ΠΑΣΟΚ το '96 το απώλεσε, διότι ήρθε ουσιαστικώς  και προσυπέγραψε την αναθεώρηση του κανονισμού που αφορά και τα ροδάκινα. Και ερχόμεθα να μειώσουμε  την προστασία σε ένα πολύ σημαντικό προϊόν, ιδιαίτερα για κάποιες περιοχές της Μακεδονίας, χωρίς να πετύχουμε αντισταθμίσεις.
 Τα αποτελέσματα είναι εδώ. Οφείλετε να απαντήσετε, κύριε Υπουργέ, τι θα κάνετε με τις διακόσιες έως τριακόσιες χιλιάδες τόνους ροδάκινα, που από εδώ και πέρα κάθε χρόνο θα είναι αδιάθετα. Και θα μεγαλώνει η ποσότητα των αδιάθετων αυτών.
 Και η κριτική δεν γίνεται για το παρελθόν  μόνο, για να μείνουμε στην κριτική, αλλά πρέπει να προλάβουμε το μέλλον, διότι όπως είπατε το μέλλον είναι εδώ και αναθεωρήσεις έρχονται και άλλες. Αν προχωρήσουμε σε αναθεωρήσεις δίχως αντισταθμίσεις, τότε θα προσθέτουμε αδιέξοδα στην αγροτική μας  παραγωγή.
 Δυστυχώς, δεν βλέπουμε καμία στρατηγική για να βελτιωθεί η ποιότητα τέτοιων προϊόντων, τα οποία δεν μπορούν να διατεθούν στις αγορές. Επίσης, θα πρέπει να δείτε πάρα πολύ σοβαρά τι θα κάνετε με το εμπορικό ισοζύγιο στον αγροτικό τομέα. Χρόνο με το χρόνο επιδεινώνεται. Ξεπεράσαμε σε αρνητικό έλλειμμα το ένα τρισεκατομμύριο δραχμές τα τέσσερα τελευταία χρόνια. Και η τάση είναι ιδιαιτέρως αρνητική.
 Εμείς ως Νέα Δημοκρατία επαναλαμβάνουμε την ίδια πρόταση μας.      Πρέπει να δείτε τα κίνητρα που πρέπει να θεσπιστούν για τις εξαγωγές των ελληνικών αγροτικών προϊόντων. Ακόμη πρέπει να δείτε πώς θα αρθεί μία σειρά αντικινήτρων που υπάρχουν, όσον αφορά τις εξαγωγές των αγροτικών προϊόντων.
 Υπάρχει ακόμη το θέμα των τιμών. Ανέφερε ο κ. Τζαμτζής ότι από τις διακόσιες πενήντα δραχμές του 1995 πέσαμε στις πενήντα. Εάν βάλετε και τον αποπληθωριστή, είμαστε σε εμπορικές τιμές που είναι περίπου στο 10% σε σχέση με την τιμή που απελάμβανε ο παραγωγός πριν από πέντε χρόνια. Ακόμη ξέρετε καλά ότι αφού δεν υπάρχει κανένα σύστημα ελέγχου από την πλευρά του Υπουργείου οι βιομηχανίες πληρώνουν και κάτω από την τιμή ασφαλείας. Εδώ και χρόνια με την ευθύνη όλων μας κρυβόμαστε πίσω από το δάκτυλό μας.
 Πρέπει δε να πω ότι υπάρχουν και παραγωγοί, οι οποίοι δεν πληρώνονται ποτέ. Ο κ. Πολύζος επανέλαβε την πρόταση της Νέας Δημοκρατίας περί μητρώου εμπόρων και μεταποιητών. Δεν είναι δυνατόν κάθε χρόνο να γεμίζουν την αγορά έμποροι και μεταποιητές, οι οποίοι δεν έχουν τις προϋποθέσεις φερεγγυότητας. Αυτά είναι τα μεγάλα ζητήματα που πρέπει να αντιμετωπίσετε.
 Τελειώνω με ένα παρεμπίπτον ζήτημα. Ξέρετε  ότι με το ν. 2789/2000 θεσπίστηκε μία ειδική ρύθμιση για τη ρύθμιση χρεών προς την Α.Τ.Ε. των κατ' επάγγελμα αγροτών. Υπήρχε μία προθεσμία τριών μηνών να επιλέξουν ποια ρύθμιση ήθελαν. Αυτή η προθεσμία παρήλθε άπρακτη και δώσατε μία παράταση. Σας ενημερώνω όμως ότι συνεχίζει η Αγροτική Τράπεζα να μην έχειδώσει στα υποκαταστήματά της τις εγκύκλιες διαταγές, αφού δεν έχουν εκδοθεί. 'Ετσι θα εξαντληθεί και η νέα προθεσμία χωρίς να εφαρμοστεί η ευνοϊκή διάταξη του ν. 2789 για τους αγρότες που χρωστούν στην Αγροτική Τράπεζα. Σας παρακαλώ, να μας δώσετε ένα χρονοδιάγραμμα για την υλοποίηση αυτού του νόμου.
ΠΡΟΕΔΡΕΥΩΝ (Παναγιώτης Κοσιώνης): Ο κύριος Υπουργός έχει το λόγο. 
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Κύριε Πρόεδρε, κύριοισυνάδελφοι, άκουσα με μεγάλη προσοχή τις παρατηρήσεις των συναδέλφων της Νέας Δημοκρατίας.
 Μιλάμε για ένα προϊόν που είναι πολύ σημαντικό για τη χώρα μας.  Πρέπει όμως να πω, απευθυνόμενος στον εισηγητή της Αντιπολίτευσης, ότι πρέπει να συμφωνήσουμε σε ορισμένα πράγματα, γιατί μίλησε για ανυπαρξία πολιτικής και κατευθύνσεων στον αγροτικό τομέα. Ο στρατηγικός στόχος σήμερα, το καινούριο στοίχημα που πρέπει να έχει η χώρα μας για την αγροτική μας οικονομία στο νέο αιώνα είναι ότι θα πρέπει να κερδίσουμε τη μάχη της αναζωογόνησης της υπαίθρου. Πρέπει οπωσδήποτε να προχωρήσουμε στην ανάπτυξη της υπαίθρου, για να αρθούν οι μεγάλες διαφοροποιήσεις μεταξύ κέντρου και περιφέρειας.
 Για να γίνει αυτό στον αγροτικό τομέα πρέπει να υπάρχει μία εύρωστη και ανταγωνιστική γεωργία. Θα πρέπει να υπάρξει ολοκληρωμένη και βιώσιμη ανάπτυξη στην ύπαιθρο. Αυτό πρέπει να γίνει με μία κοινωνική προστασία για τον αγροτικό πληθυσμό.
 Αυτό το δίπτυχο καθορίζει και τις πολιτικές μας και για να εφαρμόσουμε αυτές τις πολιτικές έχουμε και τα εργαλεία και τους πόρους. Τα εργαλεία γι'αυτή μας την πολιτική είναι να διαμορφώσουμε έναπεριβάλλον, που θα μπορέσει μέσα και από θεσμικές παρεμβάσεις να υπάρχει μια ευελιξία στον αγροτικό τομέα αλλά και στις οργανώσεις των παραγωγών.  Πρέπει οπωσδήποτε να γίνει μέσα από μία αποτελεσματικότητα αυτών των οργανώσεων. Και η αποτελεσματικότητα αυτών των οργανώσεων δεν αφορά μόνο τις οργανώσεις των παραγωγών, αλλά αφορά και τις οργανώσεις των μεταποιητών και των εμπόρων.
 Πρέπει, λοιπόν, σε αυτό το πλαίσιο να δούμε μία συμφωνία που θα καθορίζεται με βάση την πολιτική για το προϊόν του τομέα, όπως μιλάμε σήμερα για το ροδάκινο. Δεν λέμε από την άλλη μεριά ότι τα πάντα θα τα κάνει αυτή η διεπαγγελματική οργάνωση, αλλά είναι σίγουρο ότιδιαμορφώνεις έτσι μία διεπαγγελματική κουλτούρα και συνείδηση, για να μπορέσεις να διαμορφώσεις μία ενιαία πολιτική για το προϊόν.
 Ξέρετε, λοιπόν, ότι ακούστηκαν επίσης πολλές κουβέντες από τη μια μεριά, ότι η Κυβέρνηση ενισχύει τους χρεοκοπημένους συνεταιρισμούς και από την άλλη μεριά η ερώτηση να λέει "τι κάνετε με αυτούς τους συνεταιρισμούς".
Θα πρέπει να πούμε ότι οι συνεταιρισμοί είναι οργανώσεις τωνπαραγωγών και προστατεύουν το εισόδημά τους, είναι οργανώσεις συλλογικής δράσης και έπαιξαν ένα ρόλο και έκλεισαν τον κύκλο τους. Με το νομοθετικό πλαίσιο που διαμορφώσαμε και με το νόμο που υπάρχει για τους αγροτικούς συνεταιρισμούς υπάρχει πλέον η δυνατότητα να υπάρξουν πλέον συνεταιρισμοί αποτελεσματικοί χωρίς κρατική παρέμβαση. Γιατί εκτιμήσαμε ότι μέσα από αυτόν τον κύκλο, που έκλεισε, υπήρξε και κρατική παρέμβαση και κακή διαχείριση των συνεταιρισμών και επίσης υπήρξε και πολύ μεγάλη προσφορά των συνεταιρισμών σε κάποια άλλη εποχή.
 Μετά το 1989, που έχουμε ένα τέλος εποχής και ανοίγουν καινούριες προϋποθέσεις και καινούριοι δρόμοι υπάρχουν στο παγκόσμιο και στο ευρωπαϊκό γίγνεσθαι και στην παγκόσμια αγορά, πρέπει οπωσδήποτε και αυτά τα εργαλεία που έχουμε για την αγροτική μας οικονομία να τα προσαρμόσουμε και αυτό κάναμε και με το νόμο για τους συνεταιρισμούς.
Θα μπορούσα να αναφέρω πολλές παρεμβάσεις σε αυτό. Θα συμφωνούσααπόλυτα ότι εκείνο που έχει μεγάλη σημασία είναι ότι αφού προσδιορίσουμε και δούμε σε ποιο περιβάλλον κινούμεθα, να δούμε και κατά πόσο αξιοποιούμε αυτά τα εργαλεία. Μεγάλη προσφορά για την αξιοποίηση αυτών των εργαλείων που έχουμε γι'αυτήν την παγκόσμια αγορά είναι η γνώση.
Το είπα και στην προηγούμενη τοποθέτηση μου με αφορμή τη δική σαςπάλι επερώτηση για το βαμβάκι, ότι εκείνο που έχει μεγάλη σημασία και πρέπει να το κατανοήσουμε είναι ότι ενώ στον παλιό τύπο του αγροτικού τομέα, στην αγροτική παραγωγή και στην αγροτική εκμετάλλευση, παρέμεναν ο πατέρας με εκείνον το γιο που δεν είχε άλλη δυνατότητα να παρέμβειπουθενά στην κοινωνία και να πάει οπουδήποτε αλλού, σήμερα θέλουμε να παραμείνει ο καλύτερος, αν είναι δυνατόν, αυτός με τις μεγαλύτερες δυνατότητες, για να μπορέσει να αναπτύξει καινοτομίες, νέες ιδέες και να είναι αποτελεσματικός. Να φθάσουμε, λοιπόν, σε εκείνη την αγροτική εκμετάλλευση, που θα έχει επιχειρηματικότητα, που θα έχει πρόσβαση στην αγορά.
Για να γίνουν αυτά πρέπει να υπάρχει οπωσδήποτε η γνώση και ηδυνατότητα του ικανού αγρότη. Αυτό το κάνουμε μέσα από τη δυνατότητα που δίνουμε με την κατάρτιση, τη γνώση και μέσα από τον οργανισμό που ήδη λειτουργεί, που δίνει τη δυνατότητα της εκπαίδευσης στον αγρότη. Και αυτό βέβαια δεν μπορείς να το κάνεις στο μεγάλο αγρότη, δεν μπορείς δηλαδή να το κάνεις σε έναν άνθρωπο που είναι πενήντα πέντε και εξήντα χρονών, όπου εμπειρικά λειτουργούσε μέχρι σήμερα στον αγροτικό τομέα, αλλά αυτά τα νέα δεδομένα και τις νέες γνώσεις θα πρέπει να τις δώσεις σε ανθρώπους που πράγματι αφομοιώνουν τη γνώση, την εμπεδώνουν και την κάνουν πράξη. Αυτό μπορεί να το κάνει μόνο ένας νέος άνθρωπος. Γι'αυτό θεσπίστηκε και ο νόμος για τους νέους αγρότες και τα κίνητρα για τους νέους αγρότες, για να  μας δώσουν αυτές τις δυνατότητες.
 'Αρα, λοιπόν, διαμορφώσαμε όλες εκείνες τις δυνατές συνθήκες, για να πούμε ότι μπορούμε να αντιμετωπίσουμε τα νέα δεδομένα. Είναι μακρύς ο δρόμος και δύσκολος! Από την άλλη όμως πλευρά, αγαπητοί συνάδελφοι, πολλές φορές μπερδεύομαι. Νομίζω ότι ακούω τους συναδέλφους από το Κομμουνιστικό Κόμμα να λένε "τι κάνει το κράτος, γιατί το κράτος δεν παρεμβαίνει".
  Να ξέρετε ένα πράγμα, ότι το μόνο που δεν μπορεί να κάνει το κράτος, είναι ότι δεν μπορεί να κάνει τον έμπορο σε αυτήν τη νέα εποχή.
 Επίσης, αυτό που δεν μπορεί να κάνει το κράτος είναι να συναινέσει σε μία άποψη ότι πρέπει να επιστρέψουμε ξανά σε μία λογική προστατευτισμού γιατί νομίζω αυτό το καταδικάσαμε. Καταδικάσαμε το ότι -και υπάρχει πλέον απόδειξη- μέχρι ένα σημείο όλοι είχαμε βολευτεί. Είχε βολευτεί η πολιτεία γιατί υπήρχαν εισροές από την Ευρωπαϊκή 'Ενωση, είχε βολευτεί ο αγρότης γιατί δεν χρειαζόταν να κάνει προσπάθεια για να παράγει καλό προϊόν, είχαν βολευτεί οι οργανώσεις των παραγωγών γιατί το χρήμα ερχόταν μέσα από επιδότηση και όχι από αγορά και το έχουμε δει αυτό σε πολλά προϊόντα.           'Αρα, αυτήν την κατάσταση την έχουμε απορρίψει και δεν πρέπει να τησυνεχίσουμε.
 Η προοπτική είναι η αγορά και θα πρέπει εδώ να δούμε τι ακριβώςσυμβαίνει για το προϊόν που συζητάμε. Και συζητάμε, λοιπόν,για ένα προϊόν το ροδάκινο που είναι πρώτη κατ' αρχήν δύναμη στο παγκόσμιο εμπόριο της κονσέρβας. Είμαστε λοιπόν leader στην αγορά στο προϊόν αυτό σαν κονσέρβα σε διεθνές επίπεδο. Η ελληνική κονσέρβα παράγει περίπου 500-600 χιλιάδες τόνους ετησίως και έχει αυτήν τη στιγμή τη δυνατότητα για αγορές που έχει βρει όπως είναι η Αυστραλία, το Μεξικό, η Ιαπωνία και βέβαια όλη η Ευρώπη.
 Είμαστε, λοιπόν, κάτω από αυτές τις συνθήκες όπως είπα και στην αρχή πρώτοι σε διεθνές επίπεδο. 'Εχουμε όμως και ένα έντονο ανταγωνισμό. Αυτός ο ανταγωνισμός έρχεται από τους Αμερικάνους, έρχεται από τους Ευρωπαϊους, έρχεται από τους Χιλιανούς, έρχεται από τους Αργεντινούς και έρχεται και από τους Νοτιοαφρικανούς.
 Να πάμε, λοιπόν, τώρα σε επίπεδο ευρωπαϊκό. Είπαν πολλοί συνάδελφοι και μίλησαν για την παραγωγή τη δική μας. Θα πρέπει να μιλήσουμε για την ευρωπαϊκή παραγωγή. Η ευρωπαϊκή παραγωγή είναι περίπου 1,4 εκατομμύρια τόνους και φθάνει και μέχρι 1,6 εκατομμύρια τόνους και το μεταποιημένο από 1-1,2 εκατομμύρια τόνοι. Η ελληνική κονσέρβα σ' αυτήν την ευρωπαϊκή παραγωγή έχει το 50%. 'Εχει επίσης το 20% μέχρι και 30% στο νωπό ροδάκινο. Καταλαβαίνετε, λοιπόν, πόσο μεγάλη παρέμβαση έχει το ελληνικό ροδάκινο μέσα σ' αυτήν την ευρωπαϊκή αγορά.
  Σ' αυτήν την ευρωπαϊκή αγορά -μιλήσαμε ποιους έχουμε ανταγωνιστές σε διεθνές επίπεδο- πρέπει να δούμε ποιους έχουμε ανταγωνιστές όπου εδώ πλέον ενσωματώνονται και οι πολιτικές και ο κανονισμός για το ροδάκινο.             'Εχουμε έντονο ανταγωνισμό από την Ισπανία, την Ιταλία και τη Γαλλία.
 Ποια είναι τα πλεονεκτήματα και ποια είναι τα μειονεκτήματα στοελληνικό ροδάκινο. Εμείς έχουμε ένα πλεονέκτημα ότι έχουμε μία κυρίαρχη θέση -είμαστε και στην Ευρώπη leader στην αγορά- έχουμε εξαιρετική ποιότητα. Ποια είναι τα πλεονεκτήματα των ανταγωνιστών μας. Τα πλεονεκτήματα των ανταγωνιστών είναι ότι έχουν κατ' αρχήν μία πολύ μεγάλη αγορά κοντά, την ευρωπαϊκή αγορά, έχουν πολύ καλύτερα δίκτυα διακίνησης του ροδακίνου. Αυτοί αν θέλετε έχουν αυτά τα συγκριτικά πλεονεκτήματα.
 Τι πρέπει να προσέξουμε γιατί ακούγονται πολλές φωνές και άκουσα εδώ με πολύ μεγάλη ευκολία διάφορα, για την παραγωγή της κομπόστας. Θα πρέπει να πω ότι η παραγωγή της κομπόστας είναι θεσμικά κατοχυρωμένη και το ξέρουν αυτό όσοι είναι από τις περιοχές που παράγουν ροδάκινο. 'Εχουμε δηλαδή μια θεσμική κατοχύρωση της κομπόστας.
  Θα έπρεπε επίσης να πω ότι αυτό δίνει και ένα καλό εισόδημα στον παραγωγό. Δίνει δηλαδή και αυτήν τη δυνατότητα η παραγωγή της κομπόστας. Εδώ κάθε παρέμβαση -και είναι πολύ σημαντικό- για μείωση της τιμής του παραγωγού θα πρέπει να πω ότι είναι παράνομη. Αυτό που ακούγεται ότι παίρνουν τις 40-50-60 δραχμές όποιος αγρότης το κάνει είναι παράνομος. Είτε είναι βιομήχανος είτε μεταποιητής είτε οτιδήποτε. Η τιμή είναι κατοχυρωμένη και είναι 92 δραχμές. Αυτό πρέπει να γίνει σε όλους κατανοητό και κανείς δεν πρέπει να συμβάλει προς άλλη κατεύθυνση. Να αντιμετωπίσουμε το πρόβλημα όταν υπάρξει αλλά δεν μπορώ να καταλάβω γιατί βρίσκει αγορά όταν γίνεται 60 δραχμές και όχι όταν γίνεται 92 δραχμές. Θεωρώ ότι οποιαδήποτε άλλη διαδικασία είναι παράνομη.
 Επίσης, θα πρέπει εδώ να επισημάνω ότι αν όπως λέγονται υπάρχουν τέτοια στοιχεία εγώ θα τα λάβω υπόψη αυτά, άλλωστε τα δηλώνετε εδώ στη Βουλή, αλλά θα πρέπει να γίνουμε και πιο συγκεκριμένοι για να φθάσουμε ακόμη και στον εισαγγελέα εάν χρειαστεί γιατί δεν τηρείται όλη αυτή η διαδικασία.
 Eπίσης θεωρώ ότι είναι επιζήμια ακόμα και εκείνη η άποψη και η πολιτική που εκφράζεται με κορώνες, ότι δηλαδή πρέπει οπωσδήποτε να παρέμβει το κράτος και να ενισχύσει το εισόδημα.
 Ο κ. Τσιτουρίδης μίλησε γι' αυτά που έγιναν το 1993. Δεν έχουμε το χρόνο να το εξηγήσουμε, αλλά θα ήταν το μεγαλύτερο ολίσθημα που θα μπορούσαμε να κάνουμε και οι ανταγωνιστές μας ίσως αυτό περιμένουν αυτήν τη στιγμή, να κάνουμε κάτι παρόμοιο.
 Ας πάμε τώρα στο ελληνικό ροδάκινο σε σχέση με αυτά που έχουμε να αντιμετωπίσουμε. Είπαν πολλοί συνάδελφοι -και θα συμφωνήσω μαζί τους, είναι μικρές οι διαφορές σε ό,τι αφορά την εκτιμούμενη παραγωγή που θα έχουμε φέτος- ότι η εκτιμούμενη παραγωγή είναι περίπου, με μικρή απόκλιση, ένα εκατομμύριο εκατό χιλιάδες τόνοι.
 Θεωρώ ότι το πρόβλημα που θα έχουμε για τη διάθεση θα εκφραστεί στους εκατό με εκατόν πενήντα χιλιάδες τόνους. Και εκεί είναι το μεγάλο πρόβλημα, η διαφορά δηλαδή που θα μας προκύψει από τα υπόλοιπα. Ακούστηκαν πολύ μεγάλα νούμερα για τα αποθέματα. 'Εχω στα χέρια μουτις μετρήσεις με βάση τα βιβλία και τον έλεγχο που κάνουν οι υπηρεσίες για τα αποθέματα. Δεν είναι του μεγέθους που εκφράζουν αυτήν τη στιγμή οι κονσερβοποιοί.
 Μπορεί βέβαια κάποιος να μιλάει με βάση στοιχεία από τις 31 Δεκεμβρίου. Τότε πιθανόν να είναι πολύ μεγάλα τα αποθέματα. Αλλά ξέρετε ότι πολλές φορές τα αποθέματα της κονσέρβας λειτουργούν και σαν παρακαταθήκη στις αποθήκες των μεταποιητών βιομηχάνων.
 Τα στοιχεία που υπάρχουν αυτήν τη στιγμή για τις αποθήκες των μεταποιητών δείχνουν, ότι τα αποθέματα είναι περίπου είκοσι πέντε με τριάντα χιλιάδες τόνοι και όχι τα νούμερα που ακούστηκαν. 'Εχω και πίνακα που θα καταθέσω αργότερα στα Πρακτικά για να τον δείτε και να μην υπάρχουν αυτές οι υπερεκτιμήσεις.
Θεωρώ ότι είναι μεγάλο το πρόβλημα που θα αντιμετωπίσουμε, αλλάπρέπει να το αντιμετωπίσουμε στο πραγματικό του μέγεθος, όχι με νούμερα που δεν ευσταθούν γιατί θα μας οδηγήσουν σε λαθεμένες πολιτικές.
 Η πολιτική την οποία πρέπει να καθορίσουμε και να εφαρμόσουμε, πρέπει να είναι η εξής: Πρέπει να γίνουν μεγάλες προσπάθειες και το ελληνικό ροδάκινο να κερδίσει επιπλέον αγορά.
 Ακούστηκαν πολλές προτάσεις. Θεωρώ ότι όλες είναι χρήσιμες και ωφέλιμες. Πρέπει όμως να λάβουμε υπόψη μας ότι αυτές τις συγκεκριμένες προτάσεις τις εκφράσαμε με μία σειρά από μέτρα που ήδη έχουμε δρομολογήσει και μέτρα τα οποία θα εκφραστούν και στη συνέχεια.
Θέλω όμως, πριν πάμε στα μέτρα, να λάβουμε υπόψη μας δύο-τρίαπράγματα. Και εδώ θα ήθελα να πω, ας μου το επιτρέψετε, ότι δεν πρόκειται εδώ για κεντρώο χώρο που μπορεί να πει κανείς από τη μία μεριά "και λίγο αγορά και λίγο παρέμβαση και λίγο προστατευτισμός". Η αγορά είναι συγκεκριμένη και οι συνέπειες αν την αγνοήσουμε είναι καθοριστικές. Πρέπει δηλαδή να λάβουμε υπόψη μας τους κανόνες της αγοράς για τοροδάκινο.
 Επίσης, έχουμε δύο δεσμεύσεις. Οι δεσμεύσεις αυτές και το πλαίσιο που κινούμαστε, όσες αντιρρήσεις και αν έχουν κάποιοι, είναι συγκεκριμένες και καθοριστικές: Είναι η κοινή αγροτική πολιτική και ο Παγκόσμιος Οργανισμός Εμπορίου. Πάνω λοιπόν σε αυτές τις δεσμεύσεις, πάνω σε αυτό το περιβάλλον προσπαθούμε να οικοδομήσουμε και να συντονίσουμε όλες εκείνες τις παρεμβάσεις που θα μπορέσουν να στηρίξουν καλύτερα το προϊόν. Και ποιες είναι αυτές;Οι προσπάθειές μας κινούνται στους εξής άξονες: Πρώτον, έγινε καιγίνεται μεγάλη προσπάθεια για το συντονισμό και την ενίσχυση των εξαγωγών.
Γίνεται μεγάλη προσπάθεια για τις πολιτικές στην προσφορά και στηνποιότητα. Επίσης, καταβάλλουμε μεγάλη προσπάθεια στη διεύρυνση του περιβάλλοντος των πληροφοριών για την πορεία των αγορών. Αυτό, δηλαδή, που πολλοί συνάδελφοι είπαν πριν για την πληροφόρηση που πρέπει να έχουν οι οργανώσεις. Και επίσης, οικοδομούμε το πλαίσιο, γιατί είναι προχωρημένη, θα έλεγα, πλέον αυτή η διεπαγγελματική συνείδηση για το ροδάκινο. Και θεωρώ ότι στις 30 του μηνός που θα έχουμε αυτήν τη σύσκεψη, θα εκφραστεί και αυτή η διεπαγγελματική συνείδηση. Δεν θα είναι απλά μία σύσκεψη γιατί έχει δύο μέρη. 'Οσοι έχετε πάρει προσκλήσεις, το ξέρετε.     Στο πρώτο μέρος αναπτύσσονται κάποιες θέσεις και στο δεύτερο μέρος θα υπάρχει η διεπαγγελματική σύνθεση των εμπλεκομένων στο ροδάκινο, όπου θα προχωρήσουμε, αν είναι δυνατόν, σε μία διεπαγγελματική συμφωνία.
 Θα ήθελα να πω γιατί καθυστερούμε και δεν έχουμε έτοιμη τηδιεπαγγελματική ή τι ακριβώς έχει συμβεί μέχρι σήμερα. Κάποιος μίλησε για αναποτελεσματικότητα. Και εδώ πρέπει να κάνουμε κάποια αυτοκριτική. Η αυτοκριτική βαραίνει όλους μας. Βέβαια το "όλους μας" δεν σημαίνει ότι όλοι έχουμε το ίδιο βάρος. Θα πρέπει να πω εδώ για τις ομάδες παραγωγών.  Ενώ είμαστε σε μία περίοδο μεγιστοποίησης και των οικονομιών κλίμακας, αλλά και άλλων πραγμάτων, εμείς κάνουμε οτιδήποτε να προχωρήσουμε σε μία πολυσπερμία, να βλέπουμε να ξεφυτρώνουν παντού μικρές ομάδες παραγωγών, να μην υπάρχει αποτελεσματικότητα, να μην υπάρχει, δηλαδή, μία ενιαία θέση και άποψη, παρ'ότι έχουμε αναγνωρίσει όλες τις ομάδες παραγωγών. Γι' αυτό πρέπει και οι ομάδες παραγωγών να προχωρήσουν, είτε σε μία κοινοπραξία των ομάδων παραγωγών είτε σε μεγαλύτερο σχήμα, για ναμπορούν να έχουν πολύ καλύτερη και μεγαλύτερη αποτελεσματικότητα.  Σε αυτό είμαστε από κοντά και το παρακολουθούμε και νομίζω ότι είμαστε σε πολύ καλό δρόμο να δημιουργήσουμε μία ενιαία έκφραση και αποτελεσματικότητα αυτών των ομάδων παραγωγών.
 Εδώ θα ήθελα να διευκρινίσω και ένα άλλο πράγμα. Ο ρόλος της πολιτείας δεν είναι να καθορίζει το τι θα κάνει η ομάδα παραγωγών. Ο ρόλος της πολιτείας και της Κυβέρνησης είναι να ελέγξει τη νομιμότητα των πράξεων αυτών των ομάδων παραγωγών, την επιχειρηματικότητα και την αποτελεσματικότητα. Είναι καθαρά θέμα των ιδίων ομάδων παραγωγών και των εμπλεκομένων στο ροδάκινο.
 Υπάρχει και ένα άλλο μεγάλο ζήτημα, το οποίο μπαίνει συνέχεια στη συζήτησή μου,  το θέμα της απόσυρσης. Θα ήθελα να πω εδώ ότι θα έπρεπε να έχουμε φτάσει σε σημείο που να μπορούσαμε να αποφύγουμε τις αποσύρσεις.  Πρέπει να φύγουμε από την πολιτική του θαψίματος των προϊόντων και πρέπει να πάμε σε πολιτικές -γιατί η απόσυρση ή το θάψιμο είναι, αν θέλετε, σε μία περίοδο που θέλησε να αντιμετωπίσει μία κρίση- όπου θα ενισχύσουν την αγορά. Γι' αυτό προχωράμε και συντονίζουμε κάποιες προσπάθειες. Και ο στόχος μας αυτός είναι, να προχωρήσουμε στον ορθολογισμό της παραγωγής και στις δυνατότητες της απορρόφησης και να ξεκινήσουμε από την απορρόφηση, απορρόφηση που πρέπει να γίνει μέσα από συντονισμένες διαδικασίες. Θα ήθελα εδώ να πω ότι η απόσυρση, όπως είπα και πριν, σε καμία περίπτωση δεν πρέπει να εκληφθεί σαν μέτρο πολιτικής.
Επισιτιστική. Παίρνω τα κυρίαρχα θέματα, τα οποία συζητάμε σήμερα.
  Η επισιτιστική ξέρετε πολύ καλά ότι είναι μία διαδικασία που εκφράζεται σε μικρές ποσότητες.
Εκείνο  που θέλουμε να γίνει  -και γίνεται πολλές φορές σε αγορές,χωρίς προσδοκία, γιατί όταν πάει για ανθρωπιστικούς λόγους, καταλαβαίνετε ότι αυτό δεν λειτουργεί και σαν μέτρο πολιτικής, είναι δηλαδή εκτονωτικόμέτρο ή αν θέλετε εκπληροί άλλους όρους, όχι όμως για να λύσει τοπρόβλημα σε διάρκεια ή να είναι ένα διαχρονικό μέτρο, και αυτό γίνεταιαν θέλετε και σε περιοχές με μεγάλη ανάγκη, εκφράστηκε πέρσι στο Κόσσοβο και κατά μεγάλο μέρος θα έχουμε και φέτος αυτήν την έκφραση-   εκείνο που θέλουμε να γίνει είναι αυτήν την επισιτιστική να την πάμε και σε χώρους που θέλουμε να δειγματίσουμε τα προϊόντα μας, να διαλέξουμε δηλαδή και να παίξουν ένα διπλό ρόλο.
Θα ήθελα να ανακοινώσω μερικά από τα μέτρα τα οποία είδαν το φως τηςδημοσιότητας και ξέρετε πολύ καλά ότι έχουν ανακοινωθεί εδώ και πολύκαιρό. 'Αλλωστε, δέχθηκα ερεθίσματα συναδέλφων και από την Ημαθία και από άλλους νομούς όλων των παρατάξεων και με βάση αυτές τις προτάσεις, είτε ήταν γραπτές είτε προφορικές, προχωράμε σε μια σύσκεψη, στις 30 τουμηνός, στη Βέροια, για να συντονίσουμε, κάποιες συγκεκριμένες ενέργειες,οι οποίες είναι οι εξής: Επισιτιστική βοήθεια και στο Κόσοβο και σε τρίτες χώρες...
 ΑΓΓΕΛΟΣ ΤΖΕΚΗΣ: Στη Σερβία; 
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Και στη Σερβία. Θακοιτάξουμε να δοθεί όπου είναι δυνατόν.
ΑΓΓΕΛΟΣ ΤΖΕΚΗΣ: 'Οπου σας επιτρέπουν η Ευρωπαϊκή 'Ενωση και το ΝΑΤΟ.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): 'Οπου είναι δυνατόν. Χρειάζεται μεγάλη προσπάθεια για να συντονίσουμε την πρόσβασή μας σεπαραδοσιακές αγορές. Ξέρετε, παλαιότερα, στα οπωροκηπευτικά οι πρώην ανατολικές χώρες απορροφούσαν διακόσιες πενήντα χιλιάδες τόνους. Αυτήν τη στιγμή οι αγορές αυτές είναι μεγάλου ρίσκου και κινδύνου. Δεν υπάρχει ασφάλεια των προϊόντων σε αυτές τις αγορές.
 Κάνουμε μεγάλη προσπάθεια πράγματι -και αυτό γίνεται και από κοινοτικής πλευράς- να διαμορφώσουμε κάποιες προϋποθέσεις ασφάλειας γι'αυτό το επιχειρηματικό ρίσκο, για να μπορέσουμε να ανοίξουμε όσο γίνεται γρηγορότερα αυτές τις αγορές. 'Ηταν παραδοσιακές αγορές, τις χάσαμε λόγω των αλλαγών που έγιναν σ'αυτά τα καθεστώτα, αλλά εκτιμούμε ότι μπορούμε να τις ανακτήσουμε και πάλι.
 Στο συντονισμό και στην προσπάθεια που κάνουμε θα βοηθήσει και η διαφήμιση. Ξέρουμε ότι υπάρχει μεγάλη επιρροή από τη διαφήμιση. Υπήρξε ένα πρόγραμμα πέρυσι, το οποίο θα επαναληφθεί και φέτος. Νομίζω ότι αυτό το πρόγραμμα θα φέρει τα αποτελέσματα που επιδιώκουμε.
 ΜΙΧΑΗΛ ΧΑΛΚΙΔΗΣ: Πότε, κύριε Υπουργέ;
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Είναι έτοιμο. Δεν τρώνεροδάκινα τώρα. 'Ετσι; Δεν θα διαφημίσουμε κάτι...
 ΜΙΧΑΗΛ ΧΑΛΚΙΔΗΣ: 'Οταν θα τρώνε, θα έχει τελειώσει.
 ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Κοιτάξτε να δείτε, έχει ξανασυμβεί πολλές φορές και ξέρετε πολύ καλά ότι, όταν διαφημίζεις κάτι ο καταναλωτής πρέπει να μπορεί να βρει το προϊόν στο ράφι την ώρα που διαφημίζεται. Εάν διαφημίζουμε τώρα, που δεν υπάρχει το προϊόν, είναι σαν να διαφημίζουμε αέρα. 'Εχουμε εδώ και πρώην πρόεδρο του ΟΠΕ, είναι συνάδελφός σας, ρωτήστε τον να σας πει τις αρχές του marketing.
Η διαφήμιση, λοιπόν, για κατανάλωση πρέπει να γίνεται την περίοδοόπου ο καταναλωτής πραγματικά θα επηρεαστεί όταν θα ακούσει τη διαφήμιση και θα τρέξει να βρει το προϊόν στο ράφι. Αν το διαφημίσουμε τώρα, θα διαφημίζουμε αέρα. Εκτός αν θέλουμε απλά να ξοδέψουμε χρήματα.
 ΓΕΩΡΓΙΟΣ ΓΑΡΟΥΦΑΛΙΑΣ: Τα τυποποιημένα προϊόντα μπορείτε...
ΠΡΟΕΔΡΕΥΩΝ (Παναγιώτης Κοσιώνης): Κύριε Γαρουφαλιά, μην αρχίζετεδιαλογική συζήτηση.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Εγώ σας άκουσα με μεγάληπροσοχή.
 Κάναμε λοιπόν, μεγάλη προσπάθεια για τις άδειες των φορτηγών. Υπάρχει ένας συντονισμός και γίνεται μια μεγάλη προσπάθεια και με το Υπουργείο Εμπορικής Ναυτιλίας πράγματι, να δίνεται προτεραιότητα στα αυτοκίνητα-ψυγεία, γιατί εκείνη την περίοδο έχουμε μεγάλη αιχμή, λόγω του τουρισμού και παραμένουν πολλές ημέρες στα λιμάνια και δημιουργούν τεράστιο πρόβλημα στην ποιότητα των προϊόντων.
 Κάναμε συντονισμένη προσπάθεια και μετά από τρία χρόνια οι δέκα χιλιάδες τόνοι, που υπάρχουν πλέον, αποθηκευτικών χώρων-ψυγείων στο Αιγαίο, νομίζω ότι μπορούν να αποφέρουν καρπούς, γιατί πολλές φορές εμείς τρέχουμε να πάμε τα προϊόντα μας στις βόρειες χώρες και οι Ευρωπαίοι είναι στα νησιά μας και εμείς δεν μπορούμε να πάμε τα προϊόντα. Αξιοποιούμε και θα αξιοποιήσουμε με αυτόν τον τρόπο τη δυνατότητα που μας δίδεται όταν είναι εδώ οι Ευρωπαίοι τουρίστες να μπορούμε να έχουμε μια μεγάλη κατανάλωση.
 Γίνεται μια μεγάλη προσπάθεια και συντονισμός με τα συναρμόδια Υπουργεία Υγείας και Πρόνοιας και των Ενόπλων Δυνάμεων να μπει στο σιτηρέσιο το ροδάκινο αυτήν την περίοδο, καθώς επίσης και στο Υπουργείο Παιδείας και όπου αλλού σε εκείνα τα Υπουργεία ή τους οργανισμούς που έχουν κατασκηνώσεις, γιατί εκείνη την περίοδο έχει πολύ μεγάλη κατανάλωση στο ροδάκινο.
 Θα μπορούσα να απαριθμήσω κι άλλες ενέργειες. Είναι καταγεγραμμένες.  Θα έχουμε τη δυνατότητα και στη δευτερολογία να τις πούμε, άλλωστε θα έλεγα ότι συμφωνούμε σχεδόν στα περισσότερα απ'αυτά που έχουν καταθέσει και οι συνάδελφοι.
 Θα ήθελα, επίσης, να πω ότι είμαστε έτοιμοι για την εφαρμογή της τυποποίησης. Αυτό γίνεται στις εξαγωγές, πρέπει να το εφαρμόσουμε και στην εσωτερική αγορά. Αυτή η δυσφήμιση που γίνεται στην ελληνική αγορά με τη διακίνηση του ροδακίνου, πρέπει να σταματήσει. 'Οταν έχουμε τη δυνατότητα να τυποποιούμε το ροδάκινο και να γίνονται αυτές οι εξαγωγές, πρέπει να εφαρμόσουμε την τυποποίηση και στην εσωτερική αγορά. Είναι, δηλαδή, αυτό που κερδίζει κάθε μέρα τον καταναλωτή και δημιουργεί νέα πρότυπα στην αγορά.
(Στο σημείο αυτό την Προεδρική 'Εδρα καταλαμβάνει η Δ' Αντιπρόεδροςτης Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ) Τέλος, είναι έτοιμος ο νόμος και  το προεδρικό διάταγμα και προχωράμε στη σύνταξη του μητρώου των εμπόρων. Αυτό το έχουμε κάνει στο καπνεμπόριο, έχει επιφέρει -αν θέλετε- κάποια αποτελέσματα, σοβαρά αποτελέσματα και είναι έτοιμο να εφαρμοστεί και στο ροδάκινο, δηλαδή, και στους εμπόρους των οπωροκηπευτικών.
ΓΕΩΡΓΙΟΣ ΓΑΡΟΥΦΑΛΙΑΣ: Δεν μας είπατε γιατί δεν δόθηκε η πρόωρησύνταξη των αγροτών το μήνα Απρίλιο.
 ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Θα έχετε τη δυνατότητα, αγαπητέ συνάδελφε, να τα πείτε μετά και για το μητρώο αγροτών και για όλα.
 Θα ήθελα να δώσω δύο απαντήσεις. Η μία αφορά τις πρόωρες συντάξεις.  Για τις πρόωρες συντάξεις των αγροτών, η τράπεζα εκταμιεύει τις πρόωρες συντάξεις των δύο μηνών...
 ΓΕΩΡΓΙΟΣ ΓΑΡΟΥΦΑΛΙΑΣ: Πέρασε η Πασχαλιά χωρίς χρήματα.
 ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Κύριε συνάδελφε, απαντήσαμε στη Βουλή. Με ρωτήσατε και σας απαντάω. Αύριο εκταμιεύουν τα υποκαταστήματα τις πρόωρες συντάξεις. Φθάσαμε, λοιπόν, να λύσουμε αυτό το διαδικαστικό θέμα που είπα και από αύριο πληρώνονται κανονικά οι πρόωρες συντάξεις των αγροτών προσαυξημένες. Νομίζω ότι θα λυθεί ένα τεράστιο πρόβλημα που είχε δημιουργηθεί με την καθυστέρηση.
 Επίσης, υπάρχει μια συνεργασία με την Αγροτική Τράπεζα για τη ρύθμιση και κανένας αγρότης δεν θα χάσει τη δυνατότητα που του δίνει αυτός ο ευεργετικός νόμος. Η εγκύκλιος είναι συγκεκριμένη. Υπάρχει διευκόλυνση και παράταση από τα υποκαταστήματα για να υποβάλουν οι αγρότες τις αιτήσεις.
 Ευχαριστώ.
ΓΕΩΡΓΙΟΣ ΚΑΡΑΣΜΑΝΗΣ: Για το μήνα Απρίλιο θα πληρωθεί η σύνταξη; 
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε συνάδελφε, σας παρακαλώ.
Θα τα πείτε, όταν πρόκειται να μιλήσετε.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Κύριε Καρασμάνη ... 
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Σας παρακαλώ, κύριε Υπουργέ,όχι διάλογο.
 ΣΑΒΒΑΣ ΤΣΙΤΟΥΡΙΔΗΣ: Τον πνίγει το δίκιο.
 ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Σας παρακαλώ, κύριοι συνάδελφοι.
Ο κ. Νάκος έχει το λόγο ως Κοινοβουλευτικός Εκπρόσωπος και θα δώσειτη σχετική απάντηση.
 ΑΘΑΝΑΣΙΟΣ ΝΑΚΟΣ: Κυρία Πρόεδρε, στην επερώτηση αποτυπώνεται η πραγματικότητα που επικρατεί. Παρ'ότι η τιμή ασφαλείας για τα συμπύρηνα ροδάκινα είναι 92 δραχμές, οι παραγωγοί πληρώθηκαν 60 δραχμές. Πώς γίνεται αυτό; Υπογράφουν για μικρότερη ποσότητα και μ'αυτόν τον τρόπο μειώνεται η τιμή ανά κιλό.
 Ο κύριος Υπουργός το γνωρίζει και εγκαλεί τους Βουλευτές της Αντιπολίτευσης, γιατί κάνουν αυτές τις καταγγελίες χωρίς αποδεικτικάστοιχεία, λες και υπάρχει κλέφτης που να δίνει απόδειξη ή λες και υπάρχει κανένας που να παρανομεί και να αφήνει αποδεικτικά στοιχεία.
 Υπάρχουν υπηρεσίες ελέγχου, κύριε Υπουργέ; Αν υπάρχουν υπηρεσίες ελέγχου κάνουν σωστά τη δουλειά τους; Και αν δεν υπάρχουν υπηρεσίες ελέγχου έστησε το Υπουργείο Γεωργίας έναν τέτοιο μηχανισμό, ούτως ώστε να γίνεται ο έλεγχος αυτών που είναι κοινό μυστικό; Συνεχίζει η επερώτησή μας με το ότι τα επιτραπέζια ροδάκινα πληρώθηκαν 30 δραχμές το κιλό. Ποιο είναι το κόστος παραγωγής, κύριε Υπουργέ, για τα επιτραπέζια ροδάκινα; Είναι ή δεν είναι πολύ κάτω του κόστους παραγωγής; Πώς είναι δυνατόν αυτός ο παραγωγός να καλύψει τα έξοδα και να του μείνει εισόδημα, για να μπορέσει να θρέψει την οικογένειά του; Σ'αυτά τα ερωτηματικά δεν πήραμε απάντηση. Το μόνο που πήραμε ως απάντηση, υποτίθεται, είναι να καταγγείλουμε εμείς πού γίνονται αυτές οι αλχημείες, πού γίνεται αυτή η κατακράτηση του εισοδήματος του παραγωγού, που σε τελευταία ανάλυση είναι ανάγκη, για να πάρει και η βιομηχανία την επιδότηση, μια που πολιτικές για την προώθηση αυτών των προϊόντων δεν έχουν  υπάρξει μέχρι στιγμής.
 Και κατήγγειλε ο συνάδελφος ότι κινδυνεύουν και πολλές μεταποιητικές βιομηχανίες.
  Ο κ. Τσιτουρίδης ανέφερε ότι το 1993, κατά τη συμφωνία της GATT για τον Παγκόσμιο Οργανισμό Εμπορίου, είχαμε πετύχει όταν γίνονται αναθεωρήσεις στην Κοινή Αγροτική Πολιτική να υπάρχουν αντισταθμιστικά οφέλη.
  Το 1996 υπογράψατε φαρδιά πλατιά χωρίς να πάρετε κανένα αντισταθμιστικό όφελος. Δεν θέλατε; Προτάξατε άλλα αιτήματα της Κυβέρνησης πριν από τα αιτήματα των παραγωγών, κάτι που έχετε κάνει κατ'επανάληψη προσπαθώντας να κρατήσετε το κομματικό κράτος, όπως σας έχουμε καταγγείλει, βάζοντας πάντα στην τελευταία θέση τα αιτήματα των αγροτών;  Αν πηγαίνατε και προτάσσατε τα αιτήματα των αντισταθμιστικών ωφελημάτων, των ποσοστώσεων, της επιδότησης των μεταφορών είμαι σίγουρος ότι κάτι θα πετυχαίνατε. Αλλά βεβαίως, αυτό που θέλατε ήταν να εγκριθούν οι επιδοτήσεις στην ΕΤΒΑ και στην Ολυμπιακή, να υπάρξει εξαίρεση από το κοινοτικό καθεστώς στα Ναυπηγεία Σκαραμαγκά και με αυτόν τον τρόπο να συντηρείτε τον κομματικό σας στρατό και διά μέσου του κομματικού στρατού να ελέγχετε ακόμα και το συνδικαλιστικό εργατικό κίνημα. Αυτή είναι η πολιτική σας και έχει αποκαλυφθεί.
  Είχατε υποσχεθεί τομεακό πρόγραμμα. Πόσον καιρό είναι που έχει ψηφισθεί το θεσμικό πλαίσιο για την ύπαρξη τομεακού προγράμματος; Κατηγορείτε τους παραγωγούς ότι έκαναν πολλές ομάδες παραγωγών και δεν συνενώθησαν. Υπήρξε πρόνοια, υπήρξε καθοδήγηση; Δεν είπαμε να κάνει τον παραγωγό το κράτος, αλλά υπήρξε πολιτική στις διευθύνσεις γεωργίας, ώστε να υποδείξετε στον αγράμματο, στις περισσότερες περιπτώσεις, αγρότη διαδικασία, να του δώσετε νομική στήριξη, να του πείτε τα δικαιώματα και τις υποχρεώσεις που έχει ο παραγωγός και τα ωφελήματα που θα είχε με μία ισχυρή ομάδα παραγωγών στη διαπραγμάτευση, στον τρόπο πληρωμής, σε όλα αυτά;  Οι ομάδες παραγωγών που είναι ένα σημαντικότατο εργαλείο, όλα αυτά τα χρόνια, επτά χρόνια που είμαι εγώ Βουλευτής, συζητούνται, ξανασυζητούνται και ή καταλήγουν σε αυτήν τη μορφή ή στην άλλη μορφή για τη βιομηχανική ντομάτα. Διότι η 'Ενωση Γεωργικών Συνεταιρισμών ονομάζει ομάδα παραγωγών και αυτούς που κάνουν, παραδείγματος χάρη, τη βιομηχανική ντομάτα και στην πραγματικότητα ομάδες παραγωγών δεν έχουμε.
  Διότι ή έχουμε πολλές και κατακερματισμένες δυνάμεις ή μία που ήδη προϋπήρχε και ήταν η ένωση γεωργικών συνεταιρισμών κάθε νομού. 'Αρα, λοιπόν, το σημαντικότατο εργαλείο προστασίας του εισοδήματος των παραγωγών που είναι η ομάδα παραγωγών δεν έχει ενεργοποιηθεί και η ευθύνη είναι ολόκληρη δική σας.
Εκείνο που έχει επίσης σημασία είναι ότι εξακολουθείτε μετά απόείκοσι χρόνια στην Κυβέρνηση και επτά χρόνια μετά το 1993 να κάνετε διαπιστώσεις για το τι πρέπει να γίνει. Πόσα χρόνια πρέπει να περάσουν ακόμη για να κάνετε διαπιστώσεις του τι πρέπει να γίνει και να μην τα κάνετε; Υπάρχει κάποιος άλλος που θα αναλάβει αυτές τις πρωτοβουλίες; Ρωτάμε, λοιπόν, τι έγινε με την αναδιάρθωση των καλλιεργειών. Υπήρξεένα πρόγραμμα πριν από μερικά χρόνια και πήγε τελείως στράφι. Υπήρξεαποδοτική αναδιάρθρωση καλλιεργειών; Υπήρξε πολιτική όσον αφορά στη μείωση της παραγωγής; Υπήρξαν αυτές οι πρωτοβουλίες που θα μείωναν την παραγωγή προσφέροντας εναλλακτικό εισόδημα στους παραγωγούς, ώστε με αυτόν τον τρόπο να αποκτήσει ο ροδακινοπαραγωγός ικανοποιητικό εισόδημα; Δεύτερον, υπήρξαν τα μέτρα εκείνα που θα μείωναν το κόστος τηςπαραγωγής με υποδομές, με αγροτική οδοποϊία, με μείωση της τιμής του ηλεκτρικού ρεύματος και του πετρελαίου, τα μέτρα, δηλαδή, που κατ'επανάληψη έχει καταθέσει η Νέα Δημοκρατία; Υπήρξε μήπως επιδότηση των μεταφορών; Είπαν για την πολεμική σύρραξη, και για την αναταραχή που υπάρχει στα Βαλκάνια. Υποσχεθήκατε ή δεν υποσχεθήκατε δεκαπέντε δραχμές το κιλό επιδότηση στα μεταφορικά και μάλιστα προεκλογικά; Την κάνατε; Φθάσαμε στο Μάη, τέλειωσε και ο Μάϊος.             Υπήρξε επιδότηση των μεταφορικών κατά δεκαπέντε δραχμές το κιλό, όπως τοείχατε υποσχεθεί; Το είχε εφαρμόσει η Νέα Δημοκρατία το 1992. Υπήρξεεπιδότηση των μεταφορών.
 Πριν από τρία χρόνια είχα καταθέσει ένα παράδειγμα εδώ, κύριεΠρόεδρε, πώς είναι δυνατόν τα ισπανικά αχλάδια τότε να πουλιούνται στη φρουταγορά της Θεσσαλονίκης σε φθηνότερη τιμή από τα αχλάδια του Πηλίου.  'Ηταν η απόσταση μικρότερη; 'Ηταν το βιοτικό επίπεδο των αγροτών της Ισπανίας χαμηλότερο από των Ελλήνων; 'Ηταν τα έξοδα για την παραγωγή του προϊόντος; Απλούστατα, υπήρξαν και υπάρχουν εθνικές επιδοτήσεις κάτω από το τραπέζι στα ψυκτικά και στα μεταφορικά. Αυτό γιατί το κάνουν οιΙσπανοί και πουλάνε αχλάδια στη φρουταγορά της Θεσσαλονίκης σε φθηνότερη τιμή από τα αχλάδια του Πηλίου και η ελληνική Κυβέρνηση δεν μπορεί να το κάνει και εξοργίζεται κιόλας, πώς είναι δυνατόν να προτείνουμε αντίθετα μέτρα προς αυτά που επιβάλλει η κοινοτική νομοθεσία;Για μας υπάρχει το ευαγγέλιο της κοινοτικής νομοθεσίας, οι άλλοι τοκαταστρατηγούν, πουλάνε τα αχλάδια τους στις αγορές τις δικές μας καιεμάς μας πειράζει να βοηθήσουμε τον 'Ελληνα αγρότη.
Δεν μας πειράζει όμως να καταστρατηγούμε την κοινοτική νομοθεσία, βαφτίζοντας ιδιωτικοποίηση, παραδείγματος χάρη, τα Ναυπηγεία Σκαραμαγκά.            Δεν μας πειράζει να κρατάμε το χάλι των αστικών συγκοινωνιών στην Αθήνακαι δεν μας πειράζει, γιατί εκεί συντηρούμε τον κομματικό μας στρατό.
 'Αρα, λοιπόν, αυτά τα κροκοδείλια δάκρυα περί τήρησης της κοινοτικής νομοθεσίας, σκοπό και στόχο έχουν να αποπροσανατολίσουν και να μας κάνουν να ξεχάσουμε ότι η Κυβέρνηση έχει τελευταία προτεραιότητα τον 'Ελληνα αγρότη.
 Αναφέρθηκε ο κύριος Υπουργός στις παραδοσιακές αγορές που υπήρχαν στις ανατολικές χώρες και την αδυναμία, τη δυσκολία και τον κίνδυνο που περιέχει μία εμπορική συναλλαγή με τις ανατολικές χώρες. Σήμερα μόνο στο Μόναχο πουλιούνται ελληνικά ροδάκινα. Υπήρξε διαφήμιση στις χώρες του εξωτερικού; Υπήρξε εκσυγχρονισμός των διαλογητηρίων και των τυποποιητηρίων που υπάρχουν στις ενώσεις, τις χρεοκοπημένες ενώσεις γεωργικών συνεταιρισμών; Πριν από λίγα χρόνια ψηφίσαμε έναν οργανισμό ασφάλισης εξαγωγών, προκειμένου να ασφαλίζονται οι εμπορικές συναλλαγές με τις χώρες που υπάρχει υψηλός επιχειρηματικός κίνδυνος. Και είχαμε επισημάνει τότε ότι με δυσκολία θα ενεργοποιηθεί αυτός ο νόμος, διότι προέβλεπε αποφάσεις, διατάγματα, τα γνωστά, όπως όλα τα νομοσχέδια. Τι έγινε; Πού είναι τα προεδρικά διατάγματα, πού είναι οι αποφάσεις, πού είναι το στήσιμο αυτού του μηχανισμού, που θα προστατεύσει από τον επιχειρηματικό κίνδυνο, από το ρίσκο που αναλαμβάνει ο έμπορος, ο παραγωγός, συνεταιρισμός, η ομάδα παραγωγών, εξάγοντας νωπά ή και μεταποιημένα προϊόντα στις τέως ανατολικές χώρες; Τετρακόσια εκατομμύρια κάτοικοι είναι στον Οργανισμό Συνεργασίας του Εύξεινου Πόντου, στον οποίο ήμουνα μέλος επί τρία χρόνια. Υπάρχει δυνατότητα παρέμβασης εμπορικής και μας θέλουν. Πολιτικές δεν υπάρχουν από την Κυβέρνηση, που να δώσουν μία διέξοδο σε δεκάδες αγροτικά και βιομηχανικά προϊόντα μας. Ανυπαρξία πολιτικής υπάρχει, κύριε Πρόεδρε.
 Τι έγινε με την ονομασία προέλευσης και τη πιστοποίηση ποιότητος;'Εγιναν βήματα προς αυτήν την κατεύθυνση; Υπήρξαν δηλαδή αυτές οι διαδικασίες, ούτως ώστε να έχουν πιστοποιητικά τα δικά μας προϊόντα και να βγαίνουν με το σπαθί τους έξω; Καμία παρέμβαση προς αυτήν την κατεύθυνση.
 Υποσχέθηκε ο κύριος Υπουργός ότι επιτέλους θα δημιουργηθεί το μητρώο εμπόρων. Διάφοροι αεριτζήδες κυκλοφορούν στις αγορές του ροδάκινου, οι οποίοι ονομάζονται έμποροι για μια χρονιά ή για δύο χρονιές. Καμιά προστασία γι' αυτόν που δηλώνει ότι είναι έμπορος. 'Ο,τι δηλώσεις είσαι στην εμπορία του ροδάκινου.
Αποτέλεσμα; Τα φέσια στην αγορά τα οποία βεβαίως πληρώνουν με τονιδρώτα τους οι άμοιροι γεωργοί, οι παραγωγοί του ροδάκινου.
Υπάρχει μήπως βοήθεια από τις διευθύνσεις γεωργίας με την παρουσίατου γεωπόνου στο χωράφι που θα υποδείξει ποια φυτοφάρμακα, ποια λιπάσματα, σε ποιες ποσότητες θα υπάρξουν, ούτως ώστε να μη παρουσιάζεται το φαινόμενο που κατήγγειλε ο κύριος συναδελφος να ανιχνεύονται μέσα στις κονσέρβες φυτοφάρμακα, να θεωρούνται ακατάλληλα, να δυσφημίζεται μ' αυτό τον τρόπο το αρίστης ποιότητος ελληνικό ροδάκινο, είτε νωπό είτε μεταποιημένο και να αποκλείεται από τις σοβαρές αγορές του εξωτερικού; Γνωρίζουμε όλοι πια ότι στις χώρες της Δυτικής Ευρώπης, στις χώρεςτης Ευρωπαϊκής 'Ενωσης, κυρίαρχο στοιχείο είναι η τυποποίηση, η ονομασία προέλευσης και η ποιότητα. Δευτερεύον στοιχείο είναι η τιμή του προϊόντος. Προτιμάει ο Ευρωπαίος καταναλωτής να δώσει το 20% και 30% επιπλέον χρήματα, αρκεί να έχει εγγυημένη ποιότητα.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδροςτης Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)Ποια είναι η πολιτική της Κυβέρνησης προς αυτήν την κατεύθυνση;Υπήρξε βοήθεια στο συνεταιρισμό, στον παραγωγό, υπήρξε εκπαίδευση; Είχαμε πριν από μερικά χρόνια ψηφίσει τον περίφημο οργανισμό "ΔΗΜΗΤΡΑ" για την εκπαίδευση των αγροτών, ένα καινούριο γραφειοκρατικό, κρατικής έμπνευσης οργανισμό. Τι κάνει αυτός ο οργανισμός μετά από τέσσερα χρόνια; Εκπαιδεύει; Και γιατί δεν εκπαιδεύει τους ροδακινοπαραγωγούς, ούτως ώστε να μην έχουμε αυτά τα μειονεκτήματα;Οι συνεταιρισμοί είναι σίγουρο ότι αδυνατούν να βρουν αγορές. Καιβέβαια δεν είμαστε εμείς αυτοί που θα πούμε, κύριε Υπουργέ, να γίνει έμπορος το κράτος. Την πικρή εμπειρία της ΠΡΟΜΕΤ που πουλούσατε καφέδες και όλα τα προϊόντα, τη θυμόμαστε όλοι σ' αυτήν την Αίθουσα.
  Εκείνο όμως που μπορεί να γίνει είναι αυτό που έχουμε στο πρόγραμμά μας ως Νέα Δημοκρατία, δηλαδή Οργανισμός Προώθησης Αγροτικών Προϊόντων, με διακρατικές συμφωνίες, με πιέσεις. Η πολιτική πλέον έχει μετατραπεί σε εμπορικές συναλλαγές. Και βέβαια, ο Υπουργός Γεωργίας πρέπει να πάει ο ίδιος να ανοίξει τις αγορές για τα ζωτικού ενδιαφέροντος προϊόντα της χώρας μας. Ουαί και αλίμονο αν αυτό δεν το κάνει.
Πού είναι λοιπόν ένας τέτοιος ευέλικτος οργανισμός, ο οποίος θαδημιουργήσει τις προϋποθέσεις για την απορρόφηση των νωπών και μεταποιημένων αγροτικών προϊόντων; Σε όλα αυτά οφείλετε, κύριε Υπουργέ, να δώσετε απαντήσεις, διότι η σύσκεψη της 30ης Μαίου θα οδηγήσει πάλι σε ευχές, σε διαπιστώσεις και σε ψεύτικες υποσχέσεις. Η θέση των ροδακινοπαραγωγών είναι τραγική. Ανέφερε ο κ. Τσιτουρίδης, ότι αποπληθωρισμένα τα εισοδήματα του 2000 είναι περίπου στο 15% των εισοδημάτων που υπήρχαν το 1992 και 1993. Αυτή είναι η πολιτική σας; Αυτή είναι η πολιτική για τον 'Ελληνα ροδακινοπαραγωγό; 'Ηρθε η ώρα να πάρετε μέτρα. Αλλιώς θα το βρείτε πάρα πολύ γρήγοραμπροστά σας. Ευχαριστώ.
 (Χειροκροτήματα από την πτέρυγα της Νέας Δημοκρατίας) 
ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος του ΠΑΣΟΚ κ. Ιωάννης Μαγκριώτης έχει το λόγο.
 ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, κυρίες και κύριοι συνάδελφοι, η Νέα Δημοκρατία λίγες μέρες μετά τις εκλογές και κάνοντας χρήση του Κανονισμού της Βουλής ήρθε στην Αίθουσα του Κοινοβουλίου για να καλύψει τον προσφερόμενο χρόνο για τον καθιερωμένο κοινοβουλευτικό έλεγχο κατάθεσης επερωτήσεων.
 Κι αυτό γιατί έπρεπε, αφ' ενός μεν, να ασκήσει τα αντιπολιτευτικά της καθήκοντα. Aυτή είναι μια επιλογή, η οποία χαιρετίζεται...
 ΙΟΡΔΑΝΗΣ ΤΖΑΜΤΖΗΣ: Είναι απλήρωτοι οι ροδακινοπαραγωγοί ...
 ΙΩΑΝΝΗΣ ΜΑΓΚΡΙΩΤΗΣ: Δεν σας κατάλαβα. Για το θέμα αυτό, έχει γίνει επερώτηση, έχει συζητηθεί και υπάρχουν απαντήσεις. Ο Υπουργός απάντησε ότι αύριο το πρωί θα πληρωθούν από τα υποκαταστήματα της Αγροτικής Τράπεζας.
 ΙΟΡΔΑΝΗΣ ΤΖΑΜΤΖΗΣ: Είναι ντροπή να λέτε τέτοια πράγματα.
 ΙΩΑΝΝΗΣ ΜΑΓΚΡΙΩΤΗΣ: Δεν σας καταλαβαίνω.
ΠΡΟΕΔΡΕΥΩΝ (Κωνσταντίνος Βρεττός): Κύριε συνάδελφε, σας παρακαλώ.
Πότε μάθατε να διακόπτετε έτσι απότομα;Συνεχίστε, κύριε Μαγκριώτη, αλλά σας παρακαλώ να μην απαντάτε καισεις.
 ΙΩΑΝΝΗΣ ΜΑΓΚΡΙΩΤΗΣ: Του απάντησα, αλλά προστατέψτε λίγο τη συζήτηση, γιατί είναι καλός ο ενθουσιασμός του αντιπολιτευτικού λόγου, θα πρέπει όμως να έχει και μια ευταξία στην ανάπτυξή του.
 'Ετσι, λοιπόν, η Αξιωματική Αντιπολίτευση καλύπτει ορισμένες από τις ώρες του κοινοβουλευτικού ελέγχου με σειρά επερωτήσεις για τα διάφορα αγροτικά προϊόντα. Κανείς δεν αρνείται ότι τα προβλήματα είναι υπαρκτά και σε πολλές περιπτώσεις, μεγάλα. 'Ομως, για τη λύση των προβλημάτων χρειάζεται ένας διάλογος συνεχής και διαρκής, γιατί τα προβλήματα είναι σύνθετα, αλλά και γιατί συνεχώς ζούμε κάτω από νέα δεδομένα. Πολύ περισσότερο όταν πρόκειται για την αγροτική παραγωγή, η οποία υπόκειται και σε πρόσθετους αστάθμητους παράγοντες, όπως είναι οι καιρικές συνθήκες. Γι'αυτό δεν μπορεί να εμφανίζεται ως υπερασπιστής της αγροτικής παραγωγής και των αγροτών στην Αίθουσα του Κοινοβουλίου, είτε αλλοιώνοντας τα στατιστικά νούμερα της παραγωγής είτε προβάλλοντας προτάσεις οι οποίες βρίσκονται, δεν μπορούν να υιοθετηθούν, γιατί γνωρίζει πάρα πολύ καλά, εκτός και αν έχει πάθει στιγμιαία αμνησία πως είμαστε μέλος της Ευρωπαϊκής 'Ενωσης, μέλος του Παγκόσμιου Οργανισμού Εμπορίου και έχουμε περιορισμούς και δεσμεύσεις.
 Γνωρίζει πως η υψηλή προστασία και οι υψηλές επιδοτήσεις τις οποίες είχαν τα αγροτικά μας προϊόντα και ειδικότερα το ροδάκινο και ορισμένες περιοχές που καλλιεργούσαν τα ροδάκινα στις προηγούμενες δεκαετίες, δεν υπάρχουν σήμερα. Στην πορεία, συνεχώς θα μειώνονται, γιατί η Ευρωπαϊκή 'Ενωση κάνει την εσωτερική αναδιάρθρωση διάθεσης των πόρων και γιατί βεβαίως, δέχεται την πίεση του Παγκόσμιου Οργανισμού Εμπορίου και ιδιαίτερα των τρίτων χωρών. Οι χώρες αυτές επιζητούν προσπέλαση στις αγορές των ανεπτυγμένων χωρών, γιατί μόνο σ'αυτές μπορούν να πουλήσουν τα δικά τους προϊόντα. Αν θέλουν οι ανεπτυγμένες οικονομικά χώρες, μεταξύ αυτών και οι χώρες της Ευρωπαϊκής 'Ενωσης να έχουν προσπέλαση στις αγορές των τρίτων χωρών, πρέπει να ανοίξουν σταδιακά τις αγορές τους.
 Στο Σηάτλ νομίζω ότι είδαμε ένα τμήμα αυτού του διεθνούς ανταγωνισμού στον οποίο η Ευρωπαϊκή 'Ενωση βρέθηκε αμυνόμενη του προστατευτισμού της, που κυρίως αναφέρεται στα μεσογειακά αγροτικά προϊόντα και ακόμη περισσότερο στα ελληνικά προϊόντα. Με μεγάλη αποφασιστικότητα και αποτελεσματικότητα και η ελληνική αντιπροσωπεία, αλλά βεβαίως και η Ευρωπαϊκή 'Ενωση, υπερασπίστηκε την αγροτική και κτηνοτροφική της παραγωγή.
Από την άλλη πλευρά, γνωρίζουμε όλοι ότι η ελληνική Κυβέρνηση,πρόσφατα έχει πετύχει και έχει διασφαλίσει πολλαπλάσιους πόρους αυτών που είχαμε τον προηγούμενο χρόνο και αυτών που όλοι αναμέναμε για τις επιδοτήσεις των ελληνικών αγροτικών προϊόντων. Επτά τρισεκατομμύρια (7.000.000.000.000) δραχμές την επόμενη εξαετία και δυόμισι τρισεκατομμύρια (2.500.000.000.000) δραχμές για τις διαρθρωτικές παρεμβάσεις στην αγροτική παραγωγή, την εμπορία, τη διακίνηση, την πώληση και τη μεταποίηση των αγροτικών προϊόντων.
Αυτή είναι η πραγματικότητα μέσα στην οποία αναπτύσσεται η αγροτικήοικονομία και η κρατική παραγωγή στην Ελλάδα, δραστηριοποιείται ο αγροτικός κόσμος και εμείς πρέπει να του πούμε την αλήθεια. Μια αλήθεια που όλος ο πολιτικός κόσμος, τις προηγούμενες δεκαετίες στιγμές υψηλών επιδοτήσεων, υψηλής προστασίας και υψηλών εισοδημάτων, την έκρυψε. Δεν τους είπε ότι ο κύκλος αυτός κάποια στιγμή θα κλείσει και ότι θα βρεθούν μπροστά σε μια άλλη πραγματικότητα. Σήμερα, λοιπόν, ζούμε αυτήν την μεταβατική πραγματικότητα. 'Ετσι η Ελλάδα στο χώρο της ροδακινοπαραγωγής, αλλά και της μεταποίησης, η οποία διαθέτει ισχυρά πλεονεκτήματα έχει με τη σειρά της και μειονεκτήματα. Πρέπει, λοιπόν, να διευρύνουμε τα πλεονεκτήματά μας και να περιορίσουμε τις αδυναμίες. Και αν θέλουμε να κάνουμε έναν ειλικρινή διάλογο, τότε είναι βέβαιο ότι θα καταλήξουμε διότι η πραγματικότητα βοά ποια είναι τα πλεονεκτήματα και ποια τα μειονεκτήματά μας. 'Ετσι, λοιπόν, το ότι η Ελλάδα κατέχει μια δεσπόζουσα θέση στη διεθνή παραγωγή σε παγκόσμιο επίπεδο, πολύ περισσότερο σε ευρωπαϊκό επίπεδο είναι το ισχυρό μας χαρτί. Αυτό πρέπει να αξιοποιήσουμε και στην Ευρωπαϊκή 'Ενωση, διεκδικώντας διεύρυνση των επιδοτούμενωνεξαγωγών στις τρίτες χώρες. Ζητήσαμε και πετύχαμε, πόρους για τις διαρθρωτικές παρεμβάσεις τα επόμενα χρόνια. Από την άλλη πλευρά θα πρέπει μέσα από το διάλογο ο οποίος επιτέλους, οργανωμένος άρχισε να συμφωνήσουμε στις αναγκαίες τομές. Το νέο θεσμικό πλαίσιο, οι διεπαγγελματικές οργανώσεις και οι ομάδες παραγωγών, οι πραγματικοί παραγωγοί και οι εμπλεκόμενοι στη διακίνηση, στην εμπορία και τη μεταποίηση των προϊόντων των ροδακίνων, πρέπει να βρουν τους κοινούς στόχους. Μέσα απ' αυτόν το διάλογο θα πρέπει να προσδιορίσουμε την οροφή της εθνικής μας παραγωγής. Μέσα από τη δυνατότητα που έχει η Ευρωπαϊκή 'Ενωση η αγορά της και βεβαίως η διεθνής πραγματικότητα, πρέπει να ορθολογικοποιήσουμε την παραγωγή ροδακίνου στην Ελλάδα. Απόπειρες έγιναν τα προηγούμενα χρόνια με τις αναδιαρθρώσεις. Δεν πέτυχαν. Δεν ήταν πειστικές, δεν ήταν οργανωμένες, δεν υπήρξαν εναλλακτικές προτάσεις για την παραγωγή και εργασιακή ένταξη του δυναμικού που πιθανόν δεν θα είχε το προσδοκώμενο εισόδημα στις αγροτικές αυτές περιφέρειες. Τώρα λοιπόν να ξεκινήσουμε μια οργανωμένη συζήτηση να πειστεί ο αγροτικός κόσμος πως πρέπει να ορθολογικοποιηθεί η παραγωγή για να κρατήσουμε την ηγετική δεσπόζουσα θέση που έχουμε τόσο στο ευρωπαϊκό, όσο και στο παγκόσμιο πεδίο.
Το δεύτερο θα πρέπει όλοι οι εμπλεκόμενοι φορείς και οι κοινωνικέςομάδες να κατανοήσουν ότι έχουν κοινά συμφέροντα και δεν μπορούν να προχωρούν και να συνομολογούν πράξεις, οι οποίες αντιστρατεύονται και βραχυπρόθεσμα, πολύ περισσότερο μεσοπρόθεσμα, την παραγωγή και το εισόδημά τους. Από τη στιγμή που υπάρχει τιμή διασφάλισης από την Ευρωπαϊκή 'Ενωση, όπως πολύ σωστά τόνισε ο κύριος Υπουργός, δεν πρέπει οι παραγωγοί να συνομολογούν πράξεις και οικονομικές συναλλαγές κάτω απ' αυτό το όριο. Πρέπει λοιπόν, μέσα από τον οργανωμένο διάλογο να πειστούν οι παραγωγοί, να πειστούν οι μεταποιητές ότι έχουν κοινό συμφέρον να μην υπονομεύσουν το μέλλον του προϊόντος. Να κρατήσουν αυτήν τη δύναμη στα χέρια τους.
Πέραν αυτών όμως τόσο οι διεπαγγελματικές οργανώσεις, όσο και οιομάδες παραγωγών πρέπει να βελτιώσουν την ανταγωνιστικότητά τους. Είμαστε μακριά από τα μεγάλα καταναλωτικά κέντρα. Η κρίση και ο πόλεμος στο δυτικό άξονα της Βαλκανικής επιδείνωσε αυτήν την πραγματικότητα. Η Κυβέρνηση προσπάθησε να επιδοτήσει τη μεταφορά. Δεν το πετύχαμε, όπως πετύχαμε σε άλλους στόχους. Αυτό όμως δεν σημαίνει πως δεν πρέπει να συνεχίσουμε αυτήν την προσπάθεια, όπως και η συμμετοχή μας σε επισιτιστικές βοήθειες τρίτων χωρών και ιδιαίτερα σε εμπόλεμες περιοχές. 'Ετσι, λοιπόν μαζί με την προσπάθεια να κατακτήσουμε και πάλι τιςαγορές που χάθηκαν στις κρατικά και κεντρικά οργανωμένες οικονομίες, όπως ήταν αυτές των ανατολικών χωρών, προέχει η ενδυνάμωση της εμπορικής μας παρουσίας μέσα από το μάρκετιγκ, την ολοκλήρωση των σύγχρονων δικτύων, την πληροφόρηση αλλά και την τυποποίηση στην ποιότητα των προϊόντων, στις αγορές των ανεπτυγμένων χωρών.
 Τελειώνω κύριε Πρόεδρε, λέγοντας πως σε ένα τέτοιο πλαίσιο προτάσεων δεν άκουσα ουσιαστικές διαφορές και ενστάσεις από την πλευρά των αγορητών της Αξιωματικής Αντιπολίτευσης.
 Πρέπει να σταθούμε πέρα από καιροσκοπισμούς, πέρα από κομματικές σκοπιμότητες, τώρα που είναι μακριά ο ορίζοντας των εκλογών για να δώσουμε λύση στα προβλήματα των αγροτών και ιδιαίτερα των ροδακινοπαραγωγών. Διαφορετικά, απλώς αξιοποιούμε ένα υπαρκτό πρόβλημα και υποθηκεύουμε το μέλλον τους. Οι αγρότες θα γυρίσουν την πλάτη στον πολιτικό κόσμο, στο πολιτικό σύστημα. Και βεβαίως, οι αγρότες θα υπονομεύσουν και τη δική τους θέση. Γιατί στην ελεύθερη αγορά στους σκληρούς νόμους της οικονομίας της αγοράς πρέπει οργανωμένα και σύγχρονα να απαντήσουν οι αγρότες. Ο πολιτικός κόσμος να δώσει τη δική του βοήθεια, τη δική του προστασία μέσα από τη καθοδήγηση και προπάντων την αλήθεια. Την αλήθεια απαιτούν οι αγρότες και όχι απλώς κορώνες δημαγωγικής υποστήριξης που μπορεί να ακούγονται εύηχα κάποιες στιγμές, αλλά δυστυχώς δεν βελτιώνουν το εισόδημα, ούτε το βιωτικό επίπεδο των αγροτών, πολύ περισσότερο το μέλλον της ελληνικής αγροτικής οικονομίας και της υπαίθρου.
 Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.) 
ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. 'Αγγελος Τζέκης έχει το λόγο.
 ΑΓΓΕΛΟΣ ΤΖΕΚΗΣ: Αγαπητοί συνάδελφοι, είναι η δεύτερη φορά που η Νέα Δημοκρατία έρχεται με επερώτηση για ένα συγκεκριμένο αγροτικό προϊόν, όπως έκανε και με το βαμβάκι. Παρατηρούμε βέβαια ότι η σημερινή της πάλι τακτική είναι να επιρρίψει ευθύνες στην Κυβέρνηση, όσον αφορά τη διαπραγματευτική της και τη διαχειριστική της ικανότητα.
Εμείς πιστεύουμε ότι είναι πολιτικό ζήτημα τα προβλήματα και τουροδακίνου και του βαμβακιού, αλλά και των άλλων αγροτικών και κτηνοτροφικών προϊόντων είναι αποτελέσματα μιας συγκεκριμένης πολιτικής που εφαρμόζει η Κυβέρνηση του ΠΑ.ΣΟ.Κ. αλλά και που εσείς συμφωνείτε και σαν Κυβέρνηση όταν ήσασταν το 1990-1993 αλλά και στην πορεία. Πιστεύουμε δηλαδή ότι με τη σημερινή σας επερώτηση στην ουσία δίνετε ένα χέρι βοηθείας προς την Κυβέρνηση γιατί δεν αναφέρεστε στον πυρήνα του προβλήματος, που δεν είναι άλλο, παρά η αναθεώρηση της κοινής αγροτικής που αγκαλιάζει πλέον όλα τα αγροτικά προϊόντα. 'Ετσι είναι και για την περίπτωση του ροδάκινου.
Επομένως, βήμα-βήμα πηγαίνετε, βηματισμό ενιαίο έχετε για τηναντιμετώπιση των προβλημάτων.
 Πιστεύουμε, κύριε Υπουργέ, ότι η Κυβέρνηση του ΠΑ.ΣΟ.Κ. αυτά τα χρόνια δεν εφήρμοσε τίποτε άλλο παρά συγκεκριμένους κανονισμούς της Ευρωπαϊκής 'Ενωσης, που σε αυτό το σημείο γνωρίζετε ότι είναι ο ν.            2200/96, που πραγματικά και με τις συμφωνίες της GATT βάζει την ταφόπλακα για το μέλλον της παραγωγής ροδακίνου. Σε αυτό βέβαια δεν αναφερθήκατε καθόλου, γιατί δεν έχετε μία εναλλακτική πρόταση, προκειμένου να πείσετε για το πραγματικό ενδιαφέρον απέναντι στους παραγωγούς.
 'Ολα αυτά τα χρόνια με τις αναθεωρήσεις της Κοινής Αγροτικής Πολιτικής επιδιώκετε δύο στόχους: Πρώτον, να αυξηθούν τα κέρδη των βιομηχάνων γιατί με τη μείωση τιμής παραγωγού αυξάνουν τα κέρδη τους γιατί αγοράζουν φθηνή πρώτη ύλη και δεύτερον, γιατί θέλει η Ευρωπαϊκή 'Ενωση να μειώσει τον αγροτικό κοινοτικό της προϋπολογισμό, προκειμένου αυτά τα λεφτά που θα εξοικονομήσει να τα διοχετεύσει για την "Ατζέντα 2000" για την Οικονομική και Νομισματική 'Ενωση. Και πιστεύουμε ότι τα προβλήματα αυτά θα συσσωρευτούν ακόμη περισσότερο με την "Ατζέντα 2000" και τη διεύρυνση με τις χώρες της Κ.Α. Ευρώπης.
Επομένως, η σταθερή θέση του κόμματός μας όλα αυτά τα χρόνιακαταδεικνύει πραγματικά ποιος στέκεται στο πλευρό των αγροτών και ποιος πραγματικά προσπαθεί με διάφορους τρόπους να αποπροσανατολίσει το αγροτικό κίνημα, προκειμένου να μη διεκδικήσει αγωνιστικά αυτά τα οποία δικαιούται. Και συγκεκριμένα πρέπει να αναφέρουμε ότι έχει ευθύνες και η Αξιωματική Αντιπολίτευση, γιατί ο Πρόεδρος της Νέας Δημοκρατίας ο κ. Καραμανλής γύριζε από μπλόκ σε μπλόκ, προκειμένου να ανοίξει τουςδρόμους, όταν υπήρχε η κορύφωση ενός συγκεκριμένου αγωνιστικού μετώπου απέναντι στην Κυβέρνηση που ήταν στριμωγμένη με τις πλάτες στον τοίχο. Επομένως, ποιος δίνει χέρι βοηθείας προς την Κυβέρνηση; Θα πρέπει, κύριε Υπουργέ, να αναφέρουμε ότι όλα αυτά τα χρόνια έχουμε μία καθαρή πτώση του αγροτικού εισοδήματος, έχουμε μία χρεοκοπία των αγροτών και των συνεταιρισμών και αυτό φαίνεται και από τη μείωση των γεωργικών επενδύσεων που βάζει ένα μεγάλο μείον για το μέλλον της ίδιας της γεωργίας.
 Εμείς πιστεύουμε, ότι και η καλλιέργεια των ροδακίνων δεν έχει κανένα θετικό μέλλον αν ακολουθηθεί αυτή η ίδια πολιτική.
Τα προβλήματα αυτά διαψεύδουν με τον κατηγορηματικότερο τρόπο όλουςτους υποστηρικτές της Ευρωπαϊκής 'Ενωσης, γιατί πραγματικά υπάρχουν ευθύνες και οι ευθύνες πρέπει να αποδοθούν. Είναι συγκεκριμένες πολιτικές που εφαρμόζονται και αυτές δεν μπορούν πλέον να κρυφτούν από κανέναν αγρότη. Και σ' αυτό το σημείο θα πρέπει να πούμε ότι μεθοδευμένα όλα αυτά τα χρόνια και συστηματικά εφαρμόστηκε μία πολιτική γύρω απο τα οπωροκηπευτικά και συγκεκριμένα γύρω από τα ροδάκινα, που είχε σαν στόχο να μειώσει την παραγωγή στη χώρα μας. Και δεν εξηγήσατε και εσείς, κύριε Υπουργέ, που έχετε τη μεγαλύτερη ευθύνη, αλλά και η Νέα Δημοκρατία,ότι όλα αυτά τα χρόνια εκατόν δέκα χιλιάδες στρέμματα έφυγαν από την παραγωγή ροδακίνων. Στρέφονται, λοιπόν, οι όποιες ρυθμίσεις της Ευρωπαϊκής 'Ενωσης στη μείωση της καλλιεργήσιμης έκτασης ροδακίνων, ναι ή όχι; 'Ετσι λοιπόν πιστεύουμε ότι σ' αυτήν τη δεκαετία οι συνεταιρισμοί πουέχουν χρησιμοποιηθεί, είναι καταχρεωμένοι, έχουν χρεοκοπήσει για να συγκαλύψουν τον πραγματικό χαρακτήρα της Κοινής Αγροτικής Πολιτικής. Και βέβαια στο ζήτημα των οπωροκηπευτικών έχουμε και την κοινοπραξία ΣΚΟΠ-ΔΕΠΟΣ. Και γνωρίζουμε όλοι ότι η ΣΚΟΠ σαν κεντρική συνεταιριστική οργάνωση που είχε ένα συγκεκριμένο στόχο την προώθηση των οπωροκηπευτικών, έχει διαλυθεί, όπως και η ίδια η ΑΓΡΕΞ που βέβαια σαν πρόσχημα χρησιμοποιήθηκε η όλη διαχειριστική της κατάσταση, προκειμένου και έναν κρατικό εξαγωγικό οργανισμό και αυτόν να τον κλείσετε. Πιστεύουμε δηλαδη ότι οι ευθύνες των ελληνικών κυβερνήσεων είναισημαντικές. Και είναι σημαντικές γιατί; Γιατί οι χωματερές που εμείς τις καταδικάζαμε εκείνη την εποχή, παρουσιάζονταν σαν "ευλογία Θεού" προκειμένου να αποκτήσει ο παραγωγός των ροδακίνων μια πρόσθετη τιμή. Εμείς αντισταθήκαμε σ' αυτόν τον θεσμό των χωματερών γιατί πιστεύαμε ότι υποθήκευε το μέλλον των οπωροκηπευτικών και συγκεκριμένα των ροδακίνων. 'Ετσι έρχεται σήμερα η ίδια η Ευρωπαϊκή 'Ενωση να μειώσει και τις ποσότητες που πηγαίνουν στη χωματερή αλλά και την ίδια την τιμή.  Δηλαδή δεν υπάρχει εδώ πέρα ο "κουτόφραγκος" που πλήρωνε και να μην έχει ένα συγκεκριμένο σχεδιασμό προκειμένου να χτυπήσει την παραγωγή.
 'Ετσι λοιπόν, αγαπητοί συνάδελφοι, θα πρέπει να δούμε τα πράγματα.  Είναι δε και το ζήτημα των διεπαγγελματικών οργανώσεων. Θα πρέπει να τονίσουμε ότι οι διεπαγγελματικές οργανώσεις έρχονται ακριβώς να αντικαστήσουν μία αδυναμία των ομάδων παραγωγών σαν ΚΚΕ είμαστε αντίθετοι σ' αυτές, που από το 1985 έχουν μπει στο προσκήνιο με την ΚΟΠΕΑΣ και ΚΟΠΑΣ, που παρ' όλα αυτά δεν έχουν προχωρήσει. Τώρα, έρχονται βέβαια οι διεπαγγελματικές οργανώσεις προκειμένου να πείσουν τους ίδιους τους παραγωγούς ότι έχουν κάτι θετικό. Οι διεπαγγελματικές οργανώσεις δεν έχουν να κάνουν τίποτα άλλο παρά να βάλουν το λύκο να φυλάξει τα πρόβατα. Δεν υπάρχει σε καμιά περίπτωση ο μεταποιητής βιομήχανος και έμπορος να εχει τα ίδια συμφέροντα με τον αγρότη. Υπάρχουν αλληλοσυγκρουόμενα συμφέροντα. Και αυτό το αποδεικνύει η καθημερινή πραγματικότητα, που μέσα από τους ισολογισμούς των βιομηχανιών παρατηρούμε την αύξηση των κερδών, ενώ από την άλλη έχουμε μείωση των τιμών παραγωγού, αλλά και γενικότερα του αγροτικού ισοζυγίου σε σχέση εξαγωγές-εισαγωγές.
 Θέλουμε να πούμε ότι ο νέος κανονισμός είναι πραγματικάκαταστροφικός. Οι διεπαγγελματικές οργανώσεις και αυτές θα καταστρέψουν παραπέρα το ζήτημα των ροδακίνων. Θα πρέπει όμως να σταθούμε και στο ζήτημα τι λέει το Κ.Κ.Ε. Σ' αυτό το ζήτημα εμείς έχουμε να προτείνουμε ότι ο αγροτικός κόσμος, το αγροτικό κίνημα, θα πρέπει αγωνιστικά ενωμένο να διεκδικήσει αυτά τα οποία δικαιούται και διεκδικεί εδώ και χρόνια, οργανωμένο με συγκεκριμένες προτάσεις που βάζουν επί τον τύπο των ήλων το ουσιαστικό πρόβλημα που είναι βαθιά πολιτικό. Και κανένας σ' αυτήν την Αίθουσα δεν μπορεί να νίπτει τας χείρας του σαν τον Πόντιο Πιλάτο. Συγκεκριμένες ευθύνες έχει η Κυβέρνηση, συγκεκριμένες ευθύνες έχει βέβαια και η Νέα Δημοκρατία.
 Επομένως η πρόταση του Κ.Κ.Ε. είναι συγκεκριμένη. Να μην εφαρμοσθουν αυτοί οι καταστροφικοί κανονισμοί που είναι για τα οπωροκηπευτικά και συγκεκριμένα για τα ροδάκινα. Να δείξουμε, αν θέλετε, για πρώτη φορά μία ανυπακοή στις εντολές της Ευρωπαϊκής 'Ενωσης. Να αντιστρέψουμε τα πράγματα για την GATT. Γιατί να δεχόμαστε αυτές τις συμφωνίες, που ξέρουμε εκ των προτέρων ότι είναι καταστροφικές για την χώρα και την αγροτική οικονομία συνολικότερα; Εμείς γνωρίζουμε βέβαια ότι δεν έχει την πρόθεση η Κυβέρνηση να προωθήσει μέσα από τις νέες διεργασίες που γίνονται στον Παγκόσμιο Οργανισμό Εμπορίου νέες συμφωνίες προς όφελος του εργαζόμενου λαού, γιατί η πολιτική της είναι ταυτισμένη με τη νεοφιλελεύθερη συντηρητική πολιτική που πραγματικά ευνοεί συγκεκριμένα μεγάλα συμφέροντα εμπόρων και βιομηχάνων απέναντι στα συμφέροντα της μικρομεσαίας αγροτιάς. Θα πρέπει δηλαδή να παραβιάσετε τους κανονισμούς αν θέλετε πραγματικά μια άλλη πολιτική προς όφελος της μικρομεσαίας αγροτιάς.
 Επειδή μιλάτε για εκσυγχρονισμούς, θα πρέπει, λοιπόν, να εκσυγχρονιστούν και τα τρένα προκειμένου με ψυγεία να μπορούν να μεταφέρονται τα συγκεκριμένα προϊόντα.
Θα πρέπει να δείτε το κόστος μεταφοράς, που είναι πολύ μεγάλο καιπλησιάζει το 50% στην τιμή παραγωγού. Και σ' αυτό το σημείο βέβαια δεν τολμάτε να ζητήσετε μία επιδότηση από την Ευρωπαϊκή 'Ενωση, γιατί και με δική σας ευθύνη, έχει γίνει ο άδικος, ο εγκληματικός βομβαρδισμός της Γιουγκοσλαβίας. Και αυτό δεν το κάνετε συνειδητά, γιατί συμμετείχατε κι εσείς σαν Κυβέρνηση σ' αυτόν το βομβαρδισμό της Γιουγκοσλαβίας, συμμετέχετε κι εσείς συνειδητά στο εμπάργκο που έχει επιβάλλει η Ευρωπαϊκή 'Ενωση.
 Και θα πρέπει βέβαια να στηρίξουμε και την εγχώρια κατανάλωση, στηρίζοντας όμως παράλληλα και το αγροτικό εισόδημα, προκειμένου να αυξηθεί η εγχώρια κατανάλωση.
 Μιλάτε για νέες αγορές. Οι ανατολικές αγορές τώρα. 'Οπως προτείνει η Νέα Δημοκρατία, είναι μεγάλες για τα αγροτικά προϊόντα, ενώ αποδείξατε ότι η Ευρωπαϊκή 'Ενωση έχει κλείσει τις αγορές για τα δικά μας προϊόντα. Με μία μόνη διαφορά: 'Οτι μαζί, Κυβέρνηση και Αντιπολίτευση χειροκροτούσατε τις ανατροπές σοσιαλιστικών χωρών, όταν αυτές οι χώρες απορροφούσαν τα εσπεριδοειδή και πολλά οπωροκηπευτικά. Και καταλαβαίνετε βέβαια ότι το βιοτικό επίπεδο εκείνων των χωρών τώρα είναι πολύ φτωχό για να μπορέσει πραγματικά η ζήτηση και από αυτές τις χώρες να αυξηθεί. Είμαστε υπέρ των διακρατικών συμφωνιών, εξαγωγής χωρίς περιορισμούςαπό την Kοινή Αγροτική Πολιτική και από τον Παγκόσμιο Οργανισμό Εμπορίου μέσα από διακρατικές συμφωνίες με αμοιβαίο όφελος με αυτές τις χώρες.
Και επιτέλους θα πρέπει να γίνει ένας έλεγχος στο κόστος παραγωγής.
Δεν μιλήσατε καθόλου γι' αυτό το κόστος παραγωγής. Τι γίνεται με τα καύσιμα και γιατί δεν τα δίνετε όπως τα δίνετε στους εφοπλιστές; Είναι ένα αίτημα, το οποίο έχουν εδώ και χρόνια οι παραγωγοί, το οποίο εσείς βέβαια δεν το ικανοποιείτε. Και θα πρέπει να κάνετε και έναν έλεγχο στην τιμή του παραγωγού και στην τιμή που έρχεται στην κατανάλωση το προϊόν, για να δούμε ποιος αισχροκερδεί πραγματικά από το όλο αυτό κύκλωμα, παραγωγή, μεταποίηση και διάθεση.
 Και βέβαια είναι ανάγκη να δημιουργηθεί ένας συνεταιριστικός εξαγωγικός φορέας, που θα έχει την αποκλειστική ευθύνη για το εξαγωγικό εμπόριο. Δεν μπορείτε να λέτε ότι σαν Κυβέρνηση δεν αναμειγνύεσθε, γιατί όλη αυτή η πολιτική σας δείχνει ότι αναμειγνύεσθε πάντοτε προς όφελος των μεγαλοβιομηχάνων.
Και για τις συσκέψεις θα ήθελα να πω κάτι και τελειώνω, κύριεΠρόεδρε, ότι είναι καλό να γίνει αυτή η σύσκεψη, αλλά ο κύριος Υφυπουργός ας επισκεφθεί και τις συγκεκριμένες περιοχές κατά την περίοδο της συγκομιδής και της παράδοσης του προϊόντος, για να δούμε τότε πόσα απίδια παίρνει ο σάκος. Γιατί γνωρίζετε ότι οι τιμές θα είναι στην κατρακύλα, γνωρίζετε ότι το πλεόνασμα είναι πολύ μεγάλο και βέβαια η πολιτική σας θα οδηγήσει ένα ακόμα προϊόν σε ένα μεγάλο αδιέξοδο. Γιατί συνολικάαδιέξοδη είναι η πρότασή σας, η πολιτική σας πρόταση προς την αγροτική οικονομία και αυτό άλλωστε το αποδείχνει και το αγροτικό εμπορικό ισοζύγιο, που από ευνοϊκό που ήταν το 1981, έχει καταντήσει αρνητικό εξαιτίας βέβαια της πολιτικής που ακολούθησαν όλες αυτές οι κυβερνήσεις. Και τελειώνω, κύριε Πρόεδρε, με το ζήτημα της "ΔΗΜΗΤΡΑ".
 ΠΡΟΕΔΡΕΥΩΝ (Κωνσταντίνος Βρεττός): Αφήστε και στην επόμενη επερώτηση να πείτε κάτι.
 ΑΓΓΕΛΟΣ ΤΖΕΚΗΣ: Τελειώνω, κύριε Πρόεδρε. Δεχθείτε και το λόγο ενός νέου Βουλευτή και δώστε μου όπως δώσατε και στον κ. Μαγκριώτη δύο λεπτά. 
ΠΡΟΕΔΡΕΥΩΝ (Κωνσταντίνος Βρεττός): Σας έδωσα. Εντάξει.
 ΑΓΓΕΛΟΣ ΤΖΕΚΗΣ: Και τελειώνω με τη "ΔΗΜΗΤΡΑ" που θα πρέπει να πούμε ότι λειτουργεί αποπροσανατολιστικά προς τον αγρότη. Γιατί όχι μόνο δεν είναι κατάρτιση για να μπορέσει ο αγρότης να μείνει στην ύπαιθρο, αλλά είναι ένα ακόμα αποπροσανατολιστικό μέτρο, για να συμπληρώσει το χαμένο εισόδημά του γιατί με τις ποσοστώσεις που επιβάλλει η Ευρωπαϊκή 'Ενωση δεν μπορεί να υπάρξει ανάπτυξη της περιοχής. Αυτό το γνωρίζετε. 'Αλλωστε τα στοιχεία αποδεικνύουν ότι η ερήμωση της υπαίθρου έχει προκύψει από μία συγκεκριμένη πολιτική και δεν ήρθε από τον ουρανό.
Συγκεκριμένα ευθύνες χρεώνεστε σαν Κυβέρνηση, αλλά και η ΑξιωματικήΑντιπολίτευση που βαδίζει στα ίδια χνάρια.
 ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου, κ. Αθανάσιος Λεβέντης, έχει το λόγο.
 ΑΘΑΝΑΣΙΟΣ ΛΕΒΕΝΤΗΣ: Είναι γεγονός, κυρίες και κύριοι συνάδελφοι, ότι τα προβλήματα που αντιμετωπίζουν οι ροδακινοπαραγωγοί είναι τεράστια,όπως και οι επιπτώσεις τους στην οικονομία και την ανάπτυξη βασικών περιοχών της χώρας.
 Ιδιαίτερα οι Νομοί Ημαθίας, Πέλλας και Πιερίας που κατ' εξοχήν ασχολούνται με την καλλιέργεια και διάθεση του ροδάκινου, μετά την αποβιομηχάνησή τους στο παρελθόν με πρόσχημα την ανάπτυξή τους στη γεωργία, οδηγούνται σήμερα στην αποαγροτοποίηση.
 Ο Συνασπισμός έχει υπογραμμίσει έγκαιρα σοβαρά προβλήματα που αντιμετωπίζει ο αγροτικός κόσμος, δίνοντας σημαντικό βάρος και στο πρόβλημα που συζητάμε, αυτό των ροδακινοπαραγωγών.
 'Εχει υποβάλει συγκεκριμένες προτάσεις για τη μείωση των υπέρογκων επιτοκίων, την ανακούφιση των υπερχρεωμένων νοικοκυριών, την επιστροφή του ΦΠΑ για τη μείωση της τιμής των καυσίμων και τη σχεδιασμένη αναδιάρθρωση και ανάπτυξη του αγροτικού τομέα μέσα και από τη διεκδίκηση ευνοϊκότερων ρυθμίσεων στο πλαίσιο της ΚΑΠ και της ΑΝΤΖΕΝΤΑ-2000.
 Ο συνολικός κυβερνητικός απολογισμός είναι τραγικά  ανεπαρκής.  Παραμένουν και οξύνονται τα προβλήματα που έχουν σχέση με το υψηλό κόστος παραγωγής, τον περιορισμό των επενδύσεων στη γεωργία, την απουσία πολιτικής για την προώθηση των προϊόντων σε νέες αγορές, την κατάσταση των συνεταιριστικών οργανώσεων και την έλλειψη θεσμικού πλαισίου.
(Στο σημείο αυτό την Προεδρική 'Εδρα καταλαμβάνει η Δ' Αντιπρόεδροςτης Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ) Ειδικότερα για το μεγάλο πρόβλημα που συζητάμε σήμερα, για τα ροδάκινα, η καλλιεργητική χρονιά του 1999 ήταν η καμπή στην κατιούσα, εδώ και χρόνια, πορεία -δύο δεκαετίες περίπου- με την έναρξη της απόσυρσης του πλεονάσματος.
  Δεν είναι κάτι ξαφνικό. Δεν είναι θεομηνία. Είναι το πιο φυσιολογικό αποτέλεσμα διότι αφήναμε συνειδητά τις αγορές να χάνονται προτιμώντας την απόσυρση. 'Οταν η απόσυρση περιορίστηκε πριν από δύο χρόνια πάλι δεν έγινε τίποτα γιατί είχαμε την παγωνιά και πλήρωνε ο ΕΛΓΑ.  'Οταν ο διεθνής ανταγωνισμός μεγάλωνε εμείς αφ' ενός διατηρήσαμε ουσιαστικά όλες σχεδόν τις ομάδες παραγωγής, αντί να τις συγχωνεύσουμε με το νόμο 2200, με αποτέλεσμα να μην έχουν φέτος αρκετές το δικαίωμα πληρωμής της απόσυρσης. Και αφ' ετέρου το ελληνικό ροδάκινο το διαπραγματεύονται στη διεθνή αγορά δεκάδες διοικητικά συμβούλια ομάδων παραγωγών περιφερόμενων κάθε άνοιξη ανά τις ευρωπαϊκές πόλεις.
 Η αιτία αυτής της κατάστασης βρίσκεται στην πολιτική που είναι ανύπαρκτη ώστε να λύσει το πρόβλημα και υπαρκτή μόνο στον έλεγχο των ψήφων. Γι'αυτό και δεν συγκρούεται με το συνεταιριστικό κατεστημένο και τα τοπικά του στελέχη.
 Φέτος προβλέπεται παραγωγή πάνω από ένα εκατομμύριο εκατό χιλιάδες τόνους. Από αυτήν οι επτακόσιες χιλιάδες είναι συμπύρηνο ροδάκινο, αυτό που μεταποιείται στις αγορές. Διακόσιες είκοσι έως διακόσιες πενήντα χιλιάδες τόνους θα πάρουν τα εργοστάσια για κομπόστα. Πέρσι σπάζοντας κάθε ρεκόρ πήραν τριακόσιες τριάντα χιλιάδες τόνους. 'Εχουμε όμως απούλητα περσινά 30% περίπου γι'αυτό φέτος θα έχουμε μειωμένη απορρόφηση. Γι'αυτές τις ποσότητες η τιμή ασφαλείας είναι ενενήντα δύο δραχμέςπερίπου με επιδότηση είκοσι δραχμές. Πολλά εργοστάσια συζητάνε ότι δεν θα πάρουν επιδότηση και θα αγοράσουν ελεύθερα από την αγορά με σαράντα έως πενήντα δραχμές το κιλό.
Εκατό χιλιάδες τόνοι θα πάνε για χυμό ή θα πάνε στα κατεψυγμένα.
Πέρυσι η αγορά αυτών ήταν κάτω από τριάντα δραχμές το κιλό. Εκατό χιλιάδες τόνοι περίπου θα επιδοτηθούν στην απόσυρση με βάση το 30% της εμπορίας. Την επόμενη χρονιά θα είναι 20% και θα σταθεροποιηθεί το δικαίωμα της απόσυρσης στο 10% της εμπορίας.
  'Εχουμε σύνολο παραγωγής συμπύρηνου ροδάκινου  τριακόσιες είκοσι χιλιάδες έως τριακόσιες πενήντα χιλιάδες τόνους που θα απορροφηθούν και θα πληρωθούν έστω με τις παραπάνω τιμές. 'Εχουμε τριακόσιες πενήντα χιλιάδες τόνους που θα μείνουν στα δένδρα αν δεν βρεθούν αγορές.
Στο επιτραπέζιο ροδάκινο η κατάσταση είναι ακόμα πιο δραματική. Γιατετρακόσιες έως πεντακόσιες χιλιάδες τόνους δεν υπάρχει τιμήασφαλείας. Δεν υπάρχει εσωτερική αγορά και εξαγωγές με δοσμένη απορρόφηση και τιμές. Πέρυσι στο επιτραπέζιο ροδάκινο από εξαγωγές είχαμε τιμές είκοσι έως τριάντα δραχμές ανά κιλό, ακόμα και αρνητικές. Κόκκινο δηλαδή. Αιτίες της μέχρι σήμερα κατάστασης και των αδιεξόδων της είναι ηανυπαρξία αγροτικής πολιτικής και για το ροδάκινο με αποτέλεσμα να χάσουμε τις αγορές της Ευρώπης. Η Ελλάδα είχε εξαγωγές σε επιτραπέζιομέχρι εκατόν είκοσι χιλιάδες τόνους στην Ευρώπη. Με το καθεστώς της απόσυρσης, η οποία κυριάρχησε με ευθύνη του ΠΑΣΟΚ και της Νέας Δημοκρατίας, εγκαταλείφθηκαν οι αγορές και οι φορείς. Συνεταιριστικά έκαναν κυρίαρχη και αποκλειστική πολιτική τους το πλεόνασμα της απόσυρσης με την ανοχή βέβαια, όπως είπαμε, και ενθάρρυνση του ΠΑΣΟΚ και της Νέας Δημοκρατίας σε τοπικό επίπεδο, αλλά και σε κεντρικό, στο Υπουργείο Γεωργίας.
  'Ετσι φθάσαμε να γεμίσουμε με "μαγαζάκια" απόσυρσης. Δεκάδες ομάδες παραγωγών πάνω από σαράντα μόνο στην Ημαθία. Ακόμα και ο Κανονισμός 2200 που έβαζε ελάχιστα κριτήρια αναγνώρισης παραβιάστηκε, ενώ η πρωτοβάθμια επιτροπή αναγνώρισε μόνο τις ομάδες παραγωγών που είχαν το κριτήριο, λιγότερες από δέκα δηλαδή.
Στη συνέχεια, περιφέρεια και Υπουργείο Γεωργίας αναγνώρισαν σχεδόνόλες, που έχουν υποβάλει αιτήσεις, με κριτήρια ψηφοθηρικά ή μικροκομματικά.
  'Ετσι στο 2000, όταν στην υπόλοιπη Ευρώπη οι συνεταιρισμοί συνενώνονται και οργανώνονται με μάναντζερς, σύγχρονη τεχνογνωσία και τεράστια οικονομικά μεγέθη, στην Ελλάδα για το ροδάκινο κατά χωριό -ούτε καν κατά δήμο- έχουμε δύο ή τρεις ομάδες παραγωγών.
  'Οταν η αγορά πλέον έχει περάσει στη συμβολαιακή γεωργία με τις αλυσίδες και τα προγράμματα που απαιτούν προϊόντα ποιότητας και πιστοποιημένα, εμείς ακόμα πειραματιζόμαστε. Και κάθε άνοιξη βγαίνουν στην αγορά της Ευρώπης τα δεκάδες διοικητικά συμβούλια των ομάδων παραγωγών για να κλείσουν συμφωνίες, να διαπραγματευθούν και να εκπροσωπήσουν το ελληνικό ροδάκινο.
Τα μέτρα που προτείνουμε γενικά είναι τα εξής: Η πολιτεία άμεσα ναψηφίσει το νομοσχέδιο για τους συνεταιρισμούς με τα εξής κριτήρια: Πρώτον, οικονομικά μεγέθη αναλόγως των απαιτήσεων της αγοράς: 'Ογκοςπροϊόντων, όγκος κεφαλαίων, τεχνογνωσία, μάναντζερς.
  Δεύτερον, να αποδίδονται ευθύνες στη διοίκηση, στους μάναντζερς, στα διοικητικά συμβούλια, όταν υπάρχουν, καθώς και στα μέλη.
Τρίτον, να ελέγχονται από θεσμοθετημένα όργανα της πολιτείας.
  Να ολοκληρωθεί άμεσα ο οργανισμός για τη διαδικασία πιστοποίησης των ροδακίνων.
Να ενταχθεί το ροδάκινο στο Γ' Κοινοτικό Πλαίσιο Στήριξης, σταπρογράμματα προστασίας, αποκατάστασης και αναβάθμισης του περιβάλλοντος, απονιτροποίηση και να οργανωθεί η διαφήμισή του σαν εθνικό προϊόν. Κάτι ανέφερε προηγουμένως και ο κύριος Υπουργός.
  Ειδικότερα, συγκεκριμένα μέτρα: Μητρώο αγροτών. Το ροδάκινο στους αγρότες για ποιότητα που θα μας ξαναβάλει στις αγορές. Μακροχρόνια πολιτική στήριξης. Επιστημονικά το Ινστιτούτο Φυλλοβόλων Δένδρων Νάουσας υπολειτουργεί λόγω έλλειψης προσωπικού.
  Αξιοποίηση του γεωτεχνικού, γεωπονικού δυναμικού. 'Οπως υγεία χωρίς γιατρούς δεν μπορεί να υπάρξει, το ίδιο και σύγχρονη ανταγωνιστική γεωργία χωρίς αξιοποίηση των γεωπόνων δεν μπορεί να γίνει.
  Τρίτον, στους συνεταιρισμούς η διοίκηση, η διεύθυνση να ανήκει στους μάναντζερς και όχι στους προέδρους και τα διοικητικά συμβούλια όπως προβλέπει το νέο νομοσχέδιο.
  Τέταρτον, να κατοχυρωθούν και να αναγνωρισθούν τα αυστηρά ποιοτικά χαρακτηριστικά. Πιστοποίηση των προϊόντων και οργανωμένη διαφήμιση σε εσωτερική και εξωτερική αγορά.
Πέμπτον, άμεσα να διευκολυνθούν οι μεταφορές με ψυγεία. Επιδότησηκαι λόγω του γιουγκοσλαβικού. 'Εχουμε λόγους αυτό να το επικαλεσθούμε και να το απαιτήσουμε.
'Εκτον, επισιτιστική βοήθεια με απορρόφηση της παραγωγής στις τρίτεςχώρες.
  Αυτά είναι μερικά μέτρα που αν εφαρμοσθούν μπορούν να βοηθήσουν ώστε και οι αγορές να διευρυνθούν και οι ροδακινοπαραγωγοί να επιβιώσουν. Ευχαριστώ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Εισερχόμαστε στο στάδιο τωνδευτερολογιών.
  Το λόγο έχει ο κ. Ευάγγελος Πολύζος για δέκα λεπτά.
ΕΥΑΓΓΕΛΟΣ ΠΟΛΥΖΟΣ: Κύριε Υπουργέ, κράτησα από αυτά που είπατε τρειςλέξεις. Μάχη, πόροι, προστατευτισμός.
  Είναι γεγονός, κύριε Υπουργέ, ότι δεν δώσατε μάχη ούτε στα ευρωπαϊκά όργανα, αλλά ούτε και με την εθνική σας πολιτική προκειμένου να στηρίξετετο εισόδημα του 'Ελληνα αγρότη.
 Να αναφερθώ στη "μάχη" που δώσατε στα ευρωπαϊκά όργανα και να ανατρέξω στη συμφωνία που έγινε στο Βερολίνο πέρυσι από όπου και προκύπτει το πακέτο των τιμών για όλα τα ελληνικά αγροτικά προϊόντα; Να αναφερθώ συγκεκριμένα στα σιτηρά, ένα γεγονός που δεν έγινε μέχρι τώρα; Πρώτα όμως θα πω ότι στο σύνολο των γεωργικών προϊόντων, οι τιμέςείναι μικρότερες. Μερικές είναι στα επίπεδα τα περσινά και στα περισσότερα οι τιμές είναι μικρότερες.
  Στα σιτηρά ξεκινάει φέτος η κατά 15% σταδιακή μείωση των θεσμικών τιμών η οποία θα πραγματοποιηθεί σε δύο δόσεις των 7,5%. Για πρώτη φορά η αντισταθμιστική βοήθεια που θα χορηγήσει η κοινότητα δεν πρόκειται να καλύψει παρά ένα μέρος των απωλειών που θα προκύψουν για τους παραγωγούς. Να πούμε τι γίνεται στα οπωροκηπευτικά που ασχολείται ένα πάρα πολύμεγάλο ποσοστό Ελλήνων αγροτών;Στα οπωροκηπευτικά συνεχίζεται η υλοποίηση των αποφάσεων για τηναναθεώρηση με νέα μείωση φέτος ύψους 10% των συνολικών ποσοτήτων που μπορούν να οδηγηθούν στην κοινοτική παρέμβαση. Σε δύο χρόνια οι ποσότητες που θα μπορούν να οδηγηθούν στην παρέμβαση δεν θα μπορούν να ξεπερνούν το 10% της παραγωγής έναντι 50% που ήταν το 1997, πρώτο έτος της σταδιακής εφαρμογής της αναθεώρησης της αγοράς οπωροκηπευτικών.
 Εκτός από τη μείωση των εγγυημένων ποσοτήτων που αποσύρονται προβλέπεται επίσης και η μείωση του ποσού της κοινοτικής αποζημίωσης περίπου κατά 5% .
 Να πω για το βόειο κρέας που η τιμή στήριξης μειώνεται από 2.780 σε 2.594 δραχμές ανά ευρωτόνο; Βέβαια, εδώ δεν ισχύει αυτό το οποίο έγινε στο σιτάρι που η τιμή από 119,19 πήγε στις 110,25 δραχμές.
Να πούμε για τους πόρους ενδεικτικά. Η Κυβέρνηση εξήγγειλε ότι στοντομέα της γεωργίας και της αλιείας πέτυχε 9,5 τρισεκατομμύρια για την περίοδο 2000-2006. Πλην  όμως, αποκρύπτει το γεγονός ότι τα 7,5 τρισεκατομμύρια αφορούν αποκλειστικά και μόνο το άθροισμα των ετησίων εισροών για τις επιδοτήσεις στήριξης του εισοδήματος των παραγωγών, δηλαδή, χρήματα που έτσι και αλλιώς θα έρχονταν.
Από τον εθνικό προϋπολογισμό δε προβλέπεται να δοθούν για έργαυποδομής παρά μόνο τριακόσια πενήντα δισεκατομμύρια δραχμές συν εξακόσια πενήντα δισεκατομμύρια από την ιδιωτική πρωτοβουλία και από την Ευρωπαϊκή 'Ενωση μόνο ένα τρισεκατομμύριο.
Γιατί τα είπα αυτά; Εάν δεν δημιουργήσουμε έργα αργοτικής υποδομήςδεν είναι δυνατόν ούτε καλύτερη ποιότητα προϊόντων να δημιουργήσουμε αλλά ούτε και το κόστος παραγωγής να μειώσουμε.
Σε σχέση με τον "προστατευτισμό", θα ήθελα να πω, κύριε Υπουργέ,επειδή είμαι από ένα χωριό, το Κολινδρό Πιερίας που παράγουμε κεράσια, ότι τα κεράσια πουλιούνται διακόσιες και τριακόσιες δραχμές και την ίδια στιγμή, όχι στο οπωροπωλείο αλλά στο καρότσι στην Κατερίνη βλέπεις να πουλιούνται χίλιες δραχμές. Λειτουργεί το κράτος, κύριε Υπουργέ; Γίνεται διπλή ζημιά. Ούτε οι καταναλωτές είναι δυνατόν να μπορέσουν αυτό το χαρούμενο φρούτο να το προμηθευτούν, αλλά ούτε και οι παραγωγοί μπορούν να πουλήσουν το σύνολο της παραγωγής τους. Το ίδιο γίνεται και με τη φράουλα, το ίδιο γίνεται και με άλλα προϊόντα. Τι έγινε φέτος με τα καπνά; Δηλαδή, χρειάζεται προστατευτισμός προκειμένου να εξασφαλίσουμε την ποιοτική σύνθεση των καπνών; Γιατί από την ποιοτική σύνθεση εξαρτάται η εμπορική τιμή που αυθαίρετα οι έμποροι, αποφαίνονται μόνο αυτοί για την ποιοτική σύνθεση των καπνών, με αποτέλεσμα να έχουμε φέτος στην Πιερία εκατόν πενήντα και διακόσιες δραχμές εμπορική τιμή.
 Χρειάζεται προστατευτισμός; Εγώ νομίζω ότι χρειάζεται το κράτος, η Κυβέρνηση, να κάνει καλά τη δουλειά της και να μην αφήσει ασύδοτους τους εμπόρους.
  Σε σχέση με το ροδάκινο είπατε ότι πήρατε ορισμένα μέτρα. Συγκεκριμένα να μας πείτε. Θα μας ρωτήσουν στην εκλογική μας περιφέρεια.  'Εχει διευρυνθεί η υπάρχουσα αγορά της διάθεσης του ροδακίνου και της κομπόστας; 'Εχουν συγκεκριμένα δημιουργηθεί νέες αγορές για τη διάθεση του προϊόντος; Θα ισχύει από φέτος το μητρώο των εμπόρων; Διότι δεν είναι μόνο το ροδάκινο, κύριε Υπουργέ, ή άλλα προϊόντα. Ξέρετε ότι στην Πιερία τα ακτινίδια έχουν να πληρωθούν δύο χρόνια; Οι φράουλες επίσης. Τα κεράσια τα παίρνουν και εξαφανίζονται.
 Είναι λίγο το εισόδημα των αγροτών με την αύξηση του κόστους παραγωγής και τις τιμές που δεν ανεβαίνουν. Να έχουμε και τέτοιακρούσματα; Είναι κρίμα.
 Πώς στηρίζει η Κυβέρνηση, κύριε Υπουργέ, το εισόδημα των αγροτών; Να πούμε ορισμένα πράγματα για την Αγροτική Τράπεζα. Τα επιτόκια της Αγροτικής  Τράπεζας λέμε ότι έχουν πέσει. Ενώ όλοι γνωρίζουμε ότι τα καλλιεργητικά δάνεια πήγαν στο ύψος του διατραπεζικού επιτοκίου (-Εθνική, Εμπορική-) επιδοτείται με δύο μονάδες από τον κρατικό προϋπολογισμό. Είναι πράγματι στήριγμα του 'Ελληνα αγρότη η Αγροτική Τράπεζα;Δίνονται στεγαστικά δάνεια στους αγρότες με επιτόκιο 9%, 10%, 11%,αλλά με μη κυμαινόμενο επιτόκιο και όλοι ξέρουμε ότι μέχρι το τέλος του 2000 λόγω ΟΝΕ τα επιτόκια θα πάνε στο 3%, 4%, 5% και οι αγρότες θα συνεχίσουν να πληρώνουν με μη κυμαινόμενο επιτόκιο με 9%, 10%, 11%. Είναι αυτή συμπεριφορά της πολιτείας, της Κυβέρνησης απέναντι στους 'Ελληνες αγρότες, είναι φιλική συμπεριφορά, προστατευτισμός ή είναι εχθρική; Αυτά μόνο στην Ελλάδα μπορεί να γίνονται.
 Θα τελειώσω λέγοντας το εξής: 'Εφυγε και ο συνάδελφος του Κ.Κ.Ε. που έπρεπε να ξέρει ότι από τότε που ο αείμνηστος εθνάρχης Κωνσταντίνος Καραμανλής το 1981 μας έβαλε στην Ευρωπαϊκή 'Ενωση -πρέπει να το ξέρουν και όλοι οι 'Ελληνες- για κάθε 100 δραχμές που εισπράτει ο 'Ελληνας αγρότης οι 50 δραχμές είναι επιδότηση από την Ευρωπαϊκή 'Ενωση. Θα ήθελα να ήξερα πού θα βρίσκαμε αγορές εάν δεν ήμασταν στην Ευρωπαϊκή 'Ενωση. 
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο κ. ΙορδάνηςΤζαμτζής.
 ΙΟΡΔΑΝΗΣ ΤΖΑΜΤΖΗΣ: Κύριε Υπουργέ και κύριε Κοινοβουλευτικέ Εκπρόσωπε, κάνατε παρατηρήσεις και υποδείξεις για το τι πρέπει να γίνει, λες και άλλοι κυβερνούν αυτόν τον τόπο την τελευταία εικοσαετία και όχι εσείς. Είναι ντροπή να ειρωνεύεστε την Αντιπολίτευση για τον έλεγχο που ασκεί, όταν οι ροδακινοπαραγωγοί είναι ακόμα απλήρωτοι για την παραγωγή του 1999 από τους συνεταιρισμούς, οι οποίοι βέβαια λειτουργούν με νόμους που εσείς ψηφίσατε.
 ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: (Δεν ακούστηκε) ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Παρακαλώ.
 ΙΟΡΔΑΝΗΣ ΤΖΑΜΤΖΗΣ: Αφήστε με παρακαλώ να ολοκληρώσω.
 Κύριε Υπουργέ, μιλήσατε για τον προγραμματισμό σας, αλλά κάθε χρόνο τα ίδια λέτε, κάθε χρόνο συσκέψεις κάνετε και αποτέλεσμα δεν υπάρχει. Η αγροτική πολιτική σας όλα αυτά τα χρόνια ήταν ανεπαρκής και έχει αναγκάσει τους νέους να φεύγουν από την ύπαιθρο.
 Σήμερα εντάσσονται στα προγράμματα των νέων αγροτών άνθρωποι που δεν έχουν καμιά σχέση με την αγροτιά και αποκλείονται άνθρωποι που είναι πραγματικά νέοι αγρότες επειδή έτυχε και κόπηκε τιμολόγιο παράδοσης στο όνομά τους κάποια στιγμή. Κάποιοι νοικιάζουν τυπικά είκοσι στρέμματα και με τα λεφτά του προγράμματος αγοράζουν αυτοκίνητα, γιατί δεν υπάρχει στην ουσία επανεξέταση.
Οι προτάσεις μας για τους ροδακινοπαραγωγούς είναι συγκεκριμένες:Μείωση του κόστους παραγωγής μειώνοντας την τιμή του πετρελαίου για αγροτική χρήση κατά 40%. Μείωση της τιμής του ρεύματος για αγροτική χρήση κατά 50%. Επιδότηση μεταφορικών για τη μεταφορά του ροδάκινου στις αγορές του εξωτερικού, αλλά και στις εγχώριες αγορές. Η επιδότηση των μεταφορικών επιτρέπεται από την Ευρωπαϊκή 'Ενωση, πέρυσι προεκλογικά το υποσχεθήκατε, αλλά δεν το κάνατε.
 Επιδότηση των υλικών συσκευασίας -τελάρα, πλαστικά, κλούβες- κάτι που γίνεται και στις άλλες ευρωπαϊκές χώρες. Διευκόλυνση των μεταφορών από τα λιμάνια για απρόσκοπτη μεταφορά των ροδακίνων στις ευρωπαϊκές αγορές.  Αναπροσανατολισμός και αναδιοργάνωση των δομών εμπορίας με την ίδρυση ενιαίου φορέα εξαγωγών.
Διασφάλιση του συναλλάγματος των εξαγωγών προς τις χώρες της πρώηνΣοβιετικής 'Ενωσης.
 Σωστή αναδιάρθρωση ποικιλιών μέσα από το Γ' ΚοινοτικόΠλαίσιο Στήριξης.
 Αναγνώριση του ροδάκινου ως προϊόντος με ονομασίαπροέλευσης.
 Ενθάρρυνση και προώθηση της παραγωγής προϊόντων βιολογικής γεωργίας και προϊόντων που θα παράγονται με τη μέθοδο της ολοκληρωμένης παραγωγής γεωργικών προϊόντων.
 Τέλος, πληρωμή των παραγωγών σε τρεις μήνες. Ακόμη οι ροδακινοπαραγωγοί είναι απλήρωτοι.
Μόνον έτσι, με γενναία μέτρα, σωστή πολιτική και προγραμματισμό θαμπορέσουν οι ροδακινοπαραγωγοί να πάνε μπροστά.
 Σας δίνετε, κύριε Υπουργέ, μία τελευταία ευκαιρία. Εάν δεν προχωρήσετε, θα είσθε αυτοί που θα θάψετε ένα εθνικό προϊόν που λέγεται ροδάκινο και θα είσθε υπεύθυνοι και υπόλογοι απέναντι στους ροδακινοπαραγωγούς.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο Βουλευτής κ.
Μιχαήλ Χαλκίδης.
 ΜΙΧΑΗΛ ΧΑΛΚΙΔΗΣ: Κύριε Υπουργέ, αρχίσατε την τοποθέτησή σας λέγοντας ότι το στοίχημα που βάζουμε σήμερα είναι ότι πρέπει να κερδίσουμε τη μάχη της αναζωογόνησης της υπαίθρου. Και μάλιστα, μεταξύ άλλων αναφερθήκατε στην προσπάθεια που γίνεται -που είναι και επιθυμία και προτροπή σας- να παραμείνει στην αγροτιά ο καλύτερος από τα παιδιά του αγρότη, να έχει γνώση, να έχει ικανότητα και αυτό μπορεί να επιτευχθεί μέσα από τα προγράμματα κατάρτισης.
 Καλά, κύριε Υπουργέ, στην Ελλάδα δεν ζούμε όλοι; Δεν έχετε αντιληφθεί τέλος πάντων ότι η ύπαιθρος μαραζώνει ότι η ύπαιθρος εγκαταλείπεται; Ποιος θα κρατήσει το παιδί του στην ύπαιθρο και ποιος νέος κάθεταιστην ύπαιθρο; Ποια κίνητρα και ποιους πόρους δίνετε στους νέους αγρότες; Τους δίνετε τέσσερα, πέντε, έξι εκατομμύρια οικονομική ενίσχυση για το ξεκίνημα και από εκεί και πέρα εφαρμόζετε το γνωστό σύστημα των ποσοστώσεων σε όλες μα σε όλες τις παραγωγές, σε όλα τα προϊόντα και ο νέος αγρότης δεν παίρνει τίποτα. Πώς θα καθίσει εκείνος ο αγρότης στην ύπαιθρο; Πού είδατε εσείς ότι η ύπαιθρος μπορεί να στηριχτεί και στηρίζεται με τα μέτρα που παίρνετε; Ακριβώς το αντίθετο γίνεται.
'Ομως, κύριε Υπουργέ, ετέθησαν ορισμένα ερωτήματα και οι απαντήσειςήταν και θεωρητικές αλλά και νεφελώδεις.
 'Οσον αφορά τον Κοινοβουλευτικό Εκπρόσωπο, όταν θα γίνει η σύσκεψη στη Βέροια στις 30 Μαϊου σας καλούμε να έλθετε ώστε αυτά τα θεωρητικά που είπατε να τα πείτε και στους αγρότες, όχι στους νεοδημοκράτες. Γιατί εμείς δεν σκεφθήκαμε να λειτουργήσουμε κομματικά, όπως μας χρεώσατε.  Ελάτε να τα πείτε εκεί στους δικούς σας αγρότες, στους δικούς σας φορείς που σας ψήφισαν τελευταία, για να διαπιστώσετε, κύριε Μαγκριώτη, τι ακριβώς γίνεται στην Ημαθία και τι γίνεται ακριβώς με το ροδάκινο. 
ΙΩΑΝΝΗΣ ΜΑΓΚΡΙΩΤΗΣ: Πέστε τους, λοιπόν, ότι η Ευρωπαϊκή 'Ενωση βάζειποσοστώσεις...
 ΜΙΧΑΗΛ ΧΑΛΚΙΔΗΣ: Ελάτε στις 30 του μηνός.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Παρακαλώ! Να μη γίνεταιδιάλογος.
 ΜΙΧΑΗΛ ΧΑΛΚΙΔΗΣ: Κοντά είναι η 30η Μαϊου. Ελάτε εκεί και θα διαπιστώσετε από μόνοι σας ποια είναι η κατάσταση. Δεν τα λέμε εμείς για αντιπολιτευτικούς λόγους.
'Ομως, κύριε Υπουργέ, είπατε ότι δεν άρχισε ακόμη η διαφήμιση γιατίείναι νωρίς και όταν το προϊόν δίδεται στην αγορά τότε πρέπει να διαφημίζεται. Καλά, δεν έχετε αντιληφθεί ότι το ροδάκινο άρχισε ήδη να κόβεται; 'Ηδη έχει βγει στην αγορά. Και εσείς λέτε ότι είσθε σε συντονισμένες προσπάθειες με το Υπουργείο Μεταφορών, όσον αφορά την προτεραιότητα για τα ψυγεία, με τα Υπουργεία Υγείας Πρόνοιας, Εθνικής Παιδείας, Εθνικής 'Αμυνας για τη διάθεση του ροδακίνου σε κατασκηνώσεις κλπ.; Πότε περιμένετε να τα κάνετε; Δεν μας απαντήσατε όμως συγκεκριμένα ούτε για την επιδότηση του ροδακίνου, τη χυμοποίηση, όπως ακριβώς κάνετε στο πορτοκάλι. Δεν μας απαντήσατε ούτε για τις επιδοτήσεις, για τα βεβαρημένα έξοδα μεταφοράς των ροδακίνων προς το εσωτερικό με τη χιλιομετρική απόσταση. Δεν μας απαντήσατε τίποτα μα τίποτα συγκεκριμένο. Εάν έλθετε να τα πείτε αυτά στη Βέροια στις 30 του μηνός, θυμηθείτε την κουβέντα μου, θα περάσετε πολύ άσχημη μέρα. Και ήδη οι αγρότες περνάνε άσχημες μέρες, κύριε Υπουργέ.
Σας είπα και την πρότασή μου. Ελάτε να γυρίσουμε την αγορά τηςΒέροιας, της Νάουσας και της Αλεξάνδρειας για να διαπιστώσετε ότι η κακή και ανύπαρκτη αγροτική σας πολιτική επιδείνωσε το εισόδημα του αγρότη και κατ' επέκταση όλων των μικρομεσαίων. Και η πρότασή μου είναι αν θέλετε πιο προχωρημένη.
 'Οχι μόνο σύσκεψη, κύριε Υπουργέ, στις 30 Μαϊου. Αυτή να την κάνουμε αφού έτσι και αλλιώς προγραμματίστηκε. Τον Οκτώβρη, μόλις τελειώσει η συγκομιδή όλων των ροδακίνων, βιομηχανικών και μη, ελάτε να κάνουμε όλοι οι φορείς σύσκεψη, με δική σας πρωτοβουλία, στην Ημαθία, καλώντας όλους τους άλλους νομούς που έχουν το ροδάκινο. Και αυτό για ναπρογραμματίσουμε πραγματικά αν θέλουμε να επιλύσουμε το πρόβλημα του ροδακίνου.
ΠΡΟΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο κ. Τσιτουρίδηςγια τρία λεπτά.
 ΣΑΒΒΑΣ ΤΣΙΤΟΥΡΙΔΗΣ: Από την απάντηση του κυρίου Υπουργού έγινε κατανοητό, κυρία Πρόεδρε, ότι η Κυβέρνηση δεν έχει καμία συγκεκριμένη στρατηγική πολιτική για το πώς θα αντιμετωπίσει αυτό το πολύ  σημαντικό θέμα.
Θα ήθελα να κάνω δύο παρατηρήσεις: 'Ισως τα αντανακλαστικά τουαστικού χώρου στον οποίο πολιτεύεται ο Κοινοβουλευτικός Εκπρόσωπος του ΠΑ.ΣΟ.Κ, ο κ. Μαγκριώτης, να του επιτρέπουν να επιτρέπει στον εαυτόν του να λέει τέτοια χαριτωμένα πράγματα για την αναγκαιότητα της επερώτησης της Νέας Δημοκρατίας, αλλά αν βγείτε από το χώρο στον οποίο πολιτεύεστε και πάτε στην ύπαιθρη Ελλάδα, θα δείτε, κύριε Μαγκριώτη, ότι η κατάσταση των αγροτών είναι τέτοια ώστε αυτά τα οποία λέγονται εδώ να φαντάζουν χαριτωμένα  για σας, αλλά είναι τραγικά υπό το πρίσμα υπό το οποίο βλέπουν οι αγρότες την αγροτική πολιτική της Κυβέρνησης.
Θα κάνω και μία δεύτερη παρατήρηση περί των ποσοστώσεων που βάζει ηΕυρωπαϊκή 'Ενωση. Για μία ακόμη φορά θα πω ότι με ευθύνες της ελληνικής Κυβέρνησης, της Κυβέρνησης του ΠΑΣΟΚ, είχαμε αναθεώρηση ενός Κανονισμού για ένα πολύ σημαντικό προϊόν, χωρίς αντισταθμίσεις. Αυτό δεν ήταν ευθύνη της Ευρωπαϊκής 'Ενωσης, ήταν ευθύνη της ελληνικής Κυβέρνησης για την κακή διαπραγμάτευση την οποία έκανε το 1996. Επακόλουθο αυτής της κακής διαπραγμάτευσης είναι αυτό που βιώνει ο κλάδος του ροδάκινου.
  Θα ήθελα να κάνω μία τελευταία παρατήρηση λίγο έξω από αυτό το θέμα.   Επειδή άκουσα εδώ ότι οι πρόωρες αγροτικές συντάξεις θα πληρωθούν, εκείνο το οποίο έχω να επισημάνω, κύριε Υπουργέ, είναι ότι μετά το ζήλο τον οποίο επιδείξατε στις παραμονές των εκλογών, πληρώνοντας ότι πληρώσατε μέχρι και την παραμονή των εκλογών, από τις εκλογές και πέρα υπάρχουν σημαντικότατες καθυστερήσεις στις εκταμιεύσεις όλων των κοινοτικών προγραμμάτων, όπως είναι η μετεγκατάσταση κτηνοτροφικών εκμεταλλεύσεων, η πρόωρη συνταξιοδότηση και μια άλλη σειρά αγροτικών προγραμμάτων.
 Κάποια στιγμή, λοιπόν, θα πρέπει να απαντήσετε στην Εθνική Αντιπροσωπεία για να έχουμε και εμείς τη δυνατότητα να απαντήσουμε στους 'Ελληνες αγρότες, τι θα γίνει με αυτές τις σημαντικές καθυστερήσεις. Δεν είναι δυνατόν να έχουν παρέλθει πεντάμηνα, εξάμηνα, εφτάμηνα από τη στιγμή που θα έπρεπε να εκταμιευθούν χρήματα και να μην υπάρχει προοπτική πληρωμής μέχρι το τέλος του χρόνου. Κατανοώ ότι οι επιδόσεις να μοιράσετε χρήματα παραμονές εκλογών ήταν πολύ υψηλές, αλλά τα προβλήματα τα βιώνει σήμερα ο αγροτικός πληθυσμός και στον τομέα αυτό.
 Θα ήθελα, λοιπόν, μία απάντηση: Πότε θα γίνουν εκταμιεύσεις σε προγράμματα για παράδειγμα, όπως η μετεγκατάσταση των κτηνοτροφικών μονάδων για να αναφερθώ σε ένα μόνο από αυτά.
 Σας ευχαριστώ.
 ΙΩΑΝΝΗΣ ΜΑΓΚΡΙΩΤΗΣ: Κυρία Πρόεδρε, θα ήθελα το λόγο.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Μαγκριώτη, δεν έχετε τοδικαίωμα της δευτερολογίας.
ΙΩΑΝΝΗΣ ΜΑΓΚΡΙΩΤΗΣ: Κυρία Πρόεδρε, ζητώ το λόγο επί προσωπικού. 
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Για ποιο προσωπικό ζήτημα μιλάτε; Εγώ δεν άκουσα κάτι τέτοιο.
ΙΩΑΝΝΗΣ ΜΑΓΚΡΙΩΤΗΣ: Ειπώθηκε ότι: "Ζώντας σε ένα αστικό χώρο δενγνωρίζω τα προβλήματα των αγροτών και τα αντιμετωπίζω χαριτωμένα". Είναι υποτιμητικό για τον Κοινοβουλευτικό Εκπρόσωπο ενός κόμματος να του δίνεται ο χαρακτηρισμός ότι αντιμετωπίζει χαριτωμένα τα προβλήματα μιας κοινωνικής ομάδας τόσο σημαντικής και ευαίσθητης.
 ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Μαγκριώτη, αυτό δεν σας προσβάλει. Είναι μία πολιτική έκφραση, την οποία τη χρησιμοποιούμε ευρύτατα.
ΙΩΑΝΝΗΣ ΜΑΓΚΡΙΩΤΗΣ: Εγώ ίσα-ίσα ήθελα να τιμήσω τον τομέα γεωργίαςτης Νέας Δημοκρατίας γιατί έγιναν δύο επερωτήσεις από την Νέα Δημοκρατία και οι δύο ήταν δικές τους. Σε άλλες κοινωνικές ομάδες φαίνεται ότι δεν υπάρχουν προβλήματα εκτός και αν δεν είναι παραγωγικοί οι άλλοι τομείς της Νέας Δημοκρατίας. Τα προβλήματα τα γνωρίζουμε και είναι σημαντικά. Θέλουμε ειλικρίνεια, γιατί προηγουμένως ο συνάδελφος είπε να καταργήσουμε τις ποσοστώσεις.
   ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Μαγκριώτη, σας παρακαλώ! Τελείωσε το προσωπικό ζήτημα το οποίο νομίζετε ότι υπάρχει.
  Ο Υφυπουργός Γεωργίας, κ. Αργύρης, έχει το λόγο για να δευτερολογήσει.
  ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Αγαπητοί συνάδελφοι, κατ' αρχήν όσο και αν δεν είναι ευχάριστο σε σας, θα πρέπει να πω ότι την πολιτική την κρίνει ο ελληνικός λαός και την έκρινε πρόσφατα. 'Εκρινε, λοιπόν, ότι αυτή η ακολουθούμενη πολιτική της Κυβέρνησης του ΠΑΣΟΚ ήταν μια πολιτική που βρήκε την αποδοχή στον κόσμο.
ΜΙΧΑΗΛ ΧΑΛΚΙΔΗΣ: 'Οχι όμως και στους αγρότες. Από τους αγρότεςκαταδικάστηκε.
  ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Είχε και την αποδοχή των αγροτών. Θα ήθελα να πω στον αγαπητό συνάδελφο, κ. Χαλκίδη, ότι αυτές οι προκλήσεις: "Ελάτε να τα πείτε στις 30 του μηνός" εμένα τουλάχιστον δεν με αφορούν και δεν με ακουμπούν.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδροςτης Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)   Εγώ δεν προτίμησα να κάνω σύσκεψη στα γραφεία στην Αθήνα. Είναι μία σύσκεψη που προετοιμάζεται εδώ και ένα μήνα περίπου και όλοι οι εμπλεκόμενοι φορείς και οι φορείς του δημοσίου αλλά και οι ιδιωτικοί φορείς, ιδιωτικό εμπόριο, μεταποίηση, συνεταιρισμοί, παραγωγοί, θα καθίσουν και θα συζητήσουν.
  Παράλληλα, αν θέλουμε πράγματι να προσφέρουμε στο προϊόν και στην αγροτική οικονομία, θα πρέπει να συμφωνήσουμε σε ορισμένα πράγματα. Και χαίρομαι ιδιαίτερα -δεν θέλω να πω ότι μας αντιγράφετε- αλλά τουλάχιστον που συμφωνούμε στα μέτρα εκείνα που θα διαμορφώσουν καλύτερους όρους για τη διακίνηση και την απορρόφηση της μεγαλύτερης παραγωγής ροδακίνου που υπάρχει φέτος και πέρυσι σε σχέση με άλλες χρονιές.
  Σε μία ερώτησή σας πριν λίγες μέρες είπατε ότι έχουμε μία αστάθμητη αγορά. Διακινούμε κάποιες ποσότητες, που έχουν πολύ  μεγάλη διαφορά από χρονιά σε χρονιά. Να φανταστείτε ότι το 1998-1999  είχαμε ένα εκατομμύριο εκατό χιλιάδες τόνους και την προηγούμενη χρονιά είχαμε τριακόσιες χιλιάδες λιγότερο, την προ-προηγούμενη λόγω της ζημιάς είχαμε διακόσιες πενήντα χιλιάδες τόνους.
 Καταλαβαίνετε ότι αυτοί οι αστάθμητοι παράγοντες διαμορφώνουν και πολύ κακούς όρους στην αγορά. Φανταστείτε μία μεγάλη επιχείρηση, να έχει κλείσει συμβόλαιο και από την άλλη να μπορεί να διευρύνει την αγορά της, να κάνει έξοδα και να μην μπορεί να τα υλοποιήσει, γιατί δεν έχει παραγωγή.
  'Αρα, δεν μιλάμε για μία εύκολη υπόθεση. Είναι μία δύσκολη υπόθεση.  Θα ήθελα να πω ότι δεν προσφέρετε έργο ούτε βοήθεια στους αγρότες απότο να τους παρακινείτε μονίμως σε μία τακτική ότι κάποιος θα έρθει να τους βοηθήσει, ενώ ξέρετε ότι δεν υπάρχουν αυτές οι προϋποθέσεις. Είναι άδικο απέναντι στους αγρότες να διαμορφώνονται τέτοιες απόψεις και τέτοιες αντιλήψεις. 'Εχω πει και άλλες φορές ότι οι επιδοτήσεις ήταν καλές και είναι καλές μέχρι ενός σημείου, αλλά οδηγούν την ελληνική γεωργία στη γεωργία της ξάπλας. Και όχι με την έννοια ότι κάθεται ο αγρότης, αλλά δεν δίνει την ανάλογη βαρύτητα στο να διαμορφώσει προϊόντα ποιότητας γιατί όσοι αγνόησαν την αγορά, αφού όλοι μας την ασπαζόμεθα, όλοι τη δεχόμεθα -και το ξέρουμε αυτό, και θα έπρεπε να είναι εδώ οι συνάδελφοι του ΚΚΕ- κατέρρευσαν. Και μπορεί αν καταρρεύσει σαν σύστημα, να κινδυνεύουμε και εμείς να καταρρεύσουμε, αν δεν προετοιμαστούμε για την αγορά.
  Νομίζω ότι το ελληνικό ροδάκινο έχει κάποια πλεονεκτήματα. Είπαμε ότι είμαστε leader στην αγορά και μάλιστα στην παγκόσμιο. Και αυτό δεν είναι τυχαίο. Λέτε "τι κάναμε;" Μα, είμαστε οι πρώτοι στον κόσμο στην κονσέρβα.  'Εχουμε το 50% της παραγωγής στην Ευρώπη. Και έχουμε ανταγωνιστές πολύ μεγάλους και ισχυρούς. Θα ήθελα να σας διαβάσω ένα κείμενο της Αμερικής σε μία εκτίμηση που κάνει και λέει προς την Επιτροπή "μας ανησυχεί ιδιαίτερα το γεγονός ότι ενισχύεται τόσο πολύ το ελληνικό ροδάκινο". Και το λένε οι ΗΠΑ προς την Ευρώπη.
'Αρα δεχόμεθα πιέσεις από όλες τις μεριές. Δεν είμαστε μόνοι μας σεαυτό το πεδίο που ξαφνικά μπορούμε να κάνουμε τα πάντα.
  Θέλω να απαντήσω στον αγαπητό Κοινοβουλευτικό Εκπρόσωπο της Νέας Δημοκρατίας που μιλάει για το κόστος. Θέλω να μιλήσω για μια αντίφαση.  Εσείς κάνατε πάλι μία επερώτηση για το βαμβάκι και μας ρωτούσατε πότε θα επιστρέψουμε τις 17, τις 20, τις 25 δραχμές από το βαμβάκι. Από τη μία λέτε να πάρουμε μέτρα προστασίας και από την άλλη μας εγκαλείτε γιατί αντιβαίνουμε τους κοινοτικούς κανονισμούς. Ας διαλέξετε ποια γραμμή θέλετε να ακολουθήσετε. Είναι σίγουρο όμως ότι αυτή η γραμμή δεν σας πάει στο κέντρο. Σας πηγαίνει πολύ στα άκρα, σας πηγαίνει σε λογικές που δεν αρμόζουν στην πολιτική σας.
 'Εγινε μεγάλη κουβέντα για τα μέτρα. Ποιοι είναι οι στόχοι μας; Είπατε ότι δεν έχουμε πολιτική. Ο στρατηγικός μας στόχος είναι να ορθολογικοποιήσουμε το σύστημα διακίνησης των ροδακίνων. Είναι αλήθεια ότι υπάρχουν πολλοί παράγοντες που παρεμβαίνουν και δεν έχουμε εξορθολογισμό της διακίνησης του ροδακίνου. Οι προσπάθειές μας είναι προς την κατεύθυνση να ορθολογικοποιήσουμε αυτήν καθεαυτήν την παραγωγική διαδικασία.
 Δεύτερος στόχος μας είναι να προχωρήσουμε στην απορρόφηση της μεγάλης παραγωγής που έχουμε φέτος. Αυτά τα δύο έχουν σαν στόχο να προστατεύσουν το εισόδημα του παραγωγού. Αυτοί είναι οι στρατηγικοί μας στόχοι. Και αυτοί οικοδομούν κάποιες διαδικασίες. Και αν έχετε την υπομονή θα ακούσετε και γιατί είπα ότι συμφωνούμε στα μέτρα που πρέπει να πάρουμε. Αφού, λοιπόν, συμφωνούμε, δεν καταλαβαίνω, γιατί μας λέτε ότι δενέχουμε πολιτική. Να μας κατηγορήσετε εάν τα μέτρα που θα πάρουμε δεν θα έχουν αποτελεσματικότητα. Μιλάμε για ένα συγκεκριμένο προϊόν, για συγκεκριμένες διαδικασίες. Πήρατε υπόψη σας αυτά  που ανακοινώσαμε ότι ήδη κάνουμε και αυτά που θα κάνουμε. Δεν μπορώ, λοιπόν, να καταλάβω γιατί διαφωνείτε.
 Και θέλω ακόμη μια φορά να σας θυμίσω ποια είναι αυτά τα μέτρα που θα μας κάνουν να φθάσουμε στο στόχο μας για να προστατεύσουμε το εισόδημα του παραγωγού και να απορροφηθεί η παραγωγή. Κατ'αρχήν, μίλησα για συντονισμό ενεργειών, για την επισιτιστική βοήθεια, για τις νέες αγορές, για την προσπάθειά μας να ξαναπάμε στις παλιές αγορές με μικρές ποσότητες ώστε να είμαστε παρόντες στη διαμόρφωση της αγοράς εκεί που στη συνέχεια θα μεγαλώσει. Είναι ακόμα η διαφήμιση. 'Ηδη έχει γίνει διαφήμιση στη Γερμανία το Μάρτιο και τον Απρίλιο. 'Εχει γίνει η πρώτη καμπάνια της διαφήμισης για το ροδάκινο στη Γερμανία. 'Αρα, μη μας ρωτάτε πότε θα κάνουμε διαφήμιση. Τώρα ετοιμαζόμεθα για το δεύτερο σκέλος της διαφήμισης.
 Και εδώ πρέπει να πω ότι το καλοκαίρι έχουμε πάνω από επτά εκατομμύρια τουρίστες στην Ελλάδα. Είναι στόχος μας να μην τρέχουμε να βρούμε τις αγορές στην Ευρώπη, όταν οι Ευρωπαίοι έρχονται στην Ελλάδα. Από πρόγραμμα του 866 έχουν δημιουργηθεί ψυγεία δυναμικότητος δέκα χιλιάδων τόννων στο Αιγαίο, εκεί που βρίσκονται οι τουρίστες την περίοδο αιχμής. Δρομολογούμε τις διαδικασίες για να διευκολύνουν τα φέριμποουτ τα ψυγεία που θα πάνε σε αυτές τις αγορές.
 Συνεργαζόμαστε και με τα συναρμόδια Υπουργεία για να αυξήσουμε τις άδειες διελεύσεως φορτηγών. Ξέρετε το γνωστό πρόβλημα που έχουμε με τους Αυστριακούς. Δεν είναι απλή υπόθεση να αυξήσουμε τις άδειες διελεύσεως των αυτοκινήτων μας.
 Γίνεται μεγάλη προσπάθεια παρέμβασης στην εσωτερική κατανάλωση. Και δεν μπορώ να καταλάβω γιατί αφού συμφωνείτε δεν την επικροτείτε. Υπάρχει πολλών ειδών παρέμβαση στην εσωτερική κατανάλωση. Αφορά και θεσμικά θέματα, δηλαδή, την κατοχύρωση της τυποποίησης και την εφαρμογή της στην εσωτερική αγορά αλλά και σ' όλους εκείνους τους χώρους που δημιουργούν κατανάλωση. Αυτοί οι χώροι μπορεί να είναι σε δημόσιους φορείς, νοσοκομεία, παιδικοί σταθμοί, κατασκηνώσεις. Πρέπει να υπάρξει συντονισμός ώστε να μπει στο σιτηρέσιο όλων αυτών των ομάδων στην περίοδο αιχμής που έχουμε το πρόβλημα.
 Γίνεται μια προσπάθεια, λοιπόν, να συντονίσουμε όλες αυτές τις ενέργειες. Κάθε φορά μιλάτε για αναποτελεσματικότητα. Εγώ θεωρώ ότι η αναποτελεσματικότητα οφείλεται στην έλλειψη συντονισμού. Σε αυτόν το συντονισμό δεν πρέπει να συμμετέχει μόνο η κρατική μηχανή. Πρέπει να εμπλακούν και άλλοι φορείς, όπως παραγωγοί, μεταποιητές, έμποροι. Ακόμη, σ' αυτόν το συντονισμό πρέπει να συμμετάσχουν και οι μεταφορείς. 'Εχουμε λοιπόν, φέρει σε αυτό το τραπέζι του συντονισμού όλο το κύκλωμα το οποίο εμπλέκεται στη διακίνηση και στην απορρόφηση του ροδάκινου για να διαμορφώσουμε μία διεπαγγελματική συμφωνία.
 Αυτά μπορούμε να κάνουμε στα πλαίσια της φετινής χρονιάς. Πρέπει να λειτουργούμε με βάση το συμφέρον του προϊόντος, γιατί αυτό δημιουργεί και το συμφέρον για το μεταποιητή, για τον έμπορο, για τον παραγωγό, για την οικονομία μας. 'Ετσι, με αυτήν την κοινή προσπάθεια δεν θα έχουμε ελληνοελληνικό  πόλεμο, δεν θα έχουμε ελληνοελληνικό ανταγωνισμό. 'Εχουμε ανταγωνιστές πολύ μεγάλους, Αυστραλούς, Αμερικάνους,Ισπανούς. Θεωρώ, λοιπόν, ότι θα προσφέρουμε όλοι μας έργο. Καλώ και την Αντιπολίτευση σε αυτήν την προσπάθεια. Φάνηκε άλλωστε και από την πρόσκληση η οποία υπάρχει προς αυτήν την κατεύθυνση, αφού συμφωνούμε στα μέτρα που πρέπει να πάρουμε, να είμαστε όλοι αποτελεσματικοί και να μην παρασύρουμε τους παραγωγούς και τους μεταποιητές σε λογικές ότι θα μας λυθεί το πρόβλημα μόνο και μόνο εάν θα υπάρξει η επιδότηση ή αν θα υπάρξει η επισιτιστική. Είναι ένα μέρος αυτή η πολιτική και δεν είναι η συνολική πολιτική. Η συνολική πολιτική θέλει συντονισμό.
Στην προσπάθεια, λοιπόν, αυτή τους καλώ όλους, γιατί είναι πράγματιμια εθνική προσπάθεια.
ΠΡΟΕΔΡΕΥΩΝ (Παναγιώτης Σγουρίδης): Ο κ. Νάκος έχει το λόγο. 
ΑΘΑΝΑΣΙΟΣ ΝΑΚΟΣ: Κύριε Πρόεδρε, είναι προφανές ότι αυτό που δενκατάλαβε ο κύριος Υπουργός είναι το αυτονόητο. Τα μέτρα τα έχουμε προτείνει από πάρα πολύ καιρό. Λέει, συμφωνούμε στα πιο πολλά, στο τι πρέπει να γίνει. Δεν γίνονται όμως. Εκεί είναι η διαφωνία μας και η διαφορά μας. Δεν ζητάμε ευθύνες προσωπικά από τον κ. Αργύρη, ο οποίος είναι Υπουργός είκοσι ημερών. Η Κυβέρνηση αυτά τα μέτρα τα οποία είναι καταγεγραμμένα -και συμφωνούμε στα περισσότερα- δεν τα έχει κάνει τα τελευταία επτά χρόνια. Δεν μιλάω για είκοσι χρόνια!  Να δείτε τι έκανε για την επισιτιστική βοήθεια.
 Πέρυσι έστειλε τον Αύγουστο την επισιτιστική βοήθεια και μάλιστα στο τέλος του Αυγούστου. 'Εβγαλε τα ροδάκινα από τα ψυγεία και τα έστειλε όχι στο Κόσσοβο αλλά στην Αλβανία. Εκεί όμως κάναμε εξαγωγές, με αποτέλεσμα οι έμποροι να διαμαρτυρηθούν, να αγανακτήσουν και να σταματήσουν να αγοράζουν. Δηλαδή, κάναμε ανταγωνισμό προς τους εμπόρους που πουλούσαν στην Αλβανία και δεν πήγε η επισιτιστική βοήθεια στο Κόσοβο.
Βεβαίως συμφωνούμε για επισιτιστική βοήθεια, αλλά όχι με αυτόν τοντρόπο. Είναι δυνατόν αυτό να αποτελεί το καλό παράδειγμα και τρόπο απορρόφησης των ροδακίνων; Δεύτερο θέμα: Βεβαίως ενδιαφερόμαστε για την οικονομία της υπαίθρου, για ολοκληρωμένη οικονομική ανάπτυξη, με συμπληρωματικές δραστηριότητες, που θα αυξήσουν το εισόδημα των παραγωγών και θα δημιουργήσουν τις συνθήκες για δευτερογενείς απασχολήσεις είτε σε μόνιμη βάση είτε εποχιακές. 'Εχουν γίνει αυτές οι προσπάθειες και δεν τις ξέρουμε; Σας είπαμε προηγουμένως για τα διαλογητήρια και τα τυποποιητήρια. Σας είπαμε για την ονομασία προέλευσης, για την πιστοποίηση της ποιότητας των προϊόντων, για τον εκσυγχρονισμό των μεταποιητικών βιομηχανιών, για τα φυτοφάρμακα, για τον έλεγχο, για τη βοήθεια προς τον 'Ελληνα αγρότη.
Θα σας πω ένα άλλο παράδειγμα: Στη Βέροια και στο Βόλο -δεν θυμάμαισε ποιες άλλες πόλεις- υπάρχουν εκείνες οι περίφημες υπερτοπικές αγορές της παλιάς νοοτροπίας της δεκαετίας του '80, από τις οποίες θα γινόταν η διακίνηση των αγροτικών προϊόντων και θα υπήρχε μοντέλο υπαρκτού σοσιαλισμού για τη διακίνηση της εμπορίας των οπωροκηπευτικών. Κατασπαταλήθηκαν δεκάδες δισεκατομμύρια και τα κτίρια αυτά είναι αραχνιασμένα.
 Σήμερα στη ΣΚΟΠ του Βόλου βρήκαν στέγη αθίγγανοι και έχουν καταλάβει τμήματα της αγοράς διάφοροι σύλλογοι μικρής εμβέλειας, αθλητικά σωματεία και όποιος καταπατητής θέλει.
 Πριν από τρία χρόνια ήρθε νόμος σε αυτήν την Αίθουσα επί Υπουργίας του κ. Τζουμάκα, που προβλέπει τη δημιουργία φορέα από τις Νομαρχιακές Αυτοδιοικήσεις για την έκθεση και την εμπορία αγροτικών προϊόντων.  Μάλιστα, με πίεση και παρέμβαση δική μου και με την υποβοήθηση των Βουλευτών του κυβερνώντος κόμματος μπήκε στη ΣΚΟΠ του Βόλου και ο σκοπός για τη δημιουργία έκθεσης και εξαγωγικού κέντρου για την εμπορία αγροτικών προϊόντων προς τις χώρες του Ευξείνου Πόντου, μια που από το Βόλο, όπως είναι γνωστό, ξεκίνησε η Αργοναυτική Εκστρατεία και αποτελεί τη φυσική δίοδο, το φυσικό λιμάνι που κοιτάει προς αυτήν την περιοχή. Τρια χρόνια δεν έγινε τίποτα. Δεν έχει συσταθεί ακόμα ο φορέας.  Γιατί, λοιπόν, διαμαρτύρεσθε όταν εγκαλούμε την Κυβέρνηση ότι δεν έχει κάνει τίποτα και αρκείται μόνο σε διαπιστώσεις; Γιατί να μη γίνει αυτός οφορέας, να δημιουργηθεί αυτό το κέντρο του εμπορίου; Υπάρχει το κτίριο, η Νομαρχιακή Αυτοδιοίκηση υπάρχει, μια υπηρεσία, η διεύθυνση εμπορίου θα μπορούσε να πάει εκεί και με ελάχιστο προσωπικό επιπλέον να δημιουργηθούν αυτές οι προϋποθέσεις, να συμμετάσχουν τα επιμελητήρια που προβλέπονται από το νόμο τόσο στην Ημαθεία, αλλά και στο Βόλο και όπου αλλού υπάρχουν τα κτίρια που είναι έτοιμα. 'Αρα χρειάζονται καινούριοι πόροι, χρειάζεται κάτι άλλο; Ενδιαφέρον χρειάζεται και η στήριξη πολιτικών υποβοηθητικών αυτών των αδυναμιών που υπάρχουν επί σειρά ετών.
Τελειώνοντας θέλω να πω ότι το τομεακό πρόβλημα έχει αργήσει. Πάραπολύ σωστά λέτε να έρθουν όλοι οι εμπλεκόμενοι, οι παραγωγοί, οι κονσερβοποιοί οι χυμοποιοί και οι μεταφορείς. Αυτά όμως πρέπει να γίνουν γρήγορα. Συνήθως αρκούμεθα σε εξαγγελίες, σε δεσμεύσεις, σε ευχές διότι αντίστοιχες δεσμεύσεις και ευχές ακούσαμε και το 1994, ακούσαμε και το 1995, αλλά έφθασε 2000. Εκεί είναι το πρόβλημα. 'Ολοι ξέρουμε τι φταίει, αλλά το θέμα είναι η Κυβέρνηση τι κάνει. 'Εχει όρεξη να ασχοληθεί ή δεν έχει; Μπορεί να ασχοληθεί;  'Εχει άλλες ασχολίες και δεν μπορεί να ασχοληθεί με τον 'Ελληνα αγρότη; Αυτό είναι το ζητούμενο και σ' αυτό καλείσθε να απαντήσετε.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Κύριε Πρόεδρε, το λόγοπαρακαλώ.
ΠΡΟΕΔΡΕΥΩΝ (Παναγιώτης Σγουρίδης): Αφού συμφωνείτε και στην ... 
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Τώρα δεν συμφωνούμε! 
ΠΡΟΕΔΡΕΥΩΝ (Παναγιώτης Σγουρίδης): ... διεπαγγελματική οργάνωση γιατο ροδάκινο, γιατί να πάρετε το λόγο; Αλλά εντάξει να σας δώσω το λόγο για τρία λεπτά για να κλείσετε, κύριε Υπουργέ.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Πέντε λεπτά θα χρειαστώκύριε Πρόεδρε.
 Είμαι υποχρεωμένος να πω τα εξής: Η Κυβέρνηση κατέβαλε και καταβάλλει μεγάλη προσπάθεια να προσαρμόσει και την αγροτική οικονομία στα πλαίσια του νέου περιβάλλοντος. Και αυτό το νέο περιβάλλον είναι η παγκόσμια αγορά είτε θέλουμε είτε δεν θέλουμε, ο ανταγωνισμός είναι αυτός που κυριαρχεί και νομίζω ότι σ' αυτό έχει συμβάλει αποφασιστικά η μεγάλη προσπάθεια που έγινε απ' όλους με την καθοδήγηση της ελληνικής Κυβέρνησης για τα επιτεύγματα της ίδιας της οικονομίας μας.
Θυμάμαι ότι όνειρο των Ελλήνων αγροτών ήταν να φθάσει κάποια στιγμήνα έχουν το ίδιο επιτόκιο με αυτό που έχουν και οι συνάδελφοί τους Ευρωπαίοι αγρότες. Αυτό γίνεται μια πραγματικότητα. Στις αρχές του 2001 οι 'Ελληνες αγρότες θα έχουν ακριβώς αυτό που δεκαετίες ολόκληρες ονειρεύονταν να έχουν τα ίδια επιτόκια. 'Αρα ξεκινούν από την ίδια αφετηρία σε ότι αφορά το κόστος το χρηματοοικονομικό.
 Επίσης έχει καταβληθεί μεγάλη προσπάθεια -γιατί μιλάμε για έλλειψη πολιτικής- και η Κυβέρνηση διαμόρφωσε εκείνο το δυνατό περιβάλλον μέσα από θεσμικές παρεμβάσεις που τώρα ακούγεται "κάνατε, θα κάνετε". Αλλά υπάρχει αυτό το θεσμικό περιβάλλον και σε ό,τι αφορά τους συνεταιρισμούς, γιατί άκουσα να λέγεται, τι γίνεται με τους συνεταιρισμούς, να ψηφίσουμε νόμο και θεωρώ ότι από λάθος και όχι από άγνοια δεν γνωρίζουν κάποιοι ότι ήδη έχει ψηφιστεί ο νόμος...
 ΑΘΑΝΑΣΙΟΣ ΝΑΚΟΣ: Δεν υπάρχει άγνοια.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Υπήρξε αναφορά εδώ απόεκπρόσωπο να μιλήσουμε για το νόμο για τους συνεταιρισμούς.
 Υπήρξε επίσης το θεσμικό πλαίσιο και ήδη τη Δευτέρα το απόγευμα στις 29 του μηνός γίνεται η πρώτη διακήρυξη αρχών για τη διεπαγγελματική οργάνωση για τον καπνό και θεωρώ ότι το δεύτερο θα είναι αυτό που θα βγει στο δεύτερο κύκλο την Τρίτη στην Ημαθεία και εκεί θα έχουμε ήδη διαμορφώσει -γιατί έχουν γίνει προεργασίες- το πλαίσιο να υπάρξει και η περιφερειακή διεπαγγελματική για το ροδάκινο.
 'Εχουμε έτοιμη τη διεπαγγελματική οργάνωση για το κρασί, το καταστατικό της και τη συμφωνία. Θεωρώ, λοιπόν, ότι διαμορφώνουμε ένα νέο πλαίσιο όπου θα εδράσουν οι πολιτικές μας και θα υπάρξουν όλοι οι αναγκαίοι οργανισμοί, διεπαγγελματικές οργανώσεις, ομάδες παραγωγών που θα διαμορφώσουν το πλαίσιο της ανταγωνιστικής αγροτικής μας οικονομίας. Μας λείπει όμως ένα πράγμα: Να καταλήξουμε κάπου. Και εδώ τα κόμματαέχουν μεγάλη ευθύνη, δεν πρέπει να αποπροσανατολίσουν τον ανθρώπινο παράγοντα, που είναι οι αγρότες.
 Οι αγρότες έχουν μεγάλη ανάγκη από βοήθεια, γιατί πρέπει να ανατρέψουν κατεστημένες καταστάσεις, πρέπει να ανατρέψουν οι ίδιοισυνήθειες που μας έφερναν σε μία κακοδαιμονία να θεωρούμε ότι τα χρήματα και οι επιδοτήσεις θα υπάρχουν μέχρι το απώτερο μέλλον.
 Αυτά που οικοδομούμε σήμερα και οι ενέργειες που κάνουμε σήμερα πρέπει να στοχεύουν και μετά το 2006. Και αυτό που πρέπει να κάνουμε όλοι μας είναι ότι πρέπει να διομορφώσουμε αυτήν τη συνείδηση και να βοηθήσουμε τον αγρότη να αλλάξει αυτήν τη νοοτροπία.
Ακούγεται παράξενο, αγαπητοί συνάδελφοι, και βλέπω ότι αυτά δεν σαςικανοποιούν. Αλλά είναι μία πραγματικότητα.
ΓΕΩΡΓΙΟΣ ΓΑΡΟΥΦΑΛΙΑΣ: Εσείς διαμορφώσατε αυτήν την πραγματικότητα. 
ΕΥΓΑΓΓΕΛΟΣ ΑΡΓΥΡΗΣ (Υφυπουργός Γεωργίας): Είναι μία πραγματικότητα. Εγώ δεν πρόκειται να συνεχίσω άλλο στην τακτική του παρελθόντος. Καιέχω υποχρέωση να καλέσω και εσάς να βαδίσουμε αυτόν το δρόμο. Γιατί νομίζω ότι είναι τριάντα - σαράντα μέρες από την ετυμηγορία που έδωσε ο ελληνικός λαός. Και έδωσε ετυμηγορία και έδωσε και κατεύθυνση να προχωρήσουμε όπως ήμασταν, Κυβέρνηση το ΠΑΣΟΚ και εσείς Αντιπολίτευση.  Παίξτε, λοιπόν, καλύτερα το ρόλο της Αντιπολίτευσης, μπας και μπορέσετε κάποια στιγμή να γίνετε κυβέρνηση. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Καλά, αυτό το λέτε από την ψυχήσας;Κηρύσσεται περαιωμένη η συζήτηση επί της υπ' αριθμόν 4/18.5.2000επερώτησης των Βουλευτών της Νέας Δημοκρατίας κυρίων Ευάγγελου Πολύζου, Γεωργίου Γαρουφαλιά, Ιορδάνη Τζαμτζή, Μιχαήλ Χαλκίδη, Νικολάου Κορτσάρη, Μιχαήλ Παπαδόπουλου και Σάββα Τσιτουρίδη προς τον Υπουργό Γεωργίας, σχετικά με την επίλυση προβλημάτων των ροδακινοπαραγωγών.
 Κύριοι συνάδελφοι, έχουν διανεμηθεί τα Πρακτικά της Πέμπτης 11 Μαϊου 2000 και παρακαλείται το Σώμα για την επικύρωσή τους. Επικυρούνται; 
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
 ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Πέμπτης 11 Μαϊου 2000 επικυρώθηκαν.
Κύριοι συνάδελφοι, στο σημείο αυτό δέχεσθε να λύσουμε τη συνεδρίαση; 
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 21.22' λύεται η συνεδρίαση γιααύριο, ημέρα Τετάρτη 24 Μαϊου 2000 και ώρα 18.00', με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί.
Ο ΠΡΟΕΔΡΟΣ                                ΟΙ ΓΡΑΜΜΑΤΕΙΣ

