Σελίδα 4787 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ Ζ'

Παρασκευή 14 Μαρτίου 1997

Αθήνα σήμερα, στις 14 Μαρτίου 1997, ημέρα Παρασκευή και ώρα 10.31', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Βουλευτή Ροδόπης κ. Μουσταφά Μουσταφά τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Οι Βουλευτές κύριοι ΣΠΥΡΟΣ ΔΑΝΕΛΛΗΣ, ΜΟΥΣΤΑΦΑ ΜΟΥΣΤΑΦΑ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία οι Σύνδεσμοι Οικοδομικών Επιχειρήσεων Βορείου Ελλάδος, οι Σύλλογοι Πολιτικών Μηχανικών Θεσ/νίκης, Αρχιτεκτόνων Μηχανικών Θεσ/νίκης, Αγρονόμων Τοπογράφων Μηχανικών Βορείου Ελλάδος, Ηλεκτρολόγων Μηχανικών Βορείου Ελλάδος ζητούν την επίλυση των οικονομικών και ασφαλιστικών προβλημάτων που απασχολούν τον κλάδο της οικοδομής.

2) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ, ΙΩΑΝΝΗΣ ΔΡΑΓΑΣΑΚΗΣ και ΦΩΤΗΣ ΚΟΥΒΕΛΗΣ κατέθεσαν αναφορά με την οποία το Σωματείο των υπαλλήλων Πειραϊκής-Πατραϊκής ζητεί τη λήψη μέτρων για την επαναλειτουργία της εταιρείας.

3) Οι Βουλευτές κύριοι ΦΩΤΗΣ ΚΟΥΒΕΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Πανελλήνια 'Ενωση Μηχανικών Εμπορικού Ναυτικού ζητεί τη λήψη μέτρων για την πάταξη της ανεργίας που πλήττει τον κλάδο της.

4) Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία η Πανελλήνια 'Ενωση Τεχνικών ΟΤΕ ζητεί τη διατήρηση του Δημοσίου χαρακτήρα του ΟΤΕ.

5) Οι Βουλευτές κ.κ. ΦΩΤΗΣ ΚΟΥΒΕΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Εμποροεπαγγελματικός Σύλλογος Λαυρίου "Ο ΕΡΜΗΣ" ζητεί να μην επιτραπεί η λειτουργία πολυκαταστημάτων στην περιοχή Λαυρίου Αττικής.

6) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία η κοινότητα Μαυρολόφου Σερρών ζητεί χρηματοδότηση για την επισκευή κοινοτικών της δρόμων.

7) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ, ΣΠΥΡΟΣ ΔΑΝΕΛΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Ομοσπονδία Κλωστοϋφαντουργίας Ιματισμού και Δέρματος ζητεί τη νομιμοποίηση των αλλοδαπών εργαζομένων στη Χώρα.

8) Οι Βουλευτές κύριοι ΣΠΥΡΟΣ ΔΑΝΕΛΛΗΣ, ΣΤΕΛΛΑ ΑΛΦΙΕΡΗ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία ο Σύνδεσμος Πτυχιούχων Εργοληπτών Δημοσίων 'Εργων Πρωτευούσης ζητεί την τροποποίηση της νομοθεσίας που διέπει τις εργοληπτικές οργανώσεις.

9) Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία το Επιμελητήριο Φθιώτιδας - Ευρυτανίας διαμαρτύρεται για την επιλογή ανάθεσης έργου Εφαρμογής και Διαχείρισης προγραμμάτων για τις Μικρομεσαίες Μεταποιητικές Επιχειρήσεις (Μ.Μ.Ε.) σε ενδιάμεσο φορέα.

10) Οι Βουλευτές κύριοι ΦΩΤΗΣ ΚΟΥΒΕΛΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία ο κ. Ζ. Γουδεσίδης επισημαίνει αδικίες του Ν.2190/94 που αφορά στον τρόπο προσλήψεων στο Δημόσιο Τομέα.

11) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ, ΣΤΕΛΛΑ ΑΛΦΙΕΡΗ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία η Ομοσπονδία Κλωστοϋφαντουργών Ιματισμού και Δέρματος ζητεί τη νομοθετική ρύθμιση του ωραρίου εργασίας των μελών της.

12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αλλαγή των προσόντων προκειμένου να προσληφθούν "ημέτεροι" στο 'Ιδρυμα Κρατικών Υποτροφιών.

13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον κίνδυνο που διατρέχουν οι ασφαλισμένοι του ΙΚΑ στην Βόρεια Ελλάδα και Θεσσαλία, που μένουν χωρίς νοσοκομείο, μετά την αγορά του νοσοκομειακού κτιρίου από Ιατρική Εταιρεία.

14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις διαστάσεις που έχει πάρει η ανεργία στους νέους και τις νέες της χώρας μας.

15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καθαίρεση των μη "φιλοκυβερνητικών" διευθυντών του Δημοσίου.

Σελίδα 4788 

16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στους κινδύνους που διατρέχει η ζωή των νεφροπαθών λόγω δυσλειτουργίας της μονάδας αιμοκάθαρσης του Ιπποκρατείου Νοσοκομείου Αθηνών.

17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις κατεδαφίσεις αυθαιρέτων κτισμάτων από τις Νομαρχίες.

18) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλήνια Ομοσπονδία Υγειονομικών Υπαλλήλων ΙΚΑ διαμαρτύρεται για την έλλειψη ακτινοπροστασίας στα ακτινοδιαγνωστικά και πυρηνικής ιατρικής εργαστήρια του ΙΚΑ.

19) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Πανελλήνιος Σύνδεσμος Ιδρυτών Ελληνικών Ιδιωτικών Σχολείων διαμαρτύρεται για το πάγωμα των διδάκτρων που επιβάλλεται νομοθετικά στα ιδιωτικά σχολεία.

20) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Συντονιστική Επιτροπή Φορέων Δημόσιας Υγείας ζητεί την αναβάθμιση των παρεχομένων υπηρεσιών στον τομέα της Δημόσιας Υγείας.

21) Οι Βουλευτές κύριοι ΝΙΚΟΛΑΟΣ ΓΚΕΛΕΣΤΑΘΗΣ, ΝΙΚΟΛΑΟΣ ΚΑΤΣΑΡΟΣ και ΓΕΩΡΓΙΟΣ ΟΡΦΑΝΟΣ κατέθεσαν αναφορά με την οποία η Πανελλήνια Ομοσπονδία Επαγγελματιών Εκπαιδευτών Οδηγών Αυτοκινήτων ζητεί οι απαλλαγές και οι ατέλειες που ισχύουν στα επαγγελματικά αυτοκίνητα να ισχύσουν και στα εκπαιδευτικά αυτοκίνητα.

22) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Σωματείο Οδηγών Ταξί Ρεθύμνου ζητεί την αναστολή χορήγησης νέων αδειών επιβατικών αυτοκινήτων δημοσίας χρήσεως μέχρι την ψήφιση του σχετικού νομοσχεδίου.

23) Η Βουλευτής Μαγνησίας κυρία Ροδούλα Ζήση κατέθεσε αναφορά με την οποία ο Σύλλογος Εθελοντών Αιμοδοτών του Ν.Μαγνησίας "Η Αλληλεγγύη" ζητεί χρηματοδότηση για την προμήθεια ειδών εξοπλισμού του.

24) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η κοινότητα Νέος Ερινεός του Ν. Αχαΐας ζητεί οικονομική ενίσχυση για την εκτέλεση κοινοτικών της έργων.

25) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας που αναφέρεται σε ατασθαλίες των διοικούντων στο Βενιζέλειο Νοσοκομείο Ηρακλείου.

26) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε δημοσίευμα εφημερίδας στο οποίο ο Σύνδεσμος Ταξιδιωτικών Πρακτόρων Κέρκυρας διαμαρτύρεται για τις ελλείψεις στη λειτουργία του αεροδρομίου Κέρκυρας.

27) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η κοινότητα Αγίου Γεωργίου Ν.Φωκίδας ζητεί οικονομική ενίσχυση για τη διαμόρφωση της κοινοτικής της πλατείας.

28) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Συντονιστική Επιτροπή Φορέων Δημόσιας Υγείας διαμαρτύρεται για τη βραδύτητα στην επίλυση προβλημάτων της Ε.Σ.Δ.Υ.

29) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Γονέων και Κηδεμόνων Ειδικού Γυμνασίου-Λυκείου Αθηνών ζητεί την επίλυση του στεγαστικού προβλήματος του σχολείου.

30) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία το Σωματείο Τεχνικών Επιστημόνων ΥΠ.ΠΟ. διαμαρτύρεται για τους χαμηλούς ρυθμούς προώθησης των έργων και των προγραμμάτων του Β' Κ.Π.Σ. στο ΥΠ.ΠΟ..

31) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η 'Ενωση Νομαρχιακών Αυτοδιοικήσεων Ελλάδας υποβάλλει προτάσεις σχετικά με την ολοκήρωση του θεσμού της ΝΑ.

32) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Πανελλήνιος Σύλλογος Αδιορίστων Καθηγητών Πληροφορικής Θεσ/νίκης διαμαρτύρεται για την καταστρατήγηση της επετηρίδας της Πληροφορικής.

33) Οι Βουλευτές κύριοι ΕΜΜΑΝΟΥΗΛ ΣΤΡΑΤΑΚΗΣ, ΙΩΑΝΝΗΣ ΚΟΥΡΑΚΗΣ και ΔΗΜΗΤΡΙΟΣ ΣΑΡΡΗΣ κατέθεσαν αναφορά με την οποία ο Οικοδομικός Παραθεριστικός Συνεταιρισμός Υπαλλήλων Υπ. ΠΕΧΩΔΕ και Μελών ΤΕΕ-ΤΑΚ ζητεί την έγκριση της έκθεσης σκοπιμότητας, στη θέση Αγριανά και Αράπη Κεφάλι της κοινότητας Χερσονήσου Ν.Ηρακλείου.

34) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία Ομάδα Καπνοπαραγωγών Σερρών ζητεί να εγκριθεί η παράδοση των πλεονασματικών κιλών καπνού από τους παραγωγούς της ποικιλίας Μπασμάς.

35) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία το Επιμελητήριο Καρδίτσας ζητεί την έναρξη της λειτουργίας της Χημικής Υπηρεσίας στο Νομό Καρδίτσας.

36) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Σύλλογος Χρυσοβιτσιωτών Αρκαδίας διαμαρτύρεται για τη σχεδιαζόμενη ανέγερση φυλακών στην περιοχή του Φαλάνθου του Νομού Αρκαδίας.

37) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ομοσπονδία Βιοτεχνικών Σωματείων του Νομού Θεσ/νίκης ζητεί την εφαρμογή εθνικού σχεδίου ανάπτυξης και εκσυγχρονισμού των ΜΜΕ.

38) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Φοιτητικός Σύλλογος Ανωτέρας Εκκλησιαστικής Σχολής Αθηνών ζητεί την επίλυση του στεγαστικού προβλήματος της Σχολής.

39) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο Σύλλογος Βλάχων Νομού Σερρών "ΓΕΩΡΓΑΚΗΣ ΟΛΥΜΠΙΟΣ" ζητεί χρηματοδότηση για την ανέγερση Λαογραφικού Μουσείου στην πόλη των Σερρών.

40) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η Πανελλήνια Οργάνωση Αγωνιστών Εθνικής Αντίστασης Παράρτημα Θεσ/νίκης ζητεί οικονομική ενίσχυση για την κάλυψη των λειτουργικών δαπανών του γραφείου της.

41) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η Συντονιστική Επιτροπή Αγώνα Συνταξιουχικών Σωματείων ΙΚΑ - ΤΕΒΕ - ΤΣΑ Σερρών ζητεί νέες φορολογικές ρυθμίσεις για τα μέλη της.

42) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο Σύνδεσμος Συνταξιούχων ΙΚΑ και Αναπήρων του Νομού Σερρών ζητεί την αύξηση των συντάξεων των μελών του.

Σελίδα 4789 

43) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία το ΤΕΕ Τμήμα Κεντρικής Μακεδονίας ζητεί την τροποποίηση του άρθρου του Ν. 2414/20.6.96 που αφορά στο Δ.Σ. της ΔΕΘ.

44) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο ΤΟΕΒ Νιγρίτας Σερρών ζητεί την παράταση της προθεσμίας για την πληρωμή των λογαριασμών του στη ΔΕΗ.

45) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία το Εθνικό Κολυμβητήριο Σερρών ζητεί να βρεθούν λύσεις στα προβλήματα λειτουργίας του, λόγω στενότητας του χώρου του.

46) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η Κοινότητα Νέου Πετριτσίου του Νομού Σερρών ζητεί την ένταξή της στο πρόγραμμα VIOLETA 1995-1997 για την κοινοτική πρωτοβουλία απασχόλησης NOW.

47) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία το Παράρτημα Περιστερίου της ΠΕΑΕΑ δηλώνει τη συμπαράστασή του προς τους αγωνιζόμενους εκπαιδευτικούς και αγρότες.

48) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ, ΕΥΑΓΓΕΛΟΣ ΜΠΟΥΤΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία τα Επιμελητήρια Βοιωτίας, Εύβοιας, Καρδίτσας, Λάρισας, Μαγνησίας, Τρικάλων, Φθιώτιδας, Ευρυτανίας και Φωκίδας διαμαρτύρονται για την επιλογή και ανάθεση του έργου "Εφαρμογή και Διαχείριση Προγραμμάτων για τις ΜΜΕ" από το Υπουργείο Εθνικής Οικονομίας στον Ενδιάμεσο Φορέα ΑΕΛΕΠ.

49) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Τμήμα Ηπείρου του ΤΕΕ αναφέρεται στις διαδικασίες δημοπράτησης και ανάθεσης του έργου "ΚΕ.ΠΑ.Β.Ι. - Β' ΦΑΣΗ".

50) Ο Βουλευτής Κοζάνης κ.ΛΑΖΖΑΡΟΣ ΛΩΤΙΔΗΣ κατέθεσε αναφορά με την οποία η 'Ενωση Αγροτικών Συνεταιρισμών Εορδαίας Νομού Κοζάνης ζητεί να του παραχωρηθεί το σποροπαραγωγικό κέντρο για να συνεχισθεί η σποροπαραγωγή στην περιοχή.

51) Οι Βουλευτές κύριοι ΛΑΖΑΡΟΣ ΛΩΤΙΔΗΣ, ΝΙΚΟΛΑΟΣ ΚΑΤΣΑΡΟΣ και ΓΕΩΡΓΙΟΣ ΟΡΦΑΝΟΣ κατέθεσαν αναφορά με την οποία το Επιμελητήριο Κοζάνης ζητεί την παράταση εξόφλησης ρυθμισμένων δόσεων για τους σεισμοπλήκτους του Νομού Κοζάνης.

52) Ο Βουλευτής Πιερίας κ.ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία κάτοικοι των Νέων Πόρρων Πιερίας διαμαρτύρονται για τη δημιουργία σπαστήρα επεξεργασίας αδρανών υλικών, στην περιοχή τους, για την κατασκευή της σήραγγας Πλαταμώνα -Νέου Παντελεήμονα.

53) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία το Εκκλησιαστικό Συμβούλιο του Ιερού Ναού Αγίου Κοσμά του Αιτωλού στο συνοικισμό Ανδρομάχης Κατερίνης ζητεί οικονομική ενίσχυση για την αποπεράτωση του Ιερού Ναού.

54) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Πολιτιστικός Σύλλογος Ζαγοράς "ΓΙΑΝΝΗΣ ΚΟΡΔΑΤΟΣ" ζητεί οικονομική ενίσχυση για τη διενέργεια πολιτιστικών του εκδηλώσεων.

55) Οι Βουλευτές κύριοι ΡΟΔΟΥΛΑ ΖΗΣΗ και ΝΙΚΟΛΑΟΣ ΚΑΤΣΑΡΟΣ κατέθεσαν αναφορά με την οποία ο Δήμος Βελεστίνου Μαγνησίας ζητεί οικονομική ενίσχυση για τη διενέργεια πολιτιστικών εκδηλώσεων με τη συμπλήρωση 200 χρόνων από τον θάνατο του Ρήγα Βελεστίνου.

56) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Δήμος Ηρακλείου Κρήτης ζητεί να συμπεριληφθεί στη ρύθμιση των Διαμερισματικών Συμβουλίων.

57) Ο Βουλευτής Μεσσηνίας κ.ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Δήμος Μεσσήνης Μεσσηνίας ζητεί οικονομική ενίσχυση για την κατασκευή έργων υποδομής στην περιοχή του.

58) Ο Βουλευτής Λέσβου κ.ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία ζητεί την παράταση χορήγησης της κατ' αποκοπήν ενίσχυσης στους ελαιοκαλλιεργητές των νησιών του Αιγαίου για τη διατήρηση των ελαιώνων στις παραδοσιακές ζώνες καλλιέργειας.

59) Ο Βουλευτής 'Εβρου κ.ΛΕΩΝΙΔΑΣ ΛΥΜΠΕΡΙΑΚΙΔΗΣ κατέθεσε αναφορά μετην οποία ο Δήμος Σαμοθράκης ζητεί την ίδρυση Δασαρχείου στην περιοχή του.

60) Ο Βουλευτής Θεσ/νίκης κ.ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία οι Γονείς και Κηδεμόνες Α'και Β' ΤΕΣ Λάρισας ζητούν την περίφραξη των Φυλακών Λάρισας.

61) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία οι Γονείς και Κηδεμόνες Α'καιΒ'ΤΕΣ Λάρισας ζητούν την οικονομική ενίσχυση της Μέσης Τεχνικής Παιδείας από Β' Πακέτο Ντελόρ.

62) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, που αναφέρεται στους λόγους για τους οποίους η Ελλάδα δε θα μπορέσει να συμμετάσχει τελικά στην Οικονομική και Νομισματική 'Ενωση.

63) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στη σκληρή φορολογική πολιτική των ακινήτων την τελευταία τριετία.

64) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας αναφορικά με την αδιαφορία της Ελληνικής Κυβέρνησης για το ζήτημα της απορροφητικότητας των κονδυλίων του Κοινωνικού Ταμείου. 

65) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με καταγγελίες από τον επίτροπο των Κοινωνικών Υποθέσεων για αδιαφανή τρόπο διαχείρησης των Κοινοτικών Κονδυλίων από την Ελληνική Κυβέρνηση.

66) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σχετικά με την επιβολή της τοπικής φορολογίας.

67) Ο Βουλευτής Ηρακλείου κ.ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας όπου οι παραγωγοί του Ν. Ηρακλείου διαμαρτύρονται για το υψηλό κόστος της μεταφοράς και της παραγωγής των προϊόντων τους.

68) Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε δημοσίευμα εφημερίδας, όπου ο ηγούμενος της Ι.Μ.Χρυσοποδαριτίσσης Αχαϊας ζητεί να μην καταστραφεί η δασική έκταση της περιοχής της Μονής.

69) Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε δημοσίευμα εφημερίδας στο οποίο οι αγρότες του Ν.Αχαίας ζητούν να επιβληθεί η νομιμότητα στη διακίνηση των αγροτικών προϊόντων.

70) Ο Βουλευτής Αθήνας κ. ΦΩΤΗΣ ΚΟΥΒΕΛΗΣ κατέθεσε 

Σελίδα 4790 

αναφορά με την οποία η Πανελλήνια Ομοσπονδία Εστιατορικών Συναφών Επαγγελμάτων ζητεί να καταργηθεί ο Δημοτικός Φόρος για τα μέλη της.

71) Οι Βουλευτές κύριοι ΦΩΤΗΣ ΚΟΥΒΕΛΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία το Σωματείο Τεχνικών Επιστημόνων του ΥΠ.ΠΟ. καταγγέλλει την καθυστέρηση προώθησης έργων και προγραμμάτων Β' ΚΠΣ στο Υπουργείο Πολιτισμού.

72) Οι Βουλευτές κύριοι ΦΩΤΗΣ ΚΟΥΒΕΛΗΣ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την την οποία ο Σύνδεσμος Ιδιοκητών Φροντιστηρίων Ξένων Γλωσσών (PALSO) καταγγέλλει την ευμενή μεταχείριση των φροντιστηρίων Ξένων Γλωσσών Πρεσβειών που τους δίδεται η δυνατότητα διαμόρφωσης ελεύθερα των διδάκτρων τους.

73) Οι Βουλευτές κύριοι ΛΕΩΝ ΑΥΔΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Συντονιστική Επιτροπή Συλλόγων Γονέων και Κατοίκων Αγ. Ειρήνης Γαλατσίου Αττικής ζητούν να κατασκευαστεί ανισόπεδη διάβαση στη λεωφόρο Βείκου καθώς και δίκτυο πεζοδρόμων γύρω από τα σχολεία και τους κοινόχρηστους χώρους της περιοχής Αγίας Ερήνης Γαλατσίου Αττικής.

74) Οι Βουλευτές κύριοι ΛΕΩΝ ΑΥΔΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Σύλλογος "Φίλοι του Δάσους Ν.Ιωνίας,Νέας Φιλαδέλφειας,Νέας Χαλκιδώνας και η Κίνηση Πολιτών Γαλατσίου Αττικής ζητούν την κατεδάφιση των πρόχειρων αυθαίρετων κατασκευών, τις οποίες έχουν ανεγείρει εταιρείες στο Β.Α. τμήμα του "Κτήματος Βεϊκου".

75) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΗΣ ΚΩΣΤΟΠΟΥΛΟΣ κατέθεσαν αναφορά με την οποία το Παράρτημα Υμηττού Αττικής της ΠΕΑΕΑ, καταγγέλλει την επίθεση του Υπουργού Δικαιοσύνης στην εφημερίδα "Ριζοσπάστης".

76) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με τη οποία η κυρία Μ.Ζαραφίδου-Ζλητίδου, ζητεί να προσληφθεί στον ΟΣΕ ή στον ευρύτερο δημόσιο τομέα.

77) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΗΣ ΚΩΣΤΟΠΟΥΛΟΣ κατέθεσαν αναφορά με την οποία τα Κρητικά Σωματεία και η Παγκρήτιος 'Ενωση διαμαρτύρονται για την υψηλή τιμή των εισιτηρίων των "Ναυτιλιακών Εταιρειών λαϊκής βάσης της Κρήτης".

78) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓGΚΑΤΖΗΣ κατέθεσαν αναφορά με την οποία η Πανελλήνια 'Ενωση Κατωτέρων Πληρωμάτων Μηχανής Ε.Ν. "Ο ΣΤΕΦΕΝΣΩΝ",καταγγέλλει την επίθεση υπαλλήλου της εταιρείας AGARITOSLINES στον Γ.Γ. της 'Ενωσης.

79) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Σύλλογος Εργαζομένων ΟΤΑ Λέσβου καταγγέλλει την καθυστέρηση στην καταβολή δεδουλευμένων αμοιβών στους γιατρούς που είναι συμβεβλημένοι με το ΤΥΔΚΥ.

80) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η Πανελλήνια 'Ενωση Τεχνικών ΟΤΕ ζητεί να γίνει δημοψήφισμα και στην Ελλάδα για τη Συνθήκη του Μάαστριχτ.

B' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 1845/18.1.97 Ερώτηση δόθηκε με το υπ'αριθμ. 228/5-3-97 έγγραφο από τον Υπουργό Εθνικής Οικονομίας η ακόλουθη απάντηση.

"Σε απάντηση της Ερώτησης 1845/18-1-997, την οποία κατέθεσε στη Βουλή των Ελλήνων η Βουλευτής κ. Μ.Αρσένη, που αφορά το Ξενοδοχειακό Συγκρότημα "Διόν" και την οποία μας διεβίβασε το Υπουργείο Ανάπτυξης με το αριθμ. Τ/289/7-2-1997 έγγραφό του, σας γνωρίζουμε τα εξής:

Η αρχική ιδιοκτήτρια εταιρεία "ΔΙΟΝ" Α.Ε. χρηματοδοτήθηκε από την εν λόγω Τράπεζα για την κατασκευή του ως άνω ξενοδοχείου, κατά τα έτη 1987-1989 με συνολικά ποσά 650 εκατ. δρχ. περίπου, δεν υπήρξε όμως συνεπής προς τις υποχρεώσεις της και δημιούργησε υπέρογκα ληξιπρόθεσμα χρέη, τόσο προς την Τράπεζα όσο και προς τρίτους με αποτέλεσμα να εκπλειστηριαστεί το ακίνητό της, το οποίο και απέκτησε η Τράπεζα στις 1-07-1992 αντί ποσού 660.001.000 δρχ. (Κατακυρωτική έκθεση αρ. 59095/21-07-1992 του Συμβολαιογράφου Κατερίνης Κωνσταντίνου Συλλόπουλου).

Στη συνέχεια, ύστερα από Δημόσιους πλειοδοτικούς Διαγωνισμούς που διενήργησε η Τράπεζα, το ξενοδοχείο πωλήθηκε στις 30-09-1993 στον επιχειρηματία Γ.Κ. Παυλίδη, αντί ποσού 935 εκατ. δρχ. καταβλητέου (σύμφωνα με την εγκριθείσα προσφορά του) κατά το 30% τοις μετρητοίς και κατά το υπόλοιπο επί πιστώσει εντόκως, σύμφωνα με τους κανονισμούς της Τράπεζας.

Επειδή όμως ο αγοραστής δεν ήταν συνεπής στην εκπλήρωση των επί πιστώσει υποχρεώσεων η Τράπεζα αναγκάστηκε να ασκήσει το δικαίωμα της "διαλυτικής αίρεσης", που της παρείχε το αγοραπωλητήριο Συμβόλαιο και έτσι στις 19-03-1996 το ξενοδοχείο επανήλθε στην ιδιοκτησία της. (Αρ. 35775 Πράξη Πλήρωσης Διαλυτικής Αιρέσεως της Συμβολαιογράφου Αθηνών Ανδριανής Οικονομοπούλου).

Μετά από αυτά και αφού απορρίφθηκε με την αρ. 34346/19-12-1996 Απόφαση του Μ. Πρωτοδικείου Αθηνών, αίτηση αναστολής εκτέλεσης της ως άνω Πράξεως την οποία είχε υποβάλει ο πρώην αγοραστής, η Τράπεζα προχώρησε στην αποβολή και εγκατάστασή της στο ακίνητο στις 13-01-1997, σύμφωνα με το νόμο.

Ηδη η ΕΤΒΑ προωθεί την πώληση του ξενοδοχείου σε νέο επιχειρηματικό σχήμα και έχει διενεργήσει προς την πλευρά αυτή δύο Δημόσιους πλειοδοτικού διαγωνισμούς (30-09-1996 και 17-02-1997).

Κατά τον τελευταίο διαγωνισμό (17-02-1997) με τιμή πρώτης προσφοράς 1 δισ. δρχ. έχουν υποβληθεί νομότυπα δύο προσφορές, οι οποίες βρίσκονται στο στάδιο αξιολόγησης τους από τα αρμόδια όργανα της Τράπεζας.

Ο Υπουργός

Γ. ΠΑΠΑΝΤΩΝΙΟΥ"

2. Στην με αριθμό 2005/23-1-97 Ερώτηση δόθηκε με το υπ'αριθμ. 1746/4-3-97 έγγραφο από τον Υφυπουργό Οικονομικών η ακόλουθη απάντηση.

"Απαντώντας στην με αριθμ. 2005/23-1-97 κατατεθίσα ερώτηση στην Βουλή των Ελλήνων του Βουλευτή Θεσσαλονίκης κου Παναγιώτη Ψωμιάδη, σχετικά με την ταλαιπωρία, απώλεια χρόνου και υποβολή σε περιττά έξοδα μετάβασης από Θεσ/κη στην Αθήνα και επιστροφής του κου Κ. Στυλιανίδη, εκπροσώπου της εταιρείας "Στυλιανίδης Α.Ε." έχουμε την τιμή να σας γνωρίσουμε τα ακόλουθα:

1. Ανατρέξαμε στην ενοχική σχέση, που προκάλεσε την αιτία της μετάβασης του προαναφερομένου φορολογούμενου και ζητήσαμε από τον αρμόδιο φορέα να μας υποβάλλει όλα τα έγγραφα, που αφορούν την προκειμένη υπόθεση.

Πράγματι το Α.Π.Θ. και συγκεκριμένα το εργαστήριο Δασικής Οικονομικής του τομέα Σχεδιασμού και ανάπτυξης φυσικών πόρων του Τμήματος Δασολογίας και Φυσικού Περιβάλλοντος μας απέστειλε το από 27-2-97 απαντητικό έγγραφο, με το οποίο παρέχονται επαρκείς πληροφορίες επί του προκειμένου και δίδεται σαφής εξήγηση, στο ότι η μετάβαση στην Αθήνα του ανωτέρω προκλήθηκε, όχι από υπόδειξη του φορέα (Α.Π.Θ.), αλλά με την θέλησή του. Μπορούσε, κάλλιστα, ο εν λόγω φορολογούμενος να εξουσιοδοτήσει κάποιο πληρεξούσιό του, για να παραλάβει την εκδοθείσα επιταγή, που αφορούσε 

Σελίδα 4791 

προϊόν Φ.Π.Α., το οποίο αναφέρεται στο από 13-6-96 συν/νο τιμολόγιο του δρχ. 843.936.

Η μετάβαση του επομένως στην Αθήνα δεν οφείλεται ούτε έχει σχέση με την επικαλούμενη από τον ανωτέρω βουλευτή μεταβίβαση αρμοδιοτήτων, προκειμένου να αποφευχθούν τέτοιου είδους προβλήματα. Επισυνάπτουμε το ανωτέρω έγγραφο, το οποίο διαφωτίζει πλήρως το όλο θέμα, που αποτελεί τον πυρήνα της ερώτησης, το αριθ. 73/19-4-96 Συμφωνητικό προμήθειας Επιστημονικών οργάνων, καθώς και τα σχετικά τιμολόγια, που εκδόθηκαν για την προκείμενη αγορά.

Σε ό,τι αφορά την εξυπηρέτηση των φορολογουμένων από τις Υπηρεσίες του Υπ.Οικ., που βρίσκονται εκτός Αθηνών και ειδικότερα στην Θεσ/νίκη, για την οποία ενδιαφέρεται ο εν λόγω Βουλευτής, παρέχουμε την πληροφορία, ότι όλοι οι φορολογούμενοι εξυπηρετούνται από τις Δ.Ο.Υ. και τις λοιπές οκονομικές Υπηρεσίες, που εδρεύουν εκεί καθώς και τα προβλήματά τους, που εμπίπτουν στις αρμοδιότητες του Υπ. Οικονομικών.

Μάλιστα εκεί που λειτουργούν περισσότερες Δ.Ο.Υ., όπως είναι η πόλη της Θεσ/νίκης, για την καλύτερη εξυπηρέτηση των κατοίκων, έχει συσταθεί ικανός αριθμός Δ.Ο.Υ..

Παράλληλα δόθηκαν οδηγίες να εξυπηρετούτναι ακόμη και οι φορολογούμενοι εκείνοι, που λόγω επείγουσας ανάγκης, δεν μπορούν να μεταβούν στην Δ.Ο.Υ. που ανήκουν φορολογικά και εξυπηρετούνται από άλλη Δ.Ο.Υ. της ίδιας πόλης.

Εξάλλου με το ισχύον Μηχ/κό σύστημα, το οποίο θα ολοκληρωθεί με το έργο ΤΑΧΙS, εξυπηρετούνται ικανοποιητικά οι φορολογοπύμενοι στις Δ.Ο.Υ., όπως συμβαίνει και στην πόλη της Θεσ/νίκης και μπορούμε να ισχυριστούμε, ότι έχει σμικρυνθεί κατά πολύ ο χρόνος, τον οποίο άλλοτε χρειαζόταν, όταν ίσχυε το χειρόγραφο σύστημα, για την εκπλήρωση των φορολογικών τους υποχρεώσεων.

Συνεπώς η γενίκευση του θέματος "για διαμαρτυρίες κλπ." των φορολογουμένων, με βάση το επικαλούμενο επιχείρημα και το πραγματικό περιστατικό του κου Στυλιανίδη περί μη εξυπηρέτησης των φορολογουμένων στον τόπο τους, δεν έχει έρισμα από κάθε άποψη.

Ο Υφυπουργός

ΓΕΩΡΓΙΟΣ ΔΡΥΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

3. Στην με αριθμό 2058/28-1-97 Ερώτηση δόθηκε με το υπ'αριθμ. 5932/7-3-97 έγγραφο από τον Υφυπουργό Εσωτερικών η ακόλουθη απάντηση.

"Σε απάντηση της αριθμ. 2058/28-1-1997 ερώτησης που κατέθεσε στη Βουλή ο βουλευτής κ. Γεώργιος Καρασμάνης σχετικά με τον αριθμό των κρατικών αυτοκινήτων και τη δραστική περιστολή της χρήσεως τους, σας πληροφορούμε τα εξής:

Ο αριθμός των αυτοκινήτων που εξυπηρετούν όλες τις δημόσιες υπηρεσίες, τα νομικά πρόσωπα δημοσίου δικαίου, οργανισμούς τοπικής αυτοδιοίκησης, νομαρχιακές αυτοδιοικήσεις, οργανισμούς και επιχειρήσεις που ανήκουν στο δημόσιο τομέα, είναι αυτός που αναφέρεται στο δημοσίευμα του τύπου. Στο συνολικό αυτό αριθμό περιλαμβάνονται τα πάσης φύσεως αυτοκίνητα που καλύπτουν τις ανάγκες της δημόσιας διοίκησης, των ν.π.δ.δ. και την αυτοδιοίκησης α' και β' βαθμίδας, όπως περιπολικά της Αστυνομίας, φορτηγά, τζιπ, ρυμουλκά, βυτιοφόρα, απορριμματοφόρα, ασθενοφόρα, αυτοκίνητα μη μάχης των Ενόπλων Δυνάμεων, καθώς και αυστηρά περιορισμένος αριθμός που εξυπηρετούν τον Πρωθυπουργό, τον Πρόεδρο και Αντιπρόεδρο της Βουλής, τον Αρχηγό της Αξιωματικής Αντιπολίτευσης, τα μέλη του Υπουργικού Συμβουλίου και τους επίσημα προσκεκλημένους της Ελληνικής Κυβέρνησης.

Ο Υφυπουργός

ΑΝ. ΜΑΝΤΕΛΗΣ"

4. Στην με αριθμό 2289/10-2-97 Ερώτηση δόθηκε με το υπ'αριθμ. 1366/28-2-97 έγγραφο από τον Υπουργό 'Αμυνας η ακόλουθη απάντηση.

"Σε απάντηση της 2289/10-2-97 ερώτησης που κατέθεσαν οι βουλευτές κ. Α. Παπαδόγγονας, Θ. Δημοσχάκης και Λ. Λυμπερακίδης και η οποία αφορά στο ενδεχόμενο μετεγκατάστασης της 1ης ΜΣΕΠ και του 7ου ΣΗΕ, σας πληροφορούμε τα εξής:

Για την Ηγεσία του Υπουργείου Εθνικής 'Αμυνας δεν υφίσταται θέμα μετακίνησης της 1ης ΜΣΕΠ (Μοίρα Σταθμού Ελέγχου και Προειδοποίησης), από την παρούσα θέση της, δεδομένου ότι η υφιστάμενη θέση της Μονάδας καλύπτει πλήρως τις επιχειρησιακές μας ανάγκες και ταυτόχρονα συμβάλλει στην ανύψωση του ηθικού των κατοίκων της περιοχής.

'Οσον αφορά το 7ο ΣΗΕ (Σμήνος Ηλεκτρονικών Εφαρμογών), πράγματι αντιμετωπίζεται το ενδεχόμενο μετεγκατάστασης αυτού σε άλλη θέση, πλησίον της τωρινής. Εντούτοις, θα πρέπει να τονισθεί ότι η εν λόγω σχεδιαζόμενη μεταστάθμευση αποσκοπεί στην αποτελεσματικότερη εκμετάλλευση των δυνατοτήτων της Μονάδας και υπό αυτή την οπτική γωνία θα πρέπει να αντιμετωπισθεί από τους κατοίκους της περιοχής.

Ο Υπουργός

Αθ. Απ. ΤΣΟΧΑΤΖΟΠΟΥΛΟΣ "

5. Στις με αριθμό 2290/10-2-97, 2401/13-2-97 Ερωτήσεις δόθηκε με το υπ'αριθμ. 242/4-3-97 έγγραφο από τον Υπουργό Οικονομικών η ακόλουθη απάντηση.

"Απαντώντας στα από 10-2-1997 και 13-2-1997 έγγραφά σας, με τα οποία μας διαβιβάστηκαν οι αριθμ. 2290/102-97 και 240-1/13-2-1997 ερωτήσεις των βουλευτών Α. Παπαληγούρα και Σ. Δήμα, σχετικά με τη κατάργηση ή μη της Δ.Ο.Υ. Νεμέας, σας γνωρίζουμε τα εξής:

α) Το Υπουργείο Οικονομικών μελετά και προχωρεί στην αναδιοργάνωση όλων των Υπηρεσιών του, καθώς και στον διοικητικό και τεχνολογικό εκσυγχρονισμό της λειτουργίας αυτών, με την κατάρτιση νέων οργανισμών και κανονισμών λειτουργίας τους, την εγκατάσταση σύγχρονων ολοκληρωμένων πληροφοριακών συστημάτων, την απλούστευση και κατάργηση γραφειοκρατικών τύπων και διαδικασιών, τη μηχανοργάνωση και τον εξοπλισμό γενικά αυτών με όλα τα απαραίτητα μέσα, για την αποδοτικότερη και αποτελεσματικότερη άσκηση του έργου τους και την παροχή καλύτερων υπηρεσιών προς τους πολίτες, αλλά και τη δημιουργία δυνατότητας εξυπηρέτησής τους με πολλούς τρόπους και από διάφορα σημεία της χώρας.

β) Στο πλαίσιο αυτό της προσαρμογής και εκσυγχρονισμού των Υπηρεσιών του Υπουργείου Οικονομικών και των σχετικών διατάξεων, που διέπουν τη λειτουργία και το αντικείμενο εργασιών τους, για την αντιμετώπιση των σημερινών αναγκών, όπως αυτές διαμορφώνονται από τις σύγχρονες οικονομικές ελληνικές και διεθνείς εξελίξεις, λαμβάνεται υπόψη η εμπειρία και η τεχνογνωσία των άλλων κρατών, καθώς και οι επικρατούσες στην Ελλάδα συνθήκες και όλα τα απαραίτητα σχετικά στοιχεία (υπηρεσιακές ανάγκες και δυνατότητες, οι ιδιαίτερες οικονομικές συνθήκες, οι χιλιομετρικές - εδαφικές η άλλες δυσκολίες εξυπηρέτησης των πολιτών κλπ.).

γ) Το θέμα της οργανωτικής και διοικητικής λειτουργίας όλων των Δ.Ο.Υ. (συγχώνευσης, κατάργησης, σύστασης, αναβάθμισης ή υποβάθμισης και της διάρθρωσης αυτών), θα εξετασθεί με το νέο Οργανισμό των Περιφερειακών Υπηρεσιών του Υπουργείου Οικονομικών, που επεξεργάζεται και καταρτίζεται από ειδική ομάδα εργασίας, που συγκροτήθηκε προς τούτο και στην οποία δόθηκαν αντίγραφα των παραπάνω ερωτήσεων των βουλευτών Α. Παπαληγούρα και Σ. Δήμα , για ενημέρωση της επί των στοιχείων που περιέχονται σ'αυτήν για την Δ.Ο.Υ. Νεμέας.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

6. Στην με αριθμό 2297/10-2-97 Ερώτηση δόθηκε με το

Σελίδα 4792 

υπ'αριθμ. 178/4-3-97 έγγραφο από τον Υπουργό Παιδείας η ακόλουθη απάντηση.

"Απαντώντας στην Ερώτηση με αριθμό 2297/10-2-97 που κατέθεσαν οι Βουλευτές κ.κ. Απ. Τασούλας και Αχ. Κανταρτζής σας γνωρίζουμε τα ακόλουθα:

1. Για την έκδοση του π. διατάγματος με το οποίο θα ρυθμίζονται τα θέματα της επαγγελματικής κατοχύρωση των πτυχιούχων του Τμήματος Αρχειονομίας και Βιβλιοθηκονομίας του Ιονίου Πανεπιστημίου, απαιτείται σύμφωνα με την εξουσιοδοτική διάταξη του άρθρου 6 παρ. 6 του ν. 1268/82, όπως έχει τροποποιηθεί με το άρθρο 48 παρ. 1(α) του ν. 1404/198 η γνώμη της Διοικούσας Επιτροπής. 'Οπως έχει κριθεί από το Συμβούλιο της Επικρατείας κατά την έννοια της εξουσιοδοτικής διάταξης με την προβλεπόμενη γνώμη του αρμοδίου πανεπιστημιακού οργάνου θα πρέπει να εξειδικεύεται και να τεκμηριώνεται η ανάγκη της προτεινόμενης ρύθμισης.

Μέχρι σήμερα δεν έχει περιέλθει στην αρμόδια υπηρεσία του ΥΠΕΠΘ σχετική πρόταση για το θέμα αυτό. Το Υπουργείο Παιδείας πάντως θα μεριμνήσει ώστε το ταχύτερο δυνατόν να ξεκινήσει η διαδικασία για την έκδοση του σχετικού προεδρικού διατάγματος.

2. Το Υπορυγείο Πολιτισμού λόγω του οξυτάτου προβλήματος στέγασης του Ιονίου Πανεπιστημίου, ανέστειλε τις ενέργειες απομάκρυνσης του Τμήματος Αρχειονομίας και Βιβλιοθηκονομίας από το παραχωρηθέν κτίριο αυτού.

3. Για την κάλυψη των μεγάλων αναγκών του Ιονίου Πανεπιστημίου για τη στέγαση των φοιτητών του οικοδομείται σε οικόπεδο που παραχωρήθηκε από την κτηματική εταιρεία του Δημοσίου Φοιτητική Εστία με προϋπολογισμό του έργου 786.000.000. Σήμερα βρίσκεται το έργο στο στάδιο της τοιχοποιίας. Προς το παρόν από τους 250 περίπου φοιτητές του Τμήματος, υπέβαλαν αίτηση για στέγαση σε ξενοδοχεία 67 και θέλησαν να στεγαστούν μόνο 54.

4. 'Οσον αφορά το θέμα της λειτουργίας του Πανεπιστημίου έχουμε εγκρίνει τέσσερις θέσεις μελών ΔΕΠ στα Τμήματα Μουσικών Σπουδών και Αρχειονομίας - Βιβλιοθηκονομίας αντίστοιχα και ήδη έχει αρχίσει η Διαδικασία πλήρωσής τους ενώ προχωρούμε φέτος, γιατί πέρσι, λόγω δεσμεύσεων δεν μπορούσαν να γίνουν προσλήψεις στον προγραμματισμό για πρόσληψη διοικητικού προσωπικού.

5. Τέλος για την έλλειψη διοικητικού προσωπικού στο Ιόνιο Πανεπιστήμιο σας γνωρίζουμε ότι:

α. Η πλήρωση κενών οργανικών θέσεων δεν είναι εφικτή, επειδή εξακολουθεί να ισχύει η αναστολή προσλήψεων στο δημόσιο τομέα, σύμφωνα με την Π.Υ.Σ. 258/30.7.1996.

β. Παρά ταύτα η αρμόδια υπηρεσία του Υπουργείου Εθνικής Παιδείας και Θρησκευμάτων επεξεργάζεται και πρόκειται να υποβάλει εντός των προσεχών ημερών στο Υπουργείο Εσωτερικών, Δημόσιας Διοίκησης και Αποκέντρωσης τον προγραμματισμό προσλήψεων για το έτος 1997, στον οποίο περιλαμβάνονται τα αιτήματα των Ανωτάτων Εκπαιδευτικών Ιδρυμάτων, επομένως και του Ιονίου Πανεπιστημίου, για πρόσληψη μόνιμου και εποχιακού προσωπικού.

Ο Υπουργός

ΓΕΡΑΣΙΜΟΣ ΑΡΣΕΝΗΣ"

7. Στην με αριθμό 2291/10-2-97 Ερώτηση δόθηκε με το υπ'αριθμ. 613/5-3-97 έγγραφο από τον Υπουργό Ανάπτυξης η ακόλουθη απάντηση.

"Σε απάντηση της Ερώτησης 2291/10.2.97 που κατατέθηκε στη Βουλή των Ελλήνων από το βουλευτή κ. Π. Ψωμιάδη σας γνωρίζουμε τα εξής:

Τα τέλη και έσοδα του Δημοσίου από τις επιχειρήσεις των καζίνων προσδιορίζονται από τον Ν. 2206/1994 (ΦΕΚ 62/Α/20.4.1994) περί "'Ιδρυσης, οργάνωσης, λειτουργίας, ελέγχου καζίνων και άλλων διατάξεων".

Ειδικότερα για την επιχείρηση καζίνο στο νομό Θεσσαλονίκης, η συμμετοχή του Ελληνικού Δημοσίου στα μικτά κέρδη παιχνιδιών καθώς και τα τέλη και δικαιώματα υπέρ της τοπικής αυτοδιοίκησης αναφέρονται στην Υ.Α. 2064 (ΦΕΚ 904/Β/6.12.1994) περί "παραχωρήσεως άδειας για την ίδρυση, λειτουργία και εκμετάλλευση καζίνο στο νομό Θεσσαλονίκης"καθώς και στην με αρ. πρωτ. 228/6.2.95 Σύμβαση μεταξύ του Ελληνικού Δημοσίου και της Κοινοπραξίας με την επωνυμία "ΚΟΙΝΟΠΡΑΞΙΑ ΗCC" (συγκροτούμενη από τις κοινοπρακτούσες εταιρείες Settlement Hotels Incorporated, Gabli Limited και Prime Glory S.A. οι οποίες συγκροτούν την όλες οι παραπάνω ενεργούσες δια λογαριασμό της Ελληνικής Ανώνυμης Εταιρείας με την επωνυμία "ΗΥΑΤΤ REGENCY Ξενοδοχειακή και Τουριστική (Θεσσαλονίκη) Ανώνυμος Εταιρεία" Hyatt Regency Hotels and Tourism (THESSALONIKI S.A.).

Το Υπουργείο Ανάπτυξης στα πλαίσια άσκησης των αρμοδιοτήτων του και έχοντας ως γνώμονα την προστασία του Δημοσίου και Κοινωνικού συμφέροντος, μελετά πιθανές τροποποιήσεις και ρυθμίσεις του Ν. 2206/1994 που θα συμβάλλουν στην μεγιστοποίηση των εσόδων το υΔημοσίου από τις επιχειρήσεις ιδιωτικών καζίνο και την ορθολογικότερη δυνατή κατανομή των τελών υπέρ της τοπικής αυτοδιοίκησης.

Η Υπουργός

ΒΑΣΩ ΠΑΠΑΝΔΡΕΟΥ"

8. Στην με αριθμό 2307/10-2-97 Ερώτηση δόθηκε με το υπ'αριθμ. 4187/6-3-97 έγγραφο από τον Υπουργό Ανάπτυξης η ακόλουθη απάντηση.

"Σε απάντηση της ερώτησης 2307/10.2.97 που κατέθεσε ο Βουλευτής κ. Ευάγγελος Μπασιάκος, όσον αφορά θέματα, που εμπίπτουν στις αρμοδιότητες του Υπουργού Ανάπτυξης σας πληροφορούμε τα ακόλουθα:

1. Στο πλαίσιο της Τεχνικής Βοήθειας του Επιχειρησιακού Προγράμματος Βιομηχανίας, έχει ανατεθεί στη Νομαρχιακή Επιχείρηση Βιοτεχνικής και Βιομηχανικής Ανάπτυξης Νομού Βοιωτίας, (ΒΙΟΤΕ Βοιωτίας ΑΕ), μελέτη με θέμα "Αναπτυξιακή Μελέτη Ν. Βοιωτίας" η οποία βρίσκεται υπό εκπόνηση.

2. Στα πλαίσια του Επιχειρησιακού Προγράμματος Βιομηχανίας:

α. Το 1995 εντάχθηκαν στο Ν. Βοιωτίας και ενεκρίθησαν:

- Μία (1) επένδυση ύψους 1.026.000.000 δρχ. με επιχορήγηση 35% που βρίσκεται σε φάση υλοποίησής της (επιχειρηματικά σχέδια του άρθρου 23α του Ν. 1892/90).

- Πέντε (5) επενδύσεις συνολικού ύψους 6.612.000.000 δρχ. με επιχορήγηση 40% που βρίσκονται στη φάση ολοκλήρωσής τους (άρθρο 23β του Ν. 1892/90).

Β. Το 1996 εντάχθηκαν στο Ν.Βοιωτίας και ενεκρίθησαν:

- Εξι (60 επενδύσεις συνολικού ύψους 10.409.310.000 δρχ. με επιχορήγηση 35% που βρίσκονται στη φάση έναρξης υλοποίησής τους (επιχειρηματικά σχέδια του άρθρου 23α του Ν. 1892/90).

- Εννέα (9) επενδύσεις συνολικού ύψους 6.448.285.000 δρχ. με επιχορήγηση 40% που ομοίως βρίσκονται στη φάση έναρξης υλοποίησής τους (ειδικές επενδύσεις του άρθρου 23β του Ν. 1892/90).

3. Για την ένταξη έργων στο μέτρο 1.2. ( Υποδομές) του Ε.Π.Ε. είχαν γίνει προκηρύξεις για εκδήλωση ενδιαφέροντος από διάφορους φορείς που είχαν σκοπό την υλοποίηση του εν λόγω μέτρου.

Μετά την υποβολή συνολικά εξήντα οχτώ (68) προτάσεων από διάφορους φορείς και περιοχές της Επικράτειας, επιλέχθηκαν και ευτάχθηκαν από την επιτροπή προαξιολόγησης, που είχε συσταθεί για το σκοπό αυτό, δεκατρία (13) έργα.

Συνεταιρισμό Ξύλου, είχε υποβάλει μια πρόταση για οργάνωση ΒΙΟΠΑ στο Ν. Βοιωτίας και συγκεκριμένα στα όρια των Ν. Αττικής - Βοιωτίας , μεσκοπό τη μετεγκατάσταση περίπου πενήντα (50) Βιοτεχνικών μονάδων επίπλων.

Το έργο αυτό με τον τρόπο που είχε υποβληθεί κρίθηκε ως μη αποτελεσματικό και ζητήθηκε από τον ενδιαφερόμενο φορέα να επαναυποβάλει την πρόταση με ρεαλιστικά στοιχεία και στόχους.

Ομως στο Επιχειρησιακό Πρόγραμμα Βιομηχανίας ήδη έχουν ενταχθεί οι προκατακτικές μελέτες για την οργάνωση ΒΙΟΠΑ 

Σελίδα 4793 

στο Ν. Βοιωτίας με σκοπό την μετεγκατάσταση των βυρσοδεψείων του Ν. Αττικής και τη δημιουργία εκεί του Κέντρου Επεξεργασίας Δέρματος.

Το κόστος των μελετών ανέρχεται σε 197.000.000 δρχ. και το κόστος του έργου εκτιμάται ότι θα ανέλθει περίπου σε τρία (3) δις δρχ. και θα έχει σαν αποτέλεσμα να δημιουργηθούν αρκετές νέες θέσεις εργασίας για τον Ν. Βοιωτίας.

4. Ορισμένες περιοχές του Ν. Βοιωτίας έχουν χαρακτηρισθεί βιομηχανικά φθίνουσες περιοχές και έχει ζητηθεί να υποβληθούν και άλλες προτάσεις για ένταξη στη δράση 1.4.1. του ΕΠΕ και έχουν υποβληθεί αρκετές προτάσεις οι οποίες θα εξετασθούν με την διαδικασία που αναφέρθηκε παραπάνω.

Εφ'όσον οι προτάσεις αυτές εμπίπτουν στο στόχο του μέτρου και είναι ώριμες να ξεκινήσουν άμεσα τότε θα προωθηθούν για την επιτροπή παρακολούθησης του ΕΠΕ για οριστική ένταξη.

5. 'Οσον αφορά στον τουρισμό, στο Β Κ.Π.Σ. έχει γίνει κατ'αρχήν ένταξη (Ιούλιος 960 το έργο "ΒΕΛΤΙΩΣΣΗ - ΕΠΕΚΤΑΣΗ ΧΙΟΝΟΔΡΟΜΙΚΟΥ ΚΕΝΤΡΟΥ ΠΑΡΝΑΣΣΟΥ", συνολικού προϋπολογισμού 1.928.000.000 δρχ. Το χρονοδιάγραμμα απορρόφησης σε τιμές είναι:

1996: 10 εκ.,1997:1.090 εκ.,1998: 471 εκ.

'Ηδη εκπονείται η Μελέτη Περιβαλλοντικών Επιπτώσεων και η Μελέτη κόστους - ωφέλους, προαπαιτούμενες για την οριστική έγκριση. Η μελέτη για την εκτέλεση του έργου είναι ολοκληρωμένη.

6. Στην επόμενη επιτροπή Παρακολούθησης είναι έτοιμο να προταθεί το έργο "Μονοπάτια - Ορειβατικό Καταφύγιο περιοχής Παρνασσού", συνολικού προϋπολογισμού 293.000.000 δεκ. δρχ. με χρονοδιάγραμμα απορρόφησης ως εξής:

1997: 28 εκ.,1998:100 εκ.,1999: 100 εκ.

Η μελέτη περιβαλλοντικών επιπτώσεων (Μ.Π.Ε.) ευρίσκεται στο στάδιο ανάθεσης σε μελετητή. Η τεχνική μελέτη του έργου έχει ολοκληρωθεί.

7. Για τα έργα συντήρησης και βελτίωσης των λειτουργουσών εγκαταστάσεων του Χιονοδρομικού Κέντρου Παρνασσού διατίθενται ετησίως πιστώσεις της τάξεως των 150 εκ. δρχ.

Η Υπουργός

ΒΑΣΩ ΠΑΠΑΝΔΡΕΟΥ"

9. Στην με αριθμό 2312/11-2-97 Ερώτηση δόθηκε με το υπ'αριθμ. 8696/6-3-97 έγγραφο από τον Υφυπουργό Ανάπτυξης η ακόλουθη απάντηση.

"Σε απάντηση της ερώτησης 2312/11.2.97 που κατέθεσε ο βουλευτής κ. Γ.Καλός, σας πληροφορούμε τα ακόλουθα:

1. Με την απόφαση Β 2346/Φ 14 ΠΕΙ 1658/19-2-97 του Νομάρχη Πειραιά, χορηγήθηκε προθεσμία έξι (6) μηνών για την κατάλληλη τεχνική ανασυγκρότηση του εργοστασίου "ΑΖΕΛ Α.Β.Ε." για την ολοκλήρωση των τεχνικών μέτρων για την προστασία του περιβάλλοντος.

Η πιο πάνω απόφαση διαμορφώθηκε με εισήγηση της αρμόδιας Δ/νσης Βιομηχανίας και μετά από σύσκεψη που πραγματοποιήθηκε στο Γραφείο Νομάρχη Πειραιά, παρουσία τωβ Βουλευτών της Ν.Δ. κ.κ. Καλού και Μελά, της Βουλευτού του Συνασπισμού κας Αλφιέρη, του Προέδρου του Ε.Κ.Π. κ. Μίχα, της αντιπροέδρου Πειραιά κας Αγγελοπούλου και εκπροσώπων του Εξωραϊστικού Περιβαλλοντικού Συλλόγου κατοίκων Ευαγγελιστρίας, οι οποίοι και συμφώνησαν με τα αναφερόμενα σ'αυτή.

2. Επίσης σημειώνεται ότι με το άρθρο 1 παρ. 0 του Ν. 2234/95 επιχορηγείται η μετεγκατάσταση ιδιαίτερα ρυπογόνων κλάδων από το νομό Αττικής, όπως βυρσοδεψεία, χυθτήρια, επιμεταλλωτήρια κ.λπ.

Ηδη έχει προχωρήσεις σημαντικά η διαδικασία για τη μετεγκατάσταση των βυρσοδεψείων πολλά από τα οποία βρίσκονται στην περιοχή του Πειραιά ενώ εξετάζεται και η μετεγκατάσταση και άλλων ρυπογόνων βιομηχανικών κλάδων. 

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

10. Στην με αριθμό 2338/11-2-97 Ερώτηση δόθηκε με το υπ'αριθμ. 11024/5-4-97 έγγραφο από τον Υφυπουργό Εσωτερικών η ακόλουθη απάντηση.

"Σε απάντηση της ερώτησης 2338/11.2.1997, που αφορά την διάνοιξη των οδών Ακρωτηρίου και Πράσνικα στο Δήμο Αθηναίων σας πληροφορούμε ότι όπως μας ενημέρωσε η Περιφερειακή Διοίκηση Αθηνών, το Δημοτικό Συμβούλιο στην συνεδρίαση της 18.2.97 ενέκρινε τα ποσά που απαιτούνται για την καταβολή των αποζημιώσεων στα οικόπεδα της περιοχής προκειμένου να γίνει η διάνοιξη των οδών.

Μετά την παρακατάθεση των αποζημιώσεων ο Δήμος Αθηναίων αποκτά την κυριότητα των χώρων και θα εκτελέσει αμέσως το έργο. Η καθυστέρηση μέχρι σήμερα οφείλεται στις χρονοβόρες διαδικασίες για την έκδοση των πράξεων αναλογισμού καθώς και των δικαστικών αποφάσεων.

Ο Υφυπουργός

Λ. ΠΑΠΑΔΗΜΑΣ "

11. Στην με αριθμό 2339/11-2-97 Ερώτηση δόθηκε με το υπ'αριθμ. 1371/28-2-97 έγγραφο από τον Υπουργό 'Αμυνας η ακόλουθη απάντηση.

"Σε απάντηση της 2339/11-2-97 ερώτησης, που κατέθεσαν οι Βουλευτές κ.κ. Ν. Γκατζής, Α. Κανταρτζής και Β. Μπούτας, με θέμα την απομάκρυνση του πεδίου βολής πλησίον της Κοινότητας "Γλαφυρών" Βόλου, σας πληροφορούμε τα εξής:

Η απομάκρυνση του πεδίου βολής από την υπόψη τοποθεσία δεν είναι δυνατή, διότι αποτελεί το μοναδικό πεδίο ασκήσεων - βολών, το οποίο δύναται να χρησιμοποιηθεί για τη διενέργεια ποικίλων μορφών στρατιωτικών ασκήσεων, ζωτικής σημασίας για την εκπαίδευση και την διατήρηση σε υψηλό βαθμό της επιχειρησιακής ικανότητας των Μονάδων της περιοχής.

Θα πρέπει να τονισθεί ότι κατά την εκτέλεση των βολών λαμβάνονται όλα τα αναγκαία μέτρα ασφαλείας, ώστε να εκμηδενίζονται οι πιθανότητες τυχόν ατυχημάτων. Η ενημέρωση των κατοίκων λαμβάνει χώρα σύμφωνα με τις προβλεπόμενες διαδικασίες, από τα Μ.Μ.Ε., τις Κοινότητες και με περιμετρική ασφάλεια (απομόνωση) του πεδίου ασκήσεων.

θα θέλαμε να σας διαβεβαιώσουμε ότι το Υπουργείο Εθνικής 'Αμυνας, όπως κατ'επανάληψη έχει αποδείξει στο παρελθόν, είναι ιδιαίτερα ευαίσθητο σε θέματα ασφάλειας των διενεργούμενων ασκήσεων και κατά συνέπεια ουδεμία ανησυχία δικαιολογείται από τη λειτουργία του εν λόγω πεδίου βολών.

Ο Υπουργός

Αθ. Απ. ΤΣΟΧΑΤΖΟΠΟΥΛΟΣ "

12. Στην με αριθμό 2341/11-2-97 Ερώτηση δόθηκε με το υπ'αριθμ. 976/7-3-97 έγγραφο από τον Υπουργό Γεωργίας η ακόλουθη απάντηση.

"Απαντώντας στην ερώτηση 2341/11-2-97 που κατέθεσε ο Βουλευτής κ. Θ. Πασσαλίδης, σας πληροφορούμε τα εξής:

Το Υπουργείο Γεωργίας με σχετικές αποφάσεις του έχει λάβει όλα τα απαραίτητα μέτρα που στόχο έχουν την πληρωμή στον παραγωγό της ελάχιστης τιμής παραγωγού που ορίζεται κάθε χρόνο από την Ε.Ε. Ειδικότερα ορίζεται ότι:

α) Η εξόφληση της αξίας της πρώτης ύλης διενεργείται πριν από την ημερομηνία υποβολής των δικαιολογητικών για καταβολή της ενίσχυσης, από τον μεταποιητή στην αρμόδια Δ/νση Γεωργίας.

β) Ο χρόνος πληρωμής καθορίζεται με κοινή συμφωνία των συμβαλομένων.

γ) Σε κάθε περίπτωση η πληρωμή της αξίας της πρώτης ύλης διενεργείται μόνο με τραπεζικό ή ταχυδρομικό έμβασμα που εκδίδει ο μεταποιητής σε διαταγή του παραγωγού ή της οργάνωσης των παραγωγών και κατατίθεται σε δεσμευμένο και ανάκλητο λογαριασμό. Από τον λογαριασμό αυτό πληρώνονται οι παραγωγοί/μέλη της οργάνωσης παραγωγών με βάση κατάσταση που συντάσσεται από τον μεταποιητή και συνυπογράφεται από τον εκπρόσωπο της οργάνωσης παραγωγών.

Σελίδα 4794 

'Οσον αφορά τους παραγωγούς της επαρχίας Παιονίας του Ν. Κιλκίς έχει αρχίσει ήδη η πληρωμή τους για την αξία της ντομάτας που παρέδωσαν.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

13. Στην με αριθμό 2344/11-2-97 Ερώτηση δόθηκε με το υπ'αριθμ. 977/7-3-97 έγγραφο από τον Υπουργό Γεωργίας η ακόλουθη απάντηση.

"Απαντώντας στην ερώτηση με αριθμ. 2344/11.2.97, που κατέθεσε ο Βουλευτής κ. Π. Κουρουμπλής αναφορικά με το παραπάνω θέμα, σας πληροφορούμε ότι:

Σε ό,τι αφορά τις πληρωμές του προγρ/τος της Εξισωτικής Αποζημίωσης, η πληρωμή των δικαιούχων γινόταν από τον τακτικό προϋπολογισμό από χρηματικά εντάλματα που εκδίδονται κάθε φορά από το Υπουργείο Γεωργίας.

Οι Δ/νσεις Γεωργίας μέχρι την 5η κάθε μήνα γνωρίζουν στο Υπ. Γεωργίας το ύψος των πιστώσεων των καταστάσεων πληρωμής του επομένου μήνα και με βάση αυτά εκδίδεται χρηματικό ένταλμα και γίνεται η σχετική κατανομή στα Υποκαταστήματα της Α.Τ.Ε..

Πρόκειται για Κοινοτικό Μέτρο συνεχιζόμενο σε ετήσια βάση το δε χρονικό διάστημα μεταξύ των πληρωμών είναι πάντοτε 12 μήνες περίπου και επομένως δεν έχει ιδιαίτερη σημασία αν η ενίσχυση καταβάλλεται στο τέλος του υπόψη έτους ή στους πρώτους μήνες του επομένου.

Η επίσπευση των ενισχύσεων, εξαρτάται από την προετοιμασία στις Δ/νσεις Γεωργίας και την έγκαιρη αποστολή των στοιχείων στο Υπουργείο Γεωργίας.

Το συνολικό ποσό της Εξισωτικής Αποζημίωσης έτους 1994 που πληρώθηκε το 1995 ήταν 25.056.474.240 δρχ. (οι πληρωμές έχουν τελειώσει).

Το συνολικό ποσό της Εξισωτικής Αποζημίωσης έτους 1995 που πληρώθηκε το 1996 ήταν 38.957.818.000 δρχ.

Συγκεκριμένα στον Νομό Αιτωλοακαρνανίας έγιναν:

Πληρωμές το έτος 1995: 1.079.000.000 δρχ. και το έτος 1996 1.750.000.000 δρχ.

Σχετικά με την πριμοδότηση αιγ/βείου κρέατος γνωρίζουμε ότι:

Σε επίπεδο χώρας έχει ήδη αρχίσει από το Νοέμβριο 1996 η καταβολή των δύο προκαταβολών της πριμοδότησης αιγ/βείου κρέατος περιόδου 1996.

Ειδικά η Νομαρχία Αιτ/νίας έχει ήδη καταβάλει τις δύο προκαταβολές στο 40% περίπου των παραγωγών και εκτιμά να ολοκληρώσει την πληρωμή περί το τέλος Μαρτίου του 1997.

Η εξόφληση της πριμοδότησης έχει ήδη ψηφισθεί από την Διαχ/κή Επιτροπή Αιγ/βείου κρέατος και αναμένεται η δημοσίευση του Σχετικού Κανονισμού. Αμέσως μετά θα είναι δυνατή η καταβολή και της εξόφλησης στους δικαιούχους που εκτιμάται να ξεκινήσει περί το τέλος Μαρτίου.

Με την αριθμ. 1996/1994 απόφαση της ΕΤΕ έγινε ρύθμιση των κτηνοτροφικών χρεών. Σύμφωνα με την παραπάνω απόφαση οι ληξιπρόθεσμες μέχρι 31.12.91 τοκοχρεωλυτικές οφειλές απαλλάσσονται από μέρος των τόκων και το υπόλοιπο της οφειλής ρυθμίζεται για 10 έτη με διετή περίοδο χάριτος.

Η παραπάνω ρύθμιση εφαρμόζεται κανονικά και το ποσοστό της ρευστοποίησης ανέρχεται στο 75% βάσει των στοιχείων της ΑΤΕ.

Επίσης η ΑΤΕ σύμφωνα με πάγια τακτική της παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν ν'ανταποκριθούν στις υποχρεώσεις τους στην Τράπεζα λόγω εκτάκτων γεγονότων (όπως δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών κλπ) τα οποία επηρέασαν αρνητικά τις εκμεταλλεύσεις τους.

Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος, ύστερα από εξατομίκευση των ζημιών της κάθε εκμετάλλευσης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί.

Πρόσφατα εξαγγέλθηκαν από την ΑΤΕ πιστωτικές διευκολύνσεις για το σύνολο των πιστούχων της που έχουν οφειλές λήξης μέχρι 31.12.93, οι οποίες περιλαμβάνουν απαλλαγή του συνόλου των τόκων ποινής για την χρονική περίοδο από 1.1.94 έως 30.6.96 και απαλλαγή μέρους των συμβατικών τόκων της ίδιας περιόδου που φθάνει μέχρι το 50% καθώς και ρύθμιση των υπολοίπων οφειλών με ιδιαίτερα ευνοϊκούς όρους.

Ο βασικός στόχος του προγράμματος ρύθμισης είναι αφενός να δοθεί η δυνατότητα στους πιστούχους να εξοφλήσουν τα συσσωρευμένα χρέη, τα οποία δεν μπορούν να εξυπηρετηθούν ομαλά από τα αποτελέσματα λειτουργίας των μονάδων τους, και αφετέρου να βελτιωθεί η ρευστοποίηση των παλαιών δανείων της Τράπεζας.

'Οσο αφορά τη μείωση κόστους αδείας Κτηνιατρ/κών εγκατ/σεων έχουμε προτείνει τη σύσταση διϋπουργικής επιτροπής από τα εμπλεκόμενα στο θέμα υπουργεία (ΥΠΕΧΩΔΕ, Υγείας, Γεωργίας) υπό την προεδρία του Υπ. Εσωτερικών και Δημ. Διοίκησης για την οποία ήδη έχουν ορισθεί οι εκπρόσωποι των πιο πάνω Υπουργείων.

Θέμα της επιτροπής είναι η απλοποίηση της διαδικασίας και η μείωση του κόστους έκδοσης των αδειών για τις κτηνοτροφικές εγκαταστάσεις.

Ο Υπουργός

ΣΤΕΦ. ΤΖΟΥΜΑΚΑΣ"

14. Στην με αριθμό 2355/12-2-97 Ερώτηση δόθηκε με το υπ'αριθμ. 191/4-3-97 έγγραφο από τον Υφυπουργό Παιδείας η ακόλουθη απάντηση.

"Απαντώντας στην ερώτηση υπ'αριθμ. 2355/12-2-1997 που κατέθεσε η Βουλευτής κα Ανδριανή Λουλέ, σας γνωρίζουμε τα εξής:

Οι δυσπρόσιτες περιοχές χαρακτηρίζονται με βάση τις συνθήκες που επικρατούν στις έδρες λειτουργίας των σχολείων, με τα εξής κριτήρια: πληθυσμό, συνθήκες διαβίωσης, οργανικότητα των σχολ.μονάδων, απόσταση από την έδρα του νομού, συγκοινωνιακές συνθήκες, υψόμετρο.

με βάση τα παραπάνω κριτήρια θεωρούνται δυσπρόσιτες περιοχές τα σχολεία που μοριοδοτούνται με οκτώ, εννέα ή δέκα μονάδες.

Πέρα από το βασικό κίνητρο της παρέκκλισης της σιεράς στην επετηρίδα κατά τον διορισμό τους, οι εν λόγω εκπ/κοί λαμβάνουν τις αντίστοιχες μονάδες ως μόρια για μετάθεση.

Τέλος, σας γνωρίζουμε ότι παρόλο που είναι σεβαστά και κατανοητά τα επιχειρήματα των διορισμένων στα δυσπρόσιτα σχολεία, το Υπουργείο, επειδή προέχει η εξασφάλιση της λειτουργίας των δυσπρόσιτων σχολείων, δεν αντιμετωπίζει θέμα τροποποίησης της σχετικής νομοθεσίας.

'Αλλωστε οι ενδιαφερόμενοι διορίστηκαν ύστερα από δήλωσή τους και με πλήρη γνώση των σχετικών δεσμεύσεών τους από το νόμο, για μια τριετία, παίρνοντας τη θέση αρχαιοτέρων τους στην επετηρίδα οι οποίοι όμως δεν εξεδήλωσαν ενδιαφέρον λόγω του δεσμευτικού χαρακτήρα του διορισμού σε δυσπρόσιτο σχολείο.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ

15. Στην με αριθμό 2356/12-2-97 Ερώτηση δόθηκε με το υπ'αριθμ. 192/4-3-97 έγγραφο από τον Υφυπουργό Παιδείας η ακόλουθη απάντηση.

"Απαντώντας στην Ερώτηση με αριθμό 2356/12-2-97 που κατέθεσε ο Βουλευτής κ. Αντ. Κοτσακάς σας γνωρίζουμε τα ακόλουθα:

1) Το πρόγραμμα ΤΕΧΝΟΜΑΘΕΙΑ απευθύνεται στους μαθητές και τους εκπαιδευτικούς των ΕΠΛ όλης της χώρας και των ΤΕΛ της Θράκης και έχει σκοπό τη γνωριμία με τον Τεχνολογικό Πολιτισμό.

Το πρόγραμμα εντάσσεται στο Επιχειρησιακό Πρόγραμμα 'Ερευνας και Τεχνολογίας ΕΠΕΤ ΙΙ (1994-1999) και αφορά στη

Σελίδα 4795 

διάδοση του Τεχνικού Πολιτισμού.

Οι γνωστικές περιοχές που περιλαμβάνει το πρόγραμμα, εντάσσονται στους εξής τομείς:

Μαθηματικά και επιστήμη Υπολογιστών

Φυσικές επιστήμες

Βιολογικές επιστήμες

Γεωπιστήμες και συναφείς επιστήμες του περιβάλλοντος

Επιστήμες μηχανικού

Γεωργικές επιστήμες

Βιομηχανική κληρονομιά

Τεχνολογία (ιστορική - κοινωνική προσέγγιση)

Στόχοι του προγράμματος είναι:

Η ενασχόληση και γνωριμία των μαθητών της Δ.Ε. με τον τεχνικό πολιτισμό.

Η μελέτη από τους μαθητές των σχέσεων της επιστήμης και της τεχνολογίας με την κοινωνική οργάνωση (σύγχρονη ή παλαιοτέρων εποχών).

Η ανάπτυξη της δημιουργικότητας, της επινοητικότητας, της πρωτοβουλίας και της υπευθυνότητας των μαθητών σε θέματα τεχνολογίας.

Υποβλήθηκαν 77 προτάσεις από 40 ΕΠΛ, ΤΕΛ. Στη διαδικασία αξιολόγησης συμμετείχαν και στελέχη του ΥΠΕΠΘ. Επιλέχθηκαν 25 προτάσεις σύμφωνα με βαθμολογική ιεράρχηση των προτάσεων και με κριτήριο "έως δύο προτάσεις ανά σχολείο".

2) Για τα θέματα εισαγωγής της Πληροφορικής στα σχολεία, το ΥΠΕΠΘ λαμβάνει ιδιαίτερη μέριμνα ώστε να εξοπλίζονται με προτεραιότητα οι ακριτικές και απομακρυσμένες περιοχές.

'Ηδη εφαρμόζεται το Πιλοτικό πρόγραμμα "ΤΗΛΕΜΑΧΟΣ" και "ΛΟΓΟΜΑΘΕΙΑ" που αφορά τη σύνδεση με δίκτυο 86 σχολείων (Δημοτικών, Γυμνασίων, Λυκείων) και μεταξύ αυτών περιλαμβάνονται σχολεία από νησιά του Αιγαίου.

Στο πλαίσιο του προγράμματος αρχικής και επαγγελματικής κατάρτισης (ΕΠ.Α.Ε.Κ.) που χρηματοδοτείται από το 2ο ΚΠΣ, έχει αρχίσει το πρόγραμμα "ΟΔΥΣΣΕΑΣ" που περιλαμβάνει το σχεδιασμό την ανάπτυξη και λειτουργία ολοκληρωμένου δικτύου σε 60 περίπου σχολεία στις περιοχές Αχαϊας, Θράκης και των νησιών του Αιγαίου.

'Ομως και από το Πρόγραμμα Δημοσίων Επενδύσεων κατα την τρέχουσα σχολική χρονιά χρηματοδοτήθηκαν τα νησιά των Κυκλάδων, της Κρήτης, των Δωδεκανήσων και της Λέσβου για τη δημιουργία εργαστηρίων Πληροφορικής και τη διδασκαλία του μαθήματος.

Η χρηματοδότηση ανέρχεται σε 46.000.000 δρχ. και περιλαμβάνει 23 σχολεία.

3) Στο πλαίσιο του Επιχειρησιακού Προγράμματος "Εκπαίδευση και Αρχική Επαγγελματική Κατάρτιση" του 2ου Κοινοτικού Πλαισίου Στήριξης, εγκρίθηκε η Ενέργεια "Σχολικές Βιβλιοθήκες" με προϋπολογισμό περίπου 21 δισ. δρχ. Η Ενέργεια αυτή αφορά στη δημιουργία 500 σχολικών βιβλιοθηκών σε όλη τη χώρα, με τη μορφή βιβλιοθηκών σύγχρονων απαιτήσεων και τη λειτουργία τους ως κέντρων πληροφόρησης με τη χρήση ηλεκτρονικών μέσων για την αναζήτηση της πληροφορίας, την προμήθεια σύγχρονου εξοπλισμού καθώς και του απαραίτητου έντυπου και μη υλικού τόσο για τον εμπλουτισμό της εκπαιδευτικής διαδικασίας αλλά και την προώθηση της φιλαναγνωσίας.

Στην επιλογή των σχολείων που θα συμμετάσχουν στο πρόγραμμα αυτό θα δοθεί προτεραιότητα σε ακριτικές και παραμεθόριες περιοχές.

Λόγω της πολυπλοκότητας και τη πολυμορφίας του προγράμματος αλλά και για την αποτελεσματική υλοποίησή του το υπουργείο έχει αποφασίσει την πρόσληψη Διαχειριστή 'Εργου, η δε σχετική διαδικασία βρίσκεται εν εξελίξει. Εξ άλλου, έχει συγκροτηθεί στη Δ/νση Σπουδών Δ/θμιας Εκπαίδευσης του ΥΠΕΠΘ ειδικό Γραφείο με την επωνυμία Γραφείο Σχολικών Βιβλιοθηκών και με αποκλειστικό έργο τη στήριξη αυτού του προγράμματος.

4) Τέλος σας γνωρίζουμε ότι, σχετικά με τη χρηματοδότηση του Πανεπιστημίου Αιγαίου για έργα υποδομής το ΥΠΕΠΘ έχει δώσει ιδιαίτερη φροντίδα στην ανάπτυξη της υλικοτεχνικής υποδομής των ακριτικών Α.Ε.Ι..

Για το 1996, στο Π.Δ.Ε. είχαν εγγραφεί πιστώσεις ύψους 1.550.000.000 δρχ.

Για το 1997 το ποσό θα είναι ανάλογο και θα εξαρτηθεί από τις προτάσεις του ΑΕΙ και το διαθέσιμο όριο πληρωμών.

Επίσης υπογράφηκαν συμβάσεις με το Πανεπιστήμιο Αιγαίου για τη βιβλιοθήκη του, ύψους 820 εκατ. δρχ. για το δίκτυο πληροφορικής 1173 εκατ. δρχ. και επίκειται η υπογραφή σύμβασης για τη δημιουργία Γραφείου Διασύνδεσης, με προϋπολογισμό 200 εκατ. δρχ.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

16. Στην με αριθμό 2356/97 Ερώτηση δόθηκε με το υπ'αριθμ. 1140/4-3-97 έγγραφο από τον Υπουργό Αιγαίου η ακόλουθη απάντηση.

"Σε απάντηση στην Ερώτηση 2356/97 του Βουλευτή κ. Α. Κοτσακά, σχετικά με την πορεία υλοποίησης των αποφάσεων του Υπουργικού Συμβουλίου της 5.6.1996 για την οικονομική, πολιτιστική και κοινωνική θωράκιση του Αιγαίου, σας γνωρίζουμε τα εξής:

Από τον Οκτώβριο 1996, που ανάλαβε η σημερινή κυβέρνηση έχουν δρομολογηθεί οι παρακάτω ενέργειες κατα θέμα:

1. Σχετικά με την επέκταση των μέτρων για τα μικρά νησιά του Αιγαίου στο σύνολο των μικρών της χώρας: Στο σύνολο των νησιών που ανήκουν στη χώρα, η συντριπτική πλειοψηφία των νησιών με πληθυσμό κάτω των 3100 χιλ. κατοίκων ανήκει στα νησιά του Αιγαίου πελάγους. Τα νησιά αυτής της κατηγορίας αντιμετωπίζουν, ανεξαρτήτως γεωγραφικής θέσης, σημαντικά κοινά οικονομικά και δημογραφικά προβλήματα εξαιτίας του νησιωτικού χαρακτήρα τους και του μικρού τους μεγέθους, γεγονός που έχει αναγνωριστεί τόσο σε εθνικό όσο και σε ευρωπαϊκό και διεθνές επίπεδο. Δεν αποτελεί, λοιπόν υποβάθμιση της θέσης των νησιών του Αιγαίου μια παρόμοια γενίκευση των μέτρων.

2. Σχετικά με την ίδρυση Συντονιστικού Συμβουλίου Αιγαίου:

Στο νέο νόμο για τις περιφέρειες, που έχει κατατεθεί για ψήφιση στην Βουλή, υπάρχει πρόβλεψη για την θεσμοθέτηση και λειτουργία του παραπάνω συντονιστικού κρατικού οργάνου.

Επιπλέον το Υπουργείο Αιγαίου έχει ζητήσει τη δημιουργία Διαϋπουργικής Επιτροπής για τον συντονισμό των ενεργειών των Υπουργείων που αφορούν τα νησιά του Αιγαίου.

3. Σχετικά με την Επέκταση του Προγράμματος Κοινωνικής Προσφοράς των Ενόπλων Δυνάμεων και στα νησιά του Αιγαίου:

Το Υπουργείο Εθνικής 'Αμυνας, με το οποίο το Υπουργείο Αιγαίου βρίσκεται σε στενή συνεργασία, μας ενημέρωσε ότι με Απόφαση του κ. ΥΕΘΑ το Πρόγραμμα Κοινωνικής Προσφοράς των Ενόπλων Δυνάμεων επεκτάθηκε ήδη από 1.1.1997 περιλαμβάνοντας και τα νησιά του Αιγαίου.

4. Σχετικά με ένταξη στη νέα Συνθήκη της Ευρωπαϊκής 'Ενωσης ειδικής διάταξης για τα νησιά:

Αν και όπως είναι γνωστό, η τελική απόφαση θα ληφθεί από την Ευρωπαϊκή 'Ενωση στη Διάσκεψη Κορυφής και όχι από την Ελληνική Κυβέρνηση, η Ελληνική πλευρά, μέσω του Υπουργείου Εξωτερικών, έχει συμπεριλάβει τη συγκεκριμένη θέση στο πακέτο των προτάσεων της, τονίζοντας τη σημασία της σε κάθε σχετική ευκαιρία.

Επιπλέον, η Υπουργός Αιγαίου συμμετείχε ως επικεφαλής της Ελληνικής Αποστολής στη Διάσκεψη των Επιμελητηρίων των νησιωτικών Περιοχών της ΕΕ στο Παλέρμο της Σικελίας όπου υποστήριξε τις Ελληνικές Θέσεις. Ετοιμάζουμε φυλλάδιο για την ενημέρωση των στελεχών των επιτροπών προετοιμασίας της Διακυβερνητικής, ενώ θα ακολουθήσει ενημέρωση των Ευρωπαϊκών Κυβερνήσεων από την Υπουργό Αιγαίου.

5. Σχετικά με την επέκταση του Προγράμματος Παλιννοστούντων (Στέγαση και Απασχόληση) στις Περιφέρειες Β. και Ν. Αιγαίου:

6. Σχετικά με την αναπροσαρμογή των κινήτρων του αναπτυξιακού νόμου για τις μεταποιητικές δραστηριότητες στα 

Σελίδα 4796 

νησιά του Αιγαίου:

Στο νέο φορολογικό νόμο, ορίζεται:

Για τις επιχειρήσεις που είναι εγκατεστημένες σε μη παραθαλασσιες περιοχές των Δήμων, Κοινοτήτων ή Οικισμών με πληθυσμό κάτω των 4000 κατοίκων που βρίσκονται σε νησιά που έχουν χαρακτηριστεί τουριστικοί τόποι, σύμφωνα με την κείμενη νομοθεσία, το προσδιοριζόμενο ελάχιστο ποσό καθαρού εισοδήματος μειώνεται κατά ποσό 50%.

Για τα νησιά με πληθυσμό κάτω των 3100 κατοίκων ισχύουν τα εξής:

Μειώνεται ο συντελεστής φορολογίας κατά 40% όλων γενικά των νομικών προσώπων, κοινοπραξιών και κοινωνιών αστικού δικαίου για τα κέρδη που προκύπτουν από δραστηριότητες που ασκούνται στα νησιά αυτά. Ετσι ο φορολογικός συντελεστής 35% μειώνεται σε 21% και ο φορολογικός συντελεστής 40% μειώνεται σε 24%.

Καταργείται ο ΕΦΤΕ και η εισφορά του Ν. 128/1975 επί των δανείων ή πιστώσεων που παρέχονται στα φυσικά και νομικά πρόσωπα για να χρησιμοποιηθούν στα νησιά αυτά.

Μειώνεται ο συντελεστής φορολογίας μεταβίβασης ακινήτων κατά 40% για αγορές ακινήτων στα νησιά αυτά που γίνονται από φυσικά πρόσωπα μονίμους κατοίκους αυτών. Με το ίδιο ποσό μειώνεται ο φόρος γονικής παροχής ακινήτων που βρίσκονται στα νησιά αυτά και ο δικαιούχος είναι μόνιμος κάτοικός τους.

Επιπλέον για νησιά με πληθυσμό κάτω των 500 κατοίκων εκτός από τα παραπάνω ισχύει εξαίρεση από τα αντικειμενικά κριτήρια επιχειρήσεων που είναι εγκατεστημένες στα νησιά αυτά.

7. Σχετικά με τα ειδικά μέτρα για τα νησιά του Αιγαίου με πληθυσμό μικρότερο από 3.000 κατοίκους:

Στο νέο φορολογικό νόμο, προβλέπονται για τα νησιά με πληθυσμό κάτω των 3100 κατοίκων και για μία δεκαετία τα εξής:

Απαλλάσσεται από το φόρο ποσό εισοδήματος 3 εκ. δρχ. για κάθε φυσικό πρόσωπο που κατοικεί μόνιμα στα νησιά αυτά.

Μειώνεται ο συντελεστής φορολογίας μεταβίβασης ακινήτων κατά 40% για αγορές ακινήτων στα νησιά αυτά που γίνονται από φυσικά πρόσωπα μονίμους κατοίκους αυτών. Με το ίδιο ποσό μειώνεται ο φόρος γονικής παροχής ακινήτων που βρίσκονται στα νησιά αυτά και ο δικαιούχος είναι μόνιμος κάτοικός τους.

Ειδικώτερα σε ό,τι αφορά την επιχειρηματική δραστηριότητα στα νησιά αυτά ισχύουν τα αναφερόμενα στο παραπάνω τμήμα περι "αναπτυξιακών κινήτρων στα νησιά.

8. Σχετικά με τη δημιουργία ελεύθερου νηολογίου στα νησιά Κάσο και Ψαρά.

'Ηδη έχει συσταθεί διαϋπουργική επιτροπή με εκπροσώπους των Υπουργείων Οικονομικών, Εμπορικής Ναυτιλίας, Αιγαίου και του ΕΟΤ που στις μέχρι τώρα συναντήσεις της έχει εξετάσει την σκοπιμότητα δημιουργίας ειδικού νηολογίου για σκάφη αναψυχής, το κόστος λειτουργίας του και τα οφέλη που αναμένεται να δημιουργήσει στις τοπικές οικονομίες ή την χρησιμοποίηση του υπάρχοντος νηολογίου με ιδιαίτερες διευκολύνσεις, τη νομική μορφή και το ιδιοκτησιακό του καθεστώς.

9. Σχετικά με την αύξηση των Προϋπολογισμών των ΠΕΠ Β. και Ν. Αιγαίου:

10. Σχετικά με την κατοχύρωση από την Ευρωπαϊκή 'Ενωση ειδικών προϊόντων των νησιών του Αιγαίου σαν Προϊόντα Ονομασίας Προέλευσης:

11. Σχετικά με τη χορήγηση αυξημένων επιδομάτων παραμεθορίου στους δημοσίους υπαλλήλους:

Με επιστολή της Υπουργού Αιγαίου προς τον Υπουργό Εθνικής Οικονομίας και τον Αρμόδιο Υφυπουργό Οικονομικών ζητά την συμπλήρωση του αρθ. 8 παρ. 5 του Σχέδιου Νόμου για το νομοσχέδιο των δημ. υπαλλήλων.

"Επίδομα προβληματικών και παραμεθόριων περιοχών" να συμπληρωθεί ως εξής:

δ) για τις προβληματικές περιοχές κατηγορίας Α, με εξαίρεση τις εξ'αυτών παραμεθόριες του Ν. 287/1976 που είναι συγχρόνως και νησιωτικές (επίδομα ύψους)

15.000 δρχ.

ε) Για όσες περιοχές χαρακτηρίζονται ταυτόχρονα προβληματικές και παραμεθόριες, σύμφωνα με τις ως άνω διατάξεις και είναι συγχρόνως και νησιωτικές (επίδομα ύψους) 20.000 δρχ.

12. Σχετικά με την ενίσχυση του θαλασσίου τουρισμού:

Από τα ΠΕΠ Β. και Ν. Αιγαίου χρηματοδοτείται η κατασκευή μαρινών τουριστικών σκαφών στη Μυτιλήνη, Σάμο, Χίο, Κω, Ρόδο και Μύκονο.

Επιπλέον στο Πρόγραμμα Τουρισμός - Πολιτισμός του ΕΟΤ αναμένεται να ενταχθεί οριστικά η κατασκευή μαρίνας στην Ικαρία. Τέλος στο μέτρο "Θαλάσσιος Τουρισμός" του παραπάνω Προγράμματος έχει υποβληθεί για έγκριση ο συνολικός σχεδιασμός του ΕΟΤ (συνολικού προϋπολογισμού 10 δις δραχμές) που αφορά τη δημιουργία καταφυγίων τουριστικών σκαφών στο χώρο του Αιγαίου στα εξής μέρη: στη Μύρινα Λήμνου, Πλωμάρι Λέσβου, Καρλόβασι Σάμου, Κάλυμνο, Αδάμαντα Μήλου και Κατάπολα Αμοργού.

13. Σχετικά με την αξιοποίηση των ήπιων μορφών ενέργειας στα νησιά:

14. Σχετικά με την ενεργειακή ενίσχυση των νησιών με έργα στους σταθμούς και μέσω υποβρυχίων διασυνδέσεων των νησιών:

15. Χρηματοδότηση έργων για την ποιοτική αναβάθμιση των οικισμών:

Σήμερα πραγματοποιούνται οι παρακάτω προσπάθειες αναβάθμισης των ιστορικών κέντρων των αστικών οικισμών στο χώρο του Αιγαίου με χρηματοδότηση από το ΠΕΠ:

Ανάπλαση Μεσαιωνικής Πόλης Ρόδου (όπου το Υπουργείο Αιγαίου συγχρηματοδοτεί την υπογείωση του δικτύου της ΔΕΗ)

Ανάπλαση του Ιστορικού Κέντρου Ερμούπολης Σύρου (βρίσκεται σε εξέλιξη)

Ανάπλαση του Ιστορικού Κέντρου Μυτιλήνης (τώρα ξεκινά)

Ενώ παράλληλα έχουν ενταχθεί σε χρηματοδοτικά προγράμματα και εκτελούνται έργα αστικών αναπλάσεων σε μεγάλο αριθμό οικισμών του Β. και Ν. Αιγαίου.

Τέλος, η αποκατάσταση και ανάδειξη του ιστορικού διατηρητέου μνημείου - οικισμού του Ανάβατου Χίου που είχε ενταχθεί το 1995 στη ΣΑΕ του Υπουργείου Αιγαίου (προϋπολογισμού 800 εκ.) χωρίς η πίστωση των 100 εκ. να απορροφηθεί το 1995 και το 1996, προχωρά με γρήγορους ρυθμούς. Σήμερα το Υπουργείο Αιγαίου μαζί με το ΥΠΠΟ, την Περιφέρεια Β.Αιγαίου, τη Νομαρχία Χίου και το Δημο Ομηρούπολης αναθέτει τις μελέτες και την κατασκευή των έργων στη ΔΕΠΟΣ και μέχρι το τέλος Μαρτίου 1997 θα έχει συνταχθεί το τεχνικό δελτίο του έργου.

16. Κτηματολογική αποτύπωση των νησιών:

Στο πιλοτικό Πρόγραμμα για την κτηματολογική αποτύπωση του εθνικού χώρου, ο Οργανισμός Κτηματολογίου και Χαρτογραφήσεων (ΟΚΧΕ) περιέλαβε πέντε Δήμους και πέντε Κοινότητες των νησιών του Αιγαίου συνολικής έκτασης 443.000 στρεμμάτων και συνολικού κόστους 880 εκατομμυρίων δραχμών. Το πρόγραμμα του ΟΚΧΕ για την επόμενη τριετία που καταρτίζεται σήμερα, περιλαμβάνει και νέες περιοχές του Αιγαίου.

17. 'Ενταξη έργων στα νησιά του Αιγαίου στο Πρόγραμμα Life:

18. Βελτιώσεις σε αεροδρόμια στα νησιά:

Από τα 18 αεροδρόμια που υπάρχουν σήμερα στο χώρο αρμοδιότητας του Υπουργείου Αιγαίου τα 10 μόνο διαθέτουν σήμερα φωτισμό (Καρπάθου, Κω, Λήμνου, Μυκόνου, Μυτιλήνης, Ρόδου, Σάμου, Σαντορίνης, Σύρου και Χίου). Το Υπουργείο Αιγαίου συνεργάζεται στενά με την ΥΠΑ για την ολοκλήρωση των έργων ηλεκτροφωτισμού και των υπολοίπων αεροδρομίων και συγκεκριμένα:

α) Τοποθετείται σήμερα φωτισμός στα αεροδρόμια Μήλου, Πάρου και Νάξου και β) στο αμέσως επόμενο διάστημα πρόκειται να τοποθετηθεί φωτισμός στα αεροδρόμια Αστυπάλαιας, Ικαρίας, Κάσου, Καστελόριζου και Λέρου.

19. Βιολογικοί καθαρισμοί και έργα αποχέτευσης στα νησιά:

Σελίδα 4797 

'Εχουν ενταχθεί στα Επιχειρησιακά Προγράμαμτα των Υπουργείων βιολογικοί καθαρισμοί και συστήματα διαχείρισης απορριμμάτων στα εξής νησιά:

Θήρα, Λίνδος Ρόδου, Μαριτσά Ρόδου, Εμπωνας, Λειψοί, Σέριφος, Πόλη της Ρόδου, Κω καθώς και ΧΥΤΑ στα νησιά Αστυπάλαια, Νίσυρος, Αγαθονήσι, Λειψοί, Κάσος, Καστελόριζο, Αγ. Ευστράτιος, Φούρνοι, Ψαρά, Οινούσες, Φολέγανδρος, Ανάφη, Κίμωλος.

20. Μείωση του κόστους έκδοσης οικοδομικών αδειών στην παραμεθόρια ζώνη:

21. Εφαρμογή του Προγράμματος ΤΕΧΝΟΜΑΘΕΙΑ στα Λύκεια της Δωδεκανήσου και εφαρμογή προγραμμάτων πληροφορικής στα σχολεία των νησιών του συμπλέγματος.

Σήμερα υπάρχει υποδομή (η οποία συνεχώς ανανεώνεται) και διδάσκεται το μάθημα της Πληροφορικής σε 35 σχολεία της Δωδεκανήσου, επιπλέον 8 σχολεία συμμετέχουν στο Πρόγραμμα ΤΗΛΕΜΑΧΟΣ που αφορά τη σύνδεση σχολείων με ευρύτερο δίκτυο για την συλλογή και ανταλλαγή πληροφοριών.

Τέλος, στο νέο Πρόγραμμα ΟΔΥΣΣΕΑΣ δπου ολοκληρώνεται το 1999 και αφορά την δικτυακή σύνδεση των σχολείων και τη δημιουργία εκπαιδευτικού λογισμικού, προγραμματίζεται να ενταχθούν σταδιακά και σχολεία της Δωδεκανήσου σε σύνολο 60 σχολείων από τη Θράκη και το Αιγαίο.

Το Πρόγραμμα ΤΕΧΝΟΜΑΘΕΙΑ, η πρώτη φάση του οποίου έληξε το 1995, περιελάμβανε τη συμμετοχή σχολείων από το Αιγαίο από τους Νομούς Σάμου, Χίου, Λέσβου και Κυκλάδων.

22. Δημιουργία νέων βιβλιοθηκών και μουσείων στα νησιά:

23. Κατασκευή φραγμάτων και λιμνοδεξαμενών:

24. Επιδότηση του κόστους μεταφοράς των γεωργικών προϊόντων και παράταση του ειδικού καθεστώτος επιδότησης εφοδιασμού των νησιών:

25. Προγράμματα συνεχιζόμενης κατάρτισης εργαζομένων

26. Αναβάθμιση των υπηρεσιών του ΙΚΑ στα νησιά Ανατολικού Αιγαίου.

27. Κατασκευή νέου Γενικού Νοσοκομείου στη Ρόδο και εκσυγχρονισμός των υπολοίπων νοσοκομείων του Αιγαίου:

Επιτροπή Προμηθειών του Λιμενικού Σώματος για να υποβάλουν τις προσφορές τους.

Επιπλέον, μέσα από το Πρόγραμμα παρακολούθησης των Νερών κολύμβησης που συγχρηματοδοτείται από το Κοινοτικό Πλαίσιο Στήριξης- Περιβάλλον με τη συνεργασία του ΥΠΕΧΩΔΕ, ΥΕΝ, Υπουργείου Υγείας, ΟΤΑ, παρακολουθούνται συστηματικά και αναλύονται τόσο μικροσκοπικά όσο και σε επίπεδο καθαρότητας ακτής, τα νερά ενός τεράστιου αριθμού ακτών και από τους πέντε νομούς του Αιγαίου (και στους υπόλοιπους νομούς που βρέχονται από το Αιγαίο).

Με βάση λοιπόν τα παραπάνω, από πουθενά δεν προκύπτει ότι υπάρχει καθυστέρηση στην υλοποίηση των αποφάσεων του Υπουργικού Συμβουλίου του Ιουνίου 1996, δεδομένου ότι ο κ. βουλευτής δεν γνώριζε τις ενέργειες που έχουν πραγματοποιηθεί από τους αρμόδιους δημόσιους φορείς στα θέματα για τα οποία η κυβέρνηση είχε δεσμευτεί.

Η Υπουργός

ΕΛΙΣΑΒΕΤ ΠΑΠΑΖΩΗ"

17. Στην με αριθμό 2381/12-2-97 Ερώτηση δόθηκε με το υπ'αριθμ. 1013/4-3-97 έγγραφο από τον Αναπληρωτή Υπουργό Εξωτερικών η ακόλουθη απάντηση.

"Σε απάντηση του σημείου 4 της Ερώτησης 2381/12-2-97, το οποίο και μας αφορά, σας γνωρίζουμε ότι η διαχείριση της εναερίου κυκλοφορίας στο Αιγαίο εντός του ATHNAI FIR, έχει ανατεθεί στην χώρα μας, η οποία έχει και την ευθύνη για την ασφάλεια της διεθνούς αεροπλοίας που διέρχεται από την περιοχή ελέγχου της.

'Ολα τα αιτήματα που υποβάλλονται σύμφωνα με τους διεθνείς κανονισμούς αεροπλοίας αντιμετωπίζονται σύμφωνα με τις προβλεπόμενες διαδικασίες του ICAO.

'Οσον αφορά την χρήση αεροδρομίου στην Βόρεια κατεχόμενη Κύπρο, εν προκειμένω ισχύουν οι αποφάσεις των Η.Ε. (541/83, 550/84), σύμφωνα με τις οποίες καλείται η διεθνής κοινότητα να απέχει από κάθε ενέργεια, η οποία θα συνέβαλε στην έστω και έμμεση της παράνομης αυτής αποσχιστικής οντότητας.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

18. Στην με αριθμό 2381/12-2-97 Ερώτηση δόθηκε με το υπ'αριθμ. 1375/27-2-97 έγγραφο από τον Υπουργό 'Αμυνας η ακόλουθη απάντηση.

"Σε απάντηση της 2381/12-2-97 Ερώτησης, που κατέθεσαν οι Βουλευτές κ.κ. Α. Παπαδόγγονας, Β. Παπαγεωργόπουλος, Β. Μεϊμαράκης, Β. Μαγγίνας, Θ. Δημοσχάκης, Α. Καραγκούνης, Β. Σωτηρόπουλος, Α. Ρεγκούζας, Η. Βεζδρεβάνης, Χ. Παπαθανασίου, Α. Γιαννόπουλος, Σ. Σπηλιωτόπουλος και Α. Βαρίνος, σας πληροφορούμε τα εξής:

Σε ό,τι αφορά το Υπουργείο Εθνικής 'Αμυνας δεν υπάρχει σχετικό αίτημα της γείτονος χώρας για χρήση Εθνικού Εναερίου Χώρου. Σημειώνεται δε πως αν στο μέλλον υποβληθεί από την Τουρκία σχετικό αίτημα, αυτό θα εξετασθεί κατά τους κανόνες του Διεθνούς Δικαίου.

Εντούτοις θα πρέπει να σημειωθεί ότι η Υπηρεσία Πολιτικής Αεροπορίας (ΥΠΑ) υπάγεται στο Υπουργείο Μεταφορών, προς το οποίο έχει ήδη αποσταλεί αντίγραφο της σχετικής Ερώτησης.

Ο Υπουργός

Αθ. Απ. ΤΣΟΧΑΤΖΟΠΟΥΛΟΣ "

19. Στην με αριθμό 2386/97 Ερώτηση δόθηκε με το υπ'αριθμ. 1140/6-3-97 έγγραφο από τον Υπουργό Αιγαίου η ακόλουθη απάντηση.

"Σε απάντηση στην Ερώτηση 2386/97 των Βουλευτών κ.κ. Αθ. Βαρίνου και Π. Καμμένου, σχετικά με την υλοποίσηη των αποφάσεων του Υπουργικού Συμβουλίου της 5.6.1996, σας γνωρίζουμε:

Σε ό,τι αφορά τους υπαινιγμούς σχετικά με τις πλασματικές αυξήσεις στον προϋπολογισμό του Υπουργείου μας είναι φανερό ότι δεν μπορούμε να πείσουμε τον Βουλευτή κ. Βαρίνο για το πραγματικό μέγεθος της αύξησης του παρόλο που έχουμε επανειλημμένα απάντησει στο θέμα. Πληροφορουμε λοιπόν το κ. Βουλευτή ότι το Υπουργείο Αιγαίου δέχεται από το σύνολο των νησιών πληθώρα αιτημάτων αρμοδιότητάς του. Προβαίνει, λοιπόν, σε καταγραφή των αναγκών των νησιών και αυστηρή ιεράρχησή των αιτημάτων.

Από τον Οκτώβριο 1996, που ανάλαβε η σημερινή κυβέρνηση έχουν δρομολογηθεί οι παρακάτω ενέργειες κατα θέμα:

1. Σχετικά με την ενίσχυση των μεταποιητικών δραστηριοτήτων στα νησιά του Αιγαίου:

Στο νέο φορολογικό νόμο, ορίζεται:

Για τις επιχειρήσεις που είναι εγκατεστημένες σε μη παραθαλάσσιες περιοχές των Δημων, Κοινοτήτων ή Οικισμών με πληθυσμό κάτω των 4000 κατοίκων που βρίσκονται σε νησιά που έχουν χαρακτηριστεί τουριστικοί τόποι, σύμφωνα με την κείμενη νομοθεσία, το προσδιοριζόμενο ελάχιστο ποσό καθαρού εισοδήματος μειώνεται κατά ποσό 50%.

Για τα νησιά με πληθυσμό κάτω των 3100 κατοίκων ισχύουν τα εξής:

Μειώνεται ο συντελεστής φορολογίας κατά 40% όλων γενικά των νομικών προσώπων, κοινοπραξιών και κοινωνιών αστικού δικαίου για τα κέρδη που προκύπτουν από δραστηριότητες που ασκούνται στα νησιά αυτά. Ετσι ο φορολογικός συντελεστής 35% μειώνεται σε 21% και ο φορολογικός συντελεστής 40% μειώνεται σε 24%.

Καταργείται ο ΕΦΤΕ και η εισφορά του Ν. 128/1975 επί των δανείων ή πιστώσεων που παρέχονται στα φυσικά και νομικά πρόσωπα για να χρησιμοποιηθούν στα νησιά αυτά.

Μειώνεται ο συντελεστής φορολογίας μεταβίβασης ακινήτων κατά 40% για αγορές ακινήτων στα νησιά αυτά που γίνονται από φυσικά πρόσωπα μονίμους κατοίκους αυτών. Με το ίδιο ποσό μειώνεται ο φόρος γονικής παροχής ακινήτων που

Σελίδα 4798 

βρίσκονται στα νησιά αυτά και ο δικαιούχος είναι μόνιμος κάτοικός τους.

Με την ΚΥΑ58743/27.8.1996 των Υπουργών Εθνικής Οικονομίας και Οικονομικών μειώνεται το κατώτατο όριο υπαγωγής ιδιωτικών επενδύσεων στον αναπτυξιακό νόμο 1892/90 σε 25 εκατ. δραχμές (για αιτήσεις που υποβλήθηκαν μετά την 1.11.1996). Οι αιτήσεις που υποβάλλονται αφορούν την ίδρυση ή επέκταση βιοτεχνικές - χειροτεχνικές επιχειρήσεις όλων των κλάδων στα νησιά του Αιγαίου.

Επιπλέον για νησιά με πληθυσμό κάτω των 500 κατοίκων εκτός από τα παραπάνω ισχύει εξαίρεση από τα αντικειμενικά κριτήρια επιχειρήσεων που είναι εγκατεστημένες στα νησιά αυτά.

2. Σχετικά με τη μείωση του κόστους έκδοσης οικοδομικών αδειών στην παραμεθόρια ζώνη:

Για τη δημιουργία ειδικών ζωνών στην παραμεθόριο όπου το κόστος των αδειών να είναι περιορισμένο, το Υπουργείο Αιγαίου συνεργάζεται με το ΥΠΕΧΩΔΕ ώστε η σχετική διάταξη να ενταχθεί στον προς ψήφιση νέο οικιστικό νόμο και τα υπο έκδοση σχετικά Προεδρικά Διατάγματα.

3. Σχετικά με την αύξηση των Προϋπολογισμών των ΠΕΠ Β. και Ν. Αιγαίου:

'Εχει πραγματοποιηθεί αύξηση των προϋπολογισμών των ΠΕΠ Β. και Ν. Αιγαίου κατά 11 δις δραχμές. 'Ηδη σήμερα έχουν δεσμευτεί κονδύλια από τον πληθωριστή 1996 και 1997 για τα δύο ΠΕΠ ύψους 13,333 MECU ή 4,066 δισ δραχμές συνολικής (εθνικής και κοινοτικής) συμμετοχής (1994-1999) για το Ν. Αιγαίο και ίδιο ποσό για το Β. Αιγαίο με προοπτική κατανομής επιπλέον ποσού 2,8 δις δραχμές για την επόμενη φάση.

4. Σχετικά με την επέκταση του Προγράμματος Παλιννοστούντων (Στέγαση και Απασχόληση) στις Περιφέρειες Β. και Ν. Αιγαίου:

Η εγκατάσταση Παλιννοστούντων στα νησιά προϋποθέτει μελέτη σε βάθος και συνυπολογισμό δημογραφικών, πολιτιστικών, οικονομοτεχνικών, χωροταξικών και άλλων παραμέτρων καθώς και παραμέτρων που σχετίζονται με την στεγαστική και επαγγελματική αποκατάσταση των ομογενών προκειμένου να δημιουργηθούν συνθήκες μόνιμης εγκατάστασης τους.

Με δεδομένο ότι ένα τέτοιο πρόγραμμα διαφέρει σημαντικά από τα προγράμματα που εφαρμόστηκαν μέχρι τώρα, αφού κάθε νησί αποτελεί και διαφορετική μικροκοινωνία, για την επιτυχία του εγχειρήματος απαιτείται η συνεργασία κεντρικών κρατικών Υπηρεσιών, τοπικών και περιφερειακών αυτοδιοικήσεων και τοπικών φορέων η οποία προϋποθέτει αρκετό χρόνο και προετοιμασία.

5. Σχετικά με τα ειδικά μέτρα για τα νησιά του Αιγαίου με πληθυσμό μικρότερο από 2500 κατοίκους:

Στο νέο φορολογικό νόμο, προβλέπονται για τα νησιά με πληθυσμό κάτω των 3100 κατοίκων και για μία δεκαετία τα εξής:

Απαλλάσεται από το φόρο ποσό εισοδήματος 3 εκ. δρχ. για κάθε φυσικό πρόσωπο που κατοικεί μόνιμα στα νησιά αυτά. Μειώνεται ο συντελεστής φορολογίας μεταβίβασης ακινήτων κατά 40% για αγορές ακινήτων στα νησιά αυτά που γίνονται από φυσικά πρόσωπα μονίμους κατοίκους αυτών. Με το ίδο ποσό μειώνεται ο φόρος γονικής παροχής ακινήτων που βρίσκονται στα νησιά αυτά και ο δικαιούχος είναι μόνιμος κάτοικός τους.

Ειδικότερα σε ό,τι αφορά την επιχειρηματική δραστηριότητα στα νησιά αυτά ισχύουν τα αναφερόμενα στο παραπάνω τμήμα περι "αναπτυξιακών κινήτρων " στα νησιά.

6. Σχετικά με ένταξη στη νέα Συνθήκη της Ευρωπαϊκής 'Ενωσης ειδικής διάταξης για τα νησιά:

Αν και όπως είνα γνωστό, η τελική απόφαση θα ληφθεί από την Ευρωπαϊκή Ενωση στη Διάσκεψη Κορυφής και όχι από την Ελληνική Κυβέρνηση, η Ελληνική πλευρά, μέσω του Υπουργείου Εξωτερικών, έχει συμπεριλάβει τη συγκεκριμένη θέση στο πακέτο των προτάσεων της, τονίζοντας τη σημασία της σε κάθε σχετική ευκαιρία.

Επιπλέον, η Υπουργός Αιγαίου συμμετείχε ως επικεφαλής της Ελληνικής Αποστολής στη Διάσκεψη των Επιμελητηρίων των νησιωτικών Περιοχών της ΕΕ στο Παλέρμο της Σικελίας όπου υποστήριξε τις Ελληνικές Θέσεις. Ετομάζουμε φυλλάδιο για την ενημέρωση των ευρωπαϊκών και κοινοτικών αξιωματούχων ενώ θα ακολουθήσει ενημέρωση των Ευρωπαϊκών Κυβερνήσεων από την Υπουργό.

7. Σχετικά με τη χρηματοδότηση έργων για την ποιοτική αναβάθμιση των οικισμών :

Σήμερα πραγματοποιούνται τα παρακάτω έργα αναβάθμισης των ιστορικών κέντρων των αστικών οικισμών στο χώρο του Αιγαίου με χρηματοδότηση από το ΠΕΠ:

Ανάπλαση Μεσαιωνικής Πόλης Ρόδου (όπου το Υπουργείο Αιγαίου συγχρηματοδοτεί την υπογείωση του δικτύου της ΔΕΗ).

Ανάπλαση του Ιστορικού Κέντρου Ερμούπολης Σϋρου (βρίσκεται σε εξέλιξη)

Ανάπλαση του Ιστορικού Κέντρου Μυτιλήνης (τώρα ξεκινά)

Ενώ παράλληλα έχουν ενταχθεί σε χρηματοδοτικά προγράμματα και εκτελούνται έργα αστικών αναπλάσεων σε μεγάλο αριθμό οικισμών του Β. και Ν. Αιγαίου.

Τέλος, η αποκατάσταση και ανάδειξη του ιστορικού διατηρητέου μνημείου - οικισμού του Ανάβατου Χίου που είχε ενταχθεί το 1995 στη ΣΑΕ του Υπουργείου Αιγαίου (προϋπολογισμού 800εκ.) χωρίς η πίστωση των 100 εκ. να απορροφηθεί το 1995 και το 1996, προχωρά με γρήγορους ρυθμούς. Σήμερα το Υπουργείο Αιγαίου μαζί με το ΥΠΠΟ, την Περιφέρεια Β. Αιγαίου, τη Νομαρχία Χίου και το Δήμο Ομηρούπολης αναθέτει τις μελέτες και την κατασκευή των έργων στη ΔΕΠΟΣ και μέχρι το τέλος Μαρτίου 1997 θα έχει συνταχθεί το τεχνικό δελτίο του έργου.

8. Σχετικά με την ανάδειξη και προστασία των πολιτιστικών-αρχαιολογικών χώρων στα νησιά:

Το Υπουργείο Αιγαίου χρηματοδοτεί, την ανάδειξη και προστασία των παρακάτω σηματνικών αρχαιολογικών-πολιτιστικών χώρων στο χώρο του Αιγαίου:

Υρία και Σαγκρί στη Νάξο, Μονή Ζωοδόχου Πηγής Πάτμου, Μονή Χοζοβιώτισσας στην Αμοργό, ενώ παράλληλα χρηματοδοτεί, στα πλαίσια των περιορισμένων πόρων του, με μικρά ποσά μεγάλο αριθμό άλλων έργων που πραγματοποιούνται στα νησιά.

9. Σχετικά με την αναβίωση παραδοσιακών επαγγελμάτων στα νησιά:

Σήμερα καταρτίζεται πρόταση από το Εθνικό 'Ιδρυμα Νεότητας σε συνεργασία με το Υπουργείο Αιγαίου για την ένταξη στα Προγράμματα Youthstart και Interga δράσεων που αποσκοπούν στη διατήρηση των παραδοσιακών επαγγελμάτων του πετρά, του ξυλοναυπηγού και του βιβλιοδέτη.

10. Σχετικά με την κτηματολογική αποτύπωση των νησιών:

Στο πιλοτικό Πρόγραμμα για την κτηματολογική αποτύπωση του εθνικού χώρου, ο Οργανισμός Κτηματολογίου και Χαρτογραφήσεων (ΟΚΧΕ) περιέλαβε πέντε Δήμους και πέντε Κοινότητες των νησιών του Αιγαίου συνολικής έκτασης 443.000 στρεμμάτων και συνολικού κόστους 880 εκατομμυρίων δραχμών. Το πρόγραμμα του ΟΚΧΕ για την επόμενη τριετία που καταρτίζεται σήμερα, περιλαμβάνει και νέες περιοχές του Αιγαίου.

11. Σχετικά με την προμήθεια ειδικών αντιρρυπαντικών σκαφών και εξοπλισμού για την παρακολούθηση της θαλάσσιας ρύπανσης:

Εχει ήδη προκηρυχθεί από το ΥΕΝ Δημόσιος Διεθνής Διαγωνισμός Κλειστής Διαδικασίας για την προμήθεια τριών πλοίων καταπολέμησης πετρελαιοκηλίδων. Ο προϋπολογισμός της παραπάνω προμήθειας είναι 900 εκ. δραχμές, και η Β' φάση του Διαγωνισμού θα πραγματοποιηθεί στις 31.3.1997 με τη συμμετοχή 10 εταιρειών οι οποίες έχουν επιλεγεί από την Επιτροπή Προμηθειών του Λιμενικού Σώματος για να υποβάλουν τις προσφορές τους.

Επιπλέον, μέσα από το Πρόγραμμα παρακολούθησης των Νερών Κολύμβησης που συγχρηματοδοτείται από το Κοινοτικό Πλαίσιο Στήριξης-Περιβάλλον με την συνεργασία του ΥΠΕΧΩΔΕ, ΥΕΝ, Υπουργείου Υγείας, ΟΤΑ, παρακολουθούνται συσ-

Σελίδα 4799 

τηματικά και αναλύονται τόσο μικροσκοπικά όσο και σε επίπεδο καθαρότητας ακτής, τα νερά ενός τεράστιου αριθμού ακτών και από τους πέντε νομούς του Αιγαίου (και στους υπόλοιπους νομούς που βρέχονται από το Αιγαίο).

12. Σχετικά με την ένταξη έργων στα νησιά του Αιγαίου στο πρόγραμμα Life:

Το πρόγραμμα Life είναι ανταγωνιστικό πρόγραμμα χωρίς συγκεκριμένες κατανομές ενώ οι προτάσεις εγκρίνονται με βαθμολογία που καθορίζεται από ανεξάρτητους βαθμολογητές. Ιδιαίτερη σημασία για την έγκριση της πρότασης έχει η ιδέα και ηποιότητα της πρότασης (η οποία πρέπει να υποβληθεί από συγκεκριμένο φορέα). Για το 1996 εγκρίθηκε πρόταση του Πανεπιστημίου Αιγαίου για την ολοκληρωμένη παράκτια διαχείριση των Κυκλάδων. Οι προτάσεις του 1997 βρίσκονται σε διαδικασία αξιολόγησης από την Υπηρεσία.

13. Σχετικά με την κατασκευή φραγμάτων και λιμνοδεξαμενών:

Στο Νέο Κοινοτικό Πλαίσιο Στήριξης, μέτρο 5.2 έχει ενταχθεί η κατασκευή 5 φραγμάτων και 5 λιμνοδεξαμενών συνολικού προϋπολογισμού 4,8 δις δραχμές. Στο INTERREG II έχει ενταχθεί η κατασκευή 4 λιμνοδεξαμενών και ενός φράγματος. Στα ποσά που θα προκύψουν από τον αποπληθωριστή θα ενταχθούν για κατασκευή 9 επιπλέον λιμνοδεξαμενές και ένα φράγμα. Ολα τα παραπάνω έργα έχουν γραφεί στη ΣΑΕ 081/2 ΠΔΕ του Υπουργείου Γεωργίας.

14. Σχετικά με την κατασκευή Βιολογικών καθαρισμών και έργων αποχέτευσης στα νησιά:

'Εχουν ενταχθεί στα Επιχειρησιακά Προγράμματα των Υπουργείων βιολογικοί καθαρισμοί και συστήματα διαχείρισης απορριμμάτων στα εξής νησιά:

Θήρα, Λίνδος, Ρόδου, Μαριτσά Ρόδου, Εμπωνας, Λειψοί, Σέριφος, Πόλη της Ρόδου, Κω καθώς και ΧΥΤΑ στα νησιά Αστυπάλαια, Νίσυρος, Αγαθονήσι, Λειψοί, Κάσος, Καστελόριζο, Αγ. Ευστράτιος, Φούρνοι, Ψαρά, Οινούσες, Φολέγανδρος, Ανάφη, Κίμωλος.

15. Σχετικά με την ενίσχυση του θαλασσίου τουρισμού:

Από τα ΠΕΠ Β. και Ν. Αιγαίου χρηματοδοτείται η κατασκευή μαρινών τουριστικών σκαφών στη Μυτιλήνη, Σάμο, Χίο, Κω, Ρόδο και Μύκονο. Επιπλέον στο Πρόγραμμα Τουρισμός - Πολιτισμός του ΕΟΤ αναμένεται να ενταχθεί οριστικά η κατασκευή μαρίνας στην Ικαρία. Τέλος στο μέτρο "Θαλάσσιος Τουρισμός" του παραπάνω Προγράμματος έχει υποβληθεί για έγκριση ο συνολικός σχεδιασμός του ΕΟΤ (συνολικού προϋπολογισμού 10 δις δραχμές) που αφορά τη δημιουργία καταφυγίων τουριστικών σκαφών στο χώρο του Αιγαίου στα εξής μέρη: στη Μύρινα Λήμνου, Πλωμάρι Λέσβου, Καρλόβασι Σάμου, Κάλυμνο, Αδάμαντα Μήλου και Κατάπολα Αμοργού.

16. Σχετικά με τις βελτιώσεις σε αεροδρόμια στα νησιά:

Από τα 18 αεροδρόμια που υπάρχουν σήμερα στο χώρο αρμοδιότητας του Υπουργείου Αιγαίου τα 10 διαθέτουν σήμερα φωτισμό (Καρπάθου, Κω, Λήμνου, Μυκόνου, Μυτιλήνης, Ρόδου, Σάμου, Σαντορίνης, Σύρου και Χίου). Το Υπουργείο Αιγαίου συνεργάζεται στενά με την ΥΠΑ για την ολοκλήρωση των έργων ηλεκτροφωτισμού και των υπολοίπων αεροδρομίων και συγκεκριμένα:

α) Τοποθετείται σήμερα φωτισμός στα αεροδρόμια Μήλου, Πάρου και Νάξου και β) στο αμέσως επόμενο διάστημα πρόκειται να τοποθετηθεί φωτισμός στα αεροδρόμια Αστυπάλαιας, Ικαρίας, Κάσου, Καστελόριζου και Λέρου.

17. Σχετικά με την κατοχύρωση από την Ευρωπαϊκή 'Ενωση ειδικών προϊόντων των νησιών του Αιγαίου σαν Προϊόντα Ονομασίας Προέλευσης:

Με τον Καν(ΕΚ) 1107/96 της 12.6.1996 καταχωρήθηκε στο Κοινοτικό Μητρώο σαν Προϊόν Προστατευόμενης Ονομασίας Προέλευσης (ΠΟΠ) η Γραβιέρα Νάξου και σαν Προϊόν Προστατευόμενης Γεωγραφικής Ενδειξης το λάδι της Λέσβου. Επίση με τον Καν(ΕΚ) 1263/96 καταχωρήθηκε σαν Προϊόν ΠΟΠ η ελιά Θρούμπα Χίου, ενώ τον Δεκέμβριο 1996 καταχωρήθηκαν στο Κοινοτικό Μητρώο σαν Προϊόντα ΠΟΠ η Τσίχλα Χίου, η Μαστίχα Χίου και το Μαστιχέλαιο. Επιπλέον έχει ήδη υποβληθεί ο φάκελος για την καταχώρηση στο Κοινοτικό Μητρώο ως Προϊόν ΠΟΠ το Μοσχολίβανο Χίου.

18. Σχετικά με την επιδότηση του κόστους μεταφοράς των γεωργικών προϊόντων και παράταση του ειδικού καθεστώτος επιδότησης εφοδιασμού των νησιών:

Γίνεται προσπάθεια από το Υπουργείο Γεωργίας για παράταση και πλέον του 1997 της επιδότησης μεταφοράς αγροτικών προϊόντων πρώτης ανάγκης, εξετάζεται η δυνατότητα διαχρονικής ισχύς του μέτρου με ικανοποιητικό ύψος ενίσχυσης νε 80% των 15ecu/τόνο για τα κοντινά νησιά και 30ecu/τόνο για τα πιο απομακρυσμένα. Σε ότι αφορά την επιδότηση μεταφοράς άλευρων σιταριού, ζάχαρης, γιαουρτιού, πατάτας και πατατόσπορου δεν υπάρχει χρονικό όριο ισχύς του μέτρου.

19. Σχετικά με την αξιοποίηση των ήπιων μορφών ενέργειας στα νησιά:

Στα νησιά του Αιγαίου υπάρχουν αιολικές μονάδες συνολικής εγκατεστημένης ισχύος 14,7ΜW, εκ των οποίων το 86% της ισχύος αντιστοιχεί σε εγκαταστάσεις της ΔΕΗ (Ανδρος, Σάμος, Χίος, Ψαρά, κλπ.) ενώ το υπόλοιπο αντιστοιχεί σε σταθμούς ηλεκτροπαραγωγής εγκατεστημένους από τον ΟΤΕ, τους ΟΤΑ, το ΚΑΠΕ, τους Γεωργικούς Συνεταιρισμούς και ιδιώτες. Εχει προγραμματιστεί για τα επόμενα χρόνια η κατασκευή αιολικών πάρκων στην Πάτμο, τη Λέρο, την Κω, τη Ρόδο και τη Λέσβο.

Η ΔΕΗ σε συνεργασία με το Υπουργείο Αιγαίου, τις Νομαρχίες και τις Ενοπλες Δυνάμεις έχει εγκαταστήσει και συντηρεί, με υποστήριξη από το κοινοτικό πρόγραμμα HORS-QUOTA, μεμονωμένες φωτοβολταϊκές μονάδες συνολικής ισύχος 49kWp στα ακριτικά νησιά ενώ έχει προγραμματιστεί η βελτίωση και επέκτασή τους.

Σημαντικό δυναμικό γεωθερμίας για ηλεκτροπαραγωγή από τη ΔΕΗ υπάρχει στη Μήλο, στη Νίσυρο και τη Λέσβο ενώ έρευνες διεξάγονται στην Κίμωλο και την Πολύαιγο. Σημερα στην Κίμωλο υλοποιείται έργο εγκατάστασης αφαλάτωσης με γεωθερμία. Σήμερα λειτουργούν μικρές πιλοτίκες μονάδες αφαλάτωσης με φωτοβαλταϊκά, ενώ ήδη έχουν συνταχθεί μελέτες σύγχρονων μονάδων ηλιακής αφαλάτωσης με την αξιοποίηση σύγχρονης τεχνολογίας, μέσα από τα προγράμματα SAVE, THERMIE και APAS.

Σχεδιάζεται σήμερα η δημιουργία αιολικών πάρκων στην Πάτμο, τη Λέρο, την Κώ, τη Ρόδο και τη Λέσβο.

20. Σχετικά με την ενεργειακή ενίσχυση των νησιών με έργα στους σταθμούς και μέσο υποβρυχίων διασυνδέσεων των νησιών:

Η ενεργειακή ενίσχυση των νησιών μέσω υποβρυχίων διασυνδέσεων είναι από τα θέματα που προϋποθέτουν μακροχρόνιο σχεδιασμό καθώς και την επίλυση ιδιαίτερων θεμάτων όπως αυτών που σχετίζονται με την αισθητική υποβάθμιση του περιβάλλοντος που προκαλείται από τους αγωγούς μεταφοράς υψηλής τάσης (πυλώνες).

21. Σχετικά με την κατασκευή νέου Γενικού Νοσοκομείου στη Ρόδο και τον εκσυγχρονισμό των υπολοίπων νοσοκομείων του Αιγαίου:

Το νέο Νομαρχιακό Νοσοκομείο Ρόδου αναμένεται να αποπερατωθεί το 1998. Οι εργασίες κατασκευής του προχωρούν κανονικά. Τα υπόλοιπα 7 νοσοκομεία των νησιών, έχουν ενταχθεί ή πρόκειται να ενταχθούν σε προγράμματα για τον εκσυγχρονισμό τους.

22. Σχετικά με τη δημιουργία παραρτημάτων του ΕΚΑΒ στο χώρο του Αιγαίου κσι εξοπλισμός και ανάπτυξη του συστήματος αερομεταφοράς:

Σε ό,τι αφορά το σύστημα αερομεταφοράς ασθενών στο χώρο του Αιγαίου, μετά από κοινή συμφωνία του Υπουργείου Αιγαίου , του Υπουργείου Υγείας, Μεταφορών και Επικοινωνιών, ΥΠΑ, ΟΑ και ΕΚΑΒ έχουν προχωρήσει σε υλοποίηση:

Σταθμός του ΕΚΑΒ έχει ήδη δημιουργηθεί στη Μυτιλήνη και σύντομα πρόκειται να δημιουργηθεί και δεύτερος στη Ρόδο ενώ επίκειται επέκταση στο υπόλοιπο Αιγαίο ( με απόφαση του Υπουργείου Υγείας).

Σε συμφωνία ώστε να διατίθενται τα ελικόπτερα της ΟΑ και του Στρατού κατά προτεραιότητα για την αερομεταφορά 

Σελίδα 4800 

των ασθενών σε χρονικό διάστημα όχι μεγαλύτερο των 20 λεπτών από την ανακοίνωση του ατυχήματος προχώρησε το Υπουργείο Υγείας σε συμφωνία με την ΟΑ και το Υπουργείο Εθνικής 'Αμυνας.

Για τον ίδιο σκοπό θα παραμένει κλιμάκιο των γιατρών του ΕΚΑΒ στο χώρο των ελικοπτέρων σε 24ωρη βάση.

Σύντομα το ΕΚΑΒ θα προχωρήσει σε διαγωνισμό για την αγορά 4 ελικοπτέρων και 2 αεροπλάνων για την αερομεταφορά ασθενών, αφού μετά την επίλυση τεχνικών προβλημάτων που θέτει η Ευρωπαϊκή Ενωση.

Τέλος το Υπουργείο Αιγαίου έχει αναλάβει να συντονίσει όλες τις απαραίτητες ενέργειες προκειμένου μέχρι το καλοκαίρι του 1997 να έχουν ολοκληρωθεί και εκσυγχρονιστεί όλα τα υπάρχοντα ελικοδρόμια για 24ωρη ετοιμότητα. Στη συνέχεια το Υπουργείο Αιγαίου θα προχωρήσει σε Προγραμματικές Συμβάσεις με τους ΟΤΑ των νησιών για την συντήρηση και λειτουργία των υπαρχόντων υποδομών αερομεταφοράς. Παράλληλα προχωρά σε σταδιακή κατασκευή όλων των υπολοίπων ελικοδρομίων.

23. Σχετικά με την εφαρμογή του Προγράμματος ΤΕΧΝΟΜΑΘΕΙΑ στα Λύκεια της Δωδεκανήσου και εφαρμογή προγραμμάτων πληροφορικής στα σχολεία των νησιών του συμπλέγματος.

Σήμερα υπάρχει υποδομή (η οποία συνεχώς ανανεώνεται) και διδάσκεται το μάθημα της Πληροφορικής σε 35 σχολεία της Δωδεκανήσου, επιπλεόν 8 σχολεία συμμετέχουν στο Πρόγραμμα ΤΗΛΕΜΑΧΟΣ που αφορά τη σύνδεση σχολείων με ευρύτερο δίκτυο για την συλλογή και ανταλλαγή πληροφοριών.

Τέλος, στο νέο Πρόγραμμα ΟΔΥΣΣΕΑΣ που ολοκληρώνεται το 1999 και αφορά την δικτυακή σύνδεση των σχολείων και τη δημιουργία εκπαιδευτικού λογισμικού, προγραμματίζεται να ενταχθούν σταδιακά και σχολεία της Δωδεκαννήσου σε σύνολο 60 σχολείων από τη Θράκη και το Αιγαίο. Τέλος το Μονοθέσιο Δημοτικό Σχολείο Καρπάθου μαζί με τα σχολεία Τήνου και Σάμου συμμετέχει στο Πρόγραμμα ΑΛΕΞΑΝΔΡΟΣ που αποτελεί το ελληνικό τμήμα του παγκόσμιου προγράμματος GLOBE.

Στο πρόγραμμα ΤΕΧΝΟΜΑΘΕΙΑ, το οποίο έληξε το 1996, συμμετείχαν από το χώρο του Αιγαίου σχολεία, αποκλειστικά, από το Νομό Χίου χωρίς να υπάρχει πρόβλεψη για σχολεία άλλης περιοχής.

24. Σχετικά με τη χορήγηση αυξημένων επιδομάτων παραμεθορίου στους δημοσίους υπαλλήλους:

Στο νέο νόμο για το μισθολόγιο των δημοσίων υπαλλήλων στο άρθρο 21 παρ. 5 "Επίδομα προβληματικών και παραμεθόριων περιοχών" ορίζεται ως εξής:

Χορηγείται επίδομα προβληματικών και παραμεθορίων περιοχών όπως ορίζεται στις οικείες διατάξεις και μόνο για όσο χρόνο υπηρετούν σε αυτές, οριζόμενο κατά μήνα ως εξής:

α) για προβληματικές περιοχές κατηγορίας Β' σε 9.000 δραχμές

β) για τις προβληματικές περιοχές κατηγορίας Α, με εξαίρεση τις εξ αυτών παραμεθόριες του Ν. 287/1976 σε 12.000 δρχ.

γ) Για όσες περιοχές χαρακτηρίζονται ταυτόχρονα προβληματικές και παραμεθόριες, σύμφνα με τις ως άνω διατάξεις σε 20.000 δρχ.

Στις προβληματικές περιοχές εντάσσονται και οι νησιωτικές περιοχές.

Παρόλα αυτά το Υπουργείο Αιγαίου έκανε προσπάθεια για ιδιαίτερη επιδότηση των νησιών, διάταξη που θα συζητηθεί αργότερα.

25. Σχετικά με την ίδρυση Συντονιστικού Συμβουλίου Αιγαίου:

Στο νέο νόμο για τις περιφέρειες, που έχει κατατεθεί για ψήφιση στη Βουλή, υπάρχει πρόβλεψη για την θεσμοθέτηση και λειτουργία του παραπάνω συντονιστικού κρατικού οργάνου.

Επιπλέον το Υπουργείο Αιγαίου έχει ζητήσει τη δημιουργία Διαϋπουργικής Επιτροπής για τον συντονισμό των ενεργειών των Υπουργείων που αφορούν τα νησιά του Αιγαίου.

26. Σχετικά με την Επέκταση του Προγράμματος Κοινωνικής Προσφοράς των Ενόπλων Δυνάμεων και στα νησιά του Αιγαίου:

Το Υπουργείο Εθνικής 'Αμυνας , με το οποίο το Υπουργείο Αιγαίου βρίσκεται σε στενή συνεργασία, μας ενημέρωσε ότι το Πρόγραμμα Κοινωνικής Προσφοράς των Ενόπλων Δυνάμεων επεκτάθηκε ήδη από 1.1.1997 περιλαμβάνοντας και τα νησιά του Αιγαίου.

Η Υπουργός

ΕΛΙΣΑΒΕΤ ΠΑΠΑΖΩΗ"

20. Στην με αριθμό 2392/13-2-97 Ερώτηση δόθηκε με το υπ'αριθμ. 422/7-3-97 έγγραφο από τον Υφυπουργό Εργασίας η ακόλουθη απάντηση.

"Απαντώντας στην 2392/13-2-97 ερώτηση που κατέθεσε στη Βουλή ο βουλευτής κ. Ευμοιρίδη Κων/νος, σχετικά με το αναφερόμενο θέμα, σας γνωρίζουμε τα ακόλουθα:

Οι ασφαλιστικές εισφορές αποτελούν μία από τις κύριες πηγές χρηματοδότησης των Ασφαλιστικών Οργανισμών, που ασφαλίζουν μισθωτούς και ιδιαίτερα το ΙΚΑ.

Επομένως η στέρηση από τα έσοδα αυτά, θα καταστούσε αδύνατη την εκπλήρωση των υποχρεώσεών τους προς τους ασφαλισμένους και συνταξιούχους τους.

Για το λόγο αυτό, εκτός από την επιβολή προσθέτων τελών και ποινικών κυρώσεων, προβλέπεται, σύμφωνα με τις ισχύουσες διατάξεις και η απαγόρευση εξόδου από τη χώρα των οφειλετών ή εκπροσώπων επιχειρήσεων, εφόσον η συνολική οφειλή υπερβαίνει τα 3.000.000 δρχ. προκειμένου για ατομικές επιχειρήσεις, Ο.Ε., Ε.Ε., κοινοπραξίες, αστικές εταιρείες ή τα 5.000.000 δρχ. προκειμένου για Α.Ε., Ε.Π.Ε., συνεταιρισμούς, σωματεία.

Η επιβολή του παραπάνω μέτρου γίνεται για προστασία των συμφερόντων του Ιδρύματος, έναντι εκείνων των εργοδοτών, οι οποίοι δεν είναι συνεπείς στις υποχρεώσεις τους, αφού βέβαια έχει δοθεί προηγουμένως η δυνατότητα στους ενδιαφερόμενους να κάνουν χρήση όσων διευκολύνσεων παρέχονται από τις ισχύουσες διατάξεις για εξόφληση της οφειλής τους.

Σημειώνουμε ότι με τις κατά καιρούς θεσπιζόμενες ρυθμίσεις εξόφλησης των οφειλών (τελευταία ήταν με το άρθρο 18 του Ν. 2434/96), παρείχετο η δυνατότητα, της ρύθμισης των χρεών προς τους Ασφαλιστικούς Οργανισμούς με ιδιαίτερα ευνοϊκές προϋποθέσεις, και της αναστολής του μέτρου απαγόρευσης εξόδου απ' τη χώρα για τους υπαγόμενους στο διακανονισμό.

Εξ' άλλου, προβλέπεται η δυνατότητα άρσης απαγόρευσης της εξόδου από τη χώρα των οφειλετών του ΙΚΑ, εφόσον συντρέχουν αναπότρεπτοι λόγοι υγείας, για αναχώρηση στο εξωτερικό των διωκομένων προσώπων, που αποδεικνύονται από πιστοποιητικό δημοσίου νοσηλευτικού ιδρύματος και υπάρχει αδυναμία για παροχή της προβλεπόμενης εγγύησης ή ασφάλειας.

Οσον αφορά την έκδοση αποφάσεων του Σ.τ.Ε., με τις οποίες κρίθηκε ότι το μέτρο απαγόρευσης της εξόδου από τη χώρα των οφειλετών, αντίκειται στο κοινοτικό δίκαιο, σας γνωρίζουμε ότι λόγω της σοβαρότητάς του, το όλο θέμα έχει παραπεμφθεί στην ολομέλεια του ΣτΕ για οριστική κρίση.

'Αλλωστε, με προγενέστερη απόφασή του το ΣτΕ (αρ. 1545/95) είχε κρίνει ως συνταγματική και μη αντίθετη στο κοινοτικό δίκαιο την απαγόρευση εξόδου από τη χώρα οφειλετών του Δημοσίου ή του ΙΚΑ.

Πάντως, έως ότου, το ζήτημα κριθεί οριστικά, δεν τίθεται θέμα μη εφαρμογής των μέχρι σήμερα ισχυόντων, με τα οποία διασφαλίζονται μέχρι ενός σημείου, τα έσοδα του ΙΚΑ και αποφεύγεται η δημιουργία κλίματος ασυνέπειας μεταξύ των ασφαλισμένων, ως προς την ακταβολή των ασφαλιστικών εισφορών.

Ο Υφυπουργός

ΝΙΚΟΣ ΦΑΡΜΑΚΗΣ"

21. Στην με αριθμό 2417/14.2.97 ερώτηση δόθηκε με το υπ' αριθμ. 215/4.3.97 έγγραφο από τον Υπουργό Εθν. Οικονομίας η ακόλουθη απάντηση:

Σελίδα 4801 

"Σε απάντηση της ερώτησης 2417/14.2.97 του Βουλευτή κ. Δημ. Κωστόπουλου, σχετικά με τη σύμβαση πώλησης, με συμφωνία επαναγοράς, ομολόγων του Ελληνικού Δημοσίου μεταξύ της Κτηματικής Τράπεζας και της Ιαπωνικής Sanwa Int. PLC., σας γνωρίζουμε τα ακόλουθα:

'Oπως μας ενημέρωσαν από την Κτηματική Τράπεζα, σύμφωνα με τα ισχύοντα στις διεθνείς χρηματαγορές, για την πράξη αυτή έπρεπε να τηρηθεί ορισμένο τυπικό (κύρια από την πλευρά της Sanwa), μέρος του οποίου είναι ο πραγματικός έλεγχος της αντισυμβαλλόμενης Τράπεζας (στη συγκεκριμένη περίπτωση της Κτηματικής Τράπεζας).

Τα συμφέροντα της Sanwa Internaional PLC για τη συγκεκριμένη πράξη διασφαλίσθηκαν από την Νομική εταιρεία Allen & Overy, ενώ τα συμφέροντα της Κτηματικής διασφαλίστηκαν από τις δικές της νομικές υπηρεσίες.

Μετά την ολοκλήρωση των διαπραγματεύσεων και τη σύνταξη των συμβατικών κειμένων, οι δικηγόροι των Τραπεζών Barklays de Zoete Wedd Ltd και Sanwa Bank Ltd στο Λονδίνο ζήτησαν από τον πρώην συνεργάτη του κ. Καρατζά κ. Π. Καραμανώλη να γνωμοδοτήσει επί συγκεκριμένων ερωτημάτων που ανάγονται στο ελληνικό δίκαιο και που ενδεχομένως θα επηρέαζαν το κύρος της συμβάσεως. Στην επιλογή του κ. Καραμανώλη η Κτηματική Τράπεζα δεν είχε καμία ανάμειξη.

Ο καθηγητής κ. Ε.Περάκης είναι νομικός σύμβουλος της Εθνικής Κεφαλαίου, ως κατ' εξοχήν ειδικός στα θέματα εξυγίανσης επιχειρήσεων, που αποτελούν το κύριο αντικείμενο της εταιρείας αυτής. Η σχέση του κ. Περάκη με την εν λόγω εταιρεία ανάγεται στην εποχή διοίκησης Βρανόπουλου και είναι σχέση ατομική και όχι μέσω του γραφείου των πρώην συνεργατών του κ. Καρατζά.

Ο κ. Καρατζάς, από της αναλήψεως των καθηκόντων του ως Διοικητού της Εθνικής Τράπεζας της Ελλάδος (22.2.1997) τελεί σε αναστολή του λειτουργήματος του δικηγόρου και από την ημέρα εκείνη διέκοψε όλες τις σχετικές δραστηριότητές του. Η Εθνική Τράπεζα της Ελλάδος και οι θυγατρικές της δεν αναθέτουν υποθέσεις στο γραφείο που διατηρούν οι πρώην συνεργάτες του.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

22. Στην με αριθμό 2425/14.2.97 ερώτηση δόθηκε με το υπ' αριθμ. 4592/6.3.97 έγγραφο από τον Υφυπουργό Mεταφορών η ακόλουθη απάντηση:

"Απαντώντας στην ερώτηση 2425/14.2.97 των Βουλευτών κ.κ. Βασ. Βύζα, Αθ. Γιαννόπουλου, Νικ. Γκελεστάθη και Κων Καραμηνά και απευθύνεται στον Υπουργό Μεταφορών και Επικοινωνιών, αναφορικά με τις ελλείψεις εντύπων σε διάφορα Ταχυδρομικά Γραφεία, σας πληροφορούμε τα παρακάτω:

1) Οι προμήθειες των εντύπων που είχαν συμπεριληφθεί στο Πρόγραμμα Προμηθειών ΕΛΤΑ έτους 1995, πραγματοποιήθηκαν με μικρή καθυστέρηση, κατά το μεγαλύτερο μέρος μέσα στο έτος 1996 και οι ανάγκες των Υπηρεσιακών Λειτουργιών καλύφθηκαν κατά το δυνατό καλύτερο τρόπο, ενώ το Πρόγραμμα Προμηθειών έτους 1996 υλοποιείται κανονικά.

2) Ειδικότερα, για την αναφερόμενη στην ερώτηση έλλειψη εντύπων, σας πληροφορούμε ότι, όχι μόνο δεν υπήρξε καμία έλλειψη, αλλά και με κινήσεις μας που στόχευαν στην ορθολογικοποίηση των αποθεμάτων σε έντυπα, διαπιστώθηκε σε Υπηρεσιακές Λειτουργίες η ύπαρξη απόθετων εντύπων παρελθόντων ετών. Χαρακτηριστικά σας αναφέρουμε ότι βρέθηκαν έντυπα απλών επιταγών έτους προμήθειας 1993.

3) Με την ευκαιρία, σας πληροφορούμε ότι, μέχρι το έτος 1989, τα Προγράμματα Προμηθειών των ΕΛΤΑ εχρηματοδοτούντο με δανειοδότηση, με την εγγύηση του Κράτους. 'Εκτοτε, έπαψε αυτός ο τρόπος χρηματοδότησης και ακολουθήθηκε η μέθοδος της εκταμίευσης ιδίων κεφαλαίων.

'Ομως από το έτος 1992, οπότε με το Νόμο 2065/92 της Κυβέρνησης της Νέας Δημοκρατίας έπαψε η κάλυψη των ελλειμμάτων των ΕΛΤΑ από τον ΟΤΕ, υπήρξε αδυναμία χρηματοδότησης των Προγραμμάτων με τον παραπάνω τρόπο και η ταμιακή κάλυψη των σχετικών αναγκών γινόταν με τη μη απόδοση, για ορισμένα χρονικά διαστήματα, των εισπράξεων πελατών του ΕΛΤΑ (ΟΤΕ-ΔΕΗ-κ.λπ.) που επιβάρυνε τον Οργανισμό με τόκους υπερημερίας εκατοντάδων εκατομμυρίων και συνέβαλε στη δημιουργία συσσωρευμένου ελλείμματος από το 1992 μέχρι το 1995 ύψους 41 δισ. δρχ.

Για το παραπάνω έλλειμμα, ύστερα από ενέργειες της Διοίκησης των ΕΛΤΑ και με την αμέριστη συμπαράσταση της σημερινής Κυβέρνησης, εγκρίθηκε η κάλυψή του με ισόποση αύξηση του Μετοχικού Κεφαλαίου και έτσι δίνεται η δυνατότητα στα ΕΛΤΑ να εκτελέσουν πλέον τα Προγράμματά τους.

Ο Υφυπουργός

ΕΜΜ. ΛΟΥΚΑΚΗΣ"

23. Στην με αριθμό 2428/14.2.97 ερώτηση δόθηκε με το υπ' αριθμ. 734/6.3.97 έγγραφο από τον Υπουργό Aνάπτυξης η ακόλουθη απάντηση:

"Σε απάντηση ερώτησης 2428/14.2.97 που κατατέθηκε στη Βουλή των Ελλήνων από τους Βουλευτές κ.κ. Α. Κανταρτζή και Ν. Γκατζή σχετικά με την τύχη των εργαζομένων στο "ΞΕΝΙΑ" Πορταριάς σε περίπτωση που αυτό εκμισθωθεί σε ιδιώτη σας γνωρίζουμε τα εξής:

Στη διακήρυξη του δημόσιου διαγωνισμού που έγινε για την εκμίσθωση του "ΞΕΝΙΑ" Πορταριάς αλλά και στο σχέδιο της σύμβασης, καθ' όσον αφορά το προσωπικό της μονάδας, μεταξύ άλλων αναφέρεται ότι "ο μισθωτής υπεισέρχεται στο σύνολο των δικαιωμάτων και υποχρεώσεων του ΕΟΤ ως εργοδότη έναντι του απασχολούμενου στην Ξενοδοχειακή μονάδα προσωπικού, όπως τα δικαιώματα και οι υποχρεώσεις αυτές απορρέουν από τις κείμενες διατάξεις".

Η Υπουργός

ΒΑΣΩ ΠΑΠΑΝΔΡΕΟΥ"

24. Στην με αριθμό 2433/14.2.97 ερώτηση δόθηκε με το υπ' αριθμ. 208/4.3.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2433/14.2.97 που κατέθεσε ο Βουλευτής κ. Γ. Γαρουφαλιάς, σας γνωρίζουμε τα ακόλουθα:

Το ΥΠΕΠΘ επανειλημμένα έχει τονίσει ότι είναι ανοικτό σε διάλογο για μια σειρά σημαντικών θεμάτων που αφορούν στο ρόλο του εκπαιδευτικού και στην ιδιαιτερότητα του εκπαιδευτικού λειτουργήματος.

Επειδή ο διάλογος αυτός επιβάλλεται να είναι διαρκής με στόχο την επίλυση του συνόλου των προβλημάτων που αντιμετωπίζει η Δευτεροβάθμια Εκπαίδευση, προτείνουμε τη σύσταση πενταμελούς, υψηλού επιπέδου Επιτροπής εμπειρογνωμόνων. Στην επιτροπή θα μετέχουν δύο προσωπικότητες που θα ορισθούν από το ΥΠΕΠΘ, μία από το Υπουργείο Οικονομικών, και δύο από την ΟΛΜΕ.

Η Επιτροπή θα εξετάσει τόσο την εργασιακή κατάσταση, επαγγελματική και οικονομική εξέλιξη, συνταξιοδότηση όσο και τα γενικότερα εκπαιδευτικά προβλήματα των καθηγητών, με στόχο την ποιοτική αναβάθμιση του εκπαιδευτικού.

'Εχει ήδη εγκριθεί από την Επιτροπή Παρακολούθησης, όπου συμμετέχει και η ΟΛΜΕ, το Πρόγραμμα Επιμόρφωσης Καθηγητών. Εκτιμώντας ότι υπάρχουν σημαντικά περιθώρια αναδιαμόρφωσής του, το ΥΠΕΠΘ καλεί την ΟΛΜΕ να συμμετάσχει ενεργά σε αυτήν τη διαδικασία με στόχο την εξέταση, μέσα στο 1997, βασικών της αιτημάτων όπως και η ετήσια επιμόρφωση.

Στα πλαίσια αυτού του προγράμματος, ήδη βρίσκονται σε εξέλιξη προγράμματα ταχύρρυθμης επιμόρφωσης των καθηγητών και θα λειτουργήσουν και άλλα ώστε να καλυφθούν πλήρως οι ανάγκες επιμόρφωσης. Διατίθενται για το σκοπό αυτό 55,8 δισ., μικρό μέρος των οποίων αφορούν και στην Πρωτοβάθμια εκπαίδευση.

Σελίδα 4802 

Επιπλέον το Υπουργείο πρότεινε να εφαρμοστούν προγράμματα επιμόρφωσης κατά σχολική μονάδα, βραχείας διάρκειας, μαζί με την καθιέρωση συστήματος υποτροφιών.

Η συστηματική επιμόρφωση των εκπαιδευτικών και των στελεχών της εκπαίδευσης σε θέματα αξιολόγησης μαθητών και διδακτικής μεθοδολογίας, θα βελτιώσει την προσφορά της γνώσης και θα συντελέσει στην αναβάθμιση της ποιότητας της Εκπαίδευσης.

Στα πλαίσια του μεταρρυθμιστικού του προγράμματος για την Παιδεία, το ΥΠΕΠΘ έχει καλέσει την ΟΛΜΕ να συμμετάσχει σ'αυτήν την προσπάθεια αναβάθμισης του Λυκείου και περιορισμού της παραπαιδείας. Είναι σαφές ότι η προσπάθεια αυτή έχει δύο στόχους:

- την απαλλαγή των οικογενειών από το δυσβάσταχτο κόστος της προετοιμασίας των μαθητών για την εισαγωγή τους στην Τριτοβάθμια Εκπαίδευση και

- την παιδαγωγική και εκπαιδευτική αναβάθμιση του σχολείου.

Ως προς το μισθολογικό θέμα σας γνωρίζουμε ότι έχει επανειλημμένα δηλωθεί η θέση της Κυβέρνησης ότι, με τις σημαντικές αυξήσεις που έχει δώσει μετά από αλλεπάλληλες συζητήσεις και διαπραγματεύσεις με την ΟΛΜΕ, έχουν εξαντληθεί τα περιθώρια του προϋπολογισμού και το οικονομικό θέμα, για το 1997, έχει κλείσει.

Υπενθυμίζουμε ότι οι ετήσιες αυξήσεις, που κυμαίνονται από 10% έως 17%, είναι οι μεγαλύτερες που έχουν δοθεί σε εκπαιδευτικούς κατά τα τελευταία χρόνια. Με αυτόν τον τρόπο, το ΥΠΕΠΘ και η Κυβέρνηση συνολικά αναγνωρίζει την ιδιαιτερότητα του εκπαιδευτικού λειτουργήματος.

Ακόμα, έχουν δοθεί όλες οι διευκρινίσεις σχετικά με το ύψος των καθαρών αποδοχών των καθηγητών με πίνακες που εκδόθηκαν από το Υπουργείο Οικονομικών.

Επομένως, είναι προφανές ότι η Κυβέρνηση εξάντλησε όλες τις δυνατότητες της και έχει καλέσει τους καθηγητές να αναλάβουν τις ευθύνες τους.

Ο Υφυπουργός

ΙΩΑΝ. ΑΝΘΟΠΟΥΛΟΣ"

25. Στην με αριθμό 2434/14.2.97 ερώτηση δόθηκε με το υπ' αριθμ. 209/4.3.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2434/14.2.97 που κατέθεσε ο Βουλευτής κ. Γ. Γαρουφαλιάς, σας γνωρίζουμε τα ακόλουθα:

Το Υπουργείο Παιδείας βρίσκεται σε συνεχή επικοινωνία και συζήτηση με τις συνδικαλιστικές οργανώσεις των εκπαιδευτικών και συνεπώς και με τη Δ.Ο.Ε., για μια σειρά από θεσμικά θέματα που αφορούν στην αναβάθμιση της δημόσιας εκπαίδευσης μεταξύ των οποίων είναι και τα αναφερόμενα στην ερώτηση.

Ως προς το θέμα του μισθολογίου των εκπαιδευτικών, έχουμε τονίσει ότι, θα πρέπει να αναβαθμιστεί το βιοτικό επίπεδο του δημόσιου λειτουργού γενικά και του εκπαιδευτικού ειδικότερα. Αυτό θα πρέπει να γίνει σταδιακά και στα πλαίσια της αύξησης της παραγωγής και της παραγωγικότητας του εισοδήματος.

Με το νέο μισθολόγιο που προτείνεται υπάρχουν πραγματικές αυξήσεις του εισοδήαμτος των εκπαιδευτικών (δασκάλων και καθηγητών) και οι αυξήσεις αυτές είναι παραπάνω από αυτές που θαπροέκυπταν αν είχαμε συνέχιση της παραδοσιακής εισοδηματικής πολιτικής. 'Εχουμε εξαντλήσει όλα τα περιθώρια που υπήρχαν για μια ειδική μεταχείριση των εκπαιδευτικών στα πλαίσια της αντιμετώπισης του μισθολογίου των δημοσίων υπαλλήλων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

26. Στην με αριθμό 2467/18.2.97 ερώτηση δόθηκε με το υπ' αριθμ. 223/4.3.97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 2467/18.2.97 που κατέθεσε ο Βουλευτής κ. Δημ. Κατσικόπουλος σας γνωρίζουμε τα ακόλουθα:

'Οπως μας πληροφόρησε η Εθνική Βιβλιοθήκη της Ελλάδος με σχετικό έγγραφό της, το Αρχείο Δημ. Μελετοπούλου, κατατεθειμένο στο Τμήμα Χειρογράφων της Εθνικής Βιβλιοθήκης της Ελλάδος (Ε.Β.Ε.) από το 1911, αποτελεί περιουσία της Βιβλιοθήκης, και είναι κατοχυρωμένο στο σχετικό βιβλίο εισαγωγής με αυξ.Αριθ. 108, το 1911. Από αυτή την άποψη το συγκεκριμένο αρχείο δεν είναι δυνατόν να παραχωρηθεί.

Παρά την αναμφισβήτητη σημασία του για την τοπική ιστορία, το αρχείο αυτό έχει ευρύτερη σημασία και ενδιαφέρον και, από αυτή την άποψη, δεν θα ήταν σκόπιμη η μεταφορά του στο Ιστορικό Αρχείο Αιγίου, όπου τόσο οι συνθήκες πρόσβασης σ'αυτό, όσο και οι συνθήκες φύλαξης και διατήρησής του μειονεκτούν σε σχέση προς την Ε.Β.Ε.

Η Εθνική Βιβλιοθήκη της Ελλάδος θεωρεί, κατά συνέπεια, ότι η παραχώρηση του Αρχείου Δημ. Μελετοπούλου στο Ιστορικό Αρχείο Αιγίου ούτε δυνατή είναι, αλλά ούτε και σκόπιμη.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

27. Στην με αριθμό 2500/19.2.97 ερώτηση δόθηκε με το υπ' αριθμ. 10527/5.3.97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 2500/19.2.1997 που κατατέθηκε από τη Βουλευτή κ. Φάνη Πάλλη - Πετραλιά και αφορά στους Κρατικούς Παιδικούς και Βρεφονηπιακούς Σταθμούς που μεταβιβάστηκαν στους ΟΤΑ και στα προβλήματα που αντιμετωπίζουν οι εργαζόμενοι που υπηρετούν σ'αυτούς, σας γνωρίζουμε κατά λόγο αρμοδιότητας, ότι αναφορικά με το υπηρεσιακό καθεστώς των υπαλλήλων αυτών, το Υπουργείο μας, αφού συνεκτίμησε και τις απόψεις των εκπροσώπων τους, όπως αυτές διατυπώθηκαν στα υπομνήματα που κατά καιρούς κατέθεσαν, σε συνεργασία με το συναρμόδιο Υπουργείο Υγείας-Πρόνοιας, προέβη στην δια της νομοθετικής οδού επίλυση του όλου θέματος, με σχετική διάταξη, η οποία περιλαμβάνεται στο υπό κατάθεση σχέδιο νόμου που αφορά στην Οργάνωση της Περιφέρειας κ.λπ.

Για τα λοιπά θέματα που θίγονται, αρμόδιο να απαντήσει είναι το Υπουργείο Υγείας-Πρόνοιας, το οποίο είναι συναποδέκτης του εγγράφου σας και στο οποίο κοινοποιούμε το παρόν προκειμένου να ενημερώσει απευθείας την Εθνική Αντιπροσωπεία.

Ο Υφυπουργός

Λ. ΠΑΠΑΔΗΜΑΣ"

ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω στο Σώμα το δελτίο των επικαίρων ερωτήσεων της Δευτέρας, 17 Μαρτίου 1997:

Α.Επίκαιρες Ερωτήσεις Πρώτου Κύκλου:

1. Η με αριθμό 861/12-3-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παναγιώτη Κουρουμπλή προς την Υπουργό Ανάπτυξης, σχετικά με τις προθέσεις της Κυβέρνησης για την απορρόφηση εργαζομένων της Πειραϊκής-Πατραϊκής που δεν έχουν τις απαραίτητες προϋποθέσεις για συνταξιοδότηση, από υπηρεσίες του Δημοσίου Τομέα κ.λπ.

2. Η με αριθμό 863/12-3-97 επίκαιρη ερώτηση του Βουλευτή της Νέας Δημοκρατίας κ. Αθανασίου Βαρίνου προς τον Υπουργό Εθνικής 'Αμυνας, σχετικά με δημοσιεύματα του Τύπου αναφερόμενα στην πτώση τουρκικού F-16 νοτίως της Χίου στις 8-10-96, την υπηκοότητα του διασωθέντος πιλότου κ.λπ.

3. Η με αριθμό 876/12-3-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τον Υπουργό Γεωργίας, σχετικά με την παραγωγή βιομηχανικής τομάτας, την αύξηση της ποσόστωσης, τις επιδοτήσεις κ.λπ.

4. Η με αριθμό 879/12-3-97 επίκαιρη ερώτηση της Βου-

Σελίδα 4803 

λευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τη λήψη των αναγκαίων μέτρων προστασίας των υγροβιότοπων, την υπογραφή και υλοποίηση της σύμβασης για την αξιοποίηση των κτιρίων που έχουν διατεθεί για το σκοπό αυτό κ.λπ.

5. Η με αριθμό 881/12-3-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τη λήψη των αναγκαίων μέτρων για τη βελτίωση της Εθνικής Οδού Αγρινίου-Καρπενησίου λόγω των κατολισθήσεων.

Β. Επίκαιρες Ερωτήσεις Δεύτερου Κύκλου:

1. Η με αριθμό 870/12-3-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων ώστε να δοθεί η δυνατότητα παροχής ιατροφαρμακευτικής περίθαλψης στους μακροχρόνια ανέργους του Νομού Ευβοίας.

2. Η με αριθμό 865/12-3-97 επίκαιρη ερώτηση του Βουλευτή της Νέας Δημοκρατίας κ. Γεωργίου Ορφανού προς τον Υπουργό Εσωτερικών-Δημόσιας Διοίκησης και Αποκέντρωσης, σχετικά με δημοσιεύματα εφημερίδας αναφερόμενα στην προμήθεια από την Εθνική Υπηρεσία Πληροφοριών (ΕΥΠ) ειδικού συστήματος παρακολούθησης των κινητών τηλεφώνων και τη λήψη των αναγκαίων μέτρων.

3. Η με αριθμό 875/12-3-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Εργασίας και Κοινωνικών Ασφαλίσεων, σχετικά με την περικοπή των επικουρικών συντάξεων, την κατάργηση των σχετικών διατάξεων του ν. 2084/92 κ.λπ.

4. Η με αριθμό 880/12-3-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Γεωργίας, σχετικά με την αναθεώρηση της κοινής οργάνωσης αγοράς για τον καπνό, τις δυσμενείς επιπτώσεις για τους 'Ελληνες καπνοπαραγωγούς κ.λπ.

5. Η με αριθμό 868/12-3-97 επίκαιρη ερώτηση της Βουλευτού του Δημοκρατικού Κοινωνικού Κινήματος κας Βασιλικής Καραγιάννη-Αράπη προς τον Υπουργό Εθνικής Παιδείας και Θρησκευμάτων, σχετικά με τη λήψη των αναγκαίων μέτρων έκδοσης των Υπουργικών Αποφάσεων που ρυθμίζουν τις διαδικασίες εισαγωγής παιδιών ομογενών στα Ανώτατα Εκπαιδευτικά Ιδρύματα (Α.Ε.Ι.).

Σελίδα 4804 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις πρώτου κύκλου:

Πρώτη στην ημερήσια διάταξη επίκαιρη ερώτηση είναι η με αριθμό 866/12-3-97 του Βουλευτή του Πανελληνίου Σοσιαλιστικού Κινήματος κ. Ευάγγελου Βλασσόπουλου προς τον Υπουργό Τύπου και Μέσων Μαζικής Ενημέρωσης, σχετικά με τη λήψη των αναγκαίων μέτρων αναβάθμισης του Εθνικού Ραδιοτηλεοπτικού Συμβουλίου κλπ.

Η επίκαιρη ερώτηση του κ. Βλασσόπουλου συνοπτικώς έχει ως εξής:

"Αφορμή αυτής της επίκαιρης ερώτησης αποτελούν οι αποφάσεις του Εθνικού Ραδιοτηλεοπτικού Συμβουλίου (Ε.Ρ.Σ.), της 4ης Μαρτίου του 1997. Αποφάσεις που καθόλου δεν το καταξιώνουν σε θεματοφύλακα της ηθικής και δεοντολογίας, που επιβάλλεται να σέβονται και να ακολουθούν τα Ραδιοτηλεοπτικά Μέσα στη λειτουργία τους. Οι αποφάσεις αυτές επιβεβαιώνουν για μια ακόμη φορά το τηλεοπτικό χάος που επικρατεί και τις αδυναμίες του Εθνικού Ραδιοτηλεοπτικού Συμβουλίου να καθυποτάξει ή τουλάχιστον να περιορίσει τις τηλεοπτικές και λιγότερο τις τηλεακουστικές αυθαιρεσίες, που με το αζημίωτο σπιλώνουν, διασύρουν και εξουθενώνουν συνειδήσεις, πρόσωπα και προσωπικότητες. 

'Επειτα από τα παραπάνω ερωτάται ο Υπουργός Τύπου και Μέσων Μαζικής Ενημέρωσης: 

1. Σε ποιες ενέργειες πρόκειται να προβεί για να αναβαθμιστεί και ουσιαστικοποιηθεί ο ρόλος του Ραδιοτηλεοπτικού Συμβουλίου, έτσι ώστε οι νομοθετημένες αρμοδιότητές του να μην παραμένουν θεωρητικές, αλλά να αποκτήσουν πραγματική και πρακτική δυνατότητα.

2. Ποιες νομοθετικές ρυθμίσεις πρόκειται να εισηγηθεί σε συνεργασία με τον Υπουργό Δικαιοσύνης, για να υπάρξει ουσιαστικότερη κατοχύρωση των δικαιωμάτων των πολιτών και να διευκρινιστεί και ρυθμιστεί οριστικά το θέμα, από πού ξεκινούν και πού σταματούν οι νόμοι της ελεύθερης αγοράς, όταν διακυβεύονται η ψυχική και κοινωνική υγεία ατόμων και ομάδων.

3. Σε ποιες ενέργειες πρόκειται να προβεί για να εισπραχθούν τα πρόστιμα που κατά καιρούς έχει επιβάλει το Εθνικό Ραδιοτηλεοπτικό Συμβούλιο στους διαφόρους τηλεοπτικούς σταθμούς".

Θα ήθελα να παρατηρήσω και να παρακαλέσω όλους τους συναδέλφους, οι επίκαιρες ερωτήσεις, όπως ορίζει ο Κανονισμός, να είναι σύντομες, να είναι συνοπτικές και να επικεντρώνονται σε κάποιο ή έστω κάποια ερωτήματα, που να είναι δυνατόν να απαντηθούν στο χρόνο των τριων λεπτών και να είναι δυνατόν να δοθεί ανταπάντηση στο χρόνο των δύο λεπτών. Διότι οι επίκαιρες ερωτήσεις που κατατίθενται τελευταία, έχουν την εικόνα και το περιεχόμενο και το αντικείμενο και τη δομή μιας επερώτησης που απαιτεί πολύ χρόνο.

Αυτό δεν αφορά μόνο εσάς, κύριε Βλασσόπουλε, αλλά, όπως είπα, όλες τις επίκαιρες ερωτήσεις που κατατίθενται τελευταία.

Ο Υπουργός Τύπου και Μέσων Μαζικής Ενημέρωσης ο κ. Ρέππας έχει το λόγο.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Κύριε Πρόεδρε, κύριοι συνάδελφοι, στα λίγα χρόνια της λειτουργίας του, το Εθνικό Συμβούλιο Ραδιοτηλεόρασης έχει εδραιωθεί ως θεματοφύλακας των αρχών μιας ελάχιστης έστω αντικειμενικότητας και ποιότητας, που πρέπει να διέπουν τα προγράμματα, τις εκπομπές των Ραδιοτηλεοπτικών Μέσων. Με τις ολοένα και πιο συχνές παρεμβάσεις του, ιδιαιτέρως την τελευταία περίοδο, το Εθνικό Συμβούλιο Ραδιοτηλεόρασης έχει εδραιώσει την πεποίθηση και τη λογική προσδοκία, πως την επόμενη περίοδο θα υπάρξει επιτέλους στο εν πολλοίς χαώδες σήμερα ραδιοτηλεοπτικό τοπίο, μια στοιχειώδη ευταξία και ευπρέπεια.

Το Συμβούλιο Ραδιοτηλεόρασης είχε τη δυνατότητα μέχρι σήμερα να αντιμετωπίσει ευκαιριακά και πάντως όχι απολύτως αποτελεσματικά, φαινόμενα παραβίασης της δεοντολογίας μέσα από προγράμματα των Ραδιοτηλεοπτικών Μέσων, ή προσβολής της τιμής και της προσωπικότητας θιγομένων ατόμων. Αυτό, όμως, το οποίο δεν θα μπόρεσε να προσδοκά κάποιος από το Συμβούλιο Ραδιοτηλεόρασης, είναι η πλήρης αντιμετώπιση όλων των παρανομιών που προκύπτουν, λόγω ακριβώς της ιδιαιτερότητας η οποία διέπει τη λειτουργία των ιδιωτικών, ιδιαιτέρως, Μέσων Ενημέρωσης. Γιατί οι συχνές εναλλαγές στις νομοθετικές ρυθμίσεις που αφορούν τα θέματα του ραδιοτηλεοπτικού χώρου, ο οποίος βρίσκεται, τουλάχιστον καθόσον αφορά την ανάπτυξη των ιδιωτικών Mέσων, την τελευταία περίοδο, σε μεταβατική φάση, αντιλαμβάνεσθε πως απετέλεσε έναν επιπρόσθετο παράγοντα ο οποίος επέτεινε την αδυναμία του Εθνικού Συμβουλίου Ραδιοτηλεόρασης να αντιμετωπίσει τα δημιουργούμενα προβλήματα.

Πιστεύουμε ότι πέρα από το να υπάρχει αυτό το Εθνικό Συμβούλιο Ραδιοτηλεόρασης, με μια ελάχιστη μέχρι τώρα υποστήριξη, θα πρέπει -και σ' αυτήν την κατεύθυνση εργαζόμαστε συστηματικά- το Εθνικό Συμβούλιο Ραδιοτηλεόρασης να αποτελέσει ένα όργανο -είναι μια πλήρης ανεξάρτητη διοικητική αρχή- που θα έχει, όμως, την ανάλογη υλική υποδομή και την επιστημονική υποστήριξη. 'Ηδη πρέπει να σας πω, από χθες το Συμβούλιο Ραδιοτηλεόρασης, που μέχρι τώρα αναζητούσε στέγη για να συνεδριάσει -είναι αληθινό παρά το ότι ακούγεται πρωτοφανές- έχει εγκατασταθεί στο κτίριο που μέχρι πρότινος στεγαζόταν το Αθηναϊκό Πρακτορείο επί της οδού Πινδάρου 10.

Προχωρούν δε οι διαδικασίες για τη στελέχωση του με εξειδικευμένο προσωπικό, ειδικούς επιστήμονες, οι οποίοι θα μπορούν να αντιμετωπίσουν τα προβλήματα είτε της διαφάνειας στο χώρο των Μέσων Ενημέρωσης, είτε της τήρησης της νομιμότητας, όσον αφορά τη λειτουργία των Μέσων Ενημέρωσης στην Πατρίδα μας.

Οι νομικές ρυθμίσεις που υπάρχουν είναι επαρκέστατες. 'Ατομα τα οποία θεωρούν ότι θίγεται η προσωπικότητά τους, μπορεί να προσφεύγουν στο Συμβούλιο Ραδιοτηλεόρασης. Αυτό το τονίζω για όσους δεν το γνωρίζουν -προβλέπεται ήδη στις υπάρχουσες νομικές ρυθμίσεις- ή το υπενθυμίζω σε αυτούς οι οποίοι το έχουν ξεχάσει. Και επίσης ο νόμος στο άρθρο 3 παράγραφος 17, δίνει τη δυνατότητα να δημιουργηθούν ενώσεις τηλεθεατών, ώστε οι ίδιοι οι πολίτες να αναπτύξουν τη δική τους ηθική αντίσταση απέναντι σε ακραία και υπερβολικά φαινόμενα, τα οποία έχουν πάρει ένα χαρακτήρα πλημμυρίδος την τελευταία ιδιαιτέρως περίοδο.

Εμείς, αυτό το οποίο θα κάνουμε -και κλείνω, κύριε Πρόεδρε- είναι να ενισχύσουμε ακόμη περισσότερο τη λειτουργία του Συμβουλίου Ραδιοτηλεόρασης με την υλικοτεχνική υποδομή και την επιστημονική υποστήριξη που χρειάζεται, ώστε να ανταποκριθεί στο ρόλο του. 

ΠΡΟΕΔΡΟΣ (Απόστολος Κακλαμάνης): Ο κ. Βλασσόπουλος έχει το λόγο.

ΕΥΑΓΓΕΛΟΣ ΒΛΑΣΣΟΠΟΥΛΟΣ: Κύριε Υπουργέ, επιτρέψτε μου να πω το γνωστό "είναι τοσο ωραία αυτά που είπατε για να είναι αληθινά"!

Το ελληνικό ραδιοτηλεοπτικό τοπίο σήμερα, χαρακτηρίζεται απο δύο παραμέτρους. Η μία παράμετρος έχει σχέση με την ασυδοσία και την αυθαιρεσία των Ραδιοτηλεοπτικών Μέσων. Το σκηνικό αυτής της αυθαιρεσίας και της ασυδοσίας χαρακτηρίζεται από την ποιότητα, απο την κουλτούρα αυτών που παρουσιάζουν τα Μέσα.

Από τα reality shows με την πάνδημη διαπόμπευση, απελπισμένων υπάρξεων και μάλιστα υπό τον μανδύα ψυχαναλυτικών προσεγγίσεων και αναλύσεων, που έχουν αναγκάσει ανθρώπους να φθάσουν σε αυτοκτονία.

Την εκμετάλλευση της μοναξιάς, των μοναχικών ανθρώπων και της απομόνωσης -αναφέρομαι στα καινούρια τηλεοπτικά προγράμματα κάποιων χρυσών αρραβώνων, "χρυσών κουφέτων", δεν ξέρω πώς τα λένε-, τα προγράμματα που έχουν σχέση με τις κρυφές κάμερες και τα κρυφά μικρόφωνα, έχουν 

Σελίδα 4805 

σχέση με τις τσόντες, τις καυτές γραμμές, τις ροζ αγγελίες κ.λπ. και

Βεβαίως τα ραδιοτηλεοπτικά σκουπίδια, που κατά τόνους γεύονται καθημερινά οι τηλεδέκτες και κυρίως τα παιδιά μας.

Αυτά και άλλα πολλά, συνθέτουν το σημερινό σκηνικό. 'Ολα αυτά βεβαίως με το αζημίωτο, όλα αυτά για την τηλεθέαση και την τηλεακρόαση, που, όπως ξέρετε, βρίσκονται και αυτές και οι εταιρείες, δημοσκοπήσεων, στο εδώλιο.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Ο δεύτερος άξονας έχει σχέση με το Ραδιοτηλεοπτικό Συμβούλιο, που κατά την άποψή μου αποτελεί ένα άνευρο, αναποτελεσματικό και καθόλου ανεξάρτητο όργανο.

Τελικά, η ερώτηση που έκανα δεν είναι καθόλου ρητορική, δηλαδη αν το Εθνικό Ραδιοτηλεοπτικό Συμβούλιο θέλει και δεν μπορεί ή μπορεί και δεν θέλει. Εν προκειμένω θέλω πραγματικά να μας πείτε ...

(Στο σημείο αυτό ακούγεται επανειλημμένα ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Κύριε Βλασσόπουλε, το Ραδιοτηλεοπτικό Συμβούλιο μπορεί να μπορεί, αλλά εσείς δεν μπορείτε να συνεχίσετε λόγω του Κανονισμού!

ΕΥΑΓΓΕΛΟΣ ΒΛΑΣΣΟΠΟΥΛΟΣ: Δώστε μου μισό λεπτό, κύριε Πρόεδρε.

... εάν πραγματικά έχουν εκχωρηθεί από την Πολιτεία, στο Εθνικό Ραδιοτηλεοπτικό Συμβούλιο ουσιαστικές αρμοδιότητες κι αν οι αρμοδιότητές του βρίσκονται υπό τον έλεγχο και την αναίρεση του αρμοδίου Υπουργού και της Πολιτείας.

Τα ερωτήματα είναι αμείλικτα, είναι καυτά, είναι καθημερινά είναι πάντα παρόντα. 

Στην Αμερική οι αρμοδιότητες του αντίστοιχου συμβουλίου είναι ουσιαστικές και επίσης στην προηγμένη Ευρώπη, ο θιγόμενος έχει τη δυνατότητα ...

(Στο σημείο αυτό ακούγεται επανειλημμένα ο προειδοποιητικός ήχος της λήξης του χρόνου ομιλίας του κυρίου Βουλευτή)

ΠΡΟΕΔΡΟΣ (Απόστολος Κακλαμάνης): Κύριε συνάδελφε, πρέπει να κλείσετε, λυπάμαι!

ΕΥΑΓΓΕΛΟΣ ΒΛΑΣΣΟΠΟΥΛΟΣ: Τελειώνω. 

ΠΡΟΕΔΡΟΣ (Απόστολος Κακλαμάνης): Λυπάμαι. Εσείς οι Λευκάδιοι, ως γνωστόν, αν δεν είναι κανείς αυστηρός μαζί σας, δεν εννοείτε να συμμορφωθείτε με αυτό που πρέπει!

ΕΥΑΓΓΕΛΟΣ ΒΛΑΣΣΟΠΟΥΛΟΣ: Κύριε Πρόεδρε, τελειώνω σε μισό λεπτό.

Ο θιγόμενος έχει τη δυνατότητα να προσφύγει στη Δικαιοσύνη, η οποία αμέσως επιλαμβάνεται, τα δε πρόστιμα τα οποία επιβάλλει, είναι εξουθενωτικά και για το Μέσο και για τον τηλεπαρουσιαστή.

Ευχαριστώ πολύ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Κύριε Πρόεδρε, μιλώντας για το χρόνο, θα μου επιτρέψετε να πω ότι η Λευκαδική αλληλεγγύη πρέπει να γίνει και Λευκαδοαρκαδική αλληλεγγύη, προκειμένου να αναπτύξω και εγώ στην απάντησή μου κάποιες σκέψεις για τα θέματα που έθιξε ο κ. Βλασσόπουλος.

ΠΡΟΕΔΡΟΣ (Απόστολος Κακλαμάνης): Επειδή όλοι είμαστε Αρκάδες, αυτό σημαίνει ότι κάθε φορά που θα γίνεται μία συζήτηση που συμμετέχετε, δεν πρέπει να έχετε περιορισμό χρόνου!

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): 'Εχω πει ότι όλοι είμαστε Αρκάδες, απλά πολλοί δεν το ξέρουν ακόμη.

Λοιπόν, πρέπει να πω, κύριε Πρόεδρε, ότι συμφωνώ απόλυτα με τις διαπιστώσεις που έκανε ο κύριος συνάδελφος. Είναι γεγονός ότι ιδιαιτέρως τα ιδιωτικά Ραδιοτηλεοπτικά Μέσα δείχνουν να μη συναισθάνονται την υποχρέωση να ανταποκρίνονται στις δεσμεύσεις που έχουν, επειδή ακριβώς χρησιμοποιούν κατά παραχώρηση συχνότητες, οι οποίες αποτελούν εθνική και κοινωνική περιουσία και παραχωρούνται στα ιδιωτικά Μέσα, προκειμένου να εξασφαλίσουν ένα μίνιμουμ επίπεδο ιδιωτικών προγραμμάτων, ψυχαγωγικών προγραμμάτων, επιμορφωτικών προγραμμάτων για την ενημέρωση του Ελληνικού Λαού και την ψυχαγώγησή του.

Το Συμβούλιο Ραδιοτηλεόρασης έχει απεριόριστες εξουσίες. 'Εχει ουσιαστικότατες αρμοδιότητες. Αυτό επιβάλλει κυρώσεις, αυτό παραχωρεί τις άδειες στις ιδιωτικές ραδιοφωνικές ή τηλεοπτικές επιχειρήσεις, αυτό εκδίδει τους κώδικες δεοντολογίας και πέρα από τη διατύπωση των κωδίκων, ελέγχει την πιστή τήρησή τους.

Πρέπει να πω ότι είναι μακράν από μας οποιαδήποτε διάθεση να παρέμβουμε υπό τύπο λογοκριτικών περιορισμών στη λειτουργία του Ραδιοτηλεοπτικού Συμβουλίου ή στη λειτουργία αυτών των ίδιων των Μέσων. Βεβαίως, όμως, έχουμε κατ' επανάληψη -πρόσφατο είναι το παράδειγμα της επιστολής που έστειλα για συγκεκριμένη εκπομπή που αφορά reality show, όπως το ονομάσατε και σεις, και είχαμε πραγματικά θύμα ένα συμπολίτη μας- ενεργήσει, ώστε μέσα από αυτήν τη διαδικασία να ελέγξουμε αν το Συμβούλιο Ραδιοτηλεόρασης ενεργοποιείται αποτελεσματικά κάθε φορά που προκύπτει ένα πρόβλημα. Αυτό, όμως, επαναλαμβάνω και πάλι, είναι ένα θέμα, το οποίο αφορά αυτό το ίδιο το Συμβούλιο Ραδιοτηλεόρασης και ουδείς άλλος μπορεί να παρέμβει στο έργο του.

Τα πρόστιμα τα οποία έχουν επιβληθεί, για να αντιμετωπίσω και την υφέρπουσα φημολογία, αποπληρώνονται σύμφωνα με τη νόμιμη οδό. 'Ενα μεγάλο μέρος των προστίμων που έχουν επιβληθεί, έχει πληρωθεί από τους οφειλέτες και πρέπει να πω ότι όποιοι διακανονισμοί έχουν γίνει με τις αρμόδιες οικονομικές υπηρεσίες, έχουν γίνει λόγω της χρησιμοποίησης των ένδικων μέσων,μ που έχουν στη διάθεσή τους οι ιδιωτικές αυτές επιχειρήσεις. Ουδέν μεπτόν και παράνομο και στη συγκεκριμένη περίπτωση.

Σε τελευταία ανάλυση, αν πραγματικά θέλουμε να αλλάξει η κατάσταση στα ραδιοτηλεοπτικά πράγματα της Χώρας, θα πρέπει να ενισχύσουμε ακόμη περισσότερο το κύρος του Συμβουλίου Ραδιοτηλεόρασης. 'Εχει επιτύχει μία πολιτική και κοινωνική αποδοχή το Συμβούλιο Ραδιοτηλεόρασης σε υψηλό επίπεδο λόγω της μέχρι σήμερα λειτουργίας του. Μπορεί βεβαίως να βελτιωθεί ακόμη περισσότερο η κατάσταση, γιατί πρέπει να πω ότι οι αποφάσεις που έχει λάβει το Συμβούλιο Ραδιοτηλεόρασης, έχουν ληφθεί, ενώ τα μέλη του έχουν υποδειχθεί από πολιτικά Κόμματα, καθ' υπέρβαση των κομματικών συνόρων. Είναι αποφάσεις που έχουν ληφθεί με παμψηφία ή με μεγάλη πλειοψηφία. Και αυτός είναι ένας καλός δείκτης και μάρτυρας, ότι στο μέλλον τα πράγματα θα είναι πολύ καλύτερα.

ΠΡΟΕΔΡΟΣ (Απόστολος Κακλαμάνής) : Κύριοι συνάδελφοι, τη συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα οχτώ μαθητές και τρεις συνοδοί-καθηγητές από το Δεύτερο Γυμνάσιο Αμαρουσίου Αττικής.

(Χειροκροτήματα από όλες τις Πτέρυγες).

Δεύτερη στην ημερήσια διάταξη είναι η με αριθμό 819/66/27-2-97 επίκαιρη ερώτηση της Βουλευτού της Νέας Δημοκρατίας κας Θεοδώρας Μπακογιάννη προς τον κύριο Πρωθυπουργό, σχετικά με το συντονισμό των Υπουργείων Εξωτερικών και Εθνικής 'Αμυνας για να αντιμετωπίσουν τα προβλήματα που θα προκύψουν με τη μονομερή υποστήριξη της Τουρκίας από τους εταίρους μας στην Ευρωπαϊκή 'Ενωση, την καθυστέρηση συγκρότησης οργάνου μελέτης πολιτικής και επικοινωνίας στο Υπουργείο Εξωτερικών κ.λπ.

Η επίκαιρη ερώτηση της κας Μπακογιάννη, συνοπτικά έχει ως εξής:

"Ανίκανοι για άλλη μια φορά να προβλέψουν τα προβλήματα που θα προκύψουν με τη μονομερή υποστήριξη της Τουρκίας από τους εταίρους μας, οι αρμόδιοι των Υπουργείων Εξωτερικών και Αμύνης επιδίδονται και πάλι σε φραστικούς λεονταρισμούς.

Το πράττουν εξαιτίας των προκλητικών Τουρκικών παρ-

Σελίδα 4806 

αβιάσεων, αλλά και ενός δημοσιεύματος αμερικανικής εφημερίδας, το οποίο αναφέρεται σε τουρκικό χάρτη, που πιθανότατα δε γνωρίζουν.

'Ηδη, όμως, δημοσιογραφικές πληροφορίες αναφέρουν ότι ο χάρτης δεν αφορά σε εδαφικές διεκδικήσεις, αλλά στη γνωστή από παλιά, απαράδεκτη βέβαια, διεκδίκηση της Τουρκίας επί του ελληνικού F.I.R.

Κατόπιν των ανωτέρω ερωτάται ο κύριος Πρωθυπουργός:

1. Τι πρόκειται να πράξει για τον άμεσο συντονισμό των συναρμόδιων Υπουργείων. Σημειώνουμε ότι το θέμα έχει κατ'επανάληψη τεθεί, αλλά παρ' όλα αυτά η εντύπωση της έλλειψης συντονισμού και σοβαρής προετοιμασίας για την παρουσία της Ελλάδος στα διεθνή fora, εξακολουθεί να υπάρχει και μάλιστα επιτείνεται.

2. Γιατί εκκρεμεί επί ένα έτος η δημιουργία του εξαγγελθέντος, μετά την κρίση των Ιμίων, οργάνου μελέτης πολιτικής και επικοινωνίας στο Υπουργείο Εξωτερικών και η Ειδική Γραμματεία του Κυβερνητικού Συμβουλίου Εξωτερικών και 'Αμυνας που επίσης προ έτους εξαγγέλθηκε.

3. Γνωρίζουν όντως οι Υπουργοί του επί των Εξωτερικών και Αμύνης το χάρτη βάσει των απεικονίσεων του οποίου εξοργίζονται ή στηρίζονται αποκλειστικώς στο δημοσίευμα της αμερικανικής εφημερίδας, πράγμα ελάχιστα σοβαρό για μία υπεύθυνη κυβέρνηση.

4. Αν η κατάσταση διαμορφώνεται, όπως αφήνει να εννοηθεί η οργή των Υπουργών του, για ποιους συγκεκριμένους λόγους δεν προβαίνει ο κύριος Πρωθυπουργός στη σύγκληση της Βουλής, ώστε να ενημερωθεί τουλάχιστον το Σώμα ή στη σύγκληση του Συμβουλίου Πολιτικών Αρχηγών, την οποία ζητάει η Αξιωματική Αντιπολίτευση, αλλά και τα άλλα Kόμματα. Η γενική και αόριστη απόρριψη του αιτήματος του Αρχηγού της Αξιωματικής Αντιπολιτεύσεως προκαλεί αναίτια, χωρίς να εξηγεί τίποτε".

Πριν δώσω το λόγο στον κύριο Πρωθυπουργό, ήθελα να ανακοινώσω στο Σώμα, ότι τη συνεδρίασή μας παρακολουθεί ο Πρόεδρος της Κοινοβουλευτικής Συνέλευσης της Δυτικοευρωπαϊκής 'Ενωσης κ. Ντεπουίν.

(Χειροκροτήματα απ' όλες τις Πτέρυγες).

Ο Πρωθυπουργός κ. Κωνσταντίνος Σημίτης έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, όπως όλοι γνωρίζουμε μετά την κρίση στα 'Ιμια, η Ελληνική Κυβέρνηση ανέπτυξε μία διπλωματική εκστρατεία. Το αποτελέσμα αυτής της διπλωματικής εκστρατείας ήταν ότι οι χώρες της Ευρωπαϊκής 'Ενωσης, αλλά και άλλες τρίτες χώρες έχουν δείξει πολύ μεγαλύτερη κατανόηση στις ελληνικές θέσεις, έχουν μία πολύ καλύτερη ενημέρωση και έχουν κάνει επανειλημμένα ενέργειες, οι οποίες στηρίζουν τις ελληνικές θέσεις.

Θέλω να αναφέρω ως παράδειγμα τη δήλωση της 15ης Ιουλίου, τη δήλωση της Ευρωπαϊκής 'Ενωσης σχετικά με το θέμα.

'Οσον αφορά τώρα τα ειδικά ερωτήματα, τα οποία έθεσε η κα Μπακογιάννη:

Υπάρχει, κυρία Μπακογιάννη, πολύ καλή συνεργασία ανάμεσα στο Υπουργείο Εξωτερικών και το Υπουργείο Εθνικής 'Αμυνας. Εχει συμφωνηθεί και πραγματοποιείται τακτή εβδομαδιαία επαφή ανάμεσα στους δύο Υπουργούς και έχει ορισθεί ένας εκπρόσωπος του Υπουργείου Εθνικής 'Αμυνας, που εδρεύει στο Υπουργείο Εξωτερικών και ένας εκπρόσωπος του Υπουργείου Εξωτερικών, ο οποίος εδρεύει στο Υπουργείο Εθνικής 'Αμυνας. Αυτό φάνηκε άλλωστε και τις τελευταίες μέρες, όπου τα δύο Υπουργεία είχαν επανειλημμένες συσκέψεις και οι Υπουργοί από κοινού συντόνισα τις ενέργειες της Ελληνικής Κυβέρνησης στο πρόβλημα της Αλβανίας.

Στο δεύτερο σημείο που θίγετε, πράγματι πέρσι είχαμε συζητήσει τη σύσταση ενός ειδικού οργάνου, Γραμματεία ΚΥΣΕΑ λέγαμε. Τα δύο Υπουργεία και η Γραμματεία του Υπουργικού Συμβουλίου εκπόνησαν έναν οργανισμό, διαπιστώσαμε ότι ο οργανισμός αυτός χρειάζεται μία ευρύτερη στελέχωση, ότι αυτό θα απαιτούσε πολύ κόστος και ίσως θα ήταν καλύτερα να αξιοποιήσουμε τις δυνατότητες, οι οποίες ήδη υπάρχουν. Υπάρχουν μία σειρά από ινστιτούτα έρευνας, μελέτης των εξελίξεων, τα οποία ασχολούνται με θέματα αμυντικής και εξωτερικής πολιτικής και αυτήν τη στιγμή συζητάμε μαζί τους ώστε να υπάρχει ένας κοινός συντονισμός και να αναλάβουν αυτά, αυτό το έργο, το οποίο θα επιτελούσε η Γραμματεία ΚΥΣΕΑ.

'Οσον αφορά το τρίτο θέμα, τη δημοσίευση του "WALL STREET JOURNAL", η Ελληνική Κυβέρνηση δε διαθέτει το συγκεκριμένο χάρτη, τον οποίο επέδειξαν οι αξιωματικοί του τουρκικού γενικού επιτελείου προς τους δημοσιογράφους. Διαθέτει, όμως, μία σειρά από πληροφορίες, πληροφορίες οι οποίες επιβεβαιώνουν ότι από την τουρκική πλευρά τίθενται θέματα και προβάλλονται αξιώσεις σχετικά με όλες τις νησίδες και τις βραχονησίδες, -για να χρησιμοποιήσω την ακριβή έκφραση των Τούρκων- "οι οποίες δεν κατονομάζονται στις μεταξύ των δύο χωρών υπογραφείσες συνθήκες και των οποίων το καθεστώς δεν έχει διευκρινιστεί".

Υπενθυμίζουμε εδώ την αμφισβήτηση της κυριαρχίας της Γαύδου και την έκθεση της Τουρκικής Ακαδημίας Πολέμου τον Αύγουστο του 1996. Δεν είναι τυχαίο το δημοσίευμα της "WALL STREET JOURNAL" και δεν είναι τυχαία και η απάντηση της Ελληνικής Κυβέρνησης. Και η απάντηση της Ελληνικής Κυβέρνησης δεν οφείλεται σε κάποιους άλλους χάρτες ή ενδείξεις. Οφείλεται σε πολύ συγκεκριμένα γεγονότα, τα οποία είναι πραγματικά συμβάντα και έχουν περιέλθει σε γνώση της Κυβέρνησης.

Τέλος, στο τελευταίο ερώτημά σας θέλω να σας υπογραμμίσω και πάλι, ότι η ειδική Επιτροπή της Βουλής για τα εξωτερικά θέματα έχει συνέλθει, έχει συζητήσει επανειλημμένα τα θέματα. Δεν υπάρχει κανένα τέτοιο έκτακτο ή μεγάλο γεγονός, το οποίο θα δικαιολογούσε τη σύγκληση της Βουλής ή κάποια άλλη ενέργεια. 'Ολα αυτά τα οποία συμβαίνουν είναι μέσα σε ένα πλαίσιο της σταθερής τουρκικής διεκδίκησης και επιβουλής.

ΠΡΟΕΔΡΟΣ (Απόστολος Κακλαμάνης): Η κα Μπακογιάννη έχει το λόγο.

ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, άκουσα με πολλή προσοχή τον κύριο Πρωθυπουργό, αλλά ομολογώ ότι δε με έπεισε για το συντονισμό της Κυβέρνησης.

Κύριε Πρωθυπουργέ, η αίσθηση, την οποία τουλάχιστον εμείς έχουμε αποκομίσει, είναι ότι υπάρχουν τελείως διαφορετικές θέσεις, οι οποίες εκφράζονται από τους Υπουργούς σας, είτε από τον Υπουργό Εθνικής 'Αμυνας είτε από τον Υπουργό Εξωτερικών είτε από τον αναρμόδιο Υπουργό Παιδείας.

Θέλω να σημειώσω το εξής: Πρώτον, έρχεται βεβαίως με δεκαπέντε μέρες καθυστέρηση αυτή η επίκαιρη ερώτηση για να συζητηθεί στη Βουλή και στο μεταξύ υπάρχει μία νέα θέση, η οποία εκφράστηκε από τον κ. Πάγκαλο στην Αμερική και την οποία εκφράσατε κι εσείς στη συνέντευξή σας, σε σχέση με την Τουρκία.

Συμφωνώ εγώ τουλάχιστον, κύριε Πρωθυπουργέ, μ' αυτήν τη θέση και είναι μια πάγια θέση, την οποία εξέφραζε η πολιτική της Νέας Δημοκρατίας και η Κυβέρνηση της Νέας Δημοκρατίας.

Μιλήσατε και για τον ευρωπαϊκό προσανατολισμό της Τουρκίας, για τον οποίο βεβαίως συμφωνούμε. Αλλά πρέπει να σημειώσω ότι αυτό προϋποθέτει μια δίκαιη και βιώσιμη λύση του Κυπριακού, σεβασμό των συνθηκών, των κανόνων και των αρχών του Διεθνούς Δικαίου και άρση κάθε αμφισβήτησης για την εδαφική ακεραιότητα. 

Αναρωτιέμαι, κύριε Πρωθυπουργέ, μετά απ' αυτά τα οποία μας είπατε σήμερα, τι άλλαξε. Διότι αυτό το οποίο μας είπατε σήμερα, είναι ότι εσείς έχετε κι άλλες πληροφορίες, εκτός απ' αυτές τις οποίες είχαμε εμείς για το θέμα της Τουρκίας. Οι πληροφορίες του "WALL STREET JOURNAL", τουλάχιστον έτσι όπως δημοσιεύτηκαν στον Τύπο, φαινόταν ότι αφορούσαν το χάρτη αμφισβήτησης του FIR, την παλιά τουρκική θέση και δεν αφορούσαν καινούριες θέσεις. Υπήρξε μια καταιγιστική αντίδραση των Ελλήνων Υπουργών, χωρίς, όμως, να μας πουν ή τουλάχιστον να ενημερώσουν τη Βουλή των Ελλήνων, πού 

Σελίδα 4807 

βασίζουν αυτήν τη βίαιη αντίδρασή τους.

Τέλος, κύριε Πρωθυπουργέ, για το θέμα της συγκλήσεως των Αρχηγών, θα προσθέσω και εκτός από το ελληνοτουρκικό θέμα, μία φράση. 

Ο Ελληνικός Λαός σήμερα ανησυχεί για τις εξελίξεις στην Αλβανία, ανησυχεί για την ασφάλεια της Ελληνικής Μειονότητας, ανησυχεί για την πιθανή αποσταθεροποίηση της Βαλκανικής.

Εγώ θα ήθελα τουλάχιστον σήμερα να σας καλέσω, να καλέσετε τους Αρχηγούς των υπολοίπων Κομμάτων και να συζητήσετε μαζί τους αυτό το μέγα θέμα της Αλβανίας. Στην Ιταλία συνεκλήθη η Βουλή και συζήτησε το θέμα της Αλβανίας. Εμείς δεν το έχουμε καν αγγίξει. Μπορεί να θέλετε να πείτε ορισμένα πράγματα -ουδείς θέλει να σας αντιπολιτευθεί στο θέμα αυτό- κατ' ιδίαν στους Αρχηγούς.

ΠΡΟΕΔΡΟΣ (Απόστολος Κακλαμάνης): Κυρία Μπακογιάννη, θέσατε ένα άλλο θέμα, για το οποίο δεν κάνατε επίκαιρη ερώτηση.

ΘΕΟΔΩΡΑ ΜΠΑΚΟΓΙΑΝΝΗ: Κύριε Πρόεδρε, επιτρέψτε μου. Μία παρατήρηση κάνω.

'Εστω και την τελευταία στιγμή, πιστεύω ότι σήμερα έχετε την υποχρέωση να καλέσετε τους Αρχηγούς των υπολοίπων Κομμάτων.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, νομίζω ότι πρέπει να είμαστε ενήμεροι των γεγονότων που συμβαίνουν.

Η Διαρκής Επιτροπή της Βουλής για της Εξωτερικές Υποθέσεις έχει συνέλθει δύο φορές. Σ' αυτήν την Επιτροπή έχει παραστεί ο κ. Κρανιδιώτης την πρώτη φορά και ο κ. Πάγκαλος με τον κ. Κρανιδιώτη τη δεύτερη φορά, ή ο κ. Πάγκαλος μόνος του. Και στις δύο περιπτώσεις συζητήθηκε το αλβανικό εκτενέστατα και ήταν παρόντες και οι εκπρόσωποι όλων των Κομμάτων. Πιστεύω ότι η ενημέρωση των Κομμάτων ήταν πλήρης.

Δεν είναι ενημέρωση μόνο η ενημέρωση που γίνεται στην Ολομέλεια. Οι Επιτροπές της Βουλής γι' αυτόν το σκοπό υπάρχουν και πρέπει να διαπιστώνουμε ότι συνεδριάζουν, ότι πληροφορούνται.

Εκτός αυτού, έχω δηλώσει ότι εφόσον κάποιος επιθυμεί να έχει μία ιδιαίτερη πληροφόρηση, μπορεί να έρθει σε επαφή μαζί μου κι εγώ θα του δώσω την ιδιαίτερη πληροφόρηση. Ο κ. 'Εβερτ ένα απόγευμα πίστευε ότι είναι σωστό να έχει πληροφόρηση και συναντηθήκαμε το ίδιο βράδυ. Σήμερα το πρωί μίλησα με την κα Παπαρήγα, σε σχέση με τα θέματα της Αλβανίας.

Από πλευράς, λοιπόν, της Κυβέρνησης υπάρχει η διάθεση να δώσει ό,τι ενημέρωση χρειάζεται, σε όποιον επιθυμεί να έχει ενημέρωση και να ενημερώνει και τη Διαρκή Επιτροπή της Βουλής.

'Οσον αφορά το πρώτο θέμα που θίξατε, κυρία Μπακογιάννη, θέλω να σας πω ότι υπάρχει, παρ' όλα όσα ισχυρίζεσθε, ένας πολύ καλός συντονισμός της Κυβέρνησης. Υπάρχουν οι ελληνικές πάγιες θέσεις και οι ελληνικές αυτές πάγιες θέσεις είναι εκείνες οι οποίες προβάλλονται και εφαρμόζονται από τους Υπουργούς. Εμείς έχουμε πει, όσον αφορά την όλη κατάταση στο Αιγαίο, ότι θέλουμε μια βήμα προς βήμα αντιμετώπιση. Το πρώτο βήμα είναι η Τουρκία να προσφύγει στο Διεθνές Δικαστήριο της Χάγης, για το θέμα των Ιμίων, ή να δηλώσει ότι θα προσφύγει στο Διεθνές Δικαστήριο της Χάγης και δε θα κάνει κανένα άλλο βήμα σε σχέση με αυτό το πρόβλημα.

Το δεύτερο βήμα είναι η συμφωνία για το συνυποσχετικό, με βάση το οποίο το Διεθνές Δικαστήριο της Χάγης θα οριοθετήσει την υφαλοκρηπίδα. Και αν γίνουν αυτά τα δύο, το τρίτο βήμα θα είναι η συζήτηση επιμέρους διμερών θεμάτων, όπως είναι τα θέματα του τουρισμού, των λαθρομεταναστών κ.λπ.

Αυτή η θέση μας είναι μια θέση, η οποία, όσον αφορά την Ευρωπαϊκή 'Ενωση, τις Ηνωμένες Πολιτείες και άλλες χώρες, κέρδισε συμπαράσταση, διότι έδειξε ότι εμείς είμαστε διατεθειμένοι να αντιμετωπίσουμε δημιουργικά τα θέματα και δημιουργικά τα προβλήματα. Επάνω σ' αυτήν τη θέση θα εξακολουθούμε να στεκόμαστε. 

ΠΡΟΕΔΡΟΣ (Απόστολος Κακλαμάνης): Ακολουθεί η τρίτη στην ημερήσια διάταξη με αριθμό 873/12-3-97 επίκαιρη ερώτηση, η οποία θα κρατηθεί για λίγο, μετά από παράκληση του Υπουργού Εθνικής Αμύνης.

Η τέταρτη στην ημερήσια διάταξη με αριθμό 877/12-3-97 επίκαιρη ερωτηση του Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Εθνικής Παιδείας και Θρησκευμάτων, σχετικά με τη μετακίνηση δασκάλου από το μειονοτικό Δημοτικό Σχολείο Ξάνθης σ' άλλο της Ροδόπης, την ανάκληση της απόφασης κ.λπ., θα διαγραφεί, διότι ο Υπουργός Παιδείας έχει υπηρεσιακό κώλυμα για να προσέλθει στη Βουλή. Θα παρακαλέσω να κατατεθεί και πάλι η ερώτηση αυτή.

Πέμπτη στην ημερήσια διάταξη είναι η με αριθμό 869/12-3-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Υγείας και Πρόνοιας, σχετικά με τον καθορισμό των κατώτερων ορίων αμοιβών των οδοντοτεχνικών εργασιών, η οποία έχει ως εξής:

"Σύμφωνα με το ν. 1666/86, τα κατώτερα όρια των αμοιβών των οδοντοτεχνιτών για τις εκτελούμενες εργασίες, καθορίζονται με απόφαση του Υπουργού Υγείας Πρόνοιας, που εκδίδεται ύστερα από γνώμη του ΚΕΣΥ και της Π.Ο.Ε.Ο.

Επειδή, με την απόφαση του Υπουργού, που εκδόθηκε το 1991, δεν καθορίζονται τα κατώτερα όρια αμοιβών, ούτε συμπεριλαμβάνεται το σύνολο των οδοντοτεχνικών εργασιών.

Επειδή οι τιμές που καθορίστηκαν, κατά τα παραπάνω, σε συνάρτηση μάλιστα με τις αμοιβές των οδοντιατρικών πράξεων δεν αναπροσαρμόστηκαν από το 1994.

Ερωτάται ο κύριος Υπουργός εάν προτίθεται να προβεί στην έκδοση απόφασης, με την οποία να ορίζονται τα κατώτερα όρια αμοιβών του συνόλου των οδοντοτεχνικών εργασιών, χωρίς συνάρτηση από το τιμολόγιο των οδοντιατρικών πράξεων.

Ο Υπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κυρίες και κύριοι συνάδελφοι, σχετικά με το θέμα το οποίο ο αγαπητός συνάδελφος με τη σημερινή του επίκαιρη ερώτηση φέρει προς συζήτηση, που αφορά τον καθορισμό των κατωτέρων ορίων αμοιβών οδοντοτεχνικών εργασιών, πρέπει να σας πω ότι η υπηρεσία μας με το υπ' αριθμ. 7393/15-1-97 υπηρεσιακό σημείωμά της, διαβίβασε προς το Κεντρικό Συμβούλιο Υγείας το σχετικό αίτημα της Πανελλήνιας Ομοσπονδίας Εργαστηριούχων Οδοντοτεχνιτών για την από τις διατάξεις του άρθρου 8 του ν. 1666/86 καθοριζόμενη γνωμοδότησή του. Η επί του παραπάνω θέματος γνωμοδότηση δεν έχει εκδοθεί επί του παρόντος.

Μετά την έκδοση της γνωμοδότησης αυτής και την αποδοχή της, η υπηρεσία μας θα προχωρήσει στην κατάρτιση και έκδοση της προβλεπομένης από τις προαναφερόμενες διατάξεις αποφάσεως.

Υπάρχει πρόβλημα. Η μια αναπροσαρμογή έγινε το 1993 κατά 10%, μια άλλη αναπροσαρμογή έγινε το 1994 κατά 15%, αναμένουμε την απόφαση του Κεντρικού Συμβουλίου Υγείας και θα προχωρήσουμε στην έκδοση αυτής της αποφάσεως.

ΠΡΟΕΔΡΟΣ (Απόστολος Κακλαμάνης): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ:Κύριε Υπουργέ, θα περιμένουμε καμιά δεκαριά χρόνια για τη γνωμοδότηση; Είναι λογική λειτουργίας υπηρεσίας του Υπουργείου, να αντιμετωπίσει το πρόβλημα με τέτοια καθυστέρηση; Την απόφαση αυτήν την ξέρετε. Ξέρετε τι είναι απόφαση; Κύριε Υπουργέ, είναι ανθρώπινη εργασία, πρώτες ύλες, λειτουργικό κόστος εργαστηρίου. Αυτά τα πράγματα είναι τα στοιχειώδη. Εσείς ο ίδιος έπρεπε να τα δείτε. Στην πρώτη απόφαση να δείτε αυτό το 

Σελίδα 4808 

πράγμα. Που είναι η ανθρώπινη εργασία; Πόσο τιμάται η παραγωγή των οδοντοτεχνικών αυτών εργασιών; Οι εργάτες πόσο πρέπει να αμείβονται; Οι πρώτες ύλες πόσο αξίζουν; Το λειτουργικό κόστος του εργαστηρίου πόσο είναι; Και μου λέτε ύστερα από τόσα χρόνια, ότι πρέπει να αντιμετωπίζεται το πρόβλημα με γνωμοδότηση; Αυτός ο γραφειοκρατικός σκοταδισμός δε λέει τίποτα. Το μόνο που μπορείτε να μου δηλώσετε είναι, ότι σε δέκα, δεκαπέντε ημέρες το θέμα τακτοποιείται. Τακτοποιείται, ναι ή όχι; Για να καταλάβουν οι άνθρωποι ότι υπάρχει Κράτος. Διότι μ' αυτό το κατάντημα δεν υπάρχει Κράτος. Πέστε μου προθεσμία. Μπορείτε να μου πείτε;

ΠΡΟΕΔΡΟΣ (Απόστολος Κακλαμάνης): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας Πρόνοιας): Θα απαντήσω και ναι και όχι.

ΓΕΩΡΓΙΟΣ ΤΣΑΦΟΥΛΙΑΣ: Στο πέρα δώθε είμαστε.

ΠΡΟΕΔΡΟΣ (Απόστολος Κακλαμάνης): Στη δικαιολογημένα πιεστική ανάπτυξη της ερώτησης του κ. Τσαφούλια -και είναι σωστό εδώ που τα λέμε, διότι οι Υπουργοί έρχεστε εδώ και μας τα λέτε έτσι αλλιώς και αλλιώτικα και πάντα είστε μέσα- πέστε μας τι θα κάνετε με τους οδοντοτεχνίτες.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κυρίες και κύριοι συνάδελφοι, από τη στιγμή που ο καθ' ύλην αρμόδιος Υπουργός ενώπιον της Βουλής απαντώντας στην επίκαιρη ερώτησή σας, ομολογεί ότι υπάρχει πρόβλημα, είναι ένα καλό σημάδι.

Δεύτερον, είπα και επαναλαμβάνω, ότι αναμένω την εισήγηση του Κεντρικού Συμβουλίου Υγείας. Αν καταργήσουμε τα θεσμοθετημένα της Πολιτείας, τότε δεν πάει καλά ο Τόπος. Αναμένουμε, όπως είπα, την πρόταση του Κεντρικού Συμβουλίου Υγείας, θα καλέσουμε τις αρμόδιες υπηρεσίες και θα βγάλουμε την πολιτική απόφαση ανάλογα με την πρόταση του Κεντρικού Συμβουλίου Υγείας. 

Θα ήμουν ευτυχής, κάθε φορά που έρχομαι εδώ πέρα, κύριε Πρόεδρε, να απαντώ με ένα ναι ή με ένα όχι. Και να είστε σίγουρα ότι ο Υπουργός Υγείας, ειδικά ο ομιλών, αλλά και όλοι που είμαστε εδώ, θα θέλαμε πάντοτε να απαντάμε με "ναι", όμως ξέρετε ότι δεν μπορούμε να το κάνουμε παρά το ότι το θέλουμε.

ΠΡΟΕΔΡΟΣ (Απόστολος Κακλαμάνης): Να το προσπαθείτε πάντοτε.

ΕΜΜΑΝΟΥΗΛ ΣΚΟΥΛΑΚΗΣ (Yφυπ. Υγείας και Πρόνοιας): Το προσπαθούμε και το κάνουμε συνέχεια.

ΠΡΟΕΔΡΟΣ (Απόστολος Κακλαμάνης): Εισερχόμαστε στη συζήτηση των επικαίρων ερωτήσεων δεύτερου κύκλου.

Κύριοι συνάδελφοι, παρακαλώ να συμφωνήσετε να διευκολύνουμε τον Υφυπουργό Περιβάλλοντος, Χωροταξίας και Δημοσίων 'Εργων, τον κ. Κολιοπάνο και να προτάξουμε την ερώτηση του κ. Καρατάσου.

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Θα συζητηθεί λοιπόν, η πέμπτη στην ημερήσια διάταξη με αριθμό 867/12-3-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεώργιου Καρατάσου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λήψη των αναγκαίων μέτρων, προκειμένου να σταματήσει η οικοπεδοποίηση του χώρου του "Πύργου της Βασιλίσσης", που βρίσκεται μεταξύ των Δήμων Ιλίου, Αγίων Αναργύρων και Καματερού για τη δημιουργία πάρκου.

Η ερώτηση έχει ως εξής: 

"Η περιοχή του "Πύργου Βασιλίσσης", που βρίσκεται μεταξύ του Δήμου Ιλίου, Αγίων Αναργύρων και Καματερού, αποτελεί έναν από τους τελευταίους πνεύμονες πρασίνου που απέμεινε στη Δυτική Αττική. 

Πρόσφατα ο χώρος πολεοδομήθηκε με στόχο την οικοπεδοποίησή του. 'Ηδη στον παραπάνω χώρο έχουν αρχίσει χωματουργικές εργασίες για την ανέγερση συγκροτήματος σούπερ μάρκετ.

Επειδή με τον τρόπο αυτό συντελείται ένα ακόμη περιβαλλοντικό έγκλημα στην υποβαθμισμένη περιοχή της Δυτικής Αθήνας, ερωτάται ο κύριος Υπουργός:

Αν προτίθεται να σταματήσει οριστικά τις οικοδομικές εργασίες που γίνονται στην παραπάνω περιοχή, ώστε ο χώρος να αποτελέσει ένα ενιαίο σύνολο με το πάρκο περιβαλλοντικής ευαισθητοποίησης".

Ο Υφυπουργός κ. Κολιοπάνος έχει το λόγο.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.): Κύριε Πρόεδρε, Κύριοι συνάδελφοι, σας ευχαριστώ που με διευκολύνατε να προηγηθώ και θα προσπαθήσω εν συντομία να απαντήσω.

Το δημόσιο κτήμα με την ονομασία "Πύργος Βασιλίσσης", έχει χαρακτηριστεί από το ρυθμιστικό σχέδιο Αθήνας σαν υπερτοπικός πόλος αναψυχής και πολιτισμού. Πρώτον αυτό.

Δεύτερον, ο Οργανισμός Ρυθμιστικού Σχεδίου Αθήνας και το ΥΠΕΧΩΔΕ, όπως γνωρίζουμε, θεσμοθετούν χρήσεις γης και όρους δόμησης, σύμφωνα με την κείμενη νομοθεσία, ανεξάρτητα από το ιδιοκτησιακό καθεστώς. 

Τρίτον, σε εφαρμογή του ρυθμιστικού σχεδίου της Αθήνας, από τις αρχές του 1994 η θεσμοθέτηση των χρήσεων και των όρων δόμησης του χώρου, έγινε με τις διατάξεις του ν. 1337/83.

Τι σημαίνουν αυτά πολύ απλά και χωρίς τεχνικούς όρους: Από τη μελέτη που έγινε για τη δημιουργία του γνωστού πάρκου, προέκυψε η ανάγκη απόκτησης ενός τμήματος, έτσι ώστε να είναι προσπελάσιμο από τη λεωφόρο Δημοκρατίας. Οι τρόποι για να αποκτηθεί αυτή η έκταση ήταν δύο. Ο ένας είναι να απαλλοτριώσεις και να αγοράσεις ένα κομμάτι και ο άλλος είναι αυτός που ακολουθήθηκε. Ποιος: Διαπιστώθηκε η ανάγκη εξήντα στρεμμάτων, ώστε να αποκτηθεί αυτή η πρόσβαση. Επιπλέον, σύμφωνα με τη μελέτη χρειάζονται άλλα δέκα στρέμματα για τη διαπλάτυνση της Λεωφόρου Δημοκρατίας σε όλο το μήκος. 'Ετσι, λοιπόν, εντάχθηκαν εκατόν είκοσι στρέμματα στο γενικό πολεοδομικό σχέδιο του Δήμου Νέων Λιοσίων, εκ των οποίων τα εβδομήντα εξυπηρέτησαν τους δύο αυτούς βασικούς σκοπούς, δηλαδή της εξασφάλισης της προσπέλασης κατά εξήντα στρέμματα με ενιαίο τμήμα πρασίνου και κατά δέκα στρέμματα για τη διαπλάτυνση της Λεωφόρου Δημοκρατίας. Το υπόλοιπο τμήμα πολεοδομείται με όρους δόμησης και κανόνες δυσμενέστερους από εκείνους που προϋπήρχαν. Δηλαδή, όπως γνωρίζετε, κύριε συνάδελφε, καλώς ή κακώς -κατ' εμέ κακώς- εκτός σχεδίου δόμηση, δυστυχώς, υπάρχει ακόμη στην Πατρίδα μας. Οι όροι, λοιπόν, που ορίστηκαν για την πολεοδόμηση αυτών των πενήντα στρεμμάτων, είναι επαχθέστεροι αυτών των εκτός σχεδίου, όρων δόμησης. Σ' αυτό το τμήμα των πενήντα στρεμμάτων ανεγείρεται το κτίριο σούπερ - μάρκετ, υπερκατάστημα, όπως το ονομάζετε, με νόμιμη, φυσικά, άδεια. 'Αρα, λοιπόν, δεν πρόκειται για πολεοδόμηση αυτής της ευρύτερης περιοχής, που ήδη διαμορφώνεται σε ένα πολύ σημαντικό πράγματι πάρκο εκτάσεως εννιακοσίων στρεμμάτων, έξι φορές μεγαλύτερο από τον Εθνικό Κήπο. Απλά αποκτήθηκε αυτή η πρόσβαση, αυτή η προσπέλαση προς τη Λεωφόρο Δημοκρατίας.

Ευχαριστώ πολύ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο κ. Καρατάσος έχει το λόγο.

ΓΕΩΡΓΙΟΣ ΚΑΡΑΤΑΣΟΣ: Κύριε Υπουργέ, η Δυτική Αττική είναι η πιο υποβαθμισμένη περιοχή της Αττικής. Χρόνια τώρα οι εκάστοτε κυβερνήσεις επιλέγουν την περιοχή αυτή για να λύσουν τα προβλήματα του Λεκανοπεδίου. Ο μοναδικός πνεύμονας πρασίνου πράγματι στην περιοχή, είναι η περιοχή του "Πύργου Βασιλίσσης", με ένα όμορφο πάρκο περιβαλλοντικής ευαισθητοποίησης.

Δυστυχώς, όμως, και ο χώρος αυτός κινδυνεύει να γίνει μία τσιμεντούπολη. Δίπλα από το πάρκο άρχισαν χωματουργικές και οικοδομικές εργασίες από την αλυσίδα καταστημάτων Κόντινετ, όπως το είπατε.

Αλήθεια, πώς η περιοχή αυτή των εκατόν είκοσι στρεμμάτων μπήκε στο σχέδιο πόλης; Και για ποιο λόγο;

Μπορεί κανείς να πιστέψει τη δικαιολογία του Υ.ΠΕ.ΧΩ.Δ.Ε., ότι το πάρκο δεν είχε κεντρική πύλη; Δεν είχε πρόσβαση από την ανατολική είσοδο, που είναι η καλύτερη;

Σελίδα 4809 

Πώς, αλήθεια, έγινε η μελέτη του έργου; 'Ηταν τόσο ανίδεος εκείνος που την έκανε που δεν προέβλεψε κύρια είσοδο, ή να αποζημιωθεί ένα μέρος εκτός σχεδίου, αν ανήκε σε ιδιώτη; 'Επρεπε να το βάλει πρώτα στο σχέδιο και μετά να αποζημιωθεί, για να εξυπηρετήσει έτσι τα μεγάλα οικονομικά συμφέροντα, ενός μόνο ιδιοκτήτη, αν υποθέσουμε ότι έτσι είναι;

Τέτοια δικαιολογία, αγαπητοί συνάδελφοι, είναι πράγματι αστεία. Κάτι δεν πάει καλά εκεί. Κάτι μυρίζει. Σ' αυτό το πάρκο επενδύονται δισεκατομμύρια δραχμών από εθνικούς και κοινοτικούς πόρους.

Τι έγιναν, αλήθεια, τα χίλια διακόσια εκατομμύρια από την Ε.Ο.Κ., που έπρεπε να απορροφηθούν μέχρι 31-12-93; Θέλω σ' αυτό μία απάντηση, κύριε Υπουργέ. Η αξία, λοιπόν, της γης είναι μεγάλη. Η εταιρεία Κόντινετ πλήρωσε χίλια πεντακόσια εκατομμύρια για ένα κομμάτι που αγόρασε. Και καταλαβαίνετε, γιατί αναφέρθηκα στα πιο πάνω.

Μου προκαλεί κατάπληξη, πώς σ' αυτήν την ένταξη, δεν αντέδρασε ούτε το Υπουργείο Γεωργίας. Γνώριζε αν η έκταση είναι δασική, δημόσια ή ιδιόκτητη; Πώς πέρασε χωρίς καμία παρατήρηση; Πώς, κύριε Υπουργέ, έχουν κτισθεί οι εργατικές πολυκατοικίες σ' αυτήν την περιοχή; Πώς έγινε η επέκταση του κέντρου βρεφών "Μητέρα", ο Ο.Σ.Ε., το Εθνικό 'Ιδρυμα Αναπήρων και τόσα άλλα; Πού ανήκουν αυτές οι εκτάσεις; Πόση έκταση είχε και πόση έχει απομείνει στο φερόμενο σαν ιδιοκτήτη κ. Σερπιέρη;

Ακούστηκε πως δεν μπορούσε το Κράτος να αγοράσει ένα μέρος της έκτασης, αν πράγματι ανήκει σε ιδιώτη, γιατί είναι μεγάλο το κόστος. Αν είναι έτσι, τότε, κύριε Υπουργέ, τι πρέπει να κάνουμε;

Μα, είναι πολιτική αυτή; 

Δαπανάτε δισεκατομμύρια για ένα έργο υπερτοπικής σημασίας και παράλληλα το καταδικάζετε με ενέργειές σας σε μία τσιμεντούπουλη χωρίς προοπτική, χωρίς προσφορά στους κατοίκους της Δυτικής Αθήνας.

Τέτοια περιβαλλοντική πολιτική κάνετε και διεκδικούμε Ολυμπιακούς Αγώνες;

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Μισό λεπτό, κύριε Πρόεδρε.

'Οσον αφορά το ιδιοκτησιακό, το 1863 με απόφαση της Εθνοσυνέλευσης, η βασιλική περιουσία κηρύχθηκε Εθνική. 

Το 1867, όμως, η Αμαλία αξίωσε και πέτυχε να πάρει αποζημίωση 4,5 δισ. για τη βασιλική περιουσία.

Πώς είναι δυνατόν το 1870, η περιουσία αυτή να βρεθεί μετεγεγραμμένη στο Βιβλίο Υποθηκοφυλακείου Αθηνών, από την Αμαλία στο Σίμωνα Σίνα;

ΠΡΟΕΔΡΟΣ (Απόστολος Κακλαμάνης): Ελάτε στο σήμερα, κύριε Καρατάσο.

ΓΕΩΡΓΙΟΣ ΚΑΡΑΤΑΣΟΣ: 'Οχι, για να δούμε και το ιδιοκτησιακό καθεστώς. 

ΠΡΟΕΔΡΟΣ (Απόστολος Κακλαμάνης): Αν πάμε από την Αμαλία στη Φρειδερίκη κ.ο.κ. ...

ΓΕΩΡΓΙΟΣ ΚΑΡΑΤΑΣΟΣ: Από εκεί ξεκινάνε. Δε φρόντισε το Υπουργείο να μάθει που ανήκει αυτό το κτήμα.

Φροντίσατε να ερευνήσετε το ιδιοκτησιακό καθεστώς ή έτσι πρόχειρα και επιπόλαια ενεργήσατε για ένα τόσο σοβαρό ζήτημα;

Κύριε Υπουργέ, σήμερα έχουμε ένα άλλο δείγμα της πολιτικής που ακολουθεί η Κυβέρνηση. Μία πολιτική που ζημιώνει το Ελληνικό Δημόσιο, που εξυπηρετεί τα μεγάλα οικονομικά συμφέροντα. Πρέπει να σταματήσετε τις οικοδομικές εργασίες που γίνονται στην περιοχή "Πύργος Βασιλίσσης".

Η Κυβέρνηση έχει χρέος να διεκδικήσει και να κατοχυρώσει τη δημόσια περιουσία και να εντάξει το χώρο αυτό χωρίς οικονομικό κόστος στο συνολικό σχεδιασμό του υπερτοπικού "Πάρκου Περιβαλλοντικής Ευαισθητοποίησης".

ΠΡΟΕΔΡΟΣ (Απόστολος Κακλαμάνης): Κύριε Καρατάσο, είπα ότι προσυπογράφω την ερώτησή σας και εγώ, και ως Βουλευτής της περιφέρειας γνωρίζω το θέμα. Αλλά πρέπει να σας πω, ότι πάρα πολλά απ' αυτά που λέτε, δε μας είναι απαραίτητα τώρα.

ΓΕΩΡΓΙΟΣ ΚΑΡΑΤΑΣΟΣ: Να καταλάβουμε τι γίνεται.

ΠΡΟΕΔΡΟΣ (Απόστολος Κακλαμάνης): Να πούμε, να ελεχθεί πώς δόθηκε η εν λόγω άδεια...

ΓΕΩΡΓΙΟΣ ΚΑΡΑΤΑΣΟΣ: Κύριε Πρόεδρε, συμφωνώ μαζί σας. Αλλά για να καταλάβουμε τι γίνεται...

ΠΡΟΕΔΡΟΣ (Απόστολος Κακλαμάνης): Ο Κανονισμός δε μας επιτρέπει, όμως.

ΓΕΩΡΓΙΟΣ ΚΑΡΑΤΑΣΟΣ: γιατί το κτήμα αυτό δεν άνηκε στον κ. Σερπιέρη, ανήκει στο Δημόσιο. Γι' αυτό τα λέμε όλα αυτά.

ΠΡΟΕΔΡΟΣ (Απόστολος Κακλαμάνης): 'Ενας λόγος παραπάνω.

ΓΕΩΡΓΙΟΣ ΚΑΡΑΤΑΣΟΣ: Εν πάση περιπτώσει, δεν μπορεί μετά από εκατόν πενήντα 150 χρόνια, βασιλείς και Σερπιέρηδες να διεκδικούν και να πουλούν την περιουσία της Πατρίδας μας, κύριε Υπουργέ.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.): Κύριε συνάδελφε, για το ιδιοκτησιακό που ακούγεται και είναι πράγματι μείζονος σημασίας, η αρμοδιότητα ανήκει στο Υπουργείο Οικονομικών και βάσει αυτής της γνώμης και απόφασης του Υπουργείου Οικονομικών, όπως ξέρετε, το Υ.ΠΕ.ΧΩ.Δ.Ε. δεν μπορεί να αναζητά το ιδιοκτησιακό καθεστώς. Στηρίζεται, λοιπόν, στα στοιχεία του Υπουργείου Οικονομικών.

ΓΕΩΡΓΙΟΣ ΚΑΡΑΤΑΣΟΣ: Εσείς τι πιστεύετε;

ΘΕΟΔΩΡΟΣ ΚΟΛΙΟΠΑΝΟΣ (Υφυπ. Περιβάλλοντος, Χωροταξίας και Δημοσίων 'Εργων): Εγώ δέχομαι αυτό που λέει το Υπουργείο Οικονομικών, κύριε συνάδελφε, και το αντιλαμβάνεστε αυτό.

Ως προς τη διαδικασία, πρέπει να σας υπενθυμίσω ή να σας πω, αν δεν το ξέρετε, κύριοι συνάδελφοι, ότι και οι τρεις δήμοι και Καματερό και 'Αγιοι Ανάργυροι και το 'Ιλιον, είχαν τη σύμφωνη γνώμη γι' αυτήν τη ρύθμιση γενικά στο Πάρκο Περιβαλλοντικής Ευαισθησίας.

Επίσης θετική ήταν η γνωμοδότηση του Συμβουλίου της Επικρατείας. Και τέλος να σας θυμίσω, ότι καμία αίτηση ακύρωσης αυτών των διαδικασιών μέσα στον εύλογο χρόνο των εξήντα ημερών, που προβλέπονται, δεν υπήρξε.

Ως προς την υπόλοιπη έκταση της ιδιωτικής αυτής γης, η οποία συνολικά είναι διακόσια σαράντα έξι στρέμματα, σας υπενθυμίζω με συντομία, ότι σε έκταση τριάντα στρεμμάτων, που περιλαμβάνονται ορισμένα ιστορικά κτίρια με τον περιβάλλοντα χώρο τους, χαρακτηρίζονται ως διατηρητέα και ουσιαστικά δεν οικοδομούνται.

Τα υπόλοιπα διακόσια δέκα έξι στρέμματα, κύριε συνάδελφε, αποτελούν τη λεγόμενη ζώνη Γ', καθορίζονται ως Πάρκο Βιολογικής Γεωργίας. Πρέπει δε εδώ να σας τονίσω ότι ποτέ δε χάνει το δικαίωμα η Πολιτεία και έχει τη δυνατότητα, οποτεδήποτε να απαλλοτριώσει αυτές τις εκτάσεις. Αλλά αυτή η ρύθμιση που έγινε σήμερα είναι και επ' ωφελεία των τριών δήμων και της ευρύτερης περιοχής της Αττικής. Και δεν έγινε για να αποκτήσει, όπως είπατε, μία είσοδο το Πάρκο, αλλά μία ενιαία έκταση 60 στρεμμάτων συν τα δέκα στρέμματα της διαπλατύνσεως της Λεωφόρου Δημοκρατίας.

Ευχαριστώ πολύ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Επανερχόμαστε στην πρώτη στην ημερήσια διάταξη επίκαιρη ερώτηση του δεύτερου κύκλου.

Η με αριθμό 871/12-3-97 επίκαιρη ερώτηση του Βουλευτού του Πανελληνίου Σοσιαλιστικού Κινήματος κ. Δημητρίου Πιπεργιά προς την Υπουργό Ανάπτυξης, σχετικά με την έλλειψη τεχνικού προσωπικού στη Δημόσια Επιχείρηση Ηλεκτρισμού, (Δ.Ε.Η.) την αντιμετώπιση του θέματος της ανισοκατανομής του προσωπικού κ.λπ.

Η ερώτηση του κ. Πιπεργιά έχει ως εξής:

"Το 1993 έγιναν στη Δ.Ε.Η. αθρόες προεκλογικές-ρουσφετολογικές προσλήψεις. Το 1994 με το ν.2190 προβλέφθηκε

Σελίδα 4810 

η απομάκρυνση όσων είχαν προσληφθεί παραμονές των εκλογών στη Δ.Ε.Η., με διαπιστωτικές πράξεις, που θα εξέδιδε η επιχείρηση.

Με προσφυγές στα δικαστήρια και με τη διαδικασία των ασφαλιστικών μέτρων, υποχρεώθηκε η Δ.Ε.Η. να αποδέχεται την εργασία όλων όσων απομακρύνθηκαν με διαπιστωτική πράξη, μέχρι την εκδίκαση των σχετικών αγωγών και την τελεσίδικη απόφαση των δικαστηρίων.

Στη συνέχεια τα δικαστήρια έκριναν αντισυνταγματικές τις διατάξεις του άρθρου 28α του ν. 2190/94.

Τελικά η Δ.Ε.Η. υποχρεώθηκε να επαναπροσλάβει τους πέντε χιλιάδες πλεονάζοντες, με πρόσφατη απόφαση του Διοικητικού Συμβουλίου.

Σήμερα το προσωπικό της επιχείρησης δεν ανταποκρίνεται στις ανάγκες της. Υπάρχουν κατηγορίες με πλεονάζον προσωπικό ενώ σε άλλες σημειώνονται δραματικές ελλείψεις, που πολλές φορές οδηγούν σε θανατηφόρα εργατικά ατυχήματα, χωρίς να λαμβάνονται αποφάσεις για την αντιμετώπιση του οξυμμένου αυτού προβλήματος.

Ερωτάται η αρμόδια Υπουργός:

Πώς πρόκειται να αντιμετωπιστεί το θέμα της ανισοκατανομής του προσωπικού στη ΔΕΗ και η δραματική έλλειψη του τεχνικού προσωπικού που παρουσιάζεται σε υπηρεσιακές μονάδες;"

Ο Υφυπουργός Ανάπτυξης κ. Μιχαήλ Χρυσοχοίδης έχει το λόγο.

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Κύριε Πρόεδρε, κύριοι συνάδελφοι, στα πλαίσια εξωδικαστικού συμβιβασμού, το Διοικητικό Συμβούλιο της Δ.Ε.Η., με απόφασή του, αποφάσισε την επαναφορά όλων των εργαζομένων, των οποίων οι συμβάσεις είχαν λυθεί κατ'εφαρμογή των διατάξεων του ν.2190 και σήμερα πλέον όλες αυτές οι συμβάσεις θεωρούνται έγκυρες και ισχυρές.

(Στο σημείο αυτό την Προεδρική 'Εδρα καταλαμβάνει ο Β'Αντιπρόεδρος της Βουλής κ.ΠΑΝΑΓΙΩΤΗΣ ΣΓΟΥΡΙΔΗΣ)

Στη συνέχεια, αφού υλοποιήθηκε η παραπάνω ρύθμιση και στα πλαίσια της ανάγκης για μια ορθολογικότερη αναδιάταξη και αξιοποίηση του προσωπικού της επιχείρησης προβλέπονται να καθοριστούν με αποφάσεις της Γενικής Διεύθυνσης της επιχείρησης, οι όροι, οι προϋποθέσεις και η διαδικασία κάλυψης όλων των κενών, κατά γεωγραφική περιοχή, κατά υπηρεσία, θέση, κατηγορία και ειδικότητα, από το υπάρχον και πλεονάζον προσωπικό της Δ.Ε.Η. σήμερα, ούτως ώστε να γίνουν μεταθέσεις, μετατάξεις και αλλαγές ειδικοτήτων, αφού προηγηθεί η εκπαίδευση και κατάρτιση του προσωπικού, η οποία θα προκύψει από το συνδυασμό κριτηρίων της αρχαιότητας στην υπηρεσία, της οικογενειακής κατάστασης, δηλαδή κριτήρια και υπηρεσιακά και κοινωνικά.

Εφόσον μετά από όλη αυτήν τη διαδικασία προκύψουν θέσεις και κατηγορίες προσωπικού, που πραγματικά θα δημιουργούν προβλήματα στη λειτουργία της επιχείρησης, τότε ασφαλώς θα ζητηθεί αρμοδίως από την επιχείρηση να εγκριθεί η κάλυψη αυτών των κενών θέσεων.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Χρυσοχοϊδη.

Ο κ. Πιπεργιάς έχει το λόγο για δύο λεπτά να αναπτύξει την επίκαιρη ερώτηση.

ΔΗΜΗΤΡΙΟΣ ΠΙΠΕΡΓΙΑΣ: Κυρίες και κύριοι συνάδελφοι, το πρόβλημα της ανισοκατανομής αλλά και της επιβάρυνσης της Δ.Ε.Η. με χιλιάδες πλεονάζοντες είναι πολύ μεγάλο. Και είναι πολύ μεγάλο, γιατί σε τελευταία ανάλυση οι 'Ελληνες καταναλωτές επιβαρύνονται με δεκάδες δισεκατομμύρια δραχμές για την απασχόληση χιλιάδων εργαζομένων, τους οποίους δε χρειάζεται η επιχείρηση. Ταυτόχρονα, όμως, παρουσιάζεται το φαινόμενο της έλλειψης του εργατοτεχνικού προσωπικού, που στο τελευταίο χρονικό διάστημα έχει οδηγήσει σε δέκα τέσσερα θανατηφόρα ατυχήματα!

Η κατάσταση δεν μπορεί να συνεχίζεται άλλο. 'Ολο αυτό το χρονικό διάστημα όφειλε η Κυβέρνηση να αναλάβει πρωτοβουλίες, προκειμένου να λυθεί, είτε με εξωδικαστικό τρόπο, όπως έγινε τώρα, είτε με νομοθετική ρύθμιση, αυτή η χαώδης κατάσταση που επικρατεί στο προσωπικό της Δημόσιας Επιχείρησης Ηλεκτρισμού.

Από αυτή, την άποψη, νομίζω ότι έχει σημασία να δούμε ότι η 'Ενωση Τεχνικών Δ.Ε.Η. έχει στείλει κατ'επανάληψη εξώδικες διαμαρτυρίες επισημαίνοντας τις δραματικές ελλείψεις σε εργατοτεχνικό προσωπικό, που έχει σαν συνέπεια να προχωράει, μέρα με τη μέρα, η ιδιωτικοποίηση εργασιών, τις οποίες μπορούσε και έπρεπε να κάνει η Δημόσια Επιχείρηση Ηλεκτρισμού.

Η απάντηση που μου δώσατε, κύριε Υφυπουργέ, δεν καλύπτει το πρόβλημα. Σαφώς πρέπει με γρηγορότερα βήματα η Δ.Ε.Η. -και η Κυβέρνηση- να αποφασίσει τι θα κάνει με τους τρεις χιλιάδες και πλέον πλεονάζοντες που επιβαρύνουν την κατανάλωση και τι θα κάνει, αντίστοιχα, με την πρόσληψη του τεχνικού προσωπικού, που στην καλύτερη περίπτωση δεν μπορεί παρά να είναι χίλια πεντακόσια άτομα.

Πιστεύω ότι πρέπει με γρηγορότερους ρυθμούς η Κυβέρνηση να λύσει αυτό το πρόβλημα.

ΠΡΟΕΔΡΕΥΩΝ (Παναγιώτης Σγουρίδης): Ο κ. Χρυσοχοίδης έχει το λόγο για δύο λεπτά για να δευτερολογήσει.

ΜΙΧΑΗΛ ΧΡΥΣΟΧΟΪΔΗΣ (Υφυπ. Ανάπτυξης): Κύριε Πρόεδρε, κύριοι συνάδελφοι, είναι γνωστό ότι οι αποφάσεις που έχουν σχέση με τους εργαζόμενους είναι αποφάσεις των πολιτικών δικαστηρίων και συνεπώς η επιχείρηση δεν μπορούσε να κάνει διαφορετικά και είναι υποχρεωμένη να τους επαναπροσλάβει όλους και να θεωρήσει -όπως ανέφερα- ισχυρές τις συμβάσεις.

Το δεύτερο που θέλω να τονίσω είναι, ότι πράγματι υπάρχουν σε πολλές ειδικότητες και κατηγορίες πλεονάζοντες υπάλληλοι, ενώ σε διάφορες κρίσιμες ειδικότητες τεχνικών, δεν υπάρχουν. Υπάρχει έλλειψη, με αποτέλεσμα να δημιουργούνται, όπως πολύ ορθά εντοπίσατε, ατυχήματα.

Εκείνο που προέχει -και συμφωνώ απόλυτα μαζί σας- είναι να προχωρήσει γρήγορα η επιχείρηση στην αναδιάταξη όλου του προσωπικού, να προχωρήσει γρήγορα στην εξειδίκευση και επαγγελματική κατάρτιση του προσωπικού, ούτως ώστε να καλυφθούν όλα τα κενά.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Και εμείς σας ευχαριστούμε, κύριε Χρυσοχοίδη.

Δεύτερη στην ημερήσια διάταξη είναι η με αριθμό 862/12-3-97 επίκαιρη ερώτηση του Βουλευτή της Νέας Δημοκρατίας κ. Γεωργίου Καρατζαφέρη προς τους Υπουργούς Εθνικής 'Αμυνας, και Γεωργίας, σχετικά με την προμήθεια τεσσάρων (4) πυροσβεστικών αεροπλάνων από τη Γιουγκοσλαβία κ.λ.π, η οποία εν περιλήψει έχει ως ακολούθως:

"Σε ένα πρωτοφανές σκάνδαλο εις βάρος του Ελληνικού Δημοσίου, υπάρχει κίνδυνος να εξελιχθεί η αγορά των τεσσάρων πυροσβεστικών αεροπλάνων που προτίθεται να αγοράσει η Ελληνική Κυβέρνηση από τον Κύπριο επιχειρηματία Βασίλειο Χριστοδούλου.

Σύμφωνα με σημερινό δημοσίευμα της εφημερίδας "ΑΥΡΙΑΝΗ", τα αεροπλάνα που αγόρασε το Ελληνικό Δημόσιο δεν ανήκουν στην εταιρία που έχει στήσει ο κ. Χριστοδούλου, αλλά στο Γιουγκοσλάβικο κράτος και επιπλέον είναι άχρηστα.

Κατόπιν των ανωτέρω ερωτώνται και καλούνται οι κύριοι Υπουργοί να ενημερώσουν τη Βουλή:

1. Ποιο είναι ακριβώς το περιεχόμενο της σύμβασης που υπεγράφη μεταξύ της Ελληνικής Κυβέρνησης και της εταιρίας του κ. Χριστοδούλου;

2. Ποια ακριβώς η ημερομηνία υπογραφής της;

3. Ποιο το περιεχόμενο της σχετικής έκθεσης των εμπειρογνωμόνων του Υπουργείου Εθνικής Αμύνης;

4. Γιατί προχώρησε αυτή η σύμβαση και κάτω από ποιες πιέσεις που άσκησαν ποιοι και σε ποιους, όταν ήδη είχαν ενημερωθεί οι αρμόδιοι τόσο για την ακαταλληλότητα των αεροπλάνων, όσο και για το ότι ήταν "κλεμμένα";

5. Πώς κατέληξαν στην απόφαση της αγοράς των ανωτέρω αεροπλάνων οι αρμόδιοι; Υπήρξε σύγκριση μεταξύ αυτών και άλλων πτητικών μέσων; Υπήρξε η απαιτούμενη εμπεριστατ-

Σελίδα 4811 

ωμένη μελέτη σκοπιμότητας και αν ναι, ποιο το περιεχόμενό της;

6. 'Οταν από τις 4.2.1997, επίσημα, οι Γιουγκοσλαβικές αρχές έχουν ενημερώσει το Ελληνικό Δημόσιο ότι τα αεροπλάνα είναι ιδιοκτησία του Γιουγκοσλαβικού Υπουργείου Αμύνης και επανέρχονται πάλι με έγγραφό τους να υπενθυμίσουν στις Ελληνικές αρχές την επίσημη αυτή πληροφορία τους, γιατί, παρά ταύτα, η σύμβαση υπογράφεται και σήμερα αναμένεται ο Κύπριος επιχειρηματίας, που διέπραξε αυτή τη μεγάλη απάτη ενάντια στο Ελληνικό Δημόσιο, να εκταμιεύσει επτά δισεκατομμύρια;"

Ο Υπουργός Γεωργίας κ. Στέφανος Τζουμάκας έχει το λόγο για τρία λεπτά για να πρωτολογήσει.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Κύριε Πρόεδρε, η επίκαιρη ερώτηση του συναδέλφου κ. Καρατζαφέρη δεν έχει βάση και το θέμα που δημιουργήθηκε αφορά τις επιδιώξεις ορισμένων εταιριών που πάντα υπάρχουν γύρω από Υπουργεία, ανταγωνίζονται άλλες εταιρείες και το ενδιαφέρον τους είναι οι πωλήσεις και αγορές.

Το περιεχόμενο της σύμβασης -για να πάρουμε ένα-ένα τα θέματα, όπως τα θέτει- η επίκαιρη ερώτηση υπεγράφη μεταξύ του Ελληνικού Δημοσίου και της εταιρείας που είχε την ιδιοκτησία των αεροπλάνων. 'Εχουμε τους τίτλους της ιδιοκτησίας και έχουμε και τα μητρώα, όπου εμφαίνεται ότι μπορούν να μπουν σε ένα νηολόγιο.

Το περιεχόμενο της σύμβασης είναι είκοσι τέσσερα εκατομμύρια εξακόσιες χιλιάδες δολάρια, σε τρεις δόσεις, σε τριάντα ημέρες δέκα οκτώ εκατομμύρια τριακόσιες χιλιάδες δολάρια, σε εξήντα ημέρες τρία εκατομμύρια εξακόσιες εξήντα χιλιάδες δολάρια και σε ενενήντα ημέρες δύο εκατομμύρια τετρακόσιες σαράντα χιλιάδες δολάρια.

Η ημερομηνία υπογραφής της σύμβασης είναι 5.2.1997. Η έκθεση των εμπειρογνωμόνων του Υπουργείου Εθνικής Αμύνης είχε προ πολλού δοθεί, όταν άρχισε η διαδικασία της αγοραπωλησίας -που θα εξηγήσω στη συνέχεια- και η σύμβαση προχώρησε γιατί ήταν μία εκκρεμότητα, στην οποία θα αναφερθώ συγκεκριμένα.

Το Υπουργικό Συμβούλιο, υπό την πρωθυπουργία του Ανδρέα Παπανδρέου, έλαβε την απόφαση στις 12 Οκτωβρίου 1995 να αγοράσει τα τέσσερα πυροσβεστικά αεροσκάφη τύπου CL-215 και από τότε ακολουθήθηκε μία διαδικασία για την αγορά αυτή.

'Εγιναν όλοι οι έλεγχοι, που επιβαλλόταν να γίνουν, από το Ελληνικό Δημόσιο και απεδείχθη, ότι από το 1992, εδώ και πέντε χρόνια δηλαδή, η "JUGOSLAVIAN AIRLINES", η "JAL" δηλαδή, είχε πωλήσει στην "STIGMAN SUP PORT" αυτά τα αεροπλάνα. Και στη συνέχεια, αυτά τα αεροπλάνα παραδόθηκαν στο Ελληνικό Δημόσιο στις 8 Οκτωβρίου 1995, όπου κατόπιν πέταξαν, με το σύστημα του "FLIGHT TEST" για τα τύπου "CANADAIR", και τα τέσσερα αεροπλάνα, από αξιωματικούς της Πολεμικής Αεροπορίας. Και έγινε έλεγχος σ'αυτά. Και η έκθεση ήταν ότι είναι αποδεκτά από κάθε άποψη και ότι είναι συμφέρον και πρέπει να γίνει η αγορά.

Εκτιμήθηκε δε, ότι η πραγματική τους τιμή τότε ήταν γύρω στα σαράντα δύο εκατομμμύρια δολάρια. Δηλαδή πολλαπλάσια.'Ηταν και συμφέρουσα για την εποχή εκείνη.

Και εμείς ολοκληρώσαμε αυτήν την πώληση, κάνοντας μια νέα διαπραγμάτευση και μειώνοντας το τίμημα κατά ένα εκατομμύριο εξακόσιες χιλιάδες δολάρια. Παραλάβαμε τα "LOG BOOKS", δηλαδή τα μητρώα, τον Ιούλιο φέτος. Ολοκληρώσαμε, δηλαδή, την πώληση και απέμεινε μόνο να υπογραφεί η σύμβαση.

'Οταν υπογράψαμε τη σύμβαση, παρενέβη μία εταιρία "DΕFENCO", η οποία ήρθε να κάνει μια δουλειά δηλαδή και εμφάνισε μια επιστολή του Διευθυντού του Γραφείου του Υπουργείου Εθνικής 'Αμυνας της Γιουγκοσλαβίας, που έλεγε ότι είναι ιδιοκτήτρια των αεροπλάνων. Ο καθένας μπορεί να κυκλοφορήσει ένα τέτοιο έγγραφο, όταν κάνει μεσιτείες και δουλειές, όταν οι τίτλοι ιδιοκτησίας ήταν εδώ, όταν τα μητρώα ήταν εδώ και τα αεροπλάνα ήταν εδώ. Δημιούργησε μια εντύπωση σε μία-δύο εφημερίδες, στα πλαίσια πολλαπλών δραστηριοτήτων και μας έστειλε και ένα ωραίο και χαρωπό γράμμα, όπου λέει: "Ξέρετε, εγώ θα ήθελα να διευκολύνω τις δύο χώρες να αγοράσουν μεταξύ τους, το δημόσιο της μιας χώρας και το δημόσιο της άλλης." Εκπροσωπούσε δηλαδή και τη Χώρα μας. Τι να κάνουμε; Αυτά συμβαίνουν στις αγοραπωλησίες και κακώς ήρθε το θέμα εδώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Καρατζαφέρης έχει το λόγο για δύο λεπτά για ν'αναπτύξει την επίκαιρη ερώτηση.

ΓΕΩΡΓΙΟΣ ΚΑΡΑΤΖΑΦΕΡΗΣ: Προφανώς ενοχλήθηκε ο κύριος Υπουργός και δεν θέλει το θέμα εδώ. Εδώ θα έρθει το θέμα, κύριε Υπουργέ, και όχι βεβαίως σε φιλικά σας έντυπα, όπου μπορεί να λέτε ό,τι θέλετε. Εδώ θα δώσετε εξηγήσεις.

Εδώ μιλάμε για μία υπόθεση, που η Χώρα μας κατηγορείται ότι είμαστε κλεπταποδόχοι. Και δεν το επιτρέπουμε σε κανένα αυτό να το αφήσει είτε από αμέλεια είτε από σκοπιμότητα, κύριε Υπουργέ!

'Εχετε έγγραφα στα χέρια σας, δικών σας συναδέλφων, Υπουργών του ΠΑ.ΣΟ.Κ., όπως του κ. Αποστολάκη, που λέει ότι έχει στα χέρια του μία γνωμάτευση για τα αεροσκάφη αυτά και σας αποστέλλει επιστολή και σας λέει ευθέως αυτό που σας είπα, ότι είμαστε σχεδόν κλεπταποδόχοι. Σας διαβάζω, λοιπόν:

"ΕΠΕΙΓΟΝ, ΓΕΝΙΚΟ ΕΠΙΤΕΛΕΙΟ ΑΕΡΟΠΟΡΙΑΣ

ΠΡΟΣ ΥΠΟΥΡΓΕΙΟ ΓΕΩΡΓΙΑΣ

Αθήνα, 7 Νοεμβρίου 1966

1. Στη συνέχεια της σχετικής αλληλογραφίας και δεδομένου ότι έως σήμερα δεν έχει επιλυθεί το ιδιοκτησιακό καθεστώς των 4 Α/Φ θέματος, όπως προβλεπόταν σε αντίστοιχη απόφαση του (δ) σχετικού, σας γνωρίζουμε τις επιπτώσεις καθυστέρησης λήψης οριστικής απόφασης ως εξής:"

Εδώ, δεν σας το λέει, κύριε Υπουργέ, με αυτό το έγγραφο;

Να κατατεθεί το έγγραφο στα Πρακτικά, για να δούμε.

(Στο σημείο αυτό ο κ. Βουλευτής κ. Γ. Καρατζαφέρης καταθέτει για τα Πρακτικά το προαναφερόμενο έγγραφο το οποίο βρίσκεται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

'Ερχεται, λοιπόν, το Υπουργείο Εθνικής 'Αμυνας της Γιουγκοσλαβίας και σας λέει: "Tα αεροπλάνα αυτά μας τα έχουν κλέψει. Ελάτε να τα βρούμε. Είναι δικά μου." Και σεις αποφεύγετε να έρθετε σε επαφή με το Υπουργείο μιας φίλης χώρας; Ελάτε, κράτος με κράτος.

'Εχετε βρει μια εταιρεία "OFFSHORE", που δεν την ξέρει κανένας. Ελέγξατε, ποια είναι αυτή η εταιρεία; Και δεν με ενδιαφέρει μόνο εμένα, ενδιαφέρει και όλο τον Λαό. Και έρχεσθε και μας λέτε ότι είναι για μίζες η υπόθεση ή για ευκολία. 'Οπως εύκολα λέτε, λοιπόν, ότι είναι συμφέροντα με διάφορες μίζες, αυτό επιστρέφετε και σε σας, κύριε Υπουργέ. Και πρέπει να προστατεύσετε και την τιμή τη δική σας, αλλά και του Τόπου μας.

'Εχουμε τέσσερα αεροσκάφη, τα οποία βρίσκονται στην Ελευσίνα, δύο χρόνια, αδιευκρίνιστου καθεστώτος ιδιοκτησιακού. Και σας το λέει το Υπουργείο Εθνικής 'Αμυνας. Και έχω εδώ ολόκληρο σημείωμα προς τον Υφυπουργό, το οποίο υπογράφει ο Αρχηγός της Αεροπορίας και σας λέει: "Ποιανού είναι τα αεροσκάφη; Βρείτε τα." Και σεις δεν μπαίνετε στον κόπο, ενώ έχετε μια τέτοια καταγγελία, κύριε Υπουργέ, ότι τα αεροσκάφη αυτά είναι κλεμμένα;

Και βεβαίως η διαδικασία ξέρετε ποια είναι: 'Οτι τα έδωσε το Υπουργείο Εθνικής 'Αμυνας στην "JAL" μόνο για χρήση μέσα στη Γιουγκοσλαβία. Και έφυγε ο Διευθυντής της "JAL" και ήρθε εδώ, στην Αθήνα, ένα χρονικό διάστημα, έφτιαξε μια εταιρία για τα αεροπλάνα. Εγώ δεν σας λέω ότι είναι έτσι ή διαφορετικά. Εσείς υποχρεούσθε να διευκρινίσετε, αν τα αεροπλάνα αυτά είναι κλεμμένα, μη μας κατηγορήσουν ως κλεπταποδόχους.

Πώς, με τέτοια ευκολία, πάτε και κάνετε σύμβαση, κύριε Υπουργέ, όταν υπάρχει αυτή η μεγάλη κατηγορία;

Εδώ υπάρχει έγγραφο του Υπουργείου Μεταφορών της Γιουγκοσλαβίας, που σας λέει ότι τα αεροπλάνα είναι νηολογημένα εκεί.

Σελίδα 4812 

Εσείς, λοιπόν, δεν το λαμβάνετε υπόψη, όταν σας λέει ότι "μας έκλεψαν τα αεροπλάνα" και πάτε ν'αγοράσετε αυτά τα κλεμμένα αεροπλάνα;

Σας παρακαλώ πάρα πολύ!

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός Γεωργίας έχει το λόγο για δύο λεπτά για να δευτερολογήσει.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): 'Ολα αυτά που είπε ο συνάδελφος είναι χωρίς καμία βάση.

'Οσον αφορά το έγγραφο του κ. Αποστολάκη, να πω ότι ο κ. Αποστολάκης, όπως και ο προηγούμενος ομόλογός του κ. Κουρής, είχαν τη γνώμη ότι, όταν τελείωσε το εμπάργκο, έπρεπε να γίνει αγορά ανάμεσα στο Ελληνικό και στο Γιουγκοσλαβικό Δημόσιο. 'Ηταν άποψή τους. Ευχαριστούμε πάρα πολύ. Η Ελληνική Κυβέρνηση δεν συμμερίζεται την άποψη αυτή. Ούτε την είχε συμμεριστεί και η προηγούμενη Κυβέρνηση. 

'Ηταν σαφής η θέση της Ελληνικής Κυβερνήσεως. Θέλαμε να κάνουμε την αγορά από την εταιρεία που κατείχε τους τίτλους, τα αεροπλάνα και τα μητρώα.

Επίσης, δεν μπορεί μία Κυβέρνηση να επικοινωνεί με τον διευθυντή ενός γραφείου, ενός Υπουργού, άλλης χώρας. Δεν πρόκειται για το Υπουργείο Εθνικής 'Αμυνας. Πρόκειται για τον διευθυντή ενός γραφείου, ο οποίος φαίνεται ότι είχε κι αυτός εκεί τις δοσοληψίες του. Είμαστε σοβαρή Χώρα. Εκπροσωπούμε το Δημόσιο και δεν υπάρχει καμία αμφισβήτηση σ' αυτό.

Δεν αληθεύει, επίσης, αυτό που είπατε, ότι ήταν νηολογημένα. Το Υπουργείο Μεταφορών της Γιουγκοσλαβίας, στις 15.12.95, είχε έγγραφο, ότι δεν ήταν νηολογημένα τα αεροπλάνα. Είχαν γίνει οι έλεγχοι αυτοί, όταν Υπουργός Γεωργίας ήταν ο συνάδελφος κ. Μωραίτης. Αυτή η ιστορία είναι υπό έλεγχο από το 1992 μέχρι το 1997, πέντε χρόνια. Τι να κάνουμε που ορισμένοι έχασαν τις δουλειές τους;

ΓΕΩΡΓΙΟΣ ΚΑΡΑΤΖΑΦΕΡΗΣ: Υπάρχουν αυτά τα χαρτιά και θα σας τα καταθέσω.

(Στο σημείο αυτό ο Βουλευτής κ. Γ. Καρατζαφέρης καταθέτει για τα Πρακτικά τα προαναφερθέντα έγγραφα τα οποία βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Μην τα λέτε τώρα αυτά. Υπερβολές είναι. Τώρα απλώς έπρεπε να κάνετε και σεις το καθήκον σας, να καταθέσετε μία επίκαιρη ερώτηση, άνευ αξίας. Καθόλου δεν έπρεπε να τεθεί αυτό το θέμα. Δεν έχει βάση. Πίσω είναι εταιρείες που έφεραν το θέμα στις εφημερίδες και σεις πήρατε την "πάσα".

ΓΕΩΡΓΙΟΣ ΚΑΡΑΤΖΑΦΕΡΗΣ: Να τα πούμε σε ένα άλλο μικρόφωνο, γιατί εδώ ο χώρος είναι περιορισμένος.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό και τον κ. Καρατζαφέρη.

Τρίτη είναι η με αριθμό 874/12.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Τύπου και Μέσων Μαζικής Ενημέρωσης, σχετικά με την τηλεοπτική συνέντευξη του Πρωθυπουργού, την επιλογή των δημοσιογράφων κ.λπ.

Η επίκαιρη ερώτηση έχει ως ακολούθως:

"Απαράδεκτη μεθόδευση αποτελεί η πρωθυπουργική επιλογή να δώσει την πρώτη τηλεοπτική του συνέντευξη μετά τις εκλογές σε τρεις μόνο δημοσιογράφους, αποκλείοντας όλους τους άλλους πολιτικούς συντάκτες του έντυπου και ηλεκτρονικού Τύπου, σε μία περίοδο μάλιστα που βρίσκονται σε εξέλιξη πολλά κοινωνικά προβλήματα και τα λεγόμενα εθνικά θέματα. Αυτή η στημένη συνέντευξη αποτελεί βάναυση στρέβλωση των προϋποθέσεων και όρων της αντικειμενικής ενημέρωσης, η οποία στην προκειμένη περίπτωση μετατρέπεται σε απροκάλυπτη κυβερνητική προπαγάνδα. 'Ετσι, με την συμμετοχή του ίδιου του Πρωθυπουργού, οι δημοσιογράφοι και τα ραδιοτηλεοπτικά μέσα κατηγοριοποιούνται με κριτήριο κατάταξης το πόσο φιλικά διάκεινται στην Κυβέρνηση. Εξ άλλου αυτή η διαδικασία δεν επιλέχθηκε για να αναδειχθούν τα πραγματικά προβλήματα που ταλανίζουν το Λαό και τον Τόπο, αλλά -όπως ο ίδιος ο Κυβερνητικός Εκπρόσωπος δήλωσε στο Press Room- για να προβληθεί η κυβερνητική πολιτική. 

Ερωτάται ο κύριος Υπουργός, ποια είναι τα μέτρα που πρόκειται να πάρει η Κυβέρνηση και πότε, ώστε μετά την απαράδεκτη πρωθυπουργική πρακτική να αποκατασταθούν οι όροι και οι προϋποθέσεις της αντικειμενικής ενημέρωσης στη βάση της ισότιμης μεταχείρισης όλων των δημοσιογράφων και όλων των Μέσων ενημέρωσης".

Ο κύριος Υπουργός Τύπου έχει το λόγο για τρία λεπτά να πρωτολογήσει.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Κύριε Πρόεδρε, κύριοι συνάδελφοι, θα πρέπει να αποσαφηνίσω, κατ' αρχήν, ορισμένα σημεία, τα οποία άπτονται του θέματος, για να μην υπάρχουν παρανοήσεις.

Ο Πρωθυπουργός απεφάσισε να δώσει μία συνέντευξη, προκειμένου να ενημερώσει τον Ελληνικό Λαό, για τα θέματα τα οποία απασχολούν τη Χώρα και επίσης, για τις θέσεις και τους χειρισμούς της Κυβέρνησης, όσον αφορά τα προβλήματα της Χώρας. Είχε να επιλέξει ανάμεσα σε δύο φόρμες, ανάμεσα σε δύο τύπους συζητήσεων. 

Ο πρώτος -και έχει πολλές φορές χρησιμοποιηθεί στο παρελθόν και από τον Πρωθυπουργό- θα ήταν να οργανωθεί μία συζήτηση - συνέντευξη Τύπου στο Ζάππειο, όπως έχει και άλλοτε γίνει, όπου ένας μεγάλος αριθμός δημοσιογράφων, είκοσι ή τριάντα, θα είχαν τη δυνατότητα να υποβάλουν μία ερώτηση ο καθένας και στη βάση αυτών των ερωτήσεων να απαντήσει ο Πρωθυπουργός. Αυτή είναι μία συζήτηση, η οποία βεβαίως έχει μεγάλη έκταση, ας μου επιτραπεί η έκφραση αυτή, αλλά συνήθως, συχνότατα δεν έχει βάθος.

Ο άλλος τύπος οργάνωσης μιας τέτοιας συζήτησης θα ήταν σε ένα τηλεοπτικό στούντιο ή σε ένα γραφείο, ο Πρωθυπουργός με έναν περιορισμένο αριθμό δημοσιογράφων, να συζητήσει μαζί τους με τη διαδικασία των ερωταπαντήσεων τα θέματα που απασχολούν τη Χώρα και να εξηγήσει την Κυβερνητική πολιτική. Αυτό είναι η επιλογή η οποία τελικώς υπήρξε. Και πρέπει να σας πω, ότι η δεύτερη αυτή επιλογή, η διαδικασία αυτή, μεταβάλλεται συχνότατα κυριολεκτικώς σε ανάκριση του συνεντευξιαζόμενου, του κυρίου Πρωθυπουργού, εν προκειμένω.

Ο Πρωθυπουργός, λοιπόν, επέλεξε αυτόν τον τύπο και απευθύνθηκε η Κυβέρνηση στο δημόσιο ραδιοτηλεοπτικό φορέα και στα δύο μεγαλύτερα ιδιωτικά μέσα ενημέρωσης, επειδή ακριβώς έπρεπε να είναι περιορισμένος ο αριθμός των δημοσιογράφων που θα έπαιρναν μέρος. Τα ίδια τα μέσα επέλεξαν αυτούς τους δημοσιογράφους.

'Ολα αυτά φαίνονται απολύτως φυσιολογικά. Και όμως, ευθύς ως γνωστοποιήθηκε αυτή η επιλογή, δημιουργήθηκε μια βιομηχανία καχυποψίας και ασκήθηκε άδικη κριτική η οποία κυμάνθηκε σε επίπεδα όχι αξιοπρεπή, θα έλεγα, και πολλές φορές είχε και ανήκουστα σημεία η κριτική αυτή, η οποία ασκήθηκε για τη συγκεκριμένη επιλογή.

Πρώτα απ'όλα, δεν μπορεί ουδείς να αμφισβητήσει το δικαίωμα σε οποιονδήποτε πολιτικό παράγοντα να επιλέγει τον τρόπο με τον οποίο θα συζητήσει, προκειμένου να ενημερώσει την κοινή γνώμη για τα θέματα της κυβερνητικής πολιτικής. Και βεβαίως, τα ίδια τα μέσα τα οποία επέλεξαν τους δημοσιογράφους, οι οποίοι έχουν μια εμπειρία, μια εξειδίκευση στα θέματα της πολιτικής επικαιρότητας και ενημέρωσης, είναι αυτά τα οποία έκαναν τις επιλογές πιστεύουμε με δημοσιογραφικά και μόνο κριτήρια.

Εγώ -και σας προκαλώ, κύριε συνάδελφε, αν έχετε τα πρακτικά της συζήτησής μου με τους πολιτικούς συντάκτες εκείνης της ημέρας- είπα, πως είναι ώρα να ενημερώσει με άνεση ο Πρωθυπουργός τον Ελληνικό Λαό για την Κυβερνητική πολιτική. Και αν πραγματικά υπάρχει ενδιαφέρον, να ενημερωθεί ο Ελληνικός Λαός για την πολιτική της Κυβέρνησης με αυτή τη συζήτηση, οι ραδιοφωνικοί και οι τηλεοπτικοί σταθμοί έχουν τη δυνατότητα να μεταδώσουν απευθείας αυτή τη συζήτηση. Δεν υπάρχει κανένας περιορισμός. Και όμως δεχόμεθα αυτή την κριτική για "στημένη συνέντευξη" για

Σελίδα 4813 

"βάναυση πρόκληση", για "περιορισμό της ελευθεροφωνίας", μια κριτική η οποία πέραν του ότι είναι άδικη, πρέπει να σας πω, ότι δεν κατορθώνει τώρα πλέον να προκαλέσει ούτε καν αγανάκτηση. Προκαλεί μόνο θυμηδία, πολύ περισσότερο όταν προέρχεται από εκείνη την πλευρά η οποία είναι περίπου συνώνυμη της χειραγώγησης, της άκομψης και απροσχημάτιστης προπαγάνδας.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα, ότι τη συνεδρίασή μας παρακολουθούν από τα Δυτικά Γενικά Θεωρεία, τριάντα μαθητές και τρεις συνοδοί δάσκαλοι από το 3ο Δημοτικό Σχολείο Αγίου Ιωάννη Ρέντη Πειραιώς, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" .

Τους καλωσορίζουμε. 

(Χειροκροτήματα απ' όλες τις Πτέρυγες της Βουλής)

Ο κ. Κόρακας έχει το λόγο για δύο λεπτά για να αναπτύξει την επίκαιρη ερώτηση.

ΣΤΡΑΤΗΣ ΚΟΡΑΚΑΣ:Κύριε Πρόεδρε, δεν είχα τη διάθεση να σηκώσω τους τόνους, αλλά η τελευταία φράση του κ. Ρέππα είναι ιδιαίτερα προκλητική. Και τη λέει αυτός, ο οποίος, πριν από λίγο, έγινε φανερό ότι έχει κατασκευάσει μαζί με την Κυβέρνησή του, λίστες προγραμμένων δημοσιογράφων αποκλεισμένων, αυτός που εκβιάζει: "αν θες να σε καλούμε τότε θα κάνεις αυτό που θέλουμε, θα λες αυτό που θέλουμε". Και είναι γεγονός ότι υπάρχουν δύο τρόπο ενημέρωσης του Ελληνικού Λαού. Ο ένας είναι ο στημένος. Ο άλλος είναι ο αντικειμενικός. Καλείς όλους τους δημοσιογράφους, είσαι έτοιμος να δεχθείς όλες τις ερωτήσεις που θα σου βάλουν και τις πιο ενοχλητικές και προσπαθείς να απαντήσεις.

Η Κυβέρνηση διάλεξε το στημένο, γιατί ξέρει, ότι η πολιτική της είναι έκθετη μπροστά στα μάτια του Ελληνικού Λαού, όταν ολόκληρος ο Ελληνικός Λαός αγανακτεί με αυτήν την πολιτική.

'Εχουμε διαμαρτυρία της ΕΣΗΕΑ, με ανακοίνωσή της, έπειτα από διάβημα. "Εντονότατα διαμαρτύρεται για τον αποκλεισμό των πολιτικών συντακτών εκτός τριών -εμείς λέμε των εκλεκτών τους- που επιλέχτηκαν -λέει η ΕΣΗΕΑ-από τον Πρωθυπουργό, για την πρώτη συνέντευξη εφ'όλης της ύλης μετά τις εκλογές. Θεωρεί απαράδεκτο αυτόν τον αποκλεισμό, όταν μάλιστα βρίσκονται σε εκκρεμότητα πολλά κοινωνικά αιτήματα και εθνικά θέματα". Και το ερώτημα είναι με ποια κριτήρια επιλέχτηκαν οι δημοσιογράφοι αυτοί και τα κανάλια τα συγκεκριμένα;

Η απάντηση του Κυβερνητικού Εκπροσώπου -την επανέλαβε σήμερα- ήταν, "γιατί έπρεπε να προβληθεί η κυβερνητική πολιτική". 'Ετσι γίνεται φανερό, ότι αυτό που επιδιώκει η Κυβέρνηση είναι να πέσει στα μαλακά αυτή η αντιλαϊκή της πολιτική. Και τίθεται επίσης το ερώτημα, γιατί δεν αξιοποιήσατε τη δυνατότητα της συνέντευξης στο Ζάππειο;

Και θέλουμε να ρωτήσουμε και εσάς, κύριε Πρόεδρε, συνάδει αυτή η πρακτική με τις βασικές αρχές διασφάλισης των όρων και προϋποθέσεων μιας όσο γίνεται, έστω και με τα σημερινά δεδομένα, πιο αντικειμενικής ενημέρωσης του Ελληνικού Λαού, στη βάση της ισότιμης μεταχειρισης όλων των δημοσιογράφων και Μέσων Μαζικής Ενημέρωσης; 

Και τέλος, μπορείτε ως πολιτικοί παράγοντες, ως ΠΑ.ΣΟ.Κ., ως Πρόεδρος του ΠΑ.ΣΟ.Κ. και ως στελέχη του ΠΑ.ΣΟ.Κ. να επιλέγετε τους δημοσιογράφους που θέλετε, αλλά ως Πρωθυπουργός και ως Κυβέρνηση, τέτοιο δικαίωμα δεν το έχετε.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για δύο λεπτά.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Κύριε Πρόεδρε, απαντώντας στον κύριο συνάδελφο, θα πρέπει και πάλι να επισημάνω, ότι υπάρχει μία πλήρης διαστρέβλωση των όσων είπα εκείνη την ημέρα στη συζήτηση που είχα με τους πολιτικούς συντάκτες, ...

ΣΤΡΑΤΗΣ ΚΟΡΑΚΑΣ: 'Εχω το κείμενο, κύριε Υπουργέ. Θέλετε να σας το διαβάσω;

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Το έχω κι εγώ το κείμενο.

Υπάρχει μία παράδοση πλέον στις συζητήσεις μας να με διακόπτετε όταν παίρνω το λόγο.

ΠΡΟΕΔΡΕΥΩΝ (Παναγιωτης Σγουρίδης): Σας παρακαλώ, κύριε Κόρακα! Ο κύριος Υπουργός σας άκουσε με θρησκευτική ευλάβεια. Σας διέκοψε;

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): 'Εχει δημιουργηθεί παράδοση να με διακόπτει ο κ. Κόρακας.

ΠΡΟΕΔΡΕΥΩΝ (Παναγιώτης Σγουρίδης): Ναι, αλλά αυτή την παράδοση οφείλει το Προεδρείο να μην την τηρεί. Είναι απο τις παραδόσεις που δεν πρέπει να τηρούνται.

ΣΤΡΑΤΗΣ ΚΟΡΑΚΑΣ: Ζητώ συγγνώμη.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Πρέπει να σας πω, ότι εκτιμώ τον κ. Κόρακα και αντιλαμβάνομαι το πάθος με το οποίο υπερασπίζεται μία υπόθεση, την οποία αναπτύσσει εδώ, αλλά βεβαίως υπάρχει ένας κανόνας, σύμφωνα με τον οποίο γίνεται αυτή η συζητηση και πρέπει να τον σεβόμαστε.

Δεν υπάρχει μεγαλύτερη κατηγορία απο αυτή την οποία αυτοπαγιδευόμενος ο κ. Κόρακας εκτόξευσε εναντίον δημοσιογράφων, αφού ενώ κατηγορεί την Κυβέρνηση ότι επέλεξε δήθεν, δημοσιογράφους για να λάβουν μέρος σ' αυτή τη συζήτηση, κατηγορεί εμμέσως αυτούς τους δημοσιογράφους, ότι δέχθηκαν να τεθούν σε διατεταγμένη υπηρεσία, να λάβουν μέρος δηλαδή σε μία στημένη συνέντευξη, ως να είναι όργανα της Κυβέρνησης. Από την κριτική του κ. Κόρακα προκύπτει αυτή ακριβώς η προσβολή κατά των συγκεκριμένων δημοσιογράφων, που άλλωστε είναι και διακεκριμένα μέλη της ΕΣΗΕΑ.

Η ανακοίνωση της ΕΣΗΕΑ είναι γνωστή. 'Ομως είναι γνωστή και η απάντηση. Πρέπει να πω, με την ευκαιρία αυτή, ότι η απάντηση που έδωσα εγώ δεν είχε την ανάλογη προβολή στα μέσα ενημέρωσης σε σχέση με την προβολή που είχε η ανακοίνωση της ΕΣΗΕΑ. Είναι όμως γνωστή αυτή η τεχνική, του να δημιουργούμε εκ του μη όντος ένα θέμα, να εξασφαλίζουμε απο κει και πέρα την ανακοίνωση της σύμφωνης θέσης ενός δημόσιου φορέα, οποιασδήποτε μορφής, συνδικαλιστικού ή επαγγελματικού σωματείου και μετά να προσεταιριζόμαστε δήθεν αυτή τη θέση του δημόσιου φορέα του οποιουδήποτε σωματείου, έγκυρου κατά τα άλλα, ώστε να δώσουμε μία χροιά αντικειμενικότητας στη δική μας κριτική.

Αυτή η τεχνική είναι πάρα πολύ γνωστή και νομίζω πλέον πως δεν αποδίδει. Παρακαλώ τα θέματα της ενημέρωσης να τα αντιμετωπίζουμε όλοι με τη δέουσα ευλάβεια, γιατί όλοι πρέπει να παραδεχθούμε ότι στην Ελλάδα η ελευθεροτυπία και η ελευθεροφωνία βρίσκονται σε ζηλευτά επίπεδα και νομίζω ότι η κριτική που ασκείται, υπονομεύει το ύψος, το επίπεδο στο οποίο βρίσκονται αυτά τα αγαθά, μιας κοινωνίας όπως η δική μας. 'Αλλωστε αν υπάρχει το δόγμα ότι "η αλήθεια είναι ό,τι συμφέρει το Κόμμα", πιστεύω ότι περιττεύει η οποιαδήποτε κριτική σε μία Κυβέρνηση η οποία κάνει το καθήκον της που, μεταξύ όλων των άλλων, προβλέπει και την ενημέρωση για το έργο της, του Ελληνικού Λαού.

ΠΡΟΕΔΡΕΥΩΝ (Παναγιώτης Σγουρίδης): Τέταρτη στην ημερήσια διάταξη είναι η με αριθμό 878/12.3.97 επίκαιρη ερώτηση της Βουλευτού του Συνασπισμού της Αριστεράς και της Προόδου, κυρίας Μαρίας Δαμανάκη προς τον Υπουργό Τύπου και Μέσων Μαζικής Ενημέρωσης, σχετικά με τη λήψη των αναγκαίων μέτρων προβολής της αντικειμενικής εικόνας της σύγχρονης γυναίκας απο τα Μέσα Μαζικής Ενημέρωσης, την παρουσία γυναικών στο Εθνικό Συμβούλιο Ραδιοτηλεόρασης κ.λπ.

Η επίκαιρη ερώτηση σε περίληψη έχει ως εξής:

"Τα Μέσα Μαζικής Ενημέρωσης (Μ.Μ.Ε.) στη Χώρα μας δεν δίνουν αντικειμενική εικόνα της σύγχρονης γυναίκας. Δεν προβάλλουν, όσο θα έπρεπε τα προβλήματα που αντιμετωπίζουν οι γυναίκες στην ιδιωτική και δημόσια ζωή τους. Αντίθετα, υπάρχουν και περιπτώσεις, όπου προσβάλλεται η προσωπική αξιοπρέπεια των γυναικών, εν ονόματι του εντυπωσιασμού και της αυξημένης τηλεθέασης.

Οι επετειακές αναφορές και τα αφιερώματα δεν επαρκούν για να αλλάξουν την πραγματικότητα αυτή και η απουσία 

Σελίδα 4814 

γυναικών απο τη σύνθεση του Εθνικού Συμβουλίου Ραδιοτηλεόρασης (ΕΣΡ), που εποπτεύει, δεν βοηθά στην αλλαγή της.

Ερωτάται ο Υπουργός Τύπου και Μέσων Μαζικής Ενημερωσης

1) Αν προτίθεται να προωθήσει την παρουσία γυναικών στο ΕΣΡ.

2) Τι προτίθεται να κάνει ώστε να αυξηθούν οι εκπομπές της κρατικής ραδιοτηλεόρασης που αναφέρονται στην αληθινή ζωή των γυναικών".

Ο Υπουργός Τύπου και Μέσων Μαζικής Ενημέρωσης κ. Ρέππας έχει το λόγο.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Κυρία Δαμανάκη, φαίνεται, πως τα Μέσα Ενημέρωσης δεν συναισθάνονται ακριβώς τις υποχρεώσεις, οι οποίες απορρέουν, εκ του λόγου ότι χρησιμοποιούν συχνότητες, που αποτελούν εθνική και κοινωνική περιουσία και έχουν παραχωρηθεί στα μέσα αυτά για συγκεκριμένους σκοπούς, για να υπηρετείται το δημόσιο συμφέρον, ή το συμφέρον των πολιτών σε επίπεδο ενημέρωσης και ψυχαγωγίας.

Ιδιαιτέρως, η γυναικεία παρουσία η οποία είναι θελκτική, βεβαίως, χρησιμοποιείται στα τηλεοπτικά μέσα για ευτελείς σκοπούς. Πρέπει να το παραδεχθούμε. Η εικόνα έχει μία αμεσότητα, μία δύναμη η οποία καταλύει τις αποστάσεις. Συχνότατα, η γυναικεία παρουσία χρησιμοποιείται κατά τέτοιο τρόπο, ώστε να θίγεται η προσωπικότητα και η αξιοπρέπεια των γυναικών.

Νομίζω, ότι το Συμβούλιο Ραδιοτηλεόρασης, το οποίο έχει διατυπώσει συγκεκριμένους κώδικες δεοντολογίας και ελέγχει την τήρηση των κωδίκων αυτών, θα πρέπει να δείξει μία μεγαλύτερη δραστηριότητα και ένα αυξημένο ενδιαφέρον για τέτοιου είδους φαινόμενα. Από την άλλη όμως, πρέπει να πω, ότι σύμφωνα με τις προβλέψεις του νόμου, υπάρχει η δυνατότητα σε άτομα των οποίων θίγεται η προσωπικότητα, να προσφεύγουν στο Συμβούλιο Ραδιοτηλεόρασης και να ζητούν αποκατάσταση ή επανόρθωση της βλάβης την οποία θεωρούν ότι έχουν υποστεί.

Επίσης, είναι πολύ σημαντικό αυτό και πρέπει να το αναφέρω, υπάρχει η δυνατότητα, σύμφωνα με όσα προβλέπονται στο άρθρο 3 παρ. 17 του ν.2328, να δημιουργούνται ενώσεις τηλεθεατών, προκειμένου να υπάρχει και αυτή η εστία ηθικής αντίστασης απέναντι σε φαινόμενα, τα οποία όλοι καυτηριάζουμε, φαινόμενα που παρατηρούμε στο πλαίσιο των ραδιοτηλεοπτικών εκπομπών.

Νομίζω, λοιπόν, ότι οι Ελληνίδες, καλό θα είναι να αξιοποιήσουν αυτήν τη νομική πρόβλεψη, να δημιουργήσουν ενώσεις τηλεθεατών, με μία ειδική δράση, για να αντιμετωπίσουν και αυτά τα φαινόμενα. Από την άλλη όμως, βεβαίως, όποια πρόβλεψη νομική και αν υπάρξει, δεν είναι δυνατόν να αντιμετωπισθεί το πρόβλημα, αν ο ίδιος ο πολίτης, η γυναίκα-πολίτης, η Ελληνίδα, δεν αντιμετωπίσει μόνη της, με τα δικά της κριτήρια και στο πλαίσιο ενός καθημερινού βιώματος, το πρόβλημα το οποίο υπάρχει και όλοι ομολογούμε ότι υπάρχει. Νομίζω, ότι πολλές φορές, τα ίδια τα άτομα, προκειμένου να εξασφαλίσουν μια προβολή στη δημόσια σφαίρα, προκειμένου να είναι πρωταγωνιστές έστω για λίγα δευτερόλεπτα, ουσιαστικώς συμβάλλουν, χωρίς να το γνωρίζουν, χωρίς να το θέλουν, στη δημόσια διαπόμπευσή τους. Και αυτό πρέπει να το αντιμετωπίσουμε με έναν τέτοιο τρόπο ώστε να μην επιτρέπεται από εμάς τους ίδιους να χρησιμοποιούμεθα από τα Μέσα Ενημέρωσης. Η δημόσια ραδιοτηλεόραση επιχειρεί με τρόπο διάχυτο σε όλες τις εκπομπές, να προβάλλεται η πραγματική η αληθινή εικόνα για την Ελληνίδα.

Αν υπάρχουν προτάσεις, οι οποίες θα βοηθήσουν στην βελτίωση ακόμη περισσότερο αυτής της σωστής προβολής της γυναίκας στην ελληνική κοινωνία, είμαστε έτοιμοι να ακούσουμε αυτές τις προτάσεις και να τις αξιοποιήσουμε.

Βεβαίως, όμως, δεν είμαστε σύμφωνοι με την προβολή ειδικών εκπομπών για γυναικεία δήθεν θέματα, τη δημιουργία δηλαδή ενός γκέτο, ή μιας ζώνης γυναικείων καλουμένων εκπομπών. Πιστεύουμε ότι η προβολή της πραγματικότητας που αφορά την Ελληνίδα, πρέπει να υπάρχει ή να διατρέχει το σύνολο των εκπομπών. Σε τελευταία ανάλυση, το Συμβούλιο Ραδιοτηλεόρασης προτείνεται από τα Κόμματα, ως προς τη συγκρότηση και τη σύνθεσή του. Δεν είναι πρωτοβουλία της Κυβέρνησης να συγκροτήσει, ως προς τη σύνθεσή του το Συμβούλιο Ραδιοτηλεόρασης. Αναμένω, λοιπόν, τα πολιτικά Κόμματα να λάβουν υπόψη τους και αυτή -έχοντας την ανάλογη ευαισθησία- την ιδιαιτερότητα, προκειμένου στη σύνθεση του Συμβουλίου Ραδιοτηλεόρασης να υπάρχουν και γυναίκες, οι οποίες σ'αυτά τα θέματα έχουν και εμπειρία και θα επιδείξουν ιδιαίτερο ενδιαφέρον για να αντιμετωπισθούν τα προβλήματα. Παραδείγματος χάριν, ο Συνασπισμός, ο οποίος θα προτείνει στη νέα σύνθεση του Συμβουλίου Ραδιοτηλεόρασης, εκπρόσωπό του, αναμένω να κάνει μία πρόταση η οποία θα είναι σύμφωνη με το πνεύμα της ερώτησης της κας Δαμανάκη.

ΠΡΟΕΔΡΕΥΩΝ (Παναγιώτης Σγουρίδης): Η κα Δαμανάκη έχει το λόγο για δύο λεπτά για να αναπτύξει την επίκαιρη ερώτηση.

ΜΑΡΙΑ ΔΑΜΑΝΑΚΗ: Να ξεκινήσω από το τελευταίο.

Ο Συνασπισμός, κύριε Πρόεδρε, είναι το Κόμμα, το οποίο έχει τρεις Βουλευτίνες σ'αυτήν την Αίθουσα, και είναι επίσης δεδομένο, ότι με βάση και ορισμένες διατάξεις που βρίσκονται σε ισχύ από παλιότερα, έχει καθιερώσει και την ποσόστωση, τουλάχιστον στα ευρύτερα όργανά του. Φυσικά, δεν μπορώ να προβλέψω το φύλο του ενός και μοναδικού εκπροσώπου του Συνασπισμού, αλλά εν πάση περιπτώσει καλό είναι να το δούμε και αυτό. 'Ομως, κύριε Πρόεδρε, η ερώτησή μου αφορά γενικότερα την εικόνα που βγαίνει από τα Μέσα Επικοινωνίας σε σχέση με τη γυναίκα. Και είναι μία εικόνα, η οποία, τις γυναίκες, οι οποίες ζουν μια δύσκολη καθημερινή πραγματικότητα, επιτρέψτε μου να πω, ότι τις έχει κουράσει.

'Εχουμε κουραστεί να βλέπουμε στην τηλεόραση πρότυπα γυναίκας που είναι είτε ηλίθιες γατούλες είτε είναι γυναίκες, οι οποίες, αν έχουν καταφέρει κάτι στη ζωή τους το έχουν καταφέρει, όχι αν θέλετε με τις ικανότητές τους, με τη δουλειά τους, με το μυαλό τους, αλλά κυρίως αξιοποιώντας τα "θέλγητρα" τα οποία διαθέτουν ως φύλο. 

'Αρα, η εικόνα αυτή πρέπει να αλλάξει. Και το Εθνικό Ραδιοτηλεοπτικό Συμβούλιο το οποίο έχει προχωρήσει στην εκπόνηση ορισμένων κανόνων δεοντολογίας στο θέμα, του πώς προστατεύεται η αξιοπρέπεια της γυναίκας, είναι εξαιρετικά φτωχό. Αυτός ο προβληματισμός ελλείπει από τον προβληματισμό του Εθνικού Ραδιοτηλεοπτικού Συμβουλίου, κατά συνέπεια, δεν είναι δυνατόν οι κανόνες δεοντολογίας στους οποίους αναφέρθηκε ο κύριος Υπουργός να αντιμετωπίσουν αυτό το κενό. Χρειάζονται συμπλήρωση με ένα άλλο κεφάλαιο, θα έλεγα, με μια άλλη οπτική που βλέπει τα θέματα από τη μεριά των γυναικών.

Γι'αυτό, νομίζω ότι είναι σημαντική η παρουσία των γυναικών στο Εθνικό Ραδιοτηλεοπτικό Συμβούλιο. Πέρα απ'όσα είπε ο κύριος Υπουργός για την ευαισθησία των Κομμάτων κατά τη γνώμη μου υπάρχει και ένα θέμα να μελετήσει το Υπουργείο και ενδεχόμενη αλλαγή του νόμου ώστε στο Εθνικό Ραδιοτηλεοπτικό Συμβούλιο να μετέχουν και φορείς-εκπρόσωποι- της γυναικείας σκοπιάς. Εγώ θα έλεγα ακόμη και η Γενική Γραμματεία Ισότητας. Είναι ένα κρατικό όργανο με το οποίο αν θέλετε πάντα δεν συμφωνώ, αλλά εν πάση περιπτώσει είναι το μόνο κρατικό όργανο που έχουμε γυναικείο και δεν αντιλαμβάνομαι γιατί απουσιάζει από το Εθνικό Ραδιοτηλεοπτικό Συμβούλιο. Αλλά μπορούν να βρεθούν και άλλοι τρόποι συμμετοχής των γυναικών.

Κατά τα άλλα, το κατά πόσο οι πολίτες μπορούν να αξιοποιήσουν τις δυνατότητες για να προσφύγουν και να ζητήσουν μια καλύτερη μεταχείριση αυτό είναι γεγονός ότι υπάρχει, αλλά δεν πιστεύω ότι μπορούμε να περιμένουμε πάρα πολλά από πολίτες σε μια κοινωνία που δεν έχει αντιστάσεις, που βρίσκεται σε μία κατάσταση ύπνωσης.

'Οσον αφορά τις ειδικές γυναικείες εκπομπές θέλω να πω στον κύριο Υπουργό ότι αυτές οι εκπομπές υπάρχουν και υπάρχουν σε όλα τα μέσα και στα κρατικά μόνο που κατά τη 

Σελίδα 4815 

γνώμη μου αντιμετωπίζουν τις γυναίκες μονόπλευρα σαν καταναλώτριες και τίποτε πέραν αυτού. Επομένως, υπάρχει θέμα και γυναικείων εκπομπών που θα έχουν μία διαφορετική οπτική, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει τον λόγο για δύο λεπτά για να δευτερολογήσει.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Υπάρχει σύμπτωση απόψεων με την κα Δαμανάκη. Πρέπει να πω ότι σε δύο επίπεδα μπορούμε να αντιμετωπίσουμε το φαινόμενο αυτό.

Σε κρατικό επίπεδο ασφαλώς υπάρχει η Γραμματεία Ισότητας αλλά το Συμβούλιο Ραδιοτηλεόρασης το οποίο δέχομαι ότι πρέπει να δείξει μία αυξημένη ευαισθησία και να ενεργοποιηθεί ακόμη περισσότερο για να αντιμετωπίσει αυτού του είδους τα προβλήματα είναι ανεξάρτητη διοικητική αρχή. Ορίζονται από τα Κόμματα τα μέλη του Εθνικού Συμβουλίου Ραδιοτηλεόρασης χωρίς όμως να εκπροσωπούν τα Κόμματα από τα οποία ορίστηκαν. Αυτό άλλωστε αποδεικνύεται από το ότι οι αποφάσεις του Εθνικού Συμβουλίου Ραδιοτηλεόρασης λαμβάνονται με παμψηφία ή με πλειοψηφίες τέτοιες οι οποίες υπερβαίνουν κατά πολύ τα κομματικά σύνορα.

Πέραν των προσπαθειών που πρέπει να γίνουν σε κρατικό επίπεδο -και οι εκπομπές αυτές στα Μέσα Ενημέρωσης συμφωνώ, ότι δεν ανταποκρίνονται στις ανάγκες που υπάρχουν για ειδικού τύπου εκπομπές οι οποίες θα προβάλλουν στις σωστές διαστάσεις, στα ορθά πλαίσια τη γυναικεία παρουσία στην Πατρίδα μας, σήμερα,- πιστεύω και επανέρχομαι σε αυτή την ιδέα ότι πρέπει οι ίδιες οι γυναίκες να αναλάβουν ανάλογες πρωτοβουλίες να συμπήξουν ενώσεις τηλεθεατών -προβλέπεται αυτό- οι ενώσεις τηλεθεατών αυτής της μορφής μπορούν σε συνεργασία με το Συμβούλιο Ραδιοτηλεόρασης να επιλαμβάνονται θεμάτων τα οποία άπτονται της προσβολής της γυναικείας αξιοπρέπειας και προσωπικότητας ώστε να υπάρχει ανάλογη αντίδραση από το Συμβούλιο Ραδιοτηλεόρασης.

Είναι ένα μεγάλο θέμα αυτό και επαναλαμβάνω και πάλι, πως το Υπουργείο Τύπου, ιδιαίτερα η δημόσια ραδιοτηλεόραση είναι στη διάθεση της κας Δαμανάκη και του Συνασπισμού, που ομολογώ ότι έχει δείξει μια αυξημένη ευαισθησία για τα θέματα αυτά προκειμένου να συζητήσουμε και να βρούμε πλέον πρόσφορους τρόπους για να αντιμετωπίσουμε τα προβλήματα της συγκεκριμένης αυτής μορφής.

ΠΡΟΕΔΡΕΥΩΝ (Παναγιώτης Σγουρίδης): Οφείλω να πω, ότι και η συμμετοχή των γυναικών οπουδήποτε δεν θα πρέπει να γίνεται εν είδει μαϊντανού σε σαλάτα, αλλά θα πρέπει να είναι ουσιαστική. Δεν θα πρέπει να είναι απλώς για την ποσόστωση αλλά ουσιαστική.

ΜΑΡΙΑ ΔΑΜΑΝΑΚΗ: Είναι, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Θα πρέπει να είναι γι'αυτό και συμφωνούμε όλοι μας.

Επανερχόμαστε στην τρίτη στην ημερήσια διάταξη επίκαιρη ερώτηση πρώτου κύκλου, την υπ'

αριθμόν 873/12-3-97 του Βουλευτή του Κομμουνιστικού Κόμματος Ελλάδας κ. Ευστρατίου Κόρακα προς τον Υπουργό Εθνικής 'Αμυνας σχετικά με δημοσιεύματα του Τύπου αναφερόμενα στην πτώση τουρκικού F16 νοτίως της Χίου στις 8-10-96, την υπηκοότητα του διασωθέντος πιλότους κ.λπ.

Η επίκαιρη ερώτηση έχει ως ακολούθως:

"Σύμφωνα με δημοσίευμα της τοπικής εφημερίδας της Χίου "ΑΛΗΘΕΙΑ" στις 5-3-1997, το οποίο αναδημοσιεύθηκε σε πολλές αθηναϊκές εφημερίδες, προκύπτει με σειρά στοιχείων που παρατίθενται, ότι ο διασωθείς πιλότος του τουρκικού πολεμικού αεροσκάφους F16, που κατέπεσε στη θαλάσσια περιοχή νοτίως της Χίου στις 8-10-96, δεν είναι ο Οσμάν Σισεκλί, όπως δήλωσε, αλλά Αμερικανός ή Ισραηλινός πιλότος. Αυτό προκύπτει και από σχετική έρευνα της εφημερίδας, που έδειξε ότι ο πιλότος με το όνομα Οσμάν Σισεκλί δεν υπάρχει στην επετηρίδα της Τουρκικής Πολεμικής Αεροπορίας.

Ερωτάται ο κύριος Υπουργός αν ανακρίθηκε ο συγκεκριμένος πιλότος από τουρκομαθή αξιωματικό της 96 ΑΔΤΕ -Ανώτατη Διοίκηση Τάγματος Εθνοφυλακής- και αν ναι, τι προέκυψε;

Γιατί το ελληνικό C130, που την επόμενη μέρα τον παρέλαβε για να τον μεταφέρει από τη Χίο στο στρατιωτικό αεροδρόμιο της Σμύρνης, όπου τον περίμεναν Τούρκοι δημοσιογράφοι, δεν προσγειώθηκε εκεί αλλά σε ΝΑΤΟική βάση;".

Ο Υπουργός Εθνικής 'Αμυνας κ. Τσοχατζόπουλος έχει τον λόγο για τρία λεπτά για να πρωτολογήσει.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, κυρίες και κύριοι συνάδελφοι, θα ήθελα να τονίσω, ότι το περιστατικό της ταχείας διάσωσης και περισυλλογής του πιλότου του πολεμικού αεροσκάφους της Τουρκικής Αεροπορίας F-16, που έπεσε την 8η Οκτωβρίου 1996 στη θαλάσσια περιοχή νοτιοδυτικά της Χίου, απέδειξε, πρωτίστως με τον πιο εντυπωσιακό τρόπο, τον υψηλό βαθμό ετοιμότητας των Ενόπλων Δυνάμεων. Το γεγονός αυτό δείχνει για μια ακόμη φορά ότι όλοι μας μπορούμε να έχουμε εμπιστοσύνη και στη λειτουργία και συνεπώς και στις επίσημες δηλώσεις και τοποθετήσεις των Ενόπλων Δυνάμεων, που πληροφορούν τον Ελληνικό Λαό γι' αυτά τα γεγονότα.

'Ετσι, λοιπόν, σχετικά με τις ερωτήσεις που θέτετε για το συγκεκριμένο συμβάν, αγνοώντας πιθανώς τις σαφείς πληροφορίες, που δημοσιοποιήσαμε τότε, θα ήθελα να σας δώσω τις εξής απαντήσεις: Διασώσαμε ταχύτατα τον Τούρκο πιλότο, ελάχιστα λεπτά μετά την κατάπτωση του αεροπλάνου του. Υπεβλήθη σε ανάκριση, -αφού διεσώθη- από υπάλληλο της αρμόδιας κρατικής υπηρεσίας και η ανάκριση έγινε στην τουρκική γλώσσα.

ΣΤΡΑΤΗΣ ΚΟΡΑΚΑΣ: 'Εγινε ανάκριση;

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Θεωρώ ότι ήμουν σαφής. Η ανάκριση έγινε στην τουρκική γλώσσα.

Θέλω να προσθέσω επίσης ότι από ορισμένα επίσημα έγγραφα, όπως η στρατιωτική ταυτότητα, το δίπλωμα οδήγησης και δύο κάρτες VISA, απεδείχθη ότι ο εν λόγω πιλότος είναι Τούρκος αξιωματικός και το όνομά του είναι Οσμάν Σισεκλή ή Τσιτσεκλή.

Εκτός αυτού, κατά τη διάρκεια της παραμονής του στο νοσοκομείο της Χίου, όπου και του παρεσχέθησαν οι πρώτες βοήθειες και παρουσία τουρκομαθών επιτελών του Γενικού Επιτελείου Αεροπορίας, συνομίλησε από κινητό τηλέφωνο, κύριε συνάδελφε, με τη σύζυγό του στην τουρκική γλώσσα και όχι στην αγγλική, όπως αναφέρετε στο κείμενο της επίκαιρης ερώτησής σας.

Τέλος, επειδή υπάρχει και αμφιβολία για το αεροδρόμιο που μετεφέρθη, σας διαβεβαιώ ότι με C-130 ο εν λόγω Τούρκος πιλότος μετεφέρθη στο αεροδρόμιο της Σμύρνης, στο οποίο μάλιστα τον συνόδευσε και ανώτερος αξιωματικός της Ελληνικής Πολεμικής Αεροπορίας και τον παρέδωσε επίσημα και πάλι στις τουρκικές αρχές.

Νομίζω, κύριε Πρόεδρε, ότι με αυτές τις σαφείς απαντήσεις, ξεκαθαρίζω κάθε αμφισβήτηση επί του προκειμένου θέματος, έτσι ώστε να υπάρξει μία πλήρης και ολοκληρωμένη απάντηση στο ερώτημα των κυρίων συναδέλφων.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κόρακας έχει το λόγο για δύο λεπτά για να αναπτύξει την επίκαιρη ερώτηση.

ΣΤΡΑΤΗΣ ΚΟΡΑΚΑΣ: Κύριε Πρόεδρε, φυσικά είμαστε υποχρεωμένοι να λάβουμε υπόψη μας την ενημέρωση και τα στοιχεία, που έδωσε ο κύριος Υπουργός. Ωστόσο εμείς καταθέσαμε την ερώτησή μας, με βάση ορισμένα επίσης συγκεκριμένα στοιχεία και ερωτηματικά, για περίεργα συμβάντα που τέθηκαν και από τον τοπικό Τύπο και από τον Τύπο των Αθηνών.

'Ετσι, λοιπόν, ας δούμε ποια είναι αυτά τα περίεργα:

Το πρώτο, ο υποτιθέμενος Τούρκος πιλότος. Ο κύριος Υπουργός μας είπε ότι είναι έτσι. Σε ερώτηση όμως που του κάνει ο δημοσιογράφος Γιάννης Τζούμας στα Tουρκικά "πώς είσθε", απαντάει στα αμερικάνικα "τι είπατε". Επαναλαμβάνει το ερώτημα ο δημοσιογράφος και απαντάει πάλι ο πιλότος 

Σελίδα 4816 

στα αμερικάνικα.

Επίσης, κανείς δεν ανησύχησε για τον πιλότο αυτό, ενώ για τον άλλο που εξαφανίστηκε υπήρξε έντονο ενδιαφέρον από πολλούς συγγενείς του.

Πρέπει να πούμε ότι φυγαδεύθηκε ταχύτατα, κυριολεκτικά την επόμενη μέρα το πρωί με ελληνικό C-130, το οποίο ενώ αρχικά θα πήγαινε στο στρατιωτικό αεροδρόμιο της Σμύρνης, όπου τον περίμεναν οι Τούρκοι δημοσιογράφοι, εκεί είπαν στους δημοσιογράφους ότι δεν ήρθε εδώ και πήγε σε ΝΑΤΟϊκό αεροδρόμιο. Αρνήθηκε να μιλήσει στο τηλέφωνο με Τούρκους δημοσιογράφους. Με τη γυναίκα του έχουμε αυτόπτες μάρτυρες, κύριε Υπουργέ -ζητήστε να σας ενημερώσουν- μίλησε με κινητό γιατρού στα αγγλικά, μάλιστα με αμερικάνικη προφορά. 

Περιέργως -πρέπει να το θυμίσουμε και αυτό- οι τόνοι και από πλευράς ελληνικής -και μπορούμε να το κατανοήσουμε- αλλά κυρίως από πλευράς τουρκικής υπήρξαν ιδιαίτερα χαμηλοί: "Ατυχές συμβάν", "λάθος", "ατύχημα" κ.λπ.

Από έγκυρες πληροφορίες αξιωματικός με τέτοιο όνομα -και υπήρξαν έγκυρες τέτοιες έρευνες- στη τουρκική επετηρίδα των Ενόπλων Δυνάμεων δεν υπάρχει.

Και το όχι λιγότερο σημαντικό είναι ότι ο διασωθείς πιλότος δεν ανακρίθηκε ως όφειλε -έχουμε και εμείς μία πληροφόρηση- από τον τουρκομαθή της 96 ΑΔΤΕ.

Τελικά, όλα συντείνουν, κατά τη γνώμη μας -και γι' αυτό καταθέσαμε την ερώτηση- στο συμπέρασμα, ότι ο εν λόγω πιλότος δεν είναι Τούρκος. Το ερωτώμενο είναι τι είναι, αμερικανός ή ισραηλινός; Και έχει εξαιρετικά μεγάλη σημασία να έχουμε μια σαφή απάντηση.

Ο κύριος Υπουργός την έδωσε, εμείς την παίρνουμε υπόψη μας, αλλά είμαστε υποχρεωμένοι να θέσουμε και τα δικά μας στοιχεία υπόψη.

Και ένα τελευταίο ερώτημα. Γιατί δεν ανασύρθηκε, κύριε Υπουργέ, ακόμα το F-16 που έπεσε στα νότια της Χίου, ενώ τα νερά εκεί δεν είναι και τόσο βαθιά; Θα μπορούσε κανείς να καταλάβει πάρα πολλά πράγματα απ' αυτήν την υπόθεση.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο Υπουργός Εθνικής 'Αμυνας ο κ. Τσοχατζόπουλος έχει το λόγο για δύο λεπτά να δευτερολογήσει.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, κυρίες και κύριοι συνάδελφοι, θεωρώ ότι από αυτά που ανέφερα στην πρωτολογία μου είναι σαφές ότι δεν χρειάζεται να προσθέσω τίποτε παραπάνω. 'Εχουν απαντήσει πλήρως και στα ερωτήματα που επανέλαβε ο κύριος συνάδελφος στη δευτερολογία του.

Δεν υπάρχει καμία αμφιβολία ότι τα πράγματα είναι έτσι, όπως τα παρουσίασα.

'Οσον αφορά το ερώτημά σας για ποιο λόγο δεν προχωρήσαμε στην ανέλκυση του συγκεκριμένου αεριωθουμένου, πρώτον, θα ήθελα να σας πω ότι αυτό δεν είναι δική μας αρμοδιότητα αλλά της Τουρκικής αεροπορίας. Να είσθε βέβαιοι ότι η τουρκική αεροπορία θα ενδιαφερόταν τα μέγιστα να το ανασύρει. Το βάθος όμως στη συγκεκριμένη περιοχή λειτουργεί μάλλον αποτρεπτικά όσον αφορά τόσο το χρόνο όσο και το κόστος για μια ενδεχόμενη σκέψη ανέλκυσης. Αυτός είναι και ο λόγος που δεν έγινε καμία προσπάθεια προς αυτή την πλευρά.

'Οσον αφορά σ' αυτό αναφερθήκατε, ότι δηλαδή υπήρξε ενδιαφέρον μόνο για τον ένα πιλότο και όχι για τον άλλον, επιτρέψτε μου να πω ότι είναι σαφές ότι από τη στιγμή που διεσώθη ο ένας πιλότος το ενδιαφέρον εστράφη στο δεύτερο για να μάθουμε τι έχει γίνει, διότι δεν είχε ανευρεθεί.

Κατά τα άλλα, μπορεί να είσθε ήσυχοι, ότι τα στοιχεία, τα οποία σας δώσαμε, ανταποκρίνονται πλήρως στην πραγματικότητα. 

Ευχαριστώ πολύ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Και εμείς ευχαριστούμε τον κύριο Υπουργό Εθνικής 'Αμυνας.

Ολοκληρώθηκε η συζήτηση των επικαίρων ερωτήσεων

Σελίδα 4817 

ΠΡΟΕΔΡΕΥΩΝ (Παναγιώτης Σγουρίδης):Εισερχόμαστε στην ημερήσια διάταξη 

TΩΝ ΕΠΕΡΩΤΗΣΕΩΝ

Θα συζητηθεί η υπ' αριθμόν 15 της 19/11/96 επερώτηση των Βουλευτών του Δημοκρατικού Κοινωνικού Κινήματος κυρίων Δημητρίου Τσοβόλα, Ιωάννη Δημαρά, Ιωάννη Καρακώστα, Γεωργίου Ρόκου, Ιωάννη Αράπη, Αναστασίου Ιντζέ, Βασιλικής Αράπη-Καραγιάννη, Γεωργίου Καρατάσου και Γεωργίου Τσαφούλια, κατά των Υπουργών Εξωτερικών και Εθνικής 'Αμυνας, με αντικείμενο τους χειρισμούς της Κυβέρνησης στα εθνικά θέματα και ειδικότερα στα θέματα του Αιγαίου και των ελληνοτουρκικών σχέσεων.

'Εχει έρθει μία επιστολή στο Προεδρείο του κ. Γεωργίου Παναγιωτόπουλου, ο οποίος ορίζει ως Κοινοβουλευτικό Εκπρόσωπο στην προκειμένη επερώτηση τη Βουλευτή Α' Αθήνας κα Μαριέτα Γιαννάκου-Κουτσίκου.

Επίσης, η σειρά των ομιλητών, όπως μας εδόθη από το Δημοκρατικό Κοινωνικό Κίνημα, είναι: Πρώτος θα είναι ο κ. Ρόκος, δεύτερος ο κ. Τσαφούλιας, τρίτος ο κ. Καρακώστας και τέταρτος ο κ. Δημαράς και σαφώς ο Πρόεδρος του Δημοκρατικού Κοινωνικού Κινήματος ο κ. Τσοβόλας.

Ορίστε, κύριε Ρόκο, έχετε το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, κυρίες και κύριοι συνάδελφοι, τέσσερις μήνες πέρασαν από τότε που κατατέθηκε αυτή η επερώτηση για τα εθνικά μας ζητήματα, το Νοέμβριο του 1996 και παραμένουν, δυστυχώς, επίκαιρα τα ερωτήματά μας και η ανησυχία του Ελληνικού Λαού. 

Και δεν μπορεί παρά να είναι έτσι, διότι είναι πια κοινή συνείδηση, πως ολόκληρος ο κόσμος μπήκε σε μια ιστορική φάση και πως η μεταπολεμική τάξη ανήκει πια στο παρελθόν. Τίποτε πια δεν είναι ίδιο και όλοι καλούνται να ξαναφτιάξουν τον κόσμο, τη νέα τάξη πραγμάτων, δοκιμάζοντας έτσι τις δυνάμεις τους στις νέες ευκαιρίες ή υποκύπτοντας στην αδυναμία τους, μπροστά στα νέα αδιέξοδα. 

Η Σοβιετική 'Ενωση, κάτω από τα γνωστά προβλήματά της, κατέρρευσε και οι χαλασμοί που προκάλεσε η πτώση της θα ακούονται για πολλά χρόνια ακόμη. Στην πτώση της αυτή συμπαρέσυρε, ό,τι για πολλά χρόνια αποτελούσε για άλλους εφησυχασμό, για άλλους εγγύηση και για άλλους καταστροφή.

'Εθνη ξεχασμένα μέσα στην τάξη του διπολισμού, εισέρχονται ορμητικά στο κενό που προέκυψε και διεκδικούν ρόλο. Αλυτρωτισμοί φαινομενικά ξεχασμένοι γίνονται δραματικά επίκαιροι και ο πόλεμος γίνεται πάλι τρόπος επίλυσης των διαφορών και στην Ευρώπη. 

Μέσα σ' αυτή την αταξία πραγμάτων, όπου οι μεγάλες δυνάμεις επιδιώκουν την ηγεμονία τους, στρατεύονται ακόμη και ελεγχόμενοι διεθνείς οργανισμοί, ΝΑΤΟ, ΟΗΕ, ΔΑΣΕ, για να την επιβάλουν χωρίς σεβασμό στην ιστορία και τον πολιτισμό.

Κατασυκοφαντείται η ιδέα του 'Εθνους, οι εθνικές κυβερνήσεις διασύρονται και επιβάλλονται ηγετικές ομάδες στην υπηρεσία των δικών τους συμφερόντων και των πολυεθνικών τους επιχειρήσεων. 

Η Χώρα μας, σ' αυτό το νεφελώδη κόσμο, ξαναζεί την ιστορία της. Η στρατηγική της θέση στο τρίγωνο των τριών ηπείρων την φέρνουν και πάλι δραματικά στην επικαιρότητα.

Η Τουρκία από ανατολικά, διεκδικεί ρόλο περιφερειακής μεγάλης δύναμης και η υπερδύναμη της Αμερικής ενδεχομένως προβληματίζεται σοβαρά αν της τον αναθέσει. 

Οι μεγάλες δυνάμεις της Ευρώπης σε μια εναλλαγή ρόλων οικονομικής ηγεμονίας σε Ευρωπαϊκό επίπεδο, συμπορεύονται.

Ετσι η Τουρκία αποθρασσύνεται και θυμάται τις μόνιμες επεκτατικές της διαθέσεις και μετά τον Αττίλα στην Κύπρο, βλέπει τώρα και στο Αιγαίο.

Κύριε Υπουργέ της Κυβέρνησης, είκοσι τέσσερα χρόνια μετά τον Αττίλα και οι κυβερνήσεις της Ελλάδας και της Κύπρου δεν μπόρεσαν ακόμη, δυστυχώς, να πείσουν τη διεθνή κοινότητα, πως το ζήτημα της Κύπρου δεν είναι ζήτημα διαφοράς Ελληνοκυπρίων και Τουρκοκυπρίων, αλλά στρατιωτική κατάληψη ενός τμήματος της νήσου, μιας ανεξάρτητης χώρας - μέλος του ΟΗΕ, από μια χώρα του ΝΑΤΟ.

Αυτή η μεγάλη αλήθεια πρέπει να θυμίζετε τακτικά στους διεθνείς παράγοντες, κάθε φορά που δήθεν κόπτονται για τη διεθνή νομιμότητα και το σεβασμό των ανθρωπίνων δικαιωμάτων. Πρέπει να μάθουν οι πολίτες όλου του κόσμου, πως στην Κύπρο ξεριζώθηκαν οικογένειες από τα σπίτια τους, αρχικά οι Ελληνοκύπριοι, σήμερα και αυτοί οι ίδιοι οι Τουρκοκύπριοι, όπου από τους εκατόν είκοσι χιλιάδες παρέμειναν μόνο πενήντα χιλιάδες κάτω από τη μανία των κατακτητών του Αττίλα.

Πρέπει να καταγγελθούν αυτές οι δυνάμεις που, θέλοντας να υπηρετήσουν τα γεωπολιτικά τους σχέδια, συμμαχούν με τους κατακτητές. 

Οι δυνάμεις συμπαράστασης, κύριε Υπουργέ, πρέπει να αναζητηθούν στην κοινή γνώμη των απλών πολιτών όλων των χωρών του κόσμου, αλλά και σ' αυτές τις δυνάμεις που μέσα από τη σύμπτωση των συμφερόντων είναι διατεθειμένες να βοηθήσουν. 

Μην ξεχνάτε, πως στη διεθνή σκηνή, δυστυχώς, δεν υπάρχουν εχθροί και φίλοι, παρά μόνο συμφέροντα και πάλι συμφέροντα. Στις μέρες μας και κάθε μέρα, αποδεικνύεται, πως η αλληλεγγύη της Ευρωπαϊκής 'Ενωσης δεν υπόκειται σε κανέναν αυτοματισμό και προϋποθέτει ταύτιση συμφερόντων και σε κάθε περίπτωση δεν περιλαμβάνει εγγύηση των συνόρων. Το ίδιο και στο ΝΑΤΟ που, μετά την κατάρρευση της Σοβιετικής 'Ενωσης και του σοβιετικού κόσμου, τα συμφέροντα των Η.Π.Α. καθορίζουν τις επιλογές.

'Εχουμε, από την αρχή, προειδοποιήσει, όλες τις πολιτικές δυνάμεις και κυρίως την Κυβέρνηση, πως κάθε λύση συνομοσπονδίας στην Κύπρο οποιαδήποτε μορφής και αν είναι, ανοίγει την όρεξη για Κυπροποίηση στη Θράκη και δημιουργήσει έτσι τετελεσμένα. Στη σκληρή πραγματικότητα που οδηγούν οι τάχα φίλοι και σύμμαχοι, πρέπει να απαντήσουμε με πανεθνική συσπείρωση και αποφασιστικότητα. Οι υποχρεωτικές δηλώσεις και το ενδιαφέρον των Η.Π.Α. και των 'Αγγλων για γρήγορη λύση του Κυπριακού, αποκαλύπτει τις πραγματικές του διαθέσεις, μόλις η συμφωνία για τους "S300" με τη Ρωσία, άρχισαν να ξεδιπλώνουν και την προοπτική αναζήτησης λύσης στα πλαίσια του ΟΗΕ και όχι στα πλαίσια του ΝΑΤΟ όπως επιδιώκουν. Και γίνεται και κάθε ημέρα και πιθανότερο, κυρίως μετά τις αμφιταλαντεύσεις και αμφισβητήσεις, διαφωνίες των Υπουργείων μας και των Υπουργών μας, μία λύση τύπου Ντέιτον, όταν δυστυχώς δεν επιδιώκεται η χάραξη μιας εξωτερικής πολιτικής από μία μηδενική βάση με τη σύμφωνη γνώμη όλων των κομμάτων, μετά από σύσκεψη των Αρχηγών των Κομμάτων υπό τον Πρόεδρο της Δημοκρατίας, αλλά και των Κομμάτων της Κυπριακής Δημοκρατίας που αναδεικνύουν τη σθεναρή στάση του Εθνους στη διεκδίκηση των δικαίων που απορρέουν από τις διεθνείς συμβάσεις.

Αυτή η πολιτική της μυστικής διπλωματίας που ακολουθείται τα τελευταία χρόνια, που χαρακτηρίζεται ταυτόχρονα από υποχρεωτικότητα, έδωσε τη δυνατότητα στην Τουρκία και κάτω από την ανοχή του διεθνή παράγοντα να εγείρει διεκδικήσεις και στο Αιγαίο. Το 1975 με την ευκαιρία των πετρελαίων και το "Χώρα". Το 1987 το ίδιο, για τους λόγους των γεωτρήσεων. Η σθεναρή στάση τότε του "μολών λαβέ" του αείμνηστου Ανδρέα Παπανδρέου έδειξαν τότε πραγματικά την αποφασιστικότητά μας για υπεράσπιση των δικαίων μας. Σήμερα, για το Αιγαίο οι μασημένες κουβέντες της ελληνικής πλευράς αποθρασσύνουν τους απέναντι και κατευθύνουν τις Η.Π.Α. σε ρυθμίσεις του παιχνιδιού. Φαίνεται δε, έτσι, πως μετά το ευχαριστώ από στόματος του Πρωθυπουργού στους Αμερικάνους η εθνική μας κυριαρχία είναι υπόθεση άλλων. Τέτοιες πολιτικές όμως και συμπεριφορές επιτρέπουν στις Η.Π.Α. να έχουν αναδείξει ως φαίνεται την Τουρκία έτσι, για τη διαπραγμάτευση νέων ειδικών ρυθμίσεων στο Αιγαίο, που θα παρακάμπτουν τους κανόνες του διεθνούς δικαίου.

'Αρχισαν, από το 1994, οι Η.Π.Α. να πιέζουν για έναρξη διαπραγματεύσεων επικαλούμενοι τον κίνδυνο θερμού επεισοδίου. Την 'Ανοιξη του 1985 στη Ρόδο ο τότε Υφυπουργός 

Σελίδα 4818 

'Αμυνας των Η.Π.Α. είχε μιλήσει για αμφισβητούμενες περιοχές και ζήτησε αν θυμάστε να μην ισχύουν τα εγχειρίδια με τους κανόνες του ίδιου του ΝΑΤΟ. Με το ίδιο το πνεύμα το State Department δεν αναγνώρισε καμία κυριαρχία στα 'Ιμια και πίεσε την Αθήνα να μην ασκήσει τα δικαιώματά της για επέκταση της αιγιαλίτιδας ζώνης στα δώδεκα μίλια.

Προς το παρόν αρνείστε επισήμως το διάλογο και ρισκάρετε να χαρακτηριστείτε αδιάλλακτοι και λίγο υστερικοί από τη κοινή διεθνή γνώμη, η οποία έχει πράγματι την τάση να συστήνει διάλογο, τον οποίο στην πράξη όμως δεν αποφεύγετε και εγκλωβίζεστε με κόστος εσείς, αλλά και η ελληνική διπλωματία.

Αν υιοθετήσουμε, όπως έχετε το δικαίωμα, τα δώδεκα μίλια θα κυρώνετε έτσι στην πράξη όλες σχεδόν τις τουρκικές επεκτατικές διεκδικήσεις και θα μπορούσαμε τότε να εμφανιστούμε, εμείς, σαν υπέρμαχοι του διαλόγου με την 'Αγκυρα και να επιδείξουμε ελαστικότητα σε ορισμένα ίσως τουρκικά, εμπορικά αιτήματα. 

Η τουρκική απειλή για "casus belli" έχει απευθυνθεί ακριβώς για να εμποδίσει μία τέτοια ανατροπή του σκηνικού. Εν τοιαύτη περιπτώσει, κύριε Υπουργέ, σήμερα, όπως έχουν τα πράγματα, δεν υπάρχει θέμα προσφυγής στο Διεθνές Δικαστήριο της Χάγης, πλην του τεχνικού ζητήματος της οριοθέτησης της υφαλοκρηπίδας. Δεν υπάρχει θέμα μορατόριουμ, ούτε θέμα μέτρων οικοδόμησης της εμπιστοσύνης. Καλύτερο μέτρο είναι η αποχώρηση του στρατού κατοχής και των εποίκων από την Βόρεια Κύπρο και έτσι υπάρχει δυστυχώς ανάγκη προστασίας του ενιαίου αμυντικού χώρου Ελλάδος Κύπρου, αφού η Κύπρος έχει δεχθεί επίθεση και έχει το 40% του εδάφους της υπό κατοχή.

(Στο σημείο αυτό τη Προεδρική 'Εδρα καταλαμβάνει ο Δ' Αντιπροεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

Ερχομαι τώρα στα βορεινά μας σύνορα όπου η νέα τάξη - αταξία πραγμάτων ξαναχαράζει τα σύνορα και αναζητείται η πολιτική μας.Το Σκοπιανό, συνέστησε ο κ. Μητσοτάκης, σαν Πρωθυπουργός, να αφεθεί στο χρόνο και σε δέκα χρόνια θα ξεχασθεί. Περιμένετε και εσείς, φαντάζομαι τα δέκα χρόνια να περάσουν για να το ξεχάσετε. Θα το ξεχάσετε όμως εσείς, κύριε Υπουργέ, αλλά ο Ελληνικός Λαός δεν ξεχνά την ιστορία του όσα χρόνια και αν περάσουν. Γι' αυτό και τρέμετε να ανακοινώσετε τις αποφάσεις σας με το όνομα "Νέα Μακεδονία".

Αλλά, κύριε Υπουργέ, τα εθνικά ζητήματα μην τα προσμετράτε με πολιτικό κόστος που πάτε να αποφύγετε αλλά με εθνικό κόστος, που θα προκύψει με την υιοθέτηση ονόματος με παράγωγο έστω τον όρο "Μακεδονία", απ' αυτές τις δυνάμεις της επόμενης τάξης πραγμάτων που θα επικαλεσθούν τότε τη δική σας υπογραφή . 'Οσοι ζουν στην Μακεδονία, και εσείς ζείτε στη Μακεδονία κύριε Υπουργέ, έχουν καταγράψει την αίσθηση του βόρειου λαού της Ελλάδος, των Μακεδόνων οι οποίοι πράγματι δεν έχουν ξεχάσει τη δικιά τους ιστορία και θα κάνουν στην πορεία δικιά τους υπόθεση το ζήτημα της ονομασίας.

'Οσον αφορά την Αλβανία, συγκλονισμένη η Διεθνής κοινή γνώμη παρακολουθεί τις εξελίξεις που έχουν τα χαρακτηριστικά μιας λαϊκής εξέγερσης, συνέπεια μιας μακρόχρονης καταπίεσης από το καθεστώς του Χότζα τότε, που με τις ευλογίες του Η.Π.Α. και της Ευρωπαϊκής ' Ενωσης, κυρίως της Γερμανίας, μετετράπη σε καθεστώς Μπερίσα, που έχει όλα τα χαρακτηριστικά ενός σύγχρονου δικτάτορα της νέας τάξης πραγμάτων.

Και μας αφορά, δύο φορές, κύριε Υπουργέ, μία διότι η κοινή ελληνική γνώμη ιστορικά, ήταν φορέας πνεύματος Δημοκρατίας και μία διότι εκεί ζει ένα κομμάτι του ελληνισμού που έχει ανάγκη από την φροντίδα μας. 

Δημιουργήσαμε στα χρόνια που μας πέρασαν μία αίσθηση άμεσης ή έμμεσης στήριξης του Μπερίσα και καθοδηγήσαμε τον Ελληνικό Λαό στην αδιέξοδο επιλογή του που δημιούργησε σήμερα μια μαρτυρική πραγματικότητα για το σύνολο του Αλβανικού λαού.

Δεν είναι αλήθεια, κύριε Υπουργέ, πώς η πτώση των πυραμίδων είναι η αιτία του κακού. Αυτό είναι το αιτιατό. Βασική αιτία είναι η αδιαφορία της κοινής διεθνούς γνώμης να σκύψει με ευαισθησία στα προβλήματα των πολιτών και των ανθρωπίνων αξιών σε κοινωνίες, όπου η ιστορία έπαιξε άσχημο ρόλο και γίνεται σήμερα δραματικά επίκαιρη η ανάγκη της ανθρώπινης αλληλεγγύης των λαών και όχι η ευκαιρία για να ξαναχαράξουν κάποιοι τα σύνορα με βάση τα γεωπολιτικά τους συμφερόντα.

Πολύ φοβάμαι, ότι η ιστορία τώρα αρχίζει να γράφεται στα βόρεια σύνορά μας. Και δεν είναι σήμερα μόνο η Αλβανία. Τα οικονομικά και κοινωνικά αδιέξοδα στους βόρειους γείτονές μας οδηγούν σε απρόβλεπτες εξελίξεις και οι κίνδυνοι περισσεύουν. Η χώρα μας έχει αυξημένη ευθύνη και σε σχέση με την ιστορική της πραγματικότητα και γνώση της περιοχής, αλλά και σαν χώρα της Ευρωπαϊκής 'Ενωσης, που μπορεί πράγματι να παίξει τον δικό της ρόλο. 'Ετσι και αλλιώς, όμως, σύμμαχοί μας θα πρέπει να είναι οι ίδιοι οι λαοί και όχι οι ελεγχόμενες από ξένες υπηρεσίες ηγετικές ομάδες.

Σήμερα, στην Αλβανία, η προστασία της ελληνικής μειονότητας , περνά μέσα από την προστασία ολόκληρου του Αλβανικού λαού. Ούτε το κύμα της λαθρομετανάστευσης από την Αλβανία και Βουλγαρία αναχαιτείται με ενίσχυση των περιπόλων και ελικοπτέρων στη μεθοριακή γραμμή. Ο Λαός μας και με την εργασία που προσέφερε, αλλά και με την αναπτυσσόμενη επιχειρηματική δράση, περίπου έχει δείξει το δρόμο. Λείπετε όμως εσείς, που χωρίς κανόνες, χωρίς σχέδιο, αφήνετε τα πράγματα να αυτοπροσδιορίζονται με την αδυναμία των υπηρεσιών μας στα Υπουργεία Κοινωνικής Ασφάλισης και Πρόνοιας, Εργασίας και Δημόσιας Τάξης. Δεν έγινε δυνατόν ακόμη να υπογραφεί μία σύμβαση εργασίας με όλους αυτούς τους πεινασμένους στα βόρεια σύνορά μας που διεκδικούν στην κυριολεξία ένα κομμάτι ψωμί.

Οι άνθρωποι αυτοί, κύριε Υπουργέ, πέρα από την ανθρώπινη πλευρά, προσφέρουν και στην ανάπτυξη της οικονομίας μας. 'Εχουμε έτσι σήμερα, δυστυχώς, νεόκοπους να ενδιαφέρονται γι' αυτούς τους λαούς, χώρες της Ευρωπαϊκής 'Ενωσης, που, όσο και αν προσπαθούν να πείσουν, δεν εγγυώνται την πρόοδο, μια και δεν έχουν ταύτιση συμφερόντων. Και αυτή είναι η δυσκολία της αλληλεγγύης σε επίπεδο Ευρωπαϊκής 'Ενωσης.

Κύριε Υπουργέ, η δραματικότητα των εξελίξεων, αυτή που καθημερινά κανείς ζει, στεκόμενος μπροστά στις τηλεοπτικές κάμερες, η αγωνία του Λαού μας στα βόρεια σύνορά μας, καθιστά καθημερινή ανάγκη να ξεχάσετε τις μικροαντιθέσεις σας που έχουν κυρίως προσωπικό χαρακτήρα. Η πάλη σας η εσωκομματική αυτή που κάθε φορά προσδιορίζεται, όχι με βάση το συμφέρον της Χώρας, αλλά με βάση τις επιδιώξεις των ομάδων, χωρίς πραγματική ευαισθησία, χωρίς πραγματικά βούληση να ανταπεξέλθουμε στις οικτρές πραγματικότητες, μας οδηγεί σε αδιέξοδα.

Αποφασίστε. Σήμερα μπορούμε να παίξουμε το ρόλο μας. Προσπαθούν οι Ιταλοί και το παρακολουθείτε, από τη μια να υπονομεύσουν τη δικιά μας στάση, από την άλλη να παίξουν το ρόλο του κυρίαρχου παράγοντα. Περιμένετε από τους Ολλανδούς, από τους Ιρλανδούς να κατανοήσουν τα προβλήματα της περιοχής μας; Είναι αδιανόητο. Δεν υπάρχει πράγματι ταύτιση συμφερόντων. Πρέπει εμείς, πρέπει σήμερα εσείς, που ασκείτε Κυβέρνηση, να δείτε με παρρησία αυτό που πρέπει να γίνει. Και αυτό που πρέπει να γίνει είναι η σύμπλευση όλων των λαών, για να λύσουν από μόνοι τους τα προβλήματα μιας και οι ηγετικές ομάδες των χωρών μας, δυστυχώς, υπηρετούν ξένα συμφέροντα. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να ανακοινώσω στο Σώμα, ότι τη συνεδρίασή μας παρακολουθούν από τα δυτικά θεωρεία αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα οκτώ μαθητές και δύο συνοδοί δάσκαλοι από το 12ο Δημοτικό Σχολείο Πειραιά.

(Χειροκροτήματα απ' όλες τις Πτέρυγες της Βουλής)

Ο κ. Γεώργιος Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Συζητάμε για τα θέματα της

Σελίδα 4819 

εξωτερικής πολιτικής. 'Εχουν γίνει πολλές συζητήσεις εδώ, χωρίς όμως να βρεθεί κοινός τόπος αντιμετώπισης του προβλήματος. 

Θέλω να επισημάνω την αντιφατική πολιτική των κυβερνητικών στελεχών σαν ένα στοιχείο προσδιορισμού σύγχισης που επικρατεί, όσον αφορά τον αγώνα του 'Εθνους μας για τη λύση των εξωτερικών προβλημάτων.

Πρόσφατα ο Υπουργός Παιδείας στην Κύπρο εξέφρασε απόψεις περί δύο ελληνικών κρατών. Ο Υπουργός Εθνικής Αμύνης στα "ΝΕΑ" δημιούργησε κλίμα ανησυχίας για το ενδεχόμενο πολέμου με την Τουρκία, προαναγγέλοντας μάλιστα από έγκυρες πληροφορίες που είχε και την αλλαγή του στρατιωτικού δόγματος της Τουρκίας και ανήγγειλε, ότι το νέο δόγμα θα είναι παραπέρα ένταση και επίθεση στην περιοχή και στην Ελλάδα. 'Οταν, όμως, κλήθηκε στην επιτροπή ο κύριος Υπουργός Εθνικής Αμύνης να δώσει εξηγήσεις, απ'ό,τι διάβασα απ'ό,τι έγινε και απ'ό,τι πληροφορήθηκα δεν είχε επαρκή στοιχεία να αντιμετωπίσει τις δηλώσεις του. 'Αλλως δεν δόθηκε καθαρά το περιεχόμενο των εξηγήσεων ή των αλλοιώσεων των εξηγήσεων, που ήθελε να δώσει για το πρόβλημα.

Ο κ. Πάγκαλος για το Σκοπιανό στη Βουλή ανέπτυξε ορισμένες θέσεις. Ο κύριος Υπουργός Εθνικής Αμύνης είπε, ότι είναι προσωπικές του θέσεις.

Προχωρήσαμε ακόμη παρακάτω, απ'όπου φαίνεται, ότι υπάρχουν δύο προσεγγίσεις στην Κυβέρνηση αναφορικά με το θέμα των Ελληνοτουρκικών σχέσεων. Μια άποψη που προτάσσεται είναι του στρατιωτικού παράγοντα. Η άλλη άποψη είναι η πλευρά, που λέγει, ότι το πρόβλημα πρέπει να τεθεί σε διαπραγματεύσεις και μάλιστα βήμα προς βήμα, δεν βιαζόμαστε, έχουμε ψυχραιμία.

Η Κυβέρνηση περιμένει τις πρωτοβουλίες από τις Η.Π.Α. και την Ευρωπαϊκή 'Ενωση, χωρίς να προβάλει με το δικό της τρόπο αντίστοιχες πρωτοβουλίες. Η ενδιάμεση συμφωνία έγινε κατάρα για τον κ. Πάγκαλο. Και όλα αυτά τα λέω, διότι στην εποχή μας μιλάμε για εκδημοκρατισμό της εξωτερικής πολιτικής. Μιλάμε για τη λειτουργία των σχέσεων της πορείας της εξωτερικής πολιτικής και της γραμμής που προτίθεται να χαράξει η Κυβέρνηση σε σχέση με τη συμμετοχή της λαϊκής σκέψης και της ψυχολογίας του Λαού. Δεν είναι δυνατόν ποτέ να ασκείται εξωτερική πολιτική ερήμην του Λαού. Επομένως σε αυτήν την περίοδο, που διατρέχουμε, υπάρχει ένα κύμα απαισιοδοξίας, ένα κύμα αδράνειας, αβουλίας, απογοήτευσης, μοιρολατρείας της λαϊκής ελληνικής σκέψης, της λαϊκής συμμετοχής, σε σχέση με τις απόψεις που διατυπώνονται και εκφράζονται, τα μέτρα και τις ενέργειες που λαμβάνονται για την εξωτερική πολιτική.

Δεν παρακολουθεί ο Λαός με τη σκέψη του, με τη ψυχολογία του, όλες αυτές τις αντιφατικές ενέργειες, οι οποίες αποκλείνουν σε τέτοιο σημείο από μία σταθερή γραμμή, ώστε να πούμε σήμερα, ότι οδηγούμαστε ευθέως σε λύσεις, που εγκρίνονται από το Λαό, τουλάχιστον κατά πλειοψηφία και εγκρίνονται από τα Κόμματα. Τουλάχιστον δεν υπάρχει ηγετική προσωπικότητα. Διότι και αυτήν τη στιγμή θέλω να το πω, ανεξάρτητα από οποιαδήποτε πολιτική και αν είχε ο Ανδρέας Παπανδρέου ήταν μία ηγετική προσωπικότητα στα θέματα εξωτερικής πολιτικής, που οι δηλώσεις του, οι ενέργειές του, ο αποκλεισμός των αντιφατικών δηλώσεων των κυβερνητικών στελεχών απετέλεσε το περιεχόμενο ενός μεγάλου αγώνα, τον οποίο έδινε ιδίως εκείνα τα χρόνια από το 1980 μέχρι το 1988. Σήμερα αυτή η προσωπικότητα, η προσωπικότητα του Ανδρέα Παπανδρέου, η προσωπικότητα του Ελευθερίου Βενιζέλου, του Γεωργίου Παπανδρέου ελλείπουν από τον κυβερνητικό χώρο, ελλείπουν από το χώρο αυτό. Διότι αυτήν τη στιγμή τα καθήκοντα του Πρωθυπουργού, ως ηγέτου της Ελλάδος, είναι να δώσει ψυχή-πνοή στην ελληνική ζωή, στον Ελληνικό Λαό, στην ψυχολογία του, ότι το πρόβλημα όπως βαδίζει είναι έτσι και εφ'όσον θα είχε την εποικοδομητική κρίση και τη συγκατάβαση και την έγκριση του Ελληνικού Λαού, θα συμπαρέσυρε και τα άλλα Κόμματα σε μία ευθεία πορεία για την αντιμετώπιση του προβλήματος. Σήμερα αυτό το ψυχολογικό στοιχείο ελλείπει. Και εφ'όσον ελλείπει αυτό το ψυχολογικό στοιχείο, η εξωτερική πολιτική θα ταλανίζεται και θα είναι αντικείμενο συζητήσεων και διαπραγματεύσεων, οι οποίες δεν θα απολήγουν πουθενά παρά στο έλεος του Θεού.

Με τέτοιες αποφάσεις, με τέτοια προσωπικότητα ηγετική, σ'αυτή την κρίσιμη εποχή που διατρέχει ο Τόπος, δεν είναι δυνατόν να λυθούν τα εξωτερικά προβλήματα. Μιλάμε για αποστρατιωτικοποίηση σαν πρώτο βήμα. Ο Λαός δεν ξέρει τίποτα. Διζωνική, δικοινοτική, κράτη δύο; Τι θα διαλέξει αυτός ο έρημος Λαός, ώστε να σας πει, είμαστε δίπλα σας, προχωράτε;

Από την άλλη μεριά το σκοπιανό. Καταριέται την ενδιάμεση συμφωνία ο κ. Πάγκαλος. Τι έγινε εδώ; Γιατί δεν λέμε τι πρέπει να γίνει; Αν καταραστούμε την ενδιάμεση συμφωνία, τι πρέπει να κάνουμε; 'Η, αφού την καταριόμαστε τότε, γιατί τη δεχόμαστε τώρα;

Μέσα στο πλέγμα αυτό των αντιφατικών ενεργειών στην εξωτερική πολιτική, δημιουργείται ένα ακανθώδες πρόβλημα, που δεν πρόκειται να λυθεί εάν δεν υπάρξουν οι προϋποθέσεις και οι όροι αυτού του εκδημοκρατισμού της εξωτερικής πολιτικής και αυτής της έμπνευσης, που πρέπει να έχει ο Πρωθυπουργός, για να οδηγήσει τον Τόπο.

ΠΡΟΕΔΡΕΥΩΝ (Νικόλαος Κατσαρός): Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, κύριε Υπουργέ, με την επερώτησή μας σας κατηγορούμε για την πολιτική που ακολουθείτε στα εθνικά μας θέματα, πολιτική που δεν εκφράζει τον Ελληνικό Λαό, το 'Εθνος και τον Ελληνισμό. 

Αυτήν τη στιγμή στη Χώρα μας, εν όψει των εν εξελίξει ευρισκομένων Εθνικών θεμάτων, δύο αντιλήψεις κυριαρχούν. Η μία αντίληψη είναι της υπαναχώρησης και του ενδοτισμού και η άλλη του πατριωτισμού και της αντίστασης. Και η μεν πρώτη αντίληψη, μολονότι μειοψηφούσα, φαίνεται ως επικρατούσα επειδή υποστηρίζεται από τα διαπλεκόμενα συμφέροντα και στηρίζεται στα Μέσα Μαζικής Ενημερώσης εκείνα, που βρίσκονται στην υπηρεσία των διαπλεκομένων συμφερόντων.

Οι λίγες τίμιες και γνήσιες φωνές που υπάρχουν μέσα στο φάσμα της πολιτικής ζωής, δυστυχώς καταπνίγονται και δεν εισακούονται.

Σήμερα η Ελλάδα κύριε Υπουργέ, βρίσκεται στο στόμα των "γκρίζων λύκων" από τη μία μεριά και των "τίγρεων της άγριας δύσης" από την άλλη. Η Ενωμένη Ευρώπη, της οποίας είμαστε συνέταιροι, ακολουθεί ουδέτερη και δυστυχώς υποκριτική πολιτική έναντι της Ελλάδας.

Η Ελληνική Κυβέρνηση ποια πολιτική ακολουθεί στα εθνικά μας θέματα; Ακολουθεί "γκρίζα" πολιτική; Πάντως μετά την κρίση στα 'Ιμια, η Ελλάδα έπαυσε να ασκεί τα κυριαρχικά της δικαιώματα πάνω στις βραχονησίδες. Το αποτέλεσμα αυτής της πολιτικής είναι, ότι η Τουρκία έχει εφεύρει το διπλωματικό επιχείρημα μιας αμφισβητούμενης "γκρίζας περιοχής" που πρέπει να αποτελέσει αντικείμενο Ελληνοτουρκικών διαπραγματεύσεων, πράγμα που υιοθετούν και οι Η.Π.Α..

Η Ελληνική Κυβέρνηση θα πρέπει, σε αντιστάθμιση της πολιτικής της Τουρκίας, να φέρει το θέμα αμέσως στη Βουλή για να αποφασισθεί η επέκταση των χωρικών μας υδάτων στα δώδεκα ναυτικά μίλια, ενεργοποιώντας έτσι την πρόσφατα κυρωθείσα σύμβαση του δικαίου της θάλασσας και ακυρώνοντας τις διεκδικήσεις της Τουρκίας στο Αιγαίο.

'Ετσι κατοχυρώνεται νομικά το Αιγαιακό status quo και αναγνωρίζεται πολιτικά σε διεθνές επίπεδο, ότι δεν υπάρχουν Ελληνοτουρκικές διαφορές. Το cassus belli της Τουρκίας είναι σαθρό επιχείρημα χωρίς αντίκρυσμα, δεδομένου ότι η Τουρκία σήμερα βρίσκεται σε βαθιά οικονομική κρίση με πολλά εσωτερικά και εξωτερικά μέτωπα και δεν θα τολμήσει ποτέ μία ένοπλη σύρραξη εναντίον της Ελλάδος.

Η ελληνική εξωτερική πολιτική, κύριε Υπουργέ, αντί να εκμεταλλευθεί τις καινούριες ευκαιρίες, που παρουσιάζονται στα Βαλκάνια και να διαδραματίσει πρωτοποριακό ρόλο εξασφαλίζοντας οικονομική ισχύ έναντι της ΟΝΕ και διπλωματική ισχύ έναντι της Τουρκίας, δυστυχώς περί άλλα 

Σελίδα 4820 

τυρβάζει.

Θα αναφερθώ τώρα στα συντελούμενα, στην Αλβανία, γεγονότα, τα οποία ζούμε σήμερα. Κύριε Υπουργέ, δεν πήρατε το μήνυμα από τα γεγονότα. Δυστυχώς σύρεσθε χωρίς πολιτικό σχεδιασμό κάτω από αυτά τα γεγονότα. Προσέξτε! Πίσω από την εξέγερση κρύβονται και προωθούνται τα σχέδια της νέας τάξης πραγμάτων, που θέλει να αλλάξει το συνοριακό status quo στα Βαλκάνια.

Το διεφθαρμένο φασιστικό καθεστώς του Μπερίσα, το οποίο στηρίξατε, προκάλεσε δίκαια τους εξεγερμένους. Η ανατροπή της χούντας Μπερίσα ήταν αναμενόμενη. Σήμερα πρέπει να δεχθούμε, ότι η εξουσία de facto περιήλθε στους εξεγερμένους. Η Αλβανία τώρα είναι μία χώρα πολιτειακώς ασύντακτη, δηλαδή χρειάζεται Σύνταγμα. Δεν έχει Σύνταγμα η Αλβανία.

Αμέσως θα πρέπει και είναι απαραίτητο η Ελληνική Κυβέρνηση να συνεργασθεί με την ηγεσία των εξεγερμένων, καθώς και με τις άλλες πολιτικές δυνάμεις της Αλβανίας για μία προσωρινή Κυβέρνηση, στην οποία δεν πρέπει να συμμετέχουν άνθρωποι του πρώην διεφθαρμένου καθεστώτος του Μπερίσα.

Αμέσως θα πρέπει να συγκροτηθεί επιτροπή σύνταξης Συντάγματος, το οποίο σε σύντομο χρόνο να έρθει σε δημοψήφισμα και στη συνέχεια να διενεργηθούν εκλογές ελεύθερες για την ανάδειξη λαοπρόβλητης Κυβέρνησης. 'Ετσι θα βγει η Αλβανία, κύριε Υπουργέ, από την κρίση, ώστε η φωτιά του πολέμου να μη μεταδοθεί σ' όλα τα Βαλκάνια, κάτι το οποίο θα έχει δυσμενείς συνέπειες και για τη Χώρα μας.

Τελειώνοντας, εμείς το Δημοκρατικό Κοινωνικό Κίνημα και η συντριπτική πλειοψηφία του Ελληνικού Λαού διαφωνούμε με την πολιτική σας. Εμείς στα εθνικά μας θέματα θέλουμε, ζητούμε και απαιτούμε κρυστάλλινη, περήφανη ελληνική πατριωτική πολιτική, που να προστατεύει και να προάγει τα συμφέροντα του 'Εθνους και ολόκληρου του Ελληνισμού. Δεν ξεχνάμε ποτέ την βραδιά εκείνη στα 'Ιμια, που τρώθηκε η τιμή της Ελλάδας. Η Ελλάδα υπέστη σοβαρότατο πλήγμα, που η Ελληνική Ιστορία θα το καταγράψει με τα μελανότερα χρώματα.

Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κυρίες και κύριοι συνάδελφοι, τέσσερις μήνες μετά την κατάθεση της επερώτησης του ΔΗ.Κ.ΚΙ. και το πλέον επίκαιρο θέμα, που αφορά τα ζωτικά εθνικά μας συμφέροντα, αλλά και τον Ελληνισμό στο σύνολό του, αναδεικνύεται ακόμα μια φορά, ότι είναι το κυπριακό. Θα είναι δραματικές οι εξελίξεις όσο η Ελληνική πλευρά -κάτι που όλοι το έχουμε διαπιστώσει εδώ και αρκετά χρόνια- μη έχοντας στρατηγική, ουσιαστικά φαίνεται, ότι χάνει, χρόνο με το χρόνο, τις πρωτοβουλίες των κινήσεων στο μέγιστο αυτό εθνικό θέμα.

Αποτέλεσμα: Η Πατρίδα μας φαίνεται, ότι παραμένει εγκλωβισμένη συνεχώς στο πλαίσιο που οριοθετούν οι εκάστοτε προτάσεις του Γενικού Γραμματέα του Οργανισμού Ηνωμένων Εθνών. Και όποιος αναρωτηθεί "γιατί", καλό θα είναι να δει και να συνεκτιμήσει το γεγονός, ότι ενώ η ίδια επιζητεί την παρέμβαση του Γενικού Γραμματέα, όταν αυτή εκδηλώνεται, η Ελληνική πλευρά βρίσκεται αντιμέτωπη με εθνικά ασύμφορες καταστάσεις. Είκοσι τρία χρόνια μετά την εισβολή του Αττίλα δεν υπάρχει κανείς που να αρνηθεί, ότι αυτή είναι η αχίλλειος πτέρνα της Ελληνικής πλευράς.

Εξειδικεύοντας την εκτίμηση ότι δεν έχουμε εθνική στρατηγική στο θέμα, θα μου επιτρέψετε να αναφερθώ ειδικά στο θέμα των εγκλωβισμένων και των αγνοούμενων της Κύπρου. Αντιλαμβάνεστε ότι στα πέντε λεπτά, που έχει στη διάθεσή του ένας ομιλητής, δεν μπορούν να αναπτυχθούν όλα τα θέματα. 

Τα θέματα: Εγκλωβισμένοι και αγνοούμενοι είναι τα δύο μόνο εθνικά θέματα, τα οποία έχουν παραμεληθεί και έχουν υποβαθμιστεί, διότι εμπεριέχουν το στοιχείο του ανθρωπίνου δικαιώματος, το οποίο δεν μπορείς να το διαπραγματευτείς, ούτε να βρεις μετά λύση. Είτε το έχεις και το απολαμβάνεις και το σέβεσαι ή δεν το έχεις και αγωνίζεσαι με κάθε τρόπο να το κατακτήσεις.

Δυστυχώς οι κυβερνήσεις μετά το 1974 ακολούθησαν την πορεία του ενδοτισμού, της συνεννόησης και των παραχωρήσεων. Τα δύο αυτά θέματα ήταν εμπόδια στα δικά τους σχέδια. Αυτά τα δύο θέματα θα μπορούσαν να προτάξουν και να τα συζητήσουν ως μέτρα οικοδόμησης εμπιστοσύνης.

Για το θέμα των σκλαβωμένων αδελφών μας Κυπρίων στην Καρπασία -ουσιαστικά περί αυτού πρόκειται, δεν είναι εγκλωβισμένοι, είναι σκλαβωμένοι- το 1975 έχει υπογραφεί η Συμφωνία της Τρίτης Βιέννης, η οποία έγινε σεβαστή από τη δική μας πλευρά. Τίποτα, όμως, δεν έχει γίνει σεβαστό από την τουρκική πλευρά. Αντίθετα, έγινε η εθνική ξεκαθάριση, όπως και σε άλλα μέρη του Ελληνισμού.

Το 1974 στην περιοχή της Καρπασίας υπήρχαν περίπου είκοσι χιλιάδες κάτοικοι. Το 1975, με την υπογραφή της Τρίτης Βιέννης, είχαν μείνει γύρω στις έντεκα χιλιάδες. Σήμερα, λόγω της παραβίασης των ανθρωπίνων δικαιωμάτων τους, έχουν παραμείνει λιγότεροι από πεντακόσιοι και εκατόν πενήντα Μαρωνίτες. 

Θα δούμε πώς παραβιάζονται τα ανθρώπινα δικαιώματα στις εγκλωβισμένες περιοχές, στις σκλαβωμένες περιοχές της Κύπρου. Τι γίνεται; 

Πρώτο θέμα, όσον αφορά την Παιδεία, τα βιβλία μπορεί να φτάσουν -αν φτάσουν- στον προορισμό τους μετά από έξι μήνες και αφού πρώτα έχουν λογοκριθεί. 

'Οσον αφορά τη θρησκεία, δεν έχουν ιερέα κάθε Κυριακή και δεν μπορεί να χτυπήσει η καμπάνα των εκκλησιών, που υπάρχουν εκεί.

Στη διακίνηση χρειάζεται ειδική άδεια, για να μετακινηθούν και όταν είναι άρρωστοι, μέχρι να εξασφαλίσουν την άδεια, τότε είναι αργά.

Δεν μπορούν να καλλιεργήσουν τα χωράφια τους. Οι δάσκαλοι είναι σήμερα μόνο δύο. Θυμόσαστε ότι πριν από λίγο καιρό...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή) Κύριε Πρόεδρε, έχω τη δυνατότητα να κάνω χρήση του χρόνου της δευτερολογίας μου, για να ολοκληρώσω;

ΠΡΟΕΔΡΕΥΩΝ (Νικόλαος Κατσαρός): 'Εχετε ακόμα ένα ολόκληρο λεπτό. Θα σας δοθεί ακόμα ένα λεπτό και πιστεύω, ότι θα σας φτάσει ο χρόνος.

ΙΩΑΝΝΗΣ ΔΗΜΑΡΑΣ: Ευχαριστώ πολύ.

Οι δάσκαλοι είναι σήμερα μόνο δύο. Δεν μπορούν να διδάξουν τα παιδιά Ελληνική Ιστορία ή να ζωγραφίσουν την Ελληνική Σημαία. Μιλάμε για τις τρεις ηρωικές δασκάλες της περιοχής, οι οποίες μάλιστα πριν από πέντε χρόνια, αν δεν κάνω λάθος, είχαν βραβευθεί από την Ακαδημία Αθηνών. Μιλάω για το χρόνο όχι για το γεγονός, ότι είχαν βραβευθεί.

Τα αγόρια μετά τα δεκαέξι τους χρόνια και τα κορίτσια μετά τα δεκαοκτώ, που είναι στις ελεύθερες περιοχές και πηγαίνουν στο γυμνάσιο, δεν μπορούν να επισκεφθούν τους γονείς τους. Η μία από τις τρεις δασκάλες, η κα Βασιλείου, αφού υπηρέτησε και αφού συνταξιοδοτήθηκε, έκτοτε δεν επιτρέπουν οι Τουρκοκύπριοι την αντικατάστασή της, ούτε σε άλλον ιερέα επιτρέπουν να μεταβεί στις εγκλωβισμένες, σκλαβωμένες περιοχές.

Η δασκάλα, κα Ελένη Φωκά, από τον περασμένο Σεπτέμβρη είναι όμηρη των εισβολέων. Δεν της επιτρέπουν να έλθει στις ελεύθερες περιοχές, αν δεν πάρει την τουρκική ταυτότητα του ψευδοκράτους, το οποίο η Ελένη Φωκά δεν αναγνωρίζει. Τελευταία φορά μεσολάβησαν μάλιστα οι άνδρες των Ηνωμένων Εθνών, για να την πείσουν και εκείνη απάντησε: "Παρά να βγάλω την ταυτότητα αυτή, προτιμώ τη σκλαβιά και την ομηρία".

Για να καταλήξω μια και ο χρόνος έχει τελειώσει, χρειάζεται εθνική στρατηγική με ξεκάθαρους εθνικούς στόχους. Μπορεί σήμερα να μην είναι εφικτή, σε λίγα χρόνια όμως θα είναι.

Φτάνει πια η νοοτροπία του καλού παιδιού και της ηττοπάθειας! 

ΠΡΟΕΔΡΕΥΩΝ (Νικόλαος Κατσαρός): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρίες

Σελίδα 4821 

και κύριοι συνάδελφοι, η επερώτηση αυτή έρχεται για συζήτηση σε μια ευαίσθητη και κρίσιμη περίοδο για τη Χώρα μας, αλλά και για όλες τις χώρες και τους λαούς των Βαλκανίων. 'Ερχεται για συζήτηση σε μία περίοδο, όπου η λαϊκή εξέγερση στη γειτονική μας Αλβανία παίρνει μεγάλες διαστάσεις.

Το ΔΗ.Κ.ΚΙ., δια στόματος του Προέδρου του, από τη δεύτερη ημέρα της εξέγερσης, είχε κάνει, όπως αποδεικνύεται σήμερα, τη σωστή εκτίμηση, ότι πρόκειται για μια λαϊκή εξέγερση, που θα γενικευθεί, και είχε επισημάνει τους φόβους και τους κινδύνους αξιοποίησης αυτής της λαϊκής εξέγερσης από τις μεγάλες δυνάμεις της Δύσης και κυρίως από τις Η.Π.Α., αλλά και τις μεγάλες δυνάμεις της Ευρώπης, για να διαμορφώσουν σταδιακά τη νέα τάξη-αταξία πραγμάτων, στην περιοχή των Βαλκανίων και στη γύρω περιοχή.

Δυστυχώς σήμερα αυτοί οι φόβοι κάθε μέρα που περνάει επιβεβαιώνονται και γι' αυτό έγκαιρα, πριν από δέκα περίπου ημέρες, από αυτήν εδώ τη θέση στη Boυλή παρόντος του κυρίου Πρωθυπουργού, είχα κάνει την έκκληση-πρόταση προς τον αλλαζόνα Πρωθυπουργό, τον επικίνδυνο εθνικά Πρωθυπουργό, να καλέσει έγκαιρα αυτός και όχι ο Πρόεδρος της Δημοκρατίας -για να υπάρχει δεύτερο στάδιο, αν θα χρειαζόταν- τους Αρχηγούς όλων των Κομμάτων, για να καθίσουμε όπως απαιτεί το συμφέρον της Ελλάδας, του Ελληνισμού και του Ελληνικού Λαού, να εκτιμήσουμε έγκαιρα την κατάσταση που διαμορφώνεται στην Αλβανία και στα Βαλκάνια κατ' επέκταση και να χαράξουμε, όπως επι λέξει είχα πει, εθνική στρατηγική, αλλά από μηδενική βάση.

Τι εννοούσα, όταν έλεγα από "μηδενική βάση"; Αποτινάσσοντας ηγεσίες Κομμάτων της Χώρας και η κυβέρνηση τις όποιες ενδεχόμενες εξαρτήσεις από εκείνες τις δυνάμεις, που μπορούν να αξιοποιήσουν αυτήν τη λαϊκή εξέγερση στην Αλβανία, για να επιβάλουν τη νέα τάξη πραγμάτων, προκειμένου τελικά να υπηρετήσουν τα δικά τους γεωπολιτικά, τα δικά τους στρατηγικά, τα δικά τους οικονομικά σχέδια στην περιοχή των Βαλκανίων και στη γύρω περιοχή.

Και βέβαια, όπως συνηθίζει πάντα ο κύριος Πρωθυπουργός, αρνήθηκε αυτήν την πρόταση που έκανε το Δημοκρατικό Κοινωνικό Κίνημα, όπως άλλωστε αρνήθηκε και άλλη παρόμοια πρόταση, που είχε κανει λίγες μέρες πριν ο Πρόεδρος του Δημοκρατικού Κοινωνικού Κινήματος, θέλοντας να συμβάλει στην εκτόνωση, με εξεύρεση λύσης με αμοιβαίες υποχωρήσεις Κυβέρνησης και εκπαιδευτικών στο ζήτημα της απεργίας των εκπαιδευτικών.

Και με μεγάλη έκπληξη άκουσα σήμερα τον κύριο Πρωθυπουργό, να λέει ανακρίβειες ενώπιον του Σώματος με την ευκαιρία συζήτησης μιας επίκαιρης ερώτησης της κας Μπακογιάννη, ότι δήθεν καλεί τους Αρχηγούς των Κομμάτων, όταν θέλουν να τους ζητήσουν συνάντηση!

Ενώ σε εμένα -εκτός εάν κάνει επιλεκτικά συναντήσεις, ανεπίτρεπτα, αντιδημοκρατικά, αντικοινοβουλευτικά, δυναμιτίζοντας τους κοινοβουλευτικούς θεσμούς- ο κύριος Πρωθυπουργός μου αρνήθηκε αυτήν τη συνάντηση και δεν έχει ξαναγίνει σε μια δημοκρατικά λειτουργούσα χώρα, Πρωθυπουργός να αρνηθεί συνάντηση με Αρχηγό Κόμματος της Αντιπολίτευσης. Τον καταγγέλω για υποκριτή, για αντιδημοκράτη, τον κύριο Πρωθυπουργό, μια και απόψε έρχεται το ΠΑ.ΣΟ.Κ. δήθεν να ανοίξει διάλογο για την Κεντροαριστερά. Προφανώς για τη συντηρητική Παράταξη θέλει να ανοίξει, με το παραπλανητικό σύνθημα, το υποκριτικό, της δήθεν Κεντροαριστεράς, κάτι στο οποίο το ΔΗ.Κ.ΚΙ. ασφαλώς δεν πρόκειται να ανταποκριθεί, παρά το ότι πήρε πρόσκληση. Γιατί δεν θα συμμετάσχει το ΔΗ.Κ.ΚΙ. σε μια παρωδία, σε έναν περαιτέρω εμπαιγμό του Ελληνικού Λαού, κάτω από ψευδεπίγραφους τίτλους περί δήθεν Κεντροαριστεράς.

Δικαιώνονται δυστυχώς οι εκτιμήσεις του ΔΗ.Κ.ΚΙ. για τα γεγονότα της Αλβανίας.

Η Κυβέρνηση, αμήχανη όπως πάντα, προχώρησε σε χλιαρές κινήσεις σε σχέση με τα τεκταινόμενα στην Αλβανία, αντί να αναπτύξει πρωτοβουλίες, κυρίαρχες πρωτοβουλίες, ώστε ως μέλος που είναι της Ενωμένης Ευρώπης και παράλληλα ως χώρα Βαλκανική, η Ελλάδα να πάρει αυτές τις πρωτοβουλίες και να γίνει ο καθοριστικός παράγοντας για την ειρήνη, τη σταθερότητα στα Βαλκάνια, με στόχο την πρόοδο και την ευημερία όλων των χωρών, όλων των λαών των Βαλκανίων. Για να μετατρέψει έτσι η Ελλάδα με τις δικές της πρωτοβουλίες τα Βαλκάνια από πυριτιδαποθήκη σε χώρο οικοδόμησης της προόδου, φιλίας και συνεργασίας μεταξύ των λαών και των χωρών.

Η θέση του ΔΗ.Κ.ΚΙ., έστω αυτήν τη στιγμή είναι η εξής: Πρόκειται, όπως προαναφέρα, για λαϊκή εξέγερση, η οποία έχει επικρατήσει. Δυστυχώς και τα Κόμματα της Αντιπολίτευσης είναι αναξιόπιστα έναντι του αλβανικού λαού. Και αυτό αποδεικνύεται καθημερινά. Ο Μπερίσα -όπως τονίστηκε και από προηγούμενους ομιλητές του ΔΗ.Κ.ΚΙ.- επέβαλε αντιδημοκρατικά αυτό το καθεστώς, υπηρετώντας συγκεκριμένα σχέδια των Ηνωμένων Πολιτειών της Αμερικής και βέβαια του διεθνούς οικονομικού κατεστημένου. Ασφαλώς ήταν μεγάλο λάθος της Ελλάδας και της Κυβέρνησης και όχι μόνο, που στήριξαν τον Μπερίσα και η Νέα Δημοκρατία με κυβέρνηση του κ. Μητσοτάκη και το ΠΑ.ΣΟ.Κ. δυστυχώς. Κάναμε ανάλυση εδώ έγκαιρα, πριν τρεις μήνες, με την ευκαιρία επερώτησης Βουλευτών της Νέας Δημοκρατίας μετά τις εκλογές και για την πορεία του Κόμματος Ανθρωπίνων Δικαιωμάτων.

Κατά συνέπεια η Κυβέρνηση θα πρέπει να έρθει σε απευθείας διάλογο, έστω αυτήν τη στιγμή, αναπτύσσοντας συγκεκριμένη πρωτοβουλία, με τις λαϊκές δυνάμεις, αυτές που εξεγέρθηκαν και την ηγεσία τους -και ασφαλώς θα έρθει- και με τα Κόμματα της Αντιπολίτευσης, ώστε να συμβάλει, στέλνοντας παράλληλα ανθρωπιστική βοήθεια και άλλη -εκεί ήταν σωστή η ενέργειά της- στην εξεύρεση πολιτικής λύσης, για να κλείσουμε το δρόμο, που τον βλέπουμε εμείς να ανοίγει, αν δεν πάρουμε πρωτοβουλίες -γιατί μην περιμένουμε να πάρει η Ενωμένη Ευρώπη, μην περιμένουμε να πάρουν οι Ηνωμένες Πολιτείες της Αμερικής- για να κλείσουμε το δρόμο, επαναλαμβάνω, της αξιοποίησης αυτής της λαϊκής εξέγερσης σε επέκταση στο Κοσσυφοπέδιο, Βουλγαρία, Σκόπια, Σερβία.

Γιατί -όπως είχα επισημάνει πριν εκδηλωθούν τα γεγονότα στην Αλβανία, εδώ απ'αυτήν τη θέση- αυτά που βλέπουμε, τις εσωτερικές αναταραχές εδώ και μήνες στη Σερβία και στη Βουλγαρία, πρέπει να τις συνδυάσουμε και με την κινητικότητα των Μεγάλων Δυνάμεων, για να κλείσουμε την ονομασία των Σκοπίων με σύνθετο όνομα, όπως ανέφερε ο Γιώργος Ρόκος. Αλλά πρέπει να τις συνδυάσουμε -όπως είχα πει- και με τα βήματα για την καθιέρωση της νέας τάξης πραγμάτων στα Βαλκάνια.

Το ΔΗ.Κ.ΚΙ. επισημαίνει έγκαιρα τις εξελίξεις. 'Αλλοι δεν θέλουν να τις καταλάβουν ή κάνουν ότι δεν τις καταλαβαίνουν. Δυστυχώς αυτή είναι η αλήθεια, κυρίες και κύριοι συνάδελφοι, όσο πικρή και αν είναι. Γιατί δυστυχώς στην Κυβέρνηση, σε ηγετικό επίπεδο, επικρατούν λογικές και πολιτικές εξάρτησης, υποτέλειας και κάνουν, ότι δεν καταλαβαίνουν, ότι σήμερα παίζουν το μεγάλο τους παιχνίδι στα Βαλκάνια, στο Αιγαίο, στη Μέση Ανατολή οι Ηνωμένες Πολιτείες της Αμερικής, αλλά και οι τρεις κυρίαρχες χώρες της Ευρώπης, η Γερμανία, η Αγγλία και η Γαλλία.

Το ΔΗ.Κ.ΚΙ. από την πλευρά του προς αυτήν την κατεύθυνση, σε σχέση με την Αλβανία, είναι αποφασισμένο να συμβάλει. Καλεί απ'αυτό το Βήμα της Βουλής τα μέλη και τους φίλους του, αλλά και όλους τους 'Ελληνες πολίτες που μπορούν να συμβάλουν στην αποστολή όσο το δυνατόν μεγαλύτερης ανθρωπιστικής βοήθειας προς τον Αλβανικό λαό, κατά συνέπεια και προς τον Ελληνισμό της Αλβανίας, που βρίσκεται στο νότο. Και ταυτόχρονα καλεί τον Ελληνικό Λαό αλλά και όλα τα Κόμματα, στο να συμπαρασταθούμε σ'αυτούς που εξεγέρθηκαν στην Αλβανία και να συμβάλουμε προς την εξεύρεση πολιτικής λύσης.

Είμαστε αντίθετοι και διασαφηνίζουμε τη θέση μας σε οποιαδήποτε από την πλευρά της Ελλάδας αποδοχή επέμβασης ή αποστολής στρατιωτικών συμμαχικών δυνάμεων στην Αλβανία και ασφαλώς, συμμετοχής στρατιωτικών δυνάμεων ελληνικών σε μία τέτοια συμμαχική στρατιωτική δύναμη. Γιατί αν γίνει κάτι τέτοιο, τότε να περιμένουμε 

Σελίδα 4822 

νομοτελειακά ταχύτερα βήματα στην υλοποίηση των σχεδίων των Μεγάλων Δυνάμεων της Δύσης για επιβολή, μέσα ενδεχομένως και από αλλαγή των συνόρων και εξεγέρσεις σε άλλες περιοχές των βαλκανικών χωρών της νέας τάξης -στην πραγματικότητα αταξίας πραγμάτων- στη Βαλκανική.

'Ερχομαι τώρα στο θέμα των ελληνοτουρκικών σχέσεων. Αφορμή για την κατάθεση αυτής της επερώτησης, κυρίες και κύριοι συνάδελφοι, αποτέλεσε μία δήλωση που είχε κάνει στη Βουλή στις 15 Νοέμβρη 1996 ο ίδιος ο κύριος Πρωθυπουργός, με ευκαιρία επίκαιρης ερώτησης του Αρχηγού της Νέας Δημοκρατίας. Σ' αυτήν την ερώτηση απαντούσε ο κύριος Πρωθυπουργός και έλεγε έμμεσα αλλά σαφώς, ότι η Κυβέρνησή του θα στηρίξει προσφυγή της Τουρκίας στο Διεθνές Δικαστήριο της Χάγης για τα έξι μίλια, που υπάρχουν σήμερα. Αυτό είναι εθνικό έγκλημα. Αυτό οδηγεί με μαθηματική ακρίβεια σε σημαντική υποχώρηση της Ελλάδας σε βάρος των εθνικών μας δικαίων. Σημαίνει με μαθηματική ακρίβεια από πρώτο χέρι, παραχώρηση εθνικών κυριαρχικών δικαιωμάτων στην Τουρκία για να υλοποιηθούν τα πολιτικά σχέδια των Μεγάλων Δυνάμεων της Δύσης στην περιοχή.

Σημαίνει, με άλλα λόγια, παραίτηση της Ελλάδας από το δικαίωμα που της δίνει -και που το έχει ασκήσει η Τουρκία από την άλλη μεριά για λογαριασμό της- το Διεθνές Δίκαιο της θάλασσας για επέκταση στα δώδεκα μίλια της αιγιαλίτιδας ζώνης.

Συμβουλευθείτε τα Πρακτικά της Βουλής, για να διαπιστώσετε, ότι αυτό το πράγμα είπε ο κύριος Πρωθυπουργός, γι'αυτό και αναγκασθήκαμε επειγόντως να κάνουμε αυτήν την επερώτηση, αφού προηγουμένως κάναμε την ίδια μέρα επίκαιρη ερώτηση και αρνήθηκε πάλι τότε ο κύριος Πρωθυπουργός να τη συζητήσει.

Η θέση του ΔΗ.Κ.ΚΙ. είναι, ότι η Ελλάδα, πολύ περισσότερο σήμερα που τα γεωπολιτικά σχέδια των Η.Π.Α. αλλά και της Γερμανίας και των άλλων μεγάλων δυνάμεων της Ευρώπης συμβαδίζουν, συμπίπτουν με τους επεκτατικούς σχεδιασμούς της Τουρκίας, δεν πρέπει σε καμία περίπτωση να κλείσει οποιαδήποτε από τα εθνικά θέματα. Γιατί το κλείσιμο, κατά τρόπο σύμφωνο με το Διεθνές Δίκαιο και τις Διεθνείς Συμβάσεις, άρα και με τα εθνικά μας συμφέροντα, προϋποθέτει κατάλληλο διεθνές περιβάλλον υπέρ της Ελλάδας, ενώ σήμερα δεν είναι κατάλληλο για την Ελλάδα, στα πλαίσια αυτών των γεωπολιτικών σχεδιασμών των μεγάλων δυνάμεων στη συγκεκριμένη περιοχή, που περιλαμβάνει και τα τρία ανοιχτά εθνικά μας θέματα.

Περαιτέρω, πιο συγκεκριμένα, η θέση μας, η θέση του Δημοκρατικού Κοινωνικού Κινήματος είναι, ότι σε καμιά μα σε καμιά περίπτωση δεν πρέπει η Ελλάδα να διατυπώνει θέση, όπως το έκανε ο κύριος Πρωθυπουργός για πρώτη φορά, από πού; 'Οχι από τη Χώρα μας, όχι από τη Χώρα που κυβερνά, αλλά μόλις πήγε στις Η.Π.Α., πριν συναντηθεί με τον Πρόεδρο, τον κ. Κλίντον, έκανε δηλώσεις -αν θυμάστε- στα Μέσα Ενημέρωσης και εκεί διατύπωσε για πρώτη φορά τη θέση, ότι πρέπει να πιεστεί η Τουρκία να προσφύγει στο Διεθνές Δικαστήριο της Χάγης, για να λύσει πιο θέμα το Διεθνές Δικαστήριο, όπως είπε ο ίδιος; Το ιδιοκτησιακό καθεστώς στα 'Ιμια, που αδιαμφισβήτητα είναι ελληνικό το ιδιοκτησιακό καθεστώς, με βάση τη Διεθνή Σύμβαση, που έχει αναπτυχθεί και εδώ μέσα στη Βουλή.

Τότε το Δημοκρατικό Κοινωνικό Κίνημα, νέο στη σύστασή του, με δελτίο Τύπου, είχε διατυπώσει τη θέση, ότι είναι λαθεμένη αυτή η τοποθέτηση του κυρίου Πρωθυπουργού και της Ελλάδας και μάλιστα, ότι είναι απαράδεκτο να διακηρύσσεται αυτή η θέση από μια ξένη χώρα, γιατί, όπως είχαμε επισημάνει, η προσφυγή στο Διεθνές Δικαστήριο της Χάγης για να μας λύσει αυτό το ιδιοκτησιακό καθεστώς, που αδιαμφισβήτητα με τις διεθνείς συμβάσεις είναι ελληνικό, αποτελεί μια έμμεση αλλά σαφή προσπάθεια, για να μας οδηγήσουν σε εθνικές παραχωρήσεις μέσα απ' αυτήν τη διαδικασία.

Ο κύριος Πρωθυπουργός στις 15.11.96 στη Βουλή, όπως προανέφερα, άφησε σαφώς να εννοηθεί, αλλά και με την ευκαιρία άλλης συζήτησης στη Βουλή, ότι μπορεί εκεί να πάνε και άλλες τουρκικές διεκδικήσεις. Και τότε πάλι απ' αυτό εδώ το Βήμα κάλεσα τον κύριο Πρωθυπουργό, να διασαφηνίσει τη θέση και να πάρει πίσω αυτήn τη νέα προωθημένη σε βάρος πάλι της Ελλάδας διατύπωση. Και τότε αναγκάστηκε να κάνει ανασκευή όσων είχε πει πριν από λίγα λεπτά.

Η θέση μας λοιπόν είναι, ότι δεν πρέπει σε καμιά περίπτωση η Ελλάδα να διατυπώνει θέση, ότι θα πρέπει η Τουρκία να πιεστεί, ή να αποδεχθεί η Ελλάδα προσφυγή στο Διεθνές Δικαστήριο, είτε για τα 'Ιμια είτε για οποιεσδήποτε άλλες τουρκικές διεκδικήσεις. Το μόνο που πρέπει να δεχθεί η Ελλάδα είναι, το να συζητήσει με την Τουρκία για τη διαδικασία οριοθέτησης της υφαλοκρηπίδας του Αιγαίου, με βάση το Διεθνές Δίκαιο της θάλασσας, που προβλέπει το δικαίωμα της Ελλάδας για επέκταση στα δώδεκα μίλια.

Σε καμιά δε περίπτωση, κατά την άποψη του ΔΗ.Κ.ΚΙ, δεν πρέπει να γίνει προσφυγή ή να αποδεχθεί η Ελλάδα προσφυγή, αν δεν έχει προηγηθεί η επέκταση από την Ελλάδα, όπως το δικαιούται στα δώδεκα μίλια. Γιατί αν κάνει κάτι διαφορετικό, τότε πάει, εν γνώσει της, η όποια κυβέρνηση το κάνει αυτό, να παραχωρήσει εθνικά κυριαρχικά δικαιώματα στους Τούρκους και βέβαια στις μεγάλες δυνάμεις, έναντι των οποίων δυστυχώς ασκεί ενδοτική και υποτελή πολιτική, όπως αποκαλύφθηκε με τις ευχαριστίες του Πρωθυπουργού προς τις Ηνωμένες Πολιτείες της Αμερικής μέσα απ' αυτήν εδώ την Αίθουσα την επομένη του ανοσιουργήματος, που στήριξαν οι Ηνωμένες Πολιτείες στα 'Ιμια.

Τέλος, για το Κυπριακό η θέση μου και πριν ιδρυθεί το ΔΗ.Κ.ΚΙ. ήταν σταθερή από το 1991. Με άρθρο που είχα γράψει τότε στην εφημερίδα "ΕΘΝΟΣ" στις 15 Ιουνίου του 1991 είχα προειδοποιήσει τις ηγεσίες όλων των Κομμάτων στην Ελλάδα και στην Κύπρο, ότι βρίσκεται σε εξέλιξη σχέδιο από τις μεγάλες δυνάμεις για συνομοσπονδία, που θα το παρουσιάσουν απατηλά στον Ελληνισμό και τον Ελληνικο Λαό, ως δήθεν ομοσπονδία και προσδιόρισα ακριβώς ποιο ήταν εκείνο το σχέδιο.

Ερχόμαστε σήμερα και βλέπουμε να επιβεβαιώνονται εκείνες οι εκτιμήσεις, εκείνες οι πληροφορίες. Το ΔΗ.Κ.ΚΙ. είναι αντίθετο σε κάθε λύση, η οποία θα είναι ουσιαστικά συνομοσπονδία με δυό ξεχωριστές ζώνες, που στην κάθε μια θα είναι ξεχωριστή εθνότητα και μια κεντρική χαλαρή κυβέρνηση, στην οποία εναλλάσσονται Τουρκοκύπριοι και Ελληνοκύπριοι. Λύση μη βιώσιμη, μη δίκαιη, που προωθούν βήμα προς βήμα οι ξένες δυνάμεις και η Τουρκία.

Πρέπει επιτέλους να σηκώσουμε τη σημαία του αγώνα και να επισημάνουμε και να τονίσουμε σε όλους τους ξένους και τους Τούρκους, που προκλητικά συμπεριφέρονται με την ανοχή των ξένων εναντίον του Ελληνισμού, εναντίον της Κύπρου, εναντίον της Ελλαδας, ότι δεν πρόκειται να δεχθούμε τετελεσμένα γεγονότα. 

Για μας το Κυπριακό είναι διεθνές θέμα, είναι θέμα εισβολής και κατοχής ξένων τουρκικών δυνάμεων σε ένα ανεξάρτητο κράτος, στην Κυπριακή Δημοκρατία. Και από κει και πέρα πρέπει επίσης να τους καταστήσουμε σαφές, ότι πρέπει να πάρουν πίσω τη θέση τους οι Τούρκοι, ότι αν επεκτείνουμε στα δώδεκα μίλια την αιγιαλίτιδα ζώνη, ότι αυτό αποτελεί causus belli. Αυτό να το διεκδικήσουμε με κάθε τρόπο στους διεθνείς οργανισμούς αντί να καθόμαστε και να συζητάμε με τις μεγάλες δυνάμεις, που στηρίζουν τις απαράδεκτες διεκδικητικές βλέψεις των Τούρκων εναντίον της Ελλάδας για το πώς θα παραχωρήσουμε εμείς και άλλα στην Κύπρο και στο Αιγαίο.

Θα πρέπει να απαιτήσουμε απ' τις μεγάλες δυνάμεις, να πιέσουν τη Τουρκία, να σεβαστεί το Διεθνές Δίκαιο και τα ανθρώπινα δικαιώματα στην Κύπρο αλλά και στο Αιγαίο. Διαφορετικά μέσα από άσκηση εθνικής πολιτικής να συσπειρώσουμε, να ενώσουμε τον Ελληνισμό και τον Ελληνικό Λαό, που είναι ο μόνος αποτελεσματικός τρόπος για να προασπίσουμε και την εδαφική μας ακεραιότητα, αλλά και τα εθνικά μας δίκαια.

Αν συνεχίσετε, κύριοι της κυβέρνησης, αυτήν την πολιτική,

Σελίδα 4823 

που εφαρμόσατε μέχρι σήμερα, τότε να περιμένουμε υλοποίηση των σχεδίων των ξένων δυνάμεων και στο Σκοπιανό και στο Κυπριακό και στο Αιγαίο και ασφαλώς και στα Βαλκάνια και οι ευθύνες θα είναι πάρα πολύ μεγάλες, είτε λέτε ότι αποδέχεσθε είτε όχι φραστικά, γιατί είσθε συμμέτοχοι και συνεργοί σε μια εθνικά απαράδεκτη και επικίνδυνη πολιτική, την οποία προωθείτε, τόσο εσείς σήμερα όσο και μετά το 1990 η Νέα Δημοκρατία.

Εμείς με αίσθημα ευθύνης καταθέσαμε και συζητάμε αυτήν την επερώτηση, θέλοντας και πιστεύοντας, ότι ο παριστάμενος Υπουργός Εθνικής 'Αμυνας, με την ευαισθησία που τον διακρίνει, θα αντιληφθεί την αγωνία μας, αλλά και τις προτάσεις που κάνουμε, οι οποίες άλλωστε είναι προτάσεις που αποδείχθηκε, ότι αποτελέσματα θετικά έφεραν και στο παρελθόν.

Ενθυμούμαι -για να κλείσω, κύριε Πρόεδρε- ότι συμμετείχα στο Υπουργικό Συμβούλιο που είχε γίνει το Μάρτη του 1987.

ΠΡΟΕΔΡΕΥΩΝ (Νικόλαος Κατσαρός): Μην ανοίγετε άλλο θέμα, σας παρακαλώ. 'Ηδη έχει περάσει αρκετά ο χρόνος.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι, κύριε Πρόεδρε, δεν ανοίγω άλλο θέμα. Το κλείνω αμέσως. 

Ενθυμούμαι εκείνο το "μολών λαβέ" που είχαμε πει στους Τούρκους και που με την απόφαση εκείνη, την ίδια ημέρα, στείλαμε τον κ. Παπούλια, τον Υπουργό Εξωτερικών, στη Βουλγαρία και αποτρέψαμε τους Τούρκους και τους προστάτες τους, που είναι οι ίδιοι όπως και σήμερα, από το να υλοποιήσουν τις απειλές. Ενώ τώρα με αυτήν την πολιτική που εφαρμόζεται μετά το 1990, η τουρκική βουλιμία, η τουρκική προκλητικότητα αυξάνει, γιατί αυξάνεται από τότε και μέχρι σήμερα, δυστυχώς, η ελληνική ενδοτικότητα.

ΠΡΟΕΔΡΕΥΩΝ (Νικόλαος Κατσαρός): Ο Υπουργός Εθνικής 'Αμυνας ο κ. Τσοχατζόπουλος έχει το λόγο.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, κυρίες και κύριοι συνάδελφοι, αναμφισβήτητα είναι ιδιαίτερα χρήσιμο να συζητήσουμε στο Ελληνικό Κοινοβούλιο για την εξέλιξη των εθνικών θεμάτων, την εξωτερική μας πολιτική, την πολιτική ασφάλειας και άμυνας, που ακολουθούμε αυτήν την εποχή, με δεδομένες τις εξελίξεις, τις σημαντικές εκτιμώ, που υπάρχουν γύρω μας. Και βέβαια όλοι παρακολουθούμε με ιδιαίτερο ενδιαφέρον...

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, πρέπει να διακόψουμε για δύο λεπτά, διότι υπάρχει ένα τηλεφώνημα στο οποίο πρέπει επειγόντως να απαντήσετε.

ΑΠΟΣΤΟΛΟΣ ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Αν είναι εφικτό, κύριε Πρόεδρε, βεβαίως να διακόψουμε.

ΠΡΟΕΔΡΕΥΩΝ (Νικόλαος Κατσαρός): Διακόπτουμε για δύο λεπτά.

(Δ Ι Α Κ Ο Π Η)

Σελίδα 4824 

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΕΥΩΝ (Νικόλαος Κατσαρός): Kύριοι συνάδελφοι, επαναλαμβάνεται η διακοπείσα συνεδρίαση.

Ο κύριος Υπουργός έχει το λόγο.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, θέλω να ευχαριστήσω για τη μικρή διακοπή, που με τη δική σας έγκριση και τη συγκατάθεση των συναδέλφων κατέστη δυνατή.

Είχα μία άμεση ενημέρωση από τον Αρχηγό του Ναυτικού, ο οποίος με διαβεβαίωσε, ότι ολοκληρώνεται με ειρηνικό τρόπο η ασφαλής επιβίβαση σαράντα τεσσάρων Ελλήνων στο Δυρράχειο, οι οποίοι έφθασαν εκεί με ένα κομβόι, φεύγοντας σήμερα το πρωί από τα Τίραννα, έτσι ώστε να μπορέσουν να επανέλθουν σώοι και αβλαβείς στην Ελλάδα.

Παράλληλα, βρίσκονται στο λιμάνι του Δυρραχείου άλλα δύο πλοία του Πολεμικού Ναυτικού, όπως και ομάδα βατραχανθρώπων, οι οποίοι διασφάλισαν την ασφαλή επιβίβαση των Ελλήνων πολιτών. Αυτό, απλώς, στο πλαίσιο μιας ειρηνευτικής προσπάθειας, η οποία έγινε...

ΟΡΕΣΤΗΣ ΚΟΛΟΖΩΦ: 'Εφυγε όλο το προσωπικό; 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): 'Οχι. Ο πρέσβης, το διπλωματικό προσωπικό, ο στρατιωτικός ακόλουθος, οι βασικοί διπλωματικοί υπάλληλοι μένουν όλοι στην πρεσβεία, διότι πρέπει να συνεχίσουμε τις δραστηριότητες. Και χαίρομαι που το θέσατε, για να μη γίνει καμία παρεξήγηση. Το μεγαλύτερο ποσοστό των Ελλήνων οι οποίοι αποχώρησαν από την Αλβανία, είναι επιχειρηματίες, είναι πολίτες, ελάχιστοι είναι από την πρεσβεία. Αυτό για να μην υπάρξει καμία παρεξήγηση.

Μετά απ' αυτήν τη μικρή διακοπή, κύριε Πρόεδρε, θα ήθελα να επανέλθω στα θέματα, τα οποία είχαμε αρχίσει να συζητούμε.

'Ελεγα, λοιπόν, ότι βρισκόμαστε σε μία περίοδο, όπου σημαντικότατες αλλαγές γίνονται γύρω μας. Βεβαίως εμείς επηρεαζόμαστε αυτήν τη στιγμή από τα γεγονότα της Αλβανίας -και θα πω εν συνεχεία πού, κατά την άποψή μας, οφείλονται- και όλοι μας συνειδητοποιούμε ότι υπάρχει μία σειρά από σημαντικά και κρίσιμα γεγονότα σε εξέλιξη σε ολόκληρη τη Βαλκανική. Βλέπουμε ότι τεράστιες αλλαγές αυτήν τη στιγμή σημειώνονται στην ευρύτερη περιοχή γύρω μας.

'Οσον αφορά τα θέματα της ασφάλειας και της συνεργασίας, βρίσκεται σε εξέλιξη ένας ολόκληρος προβληματισμός για τη δημιουργία ενός νέου κοινού συμφώνου ασφάλειας για όλες τις ευρωπαϊκές χώρες, ανεξάρτητα των διαιρέσεων του παρελθόντος, στο οποίο θα μπορέσουν να συμμετάσχουν οι χώρες της Eυρώπης από τον Ατλαντικό μέχρι τα Ουράλια για πρώτη φορά. Και γι' αυτό βλέπουμε, ότι γίνεται συστηματική προσπάθεια να υπάρξει συνεννόηση μεταξύ των Ευρωπαϊκών Κυβερνήσεων, των Ηνωμένων Πολιτειών της Αμερικής, της Κυβέρνησης της Ρωσίας, της Κυβέρνησης της Ουκρανίας, ώστε να διαμορφωθεί πράγματι μία νέα συνεταιρική σχέση για την ασφάλεια, τη σταθερότητα και τη συνεργασία, την οποία έχουμε ανάγκη να εξασφαλίσουμε, μπαίνοντας στο 2000, για όλους τους λαούς της Ευρώπης.

Στο πλαίσιο λοιπόν όλων αυτών των αλλαγών, που συντελούνται γύρω μας, θα πρέπει με κάθε υπευθυνότητα να δούμε τον τρόπο που η Ελλάδα αντιμετωπίζει αυτές τις αλλαγές, που μπορεί να είναι ευρύτερης σημασίας και αφορούν τους διεθνείς οργανισμούς, αφορούν αλλαγές στο ΝΑΤΟ, αφορούν αλλαγές στην Ευρωπαϊκή 'Ενωση, στη Δυτικοευρωπαϊκή 'Ενωση. Βλέπουμε μάλιστα ότι ο Οργανισμός Ασφάλειας και Συνεργασίας στη Μαδρίτη, αλλά και όλοι αυτοί οι οργανισμοί, βρίσκονται σε μία φάση προσαρμογής στα νέα δεδομένα, όπως αυτά διαμορφώθηκαν από το 1990 και μετά.

Επομένως είναι σαφές, ότι η Ελλάδα, για να μπορέσει να αντιμετωπίσει με επιτυχία αυτά τα νέα δεδομένα και τις νέες καταστάσεις, πρέπει να διαθέτει μία ευρύτατα αποδεκτή, κοινά επεξεργασμένη εθνική στρατηγική. Πάνω σε μία τέτοια εθνική στρατηγική πρέπει να στηριχθούμε, για να απαντήσουμε με επιτυχία, προς όφελος του Ελληνικού Λαού, σε όλα τα προβλήματα, τις προκλήσεις, και τις δυσκολίες, που αναμφισβήτητα συναντούμε στο δρόμο μας και ως Λαός και ως 'Εθνος.

Και η απάντηση την οποία θα δώσω για τα θέματα, τα οποία θέσατε, κύριε Πρόεδρε του ΔΗ.Κ.ΚΙ., κυρίες και κύριοι συνάδελφοι, στηρίζεται σε μια από μακρού επεξεργασμένη εθνική στρατηγική, που το ΠΑ.ΣΟ.Κ. είχε παρουσιάσει, στον ελληνικό λαό και έτυχε της έγκρισης του επανειλημμένα στις εκλογές. Και πάνω σ' αυτήν την εθνική στρατηγική, που τόσο με τις Κυβερνήσεις του ΠΑ.ΣΟ.Κ. επί Ανδρέα Παπανδρέου, όσο και με την Κυβέρνηση του ΠΑ.ΣΟ.Κ. επί Κώστα Σημίτη, εφαρμόζουμε με συνέπεια, για να αντιμετωπίσουμε τα προβλήματα που υπάρχουν, είτε στα εθνικά μας θέματα είτε στις καθημερινές συνεχείς εξελίξεις στην ευρύτερη παγκόσμια περιοχή και ιδιαίτερα βέβαια στην ευρωπαϊκή περιοχή.

'Ετσι, λοιπόν, κατανοώ τους αντιπολιτευτικούς υψηλούς τόνους που επιχειρούνται από την Aντιπολίτευση, για να γίνει κριτική για το περιεχόμενο αυτής της πολιτικής. Κατανοώ επίσης -αν θέλετε- και την επιθυμία κομμάτων να καθήσουμε να συζητήσουμε σε ένα τραπέζι για να επεξεργαστούμε την εθνική στρατηγική.

'Ομως, από την άλλη μεριά, θα ήθελα να κάνω σαφές ότι το ΠΑ.ΣΟ.Κ. είχε εθνική στρατηγική, την οποία παρουσίασε στον Ελληνικό Λαό, και είχε έγκριση του. Ψηφίστηκε, δηλαδή, για να εφαρμόσει αυτήν την εθνική στρατηγική. Επομένως εμείς παίρνοντας την ευθύνη, την πρωτοβουλία να αντιδράσουμε είτε στα θέματα της Αλβανίας είτε στο θέμα της Βουλγαρίας είτε στην Ευρωπαϊκή 'Ενωση είτε οπουδήποτε αλλού, στηριζόμαστε πάντοτε σ' αυτήν την εθνική στρατηγική, χωρίς αυτό να σημαίνει βέβαια ότι αγνοούμε τις απόψεις των άλλων Κομμάτων ή ότι δεν ενδιαφερόμαστε να έχουμε έναν διάλογο.

Εξάλλου η Βουλή μας δίνει τη δυνατότητα μέσα από προ ημερησίας διατάξεως συζητήσεις να συζητήσουμε διεξοδικά πάνω σ' αυτά τα θέματα. 'Ετσι δεν μπορεί κανείς να ισχυριστεί, ότι δεν υπάρχει υπεύθυνη πολιτική θέση, δεν υπάρχει στρατηγική ή ότι δεν ακούει τουλάχιστον ο ένας τον άλλο πάνω σ' αυτά τα ζητήματα στο βαθμό μάλιστα που μπορούμε και επιτυγχάνουμε και μία σύγκλιση απόψεων, η οποία πιστεύω ότι υπάρχει σήμερα σε πολλά από τα εθνικά μας θέματα. Τότε η αποτελεσματικότητα αυτής της πολιτικής, είναι ακόμα πιο βεβαία και πιο σίγουρη.

(Στο σημείο αυτό την Προεδρική ' Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

Ας έρθω, όμως, να απαντήσω συγκεκριμένα, κυρίες και κύριοι συνάδελφοι, στα ερωτήματα που θέσατε: 

Τι ισχυρίζονται οι επερωτώντες συνάδελφοι; 'Οτι η Κυβέρνηση του ΠΑ.ΣΟ.Κ. ασκεί μυστική διπλωματία, ότι χαρακτηρίζεται από ενδοτικότητα στις κινήσεις της και στις σχέσεις με τους συμμάχους. Επιτρέψτε μου να αντικρούσω μία-μία αυτές τις αιτιάσεις και να επαναλάβω γνωστές, παγιωμένες και αποδεκτές από τον Ελληνικό Λαό θέσεις της Ελληνικής Κυβέρνησης.

Πρώτου σ' ό,τι αφορά την επέκταση των ελληνικών χωρικών υδάτων, έχουμε τονίσει επανειλημμένως -και ο Πρωθυπουργός και ο Υπουργός Εξωτερικών και εγώ- ότι αποτελεί αναφαίρετο κυριαρχικό δικαίωμα της Χώρας μας, βάσει του διεθνούς δικαίου, να επεκτείνουμε τα χωρικά ύδατα στα δώδεκα μίλια. Η χρονική στιγμή που θα επιλεγεί για την άσκηση αυτού του δικαιώματος, είναι βέβαια αποκλειστική απόφαση της Ελληνικής Κυβέρνησης, όταν το κρίνει πρόσφορο, κατά τρόπο διεθνώς αποδεκτό, έτσι ώστε να εξασφαλίζεται πλήρως η απρόσκοπτη και ελεύθερη διέλευση της διεθνούς ναυσιπλοίας, στη βάση των ρυθμίσεων και των αρχών του Διεθνούς Δικαίου για το Δίκαιο της θάλασσας, πάνω στο οποίο εξάλλου στηρίζουμε και τη δυνατότητα αυτή.

Δεύτερον, θα ήθελα να πω ότι η Τουρκία, η οποία εφαρμόζει ήδη τα δώδεκα μίλια στη Μαύρη Θάλασσα έχει απειλήσει με ανάληψη στρατιωτικής δράσης κατά της Χώρας μας σε περίπτωση κατά την οποία ασκήσουμε αυτό το νόμιμο δικαίωμα. Και αποκορύφωμα αυτής της αποφασιστικής στάσης απέναντι

Σελίδα 4825 

στην άσκηση αυτού του νόμιμου δικαιώματος της Ελλάδος είναι η απόφαση της Τουρκικής Εθνικής Συνέλευσης τον Ιούνιο του 1995, με την οποία εξουσιοδοτούσε την τότε κυβέρνηση να χρησιμοποιήσει στρατιωτικά μέσα ενάντια στη Χώρα μας.

Φυσικά η απάντησή μας απέναντι και σ'αυτήν την προκλητική ενέργεια είναι ότι δεν εξαρτάται από τις αποφάσεις άλλων το δικαίωμά μας να στηριχτούμε στο διεθνές δίκαιο και να το εφαρμόσουμε, όπως είπα προηγουμένως, με τον τρόπο που νομίζουμε ότι πρέπει να εφαρμοσθεί, όταν κρίνουμε ότι διαμορφώνονται οι κατάλληλες συγκυρίες και είναι και η κατάλληλη στιγμή.

Τρίτον, σχετικά με την πάγια θέση της Ελλάδος για την υπογραφή συνυποσχετικού με την Τουρκία όσον αφορά την παραπομπή στο Δικαστήριο της Χάγης της οριοθέτησης της υφαλοκρηπίδας του Αιγαίου, θα ήθελα να κάνω σαφές για μία ακόμα φορά, ότι αυτό σε καμία περίπτωση δεν συνδέεται με την επέκταση των χωρικών υδάτων. Και τούτο διότι η υφαλοκρηπίδα οριοθετείται από την ίδια γραμμή εκκίνησης, όπως και η αιγιαλίτιδα ζώνη. Κατά συνέπεια, το εύρος της αιγιαλίτιδας ζώνης και της υφαλοκρηπίδας δεν επηρεάζει την οριοθέτησή της.

'Ετσι, λοιπόν, γίνεται φανερό, ότι η προσφυγή στη Χάγη για την οριοθέτηση της υφαλοκρηπίδας, που αποτελεί και τη μόνη παραδεκτή εκ μέρους της Ελλάδος διαφορά με την Τουρκία, σε καμιά περίπτωση δεν οδηγεί στο να απεμπολήσει η χώρα μας το δικαίωμα επέκτασης της αιγιαλίτιδας ζώνης από τα έξι στα δώδεκα μίλια.

Ας έρθουμε τώρα, κύριοι συνάδελφοι, στο θέμα της υποτιθέμενης αποδοχής εκ μέρους μας για προσφυγή στη Χάγη και άλλης διεκδίκησης από την τουρκική πλευρά.

Πάγια θέση, όχι μόνο της δικιάς μας, αλλά όλων των ελληνικών κυβερνήσεων, ήταν και είναι η εφαρμογή του Διεθνούς Δικαίου και των αποφάσεων του Ο.Η.Ε. ως βάση των διακρατικών σχέσεων. Ειδικότερα, από το 1993 η Ελληνική Κυβέρνηση έχει αποδεχθεί την αποκλειστική αρμοδιότητα του Διεθνούς Δικαστηρίου της Χάγης για όλα τα θέματα, πλην στρατιωτικών μέτρων αμυντικού χαρακτήρα. Η Τουρκία αντίθετα δεν έχει προβεί ποτέ σε ανάλογη δήλωση αποδοχής. Ως εκ τούτου εναπόκειται σ'αυτήν να προσφύγει στο Διεθνές Δικαστήριο της Χάγης για όποιες αξιώσεις -παράνομες, κατά την άποψή μας- νομίζει ότι μπορεί να έχει επί των βραχονησίδων στα 'Ιμια.

Και επ'αυτού θα ήθελα να κάνω πολύ καθαρή για μία ακόμα φορά τη θέση μας.

Εμείς δεν αμφισβητούμε, ούτε δεχόμαστε, ότι μπορεί να αμφισβητηθεί το καθεστώς των νήσων 'Ιμια. Είναι αναμφισβήτητα ελληνικές. Αποδεδειγμένα όχι μόνο μέσα από τις διεθνείς συνθήκες και συμβάσεις, που επιβεβαιώθηκαν το 1947 στο Παρίσι με τη Συμφωνία των Παρισίων ως συνέχειας της Ιταλοτουρκικής Συμφωνίας το 1942, αλλά προπάντων αναγνωρίσθηκαν ως ελληνικά νησιά μέσα από μία σειρά γεωγραφικών χαρτών, εφαρμογής δηλαδή του Διεθνούς Δικαίου στην οριοθέτηση της ελεύθερης ναυσιπλοίας εδώ και δεκαετίες. Και υπάρχουν τουρκικοί χάρτες, υπάρχουν ελληνικοί χάρτες, υπάρχουν αγγλικοί χάρτες, που επιβεβαιώνουν σαφώς ότι οι νησίδες 'Ιμια είναι ελληνικές. Γι'αυτό, λοιπόν, εμείς δεν έχουμε κανένα πρόβλημα, δεν έχουμε λόγο να ενδιαφερθούμε να αποδείξουμε την ελληνικότητα των συγκεκριμένων νησίδων. Εάν η Τουρκία νομίζει, ότι μπορεί να πράξει κάτι τέτοιο, δεν έχει παρά να απευθυνθεί εκείνη στο Διεθνές Δικαστήριο της Χάγης.

Και σε αυτό το σημείο θα ήθελα να σημειώσω, ότι ο σεβασμός του Διεθνούς Δικαίου και η παραπομπή από την Τουρκία αυτής της διεκδίκησης αποτέλεσε και το περιεχόμενο κοινής δήλωσης του Συμβουλίου των Υπουργών των Εξωτερικών των Χωρών της Ευρωπαϊκής 'Ενωσης στις 15 Ιουνίου 1996. Η Ευρωπαϊκή 'Ενωση με τον τρόπο αυτό τονίζει τη σημασία που αποδίδει στο σεβασμό του Διεθνούς Δικαίου στις διακρατικές σχέσεις.

Βέβαια το γεγονός ότι η Τουρκία μέχρι σήμερα δεν έχει αποδεχθεί το πλήρες περιεχόμενο της δήλωσής αυτής, ώστε να δείξει την επιθυμία της να προσεγγίσει την Ευρωπαϊκή 'Ενωση, είναι δικό της πρόβλημα, είναι ένα θέμα το οποίο τη βασανίζει και την απασχολεί.

Εν πάση περιπτώσει, όμως, υπάρχει ένα κρίσιμο θέμα. Η Ευρωπαϊκή 'Ενωση ενδιαφέρεται να υπάρξουν σταθερές σχέσεις με την Τουρκία. Η Τουρκία έχει μεγάλο στρατηγικό ενδιαφέρον να στηριχθεί στην περαιτέρω πορεία της από την Ευρωπαϊκή 'Ενωση.

Θα ήθελα να κάνω σαφές, ότι η Ελλάδα θα έβλεπε θετικά το ενδεχόμενο περαιτέρω σύσφιξης των σχέσεων Ευρωπαϊκής 'Ενωσης και Τουρκίας. Δεν έχουμε καμία αντίρρηση προς αυτήν την κατεύθυνση, υπό την προϋπόθεση ότι θα υπάρξει σεβασμός και πλήρης αποδοχή του Διεθνούς Δικαίου, των διεθνών συνθηκών και των διεθνών συμβάσεων, που προσδιορίζουν γεωγραφικά τα σύνορα μεταξύ Ελλάδος και Τουρκίας.

Δεν είναι δυνατόν να αποδεχθούμε αυτήν την κλιμάκωση της τουρκικής επεκτατικότητας και τη συνεχή αμφισβήτηση συγκεκριμένων νησίδων και βραχονησίδων στο Αιγαίο, στα σύνορα μεταξύ Ελλάδος και Τουρκίας. Δεν είναι δυνατόν να αποδεχθούμε τη θέση, ότι δήθεν δεν υπάρχουν σύνορα στο Αιγαίο μεταξύ Ελλάδος και Τουρκίας. Υπάρχει η Συνθήκη της Λωζάνης, η οποία για δεκαετίες προσδιόριζε σαφέστατα τα σύνορα μεταξύ Ελλάδος και Τουρκίας. Και ερμηνείες, όπως αυτή που έκανε ο Τούρκος Πρόεδρος, ότι δήθεν η Τουρκία είναι φυσικός κληρονόμος της Οθωμανικής Αυτοκρατορίας και αυτό ισχύει για μια σειρά, δεκάδες ή εκατοντάδες βραχονησίδες και νησίδες, είναι βέβαια απαράδεκτες. Αποδεικνύουν όμως το έωλο των επιχειρημάτων, τα οποία απλά υποκρύπτουν, στην πραγματικότητα, σκοπιμότητες της τουρκικής πλευράς, η οποία προσπαθεί να διεκδικήσει και να εκβιάσει μια βελτίωση των σχέσεων με την Ευρωπαϊκή 'Ενωση, προσπαθώντας με αυτόν τον τρόπο να υποβαθμίσει τη δυνατότητα της Ελλάδος να πάρει θέση επί αυτών των θεμάτων, ως εμπλεκομένη δήθεν σε μια περιφερειακή, διμερή αμφισβήτηση και έτσι να της υποβαθμίσει την αξιοπιστία των επιχειρημάτων.

Αυτά όμως, όπως είπα, δεν ευσταθούν. Θέλουμε να είμαστε πολύ καθαροί. Δεν υπάρχει τίποτα για διαπραγμάτευση στο Αιγαίο με την Τουρκία. Δεν δεχόμαστε καμία αμφισβήτηση του status quo. 'Οχι μόνο γιατί αυτό επιβάλλει το διεθνές δίκαιο, όχι μόνο γιατί αυτό είναι το εθνικό συμφέρον της Ελλάδος, αλλά και για έναν άλλο λόγο. Διότι η Τουρκία, με αυτήν την απαράδεκτη επεκτατικότητά της, λειτουργεί ως αποσταθεροποιητικός παράγοντας σε ολόκληρη την Ανατολική Μεσόγειο. Διότι τη στιγμή που επιχειρούμε να διαμορφώσουμε ένα κοινό οργανισμό ασφάλειας, σταθερότητας και συνεργασίας σε ολόκληρη την Ευρώπη, δεν είναι δυνατόν να αποδεχθούμε, όχι μόνο εμείς, αλλά όλες οι ευρωπαϊκές χώρες, το ΝΑΤΟ, οι Διεθνείς Οργανισμοί, η ΔΕΕ, μια τέτοια συμπεριφορά από την τουρκική πλευρά, η οποία λειτουργεί αποσταθεροποιητικά, δυναμιτίζει την ασφάλεια, τη σταθερότητα και την συνεργασία στην περιοχή.

Να, λοιπόν, γιατί θέλουμε να κάνουμε σαφές, ότι εμείς θα εμμείνουμε στο γεγονός ότι πρέπει να γίνει σαφές από την Ευρωπαϊκή 'Ενωση προς την Τουρκία ότι καμία διεκδίκηση δεν μπορεί να υπάρξει σ'αυτό το μέρος της Ευρώπης. Και εμμένουμε στη διεκδίκηση, ότι αυτά τα ελληνικά σύνορα είναι τα ευρωπαϊκά σύνορα στη συγκεκριμένη γεωγραφική περιοχή και επομένως, η αμφισβήτηση γεωγραφικών συνόρων, είτε της Ευρώπης είτε της Ελλάδος σε καμιά περίπτωση δεν μπορεί να είναι αποδεκτή.

Κυρίες και κύριοι συνάδελφοι, έρχομαι στο επόμενο σημείο, σχετικά με την ίδρυση των στρατηγείων του ΝΑΤΟ και με μια περίεργη σύνδεση, την οποία κάνετε, με την επέκταση των χωρικών μας υδάτων στα δώδεκα μίλια. Δεν ανταποκρίνεται στην πραγματικότητα, το διαψεύδω με τον πλέον κατηγορηματικό τρόπο.

Θα ήθελα να υπενθυμίσω ότι το 1992 σ'αυτήν την Αίθουσα ενημερωθήκαμε, ότι οι Υπουργοί 'Αμυνας του ΝΑΤΟ είχαν ομόφωνα αποφασίσει την ίδρυση και λειτουργία χερσαίων στρατηγείων του ΝΑΤΟ στη Χώρα μας, αλλά και κατ'αρχήν 

Σελίδα 4826 

αεροπορικού στρατηγείου, μετά από διαπραγματεύσεις Ελλάδος, Τουρκίας και ΝΑΤΟ.

Βέβαια, όπως όλοι γνωρίζουμε, αυτές οι διαπραγματεύσεις, παρά τη συμφωνία, δεν ολοκληρώθηκαν. Η Τουρκία με διάφορα προσχήματα παρακώλυσε τη λειτουργία του χερσαίου στρατηγείου και έτσι τα δύο στρατηγεία, παρόλο που βρέθηκε σχετικό κονδύλι, δεν ιδρύθηκαν. Μέχρι σήμερα δεν έχει ιδρυθεί, αν και συμμετέχει βέβαια η Ελλάδα στο ΝΑΤΟ , στις ασκήσεις, κ.λπ., και αυτό είναι μια κακή εμπειρία του παρελθόντος. Μας δόθηκε μάλιστα η δυνατότητα στις πρόσφατες συζητήσεις των Υπουργών 'Αμυνας του ΝΑΤΟ να κάνουμε σαφές, ότι τώρα που συζητούμε τη νέα δομή του ΝΑΤΟ, το νέο του ρόλο, αυτό το νέο Οργανισμό κοινής ασφάλειας και συνεργασίας, σε καμιά περίπτωση δεν θα αποδεχθούμε καταστάσεις, όπως αυτές του παρελθόντος, που οδήγησαν σ'αυτήν την άνιση μεταχείριση.

Συζητάμε για τη νέα δομή του ΝΑΤΟ. Συμφωνούμε να υπάρξουν τέσσερα υποστρατηγεία σε ολόκληρη τη Μεσόγειο, αλλά θα είναι ισότιμα. Θα έχουν τις ίδιες δυνατότητες και προπάντων, βέβαια εμείς θα δεχθούμε να λειτουργήσουν στο βαθμό, που διασφαλισθούν και όλα τα θέματα ασφάλειας, τα οποία έχουμε εμείς στην περιοχή μας και δεν θα επιτρέψουμε να γίνει εκμετάλλευση της οποιασδήποτε ρύθμισης του ΝΑΤΟ για αμφισβήτηση των κυριαρχικών μας δικαιωμάτων.

Το επόμενο σημείο, κυρίες και κύριοι συνάδελφοι, στο οποίο αναφέρεστε, είναι ότι οι Η.Π.Α. θα διαμεσολαβήσουν ασκώντας πιέσεις προς την Ελλάδα και την Τουρκία για να ξεπεραστεί η ένταση μεταξύ των δύο χωρών. Θέλω να σας διαβεβαιώσω, ότι στους πέντε μήνες περίπου που έχω στο Υπουργείο Εθνικής Αμύνης δεν διαπίστωσα να υπάρχει καμία πίεση και καμία πρωτοβουλία προς αυτήν την κατεύθυνση. Βεβαίως γίνονται επαφές και συζητήσεις, είναι γνωστά τα προβλήματα, τα οποία υπάρχουν, όλα όμως, όπως είπα προηγουμένως, έχουν να κάνουν με τη συνεχή επιθετικότητα της Τουρκίας και την αμφισβήτηση συγκεκριμένων θεμάτων.

Στα διάφορα σενάρια που γράφονται στον Τύπο, περί δήθεν πιέσεων για να βρούμε έναν τρόπο διαλόγου και συνεννόησης, για το πώς θα συμπεριφερθούμε η μία χώρα στην άλλη, εμείς σταθερά αντιπαραθέτουμε τις εξής δύο βασικές αρχές. Πρώτον υπάρχει το Διεθνές Δίκαιο. Δεν χρειάζεται παρά να σεβαστούμε τα όσα θεσπίζει για να μην έχουμε κανένα πρόβλημα στις σχέσεις μεταξύ Ελλάδος και Τουρκίας. Δεύτερον, όπου αφορά την καθημερινή μας λειτουργία, υπάρχει το γνωστό μνημόνιο Παπούλια-Γκιλμάζ από το 1988, το οποίο αποτελεί μια πολύ ρεαλιστική βάση, ώστε αν εφαρμοστεί με συνέπεια, να έχουμε μία εξομάλυνση των σχέσεων των δύο χωρών. Βέβαια εκείνος που μέχρι σήμερα δεν δέχθηκε να το εφαρμόσει είναι η Τουρκία και όχι η Ελλάδα.

Επιπλέον πιστεύουμε, ότι η Τουρκία θα πρέπει να παραιτηθεί από τις αστήρικτες διεκδικήσεις της στα 'Ιμια, ειδάλλως, να προσφύγει στο Δικαστήριο της Χάγης. Διότι και τα δύο να μη γίνονται, δεν υπάρχει δυνατότητα, διότι τώρα αποκαλύπτω, ότι δεν υπάρχει ενδιαφέρον επίλυσης του οποιουδήποτε προβλήματος. Και αν βέβαια θέλουμε να διατηρήσουμε μία κατάσταση αμφισβήτησης, απλά αποκαλύπτεται, ότι η Τουρκία είναι αναξιόπιστη. Το ότι συνεχίζει να υφίσταται η πρόταση για υπογραφή συνυποσχετικού για την οριοθέτηση της υφαλοκρηπίδας από το 1975 είναι σαφές. Το επαναλαμβάνω απλώς για να είναι ξεκάθαρο προς πάσα κατεύθυνση, ότι πάλι η Τουρκία είναι εκείνη, που δεν δέχεται να προχωρήσει το θέμα.

Επομένως αυτές είναι οι προϋποθέσεις πάνω στις οποίες μπορεί να στηριχθεί κανείς για να μπούμε σε μια άλλη φάση των ελληνοτουρκικών σχέσεων, οι οποίες θα μας επιτρέψουν να συζητήσουμε τότε και άλλα θέματα. Βέβαια εδώ θα ήθελα να κάνω σαφές, επειδή μας έγινε κριτική, ότι με την αποδοχή του δόγματος του ενιαίου αμυντικού χώρου Ελλάδος-Κύπρου, δημιουργούμε μία επιπρόσθετη εμπλοκή και μία αμφισβήτηση της ισορροπίας στο Αιγαίο, ότι είναι η ελάχιστη πολιτική απάντηση, που πρέπει να δώσουμε από κοινού τα δύο ανεξάρτητα κράτη του Οργανισμού Ηνωμένων Εθνών, της Κυπριακής Δημοκρατίας και της Ελλάδος, απέναντι σε μια κοινή εξωτερική απειλή. Εδώ υπάρχει μία συγκεκριμένη στρατιωτική απειλή από τη μεριά της Τουρκίας και ενάντια στην Κύπρο και ενάντια στην Ελλάδα.

Και βέβαια, κύριε Τσαφούλια, μπορεί να αμφισβητείτε την αξιοπιστία των όσων έχω καταθέσει δημόσια και στη Βουλή και στη διαρκή επιτροπή, σχετικά με την επιβεβαίωση της αλλαγής του αμυντικού δόγματος της Τουρκίας. Είναι όμως πασίδηλο πλέον και γνωστό σε όλους, ότι εδώ, απο το 1995 και μετά, η τουρκική κυβέρνηση έχει αναγορεύσει ως εθνικά αναγκαίο και ως εθνικό συμφέρον την αμφισβήτηση και την αλλαγή του status quo στο Αιγαίο. Δεν το αμφισβητεί εδώ κανένας. Ακούσατε πρόσφατα στη Βουλή ότι το παραδέχονται οι πάντες. 

Απέναντι σ' αυτήν την επίσημη προετοιμαζομένη πολιτικά και στρατιωτικά αμφισβήτηση του status quo στο Αιγαίο, απαντάμε με το Σύμφωνο Αμυντικής Συνεργασίας Ελλάδος-Κύπρου. Και το δόγμα του ενιαίου αμυντικού χώρου έχει σκοπό να διασφαλίσει επαρκή αμυντική επάρκεια στην Κύπρο με τη δημιουργία στην Κυπριακή Δημοκρατία ικανής και αποτελεσματικής στρατιωτικής άμυνας που σε συνδυασμό με τις δυνατότητες των Ελληνικών Ενόπλων Δυνάμεων, θα διασφαλίσουμε μια αποτελεσματική απάντηση απέναντι στην κοινή απειλή.

Βέβαια, έχουμε υποχρέωση, για να μπορέσουμε να είμαστε αποτελεσματικοί και υπεύθυνοι, στην εφαρμογή μιας τέτοιας πολιτικής, να προχωρήσουμε και σε μία σειρα απο δύσκολες αποφάσεις εκσυγχρονισμού των Ενόπλων Δυνάμεων, αλλαγή της δομής τους, διαμόρφωση μιας νέας δομής των Ενόπλων Δυνάμεων με την προώθηση δυνάμεων ταχείας επέμβασης, μικρές και ευέλικτες μονάδες και αναβάθμιση των προγραμμάτων εκπαίδευσης. Δηλαδή θεσμικού χαρακτήρα παρεμβάσεις και για το μόνιμο και για το στρατευμένο προσωπικό, που όμως και σε συνδυασμό με το υψηλό κόστος του επενδυτικού προγράμματος των τεσσάρων τρισεκατομμυρίων που αποφασίστηκε με το νέο ΕΜΠΑΕ 1996-2000 δείχνουν την αμετάκλητη βούληση της Κυβέρνησης να προασπίσει έστω με υψηλό κόστος για όλους μας την ιστορία και το μέλλον του Ελληνισμού.

Βέβαια δε θα παραλείψω και στο πλαίσιο αυτής της συζήτησης να κάνω κάτι σαφές. Γιατί τον τελευταίο καιρό ακούστηκαν πολλές απειλές, απειλές ενάντια στο νόμιμο, βάσει διεθνούς δικαίου και αναμφισβήτητο δικαίωμα άμυνας που έχει η Κύπρος να εγκαταστήσει αντιαεροπορικούς πυραύλους, προκειμένου να προστατεύσει το υπό κατασκευή αεροδρόμιο της Πάφου. Με αφορμή λοιπόν αυτές τις απειλές, θα ήθελα να κάνω σαφές,ότι οποιαδήποτε στρατιωτική ενέργεια κατά της Κύπρου αποτελεί αυτομάτως αιτία πολέμου για την Ελλάδα. 

Είναι δηλωμένη η βούληση της Κυβέρνησης, η αυστηρή τήρηση των συμφωνηθέντων για την έναρξη της ενταξιακής διαδικασίας της Κύπρου στην Ευρωπαϊκή 'Ενωση. Χωρίς καμία άλλη προϋπόθεση από κάνεναν, υπάρχει δέσμευση της Ευρωπαϊκής 'Ενωσης να προχωρήσει ο ενταξιακός διάλογος έξι μήνες μετά το τέλος της Διακυβερνητικής. Και θα πραγματοποιηθεί. 'Ετσι έχουμε για πρώτη φορά με βάση αυτές τις δύο βασικές κατευθύνσεις μια ελπίδα, μια σταθερή προοπτική για θετική εξέλιξη στο Κυπριακό.

Η συντεχνιακή μας στρατηγική συμβάλλει για την προώθηση θετικής προοπτικής στο Κυπριακό, στηριζόμενη σ' αυτά τα δύο δεδομένα: Στην αδιαμφισβήτητη ένταξη της Κύπρου στην Ευρωπαϊκή 'Ενωση, παράλληλα με τις άλλες τρεις χώρες που σκέφτεται η Ευρωπαϊκή 'Ενωση να εντάξει σαν πρώτο βήμα διεύρυνσης προς ανατολάς και δεύτερον, στη διαμόρφωση αμυντικής επάρκειας στην Κυπριακή Δημοκρατία, ώστε με βάση αυτές τις δύο κατευθύνσεις, να εγγυηθούμε τη νέα ελπίδα και τη νέα προοπτική για μία λύση δίκαιη στο Κυπριακό, στη βάση των αρχών του Διεθνούς Δικαίου και του Συμβουλίου Ασφαλείας.

Βέβαια, κύριοι συνάδελφοι, όπως είπα και στην αρχή, τα γεγονότα στη γείτονα Αλβανία αποδεικνύουν για μια ακόμη 

Σελίδα 4827 

φορά ότι τα Βαλκάνια αποτελούν ένα ηφαίστειο έτοιμο να εκραγεί. Και είμαι υποχρεωμένος να κάνω αυτήν τη διαπίστωση, παρόλο που κατά τη διάρκεια της προηγούμενης χρονιάς, πολλοί εξ ημών σ' αυτήν την Αίθουσα πίστεψαν ότι είχαν ξεπεραστεί τα προβλήματα προσαρμογής των ανατολικών χωρών και των χωρών των Βαλκανίων. 'Ετσι καθιερώθηκε μας έλεγαν η οικονομία της αγοράς, λειτουργούν δημοκρατικοί θεσμοί, υπάρχει πολυκομματικό πολιτικό σύστημα...

ΟΡΕΣΤΗΣ ΚΟΛΟΖΩΦ: Ποιος τα έλεγα αυτά, κύριε Υπουργέ;

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Πολλές Παρατάξεις εδώ μέσα και πολλοί -δεν κάνω διακρίσεις- πολλοί συνάδελφοι, με συγχωρείτε και εγώ πολλές φορές υποστήριξα ότι είμαστε σε μία τέτοια πορεία. 'Ομως, πρέπει με κάθε ειλικρίνεια να διαπιστώσουμε -δεν το αναφέρω ως κατηγορία, διαπίστωση κάνω- ότι αυτά που συνέβησαν στην Αλβανία δεν είναι, κυρίες και κύριοι συνάδελφοι, αποτέλεσμα που προέκυψε από μόνο του. Σαφώς δεν είναι απόρροια ούτε της λειτουργίας των δημοκρατικών θεσμών, ούτε της ύπαρξης ελευθερίας, και της κατοχύρωσης ανθρωπίνων δικαιωμάτων ούτε της ύπαρξης ελεύθερων δημοκρατικών διαδικασιών.

Επειδή ακριβώς δεν υπήρχαν όλα αυτά στην Αλβανία, γι' αυτό και δημιουργήθηκε η αναξιοπιστία του νέου πολιτικού συστήματος και στη βάση αυτή διογκώθηκε η αντίδραση του αλβανικού λαού και ακολούθησε η εξέγερση.

Επομένως, είναι ευθύνη όλων μας, όσων ενδιαφερόμαστε να υπάρξει αυτή η νέα προοπτική συνεργασίας, σταθερότητας και συνύπαρξης σε ολόκληρη την Ευρώπη, να αντιμετωπίσουμε με υπευθυνότητα αυτό το ζήτημα.

Εμείς, κύριοι συνάδελφοι, από την πρώτη στιγμή κάναμε σαφές ότι η Ελλάδα ενδιαφέρεται, διότι αυτό απαιτεί η ασφάλεια και το συμφέρον ολόκληρου του αλβανικού λαού. Βεβαίως έχουμε ένα επιπρόσθετο δικαίωμα να ενδιαφερθούμε για την Αλβανία, διότι είμαστε γείτονες και διότι οποιαδήποτε αναταραχή στην Αλβανία εμάς ως γειτόνων μας επηρεάζει άμεσα. Μας ενδιαφέρει βεβαίως διότι έχουμε επιπλέον τους 'Ελληνες στη Νότιο Αλβανία, οι οποίοι είναι ένας σημαντικός αριθμός και ενδιαφερόμαστε ιδιαίτερα για την ασφάλειά τους. Ενδιαφερόμαστε όμως από την άλλη πλευρά, διότι οποιαδήποτε ανασφάλεια και αποσταθεροποίηση στην Αλβανία σηματοδοτεί μια ευρύτατη συνέπεια, ζημία, ανασφάλεια και αποσταθεροποίηση για ολόκληρη τη Βαλκανική.

Να, λοιπόν, μια σειρά από λόγους που η Κυβέρνηση από την πρώτη στιγμή έκανε παρέμβαση. Και γι' αυτό μπορεί στο πλαίσιο μιας αντιπολιτευτικής κριτικής να χρησιμοποιεί κανείς υψηλούς τόνους. 'Ομως, για ένα πράγμα δεν μπορεί κανείς να κατηγορήσει αυτήν την Κυβέρνηση, ότι δηλαδή δεν έκανε παρέμβαση από την πρώτη στιγμή. Ο ίδιος ο Πρωθυπουργός με τηλεφωνικές επικοινωνίες, τόσο με τους Αρχηγούς άλλων κρατών, όσο και ο Υπουργός Εξωτερικών και εγώ με τους αντίστοιχους συναδέλφους Υπουργούς Εξωτερικών και 'Αμυνας, είμαστε σε συνεχή επαφή, τόσο στο επίπεδο του ΝΑΤΟ, όσο και επίπεδο της ΔΕΕ, και της Ευρωπαϊκής 'Ενωσης, διότι πρέπει να κάνουμε σαφές ότι αυτό που γίνεται στην Αλβανία δεν είναι ένα τοπικό πρόβλημα. Είναι μία εκ των πραγμάτων, αν θέλετε έκρηξη, που αν δεν αναλύσουμε τα αίτια, υπάρχει κίνδυνος να ζήσουμε και άλλες Αλβανίες, κυρίες και κύριοι συνάδελφοι, στη Βαλκανική στην πορεία προς την εξέλιξη του αύριο.

Εδώ χρειάζεται να πούμε ξεκάθαρα πού οφείλεται. Οφείλεται στο γεγονός ό,τι δεν μπορούν, όπως διαπιστώνεται στην πράξη, οι χώρες της Βαλκανικής να αναλάβουν από μόνες τους το οικονομικό κόστος της προσαρμογής από το παλαιό καθεστώς στο νέο, στο οποίο όλοι μας ελπίζουμε και ζητούμε να κινηθούν.

Εδώ, λοιπόν, μπαίνουν ορισμένα θέματα. Εάν είναι σωστή αυτή η εκτίμηση, εάν πράγματι δεν μπορούν αυτές οι χώρες, τότε υπάρχει πρόβλημα.

Γι' αυτό και βλέπετε να έχουμε τα προβλήματα στη Βουλγαρία, στα Σκόπια. Στη Ρουμανία δεν άρχισαν ακόμα, διότι μόλις προχωρήσει πράγματι αυτή η πορεία, κατοχύρωση της αγοράς, κατοχύρωση των δημοκρατικών θεσμών, πλήρης ελευθερία, πολυκομματισμός, μείωση πλέον της παρεμβατικής κεντρικής προγραμματικής, οικονομικής πολιτικής που υπήρχε με το παρελθόν, τότε ανακύπτουν έντονα τα προβλήματα και διαπιστώνεται ότι το κόστος είναι πάρα πολύ υψηλό.

Για τα παραπάνω μόνο μία είναι η απάντηση, κύριοι συνάδελφοι.

Η Ευρώπη να πάρει την πρωτοβουλία και να απαντήσει ότι, πέραν από τη ανάγκη να συμβάλλει στη σταθεροποίηση της περιοχής, πρέπει να συμβάλλει και στην αντιμετώπιση του οικονομικού προβλήματος.

Και πρέπει εδώ να θυμηθούμε ότι όταν μετά τον Β' Παγκόσμιο Πόλεμο η Ελλάδα, στο πλαίσιο του σχεδίου Μάρσαλ τότε, δέχθηκε βοήθεια τριακοσίων εκατομμυρίων δολαρίων και εκατόν εκατομμυρίων δολαρίων η Τουρκία για να μπορέσουν να ορθοποδήσουν και να δημιουργηθούν οι προϋποθέσεις για τη λειτουργία ενός νέου δημοκρατικού, κοινωνικού συστήματος. 'Ετσι και εδώ στο ζήτημα των Βαλκανικών χωρών, μετά την τυπική επίλυση του πολιτικού προβλήματος μέσα από τη διαμόρφωση του νέου θεσμικού πολιτικού πλαισίου, μπαίνουν σε προτεραιότητα και στο επίκεντρο τα κοινωνικοοικονομικά προβλήματα, τα οποία είναι κυρίαρχα. Και αν αυτά δεν αντιμετωπισθούν με βοήθεια, με τη δημιουργία ενός αντίστοιχου οικονομικού προγράμματος, τότε δε θα μπορέσουμε να έχουμε επιτυχία.

Γι'αυτό, λοιπόν, κυρίες και κύριοι συνάδελφοι, η Ελληνική Κυβέρνηση κινείται προς την κατεύθυνση της συνεργασίας με τις άλλες χώρες για να προωθήσουμε ένα πρόγραμμα βοήθειας και άμεσης ανάγκης για την Αλβανία, διότι εκείνο το οποίο πρέπει να καταλάβουμε είναι ότι χρειάζεται ένα πρόγραμμα παραγωγικής ανασυγκρότησης για το δοκιμαζόμενο αλβανικό λαό με σκοπό την σταθεροποίηση και ανάπτυξη αυτής της περιοχής.

Βέβαια, προς το παρόν κατά προτεραιότητα ασχολούμαστε με ένα πρόγραμμα άμεσης βοήθειας και άμεσης ανάγκης για την Αλβανία και όπως σας είπα προηγουμένως, οι Ελληνικές 'Ενοπλες Δυνάμεις έχουν αναλάβει την ευθύνη μεταφοράς και διανομής μέσων πρώτης ανάγκης και ιατροφαρμακευτικής περίθαλψης, σε συνεννόηση με τις τοπικές αρχές και την αλβανική εκπροσώπηση, όπου υπάρχει. Σκοπός μας είναι να δημιουργηθεί ένα κέντρο βοήθειας, όπως στους 'Αγιους Σαράντα έτσι και στην Αυλώνα - στο Δυρράχιο έχουν δημιουργήσει οι Ιταλοί - έτσι ώστε να υπάρξει μία άμεση στήριξη στους τοπικούς πληθυσμούς και να μπορέσει αυτή η ανθρωπιστική βοήθεια από τη μεριά της Ελλάδος, να αποτελέσει την πρώτη ουσιαστική υποστήριξη.

Αυτή την υποστήριξη πρέπει όλοι μας να δώσουμε στον αλβανικό λαό και στην προοπτική της Αλβανίας, εάν θέλουμε να διαμορφώσουμε σταθερούς όρους εξέλιξης της συνεργασίας, της ειρήνης και της ασφάλειας στη Νότια Ευρώπη και στη Βαλκανική γενικότερα. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο Πρόεδρος του Δημοκρατικού Κοινωνικού Κινήματος κ.Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, άκουσα με μεγάλη προσοχή την ομιλία και τις απαντήσεις που έδωσε ο Υπουργός Εθνικής 'Αμυνας. Και νοιώθω την ανάγκη να ανταπαντήσω σε σχέση με ορισμένα ζητήματα, γιατί ως προς τα υπόλοιπα ξέρουμε και εμείς και όλος ο Ελληνικός Λαός τις θέσεις που έχουν διατυπωθεί κατά καιρούς του Υπουργού Εθνικής 'Αμυνας, που είναι αντίθετες εκ διαμέτρου με τις θέσεις του κυρίου Πρωθυπουργού, αλλά και της πολιτικής ηγεσίας του Υπουργείου Εξωτερικών. Υποψιάζομαι ότι γι'αυτό δεν ήρθε σήμερα εδώ.

'Οσον αφορά όμως το αν κινήθηκε έγκαιρα η Κυβέρνηση σε σχέση με τη λαϊκή εξέγερση στην Αλβανία, θα ήθελα να κάνω την εξής παρατήρηση:

Πράγματι ο κύριος Πρωθυπουργός πήρε τηλέφωνο τον κ. Μπερίσα όμως. Η Ιταλία όμως ήταν εκείνη που πήρε την ευκαιρία και έκανε πρώτη τη συνάντηση ως χώρα με την άτυπη ηγεσία των εξεγερμένων. Αυτό σημαίνει ότι συνέχισε ο κύριος

Σελίδα 4828 

Πρωθυπουργός τη λαθεμένη τακτική της στήριξης του κ. Μπερίσα και δεν είχε την κατάλληλη πληροφόρηση ή δεν έκανε την κατάλληλη ανάλυση, ώστε να διαπιστώσει αυτό που είχαμε τονίσει εμείς από τη δεύτερη μέρα της εξέγερσης, ότι τελικά είναι ανύπαρκτος ο Μπερίσα και όλος ο κρατικός μηχανισμός. Και ασφαλώς ήρθε δεύτερη η Κυβέρνηση όπως πάντα στην κίνηση και στις πρωτοβουλίες που έπρεπε να κάνει στην περιοχή και συγκεκριμένα στην Αλβανία και άφησε την Ιταλία να πάρει τις πρωτοβουλίες.

'Ερχομαι στο άλλο θέμα που είπε ο κύριος Υπουργός, στο θέμα της προενταξιακής διαδικασίας και διαλόγου της Κύπρου με την Ενωμένη Ευρώπη. Θα μου επιτρέψετε να κάνω την εξής εκτίμηση και εύχομαι να μην έχω δίκιο. Αλλά να καταχωρηθεί γιατί είναι κρίσιμες οι στιγμές και ο καθένας πρέπει να αναλάβει τις ευθύνες. Και αυτό που θα πω είναι σε απόλυτη συνέπεια με τη δήλωση που είχα κάνει -και υπάρχουν οι δηλώσεις μου- όταν η κυβέρνηση του ΠΑ.ΣΟ.Κ. είχε παραιτηθεί από το βέτο στην Ενωμένη Ευρώπη έναντι της Τουρκίας για να διευκολύνει την Τουρκία στην τελωνειακή σύνδεση και είχε εμφανίσει -και πανηγύριζε τότε και η Νέα Δημοκρατία και ο Συνασπισμός-ότι το αντάλλαγμα που θα παίρναμε και ήταν ισχυρό, ότι σε έξι μήνες από τη διακυβερνητική θα αρχίσει ο ενταξιακός διάλογος.

Είχα βγει τότε και μάλιστα από τα κανάλια της πατρίδας σας, κύριε Υπουργέ, που έτυχε να είμαι εκεί και είχα πει ότι αυτό με ανησυχεί πάρα πολύ σε σχέση με το Κυπριακό, γιατί αποτελεί εγκατάλειψη της πάγιας θέσης, ότι η Ελλάδα είχε ένα και μοναδικό αποτελεσματικό, ειρηνικό μέσο, για να πιέσει την Τουρκία, ώστε να αποδεχθεί μία δίκαιη και βιώσιμη λύση του Κυπριακού, αλλά και για να παραιτηθεί από τις απαράδεκτες διεκδικητικές βλέψεις σε βάρος της Ελλάδος, το να ασκήσει το βέτο, ώστε με την πίεση αυτή και τη στέρηση οικονομικών δυνατοτήτων, αλλά και της σύνδεσης, να μπορέσει να πετύχει αυτό, που πράγματι έκανε και επί σειρά ετών πριν.

Τότε πανηγύριζαν, πέρα από την Κυβέρνηση και η Νέα Δημοκρατία και ο Συνασπισμός. Και θυμάμαι τον κ. Παπαδημούλη, το βράδυ εκείνο, που βγήκε στο Κανάλι 5 και έλεγε "Αυτή είναι επιτυχία της Ελλάδας"!

Θα σας πω, όπως είχα πει και τότε, ποια είναι η δική μας εκτίμηση. 'Οτι δεν πρόκειται να ενταχθεί η Κύπρος στην Ενωμένη Ευρώπη, αν προηγουμένως δεν αποδεχθεί την απαράδεκτη πίεση των μεγάλων δυνάμεων, για διχοτόμηση, δηλαδή για συνομοσπονδία στην Κύπρο.Αυτό το βλέπουμε, με τις αλλεπάλληλες δηλώσεις των υψηλών αξιωματούχων και της Γερμανίας και άλλων χωρών της Ενωμένης Ευρώπης, που είπαν και πρόσφατα, ότι πρέπει λυθεί το Κυπριακό . Και όταν λένε "λύση", εννοούν νομιμοποίηση τετελεσμένων, δηλαδή συνομοσπονδία. Είπαν, πρώτα να λυθεί και μετά θα γίνει η ένταξη.

Εύχομαι να έχω άδικο και το εύχομαι και ας είναι αυτό εις βάρος μου και σε βάρος του ΔΗ.Κ.ΚΙ., σαν πρόβλεψη που κάνουμε αυτήν τη στιγμή. Δε θεωρούμε με άλλα λόγια τον προενταξιακό διάλογο, ότι θα οδηγήσει σε μια δίκαιη και βιώσιμη λύση του Κυπριακού, ούτε την ένταξη αυτή καθεαυτή, ότι θα οδηγήσει σε δίκαιη και βιώσιμη λύση του Κυπριακού. Η πορεία θα δείξει ποιος κάνει σωστές εκτιμήσεις και σ' αυτό το θέμα.

'Οσον αφορά το ενιαίο αμυντικό δόγμα, συμφωνούμε απόλυτα και ευθαρσώς πήραμε τη θέση και στηρίζουμε τη θέση, που διατυπώσατε και θα τη στηρίζουμε. 'Οπως στηρίζουμε και τη θέση εναντίον του "μορατόριουμ", που δυστυχώς μέσα στην Κυβέρνηση υπάρχουν αντίθετες από τις δικές σας σωστές θέσεις, όπως φάνηκε πρόσφατα. 

Για το αν υφίσταται πιέσεις η Ελλάδα από τις Η.Π.Α., θα διαφωνήσουμε απόλυτα με τη διαπίστωσή σας, ότι δεν υφίσταται πίεση.Γιατί εμείς ξέρουμε ότι πριν από λίγες ημέρες και μετά από επίσκεψη αξιωματούχων Αμερικανών στην Ελλάδα και επαφές με τον κύριο Πρωθυπουργό, ο κύριος Πρωθυπουργός αποδέχθηκε δημόσια το "μορατόριουμ" στο Αιγαίο, για τέσσερις, αντί για δύο μήνες.Και το αποδέχθηκε παρουσία αμερικανών Αξιωματούχων.

Οι πιέσεις είναι τρομερές και ακριβώς αυτό που μας ανησυχεί πάρα πολύ είναι ότι η Κυβέρνηση και ο κύριος Πρωθυπουργός ενδίδει σ'αυτές τις πιέσεις και πολλές φορές και η ηγεσία του Υπουργείου Εξωτερικών, αν λάβουμε υπόψη τις πρόσφατες δηλώσεις του κ. Πάγκαλου, από τις Η.Π.Α., όταν τις επισκέφθηκε πριν από λίγες ημέρες, που είπε ότι "θέλουμε τη Τουρκία", σε αντίθεση με αυτά που υποστηρίζει τώρα η ίδια η Γερμανία και άλλες χώρες. Δηλαδή ερχόμαστε εμείς και υπερθεματίζουμε σε δηλώσεις, σε σχέση με εκείνα τα οποία έλεγαν, τα αντίθετα, οι Γερμανοί και άλλες μεγάλες χώρες της Ενωμένης Ευρώπης.

Είπατε, κύριε Υπουργέ, ότι το ΠΑ.ΣΟ.Κ. έχει την ίδια εθνική στρατηγική και πριν με τον αείμνηστο Ανδρέα Παπανδρέου και από το Γενάρη του 1996 με τον κ. Σημίτη.Και επίσης ότι εγκρίθηκε από τον Ελληνικό Λαό, η εθνική στρατηγική του ΠΑ.ΣΟ.Κ., στις πρόσφατες εκλογές.

'Οσον αφορά το πρώτο, ξέρετε καλύτερα από εμένα, ότι δεν ανταποκρίνεται στην πραγματικότητα.Διότι επί Ανδρέα Παπανδρέου ζήσατε και εσείς, όπως και εγώ, το Μάρτη του 1987, όταν οι Τούρκοι απείλησαν την Ελλάδα, ότι θα κάνουν έρευνες, παραβιάζοντας τα κυριαρχικά μας δικαιώματα, πήραν την απάντηση, που αυτή τους ταιριάζει και αυτήν καταλαβαίνουν οι Τούρκοι και οι προστάτες τους, το "Μολών Λαβέ"!

Και ο κ. Παπούλιας που πήγε την ίδια μέρα που μπήκε σε εφαρμογή από την Ελλάδα, η οποία έδειξε αποφασιστικότητα, το σχέδιο που όλοι το ζήσαμε στα Υπουργεία μέχρι το πρωί και δεν τόλμησαν οι Τούρκοι να υλοποιήσουν τις απειλές, ενώ τώρα και μετά τις ευχαριστίες του κ. Σημίτη ως Πρωθυπουργού, βλέπουμε συνεχώς υποχωρήσεις και συνεχώς να αυξάνονται οι προκλήσεις των Τούρκων, οι παράνομες, οι αντίθετες προς το Διεθνές Δίκαιο.

'Οσον αφορά, τώρα, το τι έλεγε το ΠΑ.ΣΟ.Κ. προεκλογικά, ένα μόνο θα πω και τελειώνω. Για τα Σκόπια ξεχνάμε τι έλεγε; Δεν έλεγε ότι δεν πρόκειται να δεχθεί ονομασία που να περιέχει τον όρο "Μακεδονία" ή παράγωγο αυτού του ονόματος; Και μετά τις εκλογές και πριν από έναμιση μήνα, ο αρμόδιος Υπουργός Εξωτερικών, ο κ. Πάγκαλος, εδώ στη Βουλή, μίλησε για σύνθετη ονομασία την οποία στήριξε ο κ. Μητσοτάκης και η κα Δαμανάκη. Και τελικά, κατήγγειλα όλη αυτή την ιστορία Παρασκευή ημέρα Κοινοβουλευτικού Ελέγχου και ανάγκασα τον κύριο Πρωθυπουργό μετά από λίγες ημέρες να ανασκευάσει τις θέσεις του κ. Πάγκαλου. Δεν είναι έτσι, κύριε Υπουργέ.

Η Κυβέρνηση -σαν σύνολο μιλάω και δεν αναφέρομαι στον Υπουργό Εθνικής 'Αμυνας- δυστυχώς ασκεί μυστική διπλωματία ερήμην του Ελληνικού Λαού και του Ελληνισμού και μέσα από αυτήν τη μυστική διπλωματία συνεχώς υποχωρεί στα σημεία. Γι'αυτό έφτασε τελικά η Τουρκία να εγείρει -και δεν είναι τυχαίο, ούτε αστείο είναι, είναι θέμα τακτικής της Τουρκίας- αμφισβητήσεις για την Κρήτη, όχι γιατί θα τις επιδιώξει, αλλά γιατί ακριβώς, θέλει να διαμορφώσει το κατάλληλο κλίμα στη διεθνή κοινή γνώμη, στους διεθνείς οργανισμούς για να μας οδηγήσει μέσα από το Διεθνές Δικαστήριο της Χάγης, συνυποσχετικά, στο τραπέζι του διαλόγου για πολιτικές συζητήσεις και όχι για νομική λύση του ζητήματος της υφαλοκρυπίδας του Αιγαίου.

Αυτό είναι το ζήτημα και αυτό επισημαίνουμε με αγωνία προς την Κυβέρνηση, αλλά και προσωπικά σε εσάς, που ξέρουμε, όπως τόνισα, την ευαισθησία σας και που πράγματι ορθώνετε το ανάστημά σας έναντι σε εκείνες τις δηλώσεις κυβερνητικών παραγόντων που είναι αντίθετες από τις θέσεις που πήρατε σήμερα και που εγώ δε θέλω να τις αμφισβητήσω. Πιστεύω ότι είναι θέσεις τις οποίες τις εννοείτε, αλλά ελπίζουμε να μην επιτρέψετε σε εκείνους που έχουν τελείως διαφορετικές απόψεις, να υλοποιήσουν στην πράξη πολιτικές που θα είναι επιζήμιες για την Ελλάδα, για τα εθνικά συμφέροντα και για τον Ελληνικό Λαό.

ΠΡΟΕΔΡΕΥΩΝ (Λουκάς Αποστολίδης): Η κα Κουτσίκου έχει το λόγο για δέκα λεπτά.

Σελίδα 4829 

ΜΑΡΙΕΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Υπουργέ, θα περιοριστώ στα θέματα που αναφέρατε, παρ'ό,τι δεν είναι δική μας η επερώτηση.

Θα ήθελα να μου διευκρινίσετε το εξής: Είναι γεγονός ότι κατά την επικύρωση της σύμβασης για το Δίκαιο της θάλασσας, η Ελληνική Κυβέρνηση έχει περιλάβει στη σύμβαση την εξής δήλωση: "Κατ'εφαρμογή του άρθρου 287 της σύμβασης των Ηνωμένων Εθνών για το Δίκαιο της θάλασσας, η Κυβέρνηση της Ελληνικής Δημοκρατίας επιλέγει με την παρούσα δήλωση το Διεθνές Δικαστήριο για το Δίκαιο της θάλασσας, προκειμένου να ερμηνευθεί και να λειτουργήσει αυτή η σύμβαση. 'Οταν ακούγονται σχόλια ή κυβερνητικά

στελέχη κάνουν σχόλια του τύπου "ας προσφύγει η Τουρκία για ό,τι θέλει στο Δικαστήριο της Χάγης", πώς ερμηνεύετε αυτήν τη δήλωση την οποία έχετε κάνει, εφ'όσον η Τουρκία θέλει να τοποθετεί στις δήθεν εκκρεμότητες το ζήτημα του δικαιώματος της Ελλάδος για να επεκτείνει στα δώδεκα μίλια την αιγιαλίτιδα ζώνη; Αυτό είναι το πρώτο ερώτημα. Το δεύτερο ερώτημα είναι: Δε νομίζετε ότι παρ'ότι διατηρούμε το δικαίωμά μας να επεκταθούμε στα δώδεκα μίλια, εκεί που βέβαια δεν προσκρούουμε στην εμπλοκή των αιγιαλιτίδων ζωνών, οπότε προσδιορίζει η ενδιάμεση γραμμή, ότι θα μπορούσαμε να λάβουμε εν τω μεταξύ κάποια είτε πιο ήπια είτε πιο δραστικά μέτρα τα οποία θα μπορούσαν να βοηθήσουν στην καλύτερη καθίδρυση του δικαιώματος αυτού;

Παραδείγματος χάρη, η Τουρκία έχει δώδεκα μίλια και στη Μεσόγειο και στο Βορρά. Η Αλβανία έχει δώδεκα μίλια. 'Αλλες χώρες έχουν δώδεκα μίλια. Ενώ η αλήθεια είναι ότι μόνο τρεις χώρες, η Κύπρος, η Μάλτα και η Ισλανδία είχαν επικυρώσει, μέχρι τη δική μας επικύρωση, τη Σύμβαση για το Δίκαιο της Θάλασσας.

Παραδείγματος χάρη, θα μπορούσαμε να υιοθετήσουμε, για τη μέτρηση της αιγιαλίτιδας, όχι το σημείο του ίχνους της ακτογραμμής, αλλά την ενδιάμεση γραμμή. 

Θα μπορούσαμε, παραδείγματος χάρη, αντί για τα δέκα ναυτικά μίλια των κόλπων, όπου υπάρχουν, να σημειώσουμε τα είκοσι τέσσερα ναυτικά μίλια. Δηλαδή να αλλάξουμε το διάταγμα του 1978, το οποίο ισχύει αυτήν τη στιγμή.

Και θα μπορούσαμε να διορθώσουμε και τα νομικά ελαττώματα του κυρωτικού νόμου, που προβλέπει προεδρικό διάταγμα για το Δίκαιο της Θάλασσας, ενώ αυτό δεν είναι σύμφωνο με το Σύνταγμα.

Θα μπορούσαμε παραδείγματος χάρη να προχωρήσουμε και σε δραστικότερα μέτρα:

Να επεκτείνουμε τα χωρικά ύδατα στα δώδεκα μίλια εκεί, που δεν υπάρχει γειτνίαση με την Τουρκία, αν νομίζετε ότι αυτό θα δημιουργούσε θέμα, το ότι δηλαδή παραμένουμε στα έξι μίλια στις περιοχές, που έχουν σχέση με την Τουρκία. Θα μπορούσαμε να πάμε στα δέκα μίλια, προκειμένου να είμαστε σε συμφωνία με αυτό που λέγεται από ορισμένες χώρες -και επιμένουν- όπως οι Ηνωμένες Πολιτείες -σας θυμίζω δήλωση Νίκολας Μπερνς-ότι εκτός από τα έξι μίλια που αναγνωρίζονται στον εναέριο χώρο της Ελλάδας -γιατί μονομερώς και χωρίς κανείς άλλος να αναγνωρίσει, τον έχει επεκτείνει στα δέκα μίλια- που θεωρούν ότι η αιγιαλίτιδα πρέπει να συνάδει με τα μίλια στον εναέριο χώρο. Αυτό δε θα δημιουργούσε ένα καλύτερο δικαίωμα της Ελλάδος;

Δε σας το εκφράζω ως θέση της Νέας Δημοκρατίας. Σας λέω ορισμένες σκέψεις και αναρωτιέμαι, αν έχουν απασχολήσει την ελληνική πολιτική ηγεσία αυτές οι σκέψεις.

Από την άλλη πλευρά, γνωρίζουμε πάρα πολύ καλά ότι, για την επέκταση στα δώδεκα μίλια, χρειάζεται κάποια συνεννόηση και με άλλες χώρες, πλην της Τουρκίας, χρειάζεται να γίνουν ανάλογες επιτροπές. Και σας θυμίζω την παράγραφο στη σύμβαση, που αναφέρει ότι, αν δεν επέλθει συμφωνία μέσω αυτών των επιτροπών, δεν πρέπει κανείς να προβεί σε επιθετικές πράξεις. Πώς ερμηνεύει η Ελληνική Κυβέρνηση αυτήν την παράγραφο της σύμβασης; 'Οτι εάν επιθυμεί η Ελλάδα να επεκτείνει και δεν επιθυμεί η Ρωσία και η Ουκρανία ή δε συμφωνούν μέσω των επιτροπών τους, η Ελλάδα, μη προβαίνοντας σε επιθετικές πράξεις, πρέπει να μείνει απαθής;

Είναι ένα πλέγμα ζητημάτων, κύριε Υπουργέ, που αντιλαμβανόμαστε ότι απασχολούν την Κυβέρνηση, όπως και την Αντιπολίτευση. Εμείς δε σας καταλογίζουμε κακές προθέσεις.

Θα έλεγα όμως ότι είναι καλό να ξεκαθαρίσει η Κυβέρνηση: Για πού θα επεδίωκε τη λύση από το Δικαστήριο της Χάγης; Μόνο για την υφαλοκρηπίδα ή και για οποιοδήποτε άλλο θέμα;

Πώς ερμηνεύει η Κυβέρνηση τη δήλωση, που έχει κάνει, ότι προτιμάει το Δικαστήριο για το Δίκαιο της Θάλασσας;

Γνωρίζετε ότι ορισμένες αποφάσεις τελευταίες του Δικαστηρίου της Χάγης, δεν είναι και τόσο ευχάριστες, αν τις παραβάλουμε με τις δικές μας απαιτήσεις στο ζήτημα της υφαλοκρηπίδας. Πώς εκτιμά το ζήτημα αυτό η Κυβέρνηση;

Και τότε, πώς γίνονται δηλώσεις γενικής μορφής, ότι για οποιοδήποτε θέμα η Τουρκία μπορεί να προσφύγει στο Δικαστήριο της Χάγης, του οποίου τη δικαιοδοσία έχουμε δεχθεί φυσικά, εκτός από ζητήματα άμυνας συγκεκριμένα, όταν προσχωρήσαμε στη Δυτικοευρωπαϊκή 'Ενωση.

Επιπλέον, κύριε Υπουργέ, αναφερθήκατε σε ορισμένα θέματα εσείς και θα ήθελα να τα σχολιάσω, αν μου επιτρέπετε.

Είπατε για εθνική στρατηγική του ΠΑ.ΣΟ.Κ.. Οι στόχοι της εθνικής πολιτικής ως προς τα ζητήματα, όπου νοιώθουμε ότι απειλούμεθα, πιστεύω ότι είναι κοινοί για όλα τα Κόμματα. Κάποια ιδιαίτερη και μυστήρια στρατηγική, που να βγαίνει έξω από τις δυνατότητες της Χώρας, δεν ξέρω να έχει κανένας. Ιδιαίτερα στη διεθνή πολιτική δεν μπορεί κανείς να χαράσσει στόχους, τους οποίους δεν έχει τα μέσα να τους υπηρετήσει. Το έχουμε δει με ένα σωρό χαμένες ευκαιρίες μέχρι σήμερα στην ιστορία μας. Αυτό δε σημαίνει ότι δεν μπορεί κανείς μακροπρόθεσμα να θέτει στόχους, τους οποίους μπορεί να μην έχει σήμερα τα μέσα να υπηρετήσει, αλλά είναι δυνατόν με μικρά βήματα και σχεδιασμό, χαράσσοντας μακροπρόθεσμη πολιτική, να μπορέσει κάποτε να τους υπηρετήσει. Αυτού του είδους η πολιτική χρειάζεται να γίνει αντικείμενο επεξεργασίας και από τα Κόμματα.

Εγώ θεωρώ ότι η Κυβέρνηση έχει δικαίωμα φυσικά να κυβερνά. Της έχει δώσει εντολή ο Λαός. 'Ομως, καλό θα ήταν, για να μη στρεβλώνεται μια τέτοια στρατηγική, για να αίρονται οι παρεξηγήσεις, για να μη γίνονται άδικα κοινοβουλευτικοί έλεγχοι και άλλα, να ξεκαθαρίσει ορισμένα πράγματα η Κυβέρνηση, μέσα από μια τέτοια διαδικασία, μέσα από ένα Συμβούλιο Εξωτερικής Πολιτικής και με εχεμύθεια, κύριε Υπουργέ. Δεν μπορούν όλα στη διεθνή πολιτική να λέγονται προς τα έξω. Και ο Λαός αναμένει από την πολιτική ηγεσία να λύσει τα εξωτερικά προβλήματα, χωρίς να απασχολεί τον ίδιο το Λαό καθημερινώς για το τι θα γίνει με το άλφα ή βήτα εξωτερικό πρόβλημα.

Αλλιώς, δεν χρειάζονται οι κυβερνήσεις και οι πολιτικές δυνάμεις. Πώς αντιμετωπίζεται ουσιαστικά αυτό το θέμα; Δεν είναι παιχνίδι μεταξύ Κομμάτων, είναι θέμα ουσίας.

'Οσον αφορά τώρα το μακροπρόθεσμο που σας είπα πριν. Είπατε για τα στρατηγεία του ΝΑΤΟ. Κύριε Υπουργέ, δεν είναι κακή λίγη αυτοκριτική. Δε φταίτε εσείς, αλλά όταν το 1993 η Τουρκία ήρε τις επιφυλάξεις για τα στρατηγεία, ο τότε Πρωθυπουργός, Ανδρέας Παπανδρέου, ονόμασε προδότη τον τότε Υπουργό Εθνικής Αμύνης, τον κ. Βαρβιτσιώτη.

'Οταν θυμηθήκατε ότι τα στρατηγεία είναι καλή υπόθεση -διότι η αλήθεια είναι ότι πρακτικά, η Χώρα μας δεν είναι στο στρατιωτικό σκέλος του ΝΑΤΟ και το ξέρετε- ήταν πάρα πολύ αργά. Επομένως, θα πρέπει να αναγνωρίζουμε τα σφάλματά μας και τις καθυστερήσεις μας. 

Μιλήσατε για ευρωπαϊκά σύνορα. Ξέρετε ότι η πορεία της Διακυβερνητικής είναι σαφής. Δεν πρόκειται σ'αυτήν τη φάση να αναγνωριστούν ευρωπαϊκά σύνορα, εκτός από αυτά που αφορούν στη Συνθήκη του Σένγκεν κι αυτά που αφορούν στην ασφάλεια και το οργανωμένο έγκλημα. Είναι ένα βήμα, αλλά αυτό πρέπει να αποτελεί μακροπρόθεσμο στόχο της Ελλάδας.

Μιλήσατε για την Ευρώπη και την Κύπρο, κύριε Υπουργέ. Πριν από ενάμιση χρόνο είχα ρωτήσει το σημερινό Υπουργό Εξωτερικών, στην Επιτροπή Εξωτερικών Υποθέσεων και 'Αμυνας της Βουλής, ποια σενάρια έχει υπόψη της η Κυβέρνηση την ώρα που κοινοτικοί διευθυντές, στελέχη της 

Σελίδα 4830 

Κομισιόν και το Συμβούλιο Υπουργών θα αρχίσουν θα σκέφτονται πώς θα συζητήσουν με τη βόρεια πλευρά της Κύπρου και μου απάντησε ότι αυτό θα το δούμε τότε. 'Ηταν σαφές, όμως, από την πρώτη στιγμή ότι θα συμβεί κάτι τέτοιο.

Εδώ χρειάζεται απάντηση και χάραξη μακροπρόθεσμης πολιτικής, γιατί κινδυνεύουμε και στο θέμα αυτό να γίνουμε εχθροί με τις χώρες της Κεντρικής και Ανατολικής Ευρώπης, όταν κάνουμε ανακοινώσεις του τύπου "δε θα συνηγορήσουμε ποτέ στη διεύρυνση, αν δε λυθεί το θέμα της Κύπρου", χωρίς μάλιστα, να έχουμε συζητήσει μαζί τους για το βαθμό που εμείς ιδεολογικά ή από πλευράς αρχής το υποστηρίζουμε ή είναι ένα είδος πίεσης για την υπόθεση της Κύπρου.

Δεν ξέρω πώς αυτό έχει λυθεί. Ξέρω ότι εσείς έχετε κάνει συζητήσεις με τους αντίστοιχους Υπουργούς ορισμένων χωρών.

Τέλος, για την Αλβανία θα πω τα εξής: Για να μπορούμε να ασκούμε εξωτερική πολιτική, βασική αρχή είναι να γνωρίζουμε την αλήθεια κάθε φορά. Εγώ θα σας δήλωνα την ενόχλησή μου κάπως σ' αυτήν τη Βουλή γιατί όλοι ξέρουμε πολύ καλά ότι η εξέγερση στην Αλβανία δεν είναι μια αυθόρμητη λαϊκή εξέγερση, ούτε μια εξέγερση λαού που ζώντας επί πενήντα χρόνια στο σκοτάδι ξαφνικά ήθελε την απόλυτη και πλήρη Δημοκρατία. Γνωρίζουμε τα προβλήματα των χωρών αυτών όταν οι προσπάθειες κοινοβουλευτισμού βρίσκονται σε εμβρυακή κατάσταση και γνωρίζουμε ότι δεν υπάρχουν καν οι άνθρωποι και τα στελέχη τα εκπαιδευμένα στη Δημοκρατία, για να επιβάλουν αν θέλετε -με την καλή έννοια του όρου- αυτήν τη Δημοκρατία.

Θα έλεγα όμως, ότι επειδή το αλβανικό θέμα δε θα μας απασχολήσει μόνο σήμερα, επειδή δεν είναι απλό και δε διαφαίνεται πολιτική λύση στον ορίζοντα, όταν συζητάμε στη Βουλή να συζητάμε με ειλικρίνεια.

Οι εξεγερμένοι έχουν ως ηγεσία ανθρώπους του παλαιού καθεστώτος και επιχειρούν την επαναφορά του, ανεξάρτητα από την κακή λειτουργία του κ. Μπερίσα, ανεξάρτητα από τα μεγάλα λάθη του, ανεξάρτητα από το γεγονός ότι πίεσε αφόρητα την αντιπολίτευση και ήθελε με κοινοβουλευτικό μανδύα να έχει μια μονοκρατορία. 

Αυτό συνιστά και τεράστιους κινδύνους. Δεν είναι, λοιπόν, απλά τα πράγματα και γι' αυτό εγώ θα περίμενα από τη Κυβέρνηση, αλλά και από τους συναδέλφους της Αντιπολίτευσης και των άλλων Κομμάτων να έχουν πλήρη επίγνωση της πραγματικότητας και της αλήθειας, αν θέλουμε να μη φθάσουμε στο να ασκεί κάθε Κόμμα τη δική του πολιτική και να έχει τις δικές του εκτιμήσεις. Η αλήθεια είναι γνωστή σε όλους τους Ευρωπαίους, είναι γνωστή στη Κυβέρνηση, κύριε Υπουργέ, και καλό είναι να εκτιμούμε τα γεγονότα όπως έχουν και όχι με ρομαντισμούς και συναισθηματισμούς που ποτέ δεν ωφέλησαν την Ελλάδα. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): 'Εχω τη τιμή να ανακοινώσω στο Σώμα, ότι τη συνεδρίασή μας παρακολουθούν από τα Δυτικά Γενικά Θεωρεία σαράντα τρεις μαθητές και δυο συνοδοί καθηγητές από το Γυμνάσιο Μεθώνης του Νομού Μεσσηνίας, αφού προηγουμένως ξεναγήθησαν στην 'Εκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ."

(Χειροκροτήματα απ' όλες τις Πτέρυγες)

Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Κολοζώφ έχει το λόγο για δέκα λεπτά.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, δε θα πρέπει να εξηγήσετε ότι είναι μέρα Κοινοβουλευτικού Ελέγχου, είναι Παρασκευή και γι' αυτό η Αίθουσα δεν είναι γεμάτη;

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Ας μην το εξηγήσουμε, γιατί δεν είμαστε σίγουροι ότι σε ημέρα Νομοθετικής Εργασίας θα είναι γεμάτη η Αίθουσα. 

ΠΡΟΕΔΡΕΥΩΝ (Λουκάς Αποστολίδης): Μάλλον έχει δίκιο ο κύριος Υπουργός. Το κάλυψε το θέμα σωστά.

ΟΡΕΣΤΗΣ ΚΟΛΟΖΩΦ: Κύριε Υπουργέ, φαίνεται ότι έχει γίνει συνήθεια σ' αυτήν την Κυβέρνηση κάθε φορά που συζητάμε σκαμπρόζικα ζητήματα, είτε απευθύνεται ο Πρωθυπουργός προς το Σώμα ή οι Υπουργοί όπως βλέπω τώρα, να μας θυμίζουν ότι έχουν την πλειοψηφία του Ελληνικού Λαού και ότι το πρόγραμμά τους το ψήφισε ο Ελληνικός Λαός.

'Εχει μάλλον καταντήσει κόμπλεξ της Κυβέρνησης, ένα σύμπλεγμα, ότι όντως στη Χώρα μας ασκείται μια πολιτική αντιλαϊκή, που δεν την αποδέχεται ο Ελληνικός Λαός. Δεν ήταν αυτό που είχατε υποσχεθεί στον Ελληνικό Λαό. Εμείς σαν Κόμμα τα λέγαμε αυτά στον Ελληνικό Λαό, ότι θα πάρετε αυτά τα μέτρα, ότι θα ασκήσετε αυτήν την πολιτική και για τα οικονομικά ζητήματα και για τα ζητήματα εξωτερικής πολιτικής. 'Ηταν αδύνατον να πιστέψει κανένας ότι τόσο γρήγορα αυτά που λέγαμε θα επαληθευτούν.

Τα ζητήματα που έβαλαν οι επερωτώντες και τα ζητήματα όπως τα έβαλε ο κύριος Υπουργός, πραγματικά είναι σοβαρά, ιδιαίτερα αυτό το ζήτημα των Βαλκανίων. Κύριε Υπουργέ, η εκτίμηση του Κόμματός μας εξακολουθεί να είναι ότι βαθαίνει η αποσταθεροποίηση στα Βαλκάνια, ότι είμαστε πολύ μακρυά από μια αντιστροφή της κατάστασης και ότι ευθύνη γι' αυτήν την κατάσταση που έχει δημιουργηθεί στα Βαλκάνια, έχουν οι ιμπεριαλιστές με την επέμβαση που έχουν κάνει στα Βαλκάνια και με τις αντιπαλότητες που υπάρχουν εκεί στην προσπάθειά τους, ο καθένας για λογαριασμό του, να κερδίσει επιρροή, αλλά και όλοι μαζί να στήσουν ένα σύστημα τέτοιο που να διασφαλίζουν τα συμφέροντά τους. Ιδιαίτερα αυτό ισχύει για τις Ηνωμένες Πολιτείες της Αμερικής.

Δυστυχώς οι ελληνικές κυβερνήσεις που ακολούθησαν αυτές τις ανατροπές και τη νέα κατάσταση που έχει δημιουργηθεί στα Βαλκάνια -το είπατε και σεις σήμερα, κύριε Υπουργέ,- προσπαθούν να προσαρμοστούν σ' αυτά τα νέα δεδομένα, όπως είπατε. Δηλαδή που να προσαρμοστούν, κύριε Υπουργέ; Να προσαρμοστούν στην οικοδόμηση της νέας τάξης πραγμάτων που κάτω από τα μάτια μας προσπαθούν να οικοδομήσουν οι ιμπεριαλιστές; Να προσαρμοστούμε σ' αυτό που έγινε στην Αλβανία; Να προσαρμοστούμε σ' αυτό που γίνεται σήμερα στις άλλες χώρες της Βαλκανικής, αλλά και ευρύτερα στην περιοχή μας; 

Το ζήτημα της Αλβανίας είναι όντως σοβαρό και ακούγοντας τον Κοινοβουλευτικό Εκπρόσωπο της Νέας Δημοκρατίας -δυστυχώς έφυγε- φαίνεται καθαρά το μίσος που υπάρχει σε ό,τι λέγεται λαός, σε ό,τι λέγεται προσπάθεια από τα κάτω να δημιουργηθεί κάτι το καινούριο. Δεν έχουν εμπιστοσύνη στο λαό αυτοί οι άνθρωποι. Δεν έχουν εμπιστοσύνη στο λαό, ούτε η Ευρωπαϊκή 'Ενωση, ούτε οι Ηνωμένες Πολιτείες της Αμερικής. Δεν έχουν ακόμη την εναλλακτική τους λύση γι' αυτό τρενάρουν όπως τρενάρουν αυτήν τη στιγμή, γι' αυτό ετοιμάζουν στρατιωτική επέμβαση, γι' αυτό ετοιμάζουν λύσεις όπως το Ντεϊτον, την οποία εσείς όχι μόνο αποδεχθήκατε, αλλά είσαστε και περήφανοι που συμβάλλατε σ' αυτή. Μεθαύριο θα τελειώσει η ιστορία του Ντεϊτον, κύριε Υπουργέ. Ποια κατάσταση έχει δημιουργηθεί εκεί πέρα; Και εσείς θα λέτε ότι συμβάλατε στην ειρήνη στο Ντεϊτον; 'Η ετοιμαζόμαστε να συμβάλουμε με τον ανάλογο τρόπο και στην Αλβανία;

Εμείς λέμε από τώρα ξεκάθαρα, καμιά επέμβαση εξωτερική, στρατιωτική στην Αλβανία και πολύ περισσότερο όχι συμμετοχή της Ελλάδας σε στρατιωτικές δυνάμεις που θα πάνε σ' αυτόν τον τόπο. Υπάρχει μια εξέλιξη. Φαίνεται καθαρά προς τα που πάνε τα πράγματα. Ο αλβανικός λαός έχει τη δυνατότητα με τα κόμματα που υπάρχουν και με τις καινούριες δυνάμεις που αναδεικνύονται, να δώσει ειρηνική λύση στο ζήτημα της χώρας του.

Η όποια επέμβαση αντίθετα θα φέρει οξύτητες, θα φέρει αντιπαλότητες, θα φέρει αίμα, όπως αίμα φέρνει κάθε φορά που επεμβαίνουν οι ξένοι στην περιοχή μας. 

Σωστά κάνατε και στείλατε τη βοήθεια και πρέπει να επιμείνετε σ' αυτό και χαίρομαι που έχετε έναν τέτοιον προσανατολισμό. Πρέπει να επιμείνουμε να βοηθήσουμε σ' αυτές τις δύσκολες στιγμές που περνάει ο λαός της Αλβανίας στην προσπάθειά του να ανασυγκροτήσει τη χώρα. 

Θα ήθελα ακόμη να πω ότι δε θα ήταν φρόνιμο -ακούγονται τέτοιες φωνές σήμερα- να προχωρήσει η Χώρα μας στη χορήγηση ασύλου στον κ. Μπερίσα. Εδώ έχουμε εκατοντάδες χιλιάδες μετανάστες Αλβανούς, πέρα από το ότι αυτό θα 

Σελίδα 4831 

μπορούσε να θεωρηθεί και μια πρόκληση προς το Λαό μας.

'Ερχομαι στα ζητήματα που μπήκαν από εσάς, κύριε Υπουργέ, όσον αφορά τα πράγματα της εξωτερικής μας πολιτικής στα ελληνοτουρκικά.

Είναι γεγονός -κατά κάποιο τρόπο το είπατε και εσείς- ότι είναι δική σας θέληση να μη δεχθείτε καμία αλλαγή στο Status Quo στο Αιγαίο. Αυτό το λέτε σ' όλους τους τόνους. 'Ομως oι πράξεις σας, οι πράξεις της Κυβέρνησής σας, δε βρίσκονται σε αρμονία μ' αυτήn τη θέση. Και θα σας εξηγήσω αμέσως γιατί.

Υποστηρίξατε εδώ, ότι τα 'Ιμια βρίσκονται κάτω από την κυριαρχία της Χώρας μας, υπάρχουν διεθνείς συμβάσεις και όλα αυτά που το κατοχυρώνουν. 'Ομως σήμερα γνωρίζετε πολύ καλά, ότι η κυριαρχία της Ελλάδας πάνω σ' αυτό το νησί δεν αμφισβητείται μόνο από την Τουρκία, αλλά έμμεσα αμφισβητείται και από τις Η.Π.Α. και από την Ευρωπαϊκή 'Ενωση, με την τακτική της ίσης απόστασης που κρατούν.

'Ομως πέρα απ' αυτό, το πρόβλημα που έχει η Κυβέρνηση, κατά τη γνώμη μου, είναι το γεγονός ότι κάτω ακριβώς από τις αμερικάνικες πιέσεις εκείνη την εποχή αποδέχεται να σταλεί το θέμα της 'Ιμιας σ' ένα Διεθνές Δικαστήριο. Και εγώ σας ρωτάω, κύριε Υπουργέ, εσείς που λέτε ότι δεν θέλετε, δεν μπορείτε, δεν αποδέχεσθε την αλλαγή του Status Quo, αποδέχεσθε το αποτέλεσμα του Δικαστηρίου; Βεβαίως το αποδέχεσθε. Και είστε τόσο βέβαιος ότι ένα Διεθνές Δικαστήριο, που λειτουργεί με άλλα δεδομένα, οπωσδήποτε θα δικαιώσει τη δική μας άποψη; Και σας λέω ότι δεν δικαιώνει τη δική μας άποψη. Τι θα κάνουμε; Θα αποδεχθούμε αυτό το αποτέλεσμα που σημαίνει αλλαγή του Status Quo;

Αλλά και ένα δεύτερο ζήτημα προκύπτει, ώστε ότι το Δικαστήριο μας δικαιώνει στα 'Ιμια, αλλά έτσι εμείς αναγνωρίζουμε το δικαίωμα στη Τουρκία να προσφεύγει για όποιο ζήτημα αμφισβητεί. Και η Τουρκία δεν αμφισβητεί μόνο τα 'Ιμια, αλλά αμφισβητεί και μια σειρά άλλα ζητήματα. Θα προσφύγουμε ξανά και για τα άλλα ζητήματα στο Δικαστήριο της Χάγης; Μα έτσι, μ' αυτήν την τακτική, έμμεσα δεν αποδεχόμαστε αυτό που εσείς λέτε ότι δεν αποδέχεται η Κυβέρνηση σε καμία περίπτωση, την πιθανότητα αλλαγής του Status Quo;

Mιλήσατε πάρα πολύ, σχετικά με τις ελληνοτουρκικές σχέσεις. Εγώ θα ήθελα με την ευκαιρία να πω την άποψη του Κόμματός μας:

Εμείς, κύριε Υπουργέ, δεν είμαστε αντίθετοι με το να υπάρχει διάλογος με την Τουρκία. Και το ξέρετε πολύ καλά. Εμείς, όμως, βάζουμε μια προϋπόθεση, γι'αυτό και είμαστε τόσο σταθεροί σε αυτά τα ζητήματα. Δεν μπορεί να υπάρξει διάλογος, αν δεν υπάρχει αμοιβαία από τις δύο χώρες αναγνώριση των κυριαρχικών τους δικαιωμάτων και των κοινών συνόρων.

'Ερχομαι στο κυπριακό θέμα, γιατί ο χρόνος πιέζει πάρα πολύ. Είπατε κύριε Υπουργέ, ότι η Κυβέρνηση δεν δέχεται καμία πίεση από τις Η.Π.Α.. Ελικρινά σας λέω, ότι ίσως είστε ο μόνος 'Ελληνας που πιστεύει κάτι τέτοιο. Εκτός και αν είναι αυτό που ονομάζουμε "συμβατικά ψεύδη", για να μπορέσουμε να κάνουμε μία συζήτηση.

Μας σας ρωτάω, κύριε Υπουργέ -δεν πάω στα μεγάλα ζητήματα που πρέπει κανείς να έχει και τις συγκεκριμένες αποδείξεις- δεν είναι πίεση προς την Ελληνική Κυβέρνηση, όταν βγαίνει ο Υπουργός των Εξωτερικών της Αγγλίας και μιλάει για πιθανότητα θερμού επεισοδίου στο Αιγαίο; Δεν είναι πίεση προς την Ελληνική Κυβέρνηση όταν βγαίνει η Ουάσιγκτων και μιλάει για πιθανό θερμό επεισόδιο στο Αιγαίο; Και σας ρωτάω, κύριε Υπουργέ, γι' αυτά τα ζητήματα ζητήσατε εξηγήσεις; Πού τα στηρίζουνε; Γελάτε; Δεν μπορεί παρά να γελάτε, κύριε Υπουργέ!

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής Αμυνας):Θα σας απαντήσω.

ΟΡΕΣΤΗΣ ΚΟΛΟΖΩΦ: Δεν μπορεί παρά να γελάτε, γιατί γνωρίζετε πολύ καλά. Και δεν είναι αυτές οι πιέσεις. Εγώ το αναφέρω, όμως, για να κατανοήσει κανείς πώς σφυροκοπάται η ελληνική πολιτική.

Η τακτική της βήμα προς βήμα προσέγγισης, που τόσο επιθυμούν, και οι σύμμαχοί μας στην Ευρώπη και οι Ηνωμένες Πολιτείες της Αμερικής δεν είναι τίποτε άλλο από το προϊόν πίεσης που άσκησαν οι Ηνωμένες Πολιτείες τη στιγμή της κρίσης στα 'Ιμια και που αποδέχθηκε η Ελληνική Κυβέρνηση. Τα πράγματα δεν πήγαν όπως ήταν συμφωνημένα, γιατί υπήρχε από την άλλη μεριά η Τουρκία, η οποία, αντί να ακολουθήσει αυτό το χρονοδιάγραμμα, έβαλε γκρίζες ζώνες και ουσιαστικά αλλαγή του status quo στο Αιγαίο.

Πάντως, δεν είναι ευθύνη όλων μας, κύριε Υπουργέ, όπως είπατε, διότι υπάρχουν πολιτικές δυνάμεις μέσα σ' αυτήν την Αίθουσα, που μια σειρά από πράγματα τα έχουμε πει και σας έχουμε δώσει προτάσεις, για να ασκηθεί μία διαφορετική πολιτική, αλλά εσείς επιμένετε στην πολιτική σας. 

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του ΠΑ.ΣΟ.Κ. κ. Φοίβος Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Kύριε Πρόεδρε, θα είμαι πολύ σύντομος. Ο κύριος Υπουργός στην απάντησή του κάλυψε πλήρως τα ερωτήματα και έδωσε απαντήσεις πληρέστατες και στις αιχμές που υπήρξαν για διάφορα θέματα. 

Θα ήθελα να πω μόνο, απευθυνόμενος στον κύριο Υπουργό, ότι, αν και εφόσον υπάρξει διεθνής δύναμη που θα μετέχει στην Αλβανία -μακάρι να μη χρειαστεί, αλλά αν χρειαστεί κάτι τέτοιο- ασφαλώς εκείνο που ενδιαφέρει είναι πως, αν δεν είναι δυνατόν να μην υπάρξει τουρκική συμμετοχή σ'αυτήν τη δύναμη, πάντως να μην υπάρξει απουσία ελληνικής συμμετοχής. Μακάρι να μη γίνει αναγκαία η διεθνής ειρηνευτική δύναμη. Σε μία τέτοια περίπτωση, ασφαλώς δε θα μπορούσαμε εμείς να απουσιάσουμε για πολλούς λόγους, που δε χρειάζεται να τους αναφέρω τώρα.

Θα ήθελα να πω, ότι έχω την εντύπωση πως η εξέγερση στην Αλβανία δεν είναι μια πολύ απλή υπόθεση, όπως τείνει να εμφανισθεί, ούτε είναι μόνον αυτό που είπε η κα Κουτσίκου. 'Εχω την εντύπωση ότι για άλλη μια φορά έρχεται η ιστορία να επιβεβαιώσει ότι εξεγέρσεις λαϊκές και επαναστάσεις γίνονται πάντοτε όταν τα στομάχια είναι άδεια. Και ίσως, οι εικόνες που βλέπουμε στην τηλεόραση, να δίνουν τη σωστή εντύπωση ότι, ίσως μετά τη Γαλλική Επανάσταση και, αν θέλετε, με μία διαφορετική επανάσταση, που ήταν αυτή του 1917, που όμως ήταν οργανωμένη, είχε καθοδήγηση και προετοιμασία, ίσως, λέω, να είναι η αυθεντικότερη λαϊκή εξέγερση από την εποχή της Γαλλικής Επαναστάσεως. Είναι κάτι που πρέπει να το σταθμίζει κανείς καλά, με όλες τις παραμέτρους σε όλες τις σκέψεις που κάνει για το πώς πρέπει να αντιδράσει η Χώρα μας σ' αυτήν τη δύσκολη κατάσταση που βρίσκεται η γειτονική χώρα.

Ασφαλώς έχουμε φίλους λαούς -χαίρομαι που το επεσήμανε ο κύριος συνάδελφος- να αποδείξουμε την ανθρωπιά μας, συμπαραστεκόμενοι στο σύνολο του αλβανικού λαού και βεβαίως, με ιδιαίτερο ενδιαφέρον στην ομογένεια για τα όσα δεινά υφίσταται σήμερα.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Στο Κυπριακό. Πανεθνική λαϊκή ενότητα καθορισμένη εκ των προτέρων με πρωθυπουργική δήλωση στα πλαίσια λειτουργίας της δικής σας σκέψης, ότι το Κυπριακό θα πάει στην Ευρώπη, ότι θα μπει η Κύπρος στην Ευρώπη, έστω και αν δεν έχει δοθεί καμία λύση, η οποία δε θα συμφέρει, όχι την ελληνική Κυβέρνηση, τον πολιτικό κόσμο, την Ελλάδα. Επομένως, πρέπει το πλαίσιο να έχει καθοριστεί από τώρα ότι δίνουμε τη μάχη η Κύπρος να μπει στην Ευρώπη χωρίς λύση καμία του Κυπριακού εφόσον η λύση αυτή μέχρι τότε δε θα είναι σύμφορος για μας και για την Κύπρο. Διότι οπωσδήποτε θα συμφωνήσουμε, δεν είναι σύμφωνη αυτή η λύση, εμείς προχωράμε στην ένωση. Κανένα εμπόδιο, αγώνας. Να γιατί λέω ότι θα χρειαστεί πανεθνική λαϊκή ενότητα. Διότι τη στιγμή που θα μας βάλουν το μαχαίρι στο λαιμό και θα μας πουν "όχι Ευρώπη, διότι δε συμμορφωθήκατε προς εκείνα τα οποία θέλουμε εμείς", εμείς τότε θα χρειαστούμε πανεθνική λαϊκή ενότητα για να πούμε "αγώνας για την Ευρώπη και μετά η λύση η οποία θα είναι σύμφωνη 

Σελίδα 4832 

με τα συμφέροντά μας". Δεν έχει ξεκαθαριστεί το θέμα, ούτε από Πρωθυπουργό ούτε από κανέναν ούτε υπάρχει αυτήν τη στιγμή τέτοιο δεδομένο.

Στα 'Ιμια. Δε θα πάει η Τουρκία στη Χάγη για τα 'Ιμια. Πού το ξέρω; 'Εχω μια διαίσθηση, είναι πεποίθησή μου, ξέρω το παραδοσιακό κλίμα της άσκησης εξωτερικής πολιτικής. Δε θα πάει εκεί και δε θα υπάρχει νομολογία αν είναι ή δεν είναι δικό μας. Κάνει μια νέα προσπάθεια σε ένα νησί όμοιο με τα 'Ιμια. Η Ελλάδα έχει καθορίσει εκ των προτέρων τι θα κάνει, έστω αν όχι φανερά, σε επίπεδο Αρχηγών Κομμάτων; Εάν είναι άλλα δύο τρία νησιά σαν τα 'Ιμια και δεν πάει στο Αιγαίο για να λειτουργήσει έτσι, τι θα κάνουμε;

Τρίτον, το θέμα της Αλβανίας. Η Αλβανία είναι ένα μεγάλο καζάνι. Είναι ένα μεγάλο και τεράστιο πρόβλημα για όλη τη λειτουργία της εξωτερικής πολιτικής στα Βαλκάνια. Η κα Κουτσίκου εκφράζει πεποιθήσεις αμερικάνικης πολιτικής, διότι και η αμερικάνικη πολιτική και το Κόμμα της Νέας Δημοκρατίας ήταν σύμφωνοι με την επιβολή ενός καθεστώτος Μπερίσα και σήμερα μιλάει για τους εξεγερμένους κατά τον πλέον περιφρονητικό τρόπο. Δεν υπάρχει αυτή τη στιγμή δεδομένο, ποιοι είναι εξεγερμένοι, πόσος είναι αυτός ο λαός, πού ανήκει και τι κάνει, παρά ήρθε να μας πει ότι αυτοί θα επαναφέρουν το παλιό κομμουνιστικό καθεστώς του Χότζα. Είναι άνθρωποι όμως -προχθές ανεπίσημα με τον κ. Πάγκαλο μιλώντας- Βορειοηπειρώτες, οι οποίοι πήγαν επιφυλακή επί του καθεστώτος Χότζα. Είναι ένας λαός μεγάλος που έδινε τη μάχη για να ελευθερωθεί από το Χότζα και ο λαός αυτός έκανε την εξέγερση σε μεγάλο ποσοστό του.

Εμείς δεν μιλάμε σήμερα για την ποιότητα, τον αριθμό και την ποσότητα του αλβανικού αυτού λαού. Το Ιταλικό Κοινοβούλιο σε ολομέλεια απησχολήθη. Εμείς έπρεπε σε Ολομέλεια να έχουμε απασχοληθεί προ ημερησίας διατάξεως για το θέμα αυτό και να πάρουμε θέση επί όλων εκείνων των πτυχών οι οποίες προσδιορίζουν τη λειτουργικότητα των διπλωματικών μας σχέσεων και των σχέσεών μας με την Αλβανία, σε σχέση μάλιστα με το ότι αυτήν τη στιγμή έχουμε και τετρακόσιες χιλιάδες κόσμο από εκεί που δουλεύουν εδώ.

Επομένως και τώρα ακόμη, είναι καιρός να γίνει προ ημερησίας διατάξεως συζήτηση στην Ολομέλεια για το θέμα της Αλβανίας, διότι απηχήσεις γνωμών της κας Κουτσίκου και άλλων, δεν είναι δυνατόν να δώσουν λύση στο πρόβλημα.

(Στο σημείο αυτό, ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

ΠΡΟΕΔΡΕΥΩΝ (Λουκάς Αποστολίδης): Ολοκληρώστε παρακαλώ, κύριε συνάδελφε.

ΓΕΩΡΓΙΟΣ ΤΣΑΦΟΥΛΙΑΣ: Και πολύ φοβάμαι ότι τον Μπερίσα υιοθετήσατε σαν Κυβέρνηση εσείς, κύριε Υπουργέ. Και ενδεχομένως μπορεί να μην έχετε την ίδια άποψη που έχει η κα Κουτσίκου, στο πλαίσιο όμως αυτής της υιουθετήσεως των σχέσεων των δικών μας με τον Μπερίσα, από πλευράς Κυβέρνησης βέβαια, είναι ενδεχόμενο ο καθένας να λέει, τι γίνεται. Χρειάζεται να συσταθεί Διακομματική Επιτροπή και να έρθει σε επαφή άμεσα αυτήν τη στιγμή με τους εξεγερμένους και να φέρει μήνυμα από τους εξεγερμένους, να δούμε την έκταση του προβλήματος. Δεν έχει ασχοληθεί η Κυβέρνηση με το θέμα αυτό. Η Διακομματική Επιτροπή θα έπρεπε να έχει σταλεί αυτή τη στιγμή στην Αλβανία και να φέρει μήνυμα στην Ελληνική Βουλή.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε παρακαλώ, κύριε συνάδελφε. 'Εκανε και έκκληση ο κύριος Υπουργός ότι έχει μια σοβαρότατη υποχρέωση και θέλει να τελειώσουμε.

ΓΕΩΡΓΙΟΣ ΤΣΑΦΟΥΛΙΑΣ: Αλλιώς πλέον, εξωτερική πολιτική με αυτές τις ευχολογίες και με τις κατάρες της κας Κουτσίκου, δε γίνεται.

ΠΡΟΕΔΡΕΥΩΝ (Λουκάς Αποστολίδης): Ο κ. Καρακώστας έχει το λόγο.

Παρακαλώ, κύριε συνάδελφε, μετά και από την έκκληση του κυρίου Υπουργού, να είσθε όσο πιο σύντομος μπορείτε.

ΙΩΑΝΝΗΣ ΚΑΡΑΚΩΣΤΑΣ: Κύριε Υπουργέ, επειδή ο Ελληνικός Λαός πρέπει να γνωρίζει από το επίσημο αυτό Βήμα της Βουλής, θέλω να σας κάνω τρία βασικά ερωτήματα:

Πρώτον, αν η Κύπρος υπαναχώρησε σχετικά με τη συμφωνηθείσα αγορά των S-300 και γιατί, και αν η Ελλάδα θα προβεί στην αγορά του αμυντικού αυτού συστήματος των S-300. Αυτό είναι το ένα ερώτημα.

Δεύτερον, τι θα κάνετε με το όνομα των Σκοπίων. Θα ενδώσετε στη σύνθετη ονομασία, όπως για παράδειγμα Νέα Μακεδονία, Σλαβομακεδονία. Εμείς, κύριε Υπουργέ, όπως γνωρίζετε, είμαστε αντίθετοι. Θα πρέπει όλοι εδώ μέσα στη Βουλή να πούμε "όχι". Μπορούν όποια κράτη θέλουν να αναγνωρίσουν διπλή και τριπλή ονομασία. Εμείς οι 'Ελληνες, η Ελλάδα, ποτέ δε θα έχουμε αυτό το δικαίωμα. Θέλω να μου απαντήσετε σ' αυτό.

Και σας δίνω και μία ιδέα, κύριε Υπουργέ. Ξέρετε η περιοχή των Σκοπίων πώς ονομαζόταν στην αρχαία εποχή; Δαρδανία. Γιατί δεν προτιμούν οι κύριοι το όνομα αυτό, που είναι και ωραιότατο, Δαρδανία, και θέλουν το όνομα Μακεδονία; 'Αρα, κάτι υπάρχει πίσω απ' αυτό και δεν πρέπει εμείς, κύριε Υπουργέ, να το χωνέψουμε, να μας το περάσουν με τη δική τους πολιτική.

Και το τρίτο ερώτημα, κύριε Υπουργέ. 'Εχουμε τη διεύρυνση του ΝΑΤΟ, η οποία θα συζητηθεί, απ' ό,τι γνωρίζω, στη Σύνοδο της Μαδρίτης τον Ιούλιο του 1997. Θέλω να μου πείτε, αν πρόκειται να επιδιώξετε να τεθεί μέσα στο άρθρο 5 της συνθήκης, ένα εδάφιο, που να προστατεύει την εδαφική ακεραιότητα κράτους-μέλους από την απειλή και επιθετικότητα άλλου κράτους-μέλους της συμμαχίας. Αυτό, κύριε Υπουργέ, πρέπει να το επιδιώξουμε.

Τελειώνοντας, κύριε Πρόεδρε, θέλω να προτείνω, όπως και ο συνάδελφος, για το αλβανικό, επειδή είναι πάρα πολύ σοβαρό ζήτημα, να έλθει στη Βουλή, να συζητηθεί στην Ολομέλεια σε προ ημερήσιας διάταξης συζήτηση. Και είμαστε σύμφωνοι με τις προτάσεις που έκανε τόσο ο Πρόεδρος του Κινήματός μας, όσο και οι άλλοι συνάδελφοι που μίλησαν γι' αυτό το θέμα.

Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Εμείς ευχαριστούμε, κύριε συνάδελφε.

Ο κύριος Υπουργός έχει το λόγο.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Θα δώσω πολύ σύντομα μόνο δυο-τρεις παρατηρήσεις, κύριε Πρόεδρε.

'Οσον αφορά την πρόταση για προ ημερήσιας διατάξεως συζήτηση για το αλβανικό, παραπέμπω τους συναδέλφους στην πάγια δεοντολογικά καθιερωμένη διαδικασία της Βουλής, η οποία μπορεί και πρέπει να επιληφθεί του θέματος, μετά από πρόταση βέβαια, την οποία θα μπορούσατε να απευθύνετε στη Διάσκεψη των Προέδρων.

Δεύτερον, για τα ερωτήματα τα οποία τέθηκαν, κύριε συνάδελφε, επιτρέψτε μου να πω ότι η αγορά οπλικών συστημάτων κάθε χώρας, έτσι και της ανεξάρτητης Κυπριακής Δημοκρατίας, είναι αποκλειστικά δικό της δικαίωμα. Επομένως δεν έχω το δικαίωμα, ούτε την ευθύνη, να ερμηνεύσω τη φερεγγυότητα και την αξιοπιστία των όποιων επιλογών και αποφάσεων. Είναι όμως σε όλους γνωστό ότι η Κυπριακή Κυβέρνηση αγόρασε το συγκεκριμένο οπλικό σύστημα, έδωσε την προκαταβολή, υπάρχει απόφαση του Κυπριακού Κοινοβουλίου και είναι θέμα υλοποίησης μετά από ένα διάστημα δεκαέξι - δεκαοκτώ μηνών. Επομένως επ' αυτού δεν έχω να πω τίποτε περισσότερο.

Το επόμενο ερώτημά σας, νομίζω ότι αφορά το θέμα των Σκοπίων. Δε χρειάζεται να σας πω τίποτε περισσότερο. Η θέση της Ελληνικής Κυβέρνησης είναι δεδομένη. Δόθηκε η δυνατότητα στον ίδιο τον Πρωθυπουργό πρόσφατα να ξεκαθαρίσει το θέμα και επίσημα. Παλεύουμε με συνέπεια τη διαδικασία του διαλόγου μέσω του Οργανισμού Ηνωμένων Εθνών, προσπαθώντας να βρούμε τη λύση, η οποία θα μπορέσει να είναι αποδεκτή στο πλαίσιο των αρχών, που πάντοτε είχαμε. Αλλαγή της πολιτικής μας δεν υπάρχει σ' αυτό το θέμα. Μπορώ να σας το διαβεβαιώσω. Νομίζω ότι αυτά τα δύο ερωτήματα είχατε θέσει.

Σελίδα 4833 

ΙΩΑΝΝΗΣ ΚΑΡΑΚΩΣΤΑΣ: Είναι και άλλο ερώτημα για τη διεύρυνση του ΝΑΤΟ, αν θα τεθεί στο άρθρο 5.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): 'Οσον αφορά τη διεύρυνση του ΝΑΤΟ, να μην έχουμε ψευδαίσθηση, κύριε συνάδελφε. Αλλαγή του άρθρου 5 δεν υπάρχει περίπτωση να γίνει. Είναι γνωστό το θέμα. Οι δραστηριότητες του ΝΑΤΟ αφορούν θέματα ασφάλειας, άμυνας και συνεργασίας, σε περίπτωση επίθεσης τρίτων έναντι των μελών του ΝΑΤΟ και γι' αυτό υπάρχει το άρθρο 5.

Οι άλλες δραστηριότητες, εκτός άρθρου 5, είναι ειρηνευτικού χαρακτήρα, έχουν σχέση με παρεμβάσεις. 'Αρα, λοιπόν, ένα τέτοιο θέμα εκ των πραγμάτων δεν μπαίνει. Εξ'άλλου θα θυμάστε ότι στη δεκαετία του 1980 επανειλημμένως ο Πρόεδρος του ΠΑ.ΣΟ.Κ. τότε, ο Ανδρέας Παπανδρέου, έθετε το θέμα και έλεγε "κοιτάξτε, μας προστατεύετε έναντι μιας επίθεσης από τρίτους, εάν όμως κάποιο μέλος του ΝΑΤΟ κάνει μία επίθεση εναντίον ενός άλλου, γιατί δεν παίρνετε θέση; 'Η θα μας βοηθήσετε"; Και η απάντηση ήταν ότι δεν το προβλέπει η συμφωνία και η Συνθήκη του ΝΑΤΟ. Γι'αυτό, λοιπόν, επ'αυτού μη συζητήσουμε περαιτέρω.

Ο κ. Τσαφούλιας έθεσε ένα πολύ ενδιαφέρον θέμα, το οποίο πρέπει να ξεκαθαριστεί. Είπα προηγουμένως ότι η Ελληνική Κυβέρνηση έχει μία ξεκάθαρη στρατηγική για το Κυπριακό και η στρατηγική μας αυτή στηρίζεται σε δύο πυλώνες. 

Από τη μία μεριά η διαμόρφωση αμυντικής επάρκειας στην Κύπρο σε τοπικό επίπεδο, έτσι ώστε σε συντονισμό με την ελληνική αμυντική ικανότητα και σε συντονισμό μαζί της να έχουμε μία σημαντική βελτίωση της αμυντικής μας απάντησης απέναντι στην επιθετικότητα της Τουρκίας. Αυτός είναι ο ένας πυλώνας, δηλαδή η αποτελεσματική άμυνα.

Από την άλλη είναι η κατεύθυνση για συνεπή διεκδίκηση της ένταξης της Κύπρου στην Ευρωπαϊκή 'Ενωση. Σε καμιά περίπτωση δεν αφήσαμε να εννοηθεί ότι θα έχουμε αντίρρηση σε οποιαδήποτε πρωτοβουλία υπάρξει πριν από την ολοκλήρωση των διαδικασιών ένταξης σαν και αυτές που φημολογούνται ότι θα υπάρξουν αυτόν τον καιρό για επίλυση του Κυπριακού και για τις οποίες πρωτοβουλίες δεν έχουμε καμία αντίρρηση να μην υπάρξουν, αρκεί να στηριχθούν στις αρχές του Διεθνούς Δικαίου και αρκεί να αναγνωρίσουν, αν θέλετε, αυτά που είμαστε και εμείς έτοιμοι να αποδεχθούμε, που επανειλημμένα επιβεβαιώθηκαν από τον Οργανισμό Ηνωμένων Εθνών, από το Συμβούλιο Ασφαλείας ως μία δίκαιη ενιαία λύση του Κυπριακού στη βάση αυτών των αρχών. 'Ομως η προοπτική ένταξης της Κυπριακής Δημοκρατίας στην Ευρωπαϊκή 'Ενωση δεν εξαρτάται από την ολοκλήρωση ή μη της όποιας πρωτοβουλίας για την επίλυση του Κυπριακού. Απεναντίας -αν θέλετε να το πω και πιο ξεκάθαρα- πιστεύω ότι, ανεξάρτητα από την όποια προοπτική επιτυχίας των μεσολαβητικών προσπαθειών η ένταξη της Κυπριακής Δημοκρατίας στην Ευρωπαϊκή 'Ενωση διασφαλίζει με τον πλέον αποτελεσματικό τρόπο μελλοντικά τη διαμόρφωση των απαραίτητων προϋποθέσεων για ουσιαστική επίλυση του κυπριακού θέματος.

Εάν τώρα υπάρξει μία λύση αποδεκτή και νωρίτερα, κανείς δεν μπορεί να έχει αντίρρηση σ'αυτό.

'Ηθελα να το ξεκαθαρίσω αυτό το θέμα, ώστε να μην υπάρχει καμία παρεξήγηση. Κατά τα άλλα, κύριε Πρόεδρε, τελειώνοντας, επιτρέψτε μου να πω μία μόνο βασική μου διαφωνία, παρ'όλο που η κα Κουτσίκου δεν είναι εδώ.

Θα ήθελα να προειδοποιήσω για τέτοιους γενικόλογους αφορισμούς και χαρακτηρισμούς μιας εξέγερσης, η οποία έγινε σε γειτονική χώρα και για προσδιορισμούς για το ποιος είναι, τι είναι και πού πάει. Αυτό αποδυναμώνει τον ορθολογισμό που πρέπει να επιδείξουμε στην προσέγγιση των τεράστιων προβλημάτων που περικλείει αυτήν την εξέγερση. Είναι θέμα αμφισβήτησης και αξιοπιστίας του πολιτικού συστήματος, είναι θέμα αμφισβήτησης των δημοκρατικών θεσμών. Υπάρχουν, όμως, παράλληλα εντονότατα κοινωνικά και οικονομικά προβλήματα, τα οποία δημιουργήθηκαν μέσα ακριβώς από την αδυναμία του συστήματος να προσαρμοστεί στα νέα δεδομένα με έναν τρόπο που να στηρίξει τις ανάγκες των πολιτών. Γι'αυτό ακριβώς χρειάζεται συζήτηση. Ελπίζω, όμως, κύριε Πρόεδρε, συμφωνώντας και με τους προβληματισμούς πολλών συναδέλφων ότι μία ουσιαστική συζήτηση αποκλειστικά για το αλβανικό στο Ελληνικό Κοινοβούλιο θα είναι χρήσιμη, θα είναι θετική και η έγκαιρη συζήτησή της θα βοηθήσει. Η Ελληνική Κυβέρνηση έτσι και αλλιώς έχει πάρει πρωτοβουλία για ουσιαστική συζήτηση στα θεσμικά όργανά της αυτού του θέματος για να προχωρήσει σε μία αποτελεσματική αντιμετώπισή του.

Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Και εγώ ευχαριστώ, κύριε Υπουργέ.

Κύριοι συνάδελφοι, κηρύσσεται περαιωμένη η συζήτηση επί της υπ'αριθμ. 15/19.11.96 επερωτήσεως των Βουλευτών του Δημοκρατικού Κοινωνικού Κινήματος κυρίων Δημητρίου Τσοβόλα, Ιωάννη Δημαρά, Ιωάννη Καρακώστα, Γεωργίου Ρόκου, Ιωάννη Αράπη, Αναστασίου Ιντζέ, Βασιλικής Αράπη-Καραγιάννη, Γεωργίου Καρατάσου και Γεωργίου Τσαφούλια κατά των Υπουργών Εξωτερικών και Εθνικής 'Αμυνας.

Κύριοι συνάδελφοι, δέχεστε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 14.55' λύεται η συνεδρίαση για την προσεχή Δευτέρα, 17 Μαρτίου 1997 και ώρα 18.00' με αντικείμενο εργασιών του Σώματος Κοινοβουλευτικό 'Ελεγχο α)συζήτηση επικαίρων ερωτήσεων και β) συζήτηση επερωτήσεως, σύμφωνα με την ημερήσια διάταξη που θα διανεμηθεί.


Ο ΠΡΟΕΔΡΟΣ 
         ΟΙ ΓΡΑΜΜΑΤΕΙΣ 
 


Σελίδα 4834 
