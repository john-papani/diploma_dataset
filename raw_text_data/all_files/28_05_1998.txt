
Σελίδα 9833 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΜΑ'
Πέμπτη 28 Μαίου 1998
Αθήνα, σήμερα στις 28 Μαίου 1998, ημέρα Πέμπτη και ώρα 10.07' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την Προεδρία του Δ' Αντιπροέδρου αυτής κ. ΝΙΚΟΛΑΟΥ ΚΑΤΣΑΡΟΥ.
ΠΡΟΕΔΡΕΥΩΝ (Νικόλαος Κατσαρός): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Ηλία Βεζδρεβάνη, Βουλευτή Θεσπρωτίας, τα ακόλουθα:
"Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τη μείωση που παρουσιάζεται στις εξαγωγές των ελληνικών καπνών.
2) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τις προτάσεις του ΕΒΕΑ για τα προβλήματα του Εμπορίου και της Βιομηχανίας της χώρας.
3) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας με την επισήμανση ότι ο Ελληνικός Οργανισμός Τουρισμού για το τρέχον έτος παρουσιάζει πολύ κακή οργάνωση, για παράδειγμα προχωρεί δίχως διαφημιστική καμπάνια.
4) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την προσπάθεια αποκρατικοποίησης της SOFTEX.
5) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το αίτημα του Εργατικού Κέντρου Δράμας να αυξηθούν τα κονδύλια της Δράμας για τις φθίνουσες περιοχές.
6) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με το περιεχόμενο του ιστορικού σχολικού βιβλίου της Φλώριντα "Ancient Civilizations - Greece".
7) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο κ. Κων/νος Δάνδολος, ηλεκτρονικός του Ρ.Σ. Ρόδου της ΕΡΤ ΑΕ ζητεί τη διευθέτηση της εργασιακής του σχέσης.
8) Η Βουλευτής Πέλλας κυρία ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Πανελλήνια Ομοσπονδία Συλλόγων Μεσογειακής Αναιμίας ζητεί τα μέλη της εκπαιδευτικοί να διορίζονται άνευ εξετάσεων.
9) Η Βουλευτής Πέλλας κυρία ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Ο.Ε. "ΜΑΡΜΑΡΑ ΠΕΛΛΑΣ" υποβάλλει προτάσεις για την κατασκευή του δρόμου Αψάλου Μαυροβουνίου.
10) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία η Ομοσπονδία Αρτοποιών Ελλάδας καταγγέλλει τον τρόπο παραγωγής, διακίνησης και διάθεσης του ψωμιού.
11) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία η Πανελλήνια Ομοσπονδία Συλλόγων Μεσογειακής Αναιμίας ζητεί το διορισμό των μελών της εκπαιδευτικών άνευ εξετάσεων.
12) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία ο Δήμος Ηρωϊκής Πόλης Νάουσας ζητεί την αναμόρφωση του ΟΤΑ και την αποζημίωση από τον ΕΛΓΑ των ζημιών που έγιναν σε περίοδο ανθοφορίας.
13) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Πολιτιστικός Σύλλογος Πασακάκι - Χαρακιάς Χανίων ζητεί να παραμείνει η περιοχή του ως ακατάλληλη για οικοπεδοποίηση.
14) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Βυζαντινή Χορωδία του Συνδέσμου Ιεροψαλτών Νομού Χανίων ζητεί χρηματοδότηση για την υλοποίηση πολιτιστικών εκδηλώσεων στο εξωτερικό.
15) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗ κατέθεσε αναφορά με την οποία η 'Ενωση Αστυνομικών του Νομού Χανίων διαμαρτύρεται για τις συνθήκες διαμονής των μελών της που έχουν αποσπασθεί από τις αστυνομικές σχολές στο αστυνομικό τμήμα Αερολιμένα Χανίων.
16) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία οι Εργαζόμενοι του Α/Σ Χανίων ζητούν να ληφθούν μέτρα για την επίλυση των λειτουργικών προβλημάτων που αντιμετωπίζει η υπηρεσία της ΟΑ.
17) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Κοινότητα Αγίας Ρούμελης του Νομού Χανίων διαμαρτύρεται για την υπολειτουργία του 
 

Επιστροφή στην κορυφή



Σελίδα 9834 
Εθνικού Δρυμού Λευκών Ορέων Σαμαριάς.
18) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία το Σωματείο Φορτηγών Αυτοκινήτων Ελαφρών Μεταφορών Δ.Χ. Νομού Βοιωτίας ζητεί την αύξηση του μικτού βάρους των οχημάτων των μελών του.
19) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η Κοινότητα Κάστρου Ηλείας ζητεί τη διασφάλιση της λειτουργίας του Υδροθεραπευτηρίου της περιοχής της.
20) Οι Βουλευτές κύριοι ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ και ΑΝΑΣΤΑΣΙΟΣ ΙΝΤΖΕΣ κατέθεσαν αναφορά με την οποία ο Δήμος Κρεστένων Ηλείας ζητεί να παραμείνουν αυτόνομα τα νοσοκομεία του Νομού Ηλείας.
21) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία ο Αγροτικός Σύλλογος, ο Γαλακτοκομικός, Ελαιουργικός και Κηπευτικός Συνεταιρισμός Αμαλιάδας Ηλείας διαμαρτύρονται για την ανάθεση σε ιδιώτες εργολάβους τη συγκέντρωση δικαιολογητικών για την είσπραξη των στρεμματικών ενισχύσεων.
22) Οι Βουλευτές κύριοι ΕΜΜΑΝΟΥΗΛ ΜΠΕΝΤΕΝΙΩΤΗΣ και ΙΩΑΝΝΗΣ ΑΡΑΠΗΣ κατέθεσαν αναφορά με την οποία ο Εξωραϊστικός Σύλλογος Καστέλλας Πειραιά καταγγέλλει παράνομες και αυθαίρετες ενέργειες που αλλοιώνουν τον παραδοσιακό χαρακτήρα της περιοχής Καστέλλας.
23) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η Πανελλήνιος Ομοσπονδία Ξενοδόχων ζητεί τη ρύθμιση ληξιπρόθεσμων χρεών των ξενοδόχων από τραπεζικά δάνεια.
24) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία ο Αγροτικός Σύλλογος Αυλώνα Αττικής ζητεί την παράταση της προθεσμίας υποβολής δηλώσεων παγετού για τους αγρότες του Αυλώνα.
25) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Ομοσπονδία Συλλόγων Υπηρεσίας Πολιτικής Αεροπορίας ζητεί να μην επιτραπεί η πρόσληψη ξένων συμβούλων από τη διοίκηση της ΥΠΑ.
26) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύνδεσμος της 13ης Εδαφικής Περιφέρειας Νομού Αχαίας ζητεί την πλήρωση των κενών θέσεων του ταχυδρομικού γραφείου Κλειτορίας.
27) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύνδεσμος της 13ης Εδαφικής Περιφέρειας Νομού Αχαίας ζητεί την τοποθέτηση μόνιμου τεχνίτη στο υποπρακτορείο της ΔΕΗ Κλειτορίας.
28) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο κ. Γ.Κουμαδωράκης ζητεί την επίλυση φορολογικού του προβλήματος.
29) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ζητεί την υλοποίηση της προγραμματικής σύμβασης που αφορά στην αναστήλωση και αναπαλαίωση των βυζαντινών εκκλησιών στο χώρο του εθνικού δρυμού Λευκών Ορέων.
30) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Δήμος Νεάπολης του Νομού Λακωνίας ζητεί να απομακρυνθεί το κατασχεμένο από την Εθνική Τράπεζα πλοίο "Μάρθα" από το λιμάνι Παλαιοκάστρου.
31) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία η Κοινότητα Μετοχίου Διρφύων του Νομού Εύβοιας ζητεί την τοποθέτηση αγροτικού ιατρού στην περιοχή της.
32) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία η Κοινότητα Μαρμαρίου του Νομού Εύβοιας ζητεί το διορισμό αποκλειστικού αστυάτρου στη Νότια Καρυστία Εύβοιας.
33) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία η Κοινότητα Πηλίου του Νομού Εύβοιας ζητεί να ξαναλειτουργήσει το Πυροφυλάκιο στο Πήλι.
34) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύλλογος Αγελαδοκτηνοτρόφων Μαγνησίας ζητεί την άμεση επιστροφή ΦΠΑ στους κτηνοτρόφους Μαγνησίας.
35) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία ο Ναυτικός 'Ομιλος Καλαμάτας "Ο Ποσειδών" ζητεί χρηματοδότηση για τη συνέχιση της λειτουργίας του.
36) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία ο Ναυτικός 'Ομιλος Καλαμάτας "Ο Ποσειδών" ζητεί οικονομική ενίσχυση για την εύρυθμη λειτουργία του κολυμβητηρίου Καλαμάτας.
37) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Πανελλήνια Ομοσπονδία Συλλόγων Μεσογειακής Αναιμίας ζητεί τα μέλη της εκπαιδευτικοί να διορίζονται άνευ εξετάσεων.
38) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Πανελλήνιος Σύλλογος Συνταξιούχων ΟΤΕ ζητεί ρύθμιση της συνταξιοδότησης των μελών του.
39) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία η Συνεταιριστική Οινοβιομηχανία "Μάρκο" ζητεί τη ρύθμιση χρεών της προς την ΑΤΕ.
40) Οι Βουλευτές κύριοι ΑΝΑΣΤΑΣΙΟΣ ΚΑΡΑΜΑΡΙΟΣ και ΑΝΑΣΤΑΣΙΟΣ ΙΝΤΖΕΣ κατέθεσαν αναφορά με την οποία ο Δήμος Πάτμου του Νομού Δωδεκανήσου ζητεί τη βελτίωση της ακτοπλοϊκής σύνδεσης του νησιού.
B. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4742/17-2-98 ερώτηση δόθηκε με το υπ' αριθμ. 1120/2-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 4742/17-2-98 που κατέθεσε στη Βουλή ο Βουλευτής κ. Σταύρος Δήμας και η οποία μας διαβιβάστηκε από το ΥΠΕΧΩΔΕ με το 648/12-3-98 έγγραφο σχετικά με τον εκσυγχρονισμό του αεροδρομίου της Μυτιλήνης, σας διαβιβάζουμε το σχετικό έγγραφο με αρ. πρωτ. Δ13/13278/632/27-3-98 του Διοικητή της Υπηρεσίας Πολιτικής Αεροπορίας.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
2. Στην με αριθμό 4889/19-2-98 ερώτηση δόθηκε με το υπ' αριθμ. 37/2-4-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στην ερώτηση 4889/19.2.98, του Βουλευτή κ. Γιακουμάτου Γεράσιμου αναφορικά με το εν περιλήψει θέμα, 
 

Επιστροφή στην κορυφή



Σελίδα 9835 
σας γνωρίζουμε τα κατωτέρω:
1. Ο επιχειρησιακός σχεδιασμός της Εταιρείας "ΚΑΕ ΑΕ" σε περίπτωση που καταργηθούν οι αφορολόγητες πωλήσεις στους ενδοκοινοτικούς επιβάτες προβλέπει δραστηριότητες, οι κυριώτερες από τις οποίες είναι:
α) Ανάπτυξη του δικτύου πωλήσεων με προτεραιότητα τα σημεία εξόδου προς τρίτες χώρες για την ενίσχυση των αφορολογήτων πωλήσεων
β) Η δημιουργία καταστημάτων, φορολογημένων πωλήσεων για την αξιοποίηση της πελατειακής κίνησης επιβατών που κατευθύνονται στις χώρες τις Ευρωπαϊκής 'Ενωσης, αν αυτό απαιτηθεί το 1999.
γ) Η ενδυνάμωση του νέου τομέα των χονδρικών πωλήσεων που ήδη από πέρυσι άρχισε να λειτουργεί πιλοτικά.
δ) Η διαμεσολάβηση για την επιστροφή του φόρου Προστιθέμενης Αξίας στους επιβάτες τρίτων χωρών που είναι αγοραστές ειδών της εσωτερικής αγοράς.
ε) Προσπάθεια επέκτασης της εταιρείας σε άλλες χώρες κυρίως Βαλκανικές για συνεργασίες ή και εξαγορές ομοειδών επιχειρήσεων.
ζ) Η αναβάθμιση και εκσυγχρονισμός των ήδη υπαρχόντων καταστημάτων.
2. Το ποσοστό επί του συνολικού τζίρου της εταιρείας, που προέρχονται σήμερα από πωλήσεις αφορολογήτων ειδών σε κοινοτικούς επιβάτες ανέρχεται στο 63%.
3. Η άσκηση της δραστηριότητας πώλησης αφορολογήτων ειδών και στο Αεροδρόμιο των Σπάτων προβλέπεται από το ν. 2533/97 και τη σχετική σύμβαση που υπογράφτηκε μεταξύ της εταιρείας και του Ελληνικού Δημοσίου. Οι επιπτώσεις θα είναι οπωσδήποτε θετικές δεδομένου ότι αναμένεται αύξηση της επιβατικής κίνησης, μετά τη λειτουργία του νέου αεροδρομίου στα Σπάτα.
4. Από το ποσό των 24,4 δις που αντλήθηκε από την εισαγωγή της εταιρείας "ΚΑΕ ΑΕ", στο ΧΑΑ, σύμφωνα με τον ν. 2533/97, το ποσό των 20 δις διέθεσε η εν λόγω εταιρεία για την αγορά, για το 50 χρόνια δηλαδή μέχρι το 2047, του αποκλειστικού δικαιώματος εκμετάλλευσης των καταστημάτων Αφορολογήτων Ειδών που υπάρχουν ή που θα δημιουργηθούν στο μέλλον. Το υπόλοιπο ποσό μαζί και με άλλα διαθέσιμα της εταιρείας θα διατεθούν σε νέες επενδύσεις.
Ο Υφυπουργός
Γ. ΔΡΥΣ"
3. Στην με αριθμό 4967/23-2-98 ερώτηση δόθηκε με το υπ' αριθμ. 36/2-4-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στην ερώτηση 4967/23-2-98 του Βουλευτή κ. Τσιαρτσιώνη Νίκου αναφορικά με το εν περιλήψει θέμα, σας γνωρίζουμε τα κατωτέρω:
Α. Στην Κ.Α.Ε. Α.Ε. που συστάθηκε και λειτουργεί βάσει των διατάξεων του Π.Δ. 86/79, και του ν. 2533/97 έχει παραχωρηθεί δυνάμει σχετικής σύμβασης το δικαίωμα εκμετάλλευσης των Καταστημάτων Αφορολογήτων Ειδών που υπάρχουν ή πρόκειται να ιδρυθούν στους διεθνείς αερολιμένες του χερσαίους μεθοριακούς σταθμούς και τους λιμένες της χώρας για πενήντα (50) χρόνια από 1-1-98 έναντι ανταλλάγματος είκοσι δισεκατομμυρίων (20.000.000.000) δραχμών.
Β. Ο Επιχειρησιακός σχεδιασμός της εν λόγω Εταιρείας, σε περίπτωση που καταργηθούν οι σήμερα αποτελούσες το 63% του συνολικού τζίρου της αφορολόγητες πωλήσεις στους ενδοκοινοτικούς επιβάτες, προβλέπει δραστηριότητες, οι κυριώτερες από τις οποίες είναι:
1.- Ανάπτυξη του δικτύου πωλήσεων με προτεραιότητα τα σημεία εξόδου προς τρίτες χώρες, για την ενίσχυση των αφορολογήτων πωλήσεων.
2.- Η δημιουργία καταστημάτων φορολογημένων πωλήσεων για την αξιοποίηση της πελατειακής κίνησης των επιβατών που κατευθύνονται στις χώρες της Ευρωπαϊκής 'Ενωσης, αν αυτό απαιτηθεί το 1999.
3.- Η ενδυνάμωση του νέου τομέα των χονδρικών πωλήσεων, που ήδη από πέρυσι άρχισε να λειτουργεί πιλοτικά.
4.- Η διαμεσολάβηση για την επιστροφή του Φόρου Προστιθέμενης Αξίας στους επιβάτες τρίτων χωρών που είναι αγοραστές ειδών της εσωτερικής αγοράς.
5.- Προσπάθεια επέκτασης της Εταιρείας σε άλλες χώρες κυρίως Βαλκανικές για συνεργασίες ή και εξαγορές ομοειδών επιχειρήσεων.
6.- Η αναβάθμιση και εκσυγχρονισμός των ήδη υπαρχόντων καταστημάτων.
Ο Υφυπουργός
Γ. ΔΡΥΣ"
4. Στην με αριθμό 5121/25-2-98 ερώτηση δόθηκε με το υπ' αριθμ. 989/9-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5121/25-2-98, που κατέθεσε η Βουλευτής κα Στ. Αλφιέρη, για τα θέματα της αρμοδιότητάς μας, σας πληροφορούμε τα εξής:
Σχετικά με τον αποχαρακτηρισμό έκτασης στον Εθνικό Δρυμό Σουνίου, γνωρίζουμε ότι η με αριθμ. 22/1997 απόφαση της Πρωτοβαθμίου Ε.Ε.Δ.Α. αναφέρεται σε χαρακτηρισμό έκτασης 783.00 τ.μ. κειμένης στη θέση Αγριλέζα της περιφέρειας Δήμου Λαυρίου, ως μη δασικής.
Η εν λόγω έκταση σύμφωνα με τα αναφερόμενα στο με αριθμ. 2770/27-6-94 πληροφοριακό έγγραφο του Δ/ρχείου Λαυρίου είχε περιγραφεί ως διεπομένη από τις διατάξεις της δασικής νομοθεσίας. Κατά του εγγράφου αυτού προσέφυγε η κ. Μαρία Κώνστα Σκόρδα στην Ε. Επιλ. Δασ. Αμφ. Νομ/κής Αυτ/σεως Ανατ. Αττικής, η οποία κάνοντας δεκτή την προσφυγή εξέδωσε την 22/97 απόφαση.
Στην συνέχεια η Δ/νση Δασών Ανατ. Αττικής με την προβλεπόμενη από το άρθρ. 14 ν. 998/79 διαδικασία, κατόπιν εισηγήσεως του Δ/ρχείου, προσέφυγε στην Δευτεροβάθμια Ε.Ε.Δ.Α. βάσει του με αριθμ. 1331/πε/29/1/98 εγγράφου τους, στην οποία και εκκρεμεί το θέμα. Για την προστασία της έκτασης, η οποία εμπίπτει στον πυρήνα του Εθνικού Δρυμού Σουνίου και σύμφωνα με τις δ/ξεις του άρθρου 80 ν.δ/τος 86/69, όπως αντικαταστάθηκε από το άρθρο 6 ν.δ/τος 996/71 και τροποποιήθηκε με το άρθρο 1 ν. 177/1975 απαγορεύεται η οποιαδήποτε αλλαγή χρήσης, εκδόθηκε κατά της Μαρίας θυγ. Δημ. Κώνστα συζ. Μιχαήλ Σκόρδα, κατοίκου Πειραιώς το με αριθμ. 50/23/5/1994 Π.Δ.Α. για παράνομη επέμβαση και κάλυψη δημόσιας δασικής έκτασης, η τύχη του οποίου εκκρεμεί στα πολιτικά δικαστήρια.
Με την υπ' αριθμ. 2881/1994 απόφαση του κ. Νομάρχη Ανατ. Αττικής, διετάχθη η κατεδάφιση του παράνομα ανεγερθέντος εντός της υπό κρίση έκτασης κτίσματος, που ακυρώθηκε με την με αριθμ. 545/1996 εκδοθείσα υπέρ της προσφευγούσης απόφασης του Διοικητικού Πρωτοδικείου ΑΘηνών, η οποία και κοινοποιήθηκε στο Γραφείο Νομικού Συμβούλου Υ.Γ., προκειμένου να ασκηθεί έφεση ενώπιον του Σ.τ.Ε..
Το Δασαρχείο Λαυρίου με το με αριθμ. πρωτ. 2726/21/6/96 έγγραφό του προς την Δ/νση Περιφέρειας της Δ.Ε.Η., δεν ενέκρινε την εγκατάσταση εναερίων δικτύων για την ηλεκτροδότηση του κτίσματος ως ευρισκομένου εντός δημοσίας αναδασωτέας, βάσει της με αριθμ. 173/22/1/1985 απόφασης του Νομάρχη Ανατ. Αττικής έκτασης.
'Οπως προκύπτει από τα ανωτέρω το Δ/ρχείο Λαυρίου λαμβάνει όλα τα προβλεπόμενα από τη δασική νομοθεσία μέτρα για την προστασία του εθνικού Δρυμού Σουνίου.
Ο Υπουργός
ΣΤΕΦ. ΤΖΟΥΜΑΚΑΣ"
5. Στην με αριθμό 5316/6-3-98 ερώτηση δόθηκε με το υπ' αριθμ. 1012/30-3-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 5316/6-3-98, που κατατέθηκε στη Βουλή από το Βουλευτή κ. Παν. Κρητικό, αναφορικά με τις δεξαμενές υγρών καυσίμων στην περιοχή Ικονίου Περάματος 
 

Επιστροφή στην κορυφή



Σελίδα 9836 
και τους κινδύνους που εγκυμονούνται στη Δημόσια Υγεία, σας γνωρίζουμε τα εξής:
Στην περιοχή Ικονίου Περάματος, έχουν εγκαταστήσει δεξαμενές αποθήκευσης υγρών καυσίμων η SHELL HELLAS A.E. και η TOTAL HELLAS A.E..
Η εταιρεία SHELL έχει εφοδιαστεί από τη Δ/νση Υγείας Πειραιά, με προσωρινή άδεια διάθεσης αποβλήτων - λυμάτων μέσω του αγωγού της ΕΥΔΑΠ στη θάλασσα. Και η TOTAL έχει ήδη οριστική άδεια διάθεσης αποβλήτων - λυμάτων με αποδέκτη τη θάλασσα.
Και στις δύο εταιρείες έχουν γίνει πρόσφατα δειγματοληψίες από τη Δ/νση Υγείας Πειραιά, τα αποτελέσματα των οποίων δεν ήταν σύμφωνα (σε όλες τις παραμέτρους) με τα επιτρεπόμενα όρια, όπως αυτά ορίζονται από την ισχύουσα Νομοθεσία.
Για μεν την πρώτη εταιρεία η Δ/νση Υγείας Πειραιά εισηγήθηκε την οριστική άδεια διάθεσης αποβλήτων και επανέλαβε τις δειγματοληψίες, για δε τη δεύτερη, με έγγραφό της στο Κεντρικό Λιμεναρχείο Πειραιά, προτείνει τη λήψη μέτρων.
Το συνερωτώμενο Υπουργείο Ανάπτυξης παρακαλείται να απαντήσει στα θέματα αρμοδιότητάς του.
Ο Υφυπουργός
ΕΜΜ. ΣΚΟΥΛΑΚΗΣ"
6. Στην με αριθμό 5334/9-3-98 ερώτηση δόθηκε με το υπ'αριθμ. 5/1-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5334/9-3-98 που κατέθεσε ο Βουλευτής κ. Α. ΑΝΔΡΕΟΥΛΑΚΟΣ, σας γνωρίζουμε τα εξής:
Το πρόβλημα της λαθρομετανάστευσης των Αλβανών και της συνακόλουθης εγκληματικότητας αντιμετωπίζεται από τις αρμόδιες Υπηρεσίες μας με υπευθυνότητα και τους απαιτούμενους λεπτούς χειρισμούς, σε συνεργασία με τις Υπηρεσίες των συναρμοδίων Υπουργείων. Η προσπάθειά μας για την αντιμετώπιση του προβλήματος αυτού είναι έντονη και συνεχής και επιβεβαιώνεται καθημερινά.
Για το σκοπό αυτό, έχουμε ενισχύσει σημαντικά την επιχειρησιακή ικανότητα των Υπηρεσιών που αστυνομεύουν τις παραμεθόριες περιοχές, με πληρέστερη στελέχωση, η οποία γίνεται κατά προτεραιότητα, παρά την ελλειμματική δύναμη του Σώματος της Ελληνικής Αστυνομίας και έχουμε κατανείμει σε αυτές σύγχρονα μέσα και εφόδια.
Επίσης, το Υπουργείο μας, για να τονώσει το αίσθημα ασφάλειας των πολιτών, στις παραμεθόριες περιοχές και να αντιμετωπίσει αποτελεσματικότερα το φαινόμενο της παράνομης εισόδου αλλοδαπών στη χώρα, προωθεί την ίδρυση Ειδικής Υπηρεσίας Συνοριακών Φυλάκων.
Σε ό,τι αφορά την αποτροπή εισαγωγής και λαθραίας διακίνησης πολεμικών όπλων στη χώρα μας, από συμμορίες που δραστηριοποιούνται στην Αλβανία, με τη συνεργασία, πολλές φορές και Ελλήνων λαθρεμπόρων, έχουν δραστηριοποιηθεί στο έπακρο οι Υπηρεσίες μας, που βρίσκονται στην Ελληνοαλβανική μεθόριο και, κυρίως, τα μεταβατικά αποσπάσματα.
Για το σκοπό αυτό διενεργούνται ουσιαστικοί έλεγχοι εισερχομένων οχημάτων και διερχομένων ατόμων από νομοθετημένα και μη σημεία, τόσο από την Ελληνοαλβανική μεθόριο, όσο και από την Ελληνοσκοπιανή.
Επίσης, γίνονται συντονισμένες ενέργειες για τον εντοπισμό σημείων προσέγγισης, από θαλάσσης, σκαφών, όπου στη συνέχεια φορτώνονται όπλα σε αυτοκίνητα και προωθούνται στο εσωτερικό της Χώρας, προς ανεύρεση-κατάσχεση αυτών και εξάρθρωση των κυκλωμάτων που δρουν στις περιοχές αυτές.
Ενδεικτικά σας γνωρίζουμε ότι, κατά το χρονικό διάστημα από 1/1 έως 18/3-1998, από Υπηρεσίες μας της Ελληνοαλβανικής μεθορίου, κατασχέθηκαν 350 αυτόματα πυροβόλα όπλα, 150 περίστροφα-πιστόλια, 16.654 φυσίγγια πυροβόλων όπλων, 36 χειροβομβίδες και συνελήφθησαν για παράνομη εισαγωγή και κατοχή πυροβόλων όπλων και πυρομαχικών, προέλευσης Αλβανίας, 6 'Ελληνες και 32 Αλβανοί.
Στις αρμόδιες Υπηρεσίες μας δόθηκαν εντολές και οδηγίες για εντατικοποίηση των ελέγχων, με σκοπό την πάταξη του φαινομένου.
O Υπουργός
ΓΕΩΡΓΙΟΣ ΡΩΜΑΙΟΣ"
7. Στην με αριθμό 5335/9-3-98 ερώτηση δόθηκε με το υπ'αριθμ. 8075/2-4-98 έγγραφο από τον Υπουργό Υγείας και Πρόνοιας η ακόλουθη απάντηση:
"Απαντώντας στην υπ' αριθμ. 5335/9-3-98 ερώτηση του Βουλευτή κ. Γ. Καρατζαφέρη σας γνωρίζουμε τα εξής:
Η υπηρεσία μας με το υπ' αριθμ. ΔΥ1α/οικ.1467/98 έγγραφο έχει ζητήσει από τη Γραμματεία του Υπουργικού Συμβουλίου την κατ' εξαίρεση έγκριση τακτικής πλήρωσης 300 θέσεων Ιατρικού προσωπικού και 3000 θέσεων κύρια νοσηλευτικού προσωπικού, η κατανομή των οποίων θα γίνει ανάλογα με τις ανάγκες που υπάρχουν.
Με την Υ4Α/4666/15-7-97 Υπουργική απόφαση δεσμεύθηκαν 94.410.000 δρχ. για την προμήθεια ιατροτεχνολογικού εξοπλισμού για το Κ. Υγείας.
Το νοσ/μείο Σερρών το Δεκέμβριο του 1997 ξεκίνησε τις διαδικασίες διαγωνισμού για την προμήθεια των ειδών για τα οποία έχει ορισθεί Φορέας εκτέλεσης από το Υπουργείο Εμπορίου.
Ο Υπουργός
Κ. ΓΕΙΤΟΝΑΣ"
8. Στην με αριθμό 5336/9-3-98 ερώτηση δόθηκε με το υπ'αριθμ. 1714/3-4-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην με αριθό 5336/9-3-98 ερώτησή του Βουελυτή κ. Γ. Καρατζαφέρη που πρωτοκολλήθηκε στο Υπουργείο μας με αρ. ερ. 608/10-3-98, σας γνωρίζουμε ότι:
α) 'Οσον αφορά τη μηνιγγίτιδα, το Υπουργείο Υγείας, Πρόνοιας συνεργάζεται με τις Δ/νσεις Υγείας των Νομαρχιακών Αυτοδιοικήσεων αφενός για την ενημέρωση των σχολείων και του λοιπού πληθυσμού για τα μέτρα πρόληψής της (εγκύκλιοι, ενημερωτικό φυλλάδιο, ομιλίες), αφετέρου για την άμεση ενδεδειγμένη παρέμβαση σε περίπτωση κρούσματος. Σε αυτόν τον τομέα, σε συνεργασία με τη Δ/νση Δημόσιας Υγιεινής του Υπουργείου Υγείας και Πρόνοιας και με το Εθνικό Κέντρο Αναφοράς Μηνιγγίτιδας της ΕΣΔΥ, το πρόσφατα ιδρυθέν Εθνικό Κέντρο Επιδημιολογικής Παρακολούθησης και Παρέμβασης έχει ήδη επιτυχώς προσφέρει τις υπηρεσίες του (Σπάρτη, Μεγαλόπολη).
'Οσον αφορά τον εμβολιασμό κατά της φυματίωσης, αυτός συμπεριλαμβάνεται στο Εθνικό Πρόγραμμα Εμβολιασμών και διενεργείται σε παιδιά της Α' Δημοτικού, μετά από φυματινοαντίδραση Μαntοux. Παιδιά που διαφεύγουν τον εμβολιασμό εμβολιάζονται τα επόμενα έτη της φοίτησής τους στο σχολείο.
β) Παρά το ότι τα δηλούμενα κατ' έτος κρούσματα φυματίωσης στη χώρα μας δεν παρουσίασαν αύξηση τα τελευταία πέντε (5) χρόνια, επειδή η νόσος παρουσιάζει έξαρση παγκοσμίως (σε αναπτυσσόμενες και αναπτυγμένες χώρες) και με τη γνώση ότι για την αύξησή τους ενοχοποιούνται η μετακίνηση πληθυσμών και η πανδημία του ΑΙDS, το Υπουργείο Υγείας, Πρόνοιας ήδη εκπονεί σύγχρονο πρόγραμμα συνολικής πρόληψης και ελέγχου της νόσου (σε ενήλικες, παιδιά, μετανάστες, τσιγγάνους κ.α.). Η εφαρμογή του εν λόγω προγράμμτος θα αρχίσει άμεσα, με τη συνεργασία όλων, των αρμοδίων υπηρεσιών πρωτοβάθμιας και δευτεροβάθμιας υγείας της χώρας με τη Δ/νση Δημόσιας Yγιεινής και το Εθνικό Κέντρο Επιδημιολογικής Παρακολούθησης και Παρέμβασης του Υ.Υ.Π.
Ανάλογο πρόγραμμα, σε νέο θεσμικό πλαίσιο, εκπονείται ήδη και για τα λοιπά λοιμώδη νοσήματα.
γ) Η εμβολιαστική κάλυψη στα λοιμώδη νοσήματα, που προβλέπονται από το Εθνικό Πρόγραμμα Εμβολιασμών, στη 
 

Επιστροφή στην κορυφή



Σελίδα 9837 
χώρα μας (υποχρεωτικοί εμβολιασμοί) κυμαίνεται από πολύ καλή έως άριστη. Για την ανοσοποίηση των τσιγγάνων, το Υ.Υ.Π. με σχετικές εγκυκλίους και παρά τις δυσκολίες προσπέλασης αυτών των πληθυσμών (παιδεία, νοοτροπία, δυσπιστία κλπ.) από ετών έχει ξεκινήσει και συνεχίζει να εφαρμόζει οργανωμένο πρόγραμμα εμβολιασμού τους, με επανειλημμένες μεταβάσεις εμβολιαστικών συνεργείων των Δ/νσεων Υγείας των Νομ/κών Αυτ/σεων στους καταυλισμούς. 'Ηδη έχει εμβολιασθεί αρκετά μεγάλος αριθμός τσιγγάνων. Για την εγγραφή παιδιών αλλοδαπών σε οποιαδήποτε τάξη των ελληνικών σχολείων απαραίτητη προϋπόθεση είναι η προσκόμιση βιβλιαρίου υγείας με όλους τους απαιτούμενους εμβολιασμούς, διαφορετικά παραπέμπονται στις αρμόδιες Δ/νσεις Υγείας για τη διενέργειά τους.
Ο Υφυπουργός
ΕΜΜ. ΣΚΟΥΛΑΚΗΣ"
9. Στην με αριθμό 5345/9-3-98 ερώτηση δόθηκε με το υπ'αριθμ. 30/1-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5345/9-3-98 που κατέθεσε ο Βουλευτής κ. Λ. ΠΑΠΑΓΕΩΡΓΟΠΟΥΛΟΣ σας γνωρίζουμε ότι για τα θέματα που αφορούν το Ληλάντιο πεδίο ενημερώθηκε η Εθνική Αντιπροσωπεία την 30-3-1998 κατά τη συζήτηση της 1180/16-3-1998 Επίκαιρης Ερώτησης, με το ίδιο περιεχόμενο, που κατέθεσε ο ίδιος κ. Βουλευτής, όπως επίσης και την 26-1-1998 κατά τη συζήτησητης 692/19-1-1998 Επίκαιρης Ερώτησης που κατέθεσε ο Βουλευτής κ. Ε. ΑΠΟΣΤΟΛΟΥ.
Σε ό,τι μας αφορά, σας πληροφορούμε ότι από τις αρμόδιες, για την αστυνόμευση της περιοχής, Υπηρεσίες μας καταβάλλεται κάθε προσπάθεια για την προστασία του περιβάλλοντος του Ληλάντιου πεδίου.
Αυτές συνεργάζονται στενά με τις συναρμόδιες Αρχές, ενεργούν συνεχείς ελέγχους και εφαρμόζουν την ισχύουσα νομοθεσία.
Οι έλεγχοι συνεχίζονται με αμείωτο ενδιαφέρον.
Ο Υπουργός
ΓΕΩΡΓΙΟΣ ΡΩΜΑΙΟΣ"
10. Στην με αριθμό 5351/10-3-98 ερώτηση δόθηκε με το υπ'αριθμ. 42/1-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5351/10-3-98 που κατέθεσε ο Βουλευτής κ. Α. ΧΕΙΜΑΡΑΣ, σας γνωρίζουμε ότι με την 8524 Φ.201.32/16-3-1998 απόφαση του Αρχηγού του Πυροσβεστικού Σώματος κλήθηκαν για φοίτηση στη Σχολή Ανθυποπυραγών, το ακαδημαϊκό έτος 1998-1999, 25 επιλάχοντες Αρχιπυροσβέστες και Πυροσβέστες των Γενικών Εξετάσεων του έτους 1997.
Ο Υπουργός
ΓΕΩΡΓΙΟΣ ΡΩΜΑΙΟΣ"
11. Στην με αριθμό 5359/10-3-98 ερώτηση δόθηκε με το υπ' αριθμ. 6006/2-4-98 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση 5359/10.3.98 που κατέθεσαν στη Βουλή των Ελλήνων οι Βουλευτές κύριοι Π. Κατσιλιέρης, Α. Κοτσακάς, Γ. Κατσιμπάρδης, Α. Χρυσανθακόπουλος, Δ. Κατσικόπουλος, Γ. Ζαφειρόπουλος, Δ. Πιπεργιάς, Γ. Κίρκος, Η. Βλαχόπουλος, Ρ. Ζήση και Ι. Κωνσταντινίδης, σας γνωρίζουμε τα ακόλουθα:
Ο κ. Κων/νος Μαρκάκης, μισθωτός της ΔΕΗ ήταν αποσπασμένος από 8.2.94 μέχρι 30.6.96 σε διάφορες θέσεις (ΥΠΕΘΟ, ΥΒΕΤ κλπ.). Κατά τη διάρκεια της απόσπασής του και συγκεκριμένα στις 16.10.94, λόγω εσωτερικής αναδιάρθρωσης της Διεύθυνσης Πληροφορικής, προς το σκοπό της ευρυθμότερης λειτουργίας της, ο παραπάνω μισθωτός τοποθετήθηκε στο γραφείο του Διευθυντή της Διεύθυνσης Πληροφορικής. Η τοποθέτησή του στη θέση αυτή δεν συνιστά οιασδήποτε φύσεως δυσμενή μεταχείριση.
Από την 1.2.97 και εφεξής ο εν λόγω μισθωτός βρίσκεται εκτός ΔΕΗ με νέα απόσπαση στο γραφείο του κ. Υφυπουργού Γεωργίας ουδεμία πειθαρχική δίωξη του έχει γίνει.
Η Υπουργός
ΒΑΣΩ ΠΑΠΑΝΔΡΕΟΥ"
12. Στην με αριθμό 5380/10-3-98 ερώτηση δόθηκε με το υπ' αριθμ. 354/1-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5380/10-3-98 που κατέθεσε ο Βουλευτής κ. Β. Μιχαλολιάκος, σας γνωρίζουμε τα εξής:
Τα Κύθηρα αστυνομεύονται ικανοποιητικά από το ομώνυμο Αστυνομικό Τμήμα, το οποίο μέσα από την ελλειμματική δύναμη του Σώματος έχει στελεχωθεί με το απαραίτητο προσωπικό και ανάλογα μέσα και εφόδια.
Την 21-3-1998 η Υπηρεσία αυτή ενισχύθηκε με 4 νέους Αστυφύλακες που αποφοίτησαν πρόσφατα από τη Σχολή Αστυφυλάκων.
Η συμπεριφορά των αλλοδαπών που διαμένουν στο νησί, η παρουσία των οποίων, τον τελευταίο καιρό, είναι ιδιαίτερα έντονη, παρακολουθείται και ελέγχεται συνεχώς.
Επισημαίνεται ότι τα Κύθηρα δεν παρουσιάζουν ιδιαίτερη έξαρση εγκληματικότητας και σε ό,τι αφορά τις διαπραχθείσες κλοπές - διαρρήξεις οικιών που δεν έχουν εξιχνιασθεί, από την αναφερόμενη Υπηρεσία μας γίνονται έρευνες και αναζητήσεις για την εξιχνίασή τους με αμείωτο ενδιαφέρον.
Στη Διεύθυνση Αστυνομίας Πειραιά δόθηκε εντολή να εξετάσει τα καταγγελόμενα και να λάβει εντονότερα μέτρα για βελτίωση της αστυνόμευσης, στην περιοχή.
Ο Υπουργός
ΓΕΩΡΓΙΟΣ ΡΩΜΑΙΟΣ"
13. Στην με αριθμό 5385/10-3-98 ερώτηση δόθηκε με το υπ' αριθμ. 114/2-4-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της 5385/10-3-98 ερώτησης που κατέθεσε στη Βουλή ο Βουλευτής κ. Χ. Παπαθανασίου σχετικά με το πετρέλαιο που χρησιμοποιείται από τις Ξενοδοχειακές Επιχειρήσεις και ειδικότερα αυτές του Νομού Φλώρινας, για τη θέρμανση του νερού, καθ' όλη τη διάρκεια του έτους, σας γνωρίζουμε τα εξής:
Από το υφιστάμενο νομοθετικό πλαίσιο και πιο συγκεκριμένα από τις διατάξεις της παρ. 6 του άρθρου 26 του ν. 2166/93, στην οποία ορίζεται επακριβώς η χρήση του πετρελαίου θέρμανσης, προκύπτει ότι για τη θέρμανση του νερού πρέπει να χρησιμοποιείται πετρέλαιο κίνησης.
Εξάλλου, δεν παρέχεται δυνατότητα παροχής ειδικών προνομίων σε τοπικό επίπεδο ούτε και από τις Κοινοτικές οδηγίες, με τις οποίες έχει εναρμονισθεί και το Εθνικό μας Δίκαιο.
Ωστόσο στα πλαίσια των συζητήσεων που διεξάγονται σε κοινοτικό επίπεδο για τη φορολόγηση των ενεργειακών προϊόντων, επιδιώκεται να προβλεφθεί ειδική ρύθμιση για τη χώρα μας ώστε να παρέχεται η δυνατότητα εφαρμογής διαφοροποιημένων συντελεστών φόρου στο πετρέλαιο θέρμανσης, που καταναλώνεται σε περιοχές στις οποίες επικρατούν ειδικές κλιματολογικές συνθήκες κατά τη διάρκεια του χειμώνα.
Ο Υφυπουργός
Γ. ΔΡΥΣ"
14. Στην με αριθμό 5390/10-3-98 ερώτηση δόθηκε με το υπ' αριθμ. 481/2-4-98 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στην 5390/10-3-98 ερώτηση που κατατέθηκε στη Βουλή των Ελλήνων από τους Βουλευτές κυρίους Ν. Τσιαρτσώνη, Γ. Καρασμάνη και Θεόφ. Λεονταρίδη, σχετικά με συμβάσεις προμηθειών με τις διαδικασίες του Κοινοτικού Δικαίου, σας γνωρίζουμε τα εξής:
Το Υπουργείο Ανάπτυξης, στα πλαίσια των αρμοδιοτήτων του, για την ορθή και ομοιόμορφη εφαρμογή των διατάξεων 
 

Επιστροφή στην κορυφή



Σελίδα 9838 
που διέπουν τη σύναψη συμβάσεων προμηθειών και για τις διατάξεις που ίσχυαν και εφαρμόζοντο μέχρι 31/12/97, είχε εκδόσει τις αναγκαίες σχετικές οδηγίες και εγκυκλίους. Για το καθεστώς που ισχύει από 1/1/98 με την εναρμόνιση της χώρας μας με τις διαδικασίες του Κοινοτικού Δικαίου στα θέματα συμβάσεων προμηθειών, θα πρέπει πρώτα να δημοσιευθούν τα σχετικά Προεδρικά Διατάγματα για να προβεί στην έκδοση τέτοιων οδηγιών και εγκυκλίων επί των διατάξεών τους, εάν τούτο είναι αναγκαίο.
'Οσον αφορά τον έλεγχο της εφαρμογής των διατάξεων που ισχύουν κάθε φορά και των επ' αυτών οδηγιών και ερμηνευτικών εγκυκλίων, αναφορικά με την εκτέλεση συμβάσεων προμηθειών, σημειώνεται ότι αυτός υπάγεται στις αρμοδιότητες του εποπεύοντος, κάθε φορά, Υπουργού.
Ο Υφυπουργός
ΜΙΧ. ΧΡΥΣΟΧΟΪΔΗΣ"
15. Στην με αριθμό 5392/10-3-98 ερώτηση δόθηκε με το υπ' αριθμ. 26/1-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5392/10-3-98 που κατέθεσαν οι Βουλευτές κύριοι Ν. Τσιαρτσιώνης, Γ. Καρασμάνης και Θ. Λεονταρίδης, σας γνωρίζουμε ότι οι Υπηρεσίες της Ελληνικής Αστυνομίας, στα πλαίσια της αποστολής τους για την πρόληψη και καταστολή κάθε μορφής εγκληματικότητας, έχουν δραστηριοποιηθεί και καταβάλλουν κάθε δυνατή προσπάθεια.
Για το σκοπό αυτό, συνεργάζεται στενά με τις συναρμόδιες αρχές (τελωνειακές, λιμενικές, κλπ.) και η αστυνόμευση στα σύνορα και το εσωτερικό της χώρες, για την αντιμετώπιση του φαινομένου αυτού (ανακάλυψη, σύλληψη και παραπομπή των δραστών στη Δικαιοσύνη, εξάρθρωση των κυκλωμάτων, ανεύρεση και απόδοση των κλεμμένων στους δικαιούχους), είναι έντονη και οι σχετικοί έλεγχοι εξονυχιστικοί.
Τα αποτελέσματα από τις μέχρι σήμερα προσπάθειες κρίνονται ικανοποιητικά. 'Εχουν ανευρεθεί αρκετά οχήματα και έχουν συλληφθεί και οδηγηθεί στη Δικαιοσύνη της χώρας μας πολλοί Αλβανοί, δράστες κλοπών οχημάτων και πινακίδων κυκλοφορίας αυτοκινήτων.
Επίσης, μέσω του γραφείου INTERPOL, διαβιβάζονται αμέσως, για ευρείες αναζητήσεις, στην INTERPOL Αλβανίας και των άλλων κρατών, στοιχεία και άλλες πληροφορίες για τα κλεμμένα οχήματα και τους δράστες.
Σε ό,τι αφορά τον έλεγχο των προϋποθέσεων νομίμου εισόδου και κυκλοφορίας στη χώρα μας αλλοδαπών αυτοκινήτων, αυτός ανήκει στην αρμοδιότητα των τελωνειακών αρχών (ΔΙΠΕΑ-ΕΥΤΕ) του Υπουργείου Οικονομικών, στο οποίο διαβιβάζουμε Φ/Ο της ερώτησης, για να σας πληροφορήσει σχετικά.
Τέλος, σας γνωρίζουμε ότι με την εφαρμογή του συστήματος SCHENGEN γίνεται πιο ευχερής ο εντοπισμός των κλεμμένων οχημάτων από τις αρμόδιες Υπηρεσίες.
Ο Υπουργός
ΓΕΩΡΓΙΟΣ ΡΩΜΑΙΟΣ"
16. Στην με αριθμό 5398/11.3.98 ερώτηση δόθηκε με το υπ'αριθμ. 70/1.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5398/11.3.1998 που κατέθεσε ο Βουλευτής κ. Α. Ανδρεουλάκος, σε ό,τι αφορά, σας γνωρίζουμε τα εξής:
Το θέμα της εισόδου λαθορμεταναστών στη χώρα μας αντιμετωπίζεται με ιδιαίτερη υπευθυνότητα και κατά προτεραιότητα από το Υπουργείο μας, σε συνεργασία με τα συναρμόδια Υπουργεία και άλλους φορείς, για την εμπέδωση του αισθήματος ασφαλείας στους πολίτες και τη διασφάλιση των εθνικών μας συμφερόντων.
Για το σκοπό αυτό έχουμε ενισχύσει με προσωπικό και μέσα και δραστηριοποιήσαμε τις Υπηρεσίες που αστυνομεύουν τις παραμεθόριες περιοχές και θέσαμε σε συνεχή επαγρύπνιση τα μεταβατικά αποσπάσματα που έχουν αναπτυχθεί σε αυτές. Επίσης, στο εσωτερικό της χώρας συγκροτούνται ειδικά συνεργεία, τα οποία διενεργούν συνεχείς περιπολίες και ελέγχους και καταβάλλουν προσπάθειες για την εξάρθρωση κυκλωμάτων που προωθούν λαθρομετανάστες και για τη σύλληψη και απομάκρυνση λαθορμεταναστών από τη χώρα.
Παράλληλα το Υπουργείο μας, για να τονώσει το αίσθημα ασφάλειας των πολιτών στις παραμεθόριες περιοχές και να αντιμετωπίσει αποτελεσματικτοερα το φαινόμενο της παραμονής εισόδου αλλοδαπών στη χώρα, προωθεί την ίδρυση Ειδικής Υπηρεσίας Συνοριακών Φυλάκων.
Επίσης, έχουμε θέσει το όλο πρόβλημα στην Ευρωπαϊκή 'Ενωση παρακολουθούμε με ιδιαίτερη προσοχή τις εξελίξεις στις βαλκανικές χώρες και στην ευρύτερη περιοχή.
Πάντως, από τις Υπηρεσίες μας δεν έχει διαπιστωθεί είσοδος στη Χώρα μας αλβανόφωνων λαθρομεταναστών από την περιοχή του Κοσσυφοπεδίου.
Ο Υπουργός
ΓΕΩΡΓΙΟΣ ΡΩΜΑΙΟΣ"
17. Στην με αριθμό 5438/11.3.98 ερώτηση δόθηκε με το υπ'αριθμ. 71/1.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5438/11.3.1998 που κατέθεσαν οι Βουλευτές κύριοι Θ. Λεονταρίδης, Γ. Καρασμάνης και Ν. Τσιαρτσιώνης, σας γνωρίζουμε τα εξής:
Ο αναφερόμενος στο δημοσίευμα της εφημερίδας "ΒΡΑΔΥΝΗ" της 10.3.1998, TAHIR MITSI, Αλβανός υπήκοος, είναι πρόεδρος του αναγνωρισμένου με απόφαση του Πρωτοδικείου Αθηνών σωματείου με την επωνυμία, "ΣΥΝΔΕΣΜΟΣ ΦΙΛΙΑΣ ΜΕ ΤΟΥΣ ΑΛΒΑΝΟΥΣ ΕΡΓΑΖΟΜΕΝΟΥΣ", το οποίο εδρεύει στα γραφεία του Εργατικού Κέντρου Αθηνών και όχι Επιτροπής Αλβανών Μεταναστών στην Ελλάδα, όπως αναφέρεται.
Σε ό,τι αφορα τα αναγραφόμενα στο δημοσίευμα και κύρως τους ισχυρισμούς του ανωτέρω "περί φόβου των αστυνομικών, κλπ", σας πληροφορούμε ότι απηχούν τις απόψεις και μόνο αυτού και οπωσδήποτε δεν ευσταθούν. Αντίθετα, οι αστυνομικοί, όπως φαίνεται από την καθημερινή δράση τους, πράττουν, στο ακέραιο το καθήκον τους, αψηφώντας κάθε κίνδυνο, για την πάταξη της εγκληματικότητας και την προστασία των πολιτών.
Ο Υπουργός
ΓΕΩΡΓΙΟΣ ΡΩΜΑΙΟΣ"
18. Στην με αριθμό 5440/11.2.98 ερώτηση δόθηκε με το υπ'αριθμ. 365/1.4.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση 5440/11.3.98 που κατέθεσε ο Βουλευτής κ. Α Κοτσακάς, σας γνωρίζουμε ότι στο σχέδιο Νόμου που επεξεργάζεται το ΥΠΕΠΘ για την Οργάνωση της Δευτεροβάθμιας μεταγυμνασιακής Τεχνικής Επαγγελματικής Εκπ/σης μελετάται το θέμα της ίδρυσης Ναυτικού τομέα στα Τεχνικά Επαγγελματικά Εκπαιδευτήρια.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
19. Στην με αριθμό 5441/11.3.98 ερώτηση δόθηκε με το υπ'αριθμ. 479/2.4.98 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στην 5441/11.3.98 ερώτηση που κατατέθηκε στη Βουλή των Ελλήνων από τους Βουλευτές κυρίους Μαρία Μπόσκου, Βαγγέλη Μπούτα και Σταύρο Παναγιώτου, σχετικά με το θέμα των διεπαγγελματικών οργανώσεων, σας γνωρίζουμε τα ακόλουθα:
Η δημιουργία διεπαγγελματικών οργανώσεων με στόχο τον καλύτερο συντονισμό της παραγωγής, διάθεσης και προώθησης των αγροτικών προϊόντων, αποτελεί πάγιο αίτημα των αγροτικών οργανώσεων της χώρας.
Οι συνεταιριστικοί και επαγγελματικοί φορείς των αγροτών, ΠΑΣΕΓΕΣ, ΓΕΣΑΣΕ και ΣΥΔΑΣΕ, έχουν τονίσει επανειλημμένα 
 

Επιστροφή στην κορυφή



Σελίδα 9839 
την αναγκαιότητα σύστασης αυτών των οργανώσεων και ζητούν την άμεση θέσπιση του αναγκαίου θεσμικού πλαισίου και μια τέτοια τοποθέτηση κάθε άλλο παρά προκαλεί εντύπωση.
Για ένα οικονομικό τομέα, ο οποίος είναι ιδιαίτερα εξωστρεφής, όπου σημαντικό μέρος του εισοδήματος του παραγωγού καθορίζεται από τον συντονισμένο ή μη τρόπο με τον οποίο προωθούνται τα προϊόντα του στην εξωτερική και εγχώρια αγορά, η σύσταση διεπαγγελματικών οργανώσεων αποτελεί αναμενόμενο αίτημα των εμπλεκομένων φορέων.
Οι διεπαγγελματικές οργανώσεις δεν λειτουργούν ανταγωνιστικά ή σε βάρος των συνεταιρισμών. Αντίθετα, αυτές είναι περισσότερο αναπτυγμένες και αποτελεσματικές σ'εκείνες τις χώρες της ΕΕ όπου οι συνεταιριστικες και επαγγελματικές οραγνώσεις παίζουν κυρίαρχο ρόλο στην αγροτική οικονομία, αλλά και στην ενίσχυση της θέσης των εν λόγω χωρών στη διεθνή αγορά τροφίμων.
Επίσης δεν πρέπει να παραβλέπεται το γεγονός ότι, σε πολλές χώρες η ίδρυση και η επιτυχής λειτουργία διεπαγγελματικών ορανώσεων ξεκίνησε πολλά χρόνια πριν συμπεριληφθούν στις κοινονικές πολιτικές. Δεν είναι τυχαίο άλλωστε που συχνά το Ευρωπαϊκό αγροτικό κίνημα έχει σταθεί κριτικά, απέναντι στην Ε.Ε. για την καθυστέρηση και τον περιορισμένο τρόπο με τον οποίο εισήγαγε το θεσμό αυτό στην κοινοτική νομοθεσία.
Συμπερασματικά, θα μπορούσε να ειπωθεί, ότι το έντονο ενδιαφέρον του ελληνικού και ευρωπαϊκού κινήματος για τη σύσταση διεπαγγελματικών οργανώσεων, μάλλον απορρέει από την αποτελεσματικότητα του θεσμού παρά από "καλλιέργεια αποπρασανατολισμού των αγροτών".
Ο Υφυπουργός
Μ. ΧΡΥΣΟΧΟΪΔΗΣ"
20. Στην με αριθμό 5447/12.3.98 ερώτηση δόθηκε με το υπ'αριθμ. 496/2.4.98 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στην 5447/12.3.98 ερώτηση που κατατέθηκε στη Βουλή των Ελλήνων από το Βουλευτή κ. Ε. Παπανικολάου, σχετικά με έγκριση στις αυξήσεις των ασφαλίστρων και τη λήψη μέτρων εξυγίανσης της ασφαλιστικής αγοράς, σας γνωρίζουμε τα εξής:
Από 1.7.96 τα ασφάλιστρα στη χώρα μας, όπως και σε όλες τις άλλες χώρες-μέλη της Κοινότητας, διαμορφώνονται ελεύθερα με βάσ τους κανόνες του υγιούς ανταγωνισμού. Η απελευθέρωση αυτή ήταν απόρροια της ενσωμάτωσης στο εθνικό μας δίκαιο των σχετικών Οδηγιών ΕΟΚ, οπότε καθιερώθηκε και η ελεύθερη κατάρτιση των τιμολογίων ασφάλισης από τις ασφαλιστικές εταιρείες, με βάση τις χρηματοοικονομικές ανάγκες της κάθε επιχείρησης.
Το Υπουργείο Ανάπτυξης στα πλαίσια των αρμοδιοτήτων του, προσπαθεί γαι τη διατήρηση της εξέλιξης των τιμών των ασφαλίστρων σε ομαλά επίπεδα, με την καθημερινή παρακολούθηση και τον διαρκή διάλογο με τους εκπροσώπους του κλάδου.
'Οσον αφορά τα μέτρα εξυγίανσης της ασφαλιστικής αγοράς, σημειώνεται ότι το Υπουργείο έχει πάρει σειρά θεσμικών και άλλων μέτρων προς την κατεύθυνση αυτή.
Αναφέρονται ο ν.2496/97, με τον οποίο ρυθμίζονται θέματα που αφορούν την ασφαλιστική σύμβαση και προστατεύουν τον ασφαλισμένο, καθώς και η Κ3/3522/97 απόφαση για τον έλεγχο της υποτίμησης των εκκρεμών ζημιών των ασφαλιστικών εταιρειών.
Επίσης η καθιέρωση συνεχών εξειδικευμένων ελέγχων στις ασφαλιστικές εταιρείες, αναφορικά με τα τεχνικά τους αποθέματα, το περιθώριο φερεγγυότητας και την εν γένει οικονομική τους κατάσταση.
'Αλλωστε, με βάση τα αποτελέσματα των ελέγχων που διενεργούνται, το Υπουργείο προχωρεί κατά περίπτωση στην επιβολή των από το νόμο προβλεπομένων κυρώσεων, στις περιπτώσεις που διαπιστώνει παραβάσεις της κείμενης νομοθεσίας.
'Ετσι το έτος 1997 έχει ανακαλέσει την άδεια επτά (7) ασφαλιστικών εταιρειών, έχουν επιβληθεί πρόστιμα και έχουν παραπεμφθεί υπεύθυνοι των ασφαλιστικών εταιρειών στον Εισαγγελέα.
Ο Υφυπουργός
Μ. ΧΡΥΣΟΧΟΪΔΗΣ"
21. Στην με αριθμό 5448/12-3-98 ερώτηση δόθηκε με το υπ'αριθμ. 294/3-4-98 έγγραφο από τον Υπουργό Πολιτισμού η ακόλουθη απάντηση:
"Aπαντώντας στην με αριθμό 5448/12.3.98 ερώτηση του Βουλευτή κ. Λευτέρη Παπανικολάου, σας γνωρίζουμε τα εξής:
1. Από τον περασμένο χρόνο έχει ξεκινήσει μια συστηματική προσπάθεια να σχεδιαστεί και να πραγματοποιηθεί σταδιακά μία συγκροτημένη πολιτική βελτίωσης των συνθηκών ζωής και κοινωνικής ένταξης των Ελλήνων τσιγγάνων. Πρόκειται για μία προσπάθεια εξαιρετικά δύσκολη που αντιμετωπίζει σύνθετα -πρωτίστως πολιτισμικά- προβλήματα που έχουν διαμορφωθεί εδώ και πάρα πολλά χρόνια.
Η Διεύθυνση Λαϊκού Πολιτισμού μετέχει εκ μέρους του ΥΠ.ΠΟ. σε ομάδα εργασίας μαζί με άλλους φορείς όπως το Υπουργείο Παιδείας και οι Γενικές Γραμματείες Λαϊκής Επιμόρφωσης και Νέας Γενιάς, με στόχο την ανάληψη συγκεκριμένων πρωτοβουλιών στους τομείς της Εθνολογικής έρευνας, της οργάνωσης, εκπαιδευτικών προγραμμάτων, εργαστηρίων δημιουργικής απασχόλησης με αντικείμενο την πολιτιστική κληρονομιά κ.α. Για το σκοπό αυτό, στον οικονομικό προγραμματισμό της Διεύθυνσης για το 1998 (Σχέδιο Δράσης 1998) συμπεριλήφθηκαν και εγκρίθηκαν οι παρακάτω δραστηριότητες (τομείς έρευνας και εκπαίδευσης).
- Ερευνητικό πρόγραμμα προϋπολογισμού 4.000.000 δρχ., που θα πραγματοποιηθεί σε συνεργασία με τον Σύμβουλο Φωτογραφίας του ΥΠ.ΠΟ, σε δημόσια και ιδιωτικά αρχεία, με αντικείμενο την φωτογραφική καταγραφή (συγκέντρωση και τεκμηρίωση) της ζωής των τσιγγάνων από το 1840 ως σήμερα.
- Εκπαιδευτικό πρόγραμμα για παιδιά και εφήβους τσιγγάνους σε συνεργασία με το Κέντρο Παιδικού και Εφηβικού Βιβλίου και τη Γενική Γραμματεία Νέας Γενιάς. Tο πρόγραμμα θα έχει προϋπολογισμό 5.000.000 δρχ. και στοχεύει στη δημιουργία ενός ιδιαίτερου χώρου με βάση τις επιλογές, τις προτιμήσεις και τις ιδιαιτερότητες των Tσιγγάνων στον οποίο σε πρώτη φάση θα λειτουργήσει μία μουσική βιβλιοθήκη.
- Εκπαιδευτικό πρόγραμμα, προϋπολογισυού 5.000.000 δρχ. το οποίο θα υλοποιηθεί από τη Διεύθυνση Λαϊκού Πολιτισμού με στόχο την προσέγγιση παιδιών και νέων Ελλήνων Tσιγγάνων, μέσα από τη διαδικασία της δημιουργίας και της μάθησης με ελεύθερο τρόπο, που θα αποτελέσει προθάλαμο της ένταξής τους σ' ένα εκπαιδευτικό σύστημα.
- Tέλος, εγκρίθηκε η πραγματοποίηση προκαταρκτικής έρευνας για την Tσιγγάνικη Tέχνη, με σκοπό την οργάνωση εκθέσεων και εκδηλώσεων που θα δώσουν πιθανή διέξοδο και σε θέματα απασχόλησης.
Το ΥΠ.ΠΟ, σε συνεργασία με τη Γενική Γραμματεία Λαϊκής Επιμόρφωσης, σχεδιάζει τη δημιουργία εργαστηρίων δημιουργικής απασχόλησης, (π.χ. φωτογραφίας, μουσικής, μεταλλοτεχνίας, επιγραφοποιϊας). Tα εργαστήρια αυτά, προτείνεται να εφαρμοσθούν πειραματικά σε πρώτη φάση στους Δήμους Ν. Λιοσίων, Αγ. Βαρβάρας στην Αττική, Μενεμένης στη Θεσσαλονίκη και Αγιάς στην Αχαία.
2. Η από 8.8.96 Προγραμματική δεκαετής Σύμβαση μεταξύ του ΥΠ.ΠΟ., του Εθνικού Ιδρύματος Νεότητας και του Δήμου Μελιγαλά, στην οποία αναφέρεται ο κ. Βουλευτής, έχει θέμα την ίδρυση και λειτουργία από τον Δήμο ενός "Πολιτιστικού Καφενείου", δεν έχει όμως τεθεί σε λειτουργία από τον Δήμο.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ
22. Στην με αριθμό 5422/12-3-98 ερώτηση δόθηκε με το υπ'αριθμ. 719/6-4-98 έγγραφο από τον Υπουργό Περιβάλλοντος, 
 

Επιστροφή στην κορυφή



Σελίδα 9840 
Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση 5452/12-3-98 που κατέθεσε στη Βουλή ο Βουλευτής κ. Βασίλειος Κορκολόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Λιμενικών Εργων τα εξής:
1. Για τα τμήματα 1 και 2 της Ερώτησης έχουμε απαντήσει στον κ. Βουλευτή στην ΑΚΕ 276/7-11-97 με το υπ'αρ. 35714-12-97 έγγραφό μας καταθέτοντας και πίνακα με τους τίτλους των μελετών, τον μελετητή και την συμβατική αμοιβή. Επίσης καταθέτουμε στον κ. Βουλευτή πίνακα με την πρόταση του ΥΠΕΧΩΔΕ προς το ΥΠΕΘΟ της κατάρτησης προγράμματος Δημοσίων Επενδύσεων 1998 "Νέες Μελέτες".
2. Καταθέτουμε πίνακα με τα έργα που δημοπρατήθηκαν ή που βρίσκονται σε φάση δημοπράτησης.
3. Οι απορροφηθείσες πιστώσεις ανά έτος είναι οι εξής:
1994340 εκατ.19952500 εκατ.19963800 εκατ.19975800 εκατ.Ο Υπουργός
Κ. ΛΑΛΙΩΤΗΣ"
23. Στην με αριθμό 5472/12-3-98 ερώτηση δόθηκε με το υπ'αριθμ. 720/6-4-98 έγγραφο από τον Υφυπουργό Περιβάλλοντος, Χωροταξίας και Δημοσίων Εργων η ακόλουθη απάντηση:
"Απαντώντας στην ερώτηση 5472/12-3-98 που κατέθεσε στη Βουλή, ο Βουλευτής κ. Γ. Καρατζαφέρης, παρακαλούμε να πληροφορήσετε τον κ. Βουλευτή σύμφωνα με τα στοιχεία της ΕΥΔΑΠ τα εξής:
1. Η αύξηση των εσόδων της ΕΥΔΑΠ κατά 15%οφείλεται στην αύξηση των πελατών της ΕΥΔΑΠ, (30.000 νέοι πελάτες ετησίως) στην αύξηση κατά ποσοστό 11-12%ετησίως των τιμολογουμένων κυβικών κατανάλωσης νερού όπως επίσης και στη σωστή λειτουργία των νέων ταχυμετρικών μετρητών, που αντικατέστησαν τους παλαιούς ογκομετρικούς, οι οποίοι υπολειτουργούσαν. Με την σταδιακή εφαρμογή του προγράμματος αντικατάστασης των παλαιών μετρητών, αποδεικνύεται η ορθότητα και αξιοπιστία της στατιστικής μελέτης σύγκρισης ογκομετρικών και ταχυμετρικών μετρητών της Τεχνικής Υπηρεσίας της ΕΥΔΑΠ. Αποδεικνύεται και συγκεκριμενοποιείται ποσοστιαία η απώλεια που υφίστατο η ΕΥΔΑΠ από τη μη τιμολογούμενη κατανάλωση η οποία δεν καταγράφετο από τους παλαιάς τεχνολογίας μετρητές που υπολειτουργούσαν. Επισημαίνουμε ότι σε όλες τις χώρες οι μετρητές αντικαθίσταται μετά ορισμένο διάστημα λειτουργίας για λόγους διατήρησης της σωστής τους απόδοσης (στη Γερμανία ανά 6ετία, στην υπόλοιπη Ευρώπη ανά Βετία και στην Ελλάδα ανά 1Οετία).
2. Οσον αφορά στους "πλασματικούς" λογαριασμούς, τα σκονισμένα ρολόγια κτλ, σας πληροφορούμε σε ποιές περιπτώσεις (μικρό ποσοστό σε σχέση με τον συνολικό αριθμό των καταμετρήσεων και συγκεκριμένα 100 τεκμαρτές χρεώσεις στους 30.000 λογαριασμούς) η ΕΥΔΑΠ αναγκάζεται λόγω αντικειμενικών δυσκολιών να θέτει τεκμαρτές καταναλώσεις, που στην πλειοψηφία τους προέρχονται από υπαιτιότητα των καταναλωτών, επισημαίνοντας ότι τελικά η χρέωση γίνεται με βάση τις πραγματικές καταναλώσεις.
Συγκεκριμένα σύμφωνα με το άρθρο 3.2.6 του Κανονισμού Λειτουργίας Δικτύου Υδρευσης (Υπ. Απ Εδ.5122/1-2-84-ΦΕΚ 52Β/1-2-84) που έχει εκδοθεί κατ'εξουσιοδότηση του άρθρου 23 παρ. 3 του ν. 1068/80, η ΕΥΔΑΠ έχει το δικαίωμα να υπολογίζει τεκμαρτή κατανάλωση με βάση προηγούμενες καταναλώσεις κυρίως των αντίστοιχων χρονικών περιόδων σε συνδυασμό και με την καταγραφόμενη από το μετρητή νέας κατανάλωσης όταν:
α) Παύει να λειτουργεί ή λειτουργεί ελαττωματικά ο μετρητής.
β) Το φρεάτιο είναι σκεπασμένο ή εμποδίζεται η προσπέλαση σε αυτό για λήψη ένδειξης από τα εντεταλμένα όργανα της ΕΥΔΑΠ (στάθμευση αυτοκινήτου, μπάζα , κάλυψη με μπετόν κλπ).
Σύμφωνα με το άρθρο 2.3.5, εδ.6 του παραπάνω Κανονισμού Λειτουργίας Δικτύου Υδρευσης, στην περίπτωση σκεπασμένου φρεατίου για οποιαδήποτε ζημιά, ουδεμία ευθύνη φέρει η ΕΥΔΑΠ για το διάστημα που παραμένει σκεπασμένο, ενώ σύμφωνα με την παρ. δ των ειδικών όρων σύμβασης ΕΥΔΑΠ - Υδροληπτών, η φροντίδα διατήρησης του φρεατίου σε καλή κατάσταση, ώστε να παρέχεται η δυνατότητα λήψης ενδείξεων από τους υπαλλήλους της ΕΥΔΑΠ, είναι καθαρά ευθύνη του υδρευόμενου.
Ευνόητο είναι ότι οι εντεταλμένοι υπάλληλοι της ΕΥΔΑΠ σε όλες τις παρακάτω περιπτώσεις, όπου είναι εφικτό, ενημερώνουν τους ενδιαφερόμενους.
'Οταν αποκαλυφθεί το φρεάτιο, είτε από τον υδρευόμενο είτε από την ΕΥΔΑΠ, εκδίδεται αναμορφωμένος λογαριασμός με βάση τα τρίμηνα που είχαν εκδοθεί οι λογαριασμοί με τις τεκμαρτές καταναλώσεις χωρίς να χρεώνεται αυξημένο το κυβικό του νερού (καθόσον ο υπολογισμός γίνεται με βάση την καθορισμένη κλίμακα με την υπ' αριθμ. Δ16/Ο15/891γ/95 Υπουργική Απόφαση).
Συνεπώς, αναφερόμενοι στο παράδειγμα ότι "αν διαπιστωθεί κατανάλωση άνω των 20 κ.μ. τότε η χρέωση φτάνει τις 514 δρχ. ανά κυβικό μέτρο" δεν ευσταθεί καθόσον, αν αφορά εξάμηνο λογαριασμό, το νερό θα τιμολογηθεί με βάση κάθε μήνα ξεχωριστά (δηλαδή λαμβάνεται υπόψη το κατώτατο μηναίο κλιμάκιο από 0-5 κ.μ. 117 δρχ/κ.μ. Ετσι έχουμε 6 μήνες χ 5 κ.μ. = 30 κ.μ. χ 117 δρχ/κ.μ. αντίτιμο ανά κυβικό μέτρο του κατώτατου κλιμακίου, δηλαδή υπερκαλύπτονται τα 20 κ.μ. με το κατώτατο τιμολόγιο). Το ίδιο γίνεται και με όλα τα άλλα κλιμάκια που ακολουθούν και για όσο διάστημα γίνεται υπολογισμός με τεκμαρτές ενδείξεις.
3. 'Οσον αφορά στο θέμα που τίθεται για την κυριότητα των μετρητών, (άρθρο 3.1.3 του Κανονισμού Λειτουργίας Δικτύου Υδρευσης - Υπ. Απ. Εδ5/22/84 ΦΕΚ 52Β184), την κυριότητα παροχής και μετρητή την έχει πάντοτε η ΕΥΔΑΠ ενώ ο υδρευόμενος έχει το δικαίωμα χρήσης για την ύδρευσή του και επομένως δεν τίθεται θέμα επιστροφής ή αποζημίωσης.
Με τα παραπάνω αποδεικνύεται ότι ούτε "κλοπή", ούτε "τρίκ" , ούτε "εγκέφαλοι". υπάρχουν, παρά μόνο χρηστή διοίκηση, πιστή εφαρμογή του νόμου και υποχρεώσεις των καταναλωτών για τις υπηρεσίες που τους παρέχονται.
Ο Υφυπουργός
Χ. ΒΕΡΕΛΗΣ
24. Στην με αριθμό 5480/12-3-98 ερώτηση δόθηκε με το υπ'αριθμ. 464/31-3-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 548Ο/12-3-98 ερώτηση που κατατέθηκε στη Βουλή από τους Βουλευτές κ. Νίκο Γκατζή και κ. Αχιλλέα Κανταρτζή, σχετικά με την παρεχόμενη από το ΤΕΒΕ υγειονομική περίθαλψη σας πληροφορούμε ότι οι παροχές υγειονομικής περίθαλψης του ΤΕΒΕ 6εν υπολείπονται των λοιπών ασφαλιστικών Ταμείων. Η νοσοκομειακή περίθαλψη παρέχεται χωρίς καμία συμμετοχή των ασφαλισμένων του ΤΕΒΕ όσο υψηλό και εάν είναι το κόστος νοσηλείας.
Επειδή όμως από το περιεχόμενο της ερώτησης δεν προκύπτει ποιο είναι το πρόβλημα στις παροχές των ασφαλισμένων του ΤΕΒΕ δε μπορεί να δοθεί περισσότερο συγκεκριμένη απάντηση.
Ο Υφυπουργός
ΝΙΚΟΣ ΦΑΡΜΑΚΗΣ"
25. Στην με αριθμό 5483/12-3-98 ερώτηση δόθηκε με το υπ' αριθμ. 21/4-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5483/12-3-1998, που κατέθεσε ο Βουλευτής κ. Π.ΜΕΛΑΣ, σας γνωρίζουμε ότι, για το αντικείμενο αυτής, ενημερώθηκε η Βουλή την 3-4-1998, κατά τη συζήτηση της 1241/30-3-1998 Επίκαιρης Ερώτησης, που 
 

Επιστροφή στην κορυφή



Σελίδα 9841 
κατέθεσε η Βουλευτής κ. Ε. ΑΝΟΥΣΑΚΗ, την 30-3-1998 κατά τη συζήτηση της 37/12-3-1998 Επερώτησης, όπως επίσης και την 1-4-1998 κατά τη συζήτηση των 1214 και 1219/30-3-1998 Επικαίρων Ερωτήσεων, που κατέθεσαν οι Βουλευτές κ.κ. Ν. ΠΑΠΑΦΙΛΙΠΠΟΥ και Ε. ΒΛΑΣΣΟΠΟΥΛΟΣ, αντίστοιχα.
Για την αντιμετώπιση της λαθρομετανάστευσης και των διαφόρων μορφών εγκληματικότητας στη χώρα μας, ασκείται από τις Υπηρεσίες του Υπουργείου μας έντονο προληπτικό και κατασταλτικό έργο, με σύγχρονες μεθόδους και μέσα, σε συνεργασία με τις συναρμόδιες Υπηρεσίες των άλλων Υπουργείων.
Ιδιαίτερα, για την αντιμετώπιση της αυξητικής τάσης της εγκληματικότητας που παρατηρείται τό τελαυταίο χρονικό διάστημα, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες, αποφασίσθηκε πρόσφατα η λήψη πρόσθετων μέτρων που βρίσκονται ήδη στο στάδιο της υλοποίησης.
Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημένης επιχειρησιακής δράσης.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
'Εντονοι επίσης και συστηματικοί είναι και οι έλεγχοι για τη σύλληψη και απομάκρυνση όσων λαθρομεταναστών διαμένουν παράνομα στη χώρα μας και λόγω στέρησης των μέσων επιβίωσης διαπράττουν ληστείες, κλοπές και άλλες αξιόποινες πράξεις.
Η νομοθετική ρύθμιση, για την νόμιμη απασχόληση των λαθρομεταναστών και την κατοχύρωση των εργασιακών δικαιωμάτων τους με την καθιέρωση κάρτας εργασίας, αξιολογείται εκ μέρους μας ως θετικός παράγοντας, ο οποίος θα συμβάλει στην μείωση της εγκληματικότητας των αλλοδαπών στη χώρα μας.
Μέσα στα πλαίσια αυτά αστυνομεύεται και η Αττική από τις αρμόδιες Υπηρεσίες μας. Η κινητοποίηση της Αστυνομίας είχε ως αποτέλεσμα πολλά από τα διαπραχθέντα αδικήματα να έχουν εξιχνιασθεί. Για την εξιχνίαση των λοιπών οι προσπάθειες συνεχίζονται με αμείωτο ενδιαφέρον.
Σε ό,τι αφορά την αναδιάρθρωση των Υπηρεσιών της Γενικής Αστυνομικής Διεύθυνσης Αττικής και ειδικότερα τη διατήρηση και επέκταση ή μη του θεσμού του Προτύπου Αστυνομικού Tμήματος, που βρίσκεται σε εκκρεμότητα, δόθηκε εντολή για υποβολή σχετικών προτάσεων και θα αποτελέσει αντικείμενο ενδελεχούς μελέτης ευθύς ως περιέλθουν στην αρμόδια Διεύθυνση του Υπουργείου μας αυτές, ώστε να προωθηθούν λύσεις ορθολογικές και αποτελεσματικές, για την αντιμετώπιση των προβλημάτων αστυνόμευσης των περιοχών και την εδραίωση του αισθήματος ασφαλείας των κατοίκων αυτών.
Τέλος, το θέμα της λάθρα εισόδου αλλοδαπών στη χώρα μας αντιμετωπίζεται με ιδιαίτερη υπευθυνότητα αφ' ενός από τις Υπηρεσίες που αστυνομεύουν τις παραμεθόριες περιοχές και τα 46 μεταβατικά αποσπάσματα που έχουν αναπτυχθεί σε αυτές και βρίσκονται σε συνεχή επαγρύπνιση.
Παράλληλα, το Υπουργείο μας, για να τονώσει το αίσθημα ασφάλειας των πολιτών στις παραμεθόριες περιοχές και να αντιμετωπίσει αποτελεσματικότερα το φαινόμενο της παράνομης εισόδου αλλοδαπών στη χώρα, προωθεί την ίδρυση Ειδικής Υπηρεσίας Συνοριακών Φυλάκων.
Ο Υπουργός
ΓΕΩΡΓΙΟΣ ΡΩΜΑΙΟΣ"
26. Στην με αριθμό 5487/12-3-98 ερώτηση δόθηκε με το υπ' αριθμ. 1532/2-4-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην 5487/12-3-98 ερώτηση που κατατέθηκε στη Βουλή από το Βουλευτή Αθανάσιο Γιαννόπουλο, σχετικά με το ανωτέρω θέμα σας γνωρίζουμε τα εξής:
Με το Φ. 35/2617/15-7-97 έγγραφο μας προς την Γραμματεία Υπουργικού Συμβουλίου, ζητήθηκε η έγκριση για ανάθεση με μίσθωση έργου για ένα χρόνο από το ΤΕΒΕ σε 2760 θεραπευτές γιατρούς διαφόρων ειδικοτήτων (παθολόγου, παιδιάτρου, καρδιολόγου, οφθαλμιάτρου, γυναικολόγου, δερματολόγου, ορθοπεδικού ΩΡΛ, νευρολόγου, ψυχιάτρου, πνευμονολόγου, ουρολόγου, γαστρεντερολόγου και ρευματολόγου), προκειμένου να εξασφαλιστεί η εξωνοσοκομειακή περίθαλψη στους ασφαλισμένους του Ταμείου και στα μέλη των οικογενειών τους.
Με την 256/28-11-97 απόφαση της επιτροπής του άρθρου 2 παρ. 2 της αρ. 236/1994 ΠΥΣ εγκρίθηκε η ανάθεση έργου σε 2.500 γιατρούς.
Στη συνέχεια και ύστερα από υστερόγραφο μας δόθηκε με τη 47/26-3-98 απόφαση της Επιτροπής άρθρο 2 παρ. 2 της 236/94 ΠΥΣ, έγκριση για την ανάθεση έργου σε άλλους ακόμη 260 θεραπευτές γιατρούς, πέραν των ήδη εγκριθέντων.
Ο Υφυπουργός
Ν. ΦΑΡΜΑΚΗΣ"
27. Στην με αριθμό 5571/13-3-98 ερώτηση δόθηκε με το υπ' αριθμ. 1105/3-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5571/13-3-98 που κατέθεσαν στη Βουλή οι Βουλευτές κύριοι Αθαν. Χειμάρας, Γεωργ. Ορφανός και Κων/νος Καραμηνάς, σχετικά με ανάθεση καθηκόντων σε Ιδιώτη Σύμβουλο, σας διαβιβάζουμε το σχετικό έγγραφο με αριθμ. πρωτ. 7862/36/26-3-98 του Προϊσταμένου της Γεν. Δ/νσης Διοικητικής Υποστήριξης του Ταχ. Ταμιευτηρίου.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων).
28. Στην με αριθμό 5522/13-3-98 ερώτηση δόθηκε με το υπ' αριθμ. 12600/6-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 5522/13-3-98 που κατέθεσαν οι Βουλευτές κύριοι Κωστόπουλος και Μπ. Αγγουράκης, σχετικά με το αντικείμενο του θέματος σας γνωρίζουμε τα εξής:
Σύμφωνα με τις διατάξεις του άρθρου 6 του ν. 2527/97 (ΦΕΚ 2Ο6/Α/8-10-97) "Τροποποίηση και συμπλήρωση του Ν. 219Ο/94 και άλλες διατάξεις" παρέχεται η δυνατότητα σύναψης σύμβασης μίσθωσης έργου από τις Ν.Α. και τα νομικά τους πρόσωπα με φυσικά πρόσωπα.
Σε εφαρμογή των ανωτέρω διατάξεων και ύστερα από έγκριση της τριμελούς εξ Υπουργών Επιτροπής εκδόθηκε η αριθ. 11592/9-3-98 απόφαση από τον Γ.Γ. Περιφέρ. Αττικής για σύναψη συμβάσεων μίσθωσης έργου με 50 άτομα για το έτος 1998, από τη Ν.Α Αθηνών.
Στα ανωτέρω άτομα ανατέθηκε η εκτέλεση του έργου "εισαγωγή στοιχείων στους Ηλεκτρονικούς Υπολογιστές".
'Οσον αφορά την ασφάλιση αυτών, από τις ανωτέρω διατάξεΙς δεν προβλέπεται υποχρέωση του φορέα που τους ανέθεσε την εκτέλεση του έργου για ασφάλιση.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ")
 

Επιστροφή στην κορυφή



Σελίδα 9842 
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, θα σας ανακοινώσω το δελτίο επικαίρων ερωτήσεων της Παρασκευής 29 Μα|ου 1998.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.2&3 Καν.Βουλής).
1. Η με αριθμό 1554/26-5-98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ.Νικολάου Ζαμπουνίδη προς τον Υπουργό Γεωργίας, σχετικά με τις προθέσεις της Κυβέρνησης για καταβολή αποζημιώσεων στους πληγέντες από τις πλημμύρες του 1997 αγρότες του Νομού 'Εβρου.
2. Η με αριθμό 1562/26-5-98 επίκαιρη ερώτηση του Βουλευτή της Νέας Δημοκρατίας κ.Κωνσταντίνου Καραμηνά προς τον Υπουργό Εσωτερικών-Δημόσιας Διοίκησης και Αποκέντρωσης, σχετικά με τη διαδικασία χορήγησης των αδειών λειτουργίας κέντρων διασκέδασης, τα δικαιώματα επ'αυτών, των Οργανισμών Τοπικής Αυτοδιοίκησης κλπ.
3. Η με αριθμό 1570/27-5-98 επίκαιρη ερώτηση της Βουλευτού του Κομμουνιστικού Κόμματος Ελλάδος κ.Μαρίας Μπόσκου προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για τη χρηματοδότηση του Ψυχολογικού Κέντρου Βόρειας Ελλάδος (ΨΚΒΕ) κλπ.
4. Η με αριθμό 1574/27-5-98 επίκαιρη ερώτηση της Βουλευτού του Συνασπισμού της Αριστεράς και της Προόδου κ.Στέλλας Αλφιέρη προς τον Υπουργό Δημόσιας Τάξης, σχετικά με δημοσιεύματα στον Τύπο για συλλήψεις και απελάσεις Ρουμάνων και Αλβανών μεταναστών κλπ.
5. Η με αριθμό 1566/27-5-98 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Γεωργίου Ρόκου προς τον Υπουργό Υγείας και Πρόνοιας, σχετικά με δημοσιεύματα των εφημερίδων περί οικονομικών ατασθαλιών στον Ελληνικό Ερυθρό Σταυρό και στο 'Ιδρυμα "Ερρίκος Ντυνάν".
Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου ('Αρθρο 130 παρ.2&3 Καν.Βουλής).
1. Η με αριθμό 1556/26-5-98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ.Ιωάννη Καψή προς τους Υπουργούς Οικονομικών, Εθνικής 'Αμυνας, σχετικά με τα προβλήματα του εργατοτεχνικού προσωπικού που εργάζεται στο Ναύσταθμο Σαλαμίνας.
2. Η με αριθμό 1558/26-5-98 επίκαιρη ερώτηση του Βουλευτή της Νέας Δημοκρατίας κ.Ευάγγελου Πολύζου προς τους Υπουργούς Γεωργίας, Εργασίας και Κοινωνικών Ασφαλίσεων, σχετικά με τη λήψη μέτρων προστασίας των εργαζομένων στην προβληματική "Συνεταιριστική Εταιρεία Λιπασμάτων Α.Ε.".
3. Η με αριθμό 1571/27-5-98 επίκαιρη ερώτηση της Βουλευτού του Κομμουνιστικού Κόμματος Ελλάδος κ.Μαρίας Μπόσκου προς τους Υπουργούς Περιβάλλοντος-Χωροταξίας και Δημοσίων 'Εργων, Εθνικής Παιδείας και Θρησκευμάτων, σχετικά με την καθυστέρηση ανέγερσης του 2ου Λυκείου στο Δήμο της Ελευσίνας.
4. Η με αριθμό 1564/27-5-98 επίκαιρη ερώτηση της Βουλευτού του Δημοκρατικού Κοινωνικού Κινήματος κ.Βασιλικής Αράπη-Καραγιάννη, προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων προκειμένου να συνεχιστεί να ισχύει ο νόμος, που προτάσσει στις προσλήψεις των καθηγητών, αυτούς που πάσχουν από την ασθένεια της Μεσογειακής Αναιμίας.
Επίσης, έχω την τιμή να ανακοινώσω στο Σώμα ότι την Τετάρτη 3 Ιουνίου 1998 θα συζητηθεί στη Βουλή, σε συνεδρίαση ειδικής ημερήσια διάταξης, η έκθεση της Διαρκούς Επιτροπής και Εμπορίου "Για τη Λιγνιτική Μονάδα Φλώρινας της ΔΕΗ".
Κατόπιν τούτου μεταφέρεται η ημέρα νομοθετικής εργασίας της Τετάρτης 3 Ιουνίου 1998 για την Παρασκευή 5 Ιουνίου 1998, στην αρχή της οποίας θα συζητηθούν επίκαιρες ερωτήσεις.
Συμφωνεί η Βουλή; 
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Νικόλαος Κατσαρός): Συνεπώς ομοφώνως η Βουλή απεδέχθη την πρόταση.
 

Επιστροφή στην κορυφή



Σελίδα 9843 
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 1537/25.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Εμμανουήλ Μπεντενιώτη προς τον Υφυπουργό Πολιτισμού (αρμόδιο για θέματα Αθλητισμού), σχετικά με τις προθέσεις της Κυβέρνησης να εκχωρήσει τα δικαιώματα χρήσης και εκμετάλλευσης του Σταδίου Καραϊσκάκη στην ποδοσφαιρική ομάδα "Ολυμπιακός".
Η ερώτηση του κ. Μπεντενιώτη έχει ως εξής: 
"1. Το Στάδιο "Καραϊσκάκη" στο Νέο Φάληρο του Πειραιά, είναι "ταυτισμένο" με την πορεία του θρύλου του "Ολυμπιακού".
2. Σήμερα αντιμετωπίζει ουσιαστικά προβλήματα ανακατασκευής και συντήρησης. 
3. Ενώ σε αυτό στεγάζονται σωματεία κλασικού αθλητισμού του Πειραιά και της ευρύτερης περιοχής, ενώ γυμνάζονται δύο χιλιάδες περίπου αθλητές στίβου που συνωστίζονται σε απαρχαιωμένες εγκαταστάσεις και όχι σύγχρονες συνθήκες.
4. Η πρόταση για την "εκχώρηση των δικαιωμάτων της χρήσης και εκμετάλλευσης του γηπέδου" του Σταδίου στον "Ολυμπιακό" είναι ενδιαφέρουσα, υπό την προϋπόθεση μάλιστα της ευθύνης της "ανακατασκευής και ανακαίνισης" και παράλληλα της κατασκευής στον παρακείμενο χώρο των εγκαταστάσεων της "ΧΡΩΠΕΙ", ενός σύγχρονου και άριστα οργανωμένου αθλητικού κέντρου, ώστε να αναστηλωθεί ολόκληρη η ευρύτερη περιοχή, έτσι ώστε και με την προέκταση του Σταδίου "Ειρήνης και Φιλίας", ο Πειραιάς να αποκτήσει ένα σύγχρονο αθλητικό κέντρο για όλα τα αθλητικά του σωματεία.
Ερωτάται ο κύριος Υπουργός:
Ποια είναι η θέση της Κυβέρνησης σε σχέση με την "εκχώρηση των δικαιωμάτων χρήσης και εκμετάλλευσης" του Σταδίου "Καραϊσκάκη" στον "Ολυμπιακό", με την παράλληλη ανάπτυξη του παρακείμενου χώρου σε εγκαταστάσεις στίβου και αθλητικού κέντρου;".
Ο Υφυπουργός Αθλητισμού κ. Φούρας έχει το λόγο.
ΑΝΔΡΕΑΣ ΦΟΥΡΑΣ (Υφυπουργός Αθλητισμού): Κύριε Πρόεδρε, είναι γνωστό ότι το Στάδιο "Καραϊσκάκη" θα φιλοξενήσει το 2004 το αγώνισμα χόκεϊ επί χόρτου. Βεβαίως, εν όψει αυτής της προοπτικής το Στάδιο "Καραϊσκάκη" δεν μπορεί να μείνει στην κατάσταση που είναι σήμερα, γιατί η τελευταία παρέμβαση έγινε πριν από τριάντα χρόνια. Είναι ένα στάδιο το οποίο πραγματικά καταρρέει και χρειάζονται άμεσες αποφάσεις.
Επίσης, είναι γνωστό ότι το Στάδιο "Καραϊσκάκη" είναι ταυτισμένο με τον "Ολυμπιακό" και τον Πειραιά. Και όταν μιλάμε για αθλητισμό και όταν μιλάμε για λαμπρές σελίδες του αθλητισμού δεν μπορούμε να αγνοούμε τη σχέση του Πειραιά, του Ολυμπιακού με το "Καραϊσκάκη". Ταυτόχρονα όμως, εκεί, όπως επισημαίνει ο αγαπητός συνάδελφος κ. Μπεντενιώτης, αθλούνται πάνω από δύο χιλιάδες νέοι σε διάφορα αθλήματα, κυρίως στο στίβο.
Η αρχική πρόταση του Ολυμπιακού, αυτή που κατετέθη στην Επιτροπή Ολυμπιακών Αγώνων, που είναι και ο ιδιοκτήτης του χώρου, προβλέπει μη διατήρηση του στίβου.
Υπάρχουν, λοιπόν, πολλά πράγματα που ταυτόχρονα οφείλουμε να τα δούμε με σοβαρότητα και στη λεπτομέρειά τους και να δώσουμε μία διέξοδο στο μεγάλο πρόβλημα του εκσυγχρονισμού και της χρήσης του Σταδίου "Καραϊσκάκη".
Δίπλα από το Στάδιο "Καραϊσκάκη" υπάρχει χαρακτηρισμένη έκταση εβδομήντα δύο στρεμμάτων. Είναι χαρακτηρισμένη για αθλητικούς και πολιστικούς σκοπούς. Και αυτή η έκταση μπορεί να δώσει λύση στα προβλήματα συνύπαρξης ποδοσφαίρου, στίβου και λοιπών αθλημάτων. Γιατί δεν πρέπει να αγνοεί κανείς ότι,από τη Βάρη ως το Πέραμα,το Στάδιο "Καραϊσκάκη" διαθέτει το μοναδικό στίβο για να αθλούνται οι νέοι μας και να μας δίνουν τις λαμπρές επιδόσεις στο στίβο που σήμερα δίνει θαυμάσιους πρωταθλητές. 
Χθες με επισκέφτηκε ο Πρόεδρος του Ολυμπιακού κ. Σωκράτης Κόκκαλης. Ζήτησε από την Κυβέρνηση και την Ε.Ο.Α. να μη βιαστούν να πάρουν αποφάσεις για το "Καραϊσκάκη". Με διαβεβαίωσε ότι μία ομάδα επιστημόνων υπό την καθοδήγηση του Ολυμπιακού ετοιμάζει μια νέα σημαντική σοβαρή πρόταση, η οποία θα λαμβάνει υπόψη, όπως με διαβεβαίωσε, όλους τους προβληματισμούς που μέχρι σήμερα έχουν αναπτυχθεί, γιατί και το ποδόσφαιρο θέλει το χώρο του, και ο στίβος θέλει το χώρο του, και τα αθλητικά σωματεία της περιοχής θέλουν τη στέγασή τους.
Εμείς θα αναμείνουμε την πρόταση του Ολυμπιακού και βεβαίως, θα συνεργαστούμε με την Επιτροπή Ολυμπιακών Αγώνων, η οποία θα πρέπει να δει το πρόβλημα όχι με την οπτική του ιδιοκτήτη, γιατί τα αθλητικά κέντρα δεν έχουν περιουσιακή αξία. 'Εχουν μόνο αξία χρήσης από τη νεολαία και με αυτήν τη λογική και την προοπτική νομίζω ότι πολύ σύντομα θα έχουμε, Ολυμπιακός, Πειραιάς, Επιτροπή Ολυμπιακών Αγώνων και Κυβέρνηση την ευκαιρία να απαντήσουμε θετικά στο αίτημα που έρχεται σήμερα και στη Βουλή.
ΠΡΟΕΔΡΕΥΩΝ (Νικόλαος Κατσαρός): Ο κ. Μπεντενιώτης έχει το λόγο.
ΜΑΝΩΛΗΣ ΜΠΕΝΤΕΝΙΩΤΗΣ: Κύριε Πρόεδρε, ειλικρινά, πρέπει να ομολογήσω ότι η απάντηση του κυρίου Υφυπουργού είναι απολύτως ικανοποιητική.
Ακριβώς, έρχομαι να επισημάνω στην προέκταση των όσων ειπώθηκαν, ότι ο Πειραιάς έχει το μοναδικό αθλητικό του κέντρο, το Στάδιο "Ειρήνης και Φιλίας" και το Στάδιο "Καραϊσκάκη".
Είναι αδιαμφισβήτητο ότι ο "Ολυμπιακός" είναι ταυτισμένος με το "Καραϊσκάκη" και το "Καραϊσκάκη" με τον Ολυμπιακό, με το θρύλο της προοπτικής του αθλητισμού στον Πειραιά. Είναι αναγκαιότητα πλέον να περάσουμε στην αξιοποίηση αυτών των εβδομήντα δύο στρεμμάτων, στην προέκταση του Σταδίου "Καραϊσκάκη" και εν όψει των Ολυμπιακών Αγώνων να δημιουργήσουμε ένα μεγάλο σύγχρονο αθλητικό κέντρο για τον Πειραιά, που θα μπορεί η ευρύτερη περιοχή του, από το Πέραμα μέχρι τη Βάρη, να το έχει στη χρήση των νέων και του αθλητισμού.
'Ετσι, με την πρόταση που αναμένεται, με τη συνεργασία που υπογραμμίστηκε είναι εύκολο να καταφέρουμε εκείνο που έρχεται σήμερα στη Βουλή να μας απασχολήσει σαν μεγάλης σημασίας και ζωτικής δυνατότητας, προοπτική και για τον Πειραιά και για τον αθλητισμό, με καρδιά και προοπτική τον Ολυμπιακό.
Σας ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, ο ελληνικός αθλητισμός ζει μία παρατεταμένη άνοιξη.
Πριν από λίγο καιρό στη Διαρκή Επιτροπή Μορφωτικών Υποθέσεων της Βουλής συζητήσαμε τα προβλήματα του ποδοσφαίρου, γιατί εκεί εντοπίζονται προβλήματα και μία νόσος που είναι χρονία.'Ομως η αιτία της νόσου δεν είναι ούτε οι αθλητές ούτε το ποδόσφαιρο.
Τα λέω αυτά, για να υπογραμμίσω ότι την Κυριακή η Εθνική Ελπίδων δίνει μία μάχη για να κατακτήσει το ευρωπαϊκό κύπελλο. Τι σημαίνει αυτό;'Οτι ο ελληνικός αθλητισμός έχει γερές βάσεις, ότι και το ποδόσφαιρο μπορεί να βγει στην πρώτη γραμμή, αρκεί να του δώσουμε όλες τις προϋποθέσεις. Αρκεί αυτοί, οι οποίοι το εκθέτουν, να πάψουν να το εκθέτουν και βεβαίως να μπορέσουμε να έχουμε τις κατάλληλες αθλητικές εγκαταστάσεις.
Ο Χουάν Αντόνιο Σάμαραγκ επιμένει ότι το ελληνικό ποδόσφαιρο θα πάει ψηλά, αν αποκτήσουμε επιτέλους γήπεδα ποδοσφαίρου. Γιατί τα γήπεδά μας είναι μικτά και είμαστε από παλιά σε μια λογική να συνυπάρξουν στους ίδιους χώρους εγκαταστάσεις για όλα τα αθλήματα και αυτή η λογική δεν εξυπηρετεί πλέον τις μεγάλες επιδόσεις στον αθλητισμό.
Θα ήθελα να πω στον αγαπητό συνάδελφο ότι, εάν 
 

Επιστροφή στην κορυφή



Σελίδα 9844 
κατορθώσουμε στους όμορους χώρους περί το "Καραϊσκάκη" να αποκτήσουμε ένα στάδιο στίβου, το σπίτι του στίβου, με δυνατότητα χωρητικότητας πάνω από πέντε χιλιάδες θεατές, νομίζω ότι σε αυτήν την πρόταση θα βρούμε τη λύση και για το ποδόσφαιρο, και για το στίβο, και για το σύνολο της νεολαίας μας.
ΜΑΝΩΛΗΣ ΜΠΕΝΤΕΝΙΩΤΗΣ: Θα συμφωνήσω απολύτως, κύριε Υφυπουργέ.
ΠΡΟΕΔΡΕΥΩΝ (Νικόλαος Κατσαρός): Δεύτερη είναι η με αριθμό 1529/25.5.98 επίκαιρη ερώτηση του Βουλευτή της Νέας Δημοκρατίας κ. Ηλία Βεζδρεβάνη προς τους Υπουργούς Τύπου και Μέσων Μαζικής Ενημέρωσης, Μεταφορών και Επικοινωνιών, σχετικά με τη μη παραχώρηση άδειας λειτουργίας τηλεοπτικών σταθμών τοπικής εμβέλειας για το Νομό Θεσπρωτίας.
Η ερώτηση του κυρίου συναδέλφου σε περίληψη έχει ως εξής:
"Με απόφαση του Υπουργού Τύπου και Μέσων Μαζικής Ενημέρωσης 16308/1959/9.9.97 δημοσιεύθηκε προκήρυξη με θέμα την έκδοση αδειών λειτουργίας τηλεοπτικών σταθμών τοπικής εμβέλειας.
Στην παράγραφο 6 του σκεπτικού της προκήρυξης αναφέρεται ρητά η ανάγκη να παραχωρηθεί η χρήση του δημόσιου αγαθού των συχνοτήτων, βάσει των αρχών της ισότητας και της αντικειμενικότητας και με διαδικασίες που διασφαλίζουν τη νομιμότητα, τη διαφάνεια και την ποιότητα στον ευρύτερο χώρο των Μέσων Μαζικής Ενημέρωσης.
'Ηδη αποπερατώθηκαν οι διαδικασίες υποβολής των αιτήσεων των ενδιαφερομένων και το Υπουργείο Τύπου και Μέσων Μαζικής Ενημέρωσης κυκλοφόρησε την κατάσταση εκείνων που υπέβαλαν αιτήσεις.
Από τη μελέτη των χαρτών συχνοτήτων, προκύπτει σαφέστατα ότι ο Νομός Θεσπρωτίας δεν καλύπτεται τηλεοπτικά με άδειες τοπικής εμβέλειας.
Με προηγούμενη ερώτησή μου είχα αποδώσει την κατάσταση αυτή σε άγνοια ή λάθος εκείνων που ασχολήθηκαν με τη διαμόρφωση των χαρτών.
Δυστυχώς, διαψεύσθηκε και μαζί μου και ολόκληρος ο θεσπρωτικός λαός, αφού ο αρμόδιος Υπουργός αρνήθηκε να λάβει υπόψη του ότι για να καλυφθεί και όχι 100% τηλεοπτικά ο νομός, λόγω της γεωγραφικής του ιδιομορφίας, απαιτούνται τουλάχιστον τέσσερα σημεία εκπομπής και αναμετάδοσης (Γωνιά Ηγουμενίτσας, Ψάκκα Σουλίου, Φαρμακοβούνι Φιλιατών και Βραχώνας Συβότων).
Κατόπιν αυτών ερωτώνται οι κύριοι Υπουργοί Τύπου και Μέσων Μαζικής Ενημέρωσης και Μεταφορών και Επικοινωνιών:
Προτίθεται η Κυβέρνηση να ανακαλέσει την αντισυνταγματική και αντικοινωνική της απόφαση να στερήσει στο θεσπρωτικό λαό το δικαίωμα της ενημέρωσης και της ψυχαγωγίας και να χορηγήσει, έστω και μία συχνότητα τηελοπτική, στο Νομό Θεσπρωτίας;".
Ο Υπουργός Μεταφορών και Επικοινωνιών κ. Μαντέλης έχει το λόγο.
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): Κύριοι συνάδελφοι, οι ραδιοσυχνότητες είναι ένας σπάνιος και σημαντικός πόρος για την εθνική οικονομία κάθε τόπου, του οποίου η χρήση και η κατανομή πρέπει να γίνεται λελογισμένα και με βάση κανόνες που υπακούουν στις τεχνικές δυνατότητες κατανομής και χρήσης των ραδιοσυχνοτήτων.
Τα τεχνικά όρια, η κατανομή τους και η δυνατότητα αξιοποίησής τους, έτσι ώστε να συνδυάζονται εκπομπές εθνικής εμβέλειας, εκπομπές περιφερειακής ή τοπικής εμβέλειας δεν είναι απαραίτητο και αναγκαίο να συμπίπτουν απόλυτα, ούτε με τις προθέσεις των οικονομικών παραγόντων που θέλουν να τα αξιοποιήσουν ούτε με τα διοικητικά όρια της χώρας.
Με βάση, λοιπόν, αυτές τις λογικές και ιδιαίτερα με την τεχνική αντίληψη για το πώς μπορούν να κατανεμηθούν και να αξιοποιηθούν οι ραδιοσυχνότητες της χώρας σε εθνική, σε περιφερειακή και σε τοπική εμβέλεια, καταρτίστηκαν οι χάρτες ραδιοσυχνοτήτων, οι οποίοι προέβλεψαν όλες αυτές τις δυνατότητες.
Ιδιαίτερα για την περιοχή της Δυτικής Ελλάδας και της Θεσπρωτίας προβλέφθηκαν οι δυνατότητες προσδιορίστηκαν οι θέσεις και οι εκπομπές εκείνες οι οποίες είναι κατάλληλες για να εξυπηρετήσουν την ευρύτερη περιοχή βάσει αυτών έγινε και η προκήρυξη, ώστε όποιοι θέλουν πλέον να ασχοληθούν οικονομικά και να αξιοποιήσουν τις ραδιοσυχνότητες, να μπορούν να το κάνουν.
Στη συγκεκριμένη περίπτωση για τη Θεσπρωτία προβλέπεται η εξυπηρέτησή της, αφ' ενός μεν από τα κανάλια εθνικής εμβέλειας, αφ' ετέρου δε προβλέφθηκαν δύο θέσεις, οι οποίες εξυπηρετούν κύρια μια ευρύτερη περιοχή, την περιφέρεια της Δυτικής Ελλάδας, από τη μεριά της Ψάκκας της Θεσπρωτίας και από τη μεριά της Αιτωλοακαρνανίας.
Αυτές οι δύο θέσεις προβλέπονται για περιφερειακούς και όχι για τοπικούς σταθμούς.
Δεν υπάρχει πρόβλημα ενημέρωσης των κατοίκων της Θεσπρωτίας και μάλιστα με τοπικό περιεχόμενο, δεδομένου ότι οι περιφερειακοί σταθμοί οι οποίοι έχουν ζητήσει να λάβουν μέρος και αν θέλουν να πάρουν άδεια, είναι υποχρεωμένοι να παρουσιάζουν και τοπικά προγράμματα, να ενημερώνουν και να ψυχαγωγούν τους κατοίκους, όχι μόνο μιας περιοχής, αλλά ολόκληρης της περιοχής στην οποία αναφέρεται η περιφέρεια.
Επίσης, έχουν δικαίωμα, εκείνοι παραδείγματος χάρη που έχουν ένα σταθμό στη Θεσπρωτία, να ζητήσουν άδεια, όχι μόνο για τη Θεσπρωτία, αλλά για ολόκληρη την περιοχή.
Υπάρχει και η επόμενη δυνατότητα, οι ενασχολούμενοι με το θέμα στην περιοχή της δυτικής Ελλάδος, όπως και στις άλλες ευρύτερες περιοχές, να συνεργαστούν μεταξύ τους, για να μπορέσουν να αξιοποιήσουν καλύτερα τις ραδιοσυχνότητες που υπάρχουν στην περιοχή.
Με βάση όλα αυτά τα δεδομένα, θα ήθελα να καταλήξω: 'Οτι πρώτον, δεν βλέπω να υπάρχει κάποιος λόγος να ανατραπεί ο χάρτης συχνοτήτων που έχει καταρτιστεί και δεύτερον, οι συνεργασίες για την παρουσίαση τοπικών προβλημάτων, τοπικών προγραμμάτων και ειδήσεων τοπικού περιεχομένου, είναι πολλές και με πολλές δυνατότητες αξιοποίησής τους, ώστε πράγματι, ο λαός της Θεσπρωτίας, όπως και ο υπόλοιπος λαός της Ελλάδας, να έχει το καλύτερο δυνατό περιεχόμενο, την καλύτερη δυνατή ενημέρωση.
ΠΡΟΕΔΡΕΥΩΝ (Νικόλαος Κατσαρός): Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, γνωρίζω ότι το κείμενο των ερωτήσεων και ιδιαίτερα των επικαίρων ερωτήσεων, πρέπει να είναι σύντομο. Προτίμησα, όμως, να καταθέσω ένα κείμενο μεγάλο, για να έχω τη δυνατότητα να ενημερώσω σωστά τον Υπουργό. Φαίνεται, ότι ο κύριος Υπουργός μελέτησε μεν, αλλά δεν έδειξε την κατανόηση που έπρεπε να δείξει για ένα τόσο σοβαρό θέμα, όπως είναι αυτό, το οποίο θέτω με την ερώτησή μου.
Από την ερώτησή μου, κύριε Πρόεδρε προκύπτει, ότι ενώ ο Νομός Θεσπρωτίας δεν καλύπτεται από τις δύο συχνότητες των Ακαρνανικών και του Παντοκράτωρος Κερκύρας, εντούτοις δεν ενεκρίθησαν συχνότητες για το Νομό Θεσπρωτίας.
Τονίζουμε, ότι η ΕΡΤ για να δώσει εικόνα στο Νομό Θεσπρωτίας και μόνο στο 70% του νομού, χρειάζεται δεκαπέντε αναμεταδότες.
'Εχω, κύριε Υπουργέ, μια έκθεση εμπειρογνώμονος, η οποία λέει, ότι σύμφωνα με το νόμο, για το Νομό Θεσπρωτίας προβλέπεται η κάλυψή του στο σύνολό του από δύο σημεία: Το βουνό της Ψάκκας στην Παραμυθιά και το βουνό του Παντοκράτωρα στην Κέρκυρα.
Στα σημεία αυτά θα εγκατασταθούν οι αναμεταδότες της πανελληνίου και περιφερειακής εμβέλειας, ενώ, όπως είναι γνωστό, δεν προβλέπεται άδεια τοπικής εμβέλειας.
Από τα δύο αυτά παραπάνω σημεία είναι αδύνατη η κάλυψη, έστω και του 30% του νομού, καθ'όσον ο αναμεταδότης της Ψάκκας δεν καλύπτει όλη την Ηγουμενίτσα και την γύρω 
 

Επιστροφή στην κορυφή



Σελίδα 9845 
Η σελίδα σε PDF 

Επιστροφή στην κορυφή



Σελίδα 9846 
'Οσον αφορά το λαό και το Νομό Θεσπρωτίας, προβλέπεται πλήρης εθνική κάλυψή του. Οι περιφερειακοί σταθμοί είναι υποχρεωμένοι να καλύπτουν πλήρως το Νομό Θεσπρωτίας. Οποιοσδήποτε από το νομό Θεσπρωτίας θέλει έχει σταθμό και θέλει να τον αξιοποιήσει, δεν έχει παρά να υποβάλλει αίτηση για σταθμό περιφερειακής εμβέλειας ή να συνεργαστεί με περιφερειακό σταθμό ή να κάνει οποιαδήποτε άλλη κοινή δραστηριότητα θέλει με τον περιφερειακό σταθμό...
ΗΛΙΑΣ ΒΕΖΔΡΕΒΑΝΗΣ:....
ΑΝΑΣΤΑΣΙΟΣ ΜΑΝΤΕΛΗΣ (Υπουργός Μεταφορών και Επικοινωνιών): ... για να μπορέσει να ενημερώσει και να ψυχαγωγήσει το λαό της Θεσπρωτίας. Οι δυνατότητες υπάρχουν ας τις αξιοποιήσει. 
Πάντως η απάντηση στο ερώτημα είναι ότι υπάρχει νόμος, υπάρχει υπουργική απόφαση, υπάρχει χάρτης συχνοτήτων που τις κατανέμει και με βάση αυτά πρέπει να οδηγηθούμε και να αξιοποιήσουμε τις αιτήσεις που έχουν υποβληθεί για χρησιμοποίηση αυτών των ραδιοσυχνοτήτων. 
ΗΛΙΑΣ ΒΕΖΔΡΕΒΑΝΗΣ:....
ΠΡΟΕΔΡΕΥΩΝ (Νικόλαος Κατσαρός): Τρίτη είναι η με αριθμό 1546/25.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου, προς τους Υπουργούς Ανάπτυξης, Εργασίας και Κοινωνικών Ασφαλίσεων η οποία κρατείται διότι η κυρία Υφυπουργός είναι καθ' οδόν. 
Τέταρτη είναι η με αριθμό 1541/25.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου, προς τον Υπουργό Εργασίας και Κοινωνικών Ασφαλίσεων, σχετικά με τη χρήση βίας σε βάρος των απεργών της Ιονικής Τράπεζας, η οποία διαγράφεται λόγω κωλύματος του κυρίου Υπουργού.
Πέμπτη είναι η με αριθμό 1533/25.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τους Υπουργούς Μεταφορών και Επικοινωνιών, Περιβάλλοντος, Χωροταξίας και Δημοσίων 'Εργων σχετικά με την έλλειψη συγκοινωνιακής σύνδεσης του νεκροταφείου Σχιστού με τους Δήμους τους Πειραιά. 
Η ερώτηση έχει ως εξής:
"Το νεκροταφείο Σχιστού που η κατασκευή του μόλις ολοκληρώθηκε δεν έχει γραμμή συγκοινωνίας με τους οκτώ δήμους του Πειραιά που αυτό θα εξυπηρετεί με αποτέλεσμα να καθυστερεί η έναρξη της κανονικής λειτουργίας του. Επίσης δεν έχει κατασκευαστεί αερογέφυρα ή παρακαμπτήριος της λεωφόρου Σχιστού που να οδηγεί στο νεκροταφείο. Σημειωτέον ότι η λεωφόρος Σχιστού είναι διεθνής δρόμος ταχείας κυκλοφορίας και είναι άκρως επικίνδυνη η διάβασή της από τους πολίτες.
Ερωτώνται οι κύριοι Υπουργοί:
1. Τι σχέδιο υπάρχει για τη συγκοινωνιακή σύνδεση του νεκροταφείου με τους οκτώ δήμους και πότε θα υλοποιηθεί.
2. Τι πρόκειται να γίνει για την ασφαλή πρόσβαση στο νεκροταφείο που ταυτόχρονα να μην εμποδίζεται η κυκλοφορία στη λεωφόρο".
Ο κύριος Υφυπουργός έχει το λόγο.
ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριε συνάδελφε, πράγματι το νεκροταφείο έχει ολοκληρωθεί και έχει αρχίσει να λειτουργεί τώρα τελευταία. Η λεωφόρος Σχιστού συνδέεται με το νεκροταφείο με ένα δρόμο ασφαλτοστρωμένο, τριακοσίων μέτρων. 'Ομως στη θέση αυτή για να αρχίσει να εκτελείται η συγκοινωνία πρέπει να γίνει σηματοδότηση φωτεινή. 
Ο δρόμος, όπως είπα, είναι ταχείας κυκλοφορίας λεωφόρος, είναι επικίνδυνα εκεί να μπαίνουν χωρίς να υπάρχουν ολοκληρωμένα τα έργα σηματοδότησης και απ' ό,τι μου είπαν στο ΥΠΕΧΩΔΕ συντάσσεται η μελέτη.
Συνεπώς, ο Οργανισμός Αστικών Συγκοινωνιών Αθηνών, πρόκειται να καλύψει αυτήν τη γραμμή μέσω Ελευσίνας και μέσω του Σχιστού προς το παρόν. Οι γραμμές που θα το καλύψουν είναι Πειραιάς-Ελευσίνα και Χαραυγή-Νεάπολη. Η μία θα περνάει από τη λεωφόρο και η άλλη θα πηγαίνει στο νεκροταφείο, αφού όμως ολοκληρωθεί η σηματοδότηση. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Αράπης έχει το λόγο.
ΙΩΑΝΝΗΣ ΑΡΑΠΗΣ: Κύριε Πρόεδρε, η σημερινή ερώτηση είναι λίγο ιδιόμορφη. Αφορά τη ζωή και το θάνατο. Αφορά τους ανθρώπους αυτούς που χάνονται και τους πηγαίνουμε σε εκείνο το χώρο. Υπάρχει μία ιδιαίτερη ευαισθησία στον άνθρωπο να λατρεύει τους νεκρούς. 
Δημιουργήθηκε από οκτώ δήμους του Πειραιά σύνδεσμος με υπόθεση "νεκροταφείο". 'Εγινε το νεκροταφείο με αυτοχρηματοδότηση. Το κράτος δεν διέθεσε τίποτα. Το νεκροταφείο αυτήν τη στιγμή είναι έτοιμο. Εάν δεν λειτουργήσει το νεκροταφείο, ο εργολάβος βάζει πρόστιμο ενάμισι δισεκατομμύριο (1.500.000.000). Με τη λειτουργία του νέου νεκροταφείου καταργούνται τα τρία νεκροταφεία που υπάρχουν "ΑΝΑΣΤΑΣΗΣ", "ΝΕΑΠΟΛΕΩΣ" και "ΠΕΡΑΜΑΤΟΣ". Τα νεκροταφεία αυτά είναι πλέον κορεσμένα και εάν θυμόσαστε το 1987 με τις μεγάλες θερμοκρασίες, όπου είχαμε πολλούς νεκρούς, δεν υπήρχε η δυνατότητα να καλυφθεί όλος ο Πειραιάς.
Σήμερα, το μεγαλύτερο πρόβλημα είναι η συγκοινωνία. Οι δήμοι δεν είναι διατεθειμένοι να κλείσουν τα υπάρχοντα νεκροταφεία και να πάνε στο καινούριο, εάν δεν γίνει η συγκοινωνία. Πώς θα πάει κάποιος από το Πέραμα στο Σχιστό παραδείγματος χάρη όταν δεν υπάρχει συγκοινωνία; Το άλλο θέμα είναι ότι εφόσον το κράτος δεν διέθεσε δραχμή για το εν λόγω νεκροταφείο, πρέπει να κάνει ανισόπεδο κόμβο σ' αυτό το σημείο, διότι δίπλα θα γίνει το βιοτεχνικό πάρκο. Σ' αυτήν τη φάση, θα πρέπει να υπάρξουν τα φανάρια σ' αυτό το σημείο έτσι ώστε να μπορέσει να λειτουργήσει το νεκροταφείο.
ΠΡΟΕΔΡΕΥΩΝ (Νικόλαος Κατσαρός): Ο Υφυπουργός Μεταφορών και Επικοινωνιών κ. Λουκάκης έχει το λόγο.
ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριε συνάδελφε, σας είπα ότι αρχικά έχει προβλεφθεί να γίνει φωτεινή σηματοδότηση. Αργότερα, με την αναβάθμιση της λεωφόρου Σχιστού και ανάλογα με τον κυκλοφοριακό φόρτο, προτείνεται, αλλά αυτό ακόμα δεν έχει ανατεθεί σαν μελέτη, ο ανισόπεδος κόμβος. Ευχαριστώ, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, επανερχόμεθα στην τρίτη επίκαιρη ερώτηση με αριθμό 1546/25.5.98 του Βουλευτή του Κ.Κ.Ε. κ. Σταύρου Παναγιώτου προς τους Υπουργούς Ανάπτυξης, Εργασίας και Κοινωνικών Ασφαλίσεων σχετικά με τα προβλήματα που δημιουργούνται από την πώληση της "Αθηναϊκής Χαρτοποιϊας" SOFTEX.
Η ερώτηση του κ. Παναγιώτου σε περίληψη έχει ως εξής:
"Τον Οκτώβρη του 1997 προκηρύχθηκε διαγωνισμός ενδιαφέροντος για την ιδιωτικοποίηση της "Aθηναϊκής Χαρτοποιϊας" SOFTEX, ο οποίος έληξε, μετά από παράταση, στο τέλος του Μάρτη 1998.
Στο διάστημα αυτό δίνοντας κάποια κίνητρα στους εργαζόμενους απολύθηκαν πεντακόσια πενήντα άτομα.
Στις 8.5.98 πραγματοποιήθηκε συνεδρίαση του Οργανισμού Οικονομικής Ανασυγκρότησης Επιχειρήσεων (ΟΑΕ) και "Αθηναϊκής Χαρτοποιϊας" με μοναδικό θέμα ενημέρωση για την πορεία και τις διαδικασίες αποκρατικοποίησης της "Αθηναϊκής Χαρτοποιϊας" από το χρηματοοικονομικό σύμβουλο (ΝΙKKO EUROPE PLC.).
Σ' αυτήν αναδείχθηκαν τρεις κύριοι αγοραστές, η "Fort James", η "Loohridge" και η "Χαρτοποιϊα Θράκης". Και οι τρεις επίδοξοι αγοραστές θέλουν να επιβάλουν όρους ληστρικούς για τους 1.700 εργαζόμενους και την ανάπτυξη της SOFTEX, με κοινά σημεία, τις απολύσεις, το κλείσιμο μεγάλων τμημάτων, ίσως και κάποια από τα τρία εργοστάσια. Πρόκειται για ξεπούλημα κυριολεκτικά μιας εταιρείας με πενήντα δισεκατομμύρια (50.000.000.000) δραχμές τζίρο το χρόνο και με τεράστια περιουσία. Και οι τρεις παραπάνω αγοραστές κινούνται έξω ακόμα και από την προκήρυξη του ΟΑΕ.
Να σημειωθεί ακόμα και η παρέμβαση του επιχειρηματία Κεφαλά, που απόφαση του Ευρωπαϊκού Δικαστηρίου του δίνει 
 

Επιστροφή στην κορυφή



Σελίδα 9847 
όπλα στην προσπάθειά του να τη βάλει στο χέρι.
'Ολο αυτό το διάστημα τα εργοστάσια της SOFTEX σχεδόν υπολειτουργούν κύρια λόγω έλλειψης πρώτων υλών (χαρτομάζας).
Ερωτώνται οι κύριοι Υπουργοί:
Πώς σκέπτεται η Κυβέρνηση να αντιμετωπίσει την κατάσταση που δημιούργησε με την πολιτική της; Θα συνεχίσει να εμμένει δογματικά στο ξεπούλημα της SOFTEX;
Τι απαντήσεις δίνει στους εργαζόμενους, οι οποίοι απαιτούν να σταματήσει κάθε διαδικασία ιδιωτικοποίησης, να χρηματοδοτηθεί η SOFTEX μιας και αυτή είναι η μόνη διέξοδος μπροστά στη διάλυση, το ξεπούλημα και τις απολύσεις;".
Η Υφυπουργός Ανάπτυξης κ. 'Αννα Διαμαντοπούλου έχει το λόγο.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, έχει απαντηθεί επανειλημμένα στη Βουλή, επίκαιρες ερωτήσεις που αφορούν τη SOFTEX, ότι η απόφαση της Κυβέρνησης για την πώληση της εταιρείας είναι απόλυτη. Είναι εταιρεία στο χώρο της παραγωγής καταναλωτικών προϊόντων και δεν υπάρχει κανένας λόγος να είναι κρατική επιχείρηση.
Θέλω να θυμίσω στον κύριο συνάδελφο, ότι πέρσι τέτοια εποχή, δυόμισι χιλιάδες εργαζόμενοι της SOFTEX ήταν στους δρόμους, γιατί η εταιρεία είχε εξαιρετικά μεγάλα χρέη -τα οποία διατηρεί βέβαια και σήμερα- και ήταν αδύνατον να πληρωθούν. Είχε γίνει επανειλημμένα στάση πληρωμών.
Η Κυβέρνηση παρενέβη ποικιλοτρόπως, γιατί στόχος ήταν να παραμείνει σε λειτουργία μία από τις μεγαλύτερες -ίσως η μεγαλύτερη- χαρτοβιομηχανία στην Ελλάδα. 'Ετσι έγινε νομοθετική ρύθμιση εν όψει της ιδιωτικοποίησης, η οποία πάγωνε τα χρέη της εταιρείας για ένα συγκεκριμένο χρονικό διάστημα, όσο θα κρατούσε η διαδικασία των προκηρύξεων και της αξιολόγησης και ψηφίστηκε ένα πακέτο κοινωνικών μέτρων με τα οποία μπορούσαν οι εργαζόμενοι, οι οποίοι πληρούσαν συγκεκριμένες προϋποθέσεις, να φύγουν από την εταιρεία.
'Ενα χρόνο μετά και αφού έγινε η προκήρυξη με τη συμμετοχή στο διαγωνισμό πολύ μεγάλων και φερέγγυων οίκων στο χώρο του χάρτου, έχουμε ένα σημαντικό αριθμό εργαζομένων, οι οποίοι αποχώρησαν χωρίς κανένα πρόβλημα. Και σήμερα γίνεται μία συνεχής προσπάθεια διαπραγματεύσεων για την επιλογή του καλύτερου επενδυτή. Η επιλογή αυτή θα γίνει με τρία στοιχεία, τη φερεγγυότητα, τις θέσεις εργασίας και το τίμημα.
Η εταιρεία έχει και το πρόβλημα το οποίο αναφέρετε, δηλαδή τις εκκρεμείς δίκες από τον πρώην ιδιοκτήτη κ. Κεφαλά. 'Ολο αυτό το σκηνικό ήταν σε γνώση και της Κυβέρνησης και των επενδυτών πριν ξεκινήσει η διαδικασία της ιδιωτικοποίησης και το Υπουργείο έχει κάνει την ανάλυσή του και ξέρει τις επόμενες κινήσεις του για το θέμα των δικών οι οποίες θα ακολουθήσουν.
ΠΡΟΕΔΡΕΥΩΝ (Νικόλαος Κατσαρός): Ο κ. Παναγιώτου έχει το λόγο.
ΣΤΑΥΡΟΣ ΠΑΝΑΓΙΩΤΟΥ: Η χρεοκοπία της SOFTEX μεθοδεύτηκε πριν από δύο-τρία χρόνια από την Κυβέρνηση, τότε που τα χρέη της επιχείρησης δεν ήταν μεγάλα ή, έαν υπήρχαν, ήταν πολύ λίγα. 
Σύμφωνα με μελέτη φινλανδικής εταιρείας η επιχείρηση ήταν βιώσιμη και υπήρχε προοπτική παραπέρα ανάπτυξής της. Χρειαζόταν όμως, η χρηματοδότησή της με ένα ποσό, αν δεν κάνω λάθος, ύψους δεκαπέντε δισεκατομμυρίων (15.000.000.000), για το οποίο δεν συμφώνησε η Κυβέρνηση. Αντίθετα ανήγγειλε το ξεπούλημα και την ιδιωτικοποίησή της και σταματώντας τη χρηματοδότηση την οδήγησε στο στραγγαλισμό της. 
Πάντως όποιος τρόπος και αν επιλεγεί τελικά, ξεπούλημα, εκκαθάριση ή ξαναπέρασμα στον πρώην ιδιοκτήτη κ. Κεφαλά, το αποτέλεσμα θα είναι το ίδιο. Δηλαδή ο περιορισμός, η συρρίκνωση και η διάλυση, σε τελευταία ανάλυση, της σημαντικότερης χαρτοβιομηχανίας της χώρας, γιατί σύμφωνα με τα στοιχεία που υπάρχουν κατείχε το 40% της εγχώριας αγοράς και το 60% των εξαγωγών χαρτιού της χώρας. 
Επίσης, θα χάσουν την εργασία τους εκατοντάδες εργαζόμενοι, που ήδη ο αριθμός τους έχει μειωθεί σημαντικά από τα μέτρα που έχετε πάρει.
Εκείνο που έχει σημασία και πρέπει να το τονίσουμε, είναι ότι οι υποψήφιοι αγοραστές ενδιαφέρονται για την αγορά της επιχείρησης έναντι πινακίου φακής.
Η εταιρεία SOFTEX διαθέτει τρία εργοστάσια, αποθηκευτικούς χώρους σε διάφορα σημεία της χώρας, δικό της λιμάνι στην Καβάλα και μεγάλες δενδροφυτευμένες εκτάσεις.
Από ό,τι γνωρίζουμε, η μεγαλύτερη προσφορά από τους υποψήφιους αγοραστές ήταν σαράντα πέντε δισεκατομμύρια (45.000.000.000) δραχμές. Και όχι μόνο αυτό. Προβάλλουν απαιτήσεις, όπως εγγυήσεις του δημοσίου, διαγραφή χρεών και ένταξη της περιοχής του Μεγάλου Πεύκου στο καθεστώς των επιδοτήσεων του αναπτυξιακού νόμου και άλλα. Και όλα αυτά, τη στιγμή που κάτω από τις σημερινές αντίξοες συνθήκες, οι πωλήσεις της επιχείρησης στο χρόνο που πέρασε ήταν σαράντα έξι δισεκατομμύρια (46.000.000.000) δραχμές. Να σημειώσουμε ότι, με το ποσό αυτό των σαράντα πέντε δισεκατομμυρίων (45.000.000.000) δραχμών που προσφέρουν, πουλώντας μόνο ένα τμήμα της σημερινής επιχείρησης, θα πάρουν πίσω τα λεφτά τους και θα τους έρθει δωρεάν η υπόλοιπη επιχείρηση.
Είναι μερικά ζητήματα, που πρέπει να εξετάσετε.
ΠΡΟΕΔΡΕΥΩΝ (Νικόλαος Κατσαρός): Η Υφυπουργός Ανάπτυξης κ. 'Αννα Διαμαντοπούλου έχει το λόγο.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Είναι αδύνατον να καταλήξουμε σε μία σύνθεση, κύριε συνάδελφε, γιατί ξεκινάμε από τελείως διαφορετική βάση. Δεν είναι δυνατόν να μπει στο τραπέζι για συζήτηση, το να συνεχίσει μία χαρτοβιομηχανία, η οποία παράγει χαρτιά υγείας και χαρτοπετσέτες, να είναι κρατική επιχείρηση.
Υπάρχει πλήρης αδυναμία και νομικά από το κοινοτικό ευρωπαϊκό πλαίσιο, πέρα από την πολιτική θέση την οποία σας εξέθεσα, να πληρωθούν χρέη εταιρείας. Είναι κόντρα στον ανταγωνισμό. Είναι κόντρα στις υπόλοιπες επιχειρήσεις. Δεν υπάρχει δυνατότητα το κράτος να χρηματοδοτεί επιχειρήσεις καταναλωτικών προϊόντων. 
Δεύτερον, λέτε, με τη μεγαλύτερη απλότητα, ότι έπρεπε να δώσουμε δεκαπέντε δισεκατομμύρια (15.000.000.000) δραχμές, για να λυθεί το θέμα των χρεών της επιχείρησης. 'Εχετε σκεφτεί ότι το πενταετές περιφερειακό πρόγραμμα μιας περιφέρειας είναι έντεκα δισεκατομμύρια (11.000.000.000) δραχμές; Με πόση απλότητα θα μπορούσαμε να δώσουμε δεκαπέντε δισεκατομμύρια (15.000.000.000) δραχμές για μια επιχείρηση, ακόμη και αν υπήρχε η δυνατότητα νομοθετικά να γίνει η χρηματοδότηση;
Η υπάρχουσα κατάσταση της εταιρείας δεν είναι καλή. Τα χρέη της εταιρείας ξεπερνούν τα σαράντα δισεκατομμύρια (40.000.000.000) δραχμές.
'Εχετε κάνει επερώτηση και έχω απαντήσει πάρα πολύ αναλυτικά, για το ποιοι είναι οι λόγοι που η εταιρεία κατάντησε να έχει τόσο μεγάλα χρέη. Απάντησα, επίσης, για το ποιες ήταν οι επιχειρηματικά λανθασμένες κινήσεις, αλλά και τα λάθη που έγιναν για αρκετά χρόνια μέσα στη χαρτοβιομηχανία.
Παίρνοντας ως δεδομένη την υπάρχουσα κατάσταση, αλλά και τις δικαστικές εμπλοκές οι οποίες υπάρχουν -και αυτός είναι ο λόγος που ζητούνται εγγυήσεις από τους επενδυτές, όπως γίνεται σε όλες τις χώρες του κόσμου όπου υπάρχουν πρώην ιδιοκτήτες οι οποίοι ζητούν τις προς ιδιωτικοποίηση επιχειρήσεις- καταλήξαμε να κάνουμε ένα συγκεκριμένο πλάνο, για να διαφυλάξουμε τις κατά το δυνατόν περισσότερες θέσεις εργασίας και τη λειτουργία της επιχείρησης τόσο στο λεκανοπέδιο όσο και στη Δράμα, που είναι μια περιοχή με ιδιαίτερα προβλήματα και που η λειτουργία της βιομηχανίας είναι καθοριστική.
ΠΡΟΕΔΡΕΥΩΝ (Νικόλαος Κατσαρός): Επίκαιρες ερωτήσεις δευτέρου κύκλου:
Πρώτη επίκαιρη ερώτηση είναι η με αριθμό 1523/20.5.1998 του Βουλευτή του Πανελλήνιου Σοσιαλιστικού Κινήματος κ. 
 

Επιστροφή στην κορυφή



Σελίδα 9848 
Κωνσταντίνου Σπηλιόπουλου προς τον Υπουργό Υγείας και Πρόνοιας, σχετικά με την προμήθεια αξονικού τομογράφου στο περιφερειακό νοσοκομείο Πατρών "'Αγιος Ανδρέας".
Η επίκαιρη ερώτηση του κυρίου συναδέλφου έχει ως εξής:
"Είναι γνωστό ότι η Πάτρα εξελίσσεται σε κέντρο παροχής υπηρεσιών υγείας υψηλού επιπέδου, για τους πολίτες της Νοτιοδυτικής Ελλάδας. Αυτό οφείλεται στα δύο μεγάλα νοσοκομεία του Ρίου και του "Αγίου Ανδρέα".
Το Γενικό Περιφερειακό Νοσοκομείο Πατρών "ΑΓΙΟΣ ΑΝΔΡΕΑΣ" όμως, στερείται αξονικού τομογράφου, παρά το ότι υπάρχει από το 1982 προετοιμασία για την εγκατάσταση του μηχανήματος.
Στην περιοχή υπάρχουν τέσσερα συστήματα αξονικών τομογράφων, δύο στο νοσοκομείο Ρίου και δύο στον ιδιωτικό τομέα. Από έρευνα του νοσοκομείου, προκύπτει ότι περίπου χίλιες εξετάσεις μηνιαίως γίνονται στο νοσοκομείο του Ρίου και περίπου χίλιες πεντακόσιες στον ιδιωτικό τομέα. Αποτέλεσμα τούτου, είναι να μην έχουμε έγκαιρη και ολοκληρωμένη διάγνωση για τους ασθενείς, οι οποίοι ταλαιπωρούνται μεταφερόμενοι κυρίως στους ιδιωτικούς αξωνικούς τομογράφους ή στο Ρίο. Ταυτόχρονα, το νοσοκομείο στερείται εσόδων.
Το Διοικητικό Συμβούλιο του νοσοκομείου σας έχει προτείνει τρόπους για την απόκτηση του μηχανήματος, είτε με απευθείας χρηματοδότηση από το Υπουργείο είτε με έγκριση για την προμήθεια από το νοσοκομείο, σύμφωνα με τεχνικοοικονομική μελέτη, την οποία σας έχει υποβάλει.
Ο Υπουργός Υγείας, σε επίσκεψή του προ μηνών στην Πάτρα, είχε υποσχεθεί ότι σύντομα θα λυθεί αυτό το μεγάλο πρόβλημα.
Ερωτάται ο κύριος Υπουργός, τι προτίθεται να κάνει για το ζήτημα αυτό, το οποίο είναι μείζον για τη λειτουργία του νοσοκομείου "ΑΓΙΟΣ ΑΝΔΡΕΑΣ", αλλά και για την παροχή υπηρεσιών υγείας στην ευρύτερη περιοχή της νοτιοδυτικής Ελλάδας".
Ο Υφυπουργός Υγείας και Πρόνοιας κ. Εμμανουήλ Σκουλάκης έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κύριοι συνάδελφοι, ο αγαπητός συνάδελφος κ. Σπηλιόπουλος με τη σημερινή του επίκαιρη ερώτηση φέρνει το θέμα της έλλειψης αξονικού τομογράφου στο νοσοκομείο "ΑΓΙΟΣ ΑΝΔΡΕΑΣ". Διαπιστώνει παράλληλα και έτσι είναι τα πράγματα, ότι η Πάτρα και γενικά ο Νομός Αχαϊας εξελίσσεται σε ένα κέντρο παροχής υψηλών υπηρεσιών υγείας και αυτό οφείλεται στην προσπάθεια την οποία καταβάλλουμε στα πλαίσια της πολιτικής που εφαρμόζουμε με συγκεκριμένα μέτρα και δράσεις σε όλα τα επίπεδα του τομέα της υγείας.
Δεν είναι μόνο ο ν. 2519 που πρόσφατα ψηφίστηκε. Δεν είναι μόνο η ρύθμιση των συσσωρευμένων οφειλών των νοσοκομείων ύψους περίπου διακοσίων δισεκατομμυρίων (200.000.000.000) δραχμών. Δεν είναι μόνο οι έντεκα χιλιάδες προσλήψεις που έγιναν σε όλη την Ελλάδα τη διετία 1996-1997. Δεν είναι μόνο το μεγάλο κατασκευαστικό πρόγραμμα που έχουμε πανελλαδικά, περίπου τριακοσίων πενήντα δισεκατομμυρίων (350.000.000.000) δραχμών. Υπάρχει και ένα πρόγραμμα δημοσίων επενδύσεων εβδομήντα δύο δισεκατομμυρίων (72.000.000.000) δραχμών μέσα στο οποίο έχουμε εντάξει και όλους τους εξοπλισμούς όλων των νοσοκομείων της χώρας. 
'Οσον αφορά το συγκεκριμένο θέμα, πράγματι ο Υπουργός κ. Γείτονας σε παλαιότερη επίσκεψή του είχε δεσμευθεί ότι θα τοποθετηθεί αξονικός τομογράφος. Υπήρξε πρόταση του νοσοκομείου στο Υπουργείο μας. 'Εχει υιοθετηθεί η πρόταση και έχουμε εντάξει στο πρόγραμμα δημοσίων επενδύσεων του 1998, του οποίου αναμένεται η έγκριση, τον αξονικό τομογράφο του νοσοκομείου "ΑΓΙΟΣ ΑΝΔΡΕΑΣ". Μόλις εγκριθεί το πρόγραμμα δημοσίων επενδύσεων θα αρχίσει η διαδικασία προμήθειας του αξονικού τομογράφου και εγκατάστασής του στο νοσοκομείο "ΑΓΙΟΣ ΑΝΔΡΕΑΣ". 'Ετσι θα λυθεί ένα παλιό και χρόνιο αίτημα και του νοσοκομείου και όλων των συναδέλφων και των κατοίκων της περιοχής. Η εγκατάσταση του αξονικού τομογράφου θα λύσει πολλά προβλήματα. Βέβαια ίσως είναι ευκαιρία να πούμε ότι ο Νομός Αχαϊας είναι ένας νομός που έχει έξι νοσοκομεία, έχει δύο μεγάλα περιφερειακά νοσοκομεία. 'Εχει επίσης τη δυνατότητα με καλύτερη ανάπτυξη των υπηρεσιών υγείας, να παρέχει καλύτερες υπηρεσίες απ' ό,τι παρέχονται. Είναι κάτι που μας απασχολεί αυτόν τον καιρό για όλη την Ελλάδα. Δεν σας κρύβω ότι ο Νομός Αχαϊας είναι εκείνος ο νομός ο οποίος μας έχει προβληματίσει πάρα πολύ λόγω του μεγάλου αριθμού των νοσοκομείων που λειτουργούν αυτήν τη στιγμή. Δεν έχουν μεγάλες πληρότητες, όπως ξέρετε, τα μικρά νοσοκομεία και μέσα στα πλαίσια της απόφασης του Υπουργικού Συμβουλίου για συγχωνεύσεις νοσηλευτικών μονάδων, μας απασχολεί έντονα το πρόβλημα του Νομού Αχαϊας. Πολύ σύντομα θα είμαστε σε θέση να σας ανακοινώσουμε συγκεκριμένα μέτρα, τα οποία θα στοχεύουν, όχι σε κατάργηση υπηρεσιών, αλλά σε βελτίωση των παρεχόμενων υπηρεσιών στους πολίτες στα πλαίσια της συμπληρωματικότητας και όχι της ανταγωνιστικότητας.
ΠΡΟΕΔΡΕΥΩΝ (Νικόλαος Κατσαρός): Ο κ. Σπηλιόπουλος έχει το λόγο.
ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ: Κύριε Πρόεδρε, θα ήμουν απολύτως ικανοποιημένος από την απάντηση του κυρίου Υφυπουργού, γιατί είναι γνωστό ότι η Πάτρα πράγματι έχει αρκετά νοσοκομεία, όμως, αυτά τα νοσοκομεία δεν εξυπηρετούν μόνο το Νομό Αχαϊας, απασχολούν ολόκληρη τη νοτιοδυτική Ελλάδα. Κυρίως τα δύο μεγάλα νοσοκομεία, ο "ΑΓΙΟΣ ΑΝΔΡΕΑΣ" και το πανεπιστημιακό του Ρίο, έχουν πολύ μεγάλη πληρότητα και παρατηρούνται τα φαινόμενα των ράντζων και των ασθενών που κινούνται στους διαδρόμους.
Επίσης θα ήμουν ικανοποιημένος εάν δεν υπήρχε το παρελθόν. Γιατί και στο παρελθόν, κύριε Υφυπουργέ, είχε ενταχθεί στο πρόγραμμα δημοσίων επενδύσεων η προμήθεια αξονικού τομογράφου για τον "'Αγιο Ανδρέα". 'Ομως εκείνος ο αξονικός τομογράφος πήγε σε άλλο νοσοκομείο. Να μη συμβεί το ίδιο και τώρα. 
Εξάλλου το διοικητικό συμβούλιο του νοσοκομείου έχει κάνει δύο προτάσεις. Η μία πρόταση είναι αυτή, την οποία λέτε ότι υιοθετείτε, η άλλη όμως είναι να εγκρίνετε τη σκοπιμότητα προμήθειας του αξονικού τομογράφου από το νοσοκομείο. Και σας έχει υποβάλει πρόγραμμα, τεχνικοοικονομική μελέτη και σας λέει πώς θα γίνει αυτή η προμήθεια χωρίς να πληρώσει χρήματα το Υπουργείο Υγείας. Επειδή ούτε το ΙΚΑ δεν έχει αξονικό τομογράφο στην Πάτρα και επειδή και στο παρελθόν υπήρξαν εξαγγελίες για την προμήθεια τέτοιου μηχανήματος στο νοσοκομείο "ΑΓΙΟΣ ΑΝΔΡΕΑΣ", πρέπει πολύ σύντομα -εγώ πιστεύω ότι πρέπει να υιοθετήσετε τη δεύτερη πρόταση του νοσοκομείου- να εγκρίνετε τη σκοπιμότητα της προμήθειας από το ίδιο το νοσοκομείο ούτως ώστε γρήγορα να έχουμε αυτό το μηχάνημα στο νοσοκομείο "ΑΓΙΟΣ ΑΝΔΡΕΑΣ". Γιατί είναι κρίμα από το 1982 να υπάρχει υποδομή, είναι κρίμα να υπάρχει το ιατρικό και παραϊατρικό προσωπικό και οι ασθενείς να μεταφέρονται είτε στο Ρίο με πολύ μεγάλη καθυστέρηση, γιατί δεν είναι δυνατόν να εξυπηρετηθούν, όπως ανέφερα και στην ερώτηση αναλυτικά είτε να πηγαίνουν στα ιδιωτικά διαγνωστικά κέντρα, τα οποία έχουν πολύ μεγάλη άνθιση.
Ευχαριστώ. 
ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δυο λόγια θα πω, κύριε Πρόεδρε. Θέλω να σας διαβεβαιώσω, αγαπητέ συνάδελφε, ότι δεν θα συμβεί αυτό που συνέβη κατά το παρελθόν. Το Υπουργείο Υγείας μόλις εγκριθεί το πρόγραμμα δημοσίων επενδύσεων αυτές τις ημέρες, θα υιοθετήσει τη μία ή την άλλη πρόταση του διοικητικού συμβουλίου και θα τοποθετηθεί πολύ σύντομα ο αξονικός τομογράφος στο νοσοκομείο "ΑΓΙΟΣ ΑΝΔΡΕΑΣ".
ΠΡΟΕΔΡΕΥΩΝ (Νικόλαος Κατσαρός): Δεύτερη είναι η με αριθμό 1530/25.5.98 επίκαιρη ερώτηση του Βουλευτή της Νέας Δημοκρατίας κ.Βασιλείου Πάππα προς τον Υπουργό Εξωτερικών, σχετικά με το Κέντρο Αποδήμων Μακεδόνων, την 
 

Επιστροφή στην κορυφή



Σελίδα 9849 
οικονομική του ενίσχυση κλπ.
Η ερώτηση του κ. Πάππα έχει ως εξής:
"Το Κέντρο Αποδήμων Μακεδόνων ιδρύθηκε το 1967 με σκοπό την επικοινωνία με τους απόδημους Μακεδόνες όπου γης, αποστολή υλικού με εθνικό και λαογραφικό περιεχόμενο, οργανωτική και υλικοτεχνική υποστήριξη εκδηλώσεων Μακεδονικών ομογενειακών οργανώσεων, έκδοση εντύπου υλικού με ανάλογο περιεχόμενο, διοργάνωση του Παγκοσμίου Συνεδρίου των Παμμακεδονικών Ενώσεων ανά τετραετία, φιλοξενία, ξενάγηση και ποικιλότροπη βοήθεια σε επισκέψεις ομογενών από το εξωτερικό -κυρίως σπουδαστών- συνεργασία με αρμόδιους φορείς- νομαρχίες, δήμους πολιτιστικούς συλλόγους- για θέματα της Μακεδονίας και έκδοση επίσης ημερολογίου που αποστέλλεται στην Ομογένεια. Πέραν των ανωτέρω είναι ο μόνιμος χώρος όπου καταφεύγουν οι Μακεδόνες προς διευκόλυνση στα ανακύπτοντα προβλήματά τους. 
Η επιχορήγηση προς το Κέντρο Αποδήμων Μακεδόνων σπάνια έως τώρα ξεπερνούσε τα ανελαστικά έξοδά του. Από το 1997 το Υπουργείο Εξωτερικών, από το οποίο και ενισχύεται οικονομικά, δεν έχει ανταποκριθεί στο ελάχιστο στις υποχρεώσεις του.
Ερωτάται κύριος Υπουργός υπό ποίο νομικό καθεστώς τελεί σήμερα το Κέντρο Αποδήμων Μακεδόνων, που υπάγεται διοικητικά και ποιες είναι οι προθέσεις του Υπουργείου όσον αφορά τις υφιστάμενες οικονομικές του υποχρεώσεις αλλά και όποιες θα μπορούσαν να ενθαρρύνουν το Κέντρο προκειμένου να συνεχιστεί το εθνικό του έργο".
Ο Υφυπουργός Εξωτερικών κ. Κρανιδιώτης έχει το λόγο.
ΓΙΑΝΝΟΣ ΚΡΑΝΙΔΙΩΤΗΣ (Υφυπουργός Εξωτερικών): Κύριε Πρόεδρε, κύριοι Βουλευτές, όπως γνωρίζετε, για να υπάρξει έλεγχος και διαφάνεια και ορθολογική διαχείριση αλλά το κυριότερο, περιστολή των δημοσίων δαπανών, η Κυβέρνηση έχει προχωρήσει στην κατάργηση και στη συγχώνευση μεγάλου αριθμού ιδρυμάτων, κέντρων και φορέων του ευρύτερου δημόσιου τομέα. Στο ίδιο πνεύμα υπάρχει και μεγάλος περιορισμός των επιχορηγήσεων σε δημοσίους φορείς και κατά μείζονα λόγο σε ιδρύματα και κέντρα ιδιωτικού δικαίου. Υπάρχουν πάρα πολλά παραδείγματα όπου το κράτος χρηματοδοτούσε τέτοιους φορείς χωρίς να ασκεί ουσιαστική εποπτεία και έλεγχο στη δραστηριότητά τους με συνέπεια να μη γνωρίζουμε αν πραγματικά αξιοποιούνταν σωστά οι επιχορηγήσεις.
'Οσον αφορά το Υπουργείο Εξωτερικών, να υπογραμμίσω ότι από πέρυσι εφαρμόζουμε μία νέα πολιτική χρηματοδοτήσεων. Δεν καλύπτουμε πλέον λειτουργικά έξοδα διαφόρων ιδιωτικών ινστιτούτων, ιδρυμάτων και κέντρων, τα οποία μάλιστα δεν έχουν οργανική σχέση με το Υπουργείο Εξωτερικών και δεν ασκείται πάνω σ'αυτά οποιαδήποτε διοικητική εποπτεία.
Παρ'όλα αυτά συνάπτουμε προγραμματικές συμφωνίες με αυτά τα κέντρα και ιδρύματα προκειμένου να προβούν σε συγκεκριμένες μελέτες, σε συγκεκριμένο επιστημονικό έργο, σε συγκεκριμένες δραστηριότητες και τους αναθέτουμε με συμβάσεις έργου τη δυνατότητα οργάνωσης αυτού του είδους των εκδηλώσεων, τις οποίες και χρηματοδοτούμε. Στο πλαίσιο αυτό, δεν αποκλείουμε και την οικονομική ενίσχυση εκδηλώσεων του συγκεκριμένου Κέντρου.
Δεν δίνουμε όμως πλέον χρήματα εν λευκώ, προκειμένου να διαχειρίζονται κατά βούληση οι διάφορες διοικήσεις τα χρήματα αυτά από τον προϋπολογισμό του Υπουργείου Εξωτερικών.
Το Κέντρο Απόδημων Μακεδόνων, σύμφωνα με το καταστατικό του, αποτελεί διοικητικό παράρτημα της Εταιρείας Μακεδονικών Σπουδών, αναγνωρισμένου ιδιωτικού σωματείου με έδρα τη Θεσσαλονίκη.
Τόσο το Υπουργείο Εξωτερικών όσο και το Υπουργείο Μακεδονίας-Θράκης έχουν στηρίξει πολιτικά και οικονομικά κατά το παρελθόν το Κέντρο αυτό και ειδικότερα σε εποχές όπου πρυτάνευαν άλλες προτεραιότητες στην εξωτερική μας πολιτική, στενά συνδεδεμένες με τη λογική του ψυχρού πολέμου.
Να θυμίσω ότι το Κέντρο δημιουργήθηκε με την εγκαθίδρυση της δικτατορίας και εξυπηρετούσε κατά την εκτίμησή μας συμφέροντα μίας άλλης εποχής που έχει περάσει. Είναι αποδεδειγμένο όμως ότι υπάρχει ενδιαφέρον από την Κυβέρνηση του ΠΑ.ΣΟ.Κ. για τους απόδημους 'Ελληνες, για τους απόδημους Μακεδόνες. Υπάρχει πλέον επίσημη κρατική πολιτική για τον απόδημο ελληνισμό, υπάρχει η Γενική Γραμματεία Απόδημου Ελληνισμού, η οποία συντονίζει όλες τις δραστηριότητες, τις σχέσεις Εθνικού Κέντρου και Ομογένειας, με ειδικά προγράμματα, οικονομική ενίσχυση, υλική ενίσχυση.
Υπάρχει σήμερα το Συμβούλιο Απόδημου Ελληνισμού με το γνωστό σε όλους μας θετικό έργο.
Δεν υπάρχει πλέον λόγος διάχυσης και κατακερματισμού της πολιτικής μας στον τομέα αυτό και πιστεύω ότι το Κέντρο Αποδήμων Μακεδόνων, αν θέλει να συνεχίσει το έργο του, πρέπει να ενταχθεί σε αυτήν τη νέα λογική που έχουμε καθιερώσει με την πολιτική μας. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Πάππας έχει το λόγο.
ΒΑΣΙΛΕΙΟΣ ΠΑΠΠΑΣ: Κύριε Πρόεδρε, επιγραμματικά θέλω να κάνω τις εξής επισημάνσεις: Πρώτον, ότι σε μία εποχή έξαρσης των εθνικών μας θεμάτων, ειδικά για τη δοκιμαζόμενη Μακεδονία μας, η διατήρηση του Κέντρου Αποδήμου Μακεδόνων είναι επιβεβλημένη.
Ανατρέχοντας στο παρελθόν, η όλη ιστορική αναδρομή του ΚΑΜ προδίδει ένα φορέα με έντονη και πολισχιδή δράση, πρώτα απ'όλα εθνική, αναγνωρισμένο και από την πολιτεία και από τους φορείς του εξωτερικού, παρά το γεγονός ότι το συνδέεται πως ιδρύθηκε επί δικτατορίας, χωρίς να έχει καμία σχέση με αυτή.
Τρίτον, υπενθυμίζω ότι οι εθνικοτοπικές μας οργανώσεις του εξωτερικού εκφράζουν ανησυχία, φόβους και αγανάκτηση για τυχόν κατάργηση του ΚΑΜ και θα σας παραδώσω τα σχετικά έγγραφα των αρμοδίων φορέων του εξωτερικού.
(Στο σημείο αυτό ο Βουλευτής κ.Β.Πάππας καταθέτει για τα Πρακτικά τα σχετικά έγγραφα τα οποία βρίσκονται στο αρχείο του Τμήματος Γραματείας της Διεύθυνσης Στενογραφίας και Πρακτικών της Βουλής)
Τέταρτον, η σημερινή οικονομική κατάσταση του ΚΑΜ είναι η εξής: Οφείλονται δεκαπέντε εκατομμύρια (15.000.000) για δεδουλευμένες καθυστερούμενες αποδοχές του προσωπικού, τέσσερα εκατομμύρια τριακόσιεςι χιλιάδες (4.300.000) δραχμές για εισφορές στο ΙΚΑ και τριάντα ένα εκατομμύρια (31.000.000) για απολύσεις υπαλλήλων, εφόσον γίνουν.
Επίσης, η Εταιρεία Μακεδονικών Σπουδών απειλείται για τις οφειλές προς το ΙΚΑ που είναι τυπικά συνδεδεμένο και ενταγμένο στην εταιρεία αυτή.
Διευκρινίζεται επίσης ότι το ΚΑΜ συνεργάζεται με το Συμβούλιο Αποδήμου Ελληνισμού, αλλά εδώ έχουμε ένα σωματείο, το οποίο έχει εξειδικευμένο ρόλο.
Υπάρχει λύση: Εφόσον πληρωθούν όλες οι μέχρι σήμερα οφειλές που ανήκουν στο Υπουργείο Εξωτερικών, μπορεί να ενταχθεί ουσιαστικά στην Εταιρεία Μακεδονικών Σπουδών και από κει και πέρα η Εταιρεία να έχει τις όλες υποχρεώσεις. 
Προϋπήρχε ερώτησή μου για το θέμα αυτό, στο οποίο απήντησε ο κ.Γεώργιος Παπανδρέου που λέει ότι θα δοθούν κατ'αρχήν πέντε εκατομμύρια (5.000.000) δραχμές και στη συνέχεια ότι το Υπουργείο θα συμβάλει στη συνέχιση της λειτουργίας του. Ούτε τα πέντε εκατομμύρια δόθηκαν, αλλά βλέπω ότι δεν υπάρχει και διάθεση εκ μέρους του Υπουργείου να συνεχίσει το κοινωφελές του έργο.
Σας επισημαίνω, πως αν το καταργήσετε, θα απογοητεύσετε τον απόδημο Ελληνισμό.
ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.
ΓΙΑΝΝΟΣ ΚΡΑΝΙΔΙΩΤΗΣ (Υφυπουργός Εξωτερικών): Κύριε Πρόεδρε, υπάρχει μία παρεξήγηση. Το Κέντρο Αποδήμων Μακεδόνων δεν ανήκει στο Υπουργείο Εξωτερικών.
ΒΑΣΙΛΕΙΟΣ ΠΑΠΠΑΣ: Ανήκει και υπάρχει και έγγραφό σας.
 

Επιστροφή στην κορυφή



???? 9850 
??????? ??????????? (????????????: ???? ?? ?????? ? ????? ?????? ?? ???? ?? ?? ??????????????? ????????? ?????????????????
?? ?? ????, ?? ??, ?????? ???? ??????? ? ?????? ??? ?????? ????? ???????????? ?? ?????. ???? ?????? ? ???????? ??????? ? ?? ? ??? ???????? ????????? ? ???????? ?????? ? ??? ?????????? ?????????? ????? ???????????? ???? ? ???????? ?????????? ?? ????? ??????????????????. '????????? ? ??????? ? ??? ? ?????? ??? ?? ?????????
?????????? (??????????: ? ??? ? ??? 1524/21.5.98 ????????? ??????? ?????????? ??????????? ??????????? ?? ??????????????????????????? ??????????????? ???? ? ??????? ???????? ??? ?????????? ????????????????, ???????? ???????????? ?????.
? ????? ??? 1540/25.5.98 ????????? ??????? ???????? ???????????????? ? ???? ????? ?? ?????? ???????? ?????? ??????? ??? ???? ? ??????? ???????? ? ?????????? ????????????? ?????? ?????? ????? ?????? ???????????? ?????????? ?????.
????? ????????: ???????
?????????? (??????????: ?????????????? ??
???? ????? ??? 1535/25.5.98 ????????? ??????? ????????? ?????? ??????? ?????? ??? ?? ?? ????????????, ??????????? ? ? ?? ??? ???????????????????????? ??????? ?????????
? ????????? ??? ??? ???? ???:
"??????? ???????????????? ????? ?? ???????? ?? ??????????? ?? ???????? ??????????????????? ???????? ? ?????? ??????? ???????? ?????? ?????? ?? ??????? ???????
??????? ?? ?????? ??????? ???????????????'????? ??????????? ? ????????????????????????? ???????????????????? ???????????????????? ??? ???? ?? ??? ? ??? ?? ???????? ? ?????? ? "???? ????? ????????????? ????? ????????/FONT> ?? ??????
????? ? ??? ?????:
1. ??????? ?????? ????????? ??????????? ???? ? ????????????????????? ??? ??????????????
2. ???? ????????????? ????????'????? ???????
3. ???? ?????????? ???? ???????? ????????? ???? ??????????? ??????? ????????'????".
? ????????????? ??????????? ??.
??????? ??????????? (????????????: ? ?? ?? ? ???????????????????? ?????????? ? ?? ???? ???? ????? '??? ??????????? ???? ??????46 ???? ? ????????? ??? ???????????????? ?? 26.1.98 ??? ??????? ? ??????? ??? ?????? ?? ???????? ??? ??? ????????????
?? ????????????? ?? ?? ??????????? ?? ?? ???? ?? ????????????????????? ??????? ????? ????? ? ???????? ??????????? ??? ???? ????? ?????????????? ??????????? ?????. ? ???? ????????????????? ???????? ?? ?????? ??????????????????? ?? ??????????????? ????????????????
???? ??????????? ????? ? ????? ????? ?????? '??? ????????? ???????????? ???????????? ??? ? ???????? ?? ? ?? ? ????.
????? ????? ?????????????? ?? ?????????? ???????? ???????? ??????? '???????? ????????? ?? 9 ??10 ????, ?? ???????? ??????????????? ?????????????????? ??????????????
????????????????????????? ???
???? ? ????????? ??? ???????????????????? ?????????? ??? ?? ?? ?????
????? ? ???????? ?????, ??????????????????? ???????? ?? ??? ?????? ??????, ? ???? ???? ???? ????????????????????? ???????? ?????????????????? ??'??? ???????????????? ?????? ??? ????????????.
???? ?????? ???????????????'????????????? ????. ??? ????, ? ????? ? ??? ???????????????????? ????? ???????????.
???? ???? ? ?, ???????, ???????? ??????????? ?????? ???????????? ??????????????'?????????? ?????????, ?? ??? ?????? ??? ????????, ? ???????? ? ??? ?????????
?????????? (??????????: ? ? ???????? ??.
?????????? ??????: ????????, ? ??????????? ????????? ????????? ? ???. '?? ? ????? ??? ???????????????? ????????'???? ??? ??? ? ?????? ?? ???????? ? ????????????, ? ????????? ? ????????????????????????????
?????????????? ???????, ?????????? ?????? ???????????????? ?????????????????? ???, ???? ?????????. '??? ???, ? ????? ???????? ??? ??????, ??? ????????????, ????????? ??????? ?? ???????
?????? ??? ??????? ?????????? ??????? ?????, ?? ?????? ?????, ??? ???????????????????? ??? ??? ???????????? ????? ???? ?????
???? ?????? ???????, ?????????????? ??? ??????1951 ????? ? ?? ????? ????? ????????? ???? ? ?????????????? ????????? ?? ?????????? ?? ?? ? ??????????? ? ?????????
????????? ???????, ?????????????? ??????? ???? ??? ? ???????????? ?? ???????? ??????? ? ??? ???????????????? ?????? ?????. '??? ???, ??????? ????? ????????? ???????? ??? ???????? ? ??????????????????
 

????? ?? ???



Σελίδα 9851 
Πέμπτον, πρέπει η Τουρκία να δεσμευθεί να τροποποιήσει τη νομοθεσία της, που αφορά γενικώς τα ανθρώπινα δικαιώματα και ειδικότερα τα δικαιώματα μεταναστών και δη πολιτικών προσφύγων.
Αυτές είναι οι επιφυλάξεις μας, γι' αυτό κάναμε την ερώτηση, κύριε Υπουργέ. 
Βέβαια, καλύτερα θα ήταν να βρισκόταν εδώ ο Υπουργός Δικαιοσύνης, ο οποίος διαπραγματεύεται το σχέδιο αυτό, να του πούμε τις ανησυχίες μας, να επισημάνουμε τα αδύνατα σημεία του σχεδίου αυτού, για να βελτιωθεί.
Εμείς δεν είπαμε ότι δεν σέβεται η Ελλάδα τα ανθρώπινα δικαιώματα, αλλά να συμβάλει στην καλύτερη διαμόρφωση του σχεδίου, διατηρώντας τα δικαιώματα των προσφύγων, όταν θα έρθει το σχέδιο αυτό στο Συμβούλιο Υπουργών Εσωτερικών και Δικαιοσύνης.
ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.
ΓΙΑΝΝΟΣ ΚΡΑΝΙΔΙΩΤΗΣ (Υφυπουργός Εξωτερικών): Κύριε Πρόεδρε, θα ήθελα πρώτον να δηλώσω ότι δεν υπάρχει τίποτα κρυφό και βεβαίως είναι στη διάθεση και του αξιότιμου κύριου Βουλευτή, κάθε πληροφορία για τη διαδικασία με την οποία έχει καταρτιστεί αυτό το σχέδιο δράσης και πώς έχει μέχρι στιγμής εφαρμοστεί. Ο στόχος είναι ακριβώς, να βοηθήσουμε τους πρόσφυγες και όχι να τους δημιουργήσουμε περαιτέρω προβλήματα.
Η διάκριση μεταξύ προσφύγων και πολιτικών προσφύγων που ζητούν πολιτικό άσυλο γίνεται όχι μόνο ...
ΑΝΑΣΤΑΣΙΟΣ ΙΝΤΖΕΣ: Δεν γίνεται.
ΓΙΑΝΝΟΣ ΚΡΑΝΙΔΙΩΤΗΣ (Υφυπουργός Εξωτερικών): Δεν είναι ανάγκη να γίνει μέσα στο ίδιο το σχέδιο δράσης, διότι υπάρχουν διεθνείς συνθήκες, οι οποίες υποχρεώνουν όλες τις χώρες να κάνουν αυτήν τη διάκριση.
Υπάρχουν όροι και προϋποθέσεις, βάσει των οποίων δίδεται το πολιτικό άσυλο. Γνωρίζετε ότι και εδώ στην Ελλάδα υπάρχει ακριβώς μια τέτοια διαδικασία, την οποία τηρούμε με μεγάλη προσοχή.
Η Τουρκία, βεβαίως, πρέπει να δεσμευθεί να αναλάβει αυτές τις υποχρεώσεις. Και αυτό είναι που προσπαθούμε να κάνουμε. Προσπαθεί μάλιστα η χώρα μας μέσα στα πλαίσια του Συμβουλίου Υπουργών της Ευρωπαϊκής 'Ενωσης, αλλά γνωρίζετε τις δυσκολίες συνεργασίας και συνεννόησης με τη χώρα αυτή.
'Οπως έχω πει και άλλη φορά στη Βουλή, το φαινόμενο των προσφύγων οφείλεται σε πολύ μεγάλο βαθμό στην πολιτική που η ίδια η Τουρκία ακολουθεί και σε σχέση με το Ιράκ, όπου παρεμβαίνει κατά παράβαση διεθνών κανόνων, αλλά βεβαίως και με την πολιτική που ακολουθεί στο κουρδικό ζήτημα. Γι' αυτό και εμείς επανειλημμένα έχουμε θέσει στα πλαίσια της Ευρωπαϊκής 'Ενωσης και παντού, όπου μας δίνεται η ευκαιρία, την ανάγκη η χώρα αυτή να προχωρήσει στον εκδημοκρατισμό της, να σεβαστεί τα ανθρώπινα δικαιώματα, να σεβαστεί το Διεθνές Δίκαιο και βεβαίως, να δώσει μια λύση στο κουρδικό ζήτημα με ειρηνικά μέσα, λαμβάνοντας υπόψη τους διεθνείς κανόνες δικαίου.
Αυτή είναι η πολιτική μας, αυτή θα συνεχίσουμε και θα επιμείνουμε σ' αυτές τις αρχές. Και βεβαίως, θα επιμείνουμε το θέμα των προσφύγων και των πολιτικών προσφύγων να το δούμε μέσα ακριβώς στα πλαίσια του Διεθνούς Δικαίου και των διεθνών υποχρεώσεων που έχουμε.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ολοκληρώθηκε η συζήτηση των επικαίρων ερωτήσεων.
 

Επιστροφή στην κορυφή



Σελίδα 9852 
ΠΡΟΕΔΡΕΥΩΝ (Νικόλαος Κατσαρός): Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου της πρότασης νόμου τριάντα τριών Βουλευτών της Νέας Δημοκρατίας "Εγγυήσεις καθιέρωσης της αρχής της διαφάνειας ως προς την ανάθεση και εκτέλεση των συμβάσεων δημοσίων έργων και προμηθειών", αρμοδιότητας Υπουργείου Ανάπτυξης.
Θέλω να ανακοινώσω στο Σώμα ότι ο Πρόεδρος του Συνασπισμού της Αριστεράς και της Προόδου κ. Κωνσταντόπουλος ορίζει ως Κοινοβουλευτικό Εκπρόσωπο κατά τη συζήτηση αυτής της πρότασης νόμου το Βουλευτή Ευβοίας κ. Ευάγγελο Αποστόλου.
Επίσης, ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Κολοζώφ, ορίζει ως ειδικό αγορητή το Βουλευτή κ. Νικόλαο Γκατζή.
Ο εισηγητής της Νέας Δημοκρατίας κ. Προκόπης Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, η Νέα Δημοκρατία, πήρε την πρωτοβουλία να καταθέσει πρόταση νόμου για την καθιέρωση της αρχής της διαφάνειας σε ό,τι αφορά τον κρίσιμο τομέα των δημοσίων έργων και προμηθειών.
Θα πρέπει να τονίσω ότι η νομοθεσία, η οποία αφορά τα δημόσια έργα και τις προμήθειες, είναι από αυτές οι οποίες ξεκίνησαν από τα πρώτα κιόλας βήματα διαμόρφωσης της ελληνικής νομοθεσίας σε ό,τι αφορά την δραστηριότητα του κράτους. Δεν είναι τυχαίο, ότι ένα από τα πρώτα νομοθετήματα ήταν εκείνο το οποίο αφορούσε αρχικά τα δημόσια έργα και κατόπιν τις προμήθειες, ήδη από τις τελευταίες δεκαετίες του περασμένου αιώνα. Και από τότε επικρατούσε -και είναι εντυπωσιακό- ο προβληματισμός και εξακολουθεί ακόμα και στις μέρες μας ο προβληματισμός αυτός να υπάρχει. Είναι ένας προβληματισμός απόλυτα δικαιολογημένος. Και είναι απόλυτα δικαιολογημένος για το γεγονός ότι ο τομέας των δημοσίων έργων και των προμηθειών, σχετίζεται άμεσα με τη διαχείριση του δημόσιου χρήματος.
Προσωπικά δεν γνωρίζω -και βεβαίως θα μπορούσε κανείς να μου αντιτάξει ότι υπάρχει και το θέμα των δραστηριοτήτων του Υπουργείου Εθνικής 'Αμυνας οι οποίες αφορούν ένα πολύ μεγάλο κομμάτι της διαχείρισης του δημόσιου χρήματος, αλλά και αυτές είναι προμήθειες και εμείς την έννοια της προμήθειας την αντιλαμβανόμαστε με την ευρεία έννοια του όρου άλλος χώρος της κρατικής δραστηριότητας όπου η διαχείριση του δημόσιου χρήματος να έχει τόσο μεγάλη σημασία και σε ό,τι αφορά την έκτασή της και σε ό,τι αφορά την ποιότητά της.
Αλλά δεν είναι μόνο αυτό το γεγονός. Δεν είναι μόνο δηλαδή η τεράστια σημασία της διαχείρισης του δημόσιου χρήματος σε ό,τι αφορά τα δήμοσια έργα και τις προμήθειες που δίνει σ'αυτόν τον τομέα τη σημασία αυτή. Είναι και το γεγονός ότι ο χώρος των δημοσίων έργων και των προμηθειών, αποτελεί το κατ'εξοχήν πεδίο διαμόρφωσης δεδομένων διαπλοκής.
Υπάρχουν, δηλαδή, δύο λόγοι, για τους οποίους αυτός ο τομέας των δημοσίων έργων και των προμηθειών, πρέπει να απασχολεί τη νομοθεσία γενικότερα, πρέπει να απασχολεί την πολιτική κάθε κυβέρνησης. Και γιατί εκεί εστιάζεται το μεγαλύτερο μέρος της διαχείρισης του δημόσιου χρήματος και γιατί εκεί υπάρχει, ας μου επιτραπεί η έκφραση -και μετράω τα λόγια μου-η εστία εκείνη μόλυνσης, η οποία αποτελεί πεδίο διαπλοκής, και δηλητηριάζει την κρατική δραστηριότητα, αφού εκεί απουσιάζει η διαφάνεια.
Η διαφάνεια σ'αυτό τον τομέα, υπήρξε πάντοτε το ζητούμενο. Και πολύ φοβούμαι ότι θα εξακολουθεί να είναι το ζητούμενο. Και θα σας πω αμέσως, γιατί. Πιστεύω ότι η νομοθεσία όσα βήματα και να κάνει, πάντοτε θα πρέπει να είναι εν εγρηγόρσει, για να μπορεί να κλείνει τις διόδους που αναπτύσσονται κάθε φορά, που διαμορφώνονται κάθε φορά, και οι οποίες δίοδοι είναι σύμφυτες με αυτό το αντικείμενο.
Ξέρετε ότι η νομοθεσία έχει μια σημαντική ιδιομορφία. 'Οταν θεσπίζεται ένας νόμος, η τεχνολογία -και εδώ θα βάλω και τη νομική τεχνολογία- είναι σε θέση αμέσως να βρει τους τρόπους εξουδετέρωσής του. Το βλέπουμε αυτό το πράγμα κάθε φορά που διαμορφώσαμε νομοθεσία σχετικά με την τεχνολογία. Αλλά το έχουμε δει αυτό το θέμα κάθε φορά που διαμορφώθηκε και νομοθεσία για τη διαφάνεια. Θα θυμάστε παραδείγματος χάριν, όταν έγινε νομοθεσία για την ονομαστικοποίηση των μετοχών των ανωνύμων εταιρειών, οι οποίες εμπλέκονται σε θέματα, τα οποία σχετίζονται με τα Μέσα Μαζικής Ενημέρωσης. Είχαμε συζήτησει εκτενώς σ'αυτήν την Αίθουσα και εκεί είχε λεχθεί -και αυτό μπορεί να λέγεται πάντοτε- ότι είναι πολύ δύσκολο να σταματήσεις την τάση η οποία υπάρχει να παρακάμπτεται ο νόμος. Και η πιο τέλεια νομοθεσία είναι επιδεκτική παραβίασης μέσα από τις διόδους που παρέχει είτε η τεχνολογία είτε η νομοθεσία η ίδια.
Γι'αυτό και το κράτος εκείνο, η πολιτεία εκείνη, η κυβέρνηση εκείνη που θεωρεί ότι δημιούρησε ένα νομοθετικό πλαίσιο το οποίο κατοχυρώνει τη διαφάνεια διαχρονικά πλανάται πλάνην οικτράν. Δεν είναι μειονέκτημα το να αναζητούμε πάντοτε καλύτερες λύσεις για τη διαφάνεια. Αυτή η εγρήγορση πρέπει να υπάρχει. Χωρίς αυτήν την εγρήγορση δεν πρόκειται ποτέ η ίδια η νομοθεσία να θωρακιστεί απέναντι στα φαινόμενα διαπλοκής.
Αυτές είναι οι αιτίες για τις οποίες η Νέα Δημοκρατία θεώρησε χρέος της, σ'αυτήν την προσπάθεια αναβάθμισης των εγγυήσεων που αφορούν την αρχή της διαφάνειας, και ταυτόχρονα, των εγγυήσεων που αφορούν την προστασία της τιμής και της αξιοπιστίας του πολιτικού κόσμου και της πολιτικής γενικότερα, να φέρει αυτήν την πρόταση νόμου. Μια πρόταση νόμου η οποία αφορά, επαναλαμβάνω, τη δημιουργία των προϋποθέσεων εκείνων υπό τις οποίες η ανάθεση δημοσίων έργων και προμηθειών, μπορεί να γίνει κάτω από προϋποθέσεις, κάτω από συνθήκες οι οποίες εγγυώνται την αρχή της διαφάνειας.
'Αραγε θα μπορούσε να πει κανείς η πρωτοβουλία αυτή γιατί έρχεται; Μήπως η νομοθεσία δεν είναι ικανοποιητική; Θα έπρεπε να σας πω -βλέπω ότι στην Αίθουσα από τα μέλη της Επιτροπής Θεσμών και Διαφάνειας, βρίσκεται μόνον ο κ. Δημαράς- ότι όταν είχαμε περί τις αρχές του φθινοπώρου ζητήσει από το Γενικό Γραμματέα του Υπουργικού Συμβουλίου να έλθει και να ενημερώσει την Επιτροπή αυτή, εάν και κατά πόσον η νομοθεσία είναι ικανοποιητική. Στην αρχή είχε πει πως οπωσδήποτε υπάρχουν κάποια προβλήματα, αλλά σε γενικές γραμμές είναι ικανοποιητική.
Κι όταν άρχισε η συζήτηση και αναδείχθηκαν μέσα από μία συνεργασία -που δεν είχε τίποτα το κομματικό αφού τούτο προήλθε και από πολλούς συναδέλφους της Πλειοψηφίας, δηλαδή από το χώρο του ΠΑΣΟΚ- οι τεράστιες ατέλειες, ο ίδιος ο Γενικός Γραμματέας ομολόγησε ότι πρέπει να αλλάξει το σύστημα εκ βάθρων. Και μάλιστα είχε ζητήσει τη γνώμη της Επιτροπής. Τότε ορθώς του επισημάνθηκε ότι η Επιτροπή δεν αποτελεί νομοπαρασκευαστικό όργανο της Βουλής και ότι ευχαρίστως να παρείχε τη συνδρομή της, αφού η Κυβέρνηση παρουσίαζε εκείνα, που είχε να εμφανίσει. Από την εποχή εκείνη έως σήμερα δεν άλλαξε τίποτα. Καμία από τις ρυθμίσεις, που έχουν ως σήμερα εισαχθεί στη Βουλή, δεν ήταν ρύθμιση ικανή να δώσει τις εγγυήσεις εκείνες, υπό τις οποίες τουλάχιστον θα μπορούσαμε να πούμε ότι, εν πάση περιπτώσει, η Κυβέρνηση έχει πάρει το μήνυμα των καιρών.
Γι' αυτό η Νέα Δημοκρατία πήρε την πρωτοβουλία αυτή. Γιατί η νομοθεσία είναι ανεπαρκής και γιατί δεν φαίνεται διατεθειμένη η Κυβέρνηση να προχωρήσει σε βήματα, τα οποία είναι αποφασιστικά. 'Ενα βήμα του οποίου έλαβα γνώση -κι ευχαριστώ τον Υπουργό, που μου έδωσε το σχετικό σχέδιο νόμου, θα μιλήσω στη συνέχεια- το οποίο επιχειρεί να κάνει η Κυβέρνηση, ιδίως σχετικά με τα θέματα των προμηθειών, είναι κι αυτό ανεπαρκές. Θα έρθω όμως στη συνέχεια, όταν θα κλείνω την παρέμβασή μου αυτή.
Σήμερα, κυρίες και κύριοι συνάδελφοι, είναι γνωστό ότι τα 
 

Επιστροφή στην κορυφή



Σελίδα 9853 
δημόσια έργα και οι προμήθειες προκηρύσσονται και κατακυρώνονται μέσα από τα γραφεία των Υπουργών με επιτροπές, οι οποίες, όπως και να το κάνουμε, δεν παρέχουν εγγυήσεις διαφάνειας και κάτω από συνθήκες, οι οποίες κάθε άλλο δημιουργούν προϋποθέσεις εμπιστοσύνης, σχετικά με τον τρόπο, με τον οποίο γενικότερα κινείται όλη η κρατική δραστηριότητα στον τομέα αυτόν.
Ξανατονίζω ότι το σύστημα που ακολουθούμε σήμερα είναι το εξής. Ο Υπουργός είναι ο αρμόδιος κατά βάση. Κάποιες επιτροπές, είτε στα δημοσια έργα είτε στις προμήθειες, έχουν αρμοδιότητα προπαρασκευής των αποφάσεων του Υπουργού. Και σε ορισμένες περιπτώσεις -όπου το θέλει αυτό το πράγμα το Υπουργείο, σε όσες περιπτώσεις το θέλει, δεν είναι υποχρεωτικό αυτό να γίνεται- εφόσον κρίνει ο Υπουργός, ανάλογα με τη σημασία που δίνει εκείνος, δημιουργούνται οι λεγόμενες διακομματικές επιτροπές, από τις οποίες η Νέα Δημοκρατία αποχώρησε. 'Οχι γιατί δεν ήθελε να συμβάλει στην προσπάθεια της διαφάνειας. Αλλά γιατί αποδείχθηκε με την πορεία του χρόνου ότι οι επιτροπές αυτές κάθε άλλο παρά αποτελεσματικό ανάχωμα κατά της αδιαφάνειας αποτελούσαν. Στην ουσία απετέλεσαν ένα είδος νομιμοποίησης των επιλογών της Κυβέρνησης για δύο λόγους:
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
Πρώτα-πρώτα, γιατί δεν έχουν καμία σταθερότητα. Δημιουργούνται όποτε το θέλει η Κυβέρνηση. Δεύτερον, δημιουργούνται για κάθε συγκεκριμένη περίπτωση. Και, τρίτον, είναι δυνατόν ποτέ ένα εκπρόσωπος του κόμματος να καλείται να αποφασίσει για θέματα, των οποίων η τεχνογνωσία και μόνο απαιτεί τέτοιου είδους προπαρασκευή, που δεν την έχει μεμονομένος άνθρωπος; Είναι δυνατόν μη θεσμοθετημένα όργανα, τα οποία δημιουργούνται κατά τη βούληση του Υπουργού, να αποτελούν τη βάση πάνω στην οποία θα στηριχθεί τέτοιου είδους απόφαση; Και θα μπορούσαν τα κόμματα της Αντιπολίτευσης να πάρουν αυτήν την ευθύνη; Και δεν είναι νομιμοποιητικός μηχανισμός απλώς και μόνο των επιλογών της Κυβέρνησης; Αυτός είναι και ο λόγος, που αποχώρησε η Νέα Δημοκρατία.
Το καθεστώς, λοιπόν, σήμερα κατά βάση είναι αναποτελεσματικό. Και το ότι το καθεστώς αυτό είναι αναποτελεσματικό έχει ομολογηθεί από το ίδιο το ΠΑΣΟΚ και όταν ήταν Αντιπολίτευση και όταν ήταν Κυβέρνηση.
Κι εδώ επιτρέψτε μου να κάνω μία μικρή αναδρομή -κι εδώ θα περίμενα την απάντηση και από τον εισηγητή της Πλειοψηφίας, μια απάντηση που δεν ήρθε στην αρμόδια επιτροπή, αλλά και από τον ίδιο τον Υπουργό- και να σας θυμίσω τι συνέβη στην προεκλογική περίοδο του 1993.
Μία από τις βασικές προγραμματικές δηλώσεις και δεσμεύσεις του ΠΑΣΟΚ -την είχε εξαγγείλει ο ίδιος ο Ανδρέας Παπανδρέου σε όλες τις μεγάλες εκδηλώσεις, που έγιναν προεκλογικά- ήταν ότι το σύστημα των δημοσίων έργων και των προμηθειών σε καμία περίπτωση δεν μπορεί να συνεχίσει ως έχει και ότι ήταν ανάγκη να δημιουργηθεί μια κεντρική, ανεξάρτητη διοικητική αρχή, η οποία θα αναλάβει τους δύο βασικούς άξονες, που αφορούν τα δημόσια έργα και τις προμήθειες: Από τη μια πλευρά τις προκηρύξεις και από την άλλη το θέμα των κατακυρώσεων.
Το 1993 κέρδισε τις εκλογές το ΠΑΣΟΚ. Μία από τις πρώτες πράξεις του τότε Πρωθυπουργού και του Υπουργικού Συμβουλίου ήταν να καταθέσουν στη Βουλή και να περάσουν από επεξεργασία από την αρμόδια Διαρκή Επιτροπή σχέδιο νόμου για το σύνολο των δημοσίων έργων και προμηθειών σχεδόν του συνόλου του δημόσιου τομέα. Το σχέδιο αυτό προχωρούσε στη δημιουργία ανεξάρτητης διοικητικής αρχής, στην οποία θα ανήκαν οι σχετικές αρμοδιότητες: Και αρμοδιότητες προκήρυξης και αρμοδιότητες κατακύρωσης και ανάθεσης.
Αυτό, όπως είπα, το σχέδιο νόμου πέρασε και από την αρμόδια κοινοβουλευτική επιτροπή. Δεν θα ήθελα να σας κουράσω. Θα μου ήταν πολύ απλό να πάρω την εισηγητική έκθεση, αλλά την έχετε όλοι και μπορείτε να τη δείτε, τι έλεγε το ΠΑ.ΣΟ.Κ. ως κυβέρνηση την εποχή εκείνη.
Από κει και πέρα αυτός ο νόμος, ο οποίος ολοκληρώθηκε περί το τέλος του 1994 -το εντυπωσιακό είναι ότι εκτός από την υπογραφή του μακαρίτη Ανδρέα Παπανδρέου φέρει την υπογραφή του σημερινού Πρωθυπουργού και όλων των σημαντικών σημερινών Υπουργών, όπως του κ. Τσοχατζόπουλου, του κ. Αρσένη- κάτω από συνθήκες αδιευκρίνιστες δεν προωθήθηκε ποτέ στην Ολομέλεια.
Το ζήτημα επανήλθε, για την ιστορική αλήθεια, μόλις πριν από ενάμιση χρόνο επί Κυβερνήσεως Κωνσταντίνου Σημίτη. Και πώς επανήλθε; Ο Υπουργός Μεταφορών και Επικοινωνιών κ. Χάρης Καστανίδης, ξαναπαίρνωντας την ιδέα του 1994, εισηγήθηκε στο Υπουργικό Συμβούλιο, τουλάχιστον για τα θέματα αρμοδιότητος του Υπουργείου του, ότι έπρεπε το ζήτημα των προμηθειών να περάσει και πάλι στην αρμοδιότητα μιας ανεξάρτητης διοικητικής αρχής. 'Εφερε σχέδιο νόμου στο Υπουργικό Συμβούλιο και επειδή απουσίαζε ξέρετε όλοι ποια ήταν η απάντηση του Υπουργικού Συμβουλίου και του Πρωθυπουργού: 'Ηταν πάρα πολύ ωραία ιδέα έπρεπε όμως, επειδή ήταν μερικό το θέμα -του Υπουργείου Μεταφορών- να αναπτυχθεί σε όλη του την έκταση. Και οι εγγυήσεις αυτές, της πολύ καλής ιδέας του κ. Καστανίδη, που άλλωστε ήταν ιδέα του ΠΑ.ΣΟ.Κ., να επεκταθούν στο σύνολο των δημοσίων έργων και των προμηθειών.
Πέρασε πολύς καιρός από τότε. Ο μεν κ. Καστανίδης αποχώρησε μετά πολλών επαίνων. 'Εγραψε και αυτός ιστορία στην πολιτική ιστορία του ΠΑ.ΣΟ.Κ.. Αλλά οι καλές προθέσεις του κ. Καστανίδη δεν απέδωσαν, ο δε κ. Σημίτης ουδέποτε επανήλθε στο θέμα.
Η Νέα Δημοκρατία δεν διστάζει να πει, κύριες και κύριοι συνάδελφοι, ότι η ιδέα ανήκει στο ΠΑ.ΣΟ.Κ.. Και την ιδέα αυτή τη βελτιώνει. Γιατί είναι αλήθεια ότι η πρόταση που είχε ετοιμασθεί τότε είχε αρκετές ατέλειες.
Εμείς δεν ντρεπόμαστε, ούτε διστάζουμε, να πούμε ότι παίρνουμε την ιδέα της Κυβέρνησης του ΠΑ.ΣΟ.Κ. και λέμε: "Ιδού η ευκαιρία, μέσα από συναίνεση και συνεννόηση, να φθάσουμε σε ένα θεσμικό πλαίσιο, το οποίο θα είναι επαρκές και θα εγγυάται την αρχή της διαφάνειας". 
Ποια είναι η φιλοσοφία της πρότασης νόμου, την οποία εμείς φέρνουμε εδώ; Η φιλοσοφία είναι η εξής: Εμείς θεωρούμε ότι πρέπει να υπάρξει, πρώτον, μια ανεξάρτητη διοικητική αρχή. Και, δεύτερον, αρχή, της οποίας η σύνθεση και η συγκρότηση να μην εξαρτάται από την εκάστοτε κυβέρνηση. Να είναι οιονεί αυτόματη και να μπορεί να λειτουργεί και σε ολομέλεια και σε τμήματα, για να φέρει το μεγάλο πραγματικά και βαρύ έργο σε πέρας.
Πρώτα πρώτα ας μη γυρίσει η Κυβέρνηση να πει: "Μα τι απέδωσαν οι ανεξάρτητες διοικητικές αρχές ως σήμερα;". Είναι γεγονός ότι οι ανεξάρτητες διοικητικές αρχές, αρχής γενομένης μάλιστα από το Εθνικό Συμβούλιο Ραδιοτηλεόρασης και από το ΑΣΕΠ, έχουν δραματικά υποβαθμιστεί. Αλλά έχουν υποβαθμιστεί για το λόγο ότι η Κυβέρνηση, αφού τις δημιουργεί, δεν τους δίνει τα απαραίτητα μέσα για να ασκήσουν τις αρμοδιότητές τους.
Δεν φταίνε οι ανεξάρτητες διοικητικές αρχές, που δεν μπορούν να εκπληρώσουν πολλές φορές την αποστολή τους. Φταίει η εκάστοτε κυβέρνηση και η σημερινή βεβαίως, η οποία δεν παρέχει τα μέσα για να μπορέσουν αυτές να ασκήσουν αποτελεσματικά τις αρμοδιότητές τους.
'Αρα το επιχείρημα ότι μια ανεξάρτητη διοικητική, όπως αποδεικνύει η εμπειρία, δεν μπορεί να φέρει σε πέρας μια τέτοια αποστολή, δεν είναι πειστικό. Γιατί η ολιγωρία σχετικά με την υποδομή τους δεν μπορεί να οδηγήσει και στην πλήρη τους απαξία.
Θεωρούμε λοιπόν ότι μια ανεξάρτητη διοκητική αρχή πρέπει να αναλάβει αυτές τις αρμοδιότητες. Μια ανεξάρτητη διοικητική αρχή, που, όπως την προτείνουμε εμείς, έχει πλήρη τα εχέγγυα ανεξαρτησίας. Γιατί; Γιατί αυτής προεδρεύει ο πρόεδρος του Ελεγκτικού Συνεδρίου, μετέχουν σε αυτήν έξι δικαστικά μέλη επιπλέον, δύο μέλη του Αρείου Πάγου, δύο μέλη του Συμβουλίου Επικρατείας και δύο μέλη του Ελεγκτικού Συνεδρίου, τα οποία επιλέγονται από τις οικείες ολομέλειες 
 

Επιστροφή στην κορυφή



Σελίδα 9854 
και δεν παρεμβαίνει η κυβέρνηση. Και από εκεί και πέρα υπάρχουν και οκτώ καθηγητές Ανωτάτων Εκπαιδευτικών Ιδρυμάτων, δύο καθηγητές νομικών σχολών, τρεις καθηγητές οικονομικών σχολών και τρεις καθηγητές πολυτεχνικών σχολών, οι οποίοι επιλέγονται από τη Σύνοδο των Πρυτάνεων, χωρίς καμία κυβερνητική παρέμβαση.
Απλώς και μόνον εκδίδεται διάταγμα, προτάσσει του Υπουργικού Συμβουλίου, που έχει το διαπιστωτικό χαρακτήρα της συγκρότησης. Πέραν δε τούτου, παρεμβαίνει η Επιτροπή Θεσμών και Διαφάνειας της Βουλής. Γιατί τα πρόσωπα αυτά διορίζονται με σύμφωνη γνώμη της Επιτροπής Θεσμών και Διαφάνειας της Βουλής. Και αυτό το όργανο ασκεί την αρμοδιότητά του δίνοντας λογαριασμό αποκλειστικώς και μόνο στη Βουλή και στην Επιτροπή Θεσμών και Διαφάνειας.
Είναι δηλαδή ένα όργανο, το οποίο, πρώτον, διαμορφώνεται χωρίς καμία κυβερνητική παρέμβαση. Δεύτερον, τα μέλη του, -τα στελέχη του, δηλαδή- διαμορφώνονται μέσα από τη σύμφωνη γνώμη της Επιτροπής Θεσμών και Διαφάνειας της Βουλής και δίνει λογαριασμό μόνο στη Βουλή.
Αυτό το όργανο, αυτή η ανεξάρτητη διοικητική αρχή, έχει τις εξής κατά βάση αρμοδιότητες:
Πρώτα-πρώτα, η αρμοδιότητά της καλύπτει το σύνολο του δημόσιου τομέα, του υπό την ευρεία του όρου έννοια δημόσιου τομέα, όπως αυτός οριοθετήθηκε με το άρθρο 1 παράγραφος 6 του ν. 1256/1982. 
Και αυτή η αρμοδιότητα της επιτροπής καλύπτει τα εξής θέματα: Πρώτον, την έγκριση των προκηρύξεων, δεύτερον, τις κατακυρώσεις των έργων και των προμηθειών και τρίτον, την παρακολούθηση επί της εκτέλεσης των έργων και των προμηθειών. Διότι, κυρίες και κύριοι συνάδελφοι, ερχόμαστε πολλές φορές και λέμε ότι η παρακολούθηση και ο έλεγχος πρέπει να γίνεται σε επίπεδο κατακύρωσης του έργου ή της προμήθειας. Είναι λάθος. Το μεγαλύτερο στάδιο νεπωτισμού και αδιαφάνειας, το οποίο μπορεί να προκύψει είναι το στάδιο της προκήρυξης, κατά βάση. Εκεί στο επίπεδο της προκήρυξης φαίνεται ότι υπάρχουν προκηρύξεις "φωτογραφίες", οι οποίες σημαδεύουν εκ των προτέρων εκείνους οι οποίοι πρόκειται να πάρουν το έργο ή την προμήθεια. Και σε αυτό το στάδιο δεν υπάρχει σήμερα κανένας έλεγχος. Γι' αυτό και η αρμοδιότητα αυτής της επιτροπής τοποθετείται σε επίπεδο προκήρυξης.
Δεύτερον, είναι το θέμα της κατακύρωσης και τρίτον, το θέμα της παρακολούθησης. Γιατί ξέρετε, ιδιαίτερα στα έργα, με άλλον προϋπολογισμό ξεκινάς να κάνεις το έργο και με άλλο καταλήγεις. 
Αυτή είναι η αρμοδιότητα αυτής της επιτροπής, της ανεξάρτητης διοικητικής αρχής, που εργάζεται σε ολομέλεια και τμήματα.
Θεωρούμε ότι οι εγγυήσεις -εφόσον μάλιστα γίνουν δεκτές οι προτάσεις της Νέας Δημοκρατίας για τη στελέχωσή της- είναι πολύ σημαντικές. Οι εγγυήσεις δηλαδή, για τη διαφάνεια, την οποία μπορεί να εξασφαλίσει αυτή η ανεξάρτητη διοικητική αρχή. Μια αρχή η οποία έχει ως ρόλο να εγγυηθεί τις βασικές γενικές αρχές που ισχύουν ή πρέπει να ισχύουν σε αυτόν το χώρο, δηλαδή τις αρχές της ισότητας, της αντικειμενικότητας, της διαφάνειας και του ελεύθερου ανταγωνισμού.
Χθες, ο κύριος Υπουργός μου έδωσε -όπως άλλωστε είχε δεσμευτεί στην επιτροπή- ένα προσχέδιο νόμου, το οποίο ετοιμάζεται να καταθέσει η Κυβέρνηση και θα ήθελε τις απόψεις και της Νέας Δημοκρατίας.
Πρώτα-πρώτα θα ήθελα να πω ότι χαίρομαι -και χαίρεται η Νέα Δημοκρατία και φαντάζομαι και η λοιπή Αντιπολίτευση- από το γεγονός ότι έστω και η πρόταση αυτή της Νέας Δημοκρατίας έκανε την Κυβέρνηση να θελήσει να επιφέρει κάποιες βελτιώσεις στο σύστημα, το οποίο υπάρχει.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, μόνο ένα λεπτό θα χρειαστώ παραπάνω.
Θα πω όμως στον κύριο Υπουργό -και θα έχουμε την ευκαιρία στη δευτερολογία να το ξανατονίσουμε- ότι το σχέδιο, το οποίο έφερε είναι αναποτελεσματικό, διότι οι τρεις τομές που επιχειρεί είναι πλήρως ατελείς.
Τομή πρώτη. Λέει ότι όλα περίπου τα δημόσια έργα και οι προμήθειες ή τουλάχιστον εκείνα που έχουν από έναν προϋπολογισμό και πάνω, πριν εγκριθούν, περνάνε από έλεγχο νομιμότητας από το Ελεγκτικό Συνέδριο. Στην ουσία από ένα κλιμάκιο, το οποίο αποτελεί ένας Σύμβουλος του Ελεγκτικού Συνεδρίου και δύο πάρεδροι.
Πέραν του ότι ένας τέτοιος σχηματισμός δεν μπορεί να εξασφαλίσει αρχές διαφάνειας, γιατί είναι πάρα πολύ μικρός, θα ήθελα να πω ότι αυτή η πρόταση της Κυβέρνησης δεν καλύπτει ένα μείζον θέμα. Το θέμα του ότι αυτή η επιτροπή ελέχγει μόνο το θέμα της κατακύρωσης.
Μα, εμείς την ανεξάρτητη διοικητική αρχή τη θέλουμε για να μπορεί να παρακολουθεί και τις προκηρύξεις και τα θέματα της εξέλιξης του όλου διαγωνισμού και της εκτέλεσης του δημοσίου έργου ή της προμήθειας. 
Θεωρεί ο Υπουργός ότι με το σχέδιο του διευρύνει το αντικείμενο των διακομματικών επιτροπών. Το είπα και πάλι. Από τη στιγμή που οι λεγόμενες διακομματικές επιτροπές απλώς και μόνο δημιουργούνται όποτε το θέλει η Κυβέρνηση, αυτό καθιστά διαβλητό το χαρακτήρα τους. Πέραν τούτου είναι γεγονός ότι τα στελέχη των κομμάτων δεν έχουν πάντοτε ούτε την τεχνογνωσία ούτε την απαραίτητη πληροφόρηση για να κάνουν καλά τη δουλειά τους.
Τέλος, δημιουργεί αυτή η πρόταση της Κυβέρνησης μια ευρεία -καμιά δεκαπενταριά περίπου άτομα την αποτελούν- επιτροπή πολιτικής και προγραμματισμού για τις προμήθειες του Υπουργείου Ανάπτυξης. Πέραν του ότι είναι ένα πολυμελές όργανο, το οποίο δεν έχει καμιά ευρύτερη δημοκρατική νομιμοποίηση, ούτε καμιά δυνατότητα, που μπορεί να πει κανένας ότι αποτελεί εγγύηση, θα ήθελα να παρατηρήσω στον κύριο Υπουργό τα εξής.
Πρώτα-πρώτα, αυτή έχει μια καθαρώς συμβουλευτική αρμοδιότητα για ασήμαντα, κατά τη γνώμη μας, θέματα. Και το κυριότερο απ'όλα είναι ότι αφορά το Υπουργείο Ανάπτυξης, δηλαδή μόνο τα θέματα των προμηθειών. Για τα θέματα των δημοσίων έργων, τι γίνεται; 'Η θα φτιάξουμε αντίστοιχη για τα δημόσια έργα;
Αντί να φτιάξουμε όλον αυτόν τον κυκεώνα, όλο αυτό το γραφειοκρατικό κατασκεύασμα, γιατί να μη συμφωνήσουμε στην ανεξάρτητη διοικητική αρχή που προτείνει η Νέα Δημοκρατία;
Τελείωσα, κυρίες και κύριοι συνάδελφοι, λέγοντάς σας και τονίζοντας για πολλοστή φορά ότι η πρόταση, που φέρνει σήμερα η Νέα Δημοκρατία, είναι η βελτιωμένη πρόταση του ΠΑ.ΣΟ.Κ..
Εάν δεν θέλει η Κυβέρνηση να προχωρήσει, οφείλει δύο εξηγήσεις. Πρώτον, γιατί κάνει πίσω σήμερα, σε μια αρχή την οποία είχε υιοθετήσει και την οποία κάποτε θεωρούσε αναγκαία. Και δεύτερον, εάν, εν πάση περιπτώσει, θεωρεί ότι η πρότασή μας έχει ελλείψεις, ας φέρει μια ολοκληρωμένη πρόταση προς καλύτερη κατεύθυνση και εμείς θα την στηρίξουμε.
ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.
ΠΡΟΚΟΠΗΣ ΠΑΥΛΟΠΟΥΛΟΣ: Αλλά, δεν μπορούμε να παραμείνουμε στο σημερινό αναποτελεσματικό και αδιαφανές καθεστώς, το οποίο πλήττει, με τον τρόπο με τον οποίο λειτουργεί, την αξιοπιστία του πολιτικού κόσμου και της πολιτικής γενικότερα. Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίαση παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα πέντε μαθητές και δύο συνοδοί-καθηγητές από το 1ο Γυμνάσιο Ρέντη Πειραιά.
Τους καλωσορίζουμε στο εθνικό Κοινοβούλιο.
(Χειροκροτήματα απ'όλες τις πτέρυγες)
Ο κ. Κουτσόγιωργας, έχει το λόγο.
ΔΗΜΗΤΡΙΟΣ ΚΟΥΤΣΟΓΙΩΡΓΑΣ: Αγαπητοί συνάδελφοι, 
 

Επιστροφή στην κορυφή



Σελίδα 9855 
είναι εύλογο, το κόμμα της Νέας Δημοκρατίας, ο εισηγητής αυτής της πρότασης νόμου -όπως και όλοι μας- να έχει μια διαρκή ανησυχία, να βρίσκεται σε εγρήγορση, όσον αφορά το κρίσιμο και ζωτικό θέμα των κρατικών προμηθειών και των αναθέσεων δημοσίων έργων.
Είναι από τα κυρίαρχα ζητήματα, που αφορούν το δημόσιο βίο της χώρας, έχει απασχολήσει για πολλά χρόνια το δημόσιο βίο και θα τον απασχολεί για πολλά χρόνια ακόμα. Είναι βέβαιο ότι είναι πολύ δύσκολο να φθάσουμε ποτέ στο σημείο να πούμε ότι έχουμε ένα τέλειο σύστημα, ένα σύστημα το οποίο δεν έχει καμία αδυναμία, ένα σύστημα το οποίο πάντοτε θα εξασφαλίζει στο 100% τη διασφάλιση του δημοσίου χρήματος και την αποτελεσματικότητα του δημόσιου τομέα.
Η σημερινή πρόταση, όμως, της Νέας Δημοκρατίας, όσον αφορά την ίδρυση μιας ανεξάρτητης διοικητικής αρχής, η οποία θα προδιαγράφει τον τρόπο διεξαγωγής των διαγωνισμών των δημοσίων έργων, τις προδιαγραφές τους και θα κατακυρώνει και τον ανάδοχο αυτών, νομίζω ότι πρώτα απ'όλα είναι μια πρόταση άνευ αντικειμένου.
Αν κοιτάξουμε λίγο το χώρο αυτόν, που λέγεται δημόσια έργα, κρατικές προμήθειες, νομίζω ότι πολύ απλά να τον χωρίσουμε σε τρεις τομείς. 
Πρώτα απ' όλα, υπάρχουν τα μεγάλα δημόσια έργα, τα κατασκευαστικά έργα υποδομής, τα οποία διενεργεί αυτήν τη στιγμή η χώρα μας. Αυτή είναι η μία κατηγορία.
Η άλλη κατηγορία μπορούμε να πούμε ότι είναι οι προμήθειες του στενού κρατικού τομέα, δηλαδή οι προμήθειες των Υπουργείων, όπως του Υπουργείου Υγείας, ή του Υπουργείου Παιδείας ή του Υπουργείου Ανάπτυξης ή οποιασδήποτε άλλης υπηρεσίας της κρατικής διοίκησης.
Τρίτη κατηγορία -και μια από τις μεγαλύτερες, απ' ό,τι γνωρίζουμε- είναι οι ΔΕΚΟ, δηλαδή οι επιχειρήσεις του ευρύτερου δημόσιου τομέα, όπως είναι ο Ο.Τ.Ε., η Δ.Ε.Η. και οι προμήθειες, που διενεργούν, οι οποίες συνήθως έχουν και το μεγαλύτερο χρηματικό αντικείμενο.
Η πρόταση της Νέας Δημοκρατίας, η οποία συζητείται σήμερα, ουσιαστικά τίθεται άνευ αντικειμένου, γιατί όσον αφορά την πρώτη και πολύ μεγάλη κατηγορία, σχετικά με τα κατασκευαστικά δημόσια έργα, αυτό το ζήτημα έχει ήδη λυθεί με νόμο που πέρασε στην ελληνική Βουλή μέσα στο 1997.
Αυτός ο νόμος, όπως όλοι οι συνάδελφοι θα γνωρίζουν, διασφαλίζει με πλήρη αντικειμενικό τρόπο τον ανάδοχο, σε κάθε περίπτωση που έχουμε ανάθεση δημόσιου έργου, με μαθηματικό τύπο, ο οποίος δεν αμφισβητήθηκε ούτε από την Αξιωματική Αντιπολίτευση, όταν συζητήθηκε αυτός ο νόμος στη Βουλή.
Συνεπώς αυτή η πολύ μεγάλη κατηγορία δημοσίων έργων ήδη έχει αντιμετωπισθεί με τον τρόπο με τον οποίο θα γίνεται η διενέργεια των διαγωνισμών και με τον τρόπο που θα επιλέγεται ο ανάδοχος, με νόμο που έχει φέρει η Κυβέρνηση του ΠΑ.ΣΟ.Κ. Η πρόταση νόμου αυτή της Νέας Δημοκρατίας δεν έχει αντικείμενο, όσον αφορά αυτήν την κατηγορία των δημοσίων έργων.
Τώρα οι κρατικές προμήθειες. 'Οσον αφορά τις κρατικές προμήθειες της κεντρικής διοίκησης και των Υπουργείων, η Κυβέρνηση του ΠΑ.ΣΟ.Κ. μετά που ήλθε στην κυβέρνηση το 1993, έσπευσε αμέσως να διορθώσει ένα καθεστώς που κληρονόμησε από τη Νέα Δημοκρατία, με το νόμο που είχε φέρει η τότε κυβέρνηση, τον 2091, που αφορούσε ακριβώς την αποσυγκέντρωση των προμηθειών του κρατικού τομέα.
Αυτό το καθεστώς, που είχε φέρει τότε η Νέα Δημοκρατία, είχε φέρει ουσιαστικά χάος στον τομέα των προμηθειών της κεντρικής διοίκησης, ακριβώς διότι ξεκινά από ένα καθεστώς που υπήρχε από την προηγούμενη κυβέρνηση του ΠΑ.ΣΟ.Κ., όπου υπήρχαν τρεις ή τέσσερις ή πέντε μεγάλες επιτροπές, οι οποίες διενεργούσαν τις προμήθειες για μεγάλους τομείς του δημοσίου τομέα, όπως είναι η υγεία, ή όπως είναι η παιδεία, ή άλλοι καίριοι τομείς. Φθάσαμε να έχουμε πεντακόσιες επιτροπές και ο κάθε επί μέρους τομέας, παραδείγματος χάρη το κάθε νοσοκομείο, να διενεργεί το δικό του διαγωνισμό για τις προμήθειές του. 'Ετσι είχαμε μία διόγκωση των δαπανών πάνω του 40%, όσον αφορά το κόστος των προμηθειών, από έτος σε έτος, πλήρη αναποτελεσματικότητα, δυσμενέστατε συνέπειες για την εγχώρια παραγωγή, ένα καθεστώς, το οποίο ουσιαστικά διέλυσε το σύστημα κεντρικών προμηθειών, που υπήρχε μέχρι τότε.
Η Κυβέρνηση, λοιπόν, του ΠΑ.ΣΟ.Κ. από το 1993 και μετά, που ήρθε στην κυβέρνηση, έσπευσε να διορθώσει αυτήν τη μεγάλη ασυμμετρία, αυτό το μεγάλο πρόβλημα που υπήρχε στις προμήθειες του δημόσιου τομέα. 'Ετσι έφερε το ν. 2286/85, ο οποίος πάλι προσπάθησε να θέσει σε νέα βάση κεντρικού συντονισμού τις προμήθειες του κρατικού τομέα, με τη δημιουργία της Γενικής Διεύθυνσης Προμηθειών στο Υπουργείο Ανάπτυξης, η οποία είχε άμεσα πολλά θετικά αποτελέσματα. Κατοχύρωσε τη διαφάνεια σε όλα τα στάδια της διαδικασίας και της διενέργειας διαγωνισμών και όσον αφορά το στάδιο πρώτης κατακύρωσης διαγωνισμού, αλλά και μετά από την κατακύρωση αυτού.
Αυτός ο νόμος συμπληρώθηκε στη συνέχεια με το ν. 2522/97, ο οποίος προσέφερε επίσης πλήρη δικαστική προστασία σε όλα τα στάδια διενέργειας διαγωνισμών και προ του διαγωνισμού, αλλά και μετά της κατακύρωσης αυτού.
Πρέπει να πούμε σε αυτό το σημείο ότι η ελληνική νομοθεσία είναι πλήρως εναρμονισμένη με την ευρωπαϊκή νομοθεσία και ότι ο ν. 2522/97 ακολουθεί ακριβώς οδηγία της Ευρωπαϊκής 'Ενωσης, η οποία αφορά την πλήρη δικαστική προστασία σε όλα τα στάδια διενέργειας κρατικών προμηθειών.
Η τρίτη μεγάλη κατηγορία κρατικών προμηθειών και ίσως η πιο επίμαχη, που αφορά ακριβώς τις μεγάλες προμήθειες των ΔΕΚΟ και των μεγάλων δημοσίων επιχειρήσεων, όπως είναι ο ΟΤΕ, ή όπως είναι η ΔΕΗ και άλλες επιχειρήσεις. 'Εχει και αυτή αντιμετωπισθεί από την Κυβέρνηση. 'Οπως ανέφερε και ο εισηγητής της πρότασης νόμου της Νέας Δημοκρατίας υπάρχουν οι επιτροπές, οι οποίες συγκροτούνται με απόφαση του Υπουργού για οποιοδήποτε έργο, για οποιαδήποτε ανάθεση, που ανέρχεται σε ποσό των πέντε δισεκατομμυρίων (5.000.000.000) και πάνω. Αυτές οι επιτροπές φυσικά παρακολουθούν την πορεία διενέργειας του διαγωνισμού σε όλη του τη διάρκεια. Η Αξιωματική Αντιπολίτευση αποφάσισε να μη συμμετάσχει σε αυτές τις επιτροπές για δικούς της λόγους. Πάντως εμείς πιστεύουμε για λόγους εντυπώσεων και είμαστε βέβαιοι γι' αυτό, γιατί ποτέ η Νέα Δημοκρατία δεν έκανε την οποιαδήποτε καταγγελία, ή δεν έφερε το οποιοδήποτε στοιχείο για να μας πει ότι υπήρχε κάποια αδυναμία στον τρόπο διενέργειας αυτών των διαγωνισμών.
Το επιχείρημα, που έφερε ο εισηγητής της Νέας Δημοκρατίας, ότι δεν μπορεί ο εκπρόσωπος του κόμματος να γνωρίζει κάθε φορά ποιες είναι οι προδιαγραφές του έργου, ή που γίνεται κάποια ατασθαλία από τη μεριά της επιτροπής και της διενέργειας του διαγωνισμού, νομίζω ότι δεν στέκει. Η Νέα Δημοκρατία θα μπορούσε να επιλέξει όποιον θέλει. Πιστεύω ότι έχει μεγάλο στελεχιακό δυναμικό, θα μπορούσε να φέρει λοιπόν όποιον πιστεύει ότι μπορούσε να είναι ο καλύτερος κάθε φορά για να παρακολουθήσει ένα συγκεκριμένο διαγωνισμό, μια ανάθεση έργου που αφορά τις δημόσιες επιχειρήσεις.
'Οσον αφορά το ουσιαστικό σκέλος, τι θα έκανε αυτή η ανεξάρτητη διοικητική αρχή, τι θα έκανε αυτή η πρόταση νόμου αν περνούσε ποτέ από τη Βουλή;
Κατ' αρχάς πιστεύω ότι η δημιουργία μιας ανεξάρτητης διοικητικής αρχής, η οποία θα παρεμβαίνει κατ' αυτό τον τρόπο στον τρόπο διενέργειας διαγωνισμών και προμηθειών στον ευρύτερο δημόσιο τομέα, θα αποτελούσε ένα μεγάλο αναχρονισμό. Νομίζω ότι θα αποτελούσε παγκόσμια πρωτοτυπία για τη χώρα μας, να κατέληγε στην ίδρυση μιας τέτοιας αρχής, ουσιαστικά για να αστυνόμευε και να επέβλεπε τον τρόπο που γίνονται αυτοί οι διαγωνισμοί στη χώρα μας.
Θα είχαμε την ίδρυση ενός νέου δημόσιου φορέα, ο οποίος θα απαιτούσε πολυπληθές ειδικευμένο προσωπικό για να κάνει τη δουλειά του, κάτι που θα απαιτούσε και πολύ μεγάλους πόρους και το σημαντικότερο χωρίς να εγγυάται την πολυπόθητη και ζητούμενη διαφάνεια, για την οποία τόσο πολύ 
 

Επιστροφή στην κορυφή



Σελίδα 9856 
ανησυχεί ο εισηγητής αυτής της πρότασης νόμου, ακριβώς διότι δεν υπάρχουν δικλείδες ασφαλείας, που θα μας έλεγαν ότι αυτή η ανεξάρτητη διοικητική αρχή θα ήταν πιο άμεμπτη, ή θα μας παρείχε μεγαλύτερες εγγυήσεις από τον τρόπο που γίνονται οι διαγωνισμοί σήμερα. Και πάλι ο οποιοσδήποτε θα μπορούσε να αμφισβητήσει τα κίνητρα και τα συμφέροντα που μπορεί να κρύβονται πίσω από γνωματεύσεις των οποιωνδήποτε ειδικών, που θα ήταν αναγκασμένη να καλέσει αυτή η ανεξάρτητη διοικητική αρχή, για να γνωματεύσουν ποιες πρέπει να είναι οι προδιαγραφές και ποιος πρέπει να είναι ο ανάδοχος μιας συγκεκριμένης κρατικής προμήθειας, είτε αφορά κάποια ΔΕΚΟ είτε αφορά τη στενή κρατική διοίκηση.
Συνεπώς, μια τέτοιου είδους διοικητική αρχή εμείς πιστεύουμε ότι θα έφερνε μια μεγάλη αγκύλωση στον τρόπο λειτουργίας των δημοσίων επιχειρήσεων. Και αυτός είναι ο κυρίαρχος λόγος που η Κυβέρνηση του ΠΑ.ΣΟ.Κ. δεν προχώρησε ποτέ στην υιοθέτηση αυτού του μοντέλου για τη διενέργεια διαγωνισμών και κρατικών προμηθειών στις δημόσιες επιχειρήσεις.
Σε τι συνίσταται η αγκύλωση; Σκεφθείτε μόνο ένα απλό παράδειγμα, το παράδειγμα που ανέφερε ο εισηγητής της πρότασης νόμου, της διενέργειας διαγωνισμών για την προμήθεια υλικού ΔΕΚΟ, που ανήκουν παραδείγματος χάρη στο Υπουργείο Μεταφορών.
Φαντασθείτε λοιπόν ότι η Ολυμπιακή Αεροπορία θα έκανε μέσα από τις δικές της υπηρεσίες μία αξιολόγηση των νέων αεροσκαφών, που θα ήθελε να αποκτήσει, ή ο ΟΤΕ θα έκανε μία αξιολόγηση των νέων ψηφιακών διακοπτών κατανομέων που θα ήθελε να αποκτήσει και θα κατέληγε σε μια συγκεκριμένη επιλογή. Αυτές βέβαια οι υπηρεσίες είναι σε κάθε επιχείρηση, όχι μόνο στην Ελλάδα αλλά σε όλο τον κόσμο, οι πιο αρμόδιες για να γνωρίζουν το στρατηγικό σχεδιασμό και ποια πρέπει να είναι η συμπληρωματικότητα μεταξύ του υλικού που προμηθεύεται ο κάθε τέτοιος φορέας.
Θα κατέληγε λοιπόν σε μία επιλογή άλφα, είτε η Ολυμπιακή είτε οποιαδήποτε άλλη δημόσια επιχείρηση και θα μπορούσε να έρθει εκείνη τη στιγμή η ανεξάρτητη διοικητική αρχή και να της πει "εμείς διαφωνούμε με αυτήν την επιλογή. Εμείς νομίζουμε ότι αυτός ο τύπος αεροσκάφους, ή αυτός ο τύπος κατανεμητή, θα ήταν καλύτερος για την επιχείρηση".
Ουσιαστικά, δηλαδή, αυτή η διοικητική αρχή θα ακύρωνε όλον το ρόλο που επιτελούν οι υπηρεσίες προγραμματισμού και οι υπηρεσίες αξιολόγησης όλων αυτών των δημοσίων επιχειρήσεων. Ουσιστικά θα ακύρωνε το ρόλο τους ως επιχειρήσεις.
Συνεπώς δεν είναι ποτέ δυνατόν μια τέτοιου είδους διοικητική αρχή να λειτουργούσε θετικά μέσα στο ανταγωνιστικό περιβάλλον, στο οποίο καλούνται σήμερα να ανταπεξέλθουν οι δημόσιες επιχειρήσεις.
Για εμάς καλύτερη εγγύηση για την αντιμετώπιση αυτών των προβλημάτων, όσον αφορά τις ΔΕΚΟ, δεν μπορεί να είναι άλλη από την ανταγωνιστική τους λειτουργία. Και τι εννοώ με αυτό:
Η Κυβέρνηση έχει ξεκινήσει ένα μεγάλο πρόγραμμα εξυγίανσης των ΔΕΚΟ με την εισαγωγή των μετοχών τους στο χρηματιστήριο, με την ανάθεση διαχείρισής τους σε ειδικούς μάνατζερ και με τη δημιουργία ενός πλαισίου ανταγωνιστικότητας, μέσα στο οποίο θα λειτουργούν. Εμείς πιστεύουμε ότι -όπως και σε όλον τον κόσμο- δεν υπάρχει καλύτερος κριτής για την αποδοτικότητα μιας επιχείρησης από την ίδια την αγορά.
Από τη στιγμή λοιπόν που η αγορά μπορεί να επιβραβεύει και να δίνει την ψήφο εμπιστοσύνης της καθημερινά στο πώς λειτουργεί μία επιχείρηση ανάλογα με την πορεία της, αυτό αποτελεί και την καλύτερη εγγύηση για το αν κάνει σωστά τη δουλειά της, αν προμηθεύεται το υλικό της με τον καλύτερο και με τον οικονομικότερο τρόπο.
'Οπως αναφέρθηκε και πρωτύτερα, δεν υπάρχει νόμος, δεν υπάρχει η δυνατότητα το κράτος να μπορεί να αστυνομεύει κατά τέτοιον τρόπο τη λειτουργία όλων αυτών των επιχειρήσεων και όλων αυτών των δραστηριοτήτων, ώστε να εγγυάται στο ακέραιο το ότι γίνονται με τον ανταγωνιστικότερο, τον καλύτερο και το συμφερότερο πάντα τρόπο για το δημόσιο τομέα. Η μόνη λύση που υπάρχει είναι να αφήσουμε την αγορά, που είναι ο μηχανισμός ο οποίος είναι ο πλέον αρμόδιος για να κατανέμει πόρους με τον καλύτερο και αποδοτικότερο τρόπο.
Πέραν όλων των άλλων, όσον αφορά τώρα τις προμήθειες της κεντρικής διοίκησης, όπως αναφέρθηκε νωρίτερα, η Κυβέρνηση πράγματι φέρνει και ένα νέο συμπληρωματικό νομοσχέδιο, το οποίο θα βελτιώσει ακόμα καλύτερα το καθεστώς διενέργειας των διαγωνισμών που αφορούν την κεντρική διοίκηση. 'Ετσι και θα μειωθεί το όριο των πέντε δισεκατομμυρίων (5.000.000.000) που είναι σήμερα και για προμήθειες του ενός δισεκατομμυρίου (1.000.000.000) -αλλά και από πεντακόσια εκατομμύρια (500.000.000)- θα υπάρχει έλεγχος του Ελεγκτικού Συνεδρίου στην όλη διαδικασία και στη διενέργεια του διαγωνισμού.
Επίσης, θα υπάρξουν μέτρα όπως η καθιέρωση του "πόθεν έσχες" για τους χειριστές αυτών των υποθέσεων, τους υπηρεσιακούς παράγοντες οι οποίοι κάνουν τις αξιολογήσεις, τις προτάσεις και τη διενέργεια αυτών των διαγωνισμών.
Ακόμη καθιερώνεται ο ενιαίος κατάλογος προμηθευτών, το οποίο είναι ένα πάρα πολύ σημαντικό εργαλείο για την αποδοτικότερη και την αξιολογικότερη διαχείριση του δημοσίου χρήματος, όσον αφορά αυτούς τους διαγωνισμούς.
Κλείνοντας, αυτό που έχουμε να πούμε σαν Πλειοψηφία είναι ότι η πρόταση νόμου της Νέας Δημοκρατίας δεν έρχεται να συμπληρώσει τίποτα στο υπάρχον θεσμικό πλαίσιο της χώρας μας για τη διενέργεια κρατικών προμηθειών, ή διαγωνισμών ανάθεσης δημοσίων έργων. 'Οπως είπα και νωρίτερα η πρόταση αυτή ουσιαστικά στερείται αντικειμένου. 'Οσον αφορά τα δημόσια έργα και όσον αφορά τις ΔΕΚΟ, αλλά και όσον αφορά τις προμήθειες της κεντρικής διοίκησης, η Κυβέρνηση έχει ήδη αντιμετωπίσει νομοθετικά αυτά τα ζητήματα, στα οποία μπορεί να παρέμβει με νομοθετικές ρυθμίσεις, ώστε να εγγυάται και τη διαφάνεια και την αξιοκρατία, αλλά και την καλύτερη δυνατή επιλογή και διασφάλιση του δημοσίου χρήματος.
Αντίθετα, η υιοθέτηση μιας πρότασης νόμου σαν αυτή, θα αποτελούσε τεράστια αγκύλωση για τη λειτουργία των δημοσίων επιχειρήσεων στη χώρα μας, θα είχε τεράστιες συνέπειες, όσον αφορά την ανταγωνιστικότητά τους και θα κατέληγε σε τεράστια αδιέξοδα, τα οποία θα είχαν δυσμενέστατες συνέπειες για όλους μας.
Συνεπώς καταψηφίζουμε την πρόταση νόμου της Νέας Δημοκρατίας.
Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Λουκάς Αποστολίδης): Πριν δώσω το λόγο στον κ. Γκατζή, θα ήθελα να ανακοινώσω στο Σώμα ότι το ΔΗ.Κ.ΚΙ. ορίζει ως ειδικό αγορητή το συνάδελφο κ. Γεώργιο Ρόκο.
Ορίστε, κύριε Γκατζή, έχετε το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, κυρίες και κύριοι Βουλευτές, για τη συγκεκριμένη πρόταση της Νέας Δημοκρατίας, για ό,τι έχει προηγηθεί μέχρι σήμερα, αλλά και για τις προσπάθειες που γίνονται σήμερα για θεσμικές παρεμβάσεις στο χώρο των δημοσίων έργων, όπως και ο νόμος που ψήφισε η Κυβέρνηση πριν από δύο-τρεις μήνες περίπου, το Κομμουνιστικό Κόμμα Ελλάδας πιστεύει ότι εντάσσονται σε μία πολιτική η οποία είναι ο βίαιος τρόπος μετατροπής των υπαρχόντων μικρών επιχειρήσεων σε φασιονίστες, ή υπεργολάβους, για να ενισχυθεί ακόμη περισσότερο μία μονοπωλιακή κατοχύρωση των μεγάλων εταιρειών.
Με μία σειρά νόμων που ψήφισε η Κυβέρνηση, συμπληρώνεται ο ν. 2229/1994, δηλαδή η παράδοση από το δημόσιο τομέα στον ιδιωτικό με τη σύσταση ανωνύμων εταιρειών, αφού όλες οι διαδικασίες ανάθεσης έργων, μελετών, προμηθειών, εξαιρούνται από την κείμενη νομοθεσία. Οι μόνιμες διατάξεις, που υφίστανται για τις παραπάνω διαδικασίες, είναι εκείνες που προβλέπουν οι κοινοτικές οδηγίες.
 

Επιστροφή στην κορυφή



Σελίδα 9857 
Μπορεί να μην έχουμε, δηλαδή, ανεξάρτητες διοικητικές αρχές για τα έργα, κύριοι συνάδελφοι, έχουμε όμως τις ανώνυμες εταιρείες, οι οποίες αντί αυτών διενεργούν όλες τις προμήθειες και τα μεγάλα έργα.
Κατά τη συζήτηση στη Βουλή για το νόμο της Κυβέρνησης για τα δημόσια έργα, με την τοποθέτησή μας είχαμε αποδείξει πως η διαφάνεια δεν ήταν το ζητούμενο. Ο μαθηματικός τύπος ανατράπηκε από άλλες παρεμβάσεις, που αλλοίωναν ουσιαστικά το ζητούμενο, που ήταν η προσφορά του μεγαλύτερου μειοδότη: παρεμβάσεις Υπουργών και μία σειρά άλλες διατάξεις που ανέτρεπαν ουσιαστικά το μαθηματικό τύπο. Το ίδιο γίνεται και με τις προμήθειες.
Κύριοι Βουλευτές, προκύπτουν πολλά ερωτήματα για τον τρόπο που γίνονται οι αναθέσεις των προμηθειών του δημοσίου, αλλά και των μεγάλων έργων, κυρίως των δημοσίων έργων.
Θα συμφωνήσουμε εν μέρει με τις διαπιστώσεις που κάνει η εισηγητική έκθεση της πρότασης νόμου της Νέας Δημοκρατίας για αδιαφάνεια, γραφειοκρατία και ρεμούλα του χρήματος του ελληνικού λαού. 
Διαφωνούμε όμως στο "διά ταύτα" της λύσης που προτείνει, όπως και με την πολιτική που ακολουθεί η Κυβέρνηση.
Και να επισημάνουμε ότι με αποδυναμωμένο δημόσιο τομέα και με τιθέμενο στη γωνιά, χωρίς μηχανισμούς ελέγχου και χωρίς δυνατότητα ουσιαστικής παρέμβασης προς όφελος του λαού και της χώρας, είναι τουλάχιστον αφελές και επικίνδυνο να θεωρούμε ότι με τις ανεξάρτητες διοικητικές αρχές κατοχυρώνεται η διαφάνεια και το δημόσιο συμφέρον και ότι, με την παραπέρα εξάρθρωση του δημόσιου τομέα, που επιμένει η Νέα Δημοκρατία και υλοποιεί η Κυβέρνηση, θα λυθούν τα παραπάνω προβλήματα μέσω των ιδιωτών.
Ποιος θα συντάξει, άραγε, τις τεχνικές προδιαγραφές, μ' έναν τέτοιο δημόσιο τομέα, για τα είδη που προμηθεύεται το δημόσιο, πώς θα κατοχυρωθεί το δημόσιο συμφέρον στις κρατικές προμήθειες και στα δημόσια έργα και πώς θα εξασφαλιστεί η διαφάνεια, όταν το δημόσιο στερείται σκόπιμα από άριστα εκπαιδευμένο και εξοπλισμένο προσωπικό -όπως ομολόγησε και ο κύριος Υφυπουργός κατά τη συζήτηση στην επιτροπή της πρότασης νόμου- μακριά από τις γνώσεις μιας τεχνολογίας που τρέχει και εξελίσσεται με ανυπολόγιστη ταχύτητα;
Δεν λέμε ότι μέσα από το δημόσιο τομέα θα λυθούν όλα τα προβλήματα. Λέμε, όμως, ότι θα μειωθούν.
Οι ανεξάρτητες διοικητικές αρχές, τις οποίες προτείνει σήμερα με την πρόταση νόμου η Νέα Δημοκρατία, αλλά και το ΠΑ.ΣΟ.Κ. με την πρόταση τροποποίησης του άρθρου 101 Α' του Συντάγματος, που επιβάλλει εκεί όχι τις ανεξάρτητες διοικητικές, αλλά τις ανεξάρτητες δημόσιες αρχές, κατά την άποψή μας, είναι ανεπίτρεπτες στη λειτουργία ενός δημοκρατικού κοινοβουλευτικού συστήματος.
Το Κ.Κ.Ε. διαφωνεί και με τις δύο προτάσεις, όπως και αν λέγονται αυτές, και ζητεί τον περιορισμό των δραστηριοτήτων των επιτροπών αυτών.
Κύριοι Βουλευτές, σημαντικοί τομείς του δημόσιου βίου, όταν θα λειτουργήσουν, ή και δημόσιες αρχές που λειτουργούν, τίθενται εκτός λαϊκού κοινοβουλευτικού ελέγχου.
Τι είναι τελικά αυτές οι περιβόητες ανεξάρτητες διοικητικές αρχές και τι θα εξυπηρετούν; Πόσο ανεξάρτητες είναι, όταν διορίζονται από την κάθε φορά κυβέρνηση; Τι εμπειρία υπάρχει, όσον αφορά την ανεξαρτησία τους;
Θα αναφέρω μόνο ένα παράδειγμα, τη γνωστή ιστορία του Εθνικού Ραδιοτηλεοπτικού Συμβουλίου. Επί οικουμενικής δεν υπήρχε καμία πλειοψηφία. 'Ηρθε η Νέα Δημοκρατία, για να αλλαξει το νόμο και να αποκτήσει πλειοψηφία και όσο ήταν Κυβέρνηση να τον κατευθύνει κατά το δοκούν, όπως κάνει στη συνέχεια το ΠΑ.ΣΟ.Κ., όταν ήρθε στην εξουσία, αφού διατήρησε τον ίδιο ακριβώς νόμο.
Για το κόμμα μας οι ανεξάρτητες διοικητικές αρχές είναι ένα εύρημα, ένα πρόσχημα, για τη μεταφορά και απόσειση κυβερνητικών ευθυνών, ώστε να καλύπτονται από οποιονδήποτε έλεγχο και ευθύνες, παρ' όλο που βρίσκονται κάτω από τον ασφυκτικό έλεγχο της κυβέρνησης.
Είναι, κύριοι Βουλευτές, μία επικίνδυνη διάταξη. Αποκλείει τον κοινοβουλευτικό έλεγχο, στερεί από το λαό το δικαίωμα να ελέγχει αυτές, για όποιες πράξεις και παραλείψεις για πολύ σοβαρά θέματα, που αποφασίζει μέσω αυτών η κυβέρνηση, χωρίς να λογοδοτεί πουθενά και χωρίς δικαίωμα παρέμβασης σε κανέναν.
Τι έκανε η Νέα Δημοκρατία, όταν ήταν κυβέρνηση, ενάντια στη ρεμούλα και στα διαπλεκόμενα συμφέροντα; 'Οταν, κύριοι συνάδελφοι, οι ανεξάρτητες διοικητικές αρχές είναι διορισμένες από την κυβέρνηση, πόσο ανεξάρτητες μπορεί να είναι; Ποιο νομικό πλαίσιο μπορεί να κατοχυρώσει την ακεραιότητα αυτής της επιτροπής; Ποια συμφέροντα θα εξυπηρετούν; Πώς θα κατοχυρώνει την ενημέρωση, τη διαφάνεια, τις δημοκρατικές διαδικασίες και τον αντικειμενικό τρόπο διεξαγωγής της λειτουργίας της για την καλύτερη και συμφέρουσα προμήθεια υπέρ του δημοσίου και άρα, υπέρ του ελληνικού λαού; Σε ποιον θα λογοδοτούν οι καθ'όλα αξιότιμοι δικαστικοί και καθηγητές;
Κύριοι Βουλευτές, κύριος στόχος κατά την άποψη μας αυτών των επιτροπών είναι να αποφεύγει η Κυβέρνηση τον έλεγχο διαχείρισης σε εκατοντάδες και χιλιάδες δισεκατομμύρια δραχμές.
Ο κύριος Υφυπουργός μίλησε στην επιτροπή για ένα νέο νομοσχέδιο, που σκοπεύει να φέρει η Κυβέρνηση στο τέλος Ιουνίου, δηλαδή στο θερινό Τμήμα της Βουλής, που θα βελτιώνει, λέει, το υπάρχον νομοθετικό πλαίσιο και θα κατοχυρώνει τη διαφάνεια και το δημόσιο συμφέρον στις προμήθειες και στα δημόσια έργα.
Δεν το είδαμε, αλλά με δοσμένη την έως τώρα πολιτική της Κυβέρνησης και την ολοένα αυξανόμενη οικονομική και πολιτική ισχύ των μεγαλοεργολάβων και από την άλλη, η συνέχιση παραπέρα της υποβάθμισης και απαξίωσης του δημόσιου και του ευρύτερου δημόσιου τομέα, είναι βέβαιο ότι θα κινείται στη λογική της παραπέρα εξασφάλισης και κατοχύρωσης, χωρίς αμφισβητήσεις, των έργων και προμηθειών στα μεγάλα συμφέροντα των μεγαλοκατασκευαστών επιχειρηματιών.
'Οσο για τις διάφορες επιτροπές προμηθειών, που αναφέρθηκε ο εισηγητής της Πλειοψηφίας, αλλά και ο κύριος Υφυπουργός κατά τη συζήτηση στην επιτροπή, ότι λειτουργούν με διαδικασίες διαφάνειας, μην προσπαθείτε να μας πείσετε.
Η διαδικασία, τόσο στις διακομματικές επιτροπές, που είναι για πάνω από πέντε δισεκατομμύρια (5.000.000.000) προμήθειες, όσο και οι άλλες επιτροπές, είναι κατά την άποψή μας για να νομιμοποιούν τις αποφάσεις των Υπουργών και της Κυβέρνησης. Δεν μπορεί και σε αυτές ακόμα τις κοινοβουλευτικές επιτροπές να εξασφαλισθεί ο πλήρης έλεγχος.
Θέλετε να σας πω τι έγινε με την αξιολόγηση των προσφορών για τα ελικόπτερα του Υπουργείου Εμπορικής Ναυτιλίας; Ξέρετε ότι εκεί ο εκπρόσωπος του ΠΑ.ΣΟ.Κ. ψήφισε ενάντια στη διαδικασία, γιατί ανοίχθηκε μονο μία προσφορά; Και μάλιστα, όταν φέραμε επίκαιρη ερώτηση στη Βουλή όχι μόνο ο εκπρόσωπος του ΠΑ.ΣΟ.Κ., αλλά και άλλα δύο κόμματα και το δικό μας, ξέρετε τι μας είπε ο κύριος Υπουργός; Μας κατηγόρησε για συμφέροντα. Τέτοιο είναι το θράσος. Είχαμε φυσικά το πολιτικό τακτ να μην πούμε εμείς αυτό ακριβώς που είπε σε εμάς, ότι εξυπηρετεί συμφέροντα. Γιατί δεν άνοιξε τις άλλες προσφορές; Γιατί δεν τις αξιολόγησε; Γιατί και τα τρία κόμματα ζήτησαν να γίνει το άνοιγμα των προσφορών και των άλλων εταιρειών, όταν μάλιστα η μία από αυτές τις εταιρείες είχε περισσότερα εχέγγυα εξασφάλισης των ελικοπτέρων αυτών.
Η απάντηση ήταν ότι, "ε, αφού την έκρινε ομόφωνα η επιτροπή μηχανολογικού ελέγχου...." Δηλαδή και οι επιτροπές αυτές πάνε περίπατο και οι κοινοβουλευτικές, όταν υπάρχουν οι διορισμένες επιτροπές, οι οποίες αποφασίζουν ομόφωνα. Αυτά είχε πει ο κύριος Υπουργός της Εμπορικής Ναυτιλίας.
Είναι κοινή διαπίστωση, κύριοι Βουλευτές, ότι, τόσο στα μεγάλα έργα όσο και στις προμήθειες, υπάρχει μεγάλη 
 

Επιστροφή στην κορυφή



Σελίδα 9858 
ασυδοσία και ρεμούλα, ότι τα διαπλεκόμενα αλωνίζουν το δημόσιο χρήμα και ότι υπάρχει ανάγκη να βρεθεί λύση. Είμαστε ανοικτοί να συζητήσουμε κάθε θετική πρόταση, που θα εξασφαλίζει τη διαφάνεια και το δημόσιο συμφέρον.
Επίσης, είναι κοινή διαπίστωση ότι ο δημόσιος τομέας δεν λειτουργεί σωστά. Αυτό χρησιμοποιείται ως άλλοθι από την Κυβέρνηση, για να καταφεύγει συχνά-πυκνά σε ξένα γραφεία και οίκους, είτε για διάφορες μελέτες είτε για σύνταξη προδιαγραφών και άλλα.
Φταίνε, άραγε, οι εργαζόμενοι στο δημόσιο γι' αυτό το κατάντημά του, ή φταίει το ότι όλες οι μεταπολιτευτικές κυβερνήσεις, και ιδιαίτερα τα τελευταία χρόνια το νεοδεξιό ΠΑ.ΣΟ.Κ, προσπαθούν να υποβαθμίσουν το δημόσιο τομέα, να τον κατασυκοφαντήσουν στη συνείδηση του ελληνικού λαού, ώστε να τον οδηγήσουν ευκολότερα στους ιδιώτες;
Την καλύτερη προσφορά, που είναι το ζητούμενο στα έργα και τις προμήθειες, όπως και τη σωστή προετοιμασία πριν τις αναθέσεις -παραδείγματος χάρη ολοκληρωμένες και σωστές προδιαγραφές υλικών και ιδιαίτερα των αναλώσιμων στις προμήθειες του δημοσίου, αλλά και τις τεχνικές προδιαγραφές και μελέτες, τον έλεγχο της ποιότητας των δημόσιων έργων- κατά την άποψή μας -δεν υπάρχει προς το παρόν άλλη πρόταση- μόνο ένας δυνατός δημόσιος τομέας μπορεί να εξασφαλίσει σε όφελος της χώρας κι αυτό όχι πάντοτε με πλήρη αποτελεσματικότητα, από το γεγονός ότι σήμερα και οι δημόσιοι υπάλληλοι ελέγχονται από την Κυβέρνηση ασφυκτικά.
Βέβαια, δεν πιστεύουμε ότι αυτό θα λύσει οριστικά τα προβλήματα της ρεμούλας, όταν οι μίζες, οι προμήθειες, συνοδεύουν κάθε έργο του δημοσίου, όπως ο ΦΠΑ. 'Ετσι ακριβώς είναι, κύριοι συνάδελφοι. Η μίζα, η προμήθεια, έχει γίνει συνώνυμο με το ΦΠΑ.
Πιστεύουμε όμως ότι ένας σωστά εξοπλισμένος με τον απαραίτητο επιστημονικό και τεχνολογικό εξοπλισμό δημόσιος τομέας, θα μπορέσει κάπως να περιφρουρήσει και το συμφέρον αλλά και τη διαφάνεια. 'Ενας δημόσιος τομέας με καλά αμειβόμενο προσωπικό, υγιής,παραγωγικός, εκδημοκρατισμένος, μακριά από τις κομματικές αγκυλώσεις και τα συμφέροντα, μπορεί να υπερασπίσει με τον καλύτερο τρόπο τα χρήματα του ελληνικού λαού και το συμφέρον της εθνικής οικονομίας, από ό,τι όλες οι άλλες επιτροπές, είτε αυτές λέγονται επιτροπές του δημοσίου είτε λέγονται διοικητικές.
'Οταν όμως αντί αυτού υπάρχει στόχος παραπέρα διάβρωσης, εξάρθρωσης, αλλά και απαξίωσης του δημόσιου τομέα, για να οδηγηθεί ευκολότερα στον ιδιωτικό τομέα όλη αυτή η προσπάθεια, όταν αντί των συμφερόντων του λαού και της χώρας υπερισχύει το μονοπωλιακό συμφέρον και οι εντολές της Ευρωπαϊκής 'Ενωσης, όταν το δημόσιο όφελος ταυτίζεται με το όφελος των μεγαλοεπιχειρηματιών -θυμηθείτε το νομοσχέδιο για τις ΒΕΠΕ, που πέρασε η Κυβέρνηση, όπου εκεί το συμφέρον του επιχειρηματία ταυτίστηκε με το δημόσιο όφελος- όταν όλη η ελληνική νομοθεσία, που έχει σχέση με την υποδομή και ανάπτυξη της χώρας, γίνεται το χαλί, για να παραδοθεί ο ελληνικός πλούτος και οι παραγωγικές δυνάμεις στα συμφέροντα του κεφαλαίου, όταν ο εκσυγχρονισμός ταυτίστηκε με το ξεπούλημα του πιο υγιούς και παραγωγικού δημόσιου τομέα στους μεγαλοκεφαλαιούχους, όταν οποιαδήποτε υποδομή και ανάπτυξη είναι ξεκομμένη από την κοινωνική και δημοκρατική της διάσταση και πολύ περισσότερο όταν χτυπά κοινωνικές και δημοκρατικές κατακτήσεις των εργαζομένων, τότε το θεσμικό πλαίσιο γίνεται το εργαλείο για την υλοποίηση, χωρίς παρεκκλίσεις αυτής της πολιτικής, την οποία ακολουθεί σήμερα η Κυβέρνηση και στηρίζουν, άλλος περισσότερο, άλλος λιγότερο, η Νέα Δημοκρατία και ο Συνασπισμός, αφού έχουν την ίδια αφετηρία και τον ίδιο στόχο. 'Εχουν σαν αποδοχή της πολιτικής το Μάαστριχτ και σαν στόχο τα προγράμματα σύγκλισης.
Είναι μία δεξιά πολιτική, που πατά στις αποφάσεις αυτές και εντάσσεται δορυφορικά στις επιδιώξεις της νέας τάξης πραγμάτων. Είναι πολιτική, κύριοι συνάδελφοι, που εκτρέφει τα διαπλεκόμενα, τις εξαρτήσεις, τη διαφθορά αρχών και αξιών, τη ρεμούλα του δημόσιου χρήματος. Θεωρούν ότι όλα αυτά είναι θεμιτά, εφόσον λειτουργούμε με τους κανόνες της περίφημης αγοράς, στους οποίους αναφέρθηκε προηγούμενα ο συνάδελφος της Πλειοψηφίας.
Μέσα στην ελεύθερη αγορά καταργείται κάθε δημόσιο συμφέρον και τα πάντα κρίνονται με τη ζυγαριά του κέρδους.
Κύριοι Βουλευτές, για νόμους, που να εξασφαλίζουν τα συμφέροντα του λαού και της χώρας, χρειάζεται μία άλλη πολιτική, μια πολιτική μακριά από εξαρτήσεις, μακριά από συμφέροντα και μικροκομματικές σκοπιμότητες, μία πολιτική για την οποία, ούτε το ΠΑΣΟΚ ούτε πολύ περισσότερο η Νέα Δημοκρατία, μπορούν να είναι σήμερα περήφανοι. Και δεν υπάρχει κανένα εχέγγυο εξασφάλισης και πορείας μιας τέτοιας πολιτικής. Να είσθε βέβαιοι, κύριοι συνάδελφοι, ότι ο λαός με τους αγώνες του θα επιβάλει αυτήν την πολιτική, γιατί όλες αυτές οι ρεμούλες, όλα αυτά τα διαπλεκόμενα συμφέροντα, όλη αυτή η κατασπατάληση του δημόσιου χρήματος, είναι εις βάρος της ποιότητας ζωής του ελληνικού λαού, είναι εις βάρος της ανάπτυξης, είναι εις βάρος της χώρας. Πιστεύουμε ότι το ρωμαλέο εργατικό και κοινωνικό κίνημα θα ανατρέψει αυτές τις πολιτικές, για να ζήσει πραγματικά ο λαός μας καλύτερες ημέρες. Καταψηφίζουμε αυτήν την πρόταση νόμου διότι κινείται στην ίδια ακριβώς αντίληψη και φιλοσοφία, που κατοχυρώνει παραπέρα τα συμφέροντα των μεγαλοεργολάβων.
ΠΡΟΕΔΡΕΥΩΝ (Λουκάς Αποστολίδης): Τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα πέντε μαθητές και δύο συνοδοί-καθηγητές από το 1ο Γυμνάσιο Ρέντη. Τους καλωσορίζουμε.
(Χειροκροτήματα από όλες τις πτέρυγες)
Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, αναφέρεται στην εισηγητική έκθεση της πρότασης νόμου της Νέας Δημοκρατίας ότι τα φαινόμενα αδιαφάνειας αποτελούν τις κυριότερες αιτίες, αφ' ενός για τη διασπάθιση του δημοσίου χρήματος και αφ' ετέρου πλήττουν την αξιοπιστία της πολιτικής, την αξιοπιστία των πολιτικών. Συμφωνούμε, αγαπητοί συνάδελφοι. Νομίζω ότι όλοι συμφωνούμε σ' αυτήν τη διαπίστωση. 'Οπως, επίσης, συμφωνούμε ότι ένα γενικευμένο αίσθημα ανυποληψίας παρατηρείται για τους πάντες και τα πάντα, τουλάχιστον την τελευταία εικοσαετία στον τόπο μας. Και είναι δυστυχώς φαινόμενα που έχουν υπονομεύσει το κύρος και την αξιοπιστία των θεσμών. Και είναι φαινόμενα που έχουν καταλήξει μερικές φορές και στην ποινικοποίηση του δημοσίου βίου της χώρας μας. Και όλοι γνωρίζουμε τι συνέπειες έχουν για την πολιτική κατάσταση, για το πολιτικό μας σύστημα όλες αυτές οι καταστάσεις.
Αγαπητοί συνάδελφοι, αυτά τα φαινόμενα και αυτές τις καταστάσεις όλες οι κυβερνήσεις υποσχέθηκαν ότι θα αντιμετωπίσουν, αλλά έμειναν μόνο στις προθέσεις. Δεν υπήρξε κυβέρνηση που να μην υποσχέθηκε θεσμούς διαφάνειας και ελέγχου στο δημόσιο χρήμα, δεν υπήρξαν πολιτικά πρόσωπα, και μάλιστα υψηλού αναστήματος, που να μην έδιναν διαβεβαιώσεις και εγγυήσεις για την προστασία του δημοσίου χρήματος και του δημοσίου συμφέροντος.
'Ομως, αγαπητοί συνάδελφοι, δυστυχώς μέχρι σήμερα δεν έχει γίνει τίποτα. Η πολιτική και η δημόσια ζωή του τόπου μας συνεχίζει να ταλαιπωρείται από την ίδια μήτρα που γέννησε και γεννά σκάνδαλα και δημιουργεί προβλήματα. Και αυτή είναι η αδιαφάνεια. Η αδιαφάνεια παράγει τη διαπλοκή, που με τη σειρά της παράγει το άφθονο κέρδος και γιγαντώνει σε δύναμη και σε οικονομική επιφάνεια τους εμπλεκόμενους. Αυτή η αφθονία του άκοπου χρήματος είναι που γεννά το πολιτικό χρήμα, ένα χρήμα που εδραιώνει ένα νέο πελατειακό σύστημα στη χώρα μας και δυστυχώς πλημμυρίζει όχι μόνο την πολιτική, αλλά και την κοινωνική ζωή της χώρας μας και δημιουργεί μία νέα σχέση.
Και η σημερινή Κυβέρνηση, όπως και οι προηγούμενες κυβερνήσεις, τόσο του ΠΑΣΟΚ όσο και της Νέας Δημοκρατίας, αρνήθηκε να εισάγει μέτρα και θεσμούς, που να εγγυώνται 
 

Επιστροφή στην κορυφή



Σελίδα 9859 
την ανατροπή αυτής της κατάστασης. Θα αναφερθώ σε δύο παραδείγματα λειτουργίας της σημερινής Κυβέρνησης. 'Εχουμε προγραμματικές συμβάσεις ύψους ενός τρισεκατομμυρίου τριακοσίων δισεκατομμυρίων (1.300.000.000.000). Από αυτά τα χρήματα μόνο τα τριακόσια δισεκατομμύρια (300.000.000.000) έχουν περάσει από διακομματική επιτροπή. Θα αναφερθώ επίσης στην ανάθεση του έργου της ΔΕΗ στη Φλώρινα, όπου τα ερωτηματικά για το υπερβολικό κόστος και τον τρόπο ανάθεσης του συγκεκριμένου έργου έχουν μείνει αναπάντητα και προσεχώς θα απασχολήσουν και την Ολομέλεια της Βουλής.
Η συμπεριφορά της Κυβέρνησης σ' αυτό το θέμα έχει δώσει μία ακραία μορφή, όσον αφορά την αδιαφάνεια. Κρίνεται λοιπόν απαραίτητο να αλλάξει το σημερινό καθεστώς της ανάθεσης και εκτέλεσης των συμβάσεων των δημοσίων έργων και των προμηθειών. Σ' αυτήν την κατάσταση έρχεται η Νέα Δημοκρατία και ουσιαστικά παίζει το ρόλο του τιμητή. Βέβαια, προπαγανδιστικά μπορεί να ισχυρίζεται ότι με τη συγκεκριμένη πρόταση νόμου έχει θέσεις.
Παρ' ότι για μας η συγκεκριμένη πρόταση νόμου κινείται προς θετική κατεύθυνση, ουσιαστικά δεν οδηγεί έξω από το πλέγμα, που παράγει αυτές τις καταστάσεις και αυτά τα προβλήματα. Ο Συνασπισμός έχει προτείνει στα πλαίσια αναθεώρησης του Συντάγματος να θεσπιστούν στο νέο Σύνταγμα διατάξεις, που να προβλέπουν ανεξάρτητες διοικητικές αρχές ελέγχου και διαφάνειας των συμβάσεων και προμηθειών του δημοσίου, ως θεσμικά αντίβαρα στη λειτουργία του κράτους και της κοινωνίας. Δυστυχώς αυτή η πρόταση δεν έγινε δεκτή.
Είναι απαραίτητη η συγκρότηση μιας ανεξάρτητης, ενιαίας διοικητικής αρχής. Εμείς όμως έχουμε ορισμένες ενστάσεις ως προς την πρόταση νόμου της Νέας Δημοκρατίας. Εφόσον όλοι αναγνωρίζουν ότι υπάρχει πρόβλημα, καλό θα ήταν αυτή η πρόταση νόμου να προέλθει από μία διαπαραταξιακή συνεργασία, ώστε να είναι πληρέστερη.
'Ενα σοβαρό ερώτημα, που μπαίνει για μας, είναι ότι το Εθνικό Συμβούλιο Διαφάνειας 'Εργων και Προμηθειών, το ΕΣΔΕΠ, διορίζεται από το Υπουργικό Συμβούλιο. Αυτό αυτόματα αναιρεί την έννοια της ανεξάρτητης διοικητικής αρχής. Υπάρχει πρόβλεψη για σύμφωνη γνώμη της Επιτροπής Θεσμών και Διαφάνειας της Βουλής. Στη συγκεκριμένη όμως πρόταση νόμου δεν βλέπουμε να έχει τον κύριο λόγο αυτή η επιτροπή. 'Εχει η Βουλή την πρόθεση να αναβαθμίσει το ρόλο της συγκεκριμένης επιτροπής; Επίσης, αναφέρεται ότι υποβάλλει έκθεση για τις εργασίες του ΕΣΔΕΠ, χωρίς να προβλέπει συγκεκριμένες κυρώσεις. Εμείς πιστεύουμε ότι δεν προβλέπονται κυρώσεις. Με αυτόν τον τρόπο αμβλύνεται ουσιαστικά η λειτουργία των ανεξάρτητων διοικητικών αρχών.
'Ενα άλλο θέμα, που τίθεται, είναι σχετικά με τις προσλήψεις του προσωπικού. Προσλαμβάνει προσωπικό κατά παρέκκλιση των κείμενων διατάξεων. Θα πρέπει να υπάρχουν ορισμένες δικλείδες, όσον αφορά αυτές τις προσλήψεις.
Για το Συνασπισμό το Εθνικό Συμβούλιο Διαφάνειας 'Εργων και Προμηθειών θα πρέπει να έχει ως στόχο να διαμορφώσει ένα μοναδικό σύνολο διαδικασιών, οδηγιών και εγγράφων, που να είναι υποχρεωμένος να ακολουθεί ο καθένας και δεύτερον, να ελέγχει εκ των υστέρων δειγματοληπτικά αν τηρήθηκαν οι όροι και να τιμωρεί αυστηρά τους παραβάτες. Με τον τρόπο αυτόν τηρείται η διαφάνεια, καθώς όλοι υπακούουν στους ίδιους νόμους και δεν δημιουργούνται ειδικά καθυστερήσεις. Βέβαια, αυτό δεν σημαίνει ότι ο Συνασπισμός αφίσταται των θέσεών του για την αναβάθμιση γενικά της Δημόσιας Διοίκησης.
Για μας, αγαπητοί συνάδελφοι, η θεσμοθέτηση αρχών διαφάνειας και ελέγχου θα δημιουργήσει μία νέα σχέση πολιτικής και οικονομίας και θα εμπεδώσει την εμπιστοσύνη των πολιτών στους πολιτικούς, αφού θα διασφαλισθούν, πρώτον, η διαφανής και σωστή διαχείριση του δημοσίου χρήματος και ειδικά η γνώση στον πολίτη ότι οι φόροι που πληρώνει πιάνουν τόπο και, δεύτερον, η χωρίς εξαίρεση ισχύς κανόνων υγιούς ανταγωνισμού για όλους. Είναι ένα πράγμα που επιτρέπει εύλογες προσδοκίες για κάθε άτομο και για κάθε ομάδα. Μόνο έτσι θα φύγει από την πολιτική ζωή του τόπου η διαρκής υποψία της συναλλαγής, που οδηγεί στην ανυποληψία του δημοσίου βίου της χώρας μας. Μόνο η θεσμοθέτηση αυτών των αρχών θα προστατεύσει το δημόσιο συμφέρον από απιστίες, την οικονομία από αθέμιτο ανταγωνισμό και την πολιτική από τη σκανδαλολογία.
Αγαπητοί συνάδελφοι, οποιαδήποτε πρόταση συμβάλλει προς αυτήν την κατεύθυνση, πρέπει να γίνεται αποδεκτή. Και οπωσδήποτε δεν έχουμε λόγο να μην πούμε ότι η συγκεκριμένη πρόταση είναι καλύτερη από αυτήν την πρόταση που έχει παρουσιάσει η Κυβέρνηση. Αρκεί όμως, αγαπητοί συνάδελφοι, η πρόταση αυτή να μην είναι ανειλικρινής και να μην προτείνεται μόνο και μόνο για να θολώνει τα νερά. Δεν είναι άμοιρη η Νέα Δημοκρατία για τη μέχρι σήμερα πολιτική της, για τα όσα περί αδιαφάνειας και κακοδιαχείρισης του δημοσίου χρήματος καταγγέλλει στην εισηγητική της έκθεση.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω προς το Σώμα ότι ο συνάδελφος κ. Κίμων Κουλούρης ζητεί ολιγοήμερη άδεια απουσίας του στο εξωτερικό.
Εγκρίνει η Βουλή;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Λουκάς Αποστολίδης): Η Βουλή ενέκρινε τη ζητηθείσα άδεια. 
Ο συνάδελφος κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Κυρίες και κύριοι συνάδελφοι, είναι αλήθεια ότι το μεγάλο ζήτημα της εποχής, το πολιτικό ζήτημα, αυτό που έχει δημιουργήσει αναξιοπιστία στα κόμματα και στους πολιτικούς, είναι η διαπλοκή που προέρχεται μέσα από τις προμήθειες των δημοσίων έργων. 'Ετσι, βέβαια, κάθε φορά οι κυβερνήσεις, που ασκούν εξουσία και τα κόμματα που ασκούν εξουσία, προγραμματίζουν και εξαγγέλουν.
Αυτό έχει κάνει και το ΠΑΣΟΚ, όταν από τις προγραμματικές δηλώσεις του 1993 είχε εξαγγείλει μια ανεξάρτητη διοικητική αρχή και το 1994 έφερε σχέδιο νόμου, το οποίο ποτέ δεν ψήφισε. Ζήσαμε την παλινωδία κυβερνητικών στελεχών, όταν ο κ. Καστανίδης έφερε σαν Υπουργός Μεταφορών τη δική του πρόταση. Τότε η δικαιολογία ήταν ότι θα πρέπει να είναι ολοκληρωμένη και να αφορά όλα τα Υπουργεία. 'Ετσι, έμεινε αυτό πίσω.
'Ερχεται, βέβαια, σήμερα η Νέα Δημοκρατία, ασκώντας το ρόλο της Αξιωματικής Αντιπολίτευσης, να προτείνει κάτι το ανάλογο, κάτι που όμως, ενώ επί της αρχής θεωρείται ότι είναι θετικό και θα μπορούσε κανείς να το ψηφίσει, διαπιστώνει, όταν αναλύει άρθρο προς άρθρο, ότι απλώς δημιουργείται μια πρόταση, η οποία θα μπορούσε να λειτουργήσει σαν μια επίφαση λειτουργίας και ελέγχου. 
Αν κανείς αξιοποιούσε τη δική του εμπειρία, γύρω από το πώς λειτουργεί η Δημόσια Διοίκηση, ο μηχανισμός ελέγχου κλπ., θα καταλάβαινε ότι δεν είναι τόσο απλό και ότι μια τέτοια πρόταση νόμου θα ήθελε μεγαλύτερη συζήτηση, να έχει μια διακομματική συναίνεση, η οποία θα έβαζε τελικά το δάκτυλο επί τον τύπο των ήλων, για να μπορέσει να δείξει τελικά ότι αυτό το κράτος θέλει να εκσυγχρονιστεί. Γιατί πρέπει να εκσυγχρονιστεί το κράτος, πριν εκσυγχρονιστεί η Κυβέρνηση. Για να γίνει όμως κάτι τέτοιο, κύριοι συνάδελφοι, εμείς κάποτε είχαμε τολμήσει και είχαμε κάνει και με τις προγραμματικές δηλώσεις τις δικές μας προτάσεις.
Μιλάμε για τις ΔΕΚΟ, που παίζεται και το μεγάλο πακέτο και οι μεγάλες προμήθειες, όπου διακινούνται τα πολλά χρήματα, μέσα από τις οποίες υπάρχει αυτή η υποψία για την αδιαφάνεια και τη διαπλοκή. Βεβαίως αποκαλύπτεται κάθε μέρα, από σήμερα και πέρα, στον ελληνικό λαό ότι δεν είναι υπεύθυνοι των εξελίξεων οι εργαζόμενοι ή οι εμπλεκόμενοι κάθε φορά, όσο κυρίως οι διοικήσεις που διορίζονται από τις κυβερνήσεις, μέσα από τις οποίες στηρίζεται η διαπλοκή και η διαχείριση. Είχαμε πει εμείς τότε πως οι ΔΕΚΟ πρέπει να κατατάσσονται σε δύο κατηγορίες, στην εθνική και την περιφερειακή, νομαρχιακή, ανάλογα με την εμβέλειά της.
Για την πρώτη κατηγορία είχαμε πει πως έπρεπε επιτροπή 
 

Επιστροφή στην κορυφή



Σελίδα 9860 
της Βουλής, όπου θα στερείται πλειοψηφίας η Κυβέρνηση, να επιλέγει τις διοικήσεις σε επίπεδο προέδρου ή διοικητού ή γενικού διευθυντού ή διευθύνοντος συμβούλου, για να ξεκινήσει από την αρχή ο έλεγχος. Γιατί; Τι νόημα θα έχει, κύριοι συνάδελφοι, να πάει κανείς να συμμετέχει ή να ελέγξει τη διαδικασία μιας προμήθειας, όταν εκ των προτέρων άλλοι έχουν βάλει τις προδιαγραφές; Πας να αγοράσεις ένα ελικόπτερο και ξέρεις από την αρχή ποιες είναι οι προδιαγραφές του, πόσα άτομα θα έχει, τι ακτίνα δράσης θα έχει. Αυτό προκαθορίζεται, ούτως ώστε στο τέλος να έχεις να επιλέξεις μόνο από μια εταιρεία. Πας να αγοράσεις ντιζελομηχανές στον ΟΣΕ, προδιαγράφονται από την αρχή τα πάντα, έτσι που να καθοδηγήσαι στην αγορά. Και αυτή η επιτροπή, η οποία θα συγκροτηθεί, θα πάει απλώς να επιβεβαιώσει τον εαυτό της.
Θέλει λοιπόν από το θεμέλιο, από την αρχή να ξεκινήσει κανείς, να μελετήσει ποια είναι η πραγματική διέξοδος και ποιος θα είναι και ο ρόλος της πολιτείας, του λαού σ' αυτήν τη διαδικασία. Θα πρέπει να εκφράζεται μέσα από τη Βουλή. Και για να γίνει κάτι τέτοιο, θέλει τόλμη, θέλει ριζική αλλαγή στο σύστημα.
Θα σας έλεγα μια παρατήρηση, που είναι περίπου στην ίδια σελίδα των προγραμματικών μας δηλώσεων. Λέγαμε -γιατί εδώ το χρησιμοποιούμε σαν ένα γραδόμετρο εμπιστοσύνης και ικανότητας, ενώ δεν είναι έτσι και το ξέρει ο λαός- πως ακόμα και οι ηγεσίες των τριών ανωτάτων δικαστηρίων της χώρας θα πρέπει να επιλέγονται από αντικειμενικό, αντιπροσωπευτικό όργανο -και ήταν και πρότασή μας για την αναθεώρηση του Συντάγματος- και όχι από το Υπουργικό Συμβούλιο. Και σ' αυτό, ως φάνηκε, λίγα βήματα θέλετε να κάνετε μπροστά. Να ξεκινήσουμε λοιπόν από όλα αυτά τα όργανα, που κάθε κυβέρνηση κάθε φορά χρησιμοποιεί, διορίζοντάς τα, ή ορίζοντάς τα εμμέσως, αλλά διορίζοντάς τα στην πράξη, για να ελέγχει και την οποιαδήποτε διοικητική αρχή που θέλουμε να φτιάξουμε, αν θέλουμε πραγματικά να φτιάξουμε κράτος, αν δεν θέλουμε δηλαδή εδώ μέσα να λειτουργήσουμε έξω από τη σκοπιμότητα που δημιουργεί η Πλειοψηφία, αλλά μέσα από την ανάγκη που δημιουργούν οι σύγχρονες ανάγκες μιας σύγχρονης κοινωνίας με σύγχρονες απαιτήσεις. Και αυτό θέλει υπέρβαση, για να αποκασταστήσουμε στα μάτια του κόσμου την αίσθηση ότι εμείς εδώ επιλεγόμαστε για να τον υπηρετούμε. Να μην αφήνουμε περιθώρια, να μην ασκούμε με τους διορισμούς και τους ελέγχους κάθε φορά των διάφορων επιτροπών την επίφαση του ελέγχου.
Θα σας πω τρεις παρατηρήσεις, όσες προλαβαίνει κανείς να πει. Μιλάτε, κύριοι συνάδελφοι, ότι πρόκειται περί ενός οργάνου που θα ελέγχει τις προμήθειες πάνω από ένα δισεκατομμύριο (1.000.000.000) σε κόστος. Διερωτηθήκατε πόσες χιλιάδες τέτοια έργα είναι αυτά και αν πράγματι χωρίς υποδομή στήριξης, τεχνικής στήριξης, μπορεί αυτή η διοικητική αρχή να ελέγξει χίλιες και πάνω προμήθειες; Πρόκειται περί χιλιάδων προμηθειών το χρόνο με πάνω από ένα δισεκατομμύριο (1.000.000.000) και δεν μπορεί κάποιος εύκολα να μπει στη λογική ότι πρέπει να μεγαλώσουμε το πλαφόν. 'Ομως, δεν είναι και αυτή πρόταση που υπάρχει. Και αυτή δεν δίνει λύση. Το θέμα θέλει πολλή κουβέντα, θέλει συζήτηση σε διακομματικό επίπεδο, για να βρούμε πραγματικά απάντηση και όχι να δημιουργήσουμε έτσι για τις εντυπώσεις ένα πλαίσιο νόμου, το οποίο τελικά δεν θα λειτουργήσει και θα δημιουργήσει άλλοθι στις επόμενες κυβερνήσεις.
Λένε, κατά περίπτωση, θα επιλέγουν τους μηχανισμούς αυτούς στήριξης, οι οποίοι θα καθοδηγούν το έργο της επιτροπής και θα δημιουργήσουν μ'αυτόν το τρόπο μία σειρά και ένα άλλο πλαίσιο μηχανισμού, το οποίο κάθε φορά θα επιλέγεται και θα αναπτύξει για μια ακόμη φορά την πελατειακή σχέση που υπάρχει μεταξύ των τεχνοκρατών και των πολιτιτών. Θα διαβρώσουμε για μία ακόμη φορά με την παρέμβασή μας το ίδιο το επιστημονικό προσωπικό, που πρέπει να το εντάξουμε σε ένα συγκεκριμένο πλαίσιο λειτουργίας και να μην το επιλέγουμε κάθε φορά από επιλεγμένους από εμάς για να περνάμε έτσι και να διατηρούμε τον έλεγχο του συστήματος.
Γι' αυτό προτείνουμε, επειδή θεωρούμε ότι πράγματι είναι μέγιστο θέμα, είναι αυτό που θα μας αποκαταστήσει στην κοινωνία, είναι αυτό που θα αποκαταστήσει την πολιτική και τους πολιτικούς και τα κόμματα, να το δούμε το δυνατόν γρηγορότερα, να συγκροτήσουμε μια διακομματική επιτροπή που θα φέρει πράγματι ένα ουσιαστικό πλαίσιο νόμου, το οποίο θα λύνει με σύγχρονο τρόπο και αποτελεσματικό τις αδυναμίες, που μέχρι σήμερα δεν μπορέσαμε δυστυχώς να λύσουμε. Γι' αυτό θα μπορούσαμε να πούμε από την αρχή ότι επί της αρχής μια τέτοια κατεύθυνση τη στηρίζουμε, αλλά επί των άρθρων διαφωνούμε, δυστυχώς, ουσιαστικά και απόλυτα.
ΠΡΟΕΔΡΕΥΩΝ (Λουκάς Αποστολίδης): Ο Πρόεδρος της Νέας Δημοκρατίας κ. Κωνσταντίνος Καραμανλής έχει το λόγο.
ΚΩΝΣΤΑΝΤΙΝΟΣ ΚΑΡΑΜΑΝΛΗΣ (Πρόεδρος της Νέας Δημοκρατίας): Κύριοι συνάδελφοι, σήμερα συζητούμε ένα κορυφαίο ζήτημα για το δημόσιο βίο και από τη στάση, την οποία θα πάρουμε και ως κόμματα, αλλά και ως πρόσωπα, θα κριθούμε με πολύ αυστηρά κριτήρια. Δεν ανέβηκα στο Βήμα, για να σας κάνω μακρά ανάλυση του προτεινόμενου σχεδίου νόμου. Το έχουν κάνει διεξοδικά ο εισηγητής και, στη συνέχεια, ο Κοινοβουλευτικός Εκπρόσωπος της Νέας Δημοκρατίας.
Θέλω να σας παρουσιάσω εν συντομία κάποιες κομβικές σκέψεις γύρω απ' αυτό το ζήτημα. Μερικές απ' αυτές μπορεί να ηχούν κοινότυπες, αλλά φαίνεται ότι στην πρακτική, στην καθημερινή συμπεριφορά, ιδίως στα μάτια των πολιτών, δεν αντιστοιχούν τα λόγια με τα έργα.
Ξεκινάω με μια πρώτη διαπίστωση. Το κράτος ένα ρόλο έχει: να είναι υπηρέτης του πολίτη, αρωγός του πολίτη, να είναι δίπλα του όταν ο πολίτης δημιουργεί, δυο φορές δίπλα του, όταν το έχει ανάγκη. Η σημερινή πραγματικότητα, πανθομολογουμένη απ' όλους και απ' όλες, πάσης πολιτικής προέλευσης, είναι ότι το κράτος είναι δυνάστης, είναι εμπόδιο, είναι ανασταλτικός παράγων. Ποιων; Των πολιτών, δηλαδή των φορολογουμένων, εκείνων που καταβάλλουν διαρκώς και περισσότερες επιβαρύνσεις, οι οποίες μάλιστα τα δυο-τρία τελευταία χρόνια έχουν πάρει τη μορφή γενικευμένης φορολογικής επιδρομής, από την ανικανότητα της Κυβέρνησης να διαχειριστεί τα δημοσιονομικά με ορθολογικό τρόπο και να τάμει επιτέλους αυτόν τον μεγάλο ασθενή, που είναι το κράτος. Αυτοί λοιπόν οι φορολογούμενοι πληρώνουν διαρκώς και περισσότερα και από την άλλη πλευρά δέχονται υπηρεσίες ολοένα και χειρότερες.
Η δεύτερη διαπίστωση. Είναι γνωστό και λέγεται απ' όλες τις πλευρές εδώ και χρόνια ότι έχει τραυματισθεί, έχει πληγεί η αξιοπιστία του δημόσιου βίου. Είναι πράγματι αληθές αυτό. Και μάλιστα θα έλεγα, σε ένα βαθμό, το σημείο εκκίνησης στις προσλαμβάνουσες των πολιτών είναι και βάσιμο. 'Οταν βλέπουν διευρυνόμενη αναντιστοιχία ανάμεσα στα λόγια και τα έργα, όταν βλέπουν να μην προχωρούν πράγματα που εξαγγέλλονται, όταν βλέπουν μετεκλογικές συμπεριφορές διαμετρικά αντίθετες από προεκλογικές δεσμεύσεις και εξαγγελίες, είναι φυσικό. Επαναλαμβάνω: ως βάση αφετηρίας είναι, πράγματι, αληθές ότι η γενίκευση αυτού του κλίματος δυσπιστίας οδηγεί σε ανακριβείς και άδικες υπεραπλουστεύσεις. Η εντύπωση ότι όλοι περίπου λένε ψέματα και η υφέρπουσα αίσθηση ότι όλοι οι υπηρετούντες στο δημόσιο βίο ενισχύουν ή ευνοούν την αδιαφάνεια, τη φαυλότητα ή τις ύποπτες συναλλαγές, είναι και άδικη και ανακριβής, αναμφισβήτητα. Αλλά αυτό έχει να κάνει με τη συμπεριφορά της Κυβέρνησης, έχει να κάνει με τη συμπεριφορά και το ρόλο του κράτους, έχει να κάνει με το κατά πόσον θέλουμε να ενισχύσουμε την εικόνα σοβαρότητας, εντιμότητας και αξιοπιστίας του δημόσιου βίου και της ίδιας της πολιτείας.
Η διαπίστωση σήμερα είναι ότι το κράτος, λίγο-πολύ σε όλες του τις εκφράσεις, δεν είναι μόνο αναποτελεσματικό, που είναι γνωστό ότι είναι δεν είναι μόνο αντιπαραγωγικό, δηλαδή πολύ χαμηλής απόδοσης, δεν είναι μόνο αλαζονικό, δεν είναι μόνο σπάταλο, αλλά είναι και αδιαφανές.
Παραδείγματα υπάρχουν πολλά και θα σας πω μερικά από 
 

Επιστροφή στην κορυφή



Σελίδα 9861 
τα πιο πρόσφατα: η καθυστερημένη, η αιφνιδιαστική -και εν πολλοίς εν κρυπτώ- υπογραφή των προγραμματικών συμφωνιών, το φιάσκο της Ολυμπιακής, το αίσχος των Κέντρων Επαγγελματικής Κατάρτισης, τα τεράστια ερωτηματικά για το υπέρογκο τίμημα του εργοστασίου της Δ.Ε.Η., η σύμβαση του "ΞΥΣΤΟ", η τεράστια σπατάλη στις προμήθειες -και όχι μόνο- στα δημόσια νοσοκομεία. 'Ολα αυτά εγείρουν ερωτηματικά όχι απλώς βάσιμα, σχεδόν αυταπόδεικτα, ότι κάτι πολύ σημαντικό λειτουργεί τελείως στραβά, σε ό,τι αφορά το δημόσιο τομέα.
Και βέβαια, κορυφαία περίπτωση αποτελεί κάτι που ως Αξιωματική Αντιπολίτευση επανειλημμένα, με συχνές επερωτήσεις, έχουμε φέρει στη Βουλή και έχουμε καταγγείλει, το καθεστώς ανάθεσης δημοσίων έργων και μελετών, όπου οι καταγγελίες βοούν σε ολόκληρη τη χώρα και σε κεντρικό αλλά και σε περιφερειακό επίπεδο.
Εμείς αισθανόμαστε ότι μπροστά σε ένα τέτοιο θέμα δεν μπορούμε να μείνουμε αδιάφοροι. Είναι ζήτημα αρχής καταρχήν. 'Εχουμε καθήκον να προστατεύσουμε τους φορολογούμενους, έχουμε καθήκον να απαντήσουμε στο κύμα κοινωνικής οργής, που είναι ήδη ορατό, ήδη ξεσπάει.
Θα σας πω για μία ακόμη φορά, κύριοι της Κυβέρνησης, κάτι που σας έχω επαναλάβει για άλλα θέματα και σε άλλες ευκαιρίες. 'Εχετε ένα μεγάλο προνόμιο: μία Αξιωματική Αντιπολίτευση που σας κάνει σκληρή κριτική, ενίοτε σκληρές επισημάνσεις, αλλά σας σπρώχνει στη σωστή κατεύθυνση. Συγκρίνετε πώς συμπεριφερόσασταν εσείς, ως κόμμα Αντιπολίτευσης: καταστροφολογικά, κινδυνολογικά, δημαγωγικά και λαϊκίστικα.
Η σημερινή εικόνα είναι εξαιρετικά αρνητική. Το πρόβλημα πολλαπλασιάζεται και από την υπερβολική έκταση του δημόσιου τομέα, αλλά και του ανεξέλεγκτό του. Τρισεκατομμύρια ελλειμμάτων βαρύνουν τους φορολογούμενους, ισολογισμοί δεν δημοσιεύονται, νέες επιβαρύνσεις προετοιμάζονται, η χρεοκοπία πολλών ΔΕΚΟ είναι ορατή και κανείς υπεύθυνος ή ανευθυνοϋπεύθυνος, συνήθως από τους προερχόμενους από την κομματική σας νομενκλατούρα, δεν απολογείται, δεν είναι υπόλογος, δεν τιμωρείται, δεν υφίσταται κυρώσεις.
Τεράστιο κράτος, άκρατος κομματισμός και ατιμωρησία, είναι το τρίπτυχο της αδιαφάνειας και της διαφθοράς.
Ο πιο κρίσιμος τομέας είναι αυτός της ανάθεσης και εκτέλεσης των συμβάσεων δημοσίων έργων και προμηθειών. Είναι επόμενο για τη διεκδίκησή τους να υπάρχει ανταγωνισμός, ενίοτε τριβή και σύγκρουση συμφερόντων. Σε κάθε ιστορική εποχή συμβαίνει αυτό.
Το κρίσιμο ερώτημα είναι κατά πόσον το κράτος και κυρίως η πολιτική εξουσία δίνει εξετάσεις και τις περνά με θετικό βαθμό, στην προσπάθειά της να διασφαλίζει τα συμφέροντα των πολλών, τα συμφέροντα του φορολογούμενου, τα συμφέροντα του δημοσίου και, βέβαια, να διασφαλίζει τις συνθήκες διαφάνειας και θεμιτού ανταγωνισμού ανάμεσα στους ενδιαφερόμενους.
Κυρίες και κύριοι συνάδελφοι, λέγεται ότι η γυναίκα του Καίσαρα δεν πρέπει να είναι μόνο έντιμη, αλλά πρέπει να φαίνεται και ως τέτοια. Η σημερινή κατάσταση είναι ότι όχι μόνο δεν φαίνεται, αλλά ότι δεν έχετε καν τη διάθεση να είναι. Και σας το λέω παίρνοντας όλη την ευθύνη και το βάρος της αυστηρότητας αυτής της επισήμανσης.
Γι' αυτό, όπως είχαμε δεσμευθεί εδώ και καιρό, καταθέσαμε αυτήν την πρόταση νόμου για τη σύσταση ανεξάρτητης διοικητικής αρχής, του Εθνικού Συμβουλίου Διαφάνειας 'Εργων και Προμηθειών, με αποφασιστικές αρμοδιότητες και εγγυήσεις ως προς την εφαρμογή της αρχής της νομιμότητας στον ιδιαίτερα κρίσιμο αυτόν τομέα, για την κατοχύρωση της διαφάνειας στο δημόσιο βίο και ειδικότερα στη διαχείριση του δημόσιου χρήματος.
Σας καλούμε να υπερψηφίσετε αυτήν την πρόταση.'Αλλωστε είχατε δεσμευτεί και εσείς το 1994, οπότε είχατε προετοιμάσει στην ουσία ανάλογη πρόταση.'Εκτοτε βέβαια την ξεχάσατε, την αφήσατε στα αζήτητα, παρά τις επανειλημμένες δημόσιες παρεμβάσεις υπέρ μιας τέτοιας πρωτοβουλίας κορυφαίων στελεχών του κυβερνώντος κόμματος και Υπουργών.
Αν δεν την ψηφίσετε, φορτώνεστε τεράστια ευθύνη και θέλω να είμαι απόλυτα σαφής σε αυτό το ζήτημα. Αν την αρνηθείτε, χωρίς μάλιστα να αντιπροτείνετε κάτι καλύτερο και αποτελεσματικότερο, τότε αυτό, καλοπροαίρετα -και το τονίζω- ερνηνεύεται ότι επικροτείτε το αμαρτωλό καθεστώς που επικρατεί, της αδιαφάνειας και της αναπαραγωγής ελλειμμάτων, που μπορεί να αποφέρει ωφέλειες στον κομματικό σας μηχανισμό, βλάπτει όμως τη συντριπτική πλειοψηφία των πολιτών.
Εάν δεν την ψηφίσετε, κύριοι της Κυβέρνησης, είστε βαρύτατα υπόλογοι, γιατί πρέπει να σας υπογραμμίσω τις τρεις κορυφαίες συνέπειες. Πρώτον, ζημιώνετε ευθέως το δημόσιο συμφέρον. Δεύτερον, ζημιώνετε τους φορολογούμενους πολίτες και τρίτον, ίσως το σημαντικότερο, συμμετέχετε ενεργά στη διάβρωση, στην κακοποίηση της εικόνας του κύρους και της αξιοπιστίας του δημόσιου βίου.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ευχαριστούμε, κύριε Πρόεδρε.
Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, κύριοι συνάδελφοι, είναι μέγιστο το θέμα της διαφάνειας στο δημόσιο βίο της πατρίδας μας. 
Θα συμφωνήσω με τα περισσότερα σημεία της ομιλίας του Προέδρου της Νέας Δημοκρατίας. Τα επικροτούμε και εμείς, σε ό,τι αφορά αυτό το πελώριο θέμα ηθικής, που πλήττει το σύνολο του πολιτικού κόσμου, χωρίς να ευθυνόμαστε. Ειλικρινά, ατομικά δεν μπορώ να φανταστώ ότι υπάρχει πολιτικός ο οποίος ανοίγει την τσέπη στο "τούβλο" και θα σας εξηγήσω τι εννοώ.
'Ενας πολίτης στο γραφείο μου λέει: "Το τούβλο, στρατηγέ μου". Λέω: "Ποιο τούβλο;". Απαντά: "'Εριξα τούβλο, στρατηγέ". Τον ξαναρωτώ: "Τι τούβλο; 'Εδειρες κανέναν;" και λέγοντάς μου μία ιστορία, έμαθα τι σημαίνει "τούβλο". Μου λέει: "Αν έχει τάλιρα ή δεκάρικα, είναι ένα εκατομμύριο (1.000.000)" κλπ. 'Ανοιξε, ο συγκεκριμένος κύριος στο συγκεκριμένο γραφείο, το γραφείο και του είπε: "Ρίξε το τούβλο μέσα". Και του ανταπάντησε: "Μα, το έδωσε ο άλλος ο συνέταιρος στον άλλον". Και του λέει: "Δεν με νοιάζει ο άλλος τι έκανε, εγώ θέλω το τούβλο το δικό μου".
Να σταματήσουμε, λοιπόν. Να προστατεύσουμε την πατρίδα, το κύρος του πολιτικού κόσμου από τα "τούβλα", τα οποία εν πολλοίς και κακοπροαιρέτως, ή μέσα από μία ατμόσφαιρα σύγχυσης και έλλειψης συνείδησης του βάθους του πλήγματος, που προκαλείται στην αξιοπιστία μας, γινόμαστε αθελήτως και εμείς καμία φορά συνοδοιπόροι αυτής της φημολογίας.
Υπάρχει ένα δεύτερο στοιχείο, πέρα από την ανάγκη προστασίας του πολιτικού κόσμου. Και αυτό το δεύτερο στοιχείο είναι η διαπαιδαγώγηση που πρέπει να εκπέμπουμε. Γιατί αποτελούμε -υποτίθεται- και πρέπει να αποτελούμε το πρότυπο της αρετής, της εργατικότητας, της ειλικρίνειας, της αλήθειας των πραγμάτων.
Η διαπαιδαγώγησή μας εξαρτάται από τη συνολική μας συμπεριφορά και εξαρτάται και από -πέρα της ατομικής ευθύνης- τη συλλογική ευθύνη, που είναι η ανάγκη να φαινόμαστε αυτοί που είμαστε.
Το τρίτο σημείο είναι ότι περνάμε δύσκολες περιόδους λόγω των γνωστών πολυσύνθετων προβλημάτων, που βαρύνουν την πατριδούλα μας, προβλήματα που αναφέρονται στη σφαίρα της οικονομίας, προβλήματα που προκαλούνται στα εθνικά μας θέματα από τη γνωστή επιθετικότητα της άλλης πλευράς, προβλήματα που δημιουργούνται από την αγωνιώδη προσπάθεια που κάνει η πατρίδα να φύγει από τον κλοιό της ανατολής, της κληροδοτούμενης νοοτροπίας ενός αναχρονιστικού κράτους και να ενταχθεί στο ευρύτερο χώρο του ευρωπαϊκού γίγνεσθαι, ώστε μέσα στην αλλαγή των όρων που σημαδεύθηκαν μετά το διπολισμό, να διαδραματίσουμε τον επιβαλλόμενο από την ιστορία μας ρόλο, μέσα στις δυνατότητες της χώρας και του λαού μας και να αποφύγουμε το χειρότερο.
 

Επιστροφή στην κορυφή



Σελίδα 9862 
Ο λαός, αντιμετωπίζοντας αυτήν την πολύχρονη και πιεστική, εκ των πραγμάτων επιβαλλομένη, προσπάθεια σύγκλισης, αντέχει υπό προϋποθέσεις, τις οποίες οφείλουμε να παρέξουμε.
Οι προϋποθέσεις αυτές είναι, πρώτον, η δικαιοσύνη στην προσπάθεια, στην κατανομή του βάρους της προσπάθειας. Δεύτερον, η εμπιστοσύνη στις ηγεσίες της χώρας. Ο λαός μπορεί να αντέξει την οποιαδήποτε θυσία, αλλά δεν αντέχει τη φημολογία, τον ψίθυρο, την καχυποψία, την απογοήτευση που προκαλεί η αίσθηση ότι κάποιοι, παίζοντας μέσα στο σύστημα της ανηθικότητας, απομυζούν το αίμα του λαού, γιατί σε τελευταία ανάλυση εκεί καταλήγει το πράγμα.
Μετά από αυτήν την εισαγωγή που έκανα, κύριε Υπουργέ, μπαίνω αμέσως στο θέμα. Θεωρώ και εγώ ότι τουλάχιστον, τυπικά έστω, υπάρχει πρόβλημα διαφάνειας. Και το λέω με την παρρησία που οφείλω στο Κοινοβούλιο και στον εαυτό μου. Υπάρχει πρόβλημα διαφάνειας.
Δεν μπορώ να αποφύγω τον πειρασμό, να μην σας πω και το παρακάτω φαινόμενο. Πριν από λίγο καιρό υπαινίχθηκα -δεν θα πω σε ποια κυβέρνηση- λέγοντας "το τάδε πρόσωπο βρήκατε να βάλετε;". Μιλώ διαστημικά με διαστημικές στιγμές, για να μην προσδιορίσω πού αναφέρομαι.
Μου απαντούν: "Ναι, στρατηγέ μου, ξέρουμε, αλλά τι να κάνουμε; Βάλαμε αυτόν, γιατί ο άλλος είναι δέκα φορές χειρότερος από αυτόν".
Αντιλαμβάνεστε την κατάπληξή μου. Δηλαδή δέχεται κάποια κυβέρνηση ότι, ναι, βάζουμε αυτόν, αλλά ο άλλος που διώχνουμε είναι δέκα φορές χειρότερος. Αντιλαμβάνεστε ότι εδώ υπάρχει ανοχή και αλληλεγγυότητα ευθύνης. Η αρετή είναι και έννοια τόλμης, προς τις αδυναμίες μας, την πολιτική σκοπιμότητα κλπ.
Δεν μπορεί να κληροδοτείται αυτή η εξέλιξη. Υπάρχει λοιπόν, πράγματι, πρόβλημα διαφάνειας, έστω τυπικά; Θεωρώ τον Πρωθυπουργό κ. Σημίτη, βαθιά μέσα μου, έναν πολύ έντιμο άνθρωπο, όπως είμαστε όλοι μας -το τονίζω ιδιαίτερα- και οι προσπάθειες που κάνει είναι εντιμότατες απέναντι στα πράγματα.
Οφείλετε και εσείς να στηρίξετε την προσπάθεια της πατρίδας, σεβαστοί μου συνάδελφοι και αγαπητοί φίλοι της Νέας Δημοκρατίας. Δεν μπορεί να προπηλακίζεται το κράτος από πέντε ανθρώπους και να βλέπουμε τα φαινόμενα που είδαμε χθες, να σύρονται οι αστυφύλακες στο δρόμο. Δεν μπορεί να εκτελούν εντολή, που λέει, "απαγορεύεται από εδώ και πέρα να περάσετε, να περάσει μόνο η επιτροπή να πάει στη Βουλή, να πάει όπου θελει, αλλά δεν μπορείτε να περάσετε όλοι μέσα" και να προπηλακίζονται με τον τρόπο που είδαμε.
Οφείλουμε να στηρίξουμε την ελπίδα της πατρίδας. Και απευθύνομαι σε εσάς -είστε κόμμα εξουσίας- που αν χειριστείτε καλά τα πράγματα, αύριο- μεθαύριο, τις επόμενες εκλογές, θα είσθε κυβέρνηση.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Μην απευθύνεσθε σε εμάς, στην πτέρυγα τη δική σας να απευθύνεσθε.
ΚΥΡΙΑΚΟΣ ΣΠΥΡΙΟΥΝΗΣ: Γιατρέ μου, τα λέω προς όλες τις κατευθύνσεις και τώρα απευθύνομαι σε εσάς. Βοηθήστε να βγει από την κρίση η πατρίδα.
Μπορείτε να βοηθήσετε.
Θα συμφωνήσω με τον Πρόεδρο της Νέας Δημοκρατίας, ότι κάνουν γονιμότερη αντιπολίτευση από εμάς, κύριοι συνάδελφοι, σε σχέση με εκείνη που κάναμε εμείς το 1990. Για λίγο έμεινα Βουλευτής και πολλές φορές εδώ είχα παρεξηγηθεί με συναδέλφους μου, "προς Θεού, δώστε ένα περιθώριο πέντε έξι μήνες στη Νέα Δημοκρατία". Φωνάζαμε από κάτω να σας φάμε.
Τώρα τα πράγματα έχουν βελτιωθεί και πάνε προς το καλύτερο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν συμφωνούμε, κύριε συνάδελφε.
ΚΥΡΙΑΚΟΣ ΣΠΥΡΙΟΥΝΗΣ: 'Αποψή σας είναι, κύριε συνάδελφε, εγώ λέω τη δική μου.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Στα δικαστήρια μας πήγαινε η Νέα Δημοκρατία τότε.
ΚΥΡΙΑΚΟΣ ΣΠΥΡΙΟΥΝΗΣ: Είναι θλιβερό φαινόμενο, δεν το συζητώ.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Εσείς ψηφίσατε...
ΚΥΡΙΑΚΟΣ ΣΠΥΡΙΟΥΝΗΣ: Κύριοι, αυτό το γεγονός είναι στίγμα στη σύγχρονη πολιτική ιστορία του τόπου, όπως, αν θέλετε είναι -το λέω γιατί εγώ είμαι από τους έξι που δεν ψήφισαν, κύριοι συνάδελφοι, την παραπομπή του κ. Μητσοτάκη στο δικαστήριο, γιατί θεώρησα ότι ανταποδίδουμε τα ίδια με εκείνα που είχαμε υποστεί- και η παραπομπή του κ. Μητσοτάκη. Είναι ένα θλιβερό σημείο της πολιτικής ιστορίας. Είναι θλιβερό σημείο και το ένα και το άλλο. Επιτέλους, ξεφύγαμε -πιστεύω- απ'αυτά.
'Εχουμε συγκροτήσει νόμους, που ψήφισε η Βουλή με ευρύτερη συναίνεση. Κύριε Υπουργέ, υπάρχει και ένας πρόσθετος λόγος: Ας υιοθετούμε καμία φορά και κάποια πρόταση νόμου της Νέας Δημοκρατίας, δεν είναι κακό. Πώς θα επιτρέψουμε να λειτουργήσει η σύνθεση μέσα στο Κοινοβούλιο, που είναι απαραίτητος όρος; Νομίζω, κύριε Υπουργέ, πως όπου υπάρχουν, έστω και τυπικά περιθώρια, για τη βαθύτερη θεσμοθέτηση της διαφάνειας, ώστε να εξαφανίζεται και το μείζον, δηλαδή όχι μόνο η γυναίκα του Καίσαρα να είναι τίμια, αλλά και να φαίνεται. Πιστεύω ότι μπορούμε να δώσουμε -και θα συμφωνήσω και με το Συνασπισμό και με το ΔΗ.Κ.KI.- μια ευρύτερη διακομματική συναίνεση στο επιβαλλόμενο. Να το βγάλουμε μέσα από μια υπεύθυνη συνεργασία, ώστε να απαντήσουμε στην ανησυχία και στην αίσθηση του λαού μας ότι ενθυλακώνονται "τούβλα". Ευχαριστώ.
(Χειροκροτήματα στην Αίθουσα)
ΠΡΟΕΔΡΕΥΩΝ (Λουκάς Αποστολίδης): Ο κ. Κοντογιαννόπουλος έχει το λόγο.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, θεωρώ κατ'αρχήν θετικό ότι τα κόμματα, όλα ανεξαιρέτως, θέτουν το θέμα της διαφάνειας στη διαχείριση του δημοσίου χρήματος.
Πράγματι, θα πρέπει όλοι να συμφωνήσουμε ότι τα δύο μεγάλα προβλήματα, που μαστίζουν την πολιτική ζωή της χώρας, είναι η διαφάνεια στη διαχείριση του δημοσίου χρήματος και ασφαλώς, η αποτελεσματική άσκηση της διακυβέρνησης της χώρας.
Απ'αυτήν την άποψη θεωρώ ότι η πρόταση της Νέας Δημοκρατίας έχει ένα ελατήριο, μια αιτία, που ασφαλώς απαντά το γενικότερο προβληματισμό και του πολιτικού κόσμου, αλλά και της κοινωνίας μας γενικότερα.
'Ομως, θα πω ότι με εντυπωσιάζει το γεγονός ότι η πρόταση της Νέας Δημοκρατίας δεν κινείται σε πλαίσια ρεαλιστικά.
Και με εντυπωσιάζει από την άποψη ότι την πρόταση αυτήν την υπογράφει ένας μεγάλος αριθμός συναδέλφων, που δεν έχουν την κυβερνητική εμπειρία, αλλά και ορισμένοι από τους συναδέλφους είχαν στο παρελθόν κυβερνητική εμπειρία και θα έπρεπε να αναζητήσουν προσφορότερους και αποτελεσματικότερους τρόπους αντιμετώπισης του προβλήματος, που είναι ο έλεγχος στα δημόσια έργα και στις συμβάσεις προμηθειών.
Σε κάθε πρόβλημα έχει αναπτυχθεί τελευταία η μόδα να αναζητούμε και μια ανεξάρτητη δημόσια αρχή, πιστεύοντας ότι με αυτόν τον τρόπο θα θεραπεύσουμε όλες τις αδυναμίες και όλα τα δεινά.
Με την ευκαιρία της συζήτησης του Συντάγματος έγινε μια σωστή κατ' αρχήν διάκριση, ότι νοείται ανεξάρτητη αρχή, προκειμένου να κατοχυρωθούν και να προστατεύονται αποτελεσματικότερα τα ατομικά δικαιώματα. Δεν νοείται όμως ανεξάρτητη αρχή που θα υποκαθιστά το ίδιο το κράτος στις λειτουργίες του. Διότι πιστεύω ότι ο έλεγχος σε όλα τα επίπεδα και σε όλες τις φάσεις, στο επίπεδο της προκήρυξης, στο επίπεδο της ανάθεσης διαγωνισμού, στο επίπεδο της εκτέλεσης, είναι αρμοδιότητα του κράτους και μόνο οι εγγυήσεις που παρέχουν τα εντεταλμένα από το κράτος όργανα μπορούν να διασφαλίσουν κατά πολύ περισσότερο αποτελεσματικό τρόπο το αίτημα της διαφάνειας, παρά τη 
 

Επιστροφή στην κορυφή



Σελίδα 9863 
συγκρότηση νέων αρχών, καθώς και την ανάμειξη των καθηγητών πανεπιστημίου, που ως μαϊντανός πλέον τους χρησιμοποιούμε παντού. Πολύ δε περισσότερο όταν έχουμε και την εμπειρία από τον τρόπο λειτουργίας ανεξαρτήτων αρχών, όπως αυτή του Ραδιοτηλεοπτικού Συμβουλίου, όπου στην ουσία έχουμε μία επιτροπή που δεν έχει, ούτε το στοιχειώδη εξοπλισμό ούτε τη στοιχειώδη στελέχωση, για να μπορεί να ανταποκριθεί σε ένα τόσο μεγάλο και σημαντικό έργο, σαν αυτό που της έχει ανατεθεί.
Πιστεύω ότι η λύση στο πρόβλημα, που είναι πράγματι υπαρκτό,της διαφάνειας, δεν μπορεί να αναζητηθεί παρά μόνον προς την κατεύθυνση της ανασυγκρότησης του Ελεγκτικού Συνεδρίου. Και χαίρομαι, γιατί το άρθρο 98 που αναφέρεται στο Ελεγκτικό Συνέδριο, είναι μεταξύ των διατάξεων προς αναθεώρηση.
Αν λοιπόν επωφεληθούμε από αυτήν την ευκαιρία και θα έλεγα και η σημερινή ακόμα διατύπωση της διάταξης αυτής μας δίνει τη δυνατότητα να αναμορφώσουμε και να διευρύνουμε τις ελεγκτικές αρμοδιότητες του Ελεγκτικού Συνεδρίου, ασφαλώς θα μπορέσουμε να ασκήσουμε με πολύ περισσότερο αποτελεσματικό τρόπο τον έλεγχο των μεγάλων συμβάσεων.
Αξίζει να σημειώσω ότι ασφαλώς σήμερα οι λειτουργίες του Ελεγκτικού Συνεδρίου κινούνται σε πολύ χαμηλά επίπεδα. Αλλά γι' αυτό δεν φταίει, ούτε ο θεσμός ούτε το προσωπικό που υπηρετεί. Τη βασική ευθύνη την έχουμε εμείς, όλες οι κυβερνήσεις μέχρι σήμερα και το αντιπροσωπευτικό Σώμα, διότι η προβλεπόμενη από το άρθρο του Συντάγματος, 75, υπόδειξη στον κοινό νομοθέτη να ρυθμίσει με νόμο τον τρόπο της αποτελεσματικής άσκησης της αρμοδιότητας που του αναθέτει το Σύνταγμα, εδώ και είκοσι δύο χρόνια, μετά δεν έχουμε καταφέρει να ψηφίσουμε αυτόν το νόμο. Ακόμα δε περισσότερο δεν έχουμε εναρμονίσει τις λειτουργίες της ελεγκτικής αυτής αρχής με όσα συμβαίνουν στις προηγμένες ευρωπαϊκές χώρες ακόμα και σε επίπεδο των αντίστοιχων ελεγκτικών οργάνων της Ευρωπαϊκής 'Ενωσης.
Αντί λοιπόν να αναζητούμε νέες αρχές, που κάθε άλλο παρά ανεξάρτητες θα είναι, -γιατί και η πρόταση ακόμα της Νέας Δημοκρατίας ούτε αυτό προβλέπει, δηλαδή η συγκρότησή της να γίνεται με αυξημένη πλειοψηφία- αφού με απλή πλειοψηφία συγκροτούμε μια ανεξάρτητη αρχή και της αναθέτουμε να ασκήσει έλεγχο, που είναι βέβαιο εκ των προτέρων ότι δεν θα μπορέσει να ανταποκριθεί.
Και ασφαλώς δεν συνιστώ τούτη τη στιγμή να αναθέσουμε στο Ελεγκτικό Συνέδριο αυτές τις αρμοδιότητες, διότι είναι βέβαιο ότι δεν μπορεί να ανταποκριθεί στα καθήκοντά του. Εδώ δεν μπορεί να ανταποκριθεί στα καθήκοντά του, σε αρμοδιότητες που έχουν θεσμοθετηθεί, στον έλεγχο των ΟΤΑ, με αποτέλεσμα να έχουμε αυτά τα απαράδεκτα σημερινά φαινόμενα, όπου είτε δεν ασκείται κανένας έλεγχος στους δήμους ή όπου ασκείται επιλεκτικά, να έχουμε προβλήματα σαν αυτά που συμβαίνουν σήμερα στο Δήμο Πειραιώς.
Είναι ανάγκη λοιπόν -πιστεύω- η Βουλή, εάν η Κυβέρνηση δεν το επιθυμεί, να ανοίξει αμέσως ένα διάλογο με το Ελεγκτικό Συνέδριο και σε μία συνεννόηση με τον πρόεδρο και τα μέλη του ελεγκτικού οργάνου, να διαμορφώσουμε ένα καινούριο νομοθετικό πλαίσιο, όπου θα μπορέσουμε, διευρύνοντας τις αρμοδιότητες, αλλά και ενισχύοντας από πλευράς προσωπικού και εξειδικευμένου προσωπικού, ώστε να μπορεί με επάρκεια να κάνει αυτούς τους ελέγχους σε όλο το φάσμα της ανάθεσης και της παρακολούθησης και εκτέλεσης των έργων και των συμβάσεων. 'Ετσι μόνο θα μπορέσουμε, πράγματι, με τις εγγυήσεις της ανεξάρτητης δικαστικής αρχής, να διασφαλίσουμε τη διαφάνεια στη διαχείρηση του δημοσίου χρήματος. Και ασφαλώς θα συνιστούσα στην Κυβέρνηση, να σταματήσει και αυτήν τη φάμπρικα, το άλλο φρούτο της εποχής μας, τη συγκρότηση ανωνύμων εταιρειών με ένα και μόνο σκοπό, να ξεφύγει δηλαδή από τον έλεγχο, του Ελεγκτικού Συνεδρίου. Διότι είπα και πριν ότι όσοι έχουμε ασκήσει κυβερνητικό έργο, έχουμε αντιμετωπίσει και τα προβλήματα, που ανέφερα πριν, αλλά και το πρόβλημα που πολλές φορές δημιουργεί ο γραφειοκρατικός έλεγχος από εντεταλμένα κρατικά όργανα.
Αλλά θα μου επιτρέψετε και σε αυτό το σημείο να πω ότι δεν είναι η καλύτερη μέθοδος να ξεφεύγουμε δημιουργώντας νομικά πρόσωπα, ανώνυμες εταιρείες, που κάποια στιγμή οι επικεφαλής τους θα μας κατηγορούν, διότι τους αφήσαμε απροστάτευτους από την προστατευτική ομπρέλα που παρέχει πάντοτε ο έλεγχος μιας κρατικής ελεγκτικής υπηρεσίας.
'Ομως, εάν θέλουμε να προεκτείνουμε το πρόβλημα της διαφάνειας, δεν θα πρέπει ασφαλώς να το σταματήσουμε σε επίπεδο κρατικών οργάνων. Θα πρέπει να αναζητήσουμε και την κύρια πηγή του προβλήματος της αδιαφάνειας και από εκεί και πέρα, βεβαίως, της αναξιοπιστίας του πολιτικού κόσμου. Και η κύρια αιτία όλων αυτών των προβλημάτων, δεν μπορεί να αναζητηθεί πουθενά αλλού, παρά στον έλεγχο των οικονομικών των κομμάτων και τον αυστηρό έλεγχο των προεκλογικών δαπανών, κομμάτων και υποψηφίων. Διότι όλα τα συμπτώματα αυτά της διαπλοκής, τα συμπτώματα τα οποία κάθε μέρα δηλητηριάζουν την πολιτική μας ζωή, εκεί έχουν όχι μόνο την αφετηρία, αλλά και την κατάληξη. Διότι σε επίπεδο προσώπων, ασφαλώς και δεν μπορούμε να επιβάλουμε σε κανέναν να είναι έντιμος ή είναι ή δεν είναι, και είναι αρμοδιότητα των δικαστικών αρχών να βρίσκουν εκείνους τους λίγους, οι οποίοι δεν έχουν τις ηθικές αντιστάσεις.
'Οταν όμως γνωρίζουμε ότι τα κομματικά ταμεία είναι ανοιχτά σε κάθε είδους επιχορηγήσεις ανεξέλεγκτες εάν θέλουμε να είμαστε ειλικρινείς και εάν θέλουμε να θέσουμε το δάκτυλο επί τον τύπον των ήλων, πρέπει από εκεί να αρχίσουμε, αποδεχόμενοι τη θέσπιση αυστηρότερων ελέγχων στα οικονομικά των κομμάτων και στις προεκλογικές δαπάνες υποψηφίων και κομμάτων. Διότι εκεί είναι το θερμοκήπιο, όπου ανθούν όλα τα λουλούδια του κακού.
ΠΡΟΕΔΡΕΥΩΝ (Λουκάς Αποστολίδης): Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, η νομοθετική πρωτοβουλία ανήκει ως γνωστόν στην Κυβέρνηση και στους Βουλευτές. Η Κυβέρνηση ασκεί αυτήν την πρωτοβουλία με την κατάθεση σχεδίων νόμων και οι Βουλευτές ασκούν αυτό το συνταγματικό δικαίωμα με την κατάθεση προτάσεων νόμων στη Βουλή.
Η Νέα Δημοκρατία, κάνοντας χρήση αυτού του δικαιώματος, με ένα μεγάλο αριθμό Βουλευτών της, κατέθεσε τη συζητούμενη πρόταση νόμου, που αφορά ένα μεγάλο θέμα, το θέμα της διαφάνειας στα δημόσια έργα και στις προμήθειες.
Κύριοι συνάδελφοι, ας μην κλείνουμε τα μάτια μας, ας μη στρουθοκαμηλίζουμε και ας μην κάνουμε πως δεν καταλαβαίνουμε ότι η αξιοπιστία του πολιτικού κόσμου έχει πληγεί ανεπανόρθωτα από το θέμα της έλλειψης διαφάνειας στα δημόσια έργα και στις προμήθειες.
'Οπου βρεθούμε και όπου σταθούμε, ακούμε όσα ακούμε. Δεν κρίνω σκόπιμο να τα πω στη Βουλή, αλλά όλοι τα έχουμε ακούσει. Πόσο δίκαια, πόσο άδικα, δεν θα το κρίνω απ' αυτό το Βήμα. Είναι όμως μια πραγματικότητα, την οποία δεν μπορούμε να την αρνηθούμε.
Η Νέα Δημοκρατία πήρε την απόφαση και έφερε αυτήν την πρόταση νόμου. Δεν είναι, κύριοι συνάδελφοι, το θέμα παρωχημένο. Το θέμα είναι εφήμερο, είναι σημερινό, είναι καθημερινό. Επαναλαμβάνω ότι είναι σημερινό! 
Δεν οργιάζουν, κύριοι συνάδελφοι, οι φήμες για συνδιαλλαγή, για διαφθορά, για σκάναδαλα στο "ΞΥΣΤΟ", στο εργοστάσιο της Φλώρινας, στην Ολυμπιακή, στις υπογραφείσες προγραμματικές συμβάσεις ύψους ενός τρισεκατομμυρίου διακοσίων δισεκατομμυρίων (1.200.000.000.000) δραχμών; Δεν οργιάζουν, κύριοι συνάδελφοι, οι φήμες; Δεν τα ακούμε όλοι; Γιατί, λοιπόν, εθελοτυφλούμε; Γιατί δεν προσπαθούμε να θωρακίσουμε τουλάχιστον την αξιοπρέπειά μας, την αξιοπιστία μας και την εντιμότητά μας; Τι βλάπτει, να προστεθεί ένας θεσμός, που θα θωρακίζει την ελληνική κοινωνία -αν θέλετε- από τις υποψίες; 'Οπως λέμε όλοι "χωρίς φωτιά, καπνός δεν βγαίνει". Για να υπάρχουν αυτές οι υποψίες και για να λέγονται όσα λέγονται, σημαίνει ότι και κάτι συμβαίνει.
Στο κάτω-κάτω της γραφής, κύριοι συνάδελφοι, γιατί να 
 

Επιστροφή στην κορυφή



Σελίδα 9864 
μπαίνουμε όλοι στο ίδιο τσουβάλι; Γιατί να θεωρούμεθα όλοι ανέντιμοι; Αν υπάρχουν κάποιοι, να παραδίδονται εκεί που πρέπει. Και αυτό το πρέπει είναι η ελληνική δικαιοσύνη.
Κύριοι συνάδελφοι, ζητήσαμε και ζητούμε με τη σύσταση αυτής της διοικητικής αρχής, να υπάρξει αυτό το όργανο. Το όργανο αυτό, κύριε Υπουργέ, θα καθορίσει τις προδιαγραφές. Γιατί αυτά τα οποία ελέχθησαν, ότι υπάρχει ο μαθηματικός τύπος, ήδη ετέθησαν υπό αμφισβήτηση. Η σημερινή τεχνολογία, κύριε Υπουργέ, είναι σε θέση, αυτόν το μαθηματικό τύπο να τον προσδιορίσει στα μέτρα εκείνων που θέλουν να επιτύχουν τους σκοπούς τους.
Οι προδιαγραφές θα πρέπει να είναι ενιαίες. Και μάλιστα εγώ, αγαπητέ κύριε Παυλόπουλε, έχω και την άποψη "γιατί μόνο για έργα ενός δισεκατομμυρίου (1.000.000.000) δραχμών και πάνω"; Δηλαδή οι μεγάλοι κλέφτες μας απασχολούν; Οι μικροί κλέφτες δεν μας απασχολούν; Γιατί οι μικροί σιγά-σιγά θα γίνουν μεγάλοι. 'Αρα, λοιπόν, φραγμός σε κάθε προμήθεια.
Και για να πω και εγώ ένα νούμερο, αφού εσείς μιλάτε -και εμείς βεβαίως με την πρόταση- για έργα και προμήθειες ενός δισεκατομμυρίου (1.000.000.000) δραχμών και άνω. Η Κυβέρνηση μιλάει για πεντακόσια εκατομμύρια (500.000.000) δραχμές. Εγώ θα το κατεβάσω περισσότερο ακόμη: Και για έργα εκατό εκατομμυρίων (100.000.000) δραχμών.
Γιατί συνηθίσαμε να ακούμε δισεκατομμύρια και τρισεκατομμύρια και αφήσαμε κάποια νούμερα, να κυλάνε σαν πενταροδεκάρες. Στη συνείδηση όμως του ελληνικού λαού τα εκατομμύρια, που βγαίνουν από τον ιδρώτα του και από την άγρια φορολογία του, δεν είναι πενταροδεκάρες.
Είπε ο αγαπητός εισηγητής της Πλειοψηφίας: "Μα, υπάρχουν αυτήν τη στιγμή νόμοι, που εξασφαλίζουν τη διαφάνεια, που εξασφαλίζουν την προστασία του δημοσίου χρήματος."
Κύριε συνάδελφε, αγαπητέ μου Δημήτρη, έχουμε πείσει την κοινωνία ότι με την υπάρχουσα νομοθεσία, με τους υπάρχοντες θεσμούς, υπάρχει διαφάνεια; Εάν την έχουμε πείσει, γιατί οργιάζουν οι φήμες τις οποίες ανέφερα προηγουμένως;
Τι σημαίνει αυτό; Σημαίνει ότι η υπάρχουσα νομοθεσία δεν είναι ικανή να ανταποκριθεί στον σκοπό για τον οποίο όλοι πιστεύω στην Αίθουσα αυτήν αγωνιζόμεθα. 
Θα έλεγα ακόμη, κύριε Υπουργέ, ότι εσείς περισσότερο από εμάς έχετε την ανάγκη της προστασίας. Γιατί στο κάτω-κάτω της γραφής, για μας τα ολιγότερα θα πει η κοινωνία. Γιατί εμείς δεν χειριζόμεθα την εξουσία. Εμείς δεν είμεθα εκείνοι οι οποίοι και έργα θα αναθέσουμε και προμήθειες θα δώσουμε σε κάποιους. Η εξουσία δίνει και τις προμήθειες, η εξουσία κάνει και τις αναθέσεις των έργων.
'Αρα λοιπόν σεις, ως εξουσία, γιατί δεν θέλετε περισσότερο από μας, να υπάρξει ένα τέτοιο όργανο, που θα θωρακίσει τη διαφάνεια και την προστασία του δημοσίου χρήματος;
Ο Πρόεδρος του κόμματός μας, που μίλησε πριν από λίγο, σας είπε τι θα συμβεί εάν δεν ψηφίσετε την πρότασή μας. Δεν θα τα επαναλάβω. Θα πω όμως ένα πράγμα: Εάν δεν την δεχτείτε, κύριε Υπουργέ, θα είσθε εκτεθειμένος.
Γιατί εμείς ζητούμε, με την πρόταση νόμου, πρόσθετα μέτρα αν θέλετε για τη διαφάνεια και την προστασία του δημοσίου χρήματος. 
Και θα έλεγα αυτήν τη στιγμή προς τους συναδέλφους όλων των πτερύγων: Πότε επιτέλους, σε αυτήν την Αίθουσα, εμείς οι Βουλευτές, το κατοχυρωμένο συνταγματικά δικαίωμά μας, με τις προτάσεις νόμων να φτιάχνουμε νόμους, θα το υλοποιήσουμε; Ενθυμούμαι ότι από τη Μεταπολίτευση και μέχρι σήμερα πέρασαν τρεις ή τέσσερις προτάσεις νόμων για επουσιώδη θέματα, όπως για παράδειγμα ο καθορισμός της ημέρας εορτασμού για τα άτομα με ειδικές ανάγκες, για τα άτομα της τρίτης ηλικίας. Πρόταση νόμου για κάποιον εορτασμό δηλαδή. Επί της ουσίας τίποτε. Πότε λοιπόν, κύριοι συνάδελφοι, αυτό το δικαίωμά μας θα γίνει πράξη; Βοηθήστε όλοι να γίνει πράξη και η Ελληνική Βουλή να αρχίσει να λειτουργεί σύμφωνα με το δικαίωμα που της δίνει το Σύνταγμα της πατρίδας μας.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Ροβέρτος Σπυρόπουλος ζητά ολιγοήμερη άδεια απουσίας του στο εξωτερικό. Εγκρίνει η Βουλή;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Λουκάς Αποστολίδης): Ο Βουλή ενέκρινε.
ΑΔΑΜ ΡΕΓΚΟΥΖΑΣ: Κύριε Πρόεδρε, παρακαλώ το λόγο επί του Κανονισμού.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Ρεγκούζα, έχετε το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, επειδή δεν γνώριζα ότι δεν θα γίνει συζήτηση στα άρθρα δεν γράφτηκα να μιλήσω και θα ήθελα να σας παρακαλέσω να μην μου στερείσετε το δικαίωμα να πω δύο κουβέντες.
ΠΡΟΕΔΡΕΥΩΝ (Λουκάς Αποστολίδης): 'Οπως ξέρετε, κύριε Ρεγκούζα, δεν συγχωρείται άγνοια του Κανονισμού. Θα ακούσω τον κ. Σιούφα και τη δική σας έκκληση και θα ζητήσω και την έγκριση του Σώματος για πέντε λεπτά.
Συμφωνείτε κύριοι συνάδελφοι να μιλήσει για πέντε λεπτά ο κ. Ρεγκούζας;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΝΙΚΟΛΑΟΣ ΓΚΕΛΕΣΤΑΘΗΣ: Εγκρίνουμε, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Ρεγκούζα, έχετε το λόγο.
ΑΔΑΜ ΡΕΓΚΟΥΖΑΣ: Ευχαριστώ πολύ, κύριε Πρόεδρε.
Επειδή είμαι ένας από τους υπογράφοντες τη σχετική πρόταση του κόμματός μας της Νέας Δημοκρατίας, θα ήθελα να σας πω ότι όταν έβαζα την υπογραφή μου γνώριζα ότι είχε τυπικό και συμβολικό χαρακτήρα. Γνώριζα επίσης, ότι ουσιαστικά δεν θα έχει κανένα αποτέλεσμα, γιατί η κοινοβουλευτική πρακτική τουλάχιστον λέει ότι η πλειοψηφία δεν αποδέχεται νομοθετικές πρωτοβουλίες της μειοψηφίας.
Ωστόσο όμως θα ήθελα, με την ευκαιρία ακριβώς αυτής της συζήτησης, να δημοσιοποιήσω μερικά από τα αισθήματα που νιώθω ως 'Ελλην Βουλευτής. 
Είναι πραγματικά η ατμόσφαιρα αποπνικτική στο δημόσιο βίο στα θέματα διαφάνειας. Κι εγώ, κύριοι συνάδελφοι, πραγματικά πνίγομαι ορισμένες φορές. Και πνίγομαι, γιατί δεν μπορώ να αντιδράσω ή όταν αντιδράσω μπορεί να παρεξηγηθώ ότι είμαι υποστηρικτής κάποιων άλλων συμφερόντων σε αυτά που κτυπάω.
Επειδή πραγματικά δεν επιθυμώ να γίνω μία μετοχή από τις τριακόσιες μιας ανώνυμης εταιρείας που θα προσπαθούν να ελέγξουν περίπου δέκα άνθρωποι σε αυτήν τη χώρα, γι' αυτό ακριβώς είμαι από εκείνους που σε κάθε δημόσια έκφραση θα αναζητώ τη διαφάνεια.
Μπορεί να μην είναι τέλεια αυτή η πρόταση της Νέας Δημοκρατίας που κατατέθηκε σήμερα, ωστόσο όμως θα πρέπει κάποια στιγμή να κατανοήσουμε όλοι μας ότι πρέπει να πορευθούμε προς τα εκεί. 
Δεν θα συμφωνήσω, παραδείγματος χάρη, με τις αναφορές του Πρωθυπουργού πριν από μερικές μέρες, που κάλεσε και τους 'Ελληνες Βουλευτές, αλλά και τους πολίτες, να καταθέσουν ό,τι στοιχεία έχουν για τα θέματα διαφάνειας στον Εισαγγελέα. Ο Πρωθυπουργός της χώρας, η νομοθετική εξουσία, το κοινοβουλευτικό σύστημα έχει χρέος κάθε φορά που η περιρρέουσα ατμόσφαιρα διοχετεύει πληροφορίες, βάσιμες ή αβάσιμες, να διατάσσει την έρευνά τους. Να γίνεται εισαγγελέας ουσιαστικά και να μην ζητάει από τους Βουλευτές ή τους πολίτες να γίνουν αυτόκλητοι εισαγγελείς διερεύνησης αδιαφάνειας.
Εκτιμώ, λοιπόν, με την ευκαιρία αυτής της πρότασης και με το γνωστό αποτέλεσμα από την αποδοχή της ή όχι, ότι η Κυβέρνηση θα πρέπει να εγκαταλείψει το δόγμα εκείνο που έλεγε "δωράκια" -τα έχουμε ακούσει στο δημόσιο βίο- και βεβαίως να σταματήσει να προστατεύει την αδιαφάνεια, γιατί πραγματικά η αδιαφάνεια είναι η αιτία του κακού.
Δεν θα χρειάζονταν ούτε πρόσθετοι φόροι ούτε εισφορές από τους 'Ελληνες πολίτες εάν δεν υπήρχαν αυτά τα φαινόμενα. Και θα σας πω την πεποίθηση που υπάρχει στην κοινωνία μας και είμαι βέβαιος ότι και σεις επικοινωνείτε και την ξέρετε. Θεωρεί πλέον ο πολίτης ότι η όποια συνεισφορά 
 

Επιστροφή στην κορυφή



Σελίδα 9865 
του στα δημόσια οικονομικά, ουσιαστικά πορεύεται στην τροφοδότηση της αδιαφάνειας του δημόσιου βίου. Και αυτό είναι τραγικό και για το κοινοβουλευτικό μας σύστημα, αλλά και για τη δημοκρατία.
Μπροστά σε τέτοια αμείλικτα ερωτήματα είμαστε υποχρεωμένοι πλέον να συνεργαστούμε διακομματικά, να δημιουργήσουμε διαδικασίες ελέγχου της διαφάνειας. Δεν μπορώ παραδείγματος χάρη να ανεχθώ να λειτουργούν δημόσια νοσοκομεία, να λειτουργεί η Τοπική Αυτοδιοίκηση, χωρίς κατασταλτικό έλεγχο. Δεν είναι δυνατόν να αποδεχόμαστε διαδικασίες λειτουργίας δημοσίων οργανισμών και να επαναπαυόμαστε μόνο στον έλεγχο των διοικήσεων. Ο κατασταλτικός έλεγχος λείπει σε όλα τα επίπεδα.
Κύριε Πρόεδρε, θα ήθελα να πω στον παριστάμενο κύριο Υφυπουργό ότι η Κυβέρνηση θα πρέπει να καταλάβει, ότι η υπόθεση της διαφάνειας είναι υπόθεση υπόληψης του πολιτικού βίου, αλλά και στερέωσης του δημοκρατικού μας πολιτεύματος, που έχουμε χρέος να το κάνουμε.
Με αυτά τα λόγια τελειώνω εδώ και βεβαίως, δηλώνω ότι εγώ τουλάχιστον, υπερψηφίζω αυτήν την πρόταση.
ΠΡΟΕΔΡΕΥΩΝ (Λουκάς Αποστολίδης): Πρν δώσω το λόγο στον κύριο Υπουργό θα ήθελα να κάνω μια ανακοίνωση.
Τη συνεδρίασή μας παρακολουθεί ο Πρόεδρος της Νομοθετικής Συνελεύσεως της Βικτώρια Αυστραλίας ο κ. Blauman.
(Χειροκροτήματα στην Αίθουσα)
Επίσης, οι Υπουργοί Εσωτερικών Δημόσιας Διοίκησης και Αποκέντρωσης και Εξωτερικών, κατέθεσαν σχέδιο νόμου: "Κύρωση των Πρωτοκόλλων Συνεργασίας στους τομείς της Τοπικής Αυτοδιοίκησης, της Πολιτικής 'Αμυνας και Πολιτικής Προστασίας και της Δημόσιας Διοίκησης μεταξύ του Υπουργείου Εσωτερικών, Δημόσιας Διοίκησης και Αποκέντρωσης της Ελληνικής Δημοκρατίας και των Υπουργείων Εσωτερικών και Οικονομικών της Κυπριακής Δημοκρατίας".
Παραπέμπεται στην αρμόδια Διαρκή Επιτροπή. 
Ο κύριος Υπουργός έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, είναι ασφαλώς κοινή η αγωνία όλων μας για τη διασφάλιση του δημοσίου συμφέροντος, τη διαφάνεια και την προστασία κατ' επέκταση, του δημοκρατικού πολιτεύματος. 
Ο Πρόεδρος της Νέας Δημοκρατίας προηγουμένως νομίζω ότι είπε κάτι κοινά παραδεκτό, ότι το κράτος πολλές φορές αντί να είναι υπηρέτης του πολίτη, καθίσταται δυνάστης -ορθώς, ορθότατα και νομίζω ότι συμφωνούν όλες οι πλευρές μέσα στη Βουλή- και μάλιστα πολλές φορές όταν πρέπει να είναι και αλληλέγυο στον πολίτη, ιδιαίτερα στις δύσκολες στιγμές του.
Αλλά πως μπορεί να καταστεί το κράτος υπηρέτης και αλληλέγυος του πολίτη; Κατά τη γνώμη μου, το κράτος για να αποκτήσει αυτές τις ιδιότητες, θα πρέπει να είναι ένα κράτος αποκεντρωμένο, θα πρέπει να είναι ένα οργανωμένο κράτος και ασφαλώς, να είναι ένα διαφανές κράτος. Πιστεύω ότι σε αυτές τις έννοιες υπάρχει μία αλληλουχία. Μόνο ένα αποκεντρωμένο κράτος, κατά τη γνώμη μου, μπορεί να οργανωθεί άρτια και να υπηρετήσει αποφασιστικά τον πολίτη και μόνο ένα οργανωμένο κράτος μπορεί να είναι και διαφανές.
Πιστεύω ότι δεν εξασφαλίζουν τη διαφάνεια τα οργανωτικά σχήματα, τα οποία έχουν δοκιμαστεί άλλωστε στο παρελθόν, ότι δεν μπορούν να ανταποκριθούν σε αυτές τις μεγάλες αναγκαιότητες και της χώρας και των πολιτών.
Τι προτείνουμε, λοιπόν, εμείς; Ποια είναι η συγκεκριμένη πρόταση, η συγκεκριμένη φιλοσοφία και τα μέτρα που παίρνουμε για να αντιμετωπίσουμε τα υπαρκτά προβλήματα στο δημόσιο τομέα; Πως θα υπηρετήσουμε, λοιπόν, τη διαφάνεια;
Αγαπητοί συνάδελφοι, απαιτούνται κανόνες, απαιτείται εάν θέλετε η επιβολή κανόνων διαφάνειας προς δύο κατευθύνσεις. Η μια κατεύθυνση είναι η οργάνωση του κράτους για τις προμήθειες ως μεγάλου αγοραστή, για τα δημόσια έργα ως μεγάλου εργοδότη. Η άλλη κατεύθυνση είναι η τήρηση της νομιμότητας.
Τι έχει γίνει, λοιπόν, προς αυτές τις δύο κατευθύνσεις; Γνωρίζετε ότι στη χώρα μας λειτουργεί αυτήν τη στιγμή και ισχύει ο ν. 2286/1995, ο οποίος έχει ενσωματώσει μία κοινοτική οδηγία.
'Ηδη αυτήν τη στιγμή έχουν γίνει σημαντικές βελτιώσεις. Εδώ και τέσσερα πέντε χρόνια έχουν υποχρεωθεί οι φορείς να υποβάλλουν όλοι πρόγραμμα. Συνεπώς, το κράτος γνωρίζει ποιος είναι ο όγκος των προμηθειών σε όλο το δημόσιο τομέα. Τις προμήθειες και τα δημόσια έργα πρέπει να τις δούμε και από την αναπτυξιακή σκοπιά. Είναι εργαλείο ανάπτυξης. Στις περισσότερες ευρωπαϊκές χώρες, αλλά και στην Αμερική, όλα αυτά τα ζητήματα χρησιμοποιούνται σαν μοχλός ανάπτυξης για την ανάπτυξη της χώρας και του λαού.
Δεύτερον, έχουμε μία πλήρη κατοχύρωση πλέον της δημοσιότητας σε ό,τι αφορά την προκήρυξη των διαγωνισμών. 'Ολοι οι διαγωνισμοί, δηλαδή, δημοσίων έργων και προμηθειών που γίνονται στο στενό και ευρύτερο δημόσιο τομέα, ακόμα και στους μικρότερους οργανισμούς τοπικής αυτοδιοίκησης, έχουν τις προϋποθέσεις της δημοσιότητας.
'Ενα τρίτο σημαντικό βήμα είναι ότι αυτήν τη στιγμή γίνονται πλέον ομαδοποιημένες προμήθειες, οι οποίες έχουν ωφελήσει το δημόσιο με την εξοικονόμηση σημαντικότατων κονδυλίων, αφού καθημερινά, όσο οργανώνεται το δημόσιο, τόσο μπορεί να αναδεικνύεται σ' ένα μεγάλο αγοραστή που θα διαπραγματεύεται με τις επιχειρήσεις, αλλά ταυτόχρονα οδηγεί και τις επιχειρήσεις στο να καταστούν ανταγωνιστικότερες, να παρέχουν ποιοτικότερα προϊόντα και από την άποψη της τιμής, αλλά και από την άποψη, όπως είπα, της ποιότητας των προϊόντων.
'Οπως γνωρίζετε επίσης, υπάρχει και λειτουργεί η ρύθμιση για τις διακομματικές επιτροπές για προμήθειες άνω των πέντε δισεκατομμυρίων (5.000.000.000) δραχμών, οι οποίες αυτήν τη στιγμή αποδίδουν σημαντικά αποτελέσματα και η εμπειρία έχει αποδείξει ότι με μια μικρή βελτίωση μπορεί πραγματικά να αποδώσουν ακόμα περισσότερα.
Υπάρχουν αυτήν τη στιγμή σε εξέλιξη όλοι οι κανονισμοί προμηθειών του δημόσιου τομέα. Συντάσσονται και έχουν σχεδόν ολοκληρωθεί κανονισμοί προμηθειών, ούτως ώστε όλοι οι τομείς του δημοσίου τομέα να λειτουργούν κάτω από το ίδιο νομοθετικό καθεστώς όσον αφορά τις προμήθειες.
Ολοκληρώνεται πλέον, η σύνταξη του μητρώου προμηθευτών, έτσι ώστε να φύγουν από τη μέση διάφοροι ευκαιριακοί που ασχολούνται με τα έργα και τις προμήθειες, να υπάρχει ένα μητρώο προμηθευτών σε κεντρικό επίπεδο, πανελλαδικό, στο Υπουργείο, αλλά και για κάθε φορέα ένα συγκεκριμένο μητρώο, ούτως ώστε να είναι υποχρεωμένοι οι φορείς να επιλέγουν, να δημοσιοποιούν όλες τις διακηρύξεις -ακόμα και για τον πιο μικρό διαγωνισμό- σε όλους τους προμηθευτές, οι οποίοι θα είναι εγγεγραμμένοι στο μητρώο προμηθευτών.
Τι έχει γίνει από την πλευρά της τήρησης της νομιμότητας και του ελέγχου της διαφάνειας των προμηθειών και έργων; Γνωρίζετε ότι πριν από ένα χρόνο περίπου ψηφίστηκε ο ν. 2522/97, που αφορά τη δικαστική προστασία. Αυτήν τη στιγμή η χώρα έχει μία πλήρη δικαστική προστασία -είναι σημαντικό αυτό, κύριοι συνάδελφοι, και δεν το ανέφερε κανείς- σε ό,τι αφορά τις παραβάσεις οποιουδήποτε εργολάβου δημοσίου έργου ή προμηθευτή του δημοσίου, σχετικά με τους κανόνες διεξαγωγής των διαγωνισμών για κρατικές προμήθειες και δημόσια έργα.
Με σφιχτές προθεσμίες, ο δικαστής μπορεί να διατάξει, με ασφαλιστικά μέτρα, την αναστολή της ισχύος των όρων της διακήρυξης. Μπορεί δηλαδή μία διακήρυξη, μία διαδικασία έργου ή προμήθειας, να σταματήσει σε κάποια συγκεκριμένη στιγμή, εφόσον το δικαστήριο διαπιστώσει ότι υπάρχουν παραβάσεις των κανόνων και των νόμων, εφόσον το δικαστήριο διαπιστώσει ότι τα τεύχη δημοπράτησης δεν είναι σύμφωνα με το νόμο, εφόσον διαπιστώσει μια σειρά παράνομων διαδικαστικών πράξεων. Και επαναλαμβάνω: Με διαδικασία ασφαλιστικών μέτρων δεν μπορεί πλέον να προχωρήσει η διεξαγωγή ενός διαγωνισμού.
Αυτό αποτελεί ίσως το πιο σημαντικό βήμα που έγινε τα τελευταία χρόνια σε ό,τι αφορά την τήρηση της νομιμότητας 
 

Επιστροφή στην κορυφή



Σελίδα 9866 
και τη διαφάνεια. Συνεπώς, κατοχυρώνεται πλήρως οποιοσδήποτε προμηθευτής ή εργολάβος του δημοσίου και πρέπει να σημειώσουμε πλέον ότι με αυτήν τη διαδικασία ο κάθε προμηθευτής, ο κάθε εργολάβος έχει απόλυτη πρόσβαση σε όλα τα στοιχεία του φακέλου που δημιουργήθηκε από την αρχή της διακήρυξης. 'Εχουμε, λοιπόν, ένα θεσμικό πλαίσιο, το οποίο είναι επαρκές.
Απαιτούνται ασφαλώς περαιτέρω βελτιώσεις διότι, κύριοι συνάδελφοι, καθημερινά υπάρχουν σημαντικές τεχνολογικές εξελίξεις, οι οποίες τρέχουν με μεγάλη ταχύτητα. Δεν μπορεί να τις παρακολουθήσει κανείς, γι'αυτό το δημόσιο πρέπει να προσαρμοστεί σ'αυτές τις καινούριες εξελίξεις. Πρέπει πραγματικά να αναδειχθεί σε ένα μεγάλο οργανωμένο αγοραστή, όπως ακριβώς λειτουργεί ένας ιδιώτης.
Το Υπουργικό Συμβούλιο, λοιπόν, πριν από λίγους μήνες αποφάσισε ορισμένες καινοτομίες σε σχέση με τα έργα και τις προμήθειες. Σε ό,τι αφορά τα δημόσια έργα, αυτές οι καινοτομίες ψηφίστηκαν πρόσφατα από τη Βουλή και σε ό,τι αφορά τις προμήθειες ήδη τη Δευτέρα κατατίθεται στη Βουλή σχέδιο νόμου, το οποίο περιλαμβάνει όλες τις βελτιώσεις και τις καινοτομίες.
Αυτές οι βελτιώσεις και καινοτομίες αναφέρονται στον έλεγχο νομιμότητας των διαδικασιών από το Ελεγκτικό Συνέδριο. Σήμερα ισχύει ο νόμος, με τον οποίο έχει τη διακριτική ευχέρεια ο καθ' ύλην αρμόδιος Υπουργός να στείλει στο Ελεγκτικό Συνέδριο για έλεγχο τη σύμβαση προ της υπογραφής της. Με τη νέα ρύθμιση, η οποία εισάγεται στο σχέδιο νόμου, ο έλεγχος αυτός κατ' αρχήν καθίσταται υποχρεωτικός. Οι συμβάσεις προ της τελικής υπογραφής τους για αξίας άνω των πεντακοσίων εκατομμυρίων (500.000.000) δραχμών προμήθειες και για αξίας άνω του ενός δισεκατομμυρίου (1.000.000.000) δραχμών δημόσια έργα, διαβιβάζονται στο Ελεγκτικό Συνέδριο. Εάν το Ελεγκτικό Συνέδριο δεν εγκρίνει τη σύμβαση δεν υπογράφεται. Είπε ο κ. Παυλόπουλος προηγουμένως ότι αυτό γίνεται στο τελικό στάδιο. Πράγματι, γίνεται στο τελικό στάδιο. Αλλά, και επαναλαμβάνω αυτό που είπα προηγουμένως, για τις προγενέστερες διαδικασίες, δηλαδή, για τα προγενέστερα στάδια, υφίσταται η δικαστική προστασία, την οποία μπορεί να χρησιμοποιήσει οποιοσδήποτε εργολάβος ή προμηθευτής. Γι' αυτό και προ της τελικής κατακύρωσης επέρχεται ο έλεγχος του Ελεγκτικού Συνεδρίου. Εάν η απόφαση του Ελεγκτικού Συνεδρίου είναι αρνητική, ο Υπουργός ή ο φορέας δεν μπορεί να υπογράψει τη σύμβαση.
Αλλάζει η σύνθεση της Επιτροπής Πολιτικής Προγράμματος και Προμηθειών. Ποια είναι αυτή η επιτροπή; Είναι η επιτροπή, η οποία συντάσσει όλο το πρόγραμμα των προμηθειών όλων των φορέων του δημοσίου τομέα. Δεν αφορά μόνο το Υπουργείο Ανάπτυξης. Αφορά, επαναλαμβάνω, το πρόγραμμα προμηθειών όλων των φορέων του δημόσιου τομέα. Η επιτροπή αυτή αποτελείται από εκπροσώπους φορέων και παραγωγικών τάξεων και καθορίζει με ποιον τρόπο γίνονται οι προμήθειες σε όλο το δημόσιο τομέα και πού πρέπει να δοθούν εξουσιοδοτήσεις για να διενεργηθούν διαγωνισμοί.
Σ' αυτήν την επιτροπή, λοιπόν, γίνονται δύο σημαντικές καινοτομίες: Η πρώτη σημαντική καινοτομία είναι ότι εισέρχονται εκπρόσωποι κομμάτων. Η δεύτερη σημαντική καινοτομία είναι ότι αποκτά αυτή πια η Επιτροπή ελεγκτικό ρόλο για όλο το δημόσιο τομέα. Τι σημαίνει αυτό με απλά λόγια; 'Οτι, αν η επιτροπή ζητήσει από τον καθ'ύλην αρμόδιο Υπουργό ή τον Υπουργό εποπτεύοντα το φορέα να διενεργηθούν έλεγχοι σε συγκεκριμένους τομείς, είναι υποχρεωμένος ο Υπουργός -έτσι ορίζει μέσα το άρθρο- να αποδεχθεί τον έλεγχο, να τον διατάξει και να παραδώσει το πόρισμα του ελέγχου στην επιτροπή. Νομίζω ότι αυτές οι δύο καινοτομίες, δηλαδή, η εισδοχή των κομμάτων στην επιτροπή -στην οποία επαναλαμβάνω συμμετέχουν εκπρόσωποι όλων των παραγωγικών τάξεων της χώρας- και η δυνατότητα της επιτροπής να ασκεί προληπτικούς ή κατασταλτικούς στη συνέχεια ελέγχους, αντιλαμβάνεστε ότι της προσδίδει ένα σημαντικό ρόλο.
Μία άλλη σημαντική καινοτομία σε ό,τι αφορά τη διαφάνεια και τη δημοσιότητα είναι ότι καθιερώνεται πλέον ειδικό εβδομαδιαίο φύλλο της Εφημερίδας της Κυβερνήσεως, όπου προβλέπεται η υποχρεωτική δημοσίευση όλων των προκηρύξεων προμηθειών και δημοσίων έργων, ώστε οι προμηθευτές και οι εργολάβοι να βρίσκουν συγκεντρωμένες όλες τις προκηρύξεις όλων των φορέων και όλων των υπηρεσιών. Αυτό το τεύχος της Εφημερίδας της Κυβερνήσεως θα εκδίδεται κάθε εβδομάδα, θα είναι δηλαδή εβδομαδιαίο, με αποτέλεσμα να υπάρχει πλήρης πλέον γνώση και πλήρης δημοσιότητα σε ό,τι αφορά τις διακηρύξεις.
'Ενα άλλο βήμα προς την κατεύθυνση της διαφάνειας είναι η βελτίωση του καθεστώτος των διακομματικών επιτροπών.
Υπήρξε ένα ερώτημα: Πότε παραπέμπονται προμήθειες στις διακομματικές επιτροπές; Η απάντηση είναι: 'Οταν το ύψος της προμήθειας υπερβαίνει τα πέντε δισεκατομμύρια. Αυτό τώρα μεταβάλλεται από πέντε σε τρία δισεκατομμύρια. Είχε καθοριστεί με υπουργική απόφαση.
Δεύτερον, στην επιτροπή μέχρι σήμερα συμμετείχαν κυβερνητικοί παράγοντες και εκπρόσωποι κομμάτων. Από δω και πέρα θα συμμετέχει μόνο ένας κυβερνητικός παράγοντας στις διακομματικές, οι εκπρόσωποι των κομμάτων καθώς και δικαστικοί, αρεοπαγίτες, δικαστές του ΣτΕ και του Ελεγκτικού Συνεδρίου.Σε περίπτωση αποχής ενός κόμματος ή αποχώρησής του ή μη συμμετοχής του, τότε ο εκπρόσωπος του κόμματος θα αντικαθίσταται από αντίστοιχους δικαστικούς που θα ορίζονται από το οικείο συμβούλιο.
Ανέφερε ο κ.Παυλόπουλος προηγουμένως: Είναι δυνατόν να γνωρίζουν οι εκπρόσωποι των κομμάτων τις τεχνικές λεπτομέρειες που συζητούνται στις επιτροπές; Ασφαλώς ένας ο οποίος δεν είναι ειδικός, δεν μπορεί εκ των πραγμάτων να συμμετέχει. Αλλά νομίζω ότι τα κόμματα σε τέτοιες περιπτώσεις στέλνουν ειδικούς επιστήμονες, ούτως ώστε να έχουν άποψη σε αυτά που εισηγούνται οι διάφορες αρμόδιες υπηρεσιακές επιτροπές των εμπειρογνωμόνων.
Συνεπώς, δεν έχει καμία απολύτως πλειοψηφία η Κυβέρνηση και η κάθε κυβέρνηση στις διακομματικές επιτροπές. 'Εχουν τα κόμματα και οι δικαστές.
Αγαπητοί συνάδελφοι, είπα και στην αρχή ότι είναι κοινή αγωνία όλων μας η εξυπηρέτηση του δημοσίου συμφέροντος. Και αυτήν την αγωνία εξέφρασε ο εισηγητής της Νέας Δημοκρατίας προηγουμένως με την πρόταση νόμου που υπέβαλε. 'Ομως, η πραγματική εξυπηρέτηση του δημοσίου συμφέροντος, στον τομέα των έργων και των προμηθειών, δεν εξασφαλίζεται με σύσταση οργάνων ή ανεξάρτητων αρχών, που θα οδηγήσουν -φοβούμαι- σε νέες εμπλοκές.
Η τήρηση της νομιμότητας σήμερα, όπως σας περιέγραψα, εξασφαλίζεται πλήρως. Το δημόσιο συμφέρον θα το υπηρετήσουμε αποφασιστικά και θα έχουμε εν τοις πράγμασι εξοικονόμηση δαπανών. Και η εξοικονόμηση θα είναι ακόμη μεγαλύτερη, αν οργανώσουμε το μεγάλο αγοραστή, που είναι το δημόσιο, ώστε να απαιτεί χαμηλές τιμές, να απαιτεί ανταγωνισμό στις σχετικές αγορές που απευθύνεται, να απαιτεί ποιότητα που δεν απαιτεί δυστυχως σήμερα και να απαιτεί να του συμπεριφέρεται ως πράγματι ένα μεγάλο αγοραστή όπως συμβαίνει στον ιδιωτικό τομέα.
Και αυτό για να επιτευχθεί, θα γίνει μόνο με τις εξής προϋποθέσεις: Υπάρχουν κρίσιμα θέματα στις προμήθειες και στα έργα. Ορισμένες κρίσιμες φάσεις, αν θέλετε. Ποιες είναι αυτές; Είναι η σύνταξη των τεχνικών προδιαγραφών. Και γίνεται κατ'άρτιο και σωστό τρόπο η σύνταξη των προδιαγραφών, μόνο αν υπάρχουν οργανωμένες υπηρεσίες στο δημόσιο και επιστήμονες που παρακολουθούν τις τεχνολογικές εξελίξεις. Ιδιαίτερα στο χώρο ορισμένων Υπουργείων και ορισμένων προμηθειών, πρέπει να σας πω ότι η ταχύτητα των τεχνολογικών εξελίξεων είναι ασύλληπτη. Οι τεχνολογικές εξελίξεις δεν είναι εύκολο να παρακολουθηθούν.
Xρειάζονται εξειδικευμένοι επιστήμονες, όπως και διαδικασίες διαφάνειας και νομιμότητας για να αποφεύγονται οι φωτογραφικές διακηρύξεις.
Το άλλο κρίσιμο στοιχείο κατά τη γνώμη μου στην όλη διαδικασία διεξαγωγής των προμηθειών, είναι η γνώση του αγοραστή, της αγοράς στην οποία απευθύνεται. Δηλαδή, να 
 

Επιστροφή στην κορυφή



Σελίδα 9867 
υπάρχει έρευνα αγοράς, να γνωρίζει για το συγκεκριμένο προϊόν το οποίο ενδιαφέρεται να αγοράσει, ποια είναι η τρέχουσα τιμή του στην αγορά. Και αυτήν τη στιγμή δεν υπάρχει οργανωμένα αυτή η γνώση της αγοράς.
Γι'αυτές λοιπόν τις δυo σημαντικές και κρίσιμες φάσεις της διεξαγωγής των προμηθειών, γίνονται τα εξής βήματα: Σε ό,τι αφορά τη σύνταξη προδιαγραφών, γίνεται μια ομαδοποίηση και συστηματοποίηση ούτως ώστε να υπάρχουν συγκεκριμένες προδιαγραφές οι οποίες θα αποτελούν ένα υπόδειγμα για όλους τους φορείς του δημόσιου τομέα. Αναφέρομαι σε ομοειδή προϊόντα.
Σε ό,τι αφορά τη γνώση της αγοράς, ιδρύεται με προεδρικό διάταγμα που προβλέπεται μέσα στο νομοσχέδιο μια διεύθυνση έρευνας αγοράς τιμών, κόστους και ποιότητας στο Υπουργείο Ανάπτυξης, η οποία θα τροφοδοτεί με αυτήν τη γνώση, δηλαδή με τα στοιχεία και τις πληροφορίες της αγοράς, όλο το δημόσιο τομέα, από το μεγαλύτερο αγοραστή μέχρι τον τελευταίο ΟΤΑ στο πιο ακραίο σημείο της χώρας. 'Ετσι, θα είναι δυνατός και ο δειγματοληπτικός έλεγχος που ανέφερα στην Επιτροπή Πολιτικής και Προγράμματος. Πιστεύω, ότι μόνον έτσι θα μπορέσουμε να επιλύσουμε τα προβλήματα. Μόνο με τη γνώση και την οργάνωση θα μπορέσουμε να αντιμετωπίσουμε και το θέμα της διαφάνειας, αλλά και να υπηρετήσουμε στην ουσία και εν τοις πράγμασι το δημόσιο συμφέρον με την εξοικονόμηση κονδυλίων.
Σκεφθείτε ότι μια ανεξάρτητη αρχή θα αντιμετωπίσει ένα αριθμό υποθέσεων, που αφορούν πάνω από ένα δισεκατομμύριο (1.000.000.000) δραχμές. Για σκεφθείτε τις χιλιάδες προμηθειών και έργων, που είναι κάτω από ένα δισεκατομμύριο (1.000.000.000) δραχμές. Δεν χρειάζονται και εκεί οι απαραίτητες διασφαλίσεις, που θα ισχύουν για όλο το δημόσιο τομέα με επιβολή σταθερών κανόνων και με την καθημερινή οργάνωση του κράτους του μεγάλου αγοραστή, για να υπάρχει η γνώση από τη μια μεριά και από την άλλη ο έλεγχος;
Πρέπει ακόμα να συμπληρώσω ότι ήδη έχει συσταθεί και δευτεροβάθμια επιτροπή κρίσης για τις ενστάσεις σε ό,τι αφορά την αξιολόγηση σε επίπεδο τεχνικών. Εκεί είναι το μεγάλο και κρίσιμο θέμα, στις επιτροπές εμπειρογνωμόνων που βαθμολογούν τις τεχνικές προδιαγραφές. Συνεστήθη λοιπόν δευτεροβάθμια επιτροπή κρίσης με επικεφαλής διοικητικό δικαστή. Αυτές τις μέρες στην Κεντρική Επιτροπή Κρατικών Προμηθειών, δηλαδή, στο τελικό γνωμοδοτικό όργανο στο οποίο προεδρεύει αρεοπαγίτης, εισέρχεται και άλλος αρεοπαγίτης για να συμβάλει αποφασιστικά στη διαφάνεια. Μαζί με τους ειδικούς επιστήμονες που συμμετέχουν σ'αυτήν την επιτροπή, θα ελαχιστοποιήσουν τα προβλήματα.
Ακόμη πρέπει να σας πω ότι γίνεται μια συνολική προσπάθεια οργάνωσης όλου του τομέα. Βεβαίως εάν ο "Κλεισθένης" προχωρήσει γρήγορα, θα εξαλειφθεί ένα πολύ μεγάλο μέρος της γραφειοκρατίας. Το σύστημα θα γίνει πιο αποτελεσματικό και διαφανές. Θα ταλαιπωρούνται λιγότερο οι συναλλασσόμενοι με το κράτος. Μόνο με αυτόν τον τρόπο, μόνο με την επιβολή κανόνων διαφάνειας, τήρησης νομιμότητας και οργάνωσης του κράτους, θα μπορέσουμε αποφασιστικά να υπηρετήσουμε τους στόχους μας.
Αγαπητοί συνάδελφοι, πιστεύω ότι θα πρέπει να συμβάλουμε όλοι προς αυτό που είναι κοινά παραδεκτό, δηλαδή, προς τη διαφάνεια και την εξυπηρέτηση του δημοσίου συμφέροντος και τελικά προς την εξυπηρέτηση του 'Ελληνα πολίτου. Πιστεύω, ότι το νομοσχέδιο θα έλθει τον Ιούλιο στην Ολομέλεια της Βουλής. Εκεί θα σας παρακαλέσω να καταθέσετε όλοι τις εποικοδομητικές σας προτάσεις, ώστε να βελτιωθεί ακόμα περισσότερο. Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Λουκάς Αποστολίδης): Σας ευχαριστώ και εγώ, κύριε Υφυπουργέ.
ΧΡΗΣΤΟΣ ΡΟΚΟΦΥΛΛΟΣ: 'Οχι στην Ολομέλεια, στο Τμήμα Διακοπών, εννοεί, κύριε Προέδρε.
ΠΡΟΕΔΡΕΥΩΝ (Λουκάς Αποστολίδης): Αμέσως να διορθώσετε, κύριε Ροκόφυλλε!
ΧΡΗΣΤΟΣ ΡΟΚΟΦΥΛΛΟΣ: Με καλό πνεύμα, όπως πάντα!
ΠΡΟΕΔΡΕΥΩΝ (Λουκάς Αποστολίδης): Ασφαλώς, κύριε Ροκόφυλλε! Σας έκανα κι εγώ την παρατήρηση με καλό πνεύμα!
Ο κ. Σιούφας έχει το λόγο. 
ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, ενώ ήρθε σήμερα στην Εθνική Αντιπροσωπεία με πρωτοβουλία της Νέας Δημοκρατίας μια πρόταση νόμου που αναφέρεται σε μείζον θέμα πολιτικό, κοινωνικό, οικονομικό, ηθικό, η Κυβέρνηση περιορίστηκε να παρουσιαστεί με τον κύριο Υφυπουργό -δεν έχω τίποτα με τον αγαπητό Υφυπουργό- ενώ θα έπρεπε να ήταν εδώ και η Υπουργός και ο Υπουργός ΠΕ.ΧΩ.Δ.Ε., για να αντιμετωπίσουν την πρόκληση της Νέας Δημοκρατίας, τη συγκεκριμένη πρόταση με την οποία έρχεται στην Εθνική Αντιπροσωπεία, πρόταση η οποία έχει αφετηρία πρωτοβουλίες και προγραμματικές δεσμεύσεις της Κυβέρνησης από το 1994. Και ακούσαμε τον μόλις κατελθόντα από το Βήμα Υφυπουργό να αναφέρει ορισμένες ασπιρίνες για τη βελτίωση της αδιαφάνειας και της διαφθοράς που υπάρχει στο σύστημα και των προμηθειών και της ανάθεσης των δημοσίων έργων. Γιατί ασπιρίνες είναι, κύριε Υπουργέ, αυτά τα οποία αναφέρατε! Και απορώ για την έκταση της συμμετοχής εν ενεργεία δικαστών, που δείχνει το πρόβλημα το οποίο υπάρχει με αυτήν την εμπλοκή να αντιμετωπιστούν ζητήματα κορυφαία, μείζονα, ώστε δια της δικαιοσύνης σε διοικητικές αρμοδιότητες σε επιτροπές να υπάρχει επίφαση της νομιμότητας, της διαφάνειας και της δικαιοσύνης.
Δεν μας βρίσκει, κύριε Υπουργέ, σύμφωνους αυτή η διαδικασία. Και αυτός είναι ο λόγος για τον οποίο αποχωρήσαμε από τις διακομματικές επιτροπές. 
Αλλά πέρα από αυτό, δεν σας απασχολεί ότι αυτός ο τόπος αγωνίζεται πέντε χρόνια να αποκτήσει ελικόπτερα παντός καιρού με την υπάρχουσα διαδικασία κι αυτό δεν το καταφέρνει μέχρι σήμερα; Δεν μπορείτε να συνειδητοποιήσετε ότι υπάρχει μείζον, τεράστιο πρόβλημα με αυτήν τη λειτουργία; Και εσείς εκεί επιμένετε σε διακομματικές επιτροπές! Αυτό είναι το ένα θέμα.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής, κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Το δεύτερο θέμα, το οποίο θα ήθελα να θέσω και το οποίο θεωρώ ιδιαίτερης σημασίας, είναι ότι η Νέα Δημοκρατία με την κατάθεση αυτής της πρότασης πριν από δύο μέρες έκανε επαφή και με τα άλλα κόμματα της Αντιπολίτευσης, ζητώντας όχι να στηρίξουν την πρόταση της Νέας Δημοκρατίας, αλλά να στηρίξουν την προσπάθεια να εξυγιανθεί αυτός ο τομέας ο οποίος προκαλεί το δημόσιο αίσθημα με τη διασπάθιση του δημοσίου χρήματος, είτε με τις προμήθειες είτε με την ανάθεση των δημοσίων έργων, και τη διαπλοκή που δημιουργείται μέσα από αυτές τις διαδικασίες και από το γεγονός ότι χάνονται ετησίως εκατοντάδες δισεκατομμύρια. Και δεν διερωτάσθε γιατί δεν μπορείτε να ελέγξετε τον πληθωρισμό από το χρήμα και από τον τρόπο με τον οποίο λειτουργεί. Δεν προβληματίζεστε, γιατί δεν ήμασταν στην πρώτη ομάδα κρατών της Οικονομικής και Νομισματικής 'Ενωσης, από τις καθυστερήσεις που γίνονται στα δημόσια έργα και λόγω της αδυναμίας του κράτους να παρακολουθήσει τους γρήγορους ρυθμούς. Αλλά και δεν απαντήσατε στην Εθνική Αντιπροσωπεία και ο εισηγητής της Πλειοψηφίας, αλλά και ο παριστάμενος Υπουργός σε ένα θέμα: Προγραμματική δέσμευση από τον Ανδρέα Παπανδρέου ότι θα δημιουργηθεί ανεξάρτητη αρχή στα θέματα των προμηθειών και της ανάθεσης των δημοσίων έργων.
Είδατε τίποτε, κύριοι συνάδελφοι, να έχει γίνει μέχρι σήμερα σε αυτό; Η απάντηση είναι, όχι. 
Κατατίθεται πρόταση νόμου από την πλευρά της Κυβέρνησης, περνάει από τη Διαρκή Επιτροπή και επί ένα χρόνο δεν ερχόταν για συζήτηση στην Εθνική Αντιπροσωπεία μέχρι η Κυβέρνηση να την αποσύρει.
Κυβέρνηση Κωνσταντίνου Σημίτη. Διαπιστώνεται το Μάϊο του 1996, ύστερα από πρόταση την οποία έκανε ο τότε Υπουργός Μεταφορών και Επικοινωνιών, ότι θα πρέπει να 
 

Επιστροφή στην κορυφή



Σελίδα 9868 
συσταθεί ανεξάρτητη διοικητική αρχή για τις προμήθειες και τις αναθέσεις έργων αρμοδιότητας του Υπουργείου του.
H εισήγηση αυτή γίνεται στο Υπουργικό Συμβούλιο, πανηγυρίζει ολόκληρο το Υπουργικό Συμβούλιο ότι επιτέλους θα μπει ένας φραγμός στην αδιαφάνεια και τη διαφθορά, αλλά ζητούν από τον αρμόδιο Υπουργό η πρότασή του αντί να αναφέρεται μόνο στον τομέα των μεταφορών και των επικοινωνιών, να επεκταθεί και να καλύψει όλο τον τομέα των προμηθειών και των δημοσίων έργων. Και ενώ μετά από ένα χρόνο, το Μάϊο του 1997, βρισκόταν στο εξωτερικό ο Υπουργός κ. Χάρης Καστανίδης, το Υπουργικό Συμβούλιο ξανασυνέρχεται και αποφασίζει ότι η υπάρχουσα νομοθεσία είναι πλήρης και αρκεί να καλύψει όλα τα ζητήματα διαφάνειας και συνεπώς καταπολέμησης της διαφθοράς. 
Κύριοι συνάδελφοι, από αυτήν τη διαδρομή, από το 1994 και μετά, από αυτές τις οβιδιακές μεταμορφώσεις στα ζητήματα διαφάνειας και διαφθοράς από την πλευρά της Κυβέρνησης, μπορείτε να αντιληφθείτε ότι η Κυβέρνηση δεν επιθυμεί να αλλάξει αυτό το καθεστώς και γι' αυτό το λόγο είναι υπεύθυνη απέναντι στον ελληνικό λαό και γι' αυτό το λόγο εμείς της Νέας Δημοκρατίας την καταγγέλλουμε. Αφήνει τα πράγματα όπως έχουν για να υπάρχει αυτή η αδιαφάνεια, αυτή η διαπλοκή, αυτή η διαφθορά.
Το καθεστώς που ισχύει σήμερα, κυρίες και κύριοι συνάδελφοι, είναι απαράδεκτο. Με αυτήν την κατάσταση δεν πάει άλλο. Και δεν είναι μόνο ότι είναι οικονομικά απαράδεκτη αυτή η πραγματικότητα. Είναι και πολιτικά και κοινωνικά και ηθικά, επίσης, απαράδεκτη. Είναι ένα σάπιο καθεστώς. Είναι η γάγγραινα του δημόσιου βίου και η Κυβέρνηση δεν συγκινείται. Υπάρχουν τρόποι απεμπλοκής από αυτό το σάπιο καθεστώς; Για μας, για τη Νέα Δημοκρατία, που ουσιαστικά υιοθετούμε ιδέες και απόψεις της Κυβέρνησης, υπάρχει με τους εξής τρόπους:
Πρώτον, με τη σύσταση της ανεξάρτητης διοικητικής αρχής, η οποία θα επιλαμβάνεται των κρατικών προμηθειών και της ανάθεσης των δημόσιων έργων, με όλες τις εγγυήσεις που μπορεί να έχει μία ανεξάρτητη διοικητική αρχή και με την αναφορά και σύνδεσή της απευθείας με την Επιτροπή Θεσμών και Διαφάνειας της Βουλής. Και ταυτόχρονα ενίσχυση του ελεγκτικού έργου δια της παρουσίας ως προέδρου αυτής της ανεξάρτητης αρχής του προέδρου του Ελεκτικού Συνεδρίου, για να υπάρχει πλήρης εξασφάλιση και αποτελεσματική λειτουργία στα θέματα των προμηθειών και των δημοσίων έργων. 
Οι άλλες παρεμβάσεις, για να περιοριστούν και να εξαφανιστούν αυτά τα φαινόμενα της αδιαφάνειας και της διαφθοράς, είναι να σμικρυνθεί ταχύτατα ο ευρύτερος δημόσιος τομέας ο οποίος και παράγει αυτά τα σάπια φαινόμενα της αδιαφάνειας στις προμήθειες και στα δημόσια έργα.
Η κατάργηση όλων των μονοπωλίων είναι ένας ακόμα δρόμος προς την ίδια κατεύθυνση, αλλά και ταυτόχρονα το σύστημα ελέγχου και κυρώσεων, κύριοι συνάδελφοι, αποτελούν τις πυξίδες και τους οδηγούς που πρέπει να έχει και η Κυβέρνηση και η Εθνική Αντιπροσωπεία.
Κύριοι συνάδελφοι, θα ήθελα δύο πράγματα ακόμα να σημειώσω. Εμείς της Νέας Δημοκρατίας αυτόν το δρόμο θα τον συνεχίσουμε έστω και μόνοι. Ζητήσαμε από τα κόμματα της Αντιπολίτευσης να δημιουργηθεί ένα μπλοκ δυνάμεων κατά της αδιαφάνειας και κατά της διαφθοράς και δεν σας βρήκαμε μαζί μας σε αυτό τον αγώνα σήμερα.
Η Κυβέρνηση επιμένει να διατηρήσει το καθεστώς που υπάρχει, αλλά αυτό δεν θα την οδηγήσει πουθενά και θα εξακολουθεί να έχει όχι μόνο την κριτική της Νέας Δημοκρατίας, για την οποία ο Πρωθυπουργός πριν από λίγες μέρες μίλησε για σκανδαλολογία, αλλά και κορυφαίων και Υπουργών και στελεχών και Βουλευτών της Συμπολίτευσης που καταγγέλλουν αυτήν την αδιαφάνεια και αυτό το καθεστώς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα δύο λεπτά ακόμα.
ΠΡΟΕΔΡΕΥΩΝ (Παναγιώτης Ν. Κρητικός): Ευχαρίστως, κύριε συνάδελφε.
ΔΗΜΗΤΡΙΟΣ ΣΙΟΥΦΑΣ: Ευχαριστώ πολύ.
Γι' αυτό το λόγο, κυρίες και κύριοι συνάδελφοι, πέρα από το γεγονός ότι όλοι γνωρίζετε ότι ασχολήθηκε η Επιτροπή Θεσμών και Διαφάνειας και κατέθεσε μία συγκεκριμένη εισήγηση, ύστερα από διερεύνηση την οποία έκανε, ούτε αυτό φαίνεται να το λαμβάνει υπόψη της η Κυβέρνηση.
Και θα μου επιτρέψετε επί τροχάδην, απλά για την ιστορία. Και θα ξεκινήσω από ένα θέμα, το οποίο ανέδειξε ο παριστάμενος Υφυπουργός σε συνέντευξή του σε μεγάλη, έγκυρη και έγκριτη εφημερίδα, στην οποία αναφέρονται τα εξής: "Πεντακόσια δισεκατομμύρια χάνονται ετησίως από τον τρόπο με τον οποίο λειτουργεί αυτό το σύστημα". Δεν θα αναφέρω ονόματα Υπουργών, αλλά υπάρχει συνέντευξη Τύπου Υπουργού της σημερινής Κυβέρνησης. "Λαδώματα και μίζες στο δημόσιο. Οργιάζει η διαφθορά στη Δημόσια Διοίκηση". Επίσης, άλλο στέλεχος της πλειοψηφίας: "Ζητάω ελέγχους σε έργα και προμήθειες. Μας πνίγουν τα διαπλεκόμενα". 'Αλλη εφημερίδα: "Παραίτηση για σκάνδαλα στις αγορές αεροπλάνων στην Ολυμπιακή Αεροπορία". "Οι μίζες τρώνε τα μεγάλα έργα. Γίναμε διεθνώς ρεζίλι". "Τρωκτικά σε Υπουργεία", έδειχνε πριν δύο χρόνια μέλος της πλειοψηφίας. 
ΠΡΟΕΔΡΕΥΩΝ (Παναγιώτης Ν. Κρητικός): Πέρασαν και τα δύο λεπτά.
ΔΗΜΗΤΡΙΟΣ ΣΙΟΥΦΑΣ: Κι έρχομαι και κλείνω, κύριε Πρόεδρε, με μόνο αυτήν την αναφορά: "Διαρροές πεντακοσίων δισεκατομμυρίων με διαγωνισμούς μαϊμούδες", κατήγγειλε ο αρμόδιος τότε και σήμερα παριστάμενος Υφυπουργός πριν από ένα, ενάμιση χρόνο. Αυτήν την πραγματικότητα εμείς δεν θα πάψουμε να τη στηλιτεύουμε. Μπορεί να μη συγκινεί την Κυβέρνηση, να μη συγκινεί τον Πρωθυπουργό, αλλά δεν είναι μόνο οι καταγγελίες της Αξιωματικής Αντιπολίτευσης. Απ' ό,τι σας ανέγνωσα, ορισμένα από τα δημοσιεύματα του Τύπου, στελέχη, Βουλευτές και Υπουργοί της Συμπολίτευσης κάνουν μία συγκεκριμένη τέτοια αναφορά, την οποία κάνουμε κι εμείς, περιορίζονται όμως μόνο σε καταγγελίες. 'Εργα θα ήταν να έλθουν εδώ και να στηρίξουν αυτήν την πρόταση ή τουλάχιστον κάποια ανάλογη, ως συνέχεια της πολιτικής, που είχε ανακοινωθεί από το 1994 από το σημερινό Κόμμα της Πλειοψηφίας και από την Κυβέρνηση.
Ευχαριστώ, κύριοι συνάδελφοι.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του ΠΑ.ΣΟ.Κ. κ. Γεωργακόπουλος έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, συζητούμε πρόταση νόμου για τη διαφάνεια, την ανάθεση και την εκτέλεση των συμβάσεων. Πραγματικά πιστεύω ότι έχει ανάγκη ο τόπος να προχωρήσουμε σε διαδικασίες και θεσμούς τέτοιους, που να κάνουν τις πράξεις του δημοσίου, που έχουν σχέση με την προμήθεια και την εκτέλεση μεγάλων έργων, να είναι απόλυτα διαφανείς και να επιτυγχάνουν το χαμηλότερο δυνατό κόστος, δηλαδή να είναι και ανταγωνιστικές οι τιμές τις οποίες το δημόσιο θα επιτυγχάνει.
Το ζητούμενο είναι: Επιτυγχάνεται αυτό με την πρόταση την οποία κάνει η Νέα Δημοκρατία; Ζητά η Νέα Δημοκρατία με την πρότασή της να δημιουργήσουμε μία νέα, ανεξάρτητη διοικητική αρχή, η οποία θα κάνει όλη τη δουλειά που πρέπει να κάνει το δημόσιο.
'Εχουμε νομίζω αρχίσει σιγά σιγά ως Κοινοβούλιο και ως πολιτική ηγεσία, να μεταφέρουμε τις ευθύνες από το Κοινοβούλιο και από την πολιτική ευθύνη που πρέπει να έχουμε σε κάποιες ανεξάρτητες διοικητικές αρχές. Πρώτο ήταν το Ραδιοτηλεοπτικό Συμβούλιο, δεύτερο ήταν το ΑΣΕΠ, τρίτος τώρα έρχεται αυτός ο θεσμός ο οποίος προτείνετε για προμήθειες και άλλα δεκαπέντε υπάρχουν που δεν τα θυμάμαι όλα. Ουσιαστικά, δηλαδή, τι κάνουμε; Μήπως πάμε με τις προτάσεις αυτές σε "ιδιωτικοποίηση" του ίδιου του κράτους; Μήπως είναι προτιμότερο, λοιπόν, οι υπάρχοντες θεσμοί να βελτιωθούν και οι ελεγκτικές αρμοδιότητες που έχει το Ελεγκτικό Συμβούλιο να κατοχυρωθούν με τέτοιες διατάξεις, 
 

Επιστροφή στην κορυφή



Σελίδα 9869 
έτσι ώστε η ουσιαστική και πραγματική διαφάνεια την οποία επιθυμείτε και επιθυμούμε -πιστεύω, κύριοι συνάδελφοι, να αναγνωρίζετε αυτό το δικαίωμα και σε μας- να μπορέσει να κατοχυρωθεί και να σταματήσει αυτή η υφέρπουσα φημολογία αφ' ενός, αλλά και η διαφθορά αφ' ετέρου, γιατί πολλά απ' όσα ακούγονται και λέγονται, είτε γίνονται είτε δεν γίνονται όμως, γιατί, λόγω των αντικρουομένων συμφερόντων που υπάρχουν, κάθε μια από τις δύο ή τρεις περιπτώσεις που εμπλέκονται προσπαθεί για την κάθε άλλη, να τη βγάλει λαθεμένη, ότι υπάρχει διαφθορά, αντίθετα με την επιλεγείσα, την οποία παρουσιάζει ως προϊόν συναλλαγής. 
Δεν είναι τα πάντα συναλλαγή. Κι εδώ μπορώ να πω ότι το δημόσιο, δηλαδή ο Υπουργός, η Κυβέρνηση, σε καμία περίπτωση δεν θέλει να γίνεται αυτή η διαδικασία. Εμπλέκονται, όμως, επιτροπές, εμπλέκονται οι δημόσιοι υπάλληλοι κι εκεί σας πληροφορώ ότι "όσο διεφθαρμένοι" μπορεί να είναι οι εμπλεκόμενοι σ' αυτές τις επιτροπές το ίδιο διεφθαρμένοι θα είναι και οι στην επιτροπή, την οποία εσείς προτείνετε. Και αν δεν είναι διεφθαρμένοι εκ προοιμίου, θα διαφθαρούν κατά τη διάρκεια της εκτέλεσης όλων αυτών των καθηκόντων. 'Οταν τα συμφέροντα είναι τόσο μεγάλα -και το είπατε, μιλάμε για τρισεκατομμύρια, ένα τρισεκατομμύριο είναι η προμήθεια του δημοσίου, δύο τρισεκατομμύρια είναι τα δημόσια έργα, μιλάμε για τρία τρισεκατομμύρια σε προμήθειες και έργα τα οποία εκτελούνται στο δημόσιο, γιατί οι συνειδήσεις των μεν θα είναι ευάλωτες και οι συνειδήσεις των δε δεν θα είναι. 'Αρα, εκείνο το οποίο θα πρέπει να γίνει, είναι να είναι ουσιαστικός και αποτελεσματικός ο έλεγχος, που να μην επιτρέπει εκ προοιμίου να γίνουν αυτά, γιατί θα ξέρουν ότι από τον έλεγχο, ο οποίος θα διεξαχθεί στο τέλος, θα αποκαλυφθεί η οποιαδήποτε απιστία έχει γίνει.
Μόνο έτσι μπορεί να κατοχυρωθεί το σύστημα ελέγχου και προμηθειών.
Και μετά άκουσα που είπατε -ειπώθηκε εδώ- πώς προστατεύονται οι προμηθευτές. Το κράτος πρέπει να φτιάξει θεσμούς που να προστατεύεται το ίδιο και από τους προμηθευτές και από τους εκτελεστές έργων. Γιατί εδώ, πάρα πολλές φορές, έχουμε να αναλαμβάνουν κάποια έργα, να αναλαμβάνουν κάποια προμήθεια και στο μεσοδιάστημα ή να την παρατάνε ή να ζητάνε ανανέωση των όρων και των συνθηκών κάτω από τις οποίες έχουν γίνει αυτές οι συμφωνίες, να αλλάζουν τιμές, να αλλάζουν τύπους προϊόντων, να αλλάζουν σε εργολαβίες διάφορα άλλα, με αποτέλεσμα ένα έργο, ενώ έχει προϋπολογιστεί να στοιχίσει εκατό δραχμές, να στοιχίζει διακόσιες και πλέον.
Αυτό έχει γίνει κανόνας και το βάρος το οποίο θα πρέπει να δώσει η πολιτεία, θα πρέπει να είναι τέτοιο, ώστε οι μελέτες οι οποίες γίνονται και οι προδιαγραφές οι οποίες γίνονται να μην επιδέχονται αμφισβητήσεις.
ΕΥΓΕΝΙΟΣ ΧΑΪΤΙΔΗΣ: Και το αντίστροφο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Και το αντίστροφο. 
Σας λέω ότι τις αλλαγές τις οποίες ζητάει το κράτος τις πληρώνει πάρα πολύ ακριβά. Γιατί από τη στιγμή που ο εργολάβος ή ο προμηθευτής έχει πάρει το έργο ή την προμήθεια, οποιαδήποτε αλλαγή του ζητήσει το κράτος, τότε την πληρώνει πάρα πολύ ακριβά.
Πρώτον, πρέπει να κατοχυρώσουμε, λοιπόν, τη δυνατότητα που θα έχει το κράτος να καταγγέλλει και να κηρύσσει εκπτώτους όλους αυτούς οι οποίοι δεν εκτελούν τη σύμβαση, σύμφωνα με τους όρους οι οποίοι προβλέπονται.
Δεύτερον, αν δεν υπάρξει μαύρη λίστα όλων αυτών των εργολάβων ή των προμηθευτών...
ΝΙΚΟΛΑΟΣ ΓΚΑΤΖΗΣ: Μητρώο. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: 'Aφησε το μητρώο, ας υπάρχει μητρώο. Στο μητρώο μπορεί να είναι γραμμένοι όλοι.
Από τη στιγμή που για τον οποιοδήποτε λόγο, είτε δεν εκτελεστεί ένα έργο μέσα στις προθεσμίες στις οποίες προβλέπεται υπαιτιότητα του εργολάβου, είτε δεν γίνει μία προμήθεια υπαιτιότητα του προμηθευτή, θα πρέπει μια για πάντα να τελειώνουμε με τις προμήθειες του δημοσίου. Γιατί αυτό, το οποίο έχει γίνει, να αλλάζει ο Μανωλιός και να βάζει τα ρούχα του αλλιώς, δηλαδή κάποιος, ο οποίος είναι ο προμηθευτής να αλλάζει ονομασία και μετά να έχουμε τις ίδιες διαδικασίες με απώλεια τεραστίων ποσών από μέρους του δημοσίου, πρέπει να σταματήσει κάποια στιγμή. Θα πρέπει το κράτος να γίνει πιο αυστηρό, η νομοθεσία να είναι πιο αυστηρή.
'Ακουσα με προσοχή αυτά, τα οποία είπατε ότι θα κατατεθεί νόμος μάλιστα τη Δευτέρα. Πιστεύω ότι θα έχουμε τη δυνατότητα και μετά από όλη αυτήν τη συζήτηση που έγινε, να βελτιώσουμε τις διατάξεις αυτού του νόμου, έτσι ώστε να πάμε σ' ένα νέο σύστημα και των προμηθειών και της εκτέλεσης των έργων.
'Οταν πέρασε ο νόμος για την εκτέλεση των έργων άκουσα το εξής εξωφρενικό σε μία ερώτηση που έκανα σ' έναν από τους προσκεκλημένους. Του είπα το εξής: "Πώς ένα κυβικό τσιμέντο, όταν το αγοράζει ο ιδιώτης από την ίδια εταιρεία που αγοράζει και το δημόσιο στοιχίζει δέκα πέντε χιλιάδες (15.000) δραχμές το κυβικό και όταν το δημόσιο το αγοράζει στοιχίζει τριάντα χιλιάδες (30.000) δραχμές το κυβικό";
Ακούστε, κύριε Υπουργέ, ποια ήταν η απάντηση. 'Οτι αυτοί, οι οποίοι κάνουν τον προϋπολογισμό του έργου, προϋπολογίζουν το κόστος του κυβικού του τσιμέντου σαν να το έφτιαχναν οι εργάτες με τα φτυάρια, όπως γινόταν το 1950 ή με τη μπετονιέρα που γινόταν το 1960, ενώ τώρα γνωρίζουμε ότι το μπετόν είναι όλο προκατασκευασμένο.
Εάν, λοιπόν, ισχύουν οι διατάξεις του 1950 και του 1960, με τις τότε συνθήκες που επικρατούσαν και προσπαθούμε σήμερα να βγάλουμε κοστολόγιο έργων, βεβαίως θα δίνουμε τέτοια μεγάλα κοστολόγια, θα έχουμε τις μεγάλες εκπτώσεις και πολύ μεγαλύτερες μάλιστα, για να πάρουν το έργο. Το αποτέλεσμα στο τέλος θα είναι να εμπλέκονται όλα αυτά τα συστήματα, έτσι ώστε στο τέλος και το έργο να μην εκτελείται και να υπάρχει και θέμα αδιαφάνειας στην προκειμένη περίπτωση, όσον αφορά την εκτέλεση των δημοσίων έργων.
Δεν θέλω να πιστέψω ότι ό,τι συμβαίνει στη χώρα μας δεν συμβαίνει σε καμία άλλη χώρα. Από την εμπειρία και από τις συζητήσεις που έχω κάνει, παντού συμβαίνουν τα ίδια και παντού υπάρχει αυτό το πρόβλημα. Επομένως, είναι ένα δύσκολο πρόβλημα αυτό που έχουμε να επιλύσουμε, δεν είναι ένα εύκολο πρόβλημα που μπορεί να επιλυθεί. 
Πιστεύω όμως ότι με το νόμο τον οποίο θα εισηγηθείτε στη Βουλή και με τις απόψεις τις οποίες θα ακούσετε από τους Βουλευτές, θα βελτιωθεί κατά τέτοιο τρόπο, έτσι ώστε να καλύπτει όλες εκείνες τις περιπτώσεις αδιαφάνειας, ώστε να διασκεδαστούν και οι ανησυχίες τις οποίες έχουν οι συνάδελφοι της Νέας Δημοκρατίας και να μην προχωρήσουμε στη δημιουργία νέων ανεξαρτήτων αρχών και διοικητικών μονάδων, οι οποίες τίποτε άλλο δεν κάνουν, παρά να εμπλέκουν την όλη διαδικασία του δημοσίου, χωρίς να μπορέσουν να λύσουν τα προβλήματα. Οι προθέσεις και το παράδειγμα, το οποίο έχετε δώσει πιστεύω ότι είναι προς αυτήν την κατεύθυνση.
Δεν θέλω να αναφερθώ σε ό,τι είπε ο Αρχηγός της Νέας Δημοκρατίας. Αναφέρθηκε και σε μερικές συμβάσεις ονομαστικά και είπε για τις προγραμματικές συμφωνίες, για τη συμφωνία του ΞΥΣΤΟ και άλλα τέτοια.
Η συμφωνία του "ΞΥΣΤΟ" υπεγράφη επί Νέας Δημοκρατίας. Επομένως, μην την ξύνεται αυτή...
ΠΡΟΚΟΠΗΣ ΠΑΥΛΟΠΟΥΛΟΣ: Η ανανέωση, χωρίς να γίνει κανένας διαγωνισμός, δεν είναι δικό μας έργο. Επί Νέας Δημοκρατίας έγινε, αλλά με διαγωνισμό.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Παυλόπουλε, σας παρακαλώ πάρα πολύ, επειδή την ξέρω καλά, μην την ξύνεται αυτή τη συμφωνία του ΞΥΣΤΟ, γιατί θα αποκαλυφθούν από κάτω πολλά πράγματα, τα οποία δεν είναι της παρούσης. Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, πριν εισέλθουμε στο στάδιο των δευτερολογιών, έχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ", πενήντα τέσσερις μαθητές και πέντε συνοδοί-δάσκαλοι 
 

Επιστροφή στην κορυφή



Σελίδα 9870 
από το 19ο Δημοτικό Σχολείο Βόλου της Θεσσαλίας.
Τους καλωσορίζουμε στο Κοινοβούλιο.
(Χειροκροτήματα απ'όλες τις πτέρυγες)
Ο κ.Παυλόπουλος έχει το λόγο για να δευτερολογήσει.
ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ,κύριε Πρόεδρε.
Θα ήθελα να ξεκινήσω από μία διαπίστωση που έγινε στο τέλος από τον κ. Γεωργακόπουλο και που βέβαια απηχεί, φαίνεται, απόψεις οι οποίες τείνουν να επικρατήσουν. 'Ακουσα και από το Κομμουνιστικό Κόμμα να αναφέρεται αυτό συχνά. Είναι το θέμα των ανεξάρτητων διοικητικών αρχών.
Θα ξεκινήσω από εκεί,γιατί άκουσα και τον κ. Γεωργακόπουλο να το λέει -και σας το ξανατονίζω, δεν είναι μόνο δική του άποψη, είναι γενικότερη άποψη που επικρατεί- σχετικά με το ρόλο των ανεξάρτητων διοικητικών αρχών. Πάνω δε στην ιδέα αυτή στηρίζεται και η πρόταση της Νέας Δημοκρατίας.
'Εχουμε στον τόπο μας τον τελευταίο καιρό την άποψη ότι οι ανεξάρτητες διοικητικές αρχές που έχουν δημιουργηθεί, μάλλον έχουν περιπλέξει τα προβλήματα. Μάλλον είναι αναποτελεσματικές και μάλλον στην πραγματικότητα αφαιρούν από τη φυσική πολιτική ηγεσία, το κομμάτι εκείνο αρμοδιότητας το οποίο της ανήκει.
Θα ήθελα να πω ότι στην Ελλάδα το θέμα των ανεξάρτητων διοικητικών αρχών το ανακαλύψαμε πάρα πολύ αργά. Η πρώτη ανεξάρτητη διοικητική αρχή που δημιουργήθηκε ήταν η ανεξάρτητη διοικητική αρχή, η οποία αφορά το θέμα του ανταγωνισμού. Η δεύτερη που δημιουργήθηκε, μόλις το 1989, ήταν η ανεξάρτητη διοικητική αρχή, η οποία αφορά το Εθνικό Συμβούλιο Ραδιοτηλεόρασης. 'Εκτοτε πολλαπλασιάστηκαν είναι αλήθεια και σε τομείς που δεν ήταν απαραίτητο να γίνουν.
Τι συνέβη; Τις ανεξάρτητες διοικητικές αρχές, κύριοι συνάδελφοι, τις κάναμε στην Ελλάδα κατ'εικόνα και ομοίωση κρατικών υπηρεσιών. 'Ετσι ώστε να μην έχουν τη δυνατότητα να ασκήσουν, τις αρμοδιότητες που τους δόθηκαν, ούτε να ανταποκριθούν στις προσδοκίες εκείνες, για τις οποίες δημιουργήθηκαν.
Δηλαδή, σήμερα θεωρούμε ότι είναι αναποτελεσματική γενικώς μια ανεξάρτητη διοικητική αρχή, γιατί έχουμε προ οφθαλμών συγκεκριμένα παραδείγματα. 'Εχουμε τον Πρόεδρο του Εθνικού Συμβουλίου Ραδιοτηλεόρασης να έρχεται στην Επιτροπή Θεσμών και Διαφάνειας και να λέει "δεν μπορώ να κάνω τίποτα". 'Εχουμε, όσον αφορά το ΑΣΕΠ για τις προσλήψεις, τον κ. Παπαδάκη να έρχεται και να λέει "δεν μπορώ να ασκήσω τα καθήκοντά μου".
Και φθάνουμε στο σημείο να λέμε ότι κακώς έφυγε η αρμοδιότητα από τον Υπουργό προς το Εθνικό Συμβούλιο Ραδιοτηλεόρασης. Εκεί έπρεπε να είναι. Φθάνουμε να λέμε ότι κακώς υπάρχει το ΑΣΕΠ, για τον απλό λόγο ότι έχει παραλύσει ολόκληρος ο κρατικός μηχανισμός.
Δηλαδή την παθολογία και την παθογένεια των ανεξάρτητων διοικητικών αρχών, εκείνη την παθολογία που το ίδιο το κράτος προκάλεσε για να αναδειχθεί και πάλι η ανάγκη του συγκεντρωτισμού της κρατικής μηχανής, την επικαλούμαστε μέσα σε αυτό το Κοινοβούλιο, για να πούμε ότι είναι άχρηστες οι ανεξάρτητες διοικητικές αρχές.
Εξ ού και το ερώτημα: Αφού πάσχουν όλες, θα αναθέσουμε σε μία ανεξάρτητη διοικητική αρχή το θέμα των προμηθειών και των δημοσίων έργων;
Νομίζω ότι ξεκινάμε από λάθος προϋπόθεση. Αντί να βελτιώσουμε τις άλλες και να κρατήσουμε εκείνες που χρειάζονται, τις ρίχνουμε όλες στο πυρ το εξώτερον.
Γιατί άραγε αυτή η ανεξάρτητη διοικητική αρχή που προτείνει η Νέα Δημοκρατία δεν θα μπορέσει να ασκήσει τα καθήκοντά της;
Πρώτα-πρώτα θα το λέω και θα το επαναλαμβάνω ότι είναι όψιμη η κριτική την οποία ασκείτε. Γιατί δεν μπορεί ως κυβέρνηση το 1993, παραμονές των εκλογών, να λέτε ότι πρέπει να γίνει ανεξάρτητη διοικητική αρχή, δεν μπορεί να φέρνετε σχέδιο νόμου, που το ενέκρινε το Υπουργικό Συμβούλιο και όλοι όσοι βρίσκονται στην Κυβέρνηση, τα πρωτοκλασάτα στελέχη, δεν μπορεί αυτήν τη στιγμή ένα μεγάλο μέρος του ΠΑ.ΣΟ.Κ. να συμφωνεί και να λέτε όχι. Δεν μου αρέσει, ούτε καινά δαιμόνια να σπέρνω, ούτε να δημιουργώ προβλήματα, αλλά εδώ είναι ο κ. Κρητικός, Αντιπρόεδρος της Βουλής, ο οποίος έχει την ίδια άποψη και έχει καταθέσει σχετική πρόταση και έχει αρθρογραφήσει γι'αυτό.
Ποιός είναι εκείνος, ο οποίος τέλος πάντων σ'αυτόν το λεγόμενο κυβερνητικό χώρο εκφράζει κάποια άποψη; 'Η είναι ή δεν είναι αποτελεσματικό το μέτρο αυτό. Εγώ θα σας πω ότι είναι αποτελεσματικό.
Το ερώτημά μου είναι το εξής. Γιατί δεν είναι αποτελεσματικό το μέτρο που προτείνει η Νέα Δημοκρατία και είναι αποτελεσματικό αυτό το οποίο λέτε;
Ακούστε τι λέει η πρόταση, την οποία θέλει να καταθέσει ο κύριος Υπουργός.
Τι μας λέει; Λέει "θα φέρουμε μια τέτοια τροπολογία, ώστε ένα τριμελές όργανο αμιγώς δικαστικό, ένας σύμβουλος του Ελεγκτικού Συνεδρίου και δύο πάρεδροι θα ελέγχουν προληπτικά τη νομιμότητα της σύμβασης".
Σας ερωτώ: Μπορούν -άραγε- ένας σύμβουλος και δύο πάρεδροι του Ελεγκτικού Συνεδρίου, όλες αυτές τις τερατώδεις συμβάσεις να τις ελέγξουν και θα είναι αναποτελεσματικό ένα όργανο που αποτελείται από δεκατέσσερα μέλη, που προεδρεύει ο πρόεδρος του Ελεγκτικού Συνεδρίου, που αποτελείται από άλλους έξι δικαστές, -επτά το σύνολο- και στο οποίο μετέχουν τεχνοκράτες και ένας ολόκληρος μηχανισμός υποδομής; Υπάρχει λογική σ' αυτήν την αντιπαράθεση; Υπάρχει λογικό επιχείρημα;
Και το άλλο. Καλά, αυτή θα κάνει έναν έλεγχο της νομιμότητας, πριν γίνει η κατακύρωση. Το ερώτημα, κύριοι συνάδελφοι, το ξέρετε: Η διαπλοκή δεν εμφανίζεται τόσο πολύ στην κατακύρωση. Η διαπλοκή και τα προβλήματα δημιουργούνται σε δύο άλλες φάσεις. Το πρώτο είναι το θέμα της προκήρυξης. Και στην προκήρυξη δεν υπάρχει ουδείς έλεγχος. Και αυτή η ομαδοποίηση που λέτε, κύριε Υπουργέ, να κάνετε, δεν μπορεί να αποδώσει και το ξέρετε. Αλλά επίσης η διασπάθιση του δημόσιου χρήματος γίνεται κυρίως κατά τη διάρκεια της εκτέλεσης του δημόσιου έργου. Το γνωρίζετε όλοι. Ξεκινούν τα δημόσια έργα να έχουν συγκεκριμένο κόστος και καταλήγουν να έχουν διπλάσιο και τριπλάσιο.
Στο θέμα των προμηθειών ξέρετε τι ακριβώς συμβαίνει. Ξεκινάμε από μικρές προμήθειες, οι οποίες είναι έτσι διαμορφωμένες, ώστε οι ανανεώσεις, οδηγούν στο να γιγαντωθούν. 'Ολα αυτά ποιος τα ελέγχει; Θα τα ελέγξει η επιτροπή αυτή του Ελεγκτικού Συνεδρίου;
Είπατε προηγουμένως, μα, τέλος πάντων γιατί δεν θέλετε τις διακομματικές επιτροπές και είναι και η άποψη του Κομμουνιστικού Κόμματος αυτή. 'Εχουμε μεγάλο προβληματισμό, κύριοι, από την πλευρά του Κομμουνιστικού Κόμματος γι' αυτό το ζήτημα. Γιατί ακούσατε τι είπε ο κύριος Υπουργός. Του αντέτεινε ο κ. Σιούφας και ορθώς το εξής: Είναι ποτέ δυνατόν ένας εκπρόσωπος ενός κόμματος σε τόσο σύνθετα πράγματα να μετέχει και να έχει πλήρη γνώση και να μπορεί να αποφασίσει δεσμεύοντας το κόμμα και βεβαίως τον ελληνικό λαό;
Λέει ο κύριος Υπουργός και φαίνεται αρχικώς εύλογο. Μα, γιατί να μην είναι ένας άνθρωπος που να γνωρίζει τα θέματα. Ακούστε πόσο αντιφατικό είναι αυτό που είπε ο κύριος Υπουργός. 'Ενας υπουργός και ολόκληρες οι υπηρεσίες του υπουργείου θα έχουν κάνει τις προκηρύξεις κλπ., και θα έρθει η επιτροπή αυτή, αφού όμως έχει γίνει μία προεργασία τεράστια. Δηλαδή, ο υπουργός έχει ένα ολόκληρο επιτελείο. Και εμείς ζητάμε από έναν εκπρόσωπο του κόμματος, να είναι "άνθρωπος ορχήστρα", δηλαδή να τα γνωρίζει όλα. Αυτά που δεν γνωρίζει ο υπουργός, δεν τα γνωρίζουν οι σύμβουλοί του, δεν τα γνωρίζουν όμως ολόκληρες υπηρεσίες, ζητάμε από έναν άνθρωπο να τα ξέρει.
Εγώ, κύριοι σας το λέω ουδέποτε θα αναλάμβανα τέτοια ευθύνη έναντι οποιουδήποτε κόμματος. Δεν την έχω και δεν μπορώ να την αποκτήσω αυτήν την τεχνογνωσία και αυτού του είδους η τακτική αποτελεί νομιμοποίηση των πραγμάτων.
 

Επιστροφή στην κορυφή



Σελίδα 9871 
Εάν θέλουμε να είμαστε σοβαροί, πρέπει να καταλήξουμε στην πρόταση την οποία φέρνει η Νέα Δημοκρατία. Θέλετε να την βελτιώσουμε; Να την βελτιώσουμε. Αλλά από το γεγονός και μόνο ότι δημιουργείται ένα όργανο, το οποίο μπορεί να σπάει σε τμήματα, το οποίο έχει τεχνοκρατική υποδομή, το οποίο δίνει λογαριασμό μονάχα στη Βουλή, στην Επιτροπή Θεσμών και Διαφάνειας και στο σύνολο του Κοινοβουλίου, συμπεραίνουμε ότι αυτό το όργανο μπορεί να έχει τα εχέγγυα. Μακάρι να μην είχαμε φθάσει εκεί.
Δεν είμαι ευτυχής που έρχομαι να πω ότι πρέπει να φύγουν αρμοδιότητες από τους αρμόδιους φορείς, από αυτούς που εξελέγησαν από τον ελληνικό λαό, παραδείγματος χάρη από τους υπουργούς και από τα υπουργεία και να πάνε σε άλλες αρχές.
Και θέλετε να σας πω και κάτι άλλο; Μακάρι να ακολουθήσουμε αυτήν τη διαδικασία και να φθάσουμε σε ένα σημείο, ώστε να έχουν αποθαρρυνθεί όλοι εκείνοι, οι οποίοι επιθυμούν να διαπλέκονται για να ξαναγυρίσουμε στους φυσικούς φορείς άσκησης της εξουσίας. Με απλές όμως μεταβολές, σαν κι αυτή που θέλει να φέρει ο κύριος Υπουργός, δεν πρόκειται να αλλάξει το σημερινό σύστημα.
Και σας ξανατονίζω κάτι που είχα πει και άλλες φορές. Μη ψάχνετε να κτυπήσουμε τη διαπλοκή, κτυπώντας τα διαπλεκόμενα μόνο. Τα οικονομικά συμφέροντα από τη φύση τους, έχουν την τάση να βρίσκουν διόδους για να εξυπηρετήσουν εαυτά και άλληλα. Η ρίζα της διαπλοκής βρίσκεται στην κρατική μηχανή, η οποία είναι δεκτική διαπλοκής. Εκεί πρέπει να κτυπηθεί, γι' αυτό κάνουμε την πρόταση, για να πάψει να υπάρχει η δυνατότητα διαπλοκής. Γιατί όσες φορές επιχειρήσαμε σ' αυτήν τη Βουλή να δημιουργήσουμε κανόνες διαφάνειας με ονομαστικοποίηση μετοχών και άλλα, την επομένη οι ίδιοι μηχανισμοί εύρισκαν τρόπους -και το είπα στην πρωτολογία μου τα πράγματα αυτά να τα περιγράψουν.
Ξέρω ότι η πρόταση που έχουμε έχει και αυτή προβλήματα. Γνωρίζω και πάλι ότι μοιάζουμε με τον Οδυσσέα, ο οποίος για να περάσει από τις σειρήνες, αλυσοδέθηκε στο κατάρτι. Αλλά εάν δεν φθάσουμε εκεί για να δημιουργηθεί και να καλλιεργηθεί μια νοοτροπία αυτού του είδους, αν δεν αποθαρρυνθούν τα συμφέροντα αυτά και εάν ο ελληνικός λαός δεν αποκτήσει εμπιστοσύνη σ' αυτούς που ασκούν την εξουσία, ότι είναι έτοιμοι να διαθέσουν ακόμη και την ίδια τους την αρμοδιότητα, προκειμένου να γίνουν αξιόπιστοι, τότε ούτε οι πολιτικοί ούτε η πολιτική θα καταξιωθεί σ' αυτόν τον τόπο.
M' όλα, λοιπόν, τα προβλήματα τα οποία παρουσιάζει, θα εμμείνουμε στην πρότασή μας. Και προκαλούμε την Κυβέρνηση αν θεωρεί ότι η πρότασή μας αυτή δεν είναι εκείνη την οποία επιθυμεί, να φέρει τη δική της πρόταση. 'Οχι όμως αυτήν την πρόταση. Αυτή δεν είναι βελτίωση, αυτή είναι αναγνώριση της παθογένειας και απλώς και μόνο μια προσπάθεια ωραιοποίησης των πραγμάτων.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Θέλει βαθιά τομή το ζήτημα και σ' αυτήν τη βαθιά τομή είμαστε έτοιμοι να συμπράξουμε. Συνένοχοι όμως δεν θα γίνουμε σε καμιά περίπτωση, στη συνέχιση της απαράδεκτης κατάστασης που επικρατεί σήμερα. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουτσόγιωργας έχει το λόγο.
ΔΗΜΗΤΡΙΟΣ ΚΟΥΤΣΟΓΙΩΡΓΑΣ: Κύριε Πρόεδρε, όπως ειπώθηκε επανειλημμένως σήμερα όλοι μοιραζόμαστε νομίζω την ευαισθησία και την αγωνία της Αξιωματικής Αντιπολίτευσης, όσον αφορά το κρίσιμο χώρο των δημοσίων προμηθειών και έργων. Αλλά πρέπει να πω ότι η πρόταση νόμου που κατατέθηκε δεν αποτελεί την κατάλληλη διαδικασία.
Νομίζω, ότι κάλλιστα η Αξιωματική Αντιπολίτευση θα μπορούσε να έχει ζητήσει μία συζήτηση σε επίπεδο ενδεχομένως και Αρχηγών κομμάτων, όπου θα μπορούσε να γίνει πράγματι ένας γόνιμος διάλογος όσον αφορά αυτό το μείζον, μεγάλο και κρίσιμο θέμα, αλλά και τον προβληματισμό που υπάρχει σε όλον τον πολιτικό κόσμο, όσον αφορά την αξιοπιστία του δημόσιου βίου και τον τρόπο διενέργειας των κρατικών προμηθειών και διαγωνισμών.
Αυτό το λέω γιατί πράγματι η Νέα Δημοκρατία δεν απάντησε σήμερα στο κρίσιμο ερώτημα που τέθηκε όσον αφορά τη δημιουργία μιας ανεξάρτητης διοικητικής αρχής. Και ποιο είναι αυτό το ερώτημα; 'Οτι ακριβώς μια τέτοια διοικητική αρχή θα δημιουργήσει τεράστια εμπλοκή και αγκύλωση στο δημόσιο τομέα. Είναι μια πρόταση αόριστη, μια πρόταση γενική, η οποία ουσιαστικά τσουβαλιάζει όλο το δημόσιο τομέα μέσα σ' αυτήν την ανεξάρτητη διοικητική αρχή, είτε αυτό είναι ΔΕΚΟ είτε είναι κεντρική διοίκηση είτε είναι τα δημόσια έργα.
Είναι προφανές, λοιπόν, ότι αυτού του είδους η προσέγγιση είναι προς τη λάθος κατεύθυνση και νομίζω ότι μας έδωσε μια αξιόπιστη απάντηση στο πώς μπορούμε να αποφύγουμε την καταστροφική αγκύλωση και εμπλοκή όλου του δημόσιου τομέα μέσω της παρέμβασης μιας τέτοιας διοικητικής αρχής στην ανάθεση έργων και προμηθειών και διενέργειας διαγωνισμών στο δημόσιο τομέα.
Επίσης πρέπει να πω, ότι πράγματι η Κυβέρνηση παραδέχεται ότι υπάρχουν αδυναμίες. Διατύπωσαν και ο κοινοβουλευτικός εκπρόσωπος και ο Υπουργός αλλά και άλλοι συνάδελφοι, τον προβληματισμό που υπάρχει, τις ατέλειες που υπάρχουν, όσον αφορά την κατάρτιση των προδιαγραφών, τον τρόπο που γίνονται πολλοί διαγωνισμοί είτε μικροί είτε μεγάλοι στο δημόσιο τομέα. Αλλά νομίζω ότι αυτή η Κυβέρνηση έχει δείξει ότι και τη θέληση έχει, αλλά και τη δυνατότητα να εμπλουτίσει αυτές τις διαδικασίες, με τέτοιο τρόπο, ώστε να γίνονται απολεσματικότερες και συνεπώς να αποφέρουν περισσότερα με λιγότερο κόστος στο δημόσιο τομέα. Και φέρνω το παράδειγμα του φαρμάκου όπου με τον παρόντα αρμόδιο Υπουργό, τον πιο κατάλληλο, εφόσον είναι και ο εμπνευστής αυτής της τομής που έγινε, όπου στο θέμα του φαρμάκου η Κυβέρνηση έδειξε, σε ένα τόσο μείζον θέμα κρατικής προμήθειας, γιατί περί κρατικής προμήθειας πρόκειται όταν μιλάμε για το φάρμακο το οποίο φθάνει στα νοσοκομεία και στις δημόσιες υπηρεσίες παροχής υγείας, ότι μπορεί να κάνει ουσιαστικές τομές, να βελτιώσει διαδικασίες και να μειώσει το κόστος σημαντικά, ώστε να είναι και αποτελεσματικότερο για το δημόσιο τομέα αλλά και επωφελέστερο για τον 'Ελληνα φορολογούμενο και τον ελληνικό πληθυσμό γενικότερα.
Συνεπώς τελειώνοντας, αυτό που θέλω να πω είναι, ότι η Νέα Δημοκρατία έφερε μία πρόταση η οποία δεν νομίζω ότι είναι αξιόπιστη και δεν νομίζω ότι απαντά στα μεγάλα ερωτηματικά. Είναι μια πρόταση που δημιουργεί εντυπώσεις. Και πράγματι υπάρχει ο μεγάλος κίνδυνος η Νέα Δημοκρατία να έχει υιοθετήσει όλη αυτήν τη σκανδαλολογία και όλη αυτήν την καταστροφολογία έναντι ενός πολιτικού λόγου που ενδεχομένως να μη διαθέτει. Γιατί πράγματι δεν μπορεί κανείς να σκεφθεί κάτι διαφορετικό βλέποντας ότι προσεγγίζει όλα αυτά τα ζητήματα με τέτοια απλότητα, με τέτοια κατηγορία έναντι της Κυβέρνησης και του τρόπου που ασκεί έλεγχο του δημόσιου βίου.
Συνεπώς εμείς επιμένουμε ότι μία ανεξάρτητη διοικητική αρχή είναι σε τελείως λάθος κατεύθυνση όσον αφορά το θέμα διενέργειας διαγωνισμών. Διοικητικές αρχές πράγματι μπορεί να έχουν ένα χρήσιμο ρόλο όσον αφορά την εποπτεία, τον έλεγχο σε διάφορες σφαίρες της δημόσιας ζωής, όπως είναι οι τηλεπικοινωνίες, η προστασία του καταναλωτή κλπ. αλλά σε καμιά περίπτωση το ΠΑΣΟΚ δεν πρόκειται ποτέ να δεχτεί να αναθέσουμε κύριες και βασικές ευθύνες της διακυβέρνησης της χώρας σε ανεξάρτητα σώματα τα οποία δεν θα ελέγχονται από πουθενά και δεν θα λογοδοτούν πουθενά.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, έτσι για να αρχίσω από το τελευταίο, να μην ορκίζεται ο κύριος συνάδελφος, γιατί στην πρόταση αναθεώρησης του Συντάγματος στο άρθρο 101 κεφάλαιο Α γίνεται τροποποίηση. Δεν μιλάμε για ανεξάρτητες διοικητικές αρχές, αλλά για δημόσιες ανεξάρτητες αρχές. Υπάρχει λοιπόν μία ταύτιση η οποία είναι σχεδόν το ίδιο πράγμα.
 

Επιστροφή στην κορυφή



Σελίδα 9872 
Κύριοι Βουλευτές, κανένας δεν έχει αντίρρηση ότι σήμερα υπάρχει ένα μεγάλο πρόβλημα και στις προμήθειες και στα έργα. Κανένας δεν αντιλέγει ότι τα δημόσια τουλάχιστον έργα έχουν επιμήκυνση και σε χρόνο και σε προϋπολογισμό. Κανένας δεν μπορεί να αμφισβητήσει αυτά που ο κόσμος τα έχει τούμπανο κι εμείς κρυφό καμάρι, ότι δηλαδή υπάρχει μεγάλη ρεμούλα, ότι υπάρχουν μίζες, ότι η μίζα έχει ταυτιστεί σχεδόν σαν να είναι ΦΠΑ, ότι γίνεται κατασπατάληση του δημόσιου χρήματος κλπ.
'Ομως η λύση που προτείνει η Νέα Δημοκρατία είναι τέτοια η οποία θα κατοχυρώσει όλα αυτά και θα σβήσει τα γεγονότα της σπατάλης, της ρεμούλας, της κλεψιάς, της αδιαφάνειας κλπ.; Εμείς πιστεύουμε πως όχι, γιατί υπάρχει η σχετική εμπειρία. Θα πρέπει να πούμε εδώ, ότι το πιο βασικό -γι αυτό θεωρούμε ότι είναι και επικίνδυνο- με αυτές τις διοικητικές αρχές, είναι ότι ξεφεύγει η Κυβέρνηση από τον έλεγχο της Βουλής για υποθέσεις δισεκατομμυρίων που διαχειρίζεται μέσω αυτών των επιτροπών. Και λέγω διαχειρίζεται γιατί αυτές οι επιτροπές διορίζονται από τον εκάστοτε Υπουργό και από το κυβερνών κόμμα, από τους ημετέρους του κομματικού μηχανισμού. Είναι πέρα για πέρα έξω από κάθε έλεγχο.
Πέρα από αυτό υπάρχει και μια σειρά από άλλα τρωτά, πού λογοδοτούν εν πάση περιπτώσει, ποιος τους ελέγχει, πώς αποφασίζουν, πώς περνάει η διαφάνεια, η δημοκρατία μέσα σε όλες αυτές τις υποθέσεις. Η εμπειρία από τη λειτουργία τέτοιων ανεξάρτητων διοικητικών αρχών μας έχει φέρει να είμαστε πάρα πολύ αντίθετοι. Και μιλάμε συγκεκριμένα. Μιλάμε για την διαφάνεια, για την ενημέρωση, για τον έλεγχο, για τη διαχείριση και ιδιαίτερα για τον κοινοβουλευτικό και λαϊκό έλεγχο.
Αναφέρθηκαν ο κ. Καραμανλής και ο κ. Χρυσοχοίδης σε μια διαπίστωση, ότι δηλαδή το κράτος αντί να είναι υπηρέτης του λαού, είναι δυνάστης.
Και πραγματικά είναι δυνάστης και καταπιεστής. Για μας είναι γνωστό γιατί είναι. Είναι συνυφασμένο το θέμα, κύριε Υπουργέ, του κράτους δυνάστη και καταπιεστή με το καπιταλιστικό σύστημα. Μόνο σε ένα σοσιαλιστικό σύστημα το κράτος-δυνάστης μετατρέπεται σε έναν υπερασπιστή του κοινωνικού συνόλου. Επομένως όποια μέτρα και να παρθούν μέσα σε αυτό το σύστημα θα εξυπηρετούν πάντοτε τα συμφέροντα της άρχουσας τάξης. Και μην πολυνομίζετε ότι θα μπορέσει να διαφοροποιηθεί αυτή η κατάσταση και να μετατραπεί.
Μιλήσατε για δικαστική προστασία, κύριε Υπουργέ. Και σας λέγω το εξής. 'Οταν αυτή η δικαστική προστασία έρθει στο ενδιάμεσο της εκτέλεσης του έργου, τι γίνεται; Σταματάει το έργο. 'Εχει πάρει τα λεφτά του ο κύριος. Δεν μπορείτε να τα ζητήσετε πίσω. Και από την άλλη μεριά ξαναπληρώνουμε για μια ακόμη φορά το έργο στον ενδιαφερόμενο ο οποίος έχει προσφύγει στις δικαστικές αρχές και τον έχει δικαιώσει. Πληρώνουμε δύο φορές ή μιάμιση φορά ανάλογα με την πρόοδο του έργου.
Μιλήσατε για τις κομματικές επιτροπές κλπ. Εμείς δεν νομίζουμε ότι θα λυθεί το πρόβλημα με τις κομματικές επιτροπές. Μπορεί κάπως να μετριαστεί αλλά δεν θα λυθεί, κύριε Υπουργέ. Και σας έφερα το παράδειγμα με τα ελικόπτερα. Και επιμένουμε σε αυτό. Το δικό σας κόμμα έφερε αντίρρηση στη διαδικασία που τηρήθηκε και στην ανάθεση μιας συγκεκριμένης εταιρείας. Και όμως δεν έγινε τίποτα. Αν λοιπόν ισχύει το ίδιο σύστημα με το να μην λαμβάνεται υπόψη η πλειοψηφία των κομμάτων, ιδιαίτερα και του κυβερνώντος κόμματος και διατρέχουμε σε άλλες ομόφωνες αποφάσεις οργάνων που ορίζει ο Υπουργός, τότε ποια η χρήση συμμετοχής των κομμάτων σε αυτές τις επιτροπές; Μπαίνει εδώ ένα ερώτημα με την έννοια όχι βέβαια ότι εμείς είμαστε της άποψης ότι δεν πρέπει να συμμετέχουμε.
Αλλά υπάρχουν και πολλές φορές αποφάσεις τις οποίες παραμερίζει η Κυβέρνηση -αυτές τις επιτροπές- για να υλοποιήσει δικές της προτιμήσεις και συμφέροντα.
Επίσης, κύριε Υπουργέ, είπατε ότι το όφελος για το δημόσιο θα είναι μεγάλο όταν οργανωθεί ο μεγάλος καταναλωτής που είναι το δημόσιο. Και λέω, ποια προσπάθεια σήμερα καταβάλει η Κυβέρνηση για να οργανώσει το δημόσιο τομέα, όταν δεν έχει τη δυνατότητα να συντάξει αυτές τις προδιαγραφές των απαιτουμένων υλικών και ιδιαίτερα των αναλώσιμων που παίρνει το δημόσιο, αλλά και τις μεγάλες προμήθειες που παίρνει ο ευρύτερος δημόσιος τομέας, αλλά και ο δημόσιος, όταν δεν υπάρχει το εξειδικευμένο επιστημονικό προσωπικό που εσείς επικαλεστήκατε ότι είναι απαραίτητο κλπ., όταν δεν είναι σε θέση σήμερα να κάνει μία αξιόλογη προδιαγραφή και τεχνική και ποιότητας και να κάνει τις διακηρύξεις και τις τεχνικές εκθέσεις. Και από την άλλη μεριά, αντί να γίνεται μία τέτοια προσπάθεια που να μπορέσει πραγματικά ο δημόσιος τομέας να παίξει αποφασιστικό ρόλο σε όλην αυτήν τη διαδιακασία απογυμνώνεται, αποσαθρώνεται και καταφεύγουμε συνέχεια σε ιδιώτες.
Μιλήσατε για το νέο νομοσχέδιο. Αλλά να σας πω ότι υπάρχει μέχρι σήμερα, κύριε Υπουργέ. Ο κ. Λαλιώτης πριν τέσσερις μήνες περίπου έφερε ένα νόμο για τα δημόσια έργα, το ξέρετε. Σε αυτόν το νόμο που το κύριο στοιχείο για την καλύτερη προσφορά ήταν ο μαθηματικός τύπος, από εκεί και πέρα είχαμε εξαιρέσεις παρακάτω. Μπήκαν οι επιτροπές όχι αξιολόγησης, αλλά επιτροπές αιτιολόγησης. Και μπήκαν από εκεί και πέρα άλλες διατάξεις που έλεγαν ότι υπάρχουν και τα ειδικά έργα τα οποία παραπέμπονται στον Υπουργό με τους τεχνικούς συμβούλους για να καταρτίσει μία νέα διακήρυξη.
Καταλαβαίνετε, λοιπόν, ότι το ζητούμενο που ήταν η μικρότερη προσφορά πήγε περίπατο και περνάμε σε άλλες αιτιολογήσεις και σε ειδικές εκτιμήσεις, σε ειδικά έργα.
Επί τη ευκαιρία, μια και αναφερθήκατε σε αυτά που είπατε, θα καταργήσετε το θεσμό των ανωνύμων εταιρειών που σήμερα βρίσκεται έξω από όλες τις νομοθετικές διαδικασίες δημοπράτησης των έργων; Και δουλεύουν ουσιαστικά αυτοβούλως; Θα αποστασιοποιηθείτε απο τις κοινοτικές οδηγίες που αναφέρονται στα δημόσια έργα; Η άποψή μας είναι ότι δεν είναι δυνατόν να προχωρήσετε τίποτα σε αυτά και ότι το πρόβλημα θα διαιωνιστεί και θα κατοχυρώνει ακόμα περισσότερο, αλλά με ίσως μία στάχτη στα μάτια θα δούμε το νομοσχέδιο για τον ελληνικό λαό.
Η άποψη μας ότι όλα τα μέχρι τώρα νομοθετήματα, όλες οι μέχρι τώρα παρεμβάσεις, όλα τα μέτρα που έχει πάρει η Κυβέρνηση μέχρι σήμερα και η σημερινή, αλλά και προηγούμενα η Νέα Δημοκρατία, γίνονται οι προσπάθειες για θεσμικές παρεμβάσεις οι οποίες στο χώρο ιδιαίτερα των δημοσίων έργων και όπως ο νόμος που ψηφίσαμε προηγούμενα που σας ανέφερα θέλουν ουσιαστικά να δώσουν τα μεγάλα έργα σε λίγους ανθρώπους γι' αυτό και το προηγούμενο νομοσχέδιο για τα δημόσια έργα ήταν περιχαρακωμένο στο χρονικό περιθώριο της επέκτασης των ανωνύμων εταιρειών Η' κατηγορίας. Οι μικροί θα την πληρώσουν όπως γίνεται συνήθως.
Εμείς είμαστε αντίθετοι κύριε Πρόεδρε, είμαστε αντίθετοι με αυτήν την πρόταση που κάνει η Νέα Δημοκρατία, που ουσιαστικά απαλλάσσει την Κυβέρνηση από κάθε ευθύνη γιατί δεν υπάρχει η διαφάνεια και νομίζουμε ότι και αν υπάρχουν άλλες προτάσεις, δεν νομίζουμε ότι είναι η πρότασή μας αυτή που είναι και η τέλεια. Αν υπάρχουν και άλλες προτάσεις να τις συζητήσουμε. Αλλά νομίζουμε προς το παρόν ότι ένας εξυγιασμένος δημοκρατικός, ισχυρός δημόσιος τομέας με καλοπληρωμένο επιστημονικό προσωπικό, με όλη την υλικοτεχνική υποδομή θα μπορέσει πραγματικά να κάνει παρεμβάσεις, ούτως ώστε να αποφεύγονται αυτές οι ρεμούλες όσο το δυνατόν και αυτό που μπορεί να γίνει, γιατί δεν λέμε ότι θα μπορέσει να αποκλείσει τελείως.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Γκατζή.
Ο κ. Αποστόλου έχει το λόγο. Πιστεύω και εσείς να εξαντλήσετε το δεκαλεπτό σας!
ΕΥΑΓΓΕΛΟΣ ΑΠΟΣΤΟΛΟΥ: 'Οχι, κύριε Πρόεδρε, δύο λόγια θα πω μόνο γιατί τόσο η παρουσία των συναδέλφων, όσο και το προχωρημένο της ώρας, νομίζω πως δεν επιτρέπουν τα πολλά.
 

Επιστροφή στην κορυφή



Σελίδα 9873 
Το θέμα είναι ότι απ'όλες τις πτέρυγες ακούστηκε η άποψη -και ειδικά από τους εκπροσώπους των δύο μεγάλων κομμάτων που κυβέρνησαν τη χώρα τα τελευταία χρόνια- ότι αυτό που παρατηρήθηκε ήταν η έλλειψη διαφάνειας, πράγμα που οδηγούσε στη διασπάθιση του δημοσίου χρήματος. Και όπως πράγματι όλοι παραδέχτηκαν, οι ανεξάρτητες διοικητικές αρχές που μέχρι σήμερα λειτουργούσαν, δεν αντιμετώπισαν αυτό το πρόβλημα.
Επομένως, από τη δική μας πλευρά, κύριε Πρόεδρε, δεν έχουμε κανένα λόγο να μην συμφωνήσουμε σε ο,τιδήποτε κινείται προς την κατεύθυνση αντιμετώπισης του προβλήματος. Αρκεί βέβαια, οι προτάσεις αυτές να είναι ειλικρινείς και να μη γίνονται μόνο και μόνο για να θολώσουν τα νερά, για να θολώσουν την κατάσταση.
Δεν λέμε βέβαια, ότι η συγκεκριμένη πρόταση νόμου λύνει οριστικά το πρόβλημα της διασπάθισης του δημοσίου χρήματος. Εμείς, κύριε Πρόεδρε, πιστεύουμε ότι το πρόβλημα αυτό θα λυθεί μόνο εφόσον υπάρξει αναβάθμιση της Δημόσιας Διοίκησης, μόνο εφόσον η Δημόσια Διοίκηση λειτουργεί ανεξάρτητη και έξω από κομματικά πλαίσια. Επαναλαμβάνω όμως και πάλι πως σε ο,τιδήποτε είναι προς θετική κατεύθυνση, εμείς συμφωνούμε.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αποστόλου.
Ο κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Θα είμαι και εγώ σύντομος, κύριε Πρόεδρε. Είπαμε πολλά στην πρωτολογία μας, αλλά θέλω να δώσω μία απάντηση επειδή υπάρχει μια πρόκληση στην κουβέντα και στη συζήτηση.
Είπε ο κ. Σιούφας ότι ζήτησε τη διακομματική στήριξη στη δημιουργία ενός μπλοκ των δυνάμεων αυτών που θα αποτρέψουν την αδιαφάνεια. Για να γίνει όμως κάτι τέτοιο, κύριε Σιούφα, δεν θα πρέπει γι'αυτό να χαρακτηρίζετε σαν ασπιρίνη το όλο σύστημα.
ΔΗΜΗΤΡΙΟΣ ΣΙΟΥΦΑΣ: Κύριε συνάδελφε, ως ασπιρίνη ανέφερα την πρόταση της Κυβέρνησης.
ΓΕΩΡΓΙΟΣ ΡΟΚΟΣ: Δυστυχώς, κύριε Σιούφα, ασπιρίνη είναι και η δική σας πρόταση διότι δεν συμβάλλει στην ολοκληρωτική αλλαγή του συστήματος προμηθειών στο δημόσιο τομέα. Απλώς δημιουργεί ένα όργανο ελέγχου. Και με όργανα ελέγχου δεν μπορεί αυτό το κράτος να πάει μπροστά. 'Εχει ανάγκη από ένα ολοκληρωμένο σύστημα που πραγματικά θα εμποδίζει την αδιαφάνεια και θα αλλάζει πλήρως το σύστημα προμηθειών από τη διαδικασία όρων και προδιαγραφών.
Δεν έχει νόημα -το είπα και προηγουμένως- να πάει να ελέγξει κανείς ούτε καν τη διαδικασία υλοποίησης όταν βρίσκεται προ ειλημμένων αποφάσεων, γιατί δεν υπάρχουν οι προδιαγραφές, δεν υπάρχουν οι όροι ελέγχου των δημοπρατημένων έργων. Και όχι μόνο. Υπάρχουν στην ίδια τη διαδικασία και την υλοποίηση κενά.
Είπε ο κ. Γεωργακόπουλος προηγουμένως -αλλά δεν μας εξηγεί γιατί δεν το διορθώνει- για τους συντελεστές κόστους στα δημόσια έργα, που πραγματικά είναι αναχρονιστικοί. Και έτσι εκ των πραγμάτων δίνουν από την αρχή άλλοθι.
Εμείς αυτό που δεν θέλουμε να κάνουμε σήμερα είναι να δώσουμε άλλοθι και νομιμοποίηση στην αδιαφάνεια. Και κάτι τέτοιο γίνεται όταν μένουμε σε απλές, ανεξάρτητες διοικητικές αρχές.
'Εχω ζήσει στο Ραδιοτηλεοπτικό Συμβούλιο -στο οποίο η Κυβέρνηση δεν έκανε την τιμή στο ΔΗ.Κ.ΚΙ. να καλέσει εκπρόσωπο- την ένταση και το μεγάλο παιχνίδι να παίζεται από την αρχή από την ίδια την διοίκηση, από την ίδια την Κυβέρνηση, η οποία μέσα από τις επιτροπές ακροάσεων διορίζει κάθε φορά τις διοικήσεις.
Είδα και έζησα την αγωνία του κ. Φθενάκη, τον οποίο και σεις κάποτε τον είχατε αξιοποιήσει και τον είχατε κάνει Πρόεδρο της Ολυμπιακής. Τον έφερε και τον ξαναστράτευσε η σημερινή Κυβέρνηση πριν από τρεις μήνες και όταν τον ρώτησα εάν θα ξαναφύγει, όπως είχε φύγει νύχτα τότε επί Νέας Δημοκρατίας, είπε "όχι, δεν θα φύγω". Και ξέρετε πολύ καλά τι έγινε. Σε ένα μήνα έφυγε νύχτα εφόσον πρώτα του διέρρηξαν το δωμάτιό του, του πήραν το φάκελο με τα στοιχεία της Ολυμπιακής Αεροπορίας.
Τι σημαίνει αυτό; Σημαίνει ότι οι ίδιες οι διοικήσεις παίζουν ένα καθοριστικό ρόλο.
'Οταν στην πρωτολογία μου είπα ότι οι διοικήσεις παίζουν έναν καθοριστικό ρόλο στην εξέλιξη από την αρχή μέχρι το τέλος, το εννοούσα. Τι νόημα έχει λοιπόν, όταν οι διοικήσεις στις ΔΕΚΟ είναι μονοκομματικά επιλεγμένες; Πρέπει να διορίζονται στη θέση του προέδρου, του διευθύνοντος συμβούλου στις ΔΕΚΟ άτομα, που θα επιλέγονται με διακομματική συναίνεση. Δεν πρέπει να ισχύει η κυβερνητική πλειοψηφία, γιατί έτσι, όλο το πλέγμα ελέγχου είναι υπονομευμένο από την αρχή, όσα όργανα και αν φτιάξετε, με όποιες ρυθμίσεις και αν προσπαθήσετε να βελτιώσετε το σύστημα.
Προσπαθεί και η Κυβέρνηση, είτε με τη δημοσιοποίηση των έργων είτε με την ομαδοποίηση των προμηθειών είτε με κανονιστικές λειτουργίες να βελτιώσει εν μέρει το σύστημα, να δώσει τις ασπιρίνες.
'Ομως, όπως βλέπετε, δεν διορθώνεται έτσι το σύστημα. Θέλει αλλαγή όλου του πλαισίου της διοίκησης. Και αυτό μπορεί να γίνει μόνον με διακομματικές επιτροπές, οι οποίες θα επιλέγουν, εφ' όσον θέλουμε πράγματι να αλλάξουμε τη Δημόσια Διοίκηση.
Εμείς στις προγραμματικές μας δηλώσεις, όσον αφορά τη δημόσια διοίκηση, είχαμε πει και κάτι άλλο. Είχαμε προτείνει τη θεσμοθέτηση μόνιμου Υφυπουργού, όχι τετραετούς, πενταετούς θητείας, ο οποίος θα επιλέγεται από ανεξάρτητο όργανο, για να παρακολουθεί όλη τη ραχοκοκαλιά της Δημόσιας Διοίκησης, από την αρχή μέχρι το τέλος.
Χρειάζεται, λοιπόν, βασικές τομές το σύστημα. Χρειάζεται αλλαγή στο βάθος. Γιατί διαφορετικά, με αυτά, δεν θα απαντήσουμε. Θα δώσουμε απλώς δικαιολογία στην αδιαφάνεια. Ναι, λοιπόν, σε μια κατεύθυνση συζήτησης, αναζήτησης, ναι στο μπλοκ, όχι μόνο με σας, αλλά και με την Κυβέρνηση. Ναι σε ένα διάλογο, που μπορεί να ολοκληρωθεί και να είναι και αποτελεσματικός. Αλλά πότε; 'Οταν θα έχουμε ξεπεράσει εμείς οι ίδιοι την κομματική μας αντίληψη ή αυτό που ο συνάδελφός σας κατήγγειλε προηγούμενα, τον έλεγχο των κομμάτων μέσα από τις χρηματοδοτήσεις και τον τρόπο που λειτουργούν.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ρόκο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συζήτησή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα τέσσερις μαθητές και τέσσερις συνοδοί-καθηγητές από το 11ο Δημοτικό Σχολείο Καρδίτσας.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Ο Υπουργός Ανάπτυξης κ. Χρυσοχο|δης έχει το λόγο.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κύριε Πρόεδρε, νομίζω ότι στην Αίθουσα αυτήν συμφωνούμε στους στόχους, αλλά διαφωνούμε στους τρόπους και στα εργαλεία, που θα χρησιμοποιήσουμε, για να φτάσουμε στον τελικό μας στόχο.
Κατ' αρχήν, εδώ έγινε εκτεταμένη συζήτηση, γιατί το ΠΑ.ΣΟ.Κ. δεν συμφωνεί με την ανεξάρτητη διοικητική αρχή. Κι εσείς δεν συμφωνούσατε πριν από δύο χρόνια, όταν την καταψηφίσατε.
ΠΡΟΚΟΠΗΣ ΠΑΥΛΟΠΟΥΛΟΣ: Πότε, κύριε Υπουργέ;
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): 'Οταν είχε έρθει εκείνη την εποχή στην επιτροπή.
ΠΡΟΚΟΠΗΣ ΠΑΥΛΟΠΟΥΛΟΣ: Δεν την ψηφίσαμε, γιατί είχε ατέλειες.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Εν πάση περιπτώσει, κύριε Παυλόπουλε, είχατε αρνητική ψήφο εκείνην την εποχή. 'Ομως, να μην μπούμε σε αυτήν τη συζήτηση.
ΠΡΟΚΟΠΗΣ ΠΑΥΛΟΠΟΥΛΟΣ: 'Οχι επί της αρχής.
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Νομίζω 
 

Επιστροφή στην κορυφή



Σελίδα 9874 
ότι πρέπει να δούμε σε άλλη συζήτηση, ποιος είναι ο ορθός δρόμος, ποιος είναι ο τρόπος, με τον οποίο θα φτάσουμε στο τελικό αποτέλεσμα.
Ο κ. Σιούφας μίλησε για ασπιρίνες.
Ο κ. Παυλόπουλος έκανε μία αναφορά στη λογική των ανεξάρτητων διοικητικών αρχών.
Και υπάρχει μια γενικότερη συζήτηση γύρω απ' αυτό το ζήτημα και νομική και φιλοσοφική, θα έλεγα.
Εγώ νομίζω ότι δεν πρέπει να είμαστε της λογικής "πονάει το κεφάλι, κόψε το κεφάλι". 'Εχουμε το κράτος, το οποίο πραγματικά έχει αδυναμίες. Και αυτό είναι κοινώς παραδεκτό. 'Εχουμε αυτήν τη στιγμή ένα κράτος, που αποκεντρώνεται καθημερινά σε επίπεδο αυτοδιοίκησης πρωτοβάθμιας, σε επίπεδο δευτεροβάθμιας Νομαρχιακής Αυτοδιοίκησης και Περιφέρειας. Δεν πρέπει, λοιπόν, να οργανώσουμε σε όλα τα επίπεδα το κράτος, προκειμένου να υπηρετήσει πράγματι -όπως είπαμε στην αρχή και όπως είπε και ο Πρόεδρος της Νέας Δημοκρατίας- αποφασιστικά τον πολίτη; 'Η θα πρέπει, αντ' αυτού, να δημιουργήσουμε νέους μηχανισμούς, οι οποίοι εδώ δεν θα είναι ούτε καν ασπιρίνη;
Αντιλαμβάνομαι, κύριε Παυλόπουλε -είσθε καλός και έγκριτος νομικός-την αγωνία σας και αντιλαμβάνομαι ότι έχετε ξεκαθαρίσει μέσα σας τι θα κάνει αυτή η επιτροπή.
Σκεφθείτε, όμως, ότι δεν μπορεί, κατ' αρχήν, αυτή η επιτροπή ή η αρχή να αντιμετωπίσει έναν τεράστιο όγκο δουλειάς, υποκαθιστώντας ουσιαστικά πολύ μεγάλους φορείς του δημοσίου.
Δεύτερον, επαναλαμβάνω το ερώτημα, τι θα γίνει με τις χιλιάδες των διακηρύξεων δημοσίων έργων και προμηθειών οι οποίες υπάρχουν αυτήν τη στιγμή σε όλους τους φορείς του δημόσιου τομέα και του ευρύτερου δημόσιου τομέα, από τη μικρή κοινότητα, αύριο το μικρό δήμο, μέχρι τη μεγάλη ΔΕΚΟ;
Εκείνο το οποίο πρέπει να πράξουμε, κατά τη γνώμη μου, είναι να οργανώσουμε το δημόσιο, ούτως ώστε να κάνει οικονομικότερες προμήθειες ποιοτικότερες προμήθειες, να κάνει ποιοτικά δημόσια έργα και σε καλή τιμή. Εκεί πρέπει να οδηγήσουμε τα πράγματα και εκεί στοχεύει αυτή η πρόταση την οποία έχουμε καταθέσει, που βέβαια, δεν λύνει τα πάντα, αυτό είναι σίγουρο.
Θα παρακαλούσα και πάλι να συμβάλετε όλοι με τις προτάσεις σας στην περαιτέρω βελτίωση του σχεδίου νόμου που φέρνουμε και είμαστε ανοικτοί να συζητήσουμε και στην επιτροπή όταν θα έλθει το νομοσχέδιο προς συζήτηση και στην Ολομέλεια, για να συμβάλουμε αποφασιστικά στη διασφάλιση της διαφάνειας και να υπηρετήσουμε το δημόσιο συμφέρον.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χρυσοχο|δη.
Ο κ. Σιούφας έχει το λόγο.
ΔΗΜΗΤΡΙΟΣ ΣΙΟΥΦΑΣ: Εμείς κάναμε το χρέος μας, κύριε Πρόεδρε. Και το θέμα αναδείξαμε και δεν θα μείνουμε εδώ. Η προσπάθεια για την καθιέρωση των αρχών της διαφάνειας και η καταπολέμηση της διαφθοράς δεν είναι ένα θέμα που θα μείνει μόνο μέσα στη Βουλή από την πλευρά της Νέας Δημοκρατίας.
Οφείλω να χαιρετήσω τη θετική στάση του Συνασπισμού απέναντι σ'αυτήν την πρόταση της Νέας Δημοκρατίας, αλλά και να σταθώ με ιδιαίτερη προσοχή στο ότι, τόσο το ΚΚΕ, όσο και το ΔΗ.Κ.ΚΙ. στάθηκαν αρνητικά απέναντι σ'αυτήν την πρωτοβουλία, με τους λόγους τους οποίους εξέθεσα. Η διαφορά όμως της στάσεως έγκειται στο ότι, ενώ η πρωτοβουλία της Νέας Δημοκρατίας πιέζει την Κυβέρνηση να αλλάξει αυτό το διεφθαρμένο καθεστώς, η στάση των δύο κομμάτων του ΚΚΕ και του ΔΗ.Κ.ΚΙ., τείνουν στη διατήρηση αυτής της απαράδεκτης κατάστασης. Αυτό είναι το ένα θέμα.
Το δεύτερο θέμα, κύριε Πρόεδρε, είναι ότι το τρίπτυχο των πρωτοβουλιών της Νέας Δημοκρατίας και της πλατφόρμας για να αντιμετωπισθούν αυτά τα ζητήματα. Χρήζει να επαναληφθεί για να γίνει κατανοητό ότι αν δεν περιορισθεί δραματικά ο δημόσιος τομέας, τόσο θα καθίσταται ανέφικτη η καταπολέμηση και της αδιαφάνειας και της διαφθοράς.
'Ενα άλλο σημείο που είναι ιδιαίτερα σημαντικό, είναι η κατάργηση όλων των μονοπωλίων, διότι μέσα από μια τέτοια απελευθέρωση μπορεί επίσης να κινηθούμε προς θετική κατεύθυνση καταπολέμησης και της αδιαφάνειας και της διαφθοράς.
Το τέταρτο σημείο είναι η ενίσχυση -συμφωνεί και ο εισηγητής της πλειοψηφίας και σεις, κύριε Υπουργέ, αλλά μόνο στα λόγια...
ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): 'Οχι, κύριε Σιούφα.
ΔΗΜΗΤΡΙΟΣ ΣΙΟΥΦΑΣ: Αυτό μου θυμίζει κάτι το οποίο ανέφερα με άλλη ευκαιρία, ότι αυτή η Κυβέρνηση είναι μια κυβέρνηση η οποία μιλάει πολύ, ακούει λίγο και δεν πράττει τίποτα, ενώ έπρεπε να κάνει ακριβώς τα αντίθετα, δηλαδή να μιλάει λίγο, να ακούει και να πράττει περισσότερα.
Από λόγια έχουμε χορτάσει, κύριε Υπουργέ, από το κόμμα σας και από την Κυβέρνησή σας. 'Εργα περιμένουμε να δούμε και δυστυχώς, δεν βλέπουμε, όπως σ'αυτό το μείζον θέμα, το οποίο σήμερα συζητείται στην Εθνική Αντιπροσωπεία.
Πρέπει να κάνω ακόμα δύο επισημάνσεις. Τελευταία επισήμανση όσον αφορά το σχήμα με το οποίο μπορούν να καταπολεμηθούν αυτά τα φαινόμενα, ήταν η ύπαρξη ενός συστήματος ελέγχου, αλλά ταυτόχρονα και κυρώσεων. Αν πάσχει από κάτι ο δημόσιος βίος, είναι ότι ενώ φτάνουμε να κάνουμε διαπιστώσεις, να κάνουμε αποκαλύψεις, δεν λειτουργεί αποτελεσματικά το σύστημα των κυρώσεων σε όλα τα επίπεδα.
Είναι μια από τις μεγάλες αδυναμίες όχι μόνο του συγκεκριμένου συστήματος των προμηθειών και των δημοσίων έργων, αλλά της ίδιας της ποιότητας της δημοκρατίας. 
Θέλω και κάποια άλλα ζητήματα να επισημάνω. Υπάρχει για κανέναν αμφιβολία ότι το καθεστώς αυτό δεν είναι σάπιο; Υπάρχει για κανέναν αμφιβολία ότι οι προμήθειες και τα δημόσια έργα δεν έχουν αναδειχθεί σε γάγγραινα της δημόσιας ζωής; Γιατί επιμένετε να διατηρείτε αυτό το καθεστώς, να το συντηρείτε; Για να μεγαλώνει ακόμη περισσότερο και συνεπώς μέσα από τη διαπλοκή και τις διαδικασίες να τείνει να ελέγξει την ίδια την πορεία της δημοκρατίας και του κοινοβουλευτισμού;
Εμείς όπως αποσυρθήκαμε από τις διακομματικές επιτροπές, τον ίδιο αγώνα θα συνεχίσουμε. Και στην ίδια κατεύθυνση καλούμε όλες τις πολιτικές δυνάμεις να συστρατευθούν. Πολλοί από το χώρο της Συμπολίτευσης που ενώ αυτά τα ζητήματα τα καταγγέλλουν, ενώ αυτά τα ζητήματα τα αποκαλύπτουν -και μέλη ακόμη της Κυβέρνησής σας- στο τέλος δεν πράττουν τίποτα. Συνεπώς, είναι και εκείνοι το ίδιο συνένοχοι με την απραξία της Κυβέρνησης και την αδιαφορία της μπροστά στις καταγγελίες της μορφής που σας ανέγνωσα από δεκάδες δημοσιεύματα όλου του φάσματος του ελληνικού Τύπου.
Εμείς επιμένουμε, κύριε Πρόεδρε, ότι η κατάσταση αυτή δεν μπορεί να συνεχιστεί άλλο. Η πρωτοβουλία στην οποία αναφέρθηκε ο κύριος Υπουργός, είναι απλά μερεμέτια σ' αυτό το καθεστώς της αδιαφάνειας και της διαφθοράς. Θα είστε υπόλογοι ως Κυβέρνηση απέναντι στον ελληνικό λαό, γιατί συνεχίζετε να συντηρείτε αυτό το καθεστώς. Και ενώ πήρατε πρωτοβουλίες τις αφήσατε στη μέση και το 1994 και το 1996 και το 1997 που ήταν στην ίδια κατεύθυνση που κινείται η δική μας σημερινή πρόταση.
Και κλείνω, κύριε Πρόεδρε, λέγοντας ότι εμείς αυτήν την αντεπίθεση σ' αυτά τα ζητήματα θα τη συνεχίσουμε και μέσα και έξω από την Εθνική Αντιπροσωπεία. Δεν πρόκειται να δείξουμε απολύτως καμία ανοχή απέναντι σ' αυτού του είδους τα φαινόμενα. Ταυτόχρονα καλούμε και πάλι όλες τις πολιτικές δυνάμεις, όλους τους συναδέλφους σε όποια πτέρυγα και αν ανήκουν, να μη σταματήσουν να επαγρυπνούν ούτε για μια στιγμή, απέναντι σ' αυτό το μεγάλο αίτημα της κοινωνίας για διαφάνεια και για καταπολέμηση της διαφθοράς.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σιούφα.
 

Επιστροφή στην κορυφή



Σελίδα 9875 
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Σγουρίδης): Δεν δικαιούσθε να ξαναπάρετε το λόγο γιατί είστε ειδικός αγορητής. 
Κηρύσσεται περαιωμένη η συζήτηση επί της αρχής της πρότασης νόμου: "Εγγυήσεις καθιέρωσης της αρχής της διαφάνειας ως προς την ανάθεση και εκτέλεση των συμβάσεων δημοσίων έργων και προμηθειών" και τίθεται σε ψηφοφορία.
Οι αποδεχόμενοι την πρόταση νόμου, παρακαλώ να εγερθούν.
(Εγείρονται οι αποδεχόμενοι την πρόταση νόμου)
Προφανώς δεν ηγέρθη ο απαιτούμενος και προβλεπόμενος από τον Κανονισμό αριθμός και η πρόταση νόμου: "Εγγυήσεις καθιέρωσης της αρχής της διαφάνειας ως προς την ανάθεση και εκτέλεση των συμβάσεων δημοσίων έργων και προμηθειών" απορρίπτεται.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 15.02', λύεται η συνεδρίαση για αύριο Παρασκευή 29 Μα|ου 1998 και ώρα 10.00' με αντικείμενο εργασιών του Σώματος κοινοβουλευτικό έλεγχο: α)συζήτηση επικαίρων ερωτήσεων και β)συζήτηση επερώτησης Βουλευτών της Νέας Δημοκρατίας προς τον Υπουργό Υγείας και Πρόνοιας, σχετικά με το πρόβλημα αντιμετώπισης των ναρκωτικών, σύμφωνα με την ημερήσια διάταξη.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

Επιστροφή στην κορυφή



Σελίδα 9876 
Η σελίδα σε PDF 

