
Σελίδα 7885 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΚΔ'
Τετάρτη 6 Μα|ου 1998
Αθήνα, σήμερα στις 6 Μα|ου 1998, ημέρα Τετάρτη και ώρα 18.10' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 5-5-98 εξουσιοδότηση του Σώματος, επικυρώθηκαν με ευθύνη του Προεδρείου τα πρακτικά της ΡΚΓ' συνεδριάσεώς του της 5ης Μα|ου 1998 σε ό,τι αφορά την ψήφιση στο σύνολο των σχεδίων νόμων: 1. "Κύρωση του 6ου Πρωτοκόλλου στη Σύμβαση για την Προάσπιση των Δικαιωμάτων του Ανθρώπου και των Θεμελιωδών Ελευθεριών σχετικά με την κατάργηση της ποινής του θανάτου".
2. "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας του Αζερμπαϊτζάν για την άσκηση προξενικών καθηκόντων εκ μέρους των Προξενικών Γραφείων των Πρεσβειών των δύο χωρών".
3. "Κύρωση της Συνθήκης Φιλίας και Συνεργασίας μεταξύ της Ελληνικής Δημοκρατίας και της Ουκρανίας").
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. Δημήτριο Κουτσόγιωργα, Βουλευτή Αχαϊας, τα ακόλουθα:
"Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αθηνών κ. ΑΝΑΣΤΑΣΙΟΣ ΠΕΠΟΝΗΣ κατέθεσε αναφορά με την οποία ο Πολιτιστικός Σύλλογος 'Ανω Αμπελοκήπων ζητεί να ληφθούν μέτρα για τη διάσωση των δύο ελεύθερων χώρων της ΔΕΗ και του ΚΑΠΑΨ στην περιοχή 'Ανω Αμπελοκήπων.
2) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η RADIO - TV - PRESS ΠΕΛΛΑ ΕΠΕ ζητεί την παράταση της προθεσμίας για την κατάθεση αιτήσεων για τη λήψη τηλεοπτικής άδειας.
3) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία η Κοινότητα Κηρίνθου του Νομού Εύβοιας ζητεί τη συνέχιση της επαγγελματικής κατάρτισης ΣΕΚ στις ειδικότητες που έχουν ζητηθεί.
4) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία η Κοινότητα Κηρίνθου του Νομού Εύβοιας ζητεί οικονομική ενίσχυση για τη διαπλάτυνση του εθνικού δρόμου Χαλκίδας - Αιδηψού.
5) Οι Βουλευτές κύριοι ΔΗΜΗΤΡΙΟΣ ΠΙΠΕΡΓΙΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Σύνδεσμος Περιοχής Αυλωναρίου της 8ης Εδαφικής Περιφέρειας Εύβοιας ζητεί την άμεση κάλυψη της θέσης του αγροτικού ιατρείου της περιοχής του.
6) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Δήμος Λίμνης Εύβοιας ζητεί χρηματοδότηση για την κατασκευή παραλιακού δρόμου από Πολιτικά έως Λίμνη Εύβοιας.
7) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία η Κοινότητα Σταυροπηγίου Νομού Μεσσηνίας ζητεί να απομακρυνθεί η κεραία κινητής τηλεφωνίας από τον οικισμό Λαγκαδίων.
8) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Κοινότητα Σταυροπηγίου του Νομού Μεσσηνίας ζητεί την απομάκρυνση της κεραίας της κινητής τηλεφωνίας από τον οικισμό της.
9) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το Σωματείο Διοικητικών και Τεχνικών Δ.Υ. 304 ΠΕΒ ζητεί την αύξηση των αποδοχών των μελών του.
10) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Ανατολικής Ρωμυλίας Ευξεινούπολης Αλμυρού του Νομού Μαγνησίας ζητεί χρηματοδότηση της συμμετοχής του χορευτικού του συγκροτήματος στο Φεστιβάλ Χορού στο SEPP STRAUSZ HARTRERG στην Αυστρία.
11) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Κισσού του Νομού Μαγνησίας ζητεί οικονομική ενίσχυση του συμποσίου της με την Κοινότητα Τσαγκαράδας και τον 'Ομιλο Ερευνών Πηλίου με θέμα "Πολιτισμός στην Περιφέρεια".
12) Οι Βουλευτές κύριοι ΡΟΔΟΥΛΑ ΖΗΣΗ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Φιλάρχαιος Εταιρεία Αλμυρού "ΟΡΘΥΣ" ζητεί χρηματοδότηση για τις εργασίες συντήρησης του ανακτόρου Βελή Πασά στη θέση "Τσιγγέλι" Αλμυρού Μαγνησίας.
13) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Κοινότητα Εμπάρου του Νομού Ηρακλείου ζητεί να ανακληθεί η απόφαση κατάργησης του γραφείου ΕΛΤΑ στην περιοχή της.
 

Επιστροφή στην κορυφή



Σελίδα 7886 
14) Οι Βουλευτές κύριοι ΙΩΑΝΝΗΣ ΚΟΥΡΑΚΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν δημοσίευμα εφημερίδας σχετικά με το αίτημα της αναγκαστικής κατασκευής του λοξού διαδρόμου στον αερολιμένα "Νίκος Καζαντζάκης".
15) Οι Βουλευτές κύριοι ΔΗΜΗΤΡΙΟΣ ΚΑΤΣΙΚΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Κοινότητα Μετοχίου του Νομού Αχαίας ζητεί τη βελτίωση της αστυνόμευσης της περιοχής της.
16) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών διαμαρτύρεται για τη μεθόδευση ίδρυσης κρατικού μονοπωλίου στην ξενόγλωσση εκπαίδευση βάσει του νέου νομοσχεδίου για το ΚΕΓ.
17) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Εθνική Γενική Συνομοσπονδία Αναπήρων και Θυμάτων Πολέμου Ελλάδας ζητεί την ικανοποίηση των οικονομικών αιτημάτων των μελών της.
18) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Δήμος Κισσάμου του Νομού Χανίων ζητεί χρηματοδότηση δημοτικών έργων στην περιοχή του.
19) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία το Πανεπιστήμιο της Κρήτης ζητεί χρηματοδότηση για την έκδοση μελέτης των μη καλλιεργούμενων βρώσιμων φυτών στην Κρήτη.
20) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το 'Ιδρυμα "Γηροκομείο Βόλου" ζητεί την ικανοποίηση οικονομικών αιτημάτων του.
21) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο κ. Κων/νος Σπανάκης, γεωπόνος κάτοικος Ηρακλείου Κρήτης, διαμαρτύρεται για τα εφαρμοζόμενα μέτρα αντιμετώπισης του βακτηρίου Cla vibacter, που εμφανίζεται στο οροπέδιο Λασιθίου.
22) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Διεύθυνση Πρωτοβάθμιας Εκπαίδευσης του Νομού Μαγνησίας ζητεί την προμήθεια του αναγκαίου εξοπλισμού του 50ου νηπιαγωγείου Βόλου.
23) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Νέας Ιωνίας του Νομού Μαγνησίας ζητεί να μην εγκατασταθεί η κεραία της κινητής τηλεφωνίας από την COSMOTE στο κτίριο του Οργανισμού στη Νέα Ιωνία Μαγνησίας.
24) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Νομαρχιακή Αυτοδιοίκηση Κυκλάδων ζητεί την κάλυψη της κενής θέσης αγροτικού ιατρού στο Π.Ι. Δονούσας του Νομού Κυκλάδων.
25) Ο Βουλευτής Ηρακλείου κ. ΚΩΝ/ΝΟΣ ΜΠΑΝΤΟΥΒΑΣ κατέθεσε αναφορά με την οποία ο Πανελλήνιος Σύλλογος Συνταξιούχων ΟΤΕ διαμαρτύρεται για την αποσυσχέτιση της σύνταξης των μελών του από το μισθό των εργαζομένων.
26) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία ο Πανελλήνιος Σύλλογος Συνταξιούχων ΟΤΕ διαμαρτύρεται για την αποσυσχέτιση της σύνταξης των μελών του από το μισθό των εργαζομένων.
27) Ο Βουλευτής Σάμου κ. ΚΩΝ/ΝΟΣ ΚΑΡΑΜΗΝΑΣ κατέθεσε αναφορά με την οποία ο Σύλλογος Επαγγελματιών Τουριστικού Τομέα Δήμου Αγίου Κηρύκου Ικαρίας ζητεί πληροφορίες για το γενικό πρόγραμμα θεραπευτικού τουρισμού και ειδικά για τη λουτρόπολη της Ικαρίας.
28) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία η Κοινότητα Πλατανόβρυσης του Νομού Μεσσηνίας ζητεί την έγκριση μελέτης για την ανάπλαση πλατείας στη θέση "Βρύση" στην περιοχή της.
29) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Ελλήνων Κοινωνιολόγων ζητεί τη συνέχιση της διδασκαλίας των κοινωνικών μαθημάτων στο Ενιαίο Λύκειο.
30) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Ελλήνων Κοινωνιολόγων ζητεί η Κοινωνιολογία να είναι μάθημα Γενικής Παιδείας στη Γ' Λυκείου στη θέση του μαθήματος "Ιστορία Επιστημών και Τεχνολογίας".
31) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Δασκάλων και Νηπιαγωγών του Νομού Μαγνησίας ζητεί τη χορήγηση του επιδόματος προϊσταμένων των ολιγοθέσιων σχολείων.
32) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Πολιτιστικός Σύλλογος Ευξεινούπολης Μαγνησίας ζητεί οικονομική ενίσχυση των αθλητικών του δραστηριοτήτων.
33) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Νομάρχης Μαγνησίας ζητεί τα μέτρα ενίσχυσης των ελληνικών νησιών στο πλαίσιο της συνθήκης του 'Αμστερνταμ να μην ισχύσουν μόνο για τα νησιά, που διοικητικά ανήκουν στο Αιγαίο.
34) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βόλου Μαγνησίας ζητεί τη χορήγηση των αναγκαίων πιστώσεων για το έργο της συντήρησης του εθνικού οδικού δικτύου της περιοχής του.
35) Ο Βουλευτής Αχα|ας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Ομοσπονδία Επαγγελματικών - Βιοτεχνικών Εμπορικών Σωματείων Νομού Αχαίας ζητεί τα μηχανήματα του ΕΤΛ να εξαιρεθούν από τον κατάλογο του πληστειριασμού και να παραδοθούν στο "Τεχνολογικό Μουσείο Αχαίας".
36) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Γεωπονικός Σύλλογος Καρδίτσας ζητεί τη λήψη μέτρων για την αξιοποίηση όλου του δυναμικού γεωπόνων.
37) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο κ. Ι.Σκανίκας, ανάπηρος, κάτοικος Ανάβρας Καρδίτσας ζητεί να εγκριθεί από τον ΟΓΑ, η δαπάνη για την τοποθέτηση σ' αυτόν νέων τεχνητών χεριών.
38) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Γεωπονικός Σύλλογος Καρδίτσας ζητεί να μην καταργηθεί η επετηρίδα για τις προσλήψεις γεωπόνων.
39) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Τοπικός Οργανισμός Εγγείων Βελτιώσεων Δυτικής Διώρυγας Πεδιάδας Σερρών ζητεί την επίσπευση της κατασκευής της Δυτικής Διώρυγας.
40) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Σωματείο Συνταξιούχων ΙΚΑ Βέροιας Ημαθίας ζητεί την αύξηση των συντάξεων του ΙΚΑ.
41) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και 
 

Επιστροφή στην κορυφή



Σελίδα 7887 
ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 'Ενωση Αγροτικών Συνε/σμών 'Αρτας - Φιλιππιάδας διαμαρτύρεται γιατί η προκαταβολή στα προς χυμοποίηση πορτοκάλια μειώνεται από 70% που προβλέπει ο Καν. 1169/97 στο 37% της επιδότησης.
42) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία οι κύριοι Β.Στεφανής και Ε.Αδάμης, διαμαρτύρονται για τον τρόπο με τον οποίο καλύφθηκαν 23 κενές οργανικές θέσεις καθηγητών στα Εκκλησιαστικά Σχολεία Μέσης Εκπαίδευσης.
43) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η 'Ενωση Λειτουργών Μέσης Εκπαίδευσης Καρδίτσας εκφράζει την αντίθεση των εκπαιδευτικών του Νομού Καρδίτσας στην κατάργηση της επετηρίδας και στον επιχειρούμενο διαγωνισμό για την επιλογή εκπαιδευτικών προς διορισμό.
44) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Δήμαρχος Πελεκάνου Χανίων αναφέρεται στην απάντηση του Υπουργείου Εσωτερικών στην με αριθμό πρωτ. Βουλής 2769/2-2-98 Αναφορά.
45) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Σύλλογος Ταχυδρομικών Υπαλλήλων Ζακύνθου εκφράζει την αντίθεσή του στην επικείμενη άφιξη στη Ζάκυνθο του αμερικανού πρεσβευτή Ν.Μπερνς.
46) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία το Παράρτημα Μοσχάτου Αθηνών της ΠΕΑΕΑ καταγγέλλει παρεμβάσεις του αμερικανού πρεσβευτή Ν.Μπερνς στα εσωτερικά πράγματα της Ελλάδας.
47) Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Αθλητική Κολυμβητική Ακαδημία Καρδίτσας αναφέρεται στα προβλήματα λειτουργιας του κολυμβητηρίου Καρδίτσας λόγω έλλειψης καυσίμων.
48) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Σωματείο Ξενοδοχοϋπαλλήλων - Σερβιτόρων και Εργατών Ξενοδοχείων Νομού Ζακύνθου ζητεί να πληροφορηθεί εάν έχει παραχωρηθεί το ξενοδοχείο ΞΕΝΙΑ της Ζακύνθου στο Πανεπιστήμιο Αθηνών για τη λειτουργία της Ιονίου Σχολής.
49) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Βιτάλων Εύβοιας ζητεί να αντιμετωπισθεί το φαινόμενο των κατολισθήσεων στην περιοχή της.
50) Οι Βουλευτές κύριοι ΦΩΤΗΣ ΚΟΥΒΕΛΗΣ, ΕΥΑΓΓΕΛΟΣ ΑΠΟΣΤΟΛΟΥ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία ο κ. Π.Κωνσταντινίδης καταγγέλλει παρανομίες και παρατυπίες της Εταιρείας "Σ.Κασιδιάρης - Δ.Αργουδέλης - Αν.Βυτινίδης Ο.Ε.".
51) Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία η Ομοσπονδία Επαγγελματιών - Βιοτεχνών και Εμπόρων Χίου ζητεί την εφαρμογή εθνικού σχεδίου ανάπτυξης και εκσυγχρονισμού των ΜΜΕ.
52) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Παραδεισίου Εύβοιας ζητεί την τοποθέτηση ιατρού στο Αγροτικό της ιατρείο.
53) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία Δασικές Συν/κές Οργανώσεις ζητούν τη λήψη μέτρων για τη στήριξη των Δασικών Οργανώσεων.
54) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Δήμος Κύμης Εύβοιας ζητεί τη συνέχιση των εργασιών στις Λιμενικές εγκαταστάσεις του Λιμένος Κύμης σύμφωνα με τον αρχικό σχεδιασμό του Λιμανιού.
55) Ο Βουλευτής Ροδόπης κ. ΜΟΥΣΤΑΦΑ ΜΟΥΣΤΑΦΑ κατέθεσε αναφορά με την οποία το Σωματείο Συνταξιούχων ΤΕΑΜ-ΙΚΑ καταγγέλλει την αντιλαϊκή πολιτική της Κυβέρνησης και ζητεί την επίλυση φορολογικών και ασφαλιστικών προβλημάτων των μελών της.
56) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Πανελλήνιος Σύλλογος Συνταξιούχων ΟΤΕ ζητεί την επανασύνδεση της σύνταξης με τον αντίστοιχο μισθό, αναπροσαρμοζόμενη με την εκάστοτε αύξηση του μισθού του εν ενεργεία προσωπικού.
57) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η 'Ενωση Αγροτικών Συνεταιρισμών Πηλίου - Β.Σποράδων ζητεί την έγκαιρη έγκριση των δαπανών για την παραγωγή της κονσερβοελιάς Πηλίου - Βόλου.
58) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η 'Ενωση Αγροτικών Συνεταιρισμών Πηλίου - Β.Σποράδων ζητεί την έγκαιρη έγκριση των δαπανών για την παραγωγή της κονσερβοελιάς Πηλίου - Βόλου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4970/23-2-98 ερώτηση δόθηκε με το υπ' αριθμ. 684/18-3-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 4970/23-2-98 που κατέθεσε στη Βουλή ο Βουλευτής κ. Νικ. Τσιαρτσιώνης σχετικά με συνέντευξη στον Οικονομικό Ταχυδρόμο του κ. Κ. Φθενάκη όπως είναι γνωστό, η Κυβέρνηση δεν σχολιάζει δημοσιεύματα και συνεντεύξεις τρίτων, πάντως είναι φανερό πως ο κ. Φθενάκης δεν αναφέρεται στην Κυβέρνηση του ΠΑΣΟΚ.
Επίσης είναι γνωστό ότι η Ολυμπιακή Αεροπορία λειτουργεί σύμφωνα με τις διατάξεις του νόμου 2414/96 και του νόμου 2190/20 περί ανωνύμων εταιρειών και το Υπουργείο δεν ασκεί καμία παρέμβαση στην επιχειρησιακή διοίκηση της εταιρείας.
Το Ελληνικό Δημόσιο ως μέτοχος της Ο.Α. έδωσε εντολή και ταυτόχρονα εξουσιοδότησε το νέο Δ.Σ. αυτής να προχωρήσει στη λήψη μιας σειράς μέτρων με στόχο να καταστεί ο εθνικός αερομεταφορέας μακροχρόνια βιώσιμος στο ανταγωνιστικό περιβάλλον των αερομεταφορών. Μεταξύ αυτών περιλαμβάνονται η εκπόνηση εντός διμήνου και η εφαρμογή ενός ταχέως προγράμματος ολοκλήρωσης της εξυγίανσης, η οργανωτική αναδιάρθρωση της επιχείρησης, η σύνταξη Κανονισμού Εργασίας, ο επανασχεδιασμός της πτητικής εκμετάλλευσης με στόχο τη γενική κερδοφορία, η βελτίωση της ποιότητας των παρεχομένων υπηρεσιών. Επιπλέον δόθηκε η εντολή στο Δ.Σ. να διοικήσει την Ο.Α. με καθαρά εμπορικά κριτήρια, θέτοντας σαφείς και μακροχρόνιους στόχους και ορίζοντας την απαιτούμενη στρατηγική για την επίτευξή τους.
Πρέπει να καταστεί σαφές ότι το Υπουργείο δεν παρεμβαίνει σε ζητήματα που αφορούν την επιχειρησιακή διοίκηση της εταιρείας, η οποία έχει και την ευθύνη για τη λήψη αποφάσεων που αφορουν σε αυτά.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
2. Στην με αριθμό 4972/23-2-98 ερώτηση δόθηκε με το υπ' 
 

Επιστροφή στην κορυφή



Σελίδα 7888 
αριθμ. 10500/16-3-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην ερώτηση 4972/23-2-98 που κατατέθηκε από τους Βουλευτές κυρίους Μ. Κωστόπουλο και Μπ. Αγγουράκη σχετικά με το αντικείμενο του θέματος σας γνωρίζουμε τα εξής:
1. Η αύξηση των αποδοχών των υπαλλήλων ΟΤΑ κατά 25% είναι πέραν της δημοσιονομικής πολιτικής που για το έτος 1998 καθορίστηκε στα 2,5% από το αρμόδιο Υπουργείο Οικονομικών.
2. Η νομοθεσία για την ανάθεση της άσκησης αρμοδιοτήτων των ΟΤΑ σε άλλα νομικά πρόσωπα δεν είναι πρόσφατη ούτε ψηφίστηκε από τη σημερινή κυβέρνηση.
Η δυνατότητα αυτή προβλέπεται από τις διατάξεις του άρθρου 25 του ν. 1Ο65/8Ο (Δ.Κ.Κ.) σύμφωνα με τις οποίες οι δήμοι και οι κοινότητες μπορούν να αναθέτουν για ορισμένο χρονικό διάστημα την άσκηση ορισμένης αρμοδιότητάς τους στο κράτος ή σε άλλο νομικό πρόσωπο (αφού ο νόμος δεν κάνει διάκριση προφανώς αναφέρεται και σε νομικό πρόσωπο ιδιωτικού δικαίου).
Οι ανωτέρω διατάξεις μεταφέρθηκαν και στο μεταγενέστερο δημοτικό και κοινοτικό κώδικα (άρθρο 29 π.δ. 323/1989).
Με τις διατάξεις του άρθρου 43 του ν. 2218/94 τροποποιήθηκε το άρθρο 29 του π.δ.323/89 με στόχο την καλύτερη λειτουργία των διατάξεων αυτών και την εξυπηρέτηση των συμφερόντων των δήμων και κοινοτήτων.
'Ετσι για την ανάθεση μιας αρμοδιότητας των Ο.Τ.Α. στο κράτος ή σε άλλο νομικό πρόσωπο προβλέπεται αυξημένη πλειοψηφία των μελών του δημοτικού ή κοινοτικού συμβουλίου (2/3 του συνολικού αριθμού των μελών).
Επίσης προβλέπεται ότι με την ίδια απόφαση καθορίζονται οι όροι άσκησης της αρμοδιότητας οι οποίοι σε κάθε περίπτωση εξασφαλίζουν τη διοίκηση της υπόθεσης από το δήμο ή την κοινότητα. Τέλος προβλέπεται ότι μετά την ανάθεση η αρμοδιότητα ασκείται από το νομικό πρόσωπο προς το οποίο έγινε η μεταβίβασή της και τα όργανά τους ασκούν τις προβλεπόμενες από το νόμο αρμοδιότητες για λογαριασμό του δήμου ή της κοινότητας.
Μετά την απόφαση της Ολομέλειας του Συμβουλίου της Επικρατείας, η οποία σημειωτέον δεν έχει ακόμα δημοσιευθεί, ούτε έχει κοινοποιηθεί αρμοδίως, το Υπουργείο μας θα επανεξετάσει το όλο θέμα και εφόσον προκύπτει θέμα συνταγματικότητας της συγκεκριμένης διάταξης θα προέλθει στην τροποποίησή της σύμφωνα με τις υποδείξεις του Ανωτάτου Δικαστηρίου.
3. 'Οσον αφορά την επέκταση των βαρέων και ανθυγιεινών επαγγελμάτων και στο μόνιμο προσωπικό των ΟΤΑ που απασχολείται σε ανάλογες εργασίες, αποκομιδής απορριμμάτων καθαριότητας, κλπ. ώστε και αυτό το προσωπικό να συνταξιοδοτείται στο 58ο έτος όπως και το αντίστοιχο ιδιωτικού δικαίου προσωπικό των ΟΤΑ (άρθρο 36 ν. 1694/87) το Υπουργείο κατ' αρχήν συμφωνεί όμως θα πρέπει να μελετήσει το όλο θέμα σε συνεργασία με το συνερωτώμενο Υπουργείο Εργασίας και Κοινωνικών Ασφαλίσεων.
Ο Υφυπουργός
Λ. ΠΑΠΑΔΗΜΑΣ"
3. Στην με αριθμό 4999/23-2-98 ερώτηση δόθηκε με το υπ' αριθμ. 6313/18-3-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης με αριθμό 4999/23-2-1998 που κατέθεσε στη Βουλή ο Βουλευτής κ. Γεώργιος Καρατάσος, αναφορικά με την τοποθέτηση των υπαλλήλων Αντωνίου Παπαδημητρίου και Μιχαήλ Αγάπογλου, στη Διεύθυνση Αναδασώσεων Δυτικής Αττικής, σας πληροφορούμε τα εξής:
1. Σύμφωνα με την παρ. 3 του άρθρου 2 του ν. 2503/1997 "Διοίκηση, οργάνωση, στελέχωση της Περιφέρειας και άλλες διατάξεις " για τη στελέχωση των (13) Περιφερειών, μεταφέρθηκαν αυτοδικαίως οι οργανικές θέσεις της πάσης φύσεως προσωπικού των υπουργείων που ήταν κατανεμημένες στις Περιφέρειες.
Στις περιπτώσεις που δεν είχαν κατανεμηθεί θέσεις στις Περιφέρειες, συνολικά ή ανά Περιφέρεια ή οι κατανεμημένες θέσεις ήταν λιγότερες από το προσωπικό που υπηρετούσε, μεταφέρθηκαν σε κάθε Περιφέρεια οι θέσεις του προσωπικού που υπηρετούσε, την 27 Φεβρουαρίου 1997.
2. Επίσης, σύμφωνα με την παρ. 4 του άρθρου 3 του ν. 2503/1997 οι κατά την 27-2-1997 υπηρετούντες μόνιμοι υπάλληλοι σε υπηρεσίες της Περιφέρειας εντάχθηκαν σε αντίστοιχες θέσεις που μεταφέρθηκαν, σύμφωνα με τα πιο πάνω, στις Περιφέρειες.
3. Το προσωπικό αυτό που μεταφέρθηκε στις 13 Περιφέρειες, τοποθετήθηκε, σύμφωνα με το άρθρο 3 παρ. 4 του ν. 2503/97, στις οργανικές μονάδες της Περιφέρειας, όπως αυτή διαρθρώθηκε με το νέο νόμο.
Ο Γενικός Γραμματέας Περιφέρειας Αττικής, σύμφωνα με το άρθρο 3 παρ. 4 του ν. 2503/97, τοποθέτησε και τους υπαλλήλους, Αντώνη Παπαδημητρίου και Μιχάλη Αγάπογλου στη Δ/νση Αναδασώσεων, η οποία αποτελεί μονάδα της Περιφέρειας Αττικής.
Σύμφωνα με το όγδοο εδάφιο της παρ. 1 του άρθρου 2 του ν. 2503/97, οι Δ/νσεις Αναδασώσεων, οι Δ/νσεις Δασών-Δασαρχεία, όπως γενικότερα και οι διανομαρχιακές και περιφερειακές υπηρεσίες των υπουργείων, καθώς και οι περιφερειακές υπηρεσίες σε επίπεδο νομού ή νομαρχίας, καταργήθηκαν αυτοδικαίως και οι αρμοδιότητές τους ασκούνται από τις αντίστοιχες υπηρεσίες της Περιφέρειας που συστάθηκαν με τον ως άνω νόμο και λειτούργησαν από 1 Σεπτεμβρίου 1997.
Συνεπώς, η υπηρεσία στην οποία τοποθετήθηκαν οι πιο πάνω υπάλληλοι, όπως και οι λοιπές που σημειώσαμε πιο πάνω, καταργήθηκε με το ν. 2503/97 και επανασυστήθηκε με τον ίδιο νόμο, αποτελεί μονάδα της Περιφέρειας Αττικής, όπως και οι άλλες μονάδες των άρθρων 5,6 και 7.
Ο Υφυπουργός
ΣΤ. ΜΠΕΝΟΣ"
4. Στις με αριθμό 5014/23-2-98, 5035/24-2-98 ερωτήσεις δόθηκε με το υπ' αριθμ. 685/18-3-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση των ερωτήσεων με αριθμό 5014/23-2-98 και 5035/24-2-98 που κατέθεσαν στη Βουλή οι Βουλευτές κύριοι Γ. Καλαμακίδης και Χρ. Θεοδώρου, σχετικά με την διατήρηση και αναβάθμιση του Ταχυδρομείου Οξυλίθου, σας πληροφορούμε ότι για το ίδιο θέμα έχουμε απαντήσει στο Σώμα με το υπ' αριθμ. Β-6597/18-12-97 έγγραφό μας, αντίγραφο του οποίου σας επισυνάπτουμε.
Επίσης για το ίδιο θέμα έγινε συζήτηση (16-3-98) στη Βουλή σε Επίκαιρη Ερώτηση που κατέθεσε ο Βουλευτής κ. Θεοδώρου.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
5. Στην με αριθμό 5036/24-2-98 ερώτηση δόθηκε με το υπ' αριθμ. 952/17-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 24.2.1998 εγγράφου σας, σχετικά με την 5Ο36/24.2.98 ερώτηση, που κατέθεσε η Βουλευτής κ. Μαρία Δαμανάκη, σας πληροφορούμε τα ακόλουθα:
Η Ταμειακή διαχείριση των Ο.Τ.Α. που δεν έχουν δική τους Ταμειακή Υπηρεσία διενεργείται από τα Γραφεία Παρ/κών που λειτουργούν στις ΔΟΥ.
Η λογιστική παρακολούθηση των εσόδων-εξόδων των Ο.Τ.Α. γίνεται με την τήρηση ειδικών λογ/σμών, ο δε τρόπος λειτουργίας των, η κατάταξη των εσόδων και οι δαπάνες που πρέπει να πληρώνονται απ' αυτούς, καθορίζονται από σχετικές 
 

Επιστροφή στην κορυφή



Σελίδα 7889 
εγκυκλίους του Υπουργείου Εσωτερικών.
Λόγω των πιέσεων στα Γραφεία Παρ/κών από τους ενδιαφερόμενους Ο.Τ.Α., παρουσιάσθηκαν, ιδιαίτερα κατά την περίοδο 1989-1994, υπερβάσεις στους λογ/σμούς αυτούς (χρεωστικά ανοίγματα) σε βάρος των διαθεσίμων του Ταμείου, κατά παράβαση του θεσμικού πλαισίου που έχει ορίσει το Υπουργείο Εσωτερικών και παρά τις επανειλημμένες σχετικές εγκυκλίους του Ταμείου με τις οποίες επισημαίνετο το παράνομο των υπερβάσεων.
Το Υπουργείο Εσωτερικών με μέριμνα και του Ταμείου Παρ/κών και Δανείων, το έτος ]995 με Νομοθετική ρύθμιση άρθρο 16 ν. 2307/95 (ΦΕΚ 113/15.6.95 τ.Α') "περί προσαρμογής νομοθεσίας αρμοδιότητας Υπ. Εσωτερικών στις διατάξεις για τη Νομαρχιακή Αυτοδιοίκηση και άλλες διατάξεις" έδωσε τη δυνατότητα στους Ο.Τ.Α. που οι λογ/σμοί τους εμφάνιζαν στις 31.3.95 χρεωστικό άνοιγμα (υπέρβαση) άνω των 30 εκατ., να ζητήσουν με αίτησή τους τη ρύθμιση των χρεωστικών ανοιγμάτων με δανεισμό από το Τ.Π. και Δανείων, διαρκείας 15 ετών και επιτόκιο 12%.
Ακόμη στον ανωτέρω Νόμο αναφέρεται ότι:
α) Με αποφάσεις του Δ/κού Συμβουλίου του Τ.Π & Δανείων που εκδίδονται κατά περίπτωση, μπορούν να καθορίζονται πρόσθετοι όροι για τη χορήγηση των εν λόγω δανείων, καθώς και κάθε άλλη αναγκαία τεχνική λεπτομέρεια για την εφαρμογή των διατάξεων και
β) Επίσης με απόφαση του Δ/κού Συμβουλίου του Ταμείου μπορεί σε εξαιρετικές περιπτώσεις ο χρόνος εξόφλησης να ορισθεί σε περισσότερα από 15 έτη και με επιτόκιο μικρότερο του 12%.
'Ηδη είκοσι επτά (27) Ο.Τ.Α., που είχαν τη δυνατότητα να υπαχθούν στις διατάξεις του ν. 2307/95 ανταποκρίθηκαν στη ρύθμιση αυτή και κάλυψαν το χρεωστικό άνοιγμα με δάνεια από το Ταμείο, τα οποία εξυπηρετούνται κανονικά.
Μεταξύ των Ο.Τ.Α. που είχαν τη δυνατότητα να υπαχθούν στις ευεργετικές διατάξεις του ν. 2307/95 ήταν και ο Δήμος Ζεφυρίου Δυτ. Αττικής.
Μέσα λοιπόν στην προβλεπόμενη ημερομηνία ο Δήμος Ζεφυρίου με το υπ' αριθ. 1746/29.6.95 έγγραφό του υπέβαλε την υπ' αριθμ. 118/95 απόφαση του Δημοτικού του Συμβουλίου, μαζί με όλα τα απαραίτητα δικαιολογητικά και ζήτησε τη ρύθμιση του χρεωστικού του υπολοίπου στη ΔΟΥ Αγίων Αναργύρων με δανεισμό βάσει των διατάξεων του ν. 2307/95 (άρθρο 16 παρ. 3). Το άνοιγμα στις 31.3.95 ανήρχετο στο ποσό των 604.718.718 δρχ. και δημιουργήθηκε από πληρωμές για εξόφληση ενταλμάτων του Δήμου (λειτουργικά έξοδα, αποδοχές υπαλλήλων, εργολάβοι κλπ.) χωρίς να υπάρχουν πιστώσεις.
Το Ταμείο Παρ/κών και Δανείων εξέτασε το αίτημα του εν λόγω Δήμου και μετά από λεπτομερή ανάλυση και μελέτη των οικονομικών του στοιχείων, αποφάσισε (συνεδρίαση Δ/κού Συμβουλίου του Ταμείου 2495/13.3.96) τη ρύθμιση του χρεωστικού ανοίγματος των 604.718.718 δρχ. με βάση τις ευεργετικές διατάξεις του ν. 2307/95 με τους παρακάτω βασικούς όρους:
1) Επιτόκιο 12%
2) Διάρκεια εξόφλησης 25 χρόνια
Το Δ/κό Συμβούλιο του Ταμείου στην περίπτωση του Δήμου Ζεφυρίου έκανε χρήση της ειδικής αναφοράς του ν. 2307/95 άρθρο 16 παρ. 3(2) και καθόρισε τη διάρκεια εξόφλησης του δανείου σε 25 χρόνια που δίνεται μόνο σε εξαιρετικές περιπτώσεις, αφού οι περισσότεροι οφειλέτες Ο.Τ.Α. έχουν υπογράψει τα δανειστικά τους συμβόλαια με 15 χρόνια διάρκεια εξόφλησης.
3) Εκχώρηση των πάσης φύσεως εσόδων τακτικών και εκτάκτων από οποιαδήποτε πηγή και αιτία και αναγγελία της εκχώρησης ύστερα από απόφαση του Δημοτικού Συμβουλίου του Δήμου.
4) Επιβολή πρόσθετου τέλους επί των κατοίκων σύμφωνα με τις διατάξεις του ν. 1828/89 άρθρο 25 παρ. 14, αφού το άνοιγμα δημιουργήθηκε και για την εκτέλεση έργων, και με το οποίο θα αυξάνονται τα έσοδα του Δήμου σε τέτοιο ύψος που θα καλύπτουν τουλάχιστον το 1/2 της ετήσιας τοκοχρεωλυτικής δόσης του δανείου που ανέρχεται στο ποσό των 77.101.624 δρχ.
Στη συνέχεια το Ταμείο με το υπ' αριθμ. 31704/21.3.96 έγγραφό του ανακοίνωσε στο Δήμο την έγκριση του δανείου και ζήτησε την προσκόμιση των δικαιολογητικών που απαιτούνται για τη συνομολόγησή του.
Μέχρι σήμερα όμως παρά τις επανειλημμένες έγγραφες και προφορικές μας οχλήσεις (έγγραφά μας 137810/26.11.96, 150.400/18.12.96, 21710/29.1.97, 26886/14.2.97, 128667/20.10.97, 19956/19.2.98) ο Δήμος Ζεφυρίου δεν προσκόμισε τα απαιτούμενα δικαιολογητικά για τη συνομολόγηση του προαναφερομένου δανείου προς κάλυψη του χρεωστικού του ανοίγματος, και ζητάει με έγγραφά του και προφορικές παραστάσεις τη χορήγηση ατόκου δανείου, επικαλούμενος οικονομική αδυναμία να ανταποκριθεί στην εξυπηρέτηση του δανείου. Το Ταμείο, όμως σύμφωνα με τις κείμενες διατάξεις, δεν χορηγεί άτοκα δάνεια.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
6. Στην με αριθμό 503724/2/98 ερώτηση δόθηκε με το υπ'αριθμ. 250/17.3.98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5037/24.2.98 ερώτηση του Βουλευτή κ. Ι. Βαρβιτσιώτη, σας γνωρίζουμε τα εξής:
Σχετικά με τη στερέωση της Γέφυρας Μονεμβασιάς, η αρμόδια Υπηρεσία του ΥΠ.ΠΟ αναμένει από τη Νομαρχιακή Αυτοδιοίκηση (Διεύθυνση Τεχνικών Υπηρεσιών) την υποβολή πλήρους μελέτης γαι την αντιμετώπιση των προβλημάτων της γέφυρας, καθώς πρόκειται -κατά το μεγαλύτερο μέρος της- για νέα κατασκευή. Στο αρχαιολογικό μέρος της μελέτης θα συνδράμει και εκπρόσωπος της 5ης ΕΒΑ.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
7. Στην με αριθμό 5039/24.2.98 ερώτηση δόθηκε με το υπ'αριθμ. 974/18.3.98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης 5039/24.2.98 που κατέθεσε στη Βουλή ο Βουλευτής κ. Γιώργος Καρατζαφέρης, σχετικά με την προμήθεια και εγκατάσταση ραντάρ Αιγαίου, σας διαβιβάζουμε το σχετικό έγγραφο με αρ. πρωτ. Δ13/11955/541/17.3.98 του Διοικητή της Υπηρεσίας Πολιτικής Αεροπορίας.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
8. Στην με αριθμό 5040/24.2.98 ερώτηση δόθηκε με το υπ'αριθμ. 280/18.3.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση 5040/24.2.98 που κατέθεσε ο Βουλευτής κ. Λ. Κουρής, αναφορικά με την περίφραξη του Γυμνασίου-Λυκείου Μαραθώνα σας γνωρίζουμε τα ακόλουθα:
Στο ευρισκόμενο σε τελική φάση επεξεργασίας πρόγραμμα 1998 του Ο.Σ.Κ. που συντάχθηκε με τη συνεργασία των Ο.Τ.Α., υπάρχει πρόταση για την έκτακτη επιχορήγηση του Δήμου με το ποσό των 20.000.000 δρχ. Της έγκρισης των προτάσεων για το σύνολο των θεμάτων σχολικής στέγης του Δήμου θα επιληφθεί προσεχώς το Διοικητικό Συμβούλιο του Ο.Σ.Κ.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
9. Στην με αριθμό 5042/24.2.98 ερώτηση δόθηκε με το υπ'αριθμ. 444/18.3.98 έγγραφο από τον Υπουργό Δημόσιας 
 

Επιστροφή στην κορυφή



Σελίδα 7890 
Τάξης η ακόλουθη απάντηση:
"Σε απάντηση της ερώτησης 5042/24.2.1998 που κατέθεσε ο Βουλευτής κ. Π. Σκανδαλάκης, σας γνωρίζουμε ότι για την αναδιάρθρωση και αναδιοργάνωση των αστυνομικών Υπηρεσιών ζητήθηκε η υποβολή σχετικών προτάσεων από τις Αστυνομικές Διευθύνσεις της χώρας μετά την ολοκλήρωση των μεταβολών που επήλθαν στη διοικητική διαίρεση της χώρας με τις διατάξεις του ν.2539/1997 "Συγκρότηση Πρωτοβάθμιας Τοπικής Αυτοδιοίκησης".
Οι προτάσεις αυτές θα μελετηθούν με γνώμονα το ευρύτερο κοινωνικό και υπηρεσιακό συμφέρον με σκοπό την αποτελεσματικότερη αντιμετώπιση της εγκληματικότητας και την καλύτερη παροχή υπηρεσιών στους πολίτες.
Στα πλαίσια αυτά θα εξετασθεί και αναδιάρθρωση των Υπηρεσιών της Αστυνομικής Διεύθυνσης Λακωνίας και το αίτημα για τη λειτουργία του Αστυνομικού Σταθμού Ελαφονήσου.
Ο Υπουργός
ΓΕΩΡΓΙΟΣ ΡΩΜΑΙΟΣ"
10. Στην με αριθμό 5047/24.2.98 ερώτηση δόθηκε με το υπ'αριθμ. 67/18.3.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5047/24.2.1998 που κατέθεσε ο Βουλευτής κ. Α. Φούσας, σε ό,τι μας αφορά, σας γνωρίζουμε τα εξής:
Οι προϋποθέσεις εισόδου, παραμονής και εργασίας αλλοδαπών και των ομογενών καθορίζονται απο την ισχύουσα νομοθεσία, η οποία είναι προσαρμοσμένη με τα ισχύοντα στις χώρες της Ευρωπαϊκής 'Ενωσης και δαισφαλίζει τα εθνικά μας συμφέροντα.
Σύμφωνα με αυτή για την είσοδο οποιουδήποτε στο ελληνικό έδαφος απαιτείται η χορήγηση σε αυτόν θεωρήσεως εισόδου (VISA) από τις αρμόδιες Υπηρεσίες του συνερωτώμενου Υπουργείου Εξωτερικών. Σε ιδιαίτερα εξαιρετικές περιπτώσεις και μάλιστα αν ο ενδιαφερόμενος ένεκα ελλείψεως χρόνου και για επιτακτικούς λόγους, σαν και αυτούς που αναφέρονται στην ερώτηση, δεν ήταν σε θέση να ζητήσει θεώρηση εισόδου από τις αναφερόμενες Υπηρεσίες, αυτή δύναται να χορηγηθεί από τις Υπηρεσίες Ελέγχου διαβατηρίων, κατά την άφιξή του στο σημείο εισόδου, εφόσον βέβαια πληρούνται οι νόμιμες προϋποθέσεις.
Για την καλύτερη εξυπηρέτηση των επιθυμούντων να εισέλθουν στη χώρα μας, έχουν καθιερωθεί στην περιφέρεια του νομού Ιωαννίνων και λειτουργούν δύο σημεία εισόδου-εξόδου από και προς τη γειτονική χώρα και συγκεκριμενα αυτά της Κακαβιάς και του Μολυβδοσκέπαστου. Καθιέρωση και άλλων σημείων εισόδου-εξόδου στη συγκερκιμένη αυτή περιοχή δεν κρίνεται σκόπιμη, ούτε είναι δυνατή η είσοδος-έξοδος ατόμων από μη θεσμοθετημένα σημεία της ελληνοαλβανικής μεθορίου.
Επομένως, η ελεύθερη είσοδος των αναφερόμενων ατόμων στη χώρα μας εξασφαλίζεται από τα ως άνω σημεία και καμία απαγόρευση εισόδου αυτών δεν υφίσταται.
Ο Υπουργός
ΓΕΩΡΓΙΟΣ ΡΩΜΑΙΟΣ"
11. Στην με αριθμό 5050/24.2.98 ερώτηση δόθηκε με το υπ'αριθμ. 382/13.3.98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην ερώτηση 5050/24.2.1998 του Βουλευτή κ. Γιάννη Δραγασάκη σχετικά με το Ταμείο Παρακαταθηκών και Δανείων και το Ταχυδρομικό Ταμιευτήριο, σας γνωρίζουμε ότι η οριστική μορφή της συγχώνευσης του Ταχυδρομικού Ταμιευτηρίου και του Ταμείου Παρακαταθηκών και Δανείων αποτελεί αντικείμενο μελέτης που πρόκειται ν'ανατεθεί.
Είναι βέβαιο πάντως ότι από τη συγχώνευση θα προέλθουν οφέλη τόσο για τους δύο συγχνευόμενους Οργανισμούς όσο και για το Δημόσιο γενικότερα. Εκτιμάται ότι οι συγχωνευόμενοι Οργανισμοί, με στόχο την ουσιαστικότερη εξυπηρέτηση του πολίτη, θα μπορούν να συνδυάσουν την προσφορά ποιοτικά αναβαθμισμένων υπρηεσιών με το ήδη υπάρχον εκτεταμένο δίκτυο καταστημάτων που θα προέλθει από τη συγχώνευση.
Η Επιτροπή Αποκρατικοποίησης αποφάσισε τη διάθεση των εμτοχών της Τράπεζας Μακεδονίας - Θράκης, ιδιοκτησίας Φορέων του Δημοσίου Τομέα, με διαδικασίες διαφάνειας μέσω του Χρηματιστηρίου Αξιών της Αθήνας. Το Διοικητικό Συμβούλιο του Ταχυδρομικού Ταμιευτηρίου συμφωνεί με τη διαδικασία που ενέκρινε η Επιτροπή Αποκρατικοποίησης και αποφάσισε να συμμετάσχει.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
12. Στην με αριθμό 5051/24.2.98 ερώτηση δόθηκε με το υπ'αριθμ. 252/17.3.98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5051/24.2.98 ερώτηση της Βουλευτού κ. 'Ελσας Παπαδημητρίου, σας γνωρίζουμε τα εξής:
Οι έξι προμελέτες για την Ενοποίηση των Αρχαιολογικών Χώρων της Αθήνας συζητήθηκαν διεξοδικά σε ειδικές πολύωρες συνεδριάσεις του ΚΑΣ το οποίο έκανε πολλές συγκεκριμένες παρατηρήσεις και διετύπωσε τη γνώμη του. Βρίσκομε τώρα στο στάδιο της μελέτης της γνώμης του ΚΑΣ προκειμένου να εκδόσω τις σχετικές αποφάσεις.
Βασικό κριτήριο και του ΚΑΣ και του Υπουργού είναι ο σεβασμός και η ανάδειξη των αρχαίων με την εφαρμογή των ηπιότερων δυνατών λύσεων μέσα στο συνολικό πνεύμα της Ενοποίησης. Δεν υπάρχει συνεπώς κανένας λόγος ανησυχίας της κ. Βουλευτού.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
13. Στην με αριθμό 5063/24.2.98 ερώτηση δόθηκε με το υπ'αριθμ. 955/17.3.98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 24.2.98 εγγράφου σας, σχετικά με την 5063/24.2.98 ερώτηση, που κατέθεσε ο Βουλευτής κ. Γ. Σούρλας σας γνωρίζουμε τα ακόλουθα:
Από το 1994 μέχρι σήμερα έχει συσταθεί η ΔΕΚΑ (Δημόσια Επιχείρηση Κινητών Αξιών) με το ν.2526/97.
Υπάλληλοι δεν προσελήφθησαν γιατί σύμφωνα με την παρ.4 του άρθρου του ανωτέρω νόμου οι ανάγκες της εταιρείας μπορούν να καλύπτονται από υπαλλήλου του Γ.Λ.Κ.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
14. Στην με αριθμό 5063/24.2.98 ερώτηση δόθηκε με το υπ'αριθμ. 2/18.3.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5063/24.2.1998 που κατέθεσε ο Βουλευτής κ. Γ. Σούρλας, σας γνωρίζουμε ότι το αντικεμενο αυτής δεν εμπίπτει στην αρμοδιότητα του Υπουργείου μας καθόσον δεν έχει υπό την εποπτεία του Νομικά Πρόσωπα Ιδιωτικού Δικαίου.
Ο Υπουργός
ΓΕΩΡΓΙΟΣ ΡΩΜΑΙΟΣ"
15. Στην με αριθμό 5063/24.2.98 ερώτηση δόθηκε με το υπ'αριθμ. 169/13.3.98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Σε απάντηση της 5063/24.2.98 ερώτησης που κατατέθηκε στη Βουλή των Ελλήνων από το Βουλευτή κ. Γεώργιο Σούρλα σχετικά με το πόσοι υπάλληλοι έχουν προσληφθεί και με ποια σχέση εργασίας στα Νομικά Πρόσωπα Ιδιωτικού Δικαίου που συστάθηκαν από το 1994 μέχρι σήμερα, και εποπτεύονται από το Υπουργείο μας, σας γνωρίζουμε τα εξής:
Ι. Με τις διατάξεις του άρθρου 41 του ν.2324/1995 
 

Επιστροφή στην κορυφή



Σελίδα 7891 
(ΦΕΚ-146/Α/17.7.1995) ιδρύθηκε ταμείο με την επωνυμία "Ταμείο Εγγύησης Καταθέσεων" (Τ.Ε.Κ.) το οποίο είναι νομικό πρόσωπο ιδιωτικού δικαίου και από της συστάσεώς του μέχρι σήμερα έχει προσλάβει προσωπικό οκτώ (8) ατόμων με σχέση εργασίας ιδιωτικού δικαίου αορίστου χρόνου όπως ρποβλέπεται απο τις διατάξεις του άρθρου 52 παρ.2 του ν.2324/1995.
ΙΙ. Με τις διατάξεις του ν. 2372/1996 (ΦΕΚ-29/Α/28.2.1996) άρθρο πρώτο, συστάθηκε Ανώνυμη Εταιρεία με την επωνυμία "ΕΛΛΗΝΙΚΟ ΚΕΝΤΡΟ ΕΠΕΝΔΥΣΕΩΝ (ΕΛ.Κ.Ε.)" η οποία απασχολεί είκοσι δύο (22) άτομα και η σχέση εργασίας τους είναι η κατωτέρω:
α. Δέκα τρία (13) άτομα με σύμβαση αορίστου χρόνου.
β. 'Ενα (1) άτομο με σύμβαση ορισμένου χρόνου.
γ. Τρία (3) άτομα με απόσπαση από Δημόσιες Υπηρεσίες.
δ. Πέντε (5) άτομα συνεργάτες με σύμβαση και Δελτίο Παροχής Υπηρεσιών.
ΙΙΙ. Με τις διατάξεις του ν.2372/1996 άρθρο τρίτο, συστάθηκε Ανώνυμη Εταιρεία με την επωνυμία "ΜΟΝΑΔΑ ΟΡΓΑΝΩΣΗΣ ΤΗΣ ΔΙΑΧΕΙΡΙΣΗΣ ΤΟΥ ΚΟΙΝΟΤΙΚΟΥ ΠΛΑΙΣΙΟΥ ΣΤΗΡΙΞΗΣ (Μ.Ο.Δ.)", η οποία απασχολεί σαράντα τέσσερα (44) άτομα με σύμβαση εργασίας ιδιωτικού δικαίου ορισμένου χρόνου και τρεις (3) αποσπασμένους δημοσίους υπαλλήλους.
Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"
Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
16. Στην με αριθμό 5066/24-2-98 ερώτηση δόθηκε με το υπ' αριθμ. 954/17-3-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση του από 24.2.1998 εγγράφου σας, σχετικά με την 5066/24.2.98 ερώτηση, που κατέθεσαν οι Βουλευτές κύριοι Στρατής Κόρακας και Ν. Γκατζής, σας γνωρίζουμε τα εξής:
1. Σύμφωνα με τις διατάξεις του άρθρου 24 ν. 2459/97 για τον υπολογισμό του φόρου μεγάλης ακίνητης περιουσίας (Φ.Μ.Α.Π.) λαμβάνεται υπόψη η αγοραία ή αντικειμενική αξία των ακινήτων την 1η Ιανουαρίου του έτους φορολογίας.
Ο υπολογισμός της αξίας των γηπέδων που βρίσκονται εκτός αντικειμενικού συστήματος γίνεται με βάση τα συγκριτικά στοιχεία των ΔΟΥ όπως αυτά έχουν διαμορφωθεί και ανταποκρίνονται κατά κανόνα στις τιμές της αγοράς με εξαίρεση τα κτίσματα τα οποία υπολογίζονται με αντικειμενικό τρόπο σύμφωνα με τις διατάξεις του άρθρ. 41α του ν. 1249/82.
Οι "ενδεικτικές" τιμές των παραπάνω ακινήτων, δεν δεσμεύουν το φορολογούμενο - γι' αυτό - άλλωστε και δεν κοινοποιούνται.
Σ' αυτήν την περίπτωση ο φορολογούμενος θα δηλώσει τα εκτός σχεδίου και εκτός αντικειμενικού συστήματος ευρισκόμενα γήπεδα που του ανήκουν με βάση, τις πραγματικές τιμές και κατά την κρίση του, έχοντας τη δυνατότητα ενημέρωσης από τα βιβλία τιμών των κατά τόπους Δ.Ο.Υ..
Το Υπουργείο επεξεργάζεται και θα εφαρμόσει και πιθανόν σύντομα και εντός του 1998 αντικειμενικό σύστημα υπολογισμού της αξίας όλων των ακινήτων της χώρας η αξία των οποίων υπολογίζεται σήμερα με βάση τα συγκριτικά στοιχεία των Δ.Ο.Υ.
Ο Υφυπουργός
Γ. ΔΡΥΣ"
17. Στην με αριθμό 5068/24-2-98 ερώτηση δόθηκε με το υπ' αριθμ. 807/18-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5068/24-2-98, που κατέθεσε ο Βουλευτής κ. Γ. Γιακουμάτος για τα θέματα της αρμοδιότητάς μας σας πληροφορούμε τα εξής:
Ο κ. Νομάρχης Κεφαλληνίας εξέδωσε την 452/97 άδεια οικοδομής για κατασκευή πισίνας - WC- υπαίθριο BAR σε ξενοδοχειακό συγκρότημα που βρίσκεται εντός δασικής εκτάσεως που αναγνωρίστηκε με τις 53947/4122 π.ε./24-1-80 και 89839/9021/31.10.96 αποφάσεις Υπ. Γεωργίας ως ιδιωτική, χωρίς να τηρηθούν οι διαδικασίες της παρ. 4 του άρθρ. 51 Ν. 998/79 (Τουριστικές εγκαταστάσεις εντός δασικών εκτάσεων).
Μετά το γεγονός αυτό η Δ/νση Δασών Κεφαλληνίας με το 558/12-2-98 έγγραφό της ζήτησε από τον κ. Νομάρχη να ανακαλέση την οικοδομική άδεια και πέραν αυτού προτίθεται να λάβη όλα τα ενδεικνυόμενα μέτρα από την Δασική Νομοθεσία για την προστασία της έκτασης.
Ο Υπουργός
ΣΤ. ΤΖΟΥΜΑΚΑΣ"
18. Στην με αριθμό 5070/24-2-98 ερώτηση δόθηκε με το υπ' αριθμ. 255/18-3-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5070/24.02.98 ερώτηση του Βουλευτή κ. Σάββα Τσιτουρίδη, σας γνωρίζουμε τα εξής:
Κατόπιν επιθυμίας του Αλ. Ιόλα, μετά τον θάνατό του, όλα τα αρχαία της συλλογής του περιήλθαν στην ιδιοκτησία του Ελληνικού Δημοσίου και έχουν μεταφερθεί και φυλάσσονται στο Εθνικό Αρχαιολογικό Μουσείο και στο Βυζαντινό Μουσείο από το 1989 (11937/89 Απόφαση του Μονομελούς Πρωτοδικείου Αθηνών).
Η κυριότητα της οικίας του συλλέκτη ανήκει στους νόμιμους κληρονόμους του. Ο χαρακτηρισμός του κτιρίου ως ιστορικού διατηρητέου μνημείου πρόκειται να εξετασθεί από το Κεντρικό Συμβούλιο Νεωτέρων Μνημείων στις 19.3.98.
Σημειώνεται ότι ο Δήμος Αγ. Παρασκευής θα προχωρήσει σε απαλλοτρίωση του ακινήτου και του οικοπέδου στο οποίο βρίσκεται, (1.250 τ.μ. και 6.678 τ.μ., αντίστοιχα), καθώς ο χώρος έχει χαρακτηρισθεί ως Κέντρο Πολιτιστικών Δραστηριοτήτων, έχει δε ζητηθεί σχετικά και η συνδρομή του Υπουργείου Πολιτισμού.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
19. Στην με αριθμό 5071/24-2-98 ερώτηση δόθηκε με το υπ' αριθμ. 256/18-3-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5071/24.02.98 ερώτηση του Βουλευτή κ. Πέτρου Κουναλάκη, σας γνωρίζουμε τα εξής:
1. Η δραστηριότητα και η συμβολή του Λαϊκού Σχολείου του κ. Αρ. Μόσχου - όπως και πολλών άλλων φορέων που ασχολούνται με τη διδασκαλία των λαϊκών οργάνων σε όλη την Ελλάδα και συνδέονται με Δήμους και με Τοπικά Μουσικά Γυμνάσια και Λύκεια - είναι αναγνωρισμένη από το ΥΠ.ΠΟ.
Στη Διεύθυνση Λαϊκού Πολιτισμού δεν υπάρχει αίτημα του Σχολείου του κ. Αρ. Μόσχου για επιχορήγηση (με αναλυτικό προϋπολογισμό εξόδων για το 1998 κλπ.). Παρ' όλα αυτά το ζήτημα θα εξετασθεί οίκοθεν.
2. Το ΥΠ.ΠΟ. επεξεργάζεται σχέδιο νόμου για τον τρόπο λειτουργίας των σχολείων παραδοσιακής μουσικής (μέθοδοι διδασκαλίας, προσόντα του εκπαιδευτικού προσωπικού κλπ.), η δε συμβολή του στο θέμα της διατήρησης και της διδασκαλίας της ελληνικής παραδοσιακής μουσικής πρέπει να θεωρείται αυτονόητη.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
20. Στην με αριθμό 5072/24-2-98 ερώτηση δόθηκε με το υπ' αριθμ. 2397/13-3-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην 5072/24-2-98 ερώτηση που κατέθεσε στη Βουλή των Ελλήνων ο Βουλευτής κ. Θεοφάνης Δημοσχάκης, αναφορικά με τη δημιουργία Μονάδας Τεχνητού Νεφρού στο Νοσοκομείο Διδυμοτείχου, σας πληροφορούμε τα εξής:
Το Υπουργείο εξετάζει το αίτημα του Νομαρχιακού Γενικού 
 

Επιστροφή στην κορυφή



Σελίδα 7892 
Νοσοκομείου Διδυμοτείχου για τη δημιουργία Μονάδας Τεχνητού Νεφρού και στα πλαίσια των δυνατοτήτων του, θα μεριμνήσει για την υλοποίησή του.
Ο Υφυπουργός
ΕΜΜ. ΣΚΟΥΛΑΚΗΣ"
21. Στην με αριθμό 5073/24-2-98 ερώτηση δόθηκε με το υπ' αριθμ. 419/17-3-98 έγγραφο από τον Υφυπουργό Ανάπτυξης η ακόλουθη απάντηση:
"Αναφερόμενοι στην 5073/24-2-98 ερώτηση που κατατέθηκε στη Βουλή των Ελλήνων από το Βουλευτή κ. Θεοφάνη Δημοσχάκη, σχετικά με λήψη μέτρων προστασίας της εγχώριας κτηνοτροφίας από εισαγόμενα αμνοερίφια ενόψη του Πάσχα, σας γνωρίζουμε στα πλαίσια των αρμοδιοτήτων μας τα ακόλουθα:
Οι τιμές αγοραπωλησίας των εγχωρίων αρνιών και κατσικών, μεταξύ κτηνοτρόφων και εμπόρων, διαμορφώνονται ελεύθερα χωρίς βέβαια να παραγνωρίζονται οι επικρατούσες, κάθε φορά, συνθήκες της αγοράς (προσφορά - ζήτηση - ανταγωνισμός), που εκ των πραγμάτων επιδρούν αυξομειωτικά στις τιμές των ανωτέρω σφαγίων.
Από τα επίσημα στοιχεία του Οργανισμού Κεντρικής Αγοράς ΑΘηνών, που μπορούν να θεωρηθούν αντιπροσωπευτικά ως προς τη διακίνηση των νωπών κρεάτων αρνιών και κατσικιών, παρουσιάζεται η ακόλουθη εικόνα για τα εισκομισθέντα στην αγορά αυτή αμνοερίφια εγχώρια και εισαγόμενα, καθώς και τη μέση τιμή χονδρικής πώλησής τους, κατά τις αντίστοιχες επίμαχες περιόδους προ του Πάσχα των ετών 1997 και 1998.
ΠΕΡΙΟΔΟΣ 1/1/97 - 3/3/97 ΠΕΡΙΟΔΟΣ 1/1/98 - 3/3/98ΕΙΣΚΟΜΙΣΘΕΝΤΑΚΕΦΑΛΑΙΑ ΤΟΝΝΟΙ ΚΕΦΑΛΑΙΑ ΤΟΝΝΟΙ- Αμνοερίφια Εγχώρια 154.501 1218,2 158.830 1255,8- Αρνιά Βουλγαρίας 6.473 70,1 5.301 52,3ΜΕΣΗ ΤΙΜΗ ΧΟΝΔ/ΚΗΣ ΠΩΛ.
- Αμνοερίφια Εγχώρια 1.680 ΔΡΧ/ΚΙΛΟ 1.505 ΔΡΧ/ΚΙΛΟ- Αρνιά Βουλγαρίας 1.275 " 1.315 "Με βάση τα ανωτέρω στοιχεία μπορεί να ειπωθεί ότι δεν πραγματοποιούνται αθρόες εισαγωγές αρνιών, που θα μπορούσαν να επιδράσουν αρνητικά σε βάρος της εγχώριας κτηνοτροφίας, ιδιαίτερα κάθε Πάσχα.
Η αγορά λειτουργεί ελεύθερα με τους κανόνες της προσφοράς - ζήτησης - ανταγωνισμού, στους οποίους προσαρμόζονται αναπόφευκτα όχι μόνο οι έμποροι, αλλά και οι κτηνοτρόφοι.
Εξάλλου υφίστανται κανονισμοί της Ευρωπαϊκής 'Ενωσης, που μέσω του μηχανισμού των ποσοστώσεων, προστατεύουν και την ελληνική αιγοπροβατοτροφία από υπέρμετρες εισαγωγές αρνιών από Τρίτες Χώρες, οι οποίοι δεν επιδέχονται παρεμπόδιση εφαρμογής τους από οποιονδήποτε.
Τα "περί αμφιβόλου ποιότητας αρνιών εισαγωγής" όπως σημειώνεται στην ερώτηση, αποτελούν καθαρά υποκειμενική κρίση, δοθέντος ότι η Ευρωπαϊκή 'Ενωση, έχει θεσπίσει αυστηρούς κανόνες υγείας για τα αρνιά Τρίτων Χωρών, που εφαρμόζονται σχολαστικά για να εισαχθούν στα Κράτη - Μέλη της Ε.Ε..
Τέλος σημειώνεται ότι η σημερινή κατάσταση της αγοράς αμνοεριφίων σε σχέση με το πρώιμο Πάσχα, δείχνει ομαλότητα, γεγονός που περιορίζει το ενδιαφέρον για εισαγωγές.
Ο Υφυπουργός
ΜΙΧ. ΧΡΥΣΟΧΟΪΔΗΣ"
22. Στην με αριθμό 5077/24-2-98 ερώτηση δόθηκε με το υπ' αριθμ. 1/18-3-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5077/24-2-98 που κατέθεσαν οι Βουλευτές κύριοι Μ.ΜΟΥΣΤΑΦΑ και Σ.ΑΛΦΙΕΡΗ, σας γνωρίζουμε τα εξής: Για το αναφερόμενο τροχαίο ατύχημα, που έλαβε χώρα την 20-2-1998 επί της Λ. Ποσειδώνος στο ύψος του Τροκαντερού, διετάχθησαν και μετέβησαν περιπολικά της Διεύθυνσης 'Αμεσης Δράσης Αττικής και της Τροχαίας Καλλιθέας. Ακολούθησε η αποστολή ανακριτικού οχήματος του Τ.Ο.Τ.Α. Αθηνών, για τη διενέργεια των σχετικών προανακριτικών πράξεων.
Τα δύο περιπολικά και το ανακριτικό βρήκαν στο τόπο του ατυχήματος μόνο την δίκυκλη μοτοσικλέτα. Κατά την έρευνα και αυτοψία που ακολούθησε στο σημείο αυτό και του πέριξ χώρου δεν ανευρέθησαν τραυματισμένοι. Το Ε.Κ.Α.Β., από το οποίο ζητήθηκαν σχετικές πληροφορίες, ενημέρωσε ότι είχε μεταβεί στο προαναφερθέν σημείο ασθενοφόρο του, το οποίο δεν βρήκε τραυματία και αποχώρησε.
Οι έρευνες για ανεύρεση του οδηγού ή άλλου τραυματία από το τροχαίο αυτό συνεχίσθηκαν και στα Νοσοκομεία χωρίς κανένα αποτέλεσμα μέχρι την επομένη, οπότε ανευρέθη το πτώμα του οδηγού. Αυτό ήταν σε μεγάλη απόσταση, περίπου 122 μέτρα, μακριά από την μοτοσικλέτα, μέσα σε θάμνους ύψους 80 εκατοστών και καλοπιστικά φυτά της διαχωριστικής νησίδας, σε σημείο που δεν έχει επαρκή τεχνητό φωτισμό, συνθήκες που καθιστούσαν δυσχερή την ορατότητα για τον εντοπισμό του.
Για την εξακρίβωση των συνθηκών του ατυχήματος διενεργούνται σε απαραίτητες έρευνες και αναζητήσεις στα πλαίσια της διενεργούμενης προανακρίσεως.
Πέραν των ανωτέρω και προκειμένου να εξακριβωθεί αν κατά το χειρισμό του συγκεκριμένου ατυχήματος ακολουθήθηκαν, από τους επιληφθέντες αστυνομικούς, όλες οι προβλεπόμενες διαδικασίες, διατάχθηκε και ενεργείται σχετική έρευνα, σύμφωνα με τις διατάξεις της παρ. 3 του άρθρου 22 του π.δ. 22/1996.
Στις αρμόδιες Υπηρεσίες μας δόθηκε εντολή στις περιπτώσεις τροχαίων ατυχημάτων να ασκείται αυστηρός ιεραρχικός έλεγχος για την τήρηση όλων των κανόνων που επιβάλλεται από τη νομοθεσία και την αστυνομική δεοντολογία και πρακτική για την καλύτερη δυνατή φροντίδα των θυμάτων, αλλά και την πλήρη διαλεύκανση των συνθηκών κάτω από τις οποίες λαμβάνουν χώρα τα εν λόγω ατυχήματα.
Ο Υπουργός
ΓΕΩΡΓΙΟΣ ΡΩΜΑΙΟΣ"
23. Στην με αριθμό 5088/25-2-98 ερώτηση δόθηκε με το υπ'αριθμ. 962/17-3-98 έγγραφο από τον Υφυπουργό Oικονομικών η ακόλουθη απάντηση:
"Σε απάντηση του από 25-2-98 εγγράφου σας, σχετικά με την 5088/25-2-98 ερώτηση, που κατέθεσε ο Βουλευτής κ. Λεωνίδας Λυμπερακίδης, σας πληροφορούμε τα ακόλουθα:
Σύμφωνα με την με με αριθμό 2052614/8044/0022/27-8-97 κοινή υπουργική απόφαση "επέκταση διατάξεων του ν. 2470/97 σε διαβαθμισμένους κληρικούς" (ΦΕΚ 784/Β'/1-9-97), οι διατάξεις των άρθρων 2, 3, 4, (παρ. 1) 5,6,7, (παρ. 1 και 2), 8 (παρ. 1, 2, 3 και 5), 9, 12, 17, 22, 23, 25, 28, 29, 31 και 33 του ν. 2470/97, επεκτείνονται και έχουν ανάλογη εφαρμογή στους εν ενεργεία τακτικούς εφημερίους των ενοριακών ναών της χώρας.
Με το άρθρο 22 του ν. 2470/97 ορίζεται ότι η κατάταξη των υπηρετούντων υπαλλήλων στα Μ.Κ. του άρθρου 3 του νόμου αυτού, ανάλογα με την κατηγορία στην οποία ανήκουν, γίνεται με βάση το συνολικό χρόνο υπηρεσίας τους, όπως αυτός ορίζεται στο άρθρο 17 του ιδίου νόμου, σε συνδυασμό και με την αριθμό 111624/4076/20-11-85 κοινή απόφαση των Υπουργών Προεδρίας της Κυβέρνησης και Οικονομικών που κυρώθηκε με το άρθρο 12 του ν. 1643/96 (ΦΕΚ 126 Α) σύμφωνα με την οποία για την εν λόγω κατάταξη θα λαμβάνονται υπόψη τα τυπικά προσόντα τα οποία απαιτούνται από τις οικείες οργανικές διατάξεις για το διορισμό στον κλάδο στον οποίο ανήκουν κατά την έναρξη ισχύος του νόμου αυτού.
Σύμφωνα με την παρ. 2 εδ. γ' του άρθρου 1 του Ν.Δ. 4538/66 (ΦΕΚ 167/Α) "περί καθορισμού τυπικών προσόντων κατατάξεως των εφημερίων εις μισθολογικάς κατηγορίας", στην (Β') μισθολογική κατηγορία κατατάσσονται οι διανύσαντες το τέταρτον (Δ') έτος ή το τρίτον (Γ') έτος της Θεολογικής Σχολής των Πανεπιστημίων Αθηνών ή Θεσσαλονίκης μετ'
 

Επιστροφή στην κορυφή



Σελίδα 7893 
επιτυχή δοκιμασίαν των εφ' όλων των μαθημάτων των τμηματικών εξετάσεων του δευτέρου προς το τρίτον έτος.
Κατόπιν των ανωτέρω, είναι αυτονόητο ότι η κατάταξη των διαβαθμισμένων κληρικών γίνεται στην κατηγορία που ανήκουν την 1-1-97, ανάλογα με τα τυπικά τους προσόντα όπως αυτά απαιτούνται από τις οργανικές τους διατάξεις.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
24. Στην με αριθμό 5090/25-2-98 ερώτηση δόθηκε με το υπ'αριθμ. 952/18-3-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5090/25-2-1998, που κατέθεσε ο Βουλευτής κ. Α. Παπαληγούρας, σας γνωρίζουμε τα εξής:
Η περιοχή Χιλιομοδίου Κορινθίας αστυνομεύεται ικανοποιητικά από τον ομώνυμο Αστυνομικό Σταθμό, ο οποίος έχει στελεχωθεί με προσωπικό που υπερβαίνει την οργανική του δύναμη.
Για τη βελτίωση της αστυνόμευσης (τήρηση της τάξης, πρόληψη και καταστολή της εγκληματικότητας και την εμπέδωση αισθήματος ασφαλείας στους πολίτες), δόθηκε εντολή στον αναφερόμενο Σταθμό και στο Αστυνομικό Τμήμα Κορίνθου, στο οποίο αυτός υπάγεται διοικητικά, να εντείνουν τους ελέγχους και τις περιπολίες.
Για την εξιχνίαση των αναφερόμενων εμπρησμών προανακρίσεως και ερευνών επελήφθη η Πυροσβεστική Υπηρεσία Κορίνθου, η οποία και βρίσκεται σε επιχειρησιακή ετοιμότητα όλο το 24ωρο, για πυροπροστασία της περιοχής.
Ο Υπουργός
ΓΕΩΡΓΙΟΣ ΡΩΜΑΙΟΣ"
25. Στην με αριθμό 5093/25-2-98 ερώτηση δόθηκε με το υπ'αριθμ. 6314/18-3-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης με αριθμό 5093/25-2-98 που κατέθεσε στη Βουλή ο Βουλευτής κ. Γεώργιος Καρατζαφέρης, σας πληροφορούμε τα εξής:
Με τις διατάξεις περί προσλήψεων προσωπικού του ν. 2190/94 όπως τροποποιήθηκε με το ν. 2527/1997 διασφαλίζεται η αξιοκρατία και η διαφάνεια σε κάθε διαδικασία πλήρωσης θέσεων φορέων του δημοσίου και ευρύτερου δημόσιου τομέα, είτε πρόκειται για διεξαγωγή γραπτού διαγωνισμού με το σύστημα των Πανελληνίων εξετάσεων είτε για προσλήψεις με σειρά προτεραιότητας, δηλαδή με αντικειμενικά κριτήρια μη επιδεχόμενα υποκειμενικές αξιολογικές κρίσεις.
'Οσον αφορά ενδεχόμενες παραβάσεις του νόμου κατά τη διαδικασία πρόσληψης εποχιακού προσωπικού ή προσωπικού για την κάλυψη παροδικών ή πρόσκαιρων αναγκών με σχέση εργασίας ιδιωτικού δικαίου ορισμένου χρόνου, το ΑΣΕΠ, ασκεί τον εκ του νόμου προβλεπόμενο έλεγχο και κατά περίπτωση παραπέμπει στους παραβάτες στην αρμόδια Εισαγγελική Αρχή.
Περαιτέρω όσον αφορά στο θέμα των εντύπων αιτήσεων - δηλώσεων επισημαίνεται ότι δεν πρόκειται περί εντύπων αίτησης συμμετοχής υποψηφίων σε συγκεκριμένες διαδικασίες πρόσληψης βάσει εκδοθείσας προκήρυξης αλλά περί δειγμάτων εντύπων τα οποία απεστάλησαν από το Α.Σ.Ε.Π. προς τις επιχειρήσεις του δημοσίου, προκειμένου να εξασφαλιστεί η ομοιομορφία και ενοποποίηση της σχετικής διαδικασίας ενόψη του ελέγχου που αυτό ασκεί και συνεπώς το γεγονός ότι ενδεχομένως τα έντυπα αυτά υπέπεσαν στην αντίληψη κάποιων ενδιαφερομένων δεν συνεπάγεται οποιαδήποτε παραβίαση του αδιάβλητου χαρακτήρα των διαδικασιών πρόσληψης, δεδομένου ότι όπως προαναφέρθηκε είναι δείγματα εντύπων και όχι αιτήσεις συμμετοχής σε συγκεκριμένες διαδικασίες πρόσληψης.
Ο Υφυπουργός
ΣΤ. ΜΠΕΝΟΣ"
26. Στην με αριθμό 5096/25-2-98 ερώτηση δόθηκε με το υπ'αριθμ. 257/17-3-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5096/25.2.98 ερώτηση του Βουλευτή κ. Δημήτρη Πιπεργιά, σας γνωρίζουμε τα εξής:
Ο Ι.Ναός Αγίου Γεωργίου Παντειχίου Χαλκίδας, Ν. Εύβοιας δεν είναι κηρυγμένο ιστορικό διατηρητέο μνημείο και υπό την έννοια αυτή η χρηματοδότηση εργασιών σε αυτόν δεν εμπίπτει στις αρμοδιότητες του ΥΠ.ΠΟ. Πάντως, με ευθύνη της αρμόδιας Εφορίας Βυζαντινών Αρχαιοτήτων θα διενεργηθεί αυτοψία, ώστε να διαπιστωθεί εάν ο ναός (που έκτισαν πρόσφυγες) ανεγέρθηκε σε θεμέλια παλαιότερου ναού, τα οποία θα μπορούσαν να τύχουν προστασίας.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
27. Στην με αριθμό 5098/25-2-98 ερώτηση δόθηκε με το υπ'αριθμ. 99/12-3-98 έγγραφο από την Υπουργό Aνάπτυξης η ακόλουθη απάντηση:
"Σε απάντηση της ερώτησης 5098/25.2.98 που κατατέθηκε στη Βουλή των Ελλήνωναπό το Βουλευτή κ. Ι. Κεφαλογιάννη, σας γνωρίζουμε τα ακόλουθα:
Το ΙΓΜΕ από της ίδρυσής του και με τις διαφορετικές μορφές του έχει συμβάλλει ουσιαστικά στην οικονομική και κοινωνική ανάπτυξη της Χώρας. Γεγονός ιστορικό που τεκμηριώνει τη διατήρησή του. Ωστόσο, οι συνεχείς διαφοροποιήσεις της οικονομίας, της βιομηχανίας και των αναγκών της κοινωνίας έχουν οδηγήσει σε όλες τις χώρες στην άμεση αντίδραση των Ινστιτούτων για προσαρμογή τους στα νέα δεδομένα.
Δεδομένα, που πέρα απο τις σύγχρονες ανάγκες της οικονομίας και της κοινωνίας ξεκινούν και από την προσπάθεια υιοθέτησης πιο αποτελεσματικών τρόπων υλοποίησης των στόχων τους, των ερευνητικών προγραμμάτων που εντάσσονται σ' αυτούς, παράλληλα με την προσπάθεια της Κυβέρνησης για μείωση και του ύψους των προϋπολογισμών τους γι' αυτά και την ανάπτυξη της κάθε Περιφέρειας ως ενιαίας αποκεντρωμένης μονάδας διοίκησης που έχει τις αρμοδιότητες που ασκούν οι Υπηρεσίες της όπως συνέβη και στην περίπτωση της δημιουργίας τμήματος Διαχείρησης Υδατικών πόρων με παράλληλη κατάργηση των Περιφερειακών Διευθύνσεων Υδάτινων Πόρων του Υπουργείου Ανάπτυξης (ν.25Ο3/97).
Ετσι, το τελικό αποτέλεσμα που προκύπτει από την πιο πάνω πολιτική και εκφράζεται από:
. μείωση προϋπολογισμού
. μείωση προσωπικού
. οργανωτικές/λειτουργικές μεταβολές
. οριοθέτηση στόχων και πιο προσανατολισμένη και ουσιαστική αξιολόγηση των ερευνητικών προγραμμάτων τους,
είναι εύλογο ότι αντιμετωπίζεται από τους εργαζόμενους με "φόβο και αντίδραση " μια και διαταράσσει το πλαίσιο πάνω στο οποίο λειτουργούν. Το σημερινό πλαίσιο πάνω στο οποίο είναι οργανωμένο και λειτουργεί σήμερα το ΙΓΜΕ είναι :
1 Είκοσι μία (21 ) Διευθύνσεις/Υπηρεσίες διαφόρων αντικειμένων διαρθρωμένων σε έξι (6) μη συμβατούς με τα αντικείμενα τομείς και έξι (6) Παραρτήματα (Θεσσαλονίκη, Ξάνθη, Κοζάνη, Πρέβεζα, Τρίπολη, Κρήτη) με έλλειψη οριζόντιας και κάθετης διασύνδεσης, και
2. Με 428 εργαζόμενους στα Παραρτήματα μέσης ηλικίας 47 ετών, μέσης αναλογίας επιστημονικού /υπόλοιπου προσωπικού 1 :4 και ετήσιου κόστους (τακτικός προϋπολογισμός και λειτουργικό) 3,2 δισ. δραχμών περίπου και 636 εργαζόμενους στην Αθήνα, μέσης ηλικίας 45 ετών, αντίστοιχη αναλογία 1:2 και ετήσιο κόστος 5 δισ. δραχμών περίπου.
Ενώ τα αντίστοιχα ινστιτούτα και γεωλογικές υπηρεσίες της Ευρώπης έχουν συνοπτικά την παρακάτω εικόνα σύμφωνα με τα τελευταία στοιχεία του 1996:
. Η Αυστριακή Γεωλογική Υπηρεσία έχει σύνολο εργαζομένων 84 με σχέση επιστημονικού προς βοηθητικό -διοικητικοοικονομικό προσωπικό 0,82. Δεν υπάρχουν περιφερειακές 
 

Επιστροφή στην κορυφή



Σελίδα 7894 
μονάδες (Παραρτήματα).
. Η Βελγική Γεωλογική Υπηρεσία έχει σύνολο εργαζομένων 27 με αντίστοιχη ως άνω σχέση 0,35. Δεν υπάρχουν περιφερειακές μονάδες (Παραρτήματα).
. Η Ισπανία το (ΙΝSΤΙΤUΤO ΤΕΗCΝΟLΟGΙCΟ GΕΟΜΙΝΕRΟ) έχει σύνολο εργαζομένων 212 με σχέση 1,1. Δεν υπάρχουν περιφερειακές μονάδες (Παραρτήματα).
. Τα αυτά ισχύουν και για την Oλλανδία , Δανία , Νορβηγία , Ιρλανδία , όπου επίσης δεν υπάρχουν περιφερειακές μονάδες.
. Η Γαλλία το (ΒRGΜ) έχει σύνολο εργαζομένων 890 με σχέση 0,79. Διαθέτει ολιγομελή Περιφερειακά Γραφεία τα οποία χρηματοδοτούνται κατά το ήμισυ από τις Περιφέρειες.
Το παράρτημα Κρήτης που αναφέρεται στην ερώτηση σας έχει την εξής διάρθρωση προσωπικού σε σύνολο προσωπικού 46 ατόμων.
Κλάδος Ατ (επιστημονικός) = 10 εκ των οποίων 9 Γεωλόγοι , 1 Μηχανικός Μεταλλείων , Κλάδος Αδ (πτυχιούχοι ΑΕ 1 διοικητ.) = 1 , Κλάδος Βτ (πτυχ.ΤΕΙ ) = 1 ηλεκτρονικός.
Δηλαδή σε σύνολο προσωπικού 46 ατόμων μόνον τα 12 άτομα είναι επιστημονικό προσωπικό ( Αναλογία 1 :4).
Τα παραπάνω, για οποιοδήποτε καλόπιστο κριτή, μαζί με τη διαμορφωμένη κατάσταση, δεν μπορούν να γίνουν αποδεκτά και να συνεχιστούν.
Η πρακτική της προηγούμενης εικοσαετίας που μετέτρεψε αρχικά εργοτάξια σε Παραρτήματα δεν πρέπει να επικρατήσει. Αντίθετα θα ενδυναμωθούν οι περιφέρειες με αντίστοιχο επιστημονικό προσωπικό που θα βρίσκεται σε αμφιμονοσήμαντη σχέση με το ΙΓΜΕ.
Για όλους τους παραπάνω λόγους γίνεται σαφές ότι η διατήρηση των παραρτημάτων του ΙΓΜΕ είναι αναχρονιστικό φαινόμενο σε σχέση με την Ευρώπη και η κατάργησή τους είναι επιβεβλημένη.
Με τον νέο κανονισμό οργανωτικής διάρθρωσης του ΙΓΜΕ παρέχεται δυνατότητα να δημιουργηθεί με απόφαση του Δ.Σ. Γραφείου Θεσσαλονίκη, για τους ακόλουθους λόγους:
Η δυνατότητα συστάσεως και η χωροταξική κατανομή αποκεντρωμένης μονάδας ερευνητικού ινστιτούτου πρέπει να πληροί τρία κριτήρια: α) ευχερή πρόσβαση στις απαιτούμενες πληροφορίες καθώς και στα κέντρα λήψης αποφάσεων β) δυνατότητα ταχείας απόκρισης σε ότι αφορά την παροχή των απαιτούμενων υπηρεσιών και την εκτέλεση έργων και γ) την ύπαρξη πάγιου και σταθερής έντασης θεματικού-επιστημονικού αντικειμένου, που να δικαιολογεί τη διατήρηση σταθερής και μη ευέλικτης οργανωτικής δομής καθώς και της σχετικής υλικοτεχνικής υποδομής. Από τα υπάρχοντα παραρτήμάτα του ΙΓΜΕ μόνο στο παράρτημα Θεσσαλονίκης συντρέχουν και τα τρία παραπάνω κριτήρια , συμπέρασμα στο οποίο κατέληξε η σχετική μελέτη που εκπονήθηκε για το επιχειρησιακό σχέδιο δράσης του ΙΓΜΕ των ετών 1996-2000, και επομένως είναι δυνατόν από το νέο κανονισμό οργανωτικής διάρθρωσης να προκύψει ανάγκη συστάσεως Γραφείου στη Θεσσαλονίκη, με ορισμένες όμως αρμοδιότητες.
Το Γραφείο Μακεδονίας - Θράκης εφόσον συσταθεί, θα στελεχωθεί με ορθολογικό τρόπο (σήμερα η αναλογία επιστημονικού προς λοιπό προσωπικό είναι 1,5 προς 3) προκειμένου να μπορεί πραγματικά να ανταποκριθεί στο σκοπό και το ρόλο του.
Πρέπει τελικά να γίνει αντιληπτό ότι το υπάρχον σύστημα δεν μπορεί να λειτουργήσει στην κατεύθυνση που σέβεται την αποκέντρωση, την κοινωνία, την οικονομία, την ποιότητα και το ρόλο για τον οποίο δημιουργήθηκε το IΓΜΕ. Το IΓΜΕ , όπως έχει διαχρονικά διαμορφωθεί και με την υπάρχουσα δύναμη της αδράνειας, οδηγείται με μαθηματική ακρίβεια στην απαξίωση. Γι'αυτό είναι αναγκαίο, άμεσα να αναπροσανατολισθεί και αναδιοργανωθεί.
Πριν καταλήξουμε στο νέο σχήμα που θα έχει το ΙΓΜΕ του 2000 , λάβαμε υπόψη μας και το Επιχειρηματικό Σχέδιο Δράσης 1996-2000 του ΙΓΜΕ, που συντάχθηκε από την εταιρεία RΕΜΑCΟ.
Κατά συνέπεια ο σκοπός του ΙΓΜΕ του 21ου αιώνα, διαμορφώνεται στην κατεύθυνση ενός γεωεπιστημονικού κέντρου που εξυπηρετεί την στρατηγική και διαχρονική του αποστολή και προσφέρει τις υπηρεσίες του, τόσο στο δημόσιο όσο και στον ιδιωτικό τομέα. Παράλληλα οριοθετεί και διευρύνει τα "προϊόντα" που μπορεί να προσφέρει στην πολιτεία και σε τρίτους, και εξασφαλίζει τη βελτίωση του ποιοτικού του σκέλους και της ανταγωνιστικότητάς του.
Προϋποθέσεις για τα παραπάνω είναι η συγκροτημένη κατάκτηση και διατήρηση:
1. Του χαρακτήρα της δια γνωστικής γεωπληροφόρησης, σαν συμβούλου της πολιτείας και παροχής υπηρεσιών προς τρίτους.
2. Της αμεροληψίας, αξιοπιστίας, αντικειμενικότητας και κύρους.
3. Της αναβάθμισης του ποιοτικού σκέλους και της διαχρονικής ανανέωσης των δεξιοτήτων.
4. Του χαρακτήρα ως εθνικού και συγκροτημένου κέντρου συλλογής, επεξεργασίας και διαχείρησης της βάσης δεδομένων.
5. Της διαχρονικής συντονισμένης και ιεραρχημένης επικαιροποίησης της τεχνολογικής και επιστημονικής του υποδομής συμβατής με τους στόχους του και την αξιόπιστη, υψηλού επιπέδου και έγκαιρη υλοποίηση των έργων
6. Κατάλληλου μεγέθους, οργανωτικού και λειτουργικού σχήματος με απεμπλοκή από "εργολάβος γεωτρήσεων" και εστίαση στον αντίστοιχο ερευνητικό χαρακτήρα του.'Οσον αφορά το θεσμικό πλαίσιο καμία μεταβολή δεν πρόκειται να γίνει και το Ινστιτούτο θα εξακολουθήσει να λειτουργεί με τη νομική μορφή Ν.Π.Ι.Δ.
Η Υπουργός
ΒΑΣΩ ΠΑΠΑΝΔΡΕΟΥ"
28. Στην με αριθμό 5101/25-2-98 ερώτηση δόθηκε με το υπ'αριθμ. 1070/19-3-98 έγγραφο από την Υπουργό Aνάπτυξης η ακόλουθη απάντηση:
"Σε απάντηση της ερώτησης 5101/25.2.98 που κατατέθηκε στη Βουλή των Ελλήνων από τους Βουλευτές κυρίους Κ. Καραμηνά και Ν. Τσιαρτσιώνη σας γνωρίζουμε τα εξής:
1. Οι αυξήσεις στα τιμολόγια των τελών ελλιμενισμού στις μαρίνες του ΕΟΤ, που επιβλήθηκαν στα τέλη του 1997, υπαγορεύτηκαν από τους πιο κάτω λόγους:
α. Τα τιμολόγια των τελών ελλιμενισμού στις μαρίνες του ΕΟΤ είχαν να αυξηθούν από το έτος 1992.
β. 'Εκτοτε τα έξοδα των μαρινών είχαν παρουσιάσει αύξηση από 36% έως 40%.
2. Πέραν των ανωτέρω, με την τροποποίηση της 31.12.97 Υπουργικής απόφασης, τέθηκαν οι προϋποθέσεις για τη δικαιότερη μεταχείριση μεταξύ των σκαφών σύμφωνα με την επικρατούσα σήμερα διεθνή πρακτική.
Συγκεκριμένα σε όλες τις μαρίνες του ΕΟΤ:
α. Καθιερώθηκε ενιαίο σύστημα υπολογισμού των τελών ελλιμενισμού με βάση τα μέτρα ολικού μήκους αντί για τους κόρους ολικής χωρητικότητας.
β. Καθιερώθηκε μια ενιαία σταθερή αναλογική σχέση μεταξύ επαγγελματικών - ιδιωτικών σκαφών.
γ. Καθιερώθηκε σταθερή σχέση μεταξύ θερινού - χειμερινού τιμολογίου των τελών ελλιμενισμού.
Κατόπιν όλων των προηγουμένων τροποποιήσεων τα τιμολόγια των μαρινών του ΕΟΤ, όπως διαμορφώθηκαν, θα πρέπει να εξεταστούν συγκριτικά, λαμβανομένων υπόψη των κοινών παραμέτρων που ισχύουν μεταξύ των ελληνικών μαρινών όπως, της χωροταξικής τους θέσης και της τιμολογιακής πολιτικής που ακολουθεί κάθε μια μαρίνα ξεχωριστά.
Για παράδειγμα, τα μηνιαία τιμολόγια ελλιμενισμού ιδιωτικών σκαφών της μαρίνας του ΕΟΤ στη Θεσσαλονίκη, είναι ίδια με τα αντίστοιχα τιμολόγια της μαρίνας Γουβιών Κερκύρας (όχι με τα ετήσια).
Τα δε μηνιαία τιμολόγια ελλιμενισμού των επαγγελματικών σκαφών στη μαρίνα Θεσσαλονίκης είναι κατά πολύ φθηνότερα των αντιστοίχων τιμολογίων της μαρίνας Γουβιών (και των
 

Επιστροφή στην κορυφή



Σελίδα 7895 
ετησίων).
Η τιμολογιακή πολιτική παροχής κινήτρων που εφαρμόζει κάθε μαρίνα στοχεύει στην προσέλκυση αυξημένης πελατείας.
Συνεπώς, η πολιτική προσφοράς είτε μειωμένων ετησίων τελών, είτε η διαφορετική προσμέτρηση της θερινής και χειμερινής περιόδου, είναι απολύτως θεμιτή στα πλαίσια του ανταγωνισμού μεταξύ των μαρινών.
Σε αυτό το επίπεδο καθίσταται σαφές ότι οι μαρίνες, (όπως π.χ. η μαρίνα Γουβιών), στην επιδίωξη ζητούμενης πληρότητας εφαρμόζουν τέτοιου είδους πολιτική που δεν αποτελεί επιδίωξη για τις υπερπλήρεις μαρίνες του ΕΟΤ στο Σαρωνικό.
Αυτό είναι απαραίτητο να τονισθεί, καθόσον οι μαρίνες του ΕΟΤ είναι πράγματι ανταγωνιστικές της μαρίνας Γουβιών στη βάση των μηνιαίων τελών ελλιμενισμού και όχι στη βάση των ετησίων τελών, λόγω των ειδικών εκπτώσεων που ισχύουν σ' αυτή.
3. Το Υπουργείο Ανάπτυξης και ο ΕΟΤ, στην προσπάθεια για διαρκή βελτίωση των παρεχομένων υπηρεσιών από τις μαρίνες του ΕΟΤ, έχει προγραμματίσει για το άμεσο μέλλον τον εκσυγχρονισμό τους για την πληρέστερη εξυπηρέτηση των σκαφών καθώς και την αποσυμφόρηση των μαρινών.
Προς το σκοπό αυτό προωθεί μία σειρά μέτρων που υλοποιούνται μέσα από τον σχεδιασμό προγραμμάτων του Β' ΚΠΣ, χρηματοδοτουμένων είτε από το Υποπρόγραμμα "Τουρισμός" του Τομεακού "Τουρισμός - Πολιτισμός" είτε από τα ΠΕΠ και αποβλέπουν στη δημιουργία και προώθηση της ειδικής λιμενικής υποδομής για την ανάπτυξη του θαλάσσιου τουρισμού. Στα πλαίσια αυτά ήδη βρίσκονται σε εξέλιξη οι διαδικασίες για τη δημιουργία πολλών μαρινών και καταφυγίων σε όλη τη χώρα.
Επιπλέον, με το ν. 2160/93 αλλά και τις επιδοτήσεις του αναπτυξιακού νόμου, έχουν τεθεί οι προϋποθέσεις για την κατασκευή και λειτουργία ιδιωτικών μαρινών σε όλη τη χώρα.
Μέχρι σήμερα έχουν χωροθετηθεί, σύμφωνα με τις διατάξεις του ν. 2160 αρκετές μαρίνες με την ολοκλήρωση των οποίων προβλέπεται να δημιουργηθούν περίπου 6.500 θέσεις ελλιμενισμού ακόμη.
Επίσης, το Υπουργείο Ανάπτυξης έχει προχωρήσει στην επικαιροποίηση της μελέτης ΣΕΣΥΛΑ για τον αποτελεσματικό σχεδιασμό της δημιουργίας θέσεων ελλιμενισμού ανά την επικράτεια.
Η Υπουργός
ΒΑΣΩ ΠΑΠΑΝΔΡΕΟΥ"
29. Στην με αριθμό 5102/25-2-98 ερώτηση δόθηκε με το υπ'αριθμ. 1089/8-3-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην 5102/25.2.98 ερώτηση που κατέθεσε στη Βουλή των Ελλήνων ο Βουλευτής κ. Ν. Τσιαρτσιώνης σχετικά με λειτουργία της σχολής ταπητουργίας στην Ελάτη Ν. Κοζάνης από τον Εθνικό Οργανισμό Πρόνοιας, σας πληροφορούμε τα ακόλουθα:
Το Υπουργείο Υγείας και Πρόνοιας επεξεργάζεται Νομοσχέδιο για το χώρο της Πρόνοιας, που πρόκειται να κατατεθεί για ψήφιση στη Βουλή μέσα στο 1998, αφού προηγηθεί διάλογος με τους φορείς και τους εκπροσώπους των εργαζομένων.
Στο Νομοσχέδιο αυτό, προβλέπεται μια σειρά διατάξεων και άρθρων, τα οποία θα συζητηθούν στη Βουλή και θα υπάρξουν ασφαλώς τεκμηριωμένες και αιτιολογημένες απόψεις-προτάσεις του Υπουργείου.
Ο Υφυπουργός
Θ. ΚΟΤΣΩΝΗΣ"
30. Στην με αριθμό 5104/25-2-98 ερώτηση δόθηκε με το υπ'αριθμ. 295/18-3-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5104/25-2-98 που κατέθεσε ο Βουλευτής κ. Θεοφ. Δημοσχάκης, σχετικά με την ίδρυση νέων Σχολών και Τμημάτων ΤΕΙ στο Ν. 'Εβρου στις πόλεις Διδυμοτείχου και Σουφλίου, σας γνωρίζουμε τα ακόλουθα:
Το Συμβούλιο Τεχνολογικής Εκπαίδευσης (ΣΤΕ) μέχρι τη συγκρότηση του Εθνικού Συμβουλίου Παιδείας (ΕΣΥΠ) σύμφωνα, με το ν. 2327/95 (ΦΕΚ 156/Α), είναι αρμόδιο όργανο για να εισηγείται στον Υπουργό Παιδείας την ίδρυση νέων τμημάτων, σχολών και ΤΕΙ.
Το ΣΤΕ έχει καθορίσει ενιαία κριτήρια για ίδρυση νέων τμημάτων στα ΤΕΙ καθώς και την υποβολή πλήρων και τεκμηριωμένων προτάσεων.
Το ΤΕΙ Κοζάνης σε συνεργασία με το ΤΕΙ Αθήνας με το με αριθ. ΦΓΠ/6.Λ.2330/4-12-96 έγγραφό του έχει προτείνει την ίδρυση σχολής επαγγελμάτων Υγείας και Πρόνοιας με έδρα το Διδυμότειχο και με τα ακόλουθα τμήματα:
1) Νοσηλευτικής και
2) Μαιευτικής ή Βρεφονηπιοκομίας
Η παραπάνω πρόταση αφού συμπληρωθεί με τα απαιτούμενα στοιχεία θα εισαχθεί στο αρμόδιο όργανο για γνωμοδότηση.
Τέλος για την ίδρυση τμημάτων ΤΕΙ στην πόλη του Σουφλίου, σας γνωρίζουμε ότι δεν έχει υποβληθεί σχετική πρόταση στην αρμόδια υπηρεσία του ΥΠΕΠΘ.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ")
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να σας ανακοινώσω το δελτίο επικαίρων ερωτήσεων της Πέμπτης 7 Μα|ου 1998.
Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ. 4 Καν. Βουλής)
1. Η με αριθμό 1385/4.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευάγγελου Βλασσόπουλου προς τους Υπουργούς Δικαιοσύνης, Δημόσιας Τάξης, Υφυπουργό Πολιτισμού (αρμόδιο για θέματα Αθλητισμού), σχετικά με την πρόσφατη δολοφονία Νιγηριανού μικροπωλητή στο Περιστέρι Αττικής, το ρόλο των οργανωμένων συνδέσμων φιλάθλων κλπ.
2. Η με αριθμό 1387/4.5.98 επίκαιρη ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Εργασίας και Κοινωνικών Ασφαλίσεων, σχετικά με τη λίστα φαρμάκων, τη χάραξη και υλοποίηση συνολικής φαρμακευτικής πολιτικής κλπ.
3. Η με αριθμό 1378/4.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τους Υπουργούς Γεωργίας, Εθνικής Οικονομίας και Οικονομικών, σχετικά με τη λήψη μέτρων για τη συνέχιση των εθνικών προγραμμάτων επιτήρησης των ζωοανθρωπονόσων, την καταπολέμηση του μελιταίου πυρετού κλπ.
4. Η με αριθμό 1383/4.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με την αναπροσαρμογή των ασφαλίστρων ιδιωτικής χρήσης αυτοκινήτων.
5. Η με αριθμό 1373/4.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Εθνικής 'Αμυνας, σχετικά με τις προθέσεις της Κυβέρνησης για επίλυση του προβλήματος στέγασης των Δικαστικών Υπηρεσιών Πάτρας.
Β. ΕΠΙΚΑΙΡΕΣ ΕΡΩΤΗΣΕΙΣ δευτέρου κύκλου ('Αρθρο 130 παρ. 4 Καν. Βουλής)
1. Η με αριθμό 1374/4.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τους Υπουργούς Δημόσιας Τάξης, Εθνικής Οικονομίας και Οικονομικών, Υγείας και Πρόνοιας, σχετικά με τη λήψη μέτρων για την αντιμετώπιση της παράνομης παραγωγής διακίνησης και διάθεσης νοθευμένων ποτών.
2. Η με αριθμό 1365/30.4.98 επίκαιρη ερώτηση του Βουλευτή της Νέας Δημοκρατίας κ. Σπυρίδωνος Σπύρου προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για στελέχωση και λειτουργία Μονάδας Εντατικής Θεραπείας του Γενικού Νομαρχιακού Νοσοκομείου Κέρκυρας.
3. Η με αριθμό 1377/4.5.98 επίκαιρη ερώτηση του Βουλευτή 
 

Επιστροφή στην κορυφή



Σελίδα 7896 
του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Εργασίας και Κοινωνικών Ασφαλίσεων, σχετικά με τις προθέσεις της Κυβέρνησης να διατηρήσει και να προστατεύσει το θεσμό των Βαρέων Ανθυγιεινών Επαγγελμάτων.
4. Η με αριθμό 1382/4.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Πέτρου Κουναλάκη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης επίλυσης του προβλήματος λειτουργίας των Τεχνολογικών Επαγγελματικών Ιδρυμάτων (ΤΕΙ) με έκτακτο εκπαιδευτικό προσωπικό.
5. Η με αριθμό 1371/4.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λήψη των αναγκαίων μέτρων, ώστε να πληρούνται οι όροι στοιχειώδους ασφάλειας στην Εθνική Οδό Αθηνών-Κορίνθου.
 

Επιστροφή στην κορυφή



Σελίδα 7897 
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζητήση των 
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου: 
Πρώτη είναι η με αριθμό 1379/109/4.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Κωνσταντίνου Βρεττού προς τον κύριο Πρωθυπουργό, σχετικά με τον αποκλεισμό της χώρας μας από την πρώτη φάση της Οικονομικής και Νομισματικής 'Ενωσης (Ο.Ν.Ε.), τη λήψη μέτρων διαρθρωτικών προσαρμογών της οικονομίας κλπ.
Συναφής είναι και η τέταρτη επίκαιρη ερώτηση, η με αριθμό 1380/110/4.5.98 του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον κύριο Πρωθυπουργό, σχετικά με τους λόγους αποκλεισμού της Ελλάδος από την πρώτη φάση της Νομισματικής Ενοποίησης, το νέο πρόγραμμα σύγκλισης που έχει αποφασίσει η Κυβέρνηση κλπ.
Οι δύο επίκαιρες ερωτήσεις θα συζητηθούν από κοινού.
Η επίκαιρη ερώτηση του κ. Βρεττού σε περίληψη έχει ως εξής:
"Στις 2 Μα|ου 1998 το Συμβούλιο Κορυφής της Ευρωπαϊκής 'Ενωσης πήρε αποφάσεις για την πορεία της Ευρώπης και την έναρξη της Οικονομικής και Νομισματικής 'Ενωσης από 1.1.1999.
Η εξέλιξη αυτή ήταν γνωστή από αρκετό καιρό και όλες οι χώρες που ενδιαφέρονταν κατέβαλαν σημαντική προσπάθεια για να διαμορφώσουν τους όρους εκείνους που επέτρεπαν τη συμμετοχή τους στην πρώτη ομάδα, η οποία ξεκινάει το σημαντικότατο αυτό εγχείρημα.
Χώρες, οι οποίες είχαν σημαντικά προβλήματα, πήραν μέτρα περιορισμού των δημοσιονομικών ελλειμμάτων, μέτρα εισοδηματικής πολιτικής και αναμόρφωσης της κοινωνικής ασφάλισης παράλληλα με μέτρα διαρθρωτικών προσαρμογών της οικονομίας τους, ώστε να μη μείνουν έξω από μία ιστορική καμπή στην οποία συμμετείχαν όλα τα ιδρυτικά μέλη της ΕΟΚ.
Η χώρα μας δεν συμμετέχει μαζί με τις άλλες έντεκα στην πρώτη ομάδα που ξεκινά την ΟΝΕ.
Ερωτάται ο κύριος Πρωθυπουργός:
1. Τι εμπόδισε την Κυβέρνηση να επιδιώξει τη συμμετοχή της στην ΟΝΕ από την αρχή της τελικής αυτής φάσης μαζί με τους άλλους έντεκα;
2. Τι πρόκειται να κάνει ώστε να πετύχει τις συνθήκες εκείνες που θα της επιτρέψει να καλύψει τη διαφορά αυτή και να ξεπεράσει το πρόβλημα αυτό;
3. Ποιο είναι το χαρακτηριστικό των αποφάσεων της 2ας Μαϊου που δικαιολογεί την αισιοδοξία ένταξης της Ελλάδας στην ΟΝΕ στον προγραμματισμένο χρόνο;".
Η επίκαιρη ερώτηση του κ. Κωνσταντόπουλου σε περίληψη έχει ως εξής:
"1. Η Ελλάδα δεκαεπτά χρόνια μετά την ένταξή της στην ΕΟΚ υπέστη υποβάθμιση και μείωση στις σχέσεις της με την Ε.Ε. Μόνον η Ελλάδα αποκλείστηκε από την ομάδα των χωρών που συμμετέχουν στην πρώτη φάση της Νομισματικής Ενοποίησης.
Αυτό αποδεικνύει ότι οι πολιτικές που εφαρμόστηκαν και εφαρμόζονται ως μονόδρομος, παρά το γεγονός ότι επιφύλαξαν παρατεταμένη λιτότητα και επέβαλαν επαχθείς θυσίες στον ελληνικό λαό, δεν έδωσαν τη δυνατότητα στην Ελλάδα να αξιώσει και να πετύχει τη συμμετοχή της.
Επίσης, αποδεικνύει ότι η Κυβέρνηση, παρά το ότι γνώριζε την αδυναμία προσέγγισης των ονομαστικών κριτηρίων σύγκλισης, δεν είχε τη διορατικότητα να επεξεργαστεί και τη θέληση να προωθήσει σχέδιο πολιτικής διαπραγμάτευσης για τη μη αποκοπή της Ελλάδας.
2. Μπροστά σ'αυτήν την πραγματικότητα, οι κύριοι Σημίτης και Παπαντωνίου προαναγγέλλουν ότι θα πετύχουν στους επόμενους δεκαοκτώ μήνες όλα εκείνα που δεν έγιναν στα δώδεκα προηγούμενα χρόνια.
Προαναγγέλλουν μέτρα οδυνηρά, προθεσμίες ασφυκτικές και αποφάσεις αυταρχικές σε μία κοινωνία που ήδη αγωνιά και ασφυκτιά από τις μεγάλες και άδικες οικονομικές, κοινωνικές και περιφερειακές ανισότητες.
Η Ε.Ε. υποσχέθηκε ότι θα επανεξετάσει την Ελλάδα, δεν δεσμεύτηκε ότι θα την εντάξει. Η σχετική ανακοίνωση είναι προφανές ότι βασίστηκε σε διαβεβαιώσεις και όχι σε δεδομένα της ελληνικής Κυβέρνησης, από την οποία απαιτήθηκαν πρόσθετα επαχθή μέτρα και δόθηκαν δεσμεύσεις.
Ερωτάται ο κύριος Πρωθυπουργός:
-Γιατί η Κυβέρνηση αρνείται να συζητήσει στη Βουλή το νέο πρόγραμμα σύγκλισης που έχει αποφασίσει και να ανακοινώσει τα συγκεκριμένα μέτρα της οικονομικής της πολιτικής, για τα οποία δεσμεύτηκε;
-Ποιο είναι αθροιστικά για τα έτη 1998-2000 το πρόσθετο δημοσιονομικό κόστος και ποιες οι πηγές κάλυψής του, ώστε να είναι δίκαιη και όχι μονόπλευρη η κατανομή των βαρών;
-Γιατί η Κυβέρνηση, που με ευκολία υιοθετεί τη μαζική εκποίηση των δημοσίων επιχειρήσεων αντί για την παραγωγική ανασυγκρότηση και εξυγίανσή τους, δεν προωθεί στις διαρθρωτικές αλλαγές την ουσιαστική φορολογική μεταρρύθμιση για να αντιμετωπιστεί η προκλητική αδικία και ανισότητα για τους ασθενέστερους;".
Ο Πρωθυπουργός κ. Κωνσταντίνος Σημίτης έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, δύο στοιχεία, για να κρίνουμε το έργο της Κυβέρνησης σε σχέση με την πραγματοποίηση των στόχων της Συνθήκης του Μάαστριχτ, των στόχων οι οποίοι έχουν τεθεί για τη συμμετοχή στην Οικονομική και Νομισματική 'Ενωση.
Η Κυβέρνηση παρέλαβε στο τέλος του 1993 μία οικονομία με 14% περίπου πληθωρισμό και στο τέλος του 1997 μειώσαμε τον πληθωρισμό περίπου στο 5%, δηλαδή, μειώσαμε τον πληθωρισμό τα τέσσερα αυτά χρόνια κατά εννέα ποσοστιαίες μονάδες.
Το έλλειμμα ήταν το 1993 επίσης περίπου 14%. Μειώσαμε το έλλειμμα μετά από τέσσερα χρόνια στο 4% κατά δέκα μονάδες. 
Αυτά τα δύο επιτεύγματα ήταν πρωτόγνωρα στην Ευρωπαϊκή 'Ενωση. Σε καμία άλλη χώρα δεν μειώθηκε ταυτόχρονα ο πληθωρισμός και το έλλειμμα σε τόσο μεγάλο ποσοστό. Αυτό δείχνει και το μέγεθος της προσπάθειάς μας.
Τώρα πρέπει να θυμηθούμε το εξής: Το 1993 η Νέα Δημοκρατία υπέβαλε ένα πρόγραμμα σύγκλισης με συγκεκριμένους στόχους. Κανέναν απ'αυτούς τους στόχους δεν επέτυχε. Ενώ το δημοσιονομικό έλλειμμα προέβλεπε ότι στο τέλος του 1993 θα φθάσει το 8,6% του Ακαθάριστου Εγχώριου Προϊόντος κατέληξε στο 13,8%, δηλαδή, πέντε μονάδες ψηλότερα από το στόχο. 
Και για τον πληθωρισμό η εξέλιξη ήταν επίσης πολύ αρνητική. Δηλαδή, ο πληθωρισμός ήταν τέσσερις μονάδες πάνω από το στόχο. Δηλαδή, το 1993 με την πολιτική της Νέας Δημοκρατίας όχι μονάχα δεν επιτεύχθηκαν οι στόχοι, όχι μονάχα δεν πλησιάσαμε τους στόχους οι οποίοι είχαν τεθεί για την Ελλάδα, αλλά βρεθήκαμε πολύ πίσω. Μπορώ να πω ότι βρεθήκαμε δύο χρόνια πίσω. Εάν τότε το 1993 είχαμε πετύχει το στόχο του ελλείμματος και είχαμε πετύχει το στόχο του πληθωρισμού σήμερα βεβαίως με τη μεγάλη πρόοδο που κάναμε τα τέσσερα αυτά χρόνια και την οποία ανέφερα, θα είμαστε στην πρώτη ομάδα των μελών που συμμετέχουν στην Οικονομική και Νομισματική 'Ενωση. Είναι ως εκ τούτου φανερό πιστεύω ότι η Κυβέρνηση δεν μπορεί να δεχθεί καμιά κριτική για οπισθοδρομήσεις για τις οποίες δεν ευθύνεται, όταν μάλιστα διασφάλισε ότι οι επιδόσεις της ελληνικής οικονομίας από το 1993 μέχρι σήμερα ξεπερνούν κατά πολύ τις επιδόσεις των άλλων χωρών της Ευρωπαϊκής 'Ενωσης.
Κυρίες και κύριοι συνάδελφοι, στην πρόσφατη Σύνοδο των Βρυξελλών, συντελέστηκε όπως ξέρουμε όλοι, ένα πραγματικά ιστορικό βήμα. Υπήρξε επίσης και μια δήλωση σε σχέση με την πορεία της ελληνικής οικονομίας και από τις εξελίξεις διαγράφεται ότι η Ελλάδα θα συμμετέχει στην Οικονομική και Νομισματική 'Ενωση, θα είναι το δωδέκατο μέλος της 
 

Επιστροφή στην κορυφή



Σελίδα 7898 
Οικονομικής και Νομισματικής 'Ενωσης, και θα συμμετέχουμε πριν από την 1.1.2002 δηλαδή, πριν τη στιγμή που θα αρχίσουν να κυκλοφορούν τα τραπεζογραμμάτια με το EURO.
Ο κυβερνητικός σχεδιασμός και για το διάστημα που πέρασε και για το διάστημα το οποίο έρχεται, βασίζεται ακριβώς στο στόχο να είμαστε έγκαιρα μέλη της Ο.Ν.Ε. Σ'αυτόν τον κυβερνητικό σχεδιασμό υπάρχουν μερικά κεντρικά σημεία. Θα αναφέρω την ένταξη στο μηχανισμό των συναλλαγματικών ισοτιμιών. Αποδείχθηκε από την πρόσφατη Σύνοδο των Βρυξελλών ότι η ένταξη στο μηχανισμό συναλλαγματικών ισοτιμιών είναι απαραίτητη προϋπόθεση για τη συμμετοχή και εμείς έγκαιρα το Μάρτη αυτού του χρόνου κάναμε αυτό το βήμα όπως έχουμε σχεδιάσει και θα προχωρήσουμε, σύμφωνα με όσα έχουμε δηλώσει μέχρι σήμερα, δηλαδή, τις προσπάθειες για την εξυγίανση του δημόσιου τομέα, τις προσπάθειες για διαρθρωτικές αλλαγές, τις προσπάθειες για μετοχοποιήσεις, για περικοπή δαπανών κ.ο.κ.
Σήμερα ο Υπουργός Εθνικής Οικονομίας παρουσίασε τις αποφάσεις της Κυβέρνησης για την Ιονική Τράπεζα. Θέλω να τονίσω εδώ ότι θέλουμε ένα τραπεζικό σύστημα με προοπτική και δυναμισμό.
Κυρίες και κύριοι συνάδελφοι, όλα αυτά θα μας επιτρέψουν να είμαστε έγκαιρα στο στόχο μας. 'Οσον αφορά τώρα το θέμα των προγραμμάτων σύγκλισης, εκείνο το οποίο έχει αποφασισθεί από την Ευρωπαϊκή 'Ενωση είναι ότι τα προγράμματα σύγκλισης οφείλουν να επικαιροποιούνται. Και οφείλουν να επικαιροποιούνται κάθε χρόνο. Μάλιστα, ορισμένες χώρες στέλνουν δύο φορές το χρόνο επικαιροποιημένα προγράμματα σύγκλισης και δεν στέλνουν αυτό που γινόταν παλιά τις προβλέψεις σε σχέση με την εξέλιξη της οικονομίας.
Τα προγράμματα σύγκλισης δεν είναι μία σειρά από μέτρα πολιτικής, είναι οι στόχοι οι οποίοι τίθενται για συγκεκριμένα μεγέθη, όπως είναι η αύξηση του εγχώριου προϊόντος, όπως είναι το έλλειμμα των εμπορικών συναλλαγών με το εξωτερικό. Τα προγράμματα, λοιπόν, σύγκλισης αποτυπώνουν μία εικόνα της εξέλιξης της ελληνικής κοινωνίας. Ουδέποτε συζητήθηκαν τα προγράμματα σύγκλισης στη Βουλή, γιατί δεν συζητούνται οι οικονομικοί στόχοι σε μία συζήτηση που αφορά μόνο και μόνο αυτούς. Εκείνο το οποίο συζητείται είναι η οικονομική πολιτική και κατά τη συζήτηση του προϋπολογισμού και κατά τις προ ημερήσιας διάταξης συζητήσεις και κατά τη λήψη συγκεκριμένων μέτρων, όταν έρχονται τα σχετικά νομοσχέδια στη Βουλή. Αυτές τις συζητήσεις τις κάναμε και θα τις κάνουμε. 'Αρα, τα προγράμματα σύγκλισης δεν πρόκειται να τα συζητήσουμε ειδικά, γιατί πρόκειται για μία σειρά από τεχνικά στοιχεία.
Κλείνοντας, θέλω να βεβαιώσω ότι θα δράσουμε αποφασιστικά και συντονισμένα, όπως δράσαμε τους μήνες που πέρασαν, και θα πετύχουμε το στόχο μας έγκαιρα για τη συμμετοχή της Ελλάδος, για να είμαστε στον πυρήνα εκείνων των αποφάσεων, που καθορίζουν την πορεία της Ευρωπαϊκής 'Ενωσης.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΟΣ (Απόστολος Κακλαμάνης): Ο κ. Βρεττός έχει το λόγο.
ΚΩΝΣΤΑΝΤΙΝΟΣ ΒΡΕΤΤΟΣ: Κύριε Πρωθυπουργέ, είμαι μεταξύ εκείνων που πιστεύουν ότι η ένταξή μας στην ΟΝΕ θα σημάνει μεγαλύτερο επίπεδο ευημερίας, οπωσδήποτε μεγαλύτερο από εκείνο που θα είχαμε, αν δεν μπαίναμε στην ΟΝΕ. Επίσης, είμαι από εκείνους που μπορώ να διαπιστώνω ότι έχουν γίνει άλματα τα τελευταία τέσσερα χρόνια σε ό,τι αφορά την πορεία της χώρας μας προς τη σύγκλιση.
Αν κατάλαβα καλά, κύριε Πρωθυπουργέ, η Ελλάδα είχε ένα χρονοδιάγραμμα πριν από τις 2 Μαϊου, που αφορούσε τη σύγκλιση, ένα δικό της χρονοδιάγραμμα. Μετά τις 2 Μαϊου το χρονοδιάγραμμα αυτό έγινε και χρονοδιάγραμμα της Ευρωπαϊκής 'Ενωσης. Δηλαδή και η Ευρώπη πλέον θεωρεί ότι η Ελλάδα μπορεί να μπει τότε στην ΟΝΕ. 
Σε ό,τι αφορά αυτό το χρονοδιάγραμμα, θα ήθελα να σας ρωτήσω τα εξής, κύριε Πρωθυπουργέ: Αν υπάρχει κανένα ενδεχόμενο, πρώτον, από την Ευρωπαϊκή 'Ενωση να ανατραπεί κάτι. Αν δηλαδή αυτήν την απόφαση που πήραν οι δεκαπέντε μπορούν να την ανατρέψουν εύκολα για κάποιο άλλο λόγο.
Δεύτερον, αν για τη χώρα μας πλέον τα νέα δεδομένα -διότι τα απόλυτα νούμερα δεν θα είναι τα ίδια τότε, μετά από δύο χρόνια, θα είναι διαφορετικά- θα είναι εκείνα που θα ικανοποιούν τις απαιτήσεις ένταξης στην Ο.Ν.Ε. Δηλαδή, αν σήμερα ο πληθωρισμός είναι σε ένα ορισμένο επίπεδο -και μ' αυτόν τον πληθωρισμό μπήκαν τα έντεκα κράτη - μέλη-αύριο μπορεί να είναι διαφορετικός, διότι τα τρία τελευταία κράτη μπορεί να έχουν χαμηλότερο επίπεδο πληθωρισμού και άρα να καθορίσουν κάπως διαφορετικά τα κριτήρια.
Κύριε Πρωθυπουργέ, έχω αυτά τα δύο ερωτήματα, τα οποία μου απαντήθηκαν σε γενικές γραμμές. Απλώς τα επαναδιατυπώνω, ώστε στη δευτερολογία σας να τοποθετηθείτε ίσως ειδικότερα. Δηλαδή, πρώτον, αν η Ευρωπαϊκή 'Ενωση μπορεί να αλλάξει απόφαση και δεύτερον, αν εμείς είμαστε προετοιμασμένοι ακόμα και με αριθμούς πολύ πιο δύσκολους τότε, να αντιμετωπίσουμε την οικονομική μας ενοποίηση.
Ευχαριστώ.
ΠΡΟΕΔΡΟΣ (Απόστολος Κακλαμάνης): Ο κ. Κωνσταντόπουλος έχει το λόγο.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, ο κύριος Πρωθυπουργός δεν απαντά, κατά την προσφιλή του τακτική. Αρνείται να συζητήσει το πρόγραμμα σύγκλισης στη Βουλή. Η άρνηση αυτή έχει μία συγκεκριμένη εξήγηση. Δεν θέλετε το διάλογο, δεν θέλετε την ενημέρωση, θέλετε να κρατάτε όλες τις πόρτες και τα παράθυρα ανοιχτά για αιφνιδιασμούς και εκποίηση δημόσιας περιουσίας, όπως κάνατε σήμερα με την Ιονική. Αυτή η συμπεριφορά, κύριε Πρωθυπουργέ, είναι δείγμα πολιτικού αυταρχισμού. Θέτει ένα μείζον θέμα δημοκρατίας. Αποδεικνύει τη διαρκή μετατόπιση της πολιτικής ζωής του τόπου έξω από τους κοινοβουλευτικούς θεσμούς. Ξέρετε πάρα πολύ καλά ότι το νέο πρόγραμμα σύγκλισης δεν είναι τεχνικό κείμενο. Ξέρετε ότι είναι σειρά μέτρων, οικονομικών και πολιτικών όρων, που θα προκαθορίσουν τη μετέπειτα πολιτική σας. Γι' αυτούς τους όρους έχει δεσμευτεί η Κυβέρνηση.
Από αυτά τα μέτρα θα προκύψουν οι συγκεκριμένες, καθοριστικές συνέπειες, που θα επιβαρύνουν τον ελληνικό λαό. Το μνημόνιο της 14ης Μαρτίου 1998, που εξέδωσε η Ευρωπαϊκή 'Ενωση, σαφώς αναφέρει το νέο πρόγραμμα σύγκλισης, από το οποίο προκύπτουν συγκεκριμένες δεσμεύσεις. Θα κριθούμε με δυσμενέστερους όρους, στο 0% του δημοσίου χρέους και πρόσθετες δεσμεύσεις για περικοπές τουλάχιστον εκατόν τριάντα δισεκατομμυρίων (130.000.000.000) από το Πρόγραμμα Δημοσίων Επενδύσεων για το 1998, επίσης για περικοπές τριακοσίων είκοσι δισεκατομμυρίων (320.000.000.000) από τις δημόσιες δαπάνες μέχρι το 2000. Θα καταθέσω αυτά τα έγγραφα. Από αυτές τις περικοπές, προκύπτουν συγκεκριμένες δεσμεύσεις, για το ποιές πολιτικές θα ασκηθούν.
(Στο σημείο αυτό ο Πρόεδρος του Συνασπισμού της Αριστεράς και της Προόδου κ. Κωνσταντόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Είναι ανάγκη, λοιπόν, να επισημάνουμε ότι οφείλετε να ανακοινώσετε αυτά, τα οποία έχετε αποφασίσει. Πρέπει να ξέρει ο ελληνικός λαός τι τον περιμένει. Το δικαίωμα στην ενημέρωση και τη γνώση της ελληνικής κοινωνίας, είναι δημοκρατικό δικαίωμα, κοινωνικό δικαίωμα που δεν μπορεί καμιά κυβέρνηση να το απαλλοτριώσει. Και είναι θλιβερό ότι επί Νέας Δημοκρατίας έγινε μια κάποια συζήτηση για το πρόγραμμα σύγκλισης. Εσείς αρνείσθε και τη στοιχειώδη αυτή συζήτηση. Θέλετε να επιβάλετε ό,τι έχετε αποφασίσει.
Κύριε Πρωθυπουργέ, επιτρέψτε μου να τελειώσω επισημαίνοντας ότι η αποκοπή της Ελλάδας από την ΟΝΕ, είναι δυσάρεστο γεγονός. Εσείς είστε ευτυχής γι' αυτό. Ο κ. 
 

Επιστροφή στην κορυφή



Σελίδα 7899 
Η σελίδα σε PDF 

Επιστροφή στην κορυφή



Σελίδα 7900 
Η σελίδα σε PDF 

Επιστροφή στην κορυφή



Σελίδα 7901 
ΠΡΟΕΔΡΟΣ (Απόστολος Κακλαμάνης): Ο κύριος Πρωθυπουργός έχει το λόγο.
ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, όσον αφορά το ερώτημα του κ. Βρεττού, αν θα υπάρξει αλλαγή κριτηρίων, είναι απαντημένο ήδη. Δεν θα υπάρξει καμιά αλλαγή κριτηρίων. Αυτό είναι κάτι αυτονόητο. Τα κριτήρια θα είναι αυτά, τα οποία καθορίζονται στη συνθήκη και όσον αφορά το 3%, παραδείγματος χάρη, του ΑΕΠ για τα ελλείμματα, δεν μπορεί να αλλάξει.
'Οσον αφορά το δημόσιο χρέος, που πρέπει να έχει μια πτωτική τάση, επίσης δεν μπορεί να αλλάξει. Υπάρχει πτωτική τάση. 'Οσον αφορά δε τον πληθωρισμό, επειδή το κριτήριο του πληθωρισμού καθορίζεται με βάση τον πληθωρισμό, τον οποίο έχουν οι τρεις χώρες με το χαμηλότερο πληθωρισμό, μπορεί να υπάρχει μια διακύμανση, αλλά η πρόβλεψη είναι ότι το επόμενο χρονικό διάστημα θα υπάρξει μια αυξητική τάση στις χώρες της Ευρωπαϊκής 'Ενωσης.
Επομένως, το κριτήριο του πληθωρισμού θα είναι αυτό περίπου το οποίο υπάρχει σήμερα ή θα είναι καλύτερο για μας και αυτό ισχύει επίσης για το κριτήριο των επιτοκίων. Δηλαδή, συνοψίζοντας, θα ήθελα να πω ότι τα κριτήρια δεν αλλάζουν. Είναι αυτά, τα οποία είναι στη συνθήκη και οι συνθήκες θα είναι κατά πάσα πιθανότητα ευνοϊκότερες για μας, τη στιγμή που θα κριθούμε.
'Οσον αφορά δε τη γενική διαπίστωση, αν μπορεί να υπάρξει ανατροπή των αποφάσεων του Συμβουλίου Κορυφής, οι αποφάσεις αφορούν την πορεία των έντεκα χωρών προς την Οικονομική και Νομισματική 'Ενωση και είναι αδιανόητο να υπάρξει οποιαδήποτε ανατροπή των αποφάσεων αυτών. Το χρονοδιάγραμμα το οποίο έχει αποφασιστεί, θα εφαρμοστεί και σύμφωνα μ' αυτό το χρονοδιάγραμμα, πρέπει κι εμείς να ακολουθήσουμε την πορεία μας ή να προσδιορίσουμε την πολιτική μας.
Ας έρθω τώρα στις παρατηρήσεις του κ. Κωνσταντόπουλου. Εμείς είχαμε ανέκαθεν πει ότι θα πετύχουμε τα κριτήρια σε ορισμένο χρονικό σημείο και σύμφωνα με αυτό που είχαμε πει, εξακολουθούμε να προχωρούμε. Ο στόχος μας παραμένει ο ίδιος. Ποτέ δεν είπαμε -και δεν ξέρω τι κείμενο επικαλείται ο κ. Κωνσταντόπουλος- ότι εμείς πρόκειται να είμαστε στην πρώτη ταχύτητα.
Ο κ. Κωνσταντόπουλος μάλλον εκμεταλλεύεται το γεγονός ότι οι υπόλοιπες χώρες της Ευρωπαϊκής 'Ενωσης άλλαξαν τις αποφάσεις τους και ενώ ήθελαν να κλείσουν τον κύκλο στο τέλος του '97, αποφάσισαν να κλείσουν τον κύκλο στο τέλος του '98, αλλά αυτό δεν ίσχυε για μας.
Λοιπόν, μη λέμε πράγματα τα οποία δεν έχουν λεχθεί και δεν ισχύουν.
'Οσον αφορά δε το θέμα του αιφνιδιασμού και των μέτρων, κυρίες και κύριοι συνάδελφοι, δεν πρόκειται να υπάρξουν αιφνιδιασμοί, νέα μέτρα, νέες παρεμβάσεις, νέες πολιτικές.
Εμείς, έχουμε δηλώσει στο τέλος του περασμένου χρόνου με τον προϋπολογισμό και μετά στις συζητήσεις, που έγιναν σε σχέση με το φορολογικό νομοσχέδιο και στις συζητήσεις, οι οποίες έγιναν σε σχέση με την ένταξη της δραχμής στο μηχανισμό των συναλλαγματικών ισοτιμιών, ποια θα είναι η πολιτική μας, ποια μέτρα θα πάρουμε, ποιες συγκεκριμένες επιδιώξεις θα έχουμε και ως προς τα διάφορα μεγέθη του προϋπολογισμού. Αυτά, τα οποία έχουμε δηλώσει, αυτά ισχύουν, αυτή είναι η πολιτική μας και δεν πρόκειται να αλλάξει. Διότι, όπως σας έδειξα και πριν με βάση τους αριθμούς, η πολιτική μας αυτή είναι αποδοτική.
Τέλος, κυρίες και κύριοι συνάδελφοι, επειδή καλλιεργείται το κλίμα ότι εμείς αποφεύγουμε, δεν υπάρχει πολιτική απόφαση, η οποία έχει σημασία ή πολιτική κατεύθυνση, η οποία δεν έχει συζητηθεί σ' αυτήν τη Βουλή. Δεν υπάρχει θέμα, που θίγει τη μακροπρόθεσμη πορεία της ελληνικής οικονομίας, το οποίο δεν έχει συζητηθεί σ' αυτήν τη Βουλή. Στη Βουλή βεβαίως δεν συζητούνται τα μεγέθη -συζητούνται στο πλαίσιο του προϋπολογισμού- όπως και στη Βουλή δεν συζητούνται μέτρα, τα οποία παίρνονται από τη μία ή την άλλη δημόσια επιχείρηση σε σχέση με τον τρόπο με τον οποίο προωθεί την εξυγίανσή της ή από τη μία ή την άλλη ιδιωτική επιχείρηση σε σχέση με τον τρόπο με τον οποίο πρέπει να οργανωθεί. Υπάρχουν σημαντικά θέματα σ' αυτήν τη χώρα, τα οποία είναι εκτός πεδίου κυβερνητικής παρέμβασης. Αυτά τα θέματα εμείς δεν μπορούμε να τα φέρουμε. Εμείς, θέλουμε τη διαφάνεια και αυτήν τη διαφάνεια πιστεύω ότι την έχουμε επιδείξει σε μεγάλο βαθμό. Θέλουμε ο ελληνικός λαός να γνωρίζει -και γνωρίζει πολύ καλά- ποια είναι η κατεύθυνση της πορείας μας.
(Χειροκροτήματα απο την πτέρυγα του ΠΑ.ΣΟ.Κ.)
ΠΡΟΕΔΡΟΣ (Απόστολος Κακλαμάνης): Ακολουθεί η δεύτερη με αριθμό 1367/4.5.98 επίκαιρη ερώτηση της Βουλευτού της Νέας Δημοκρατίας, κ. 'Αννας Μπενάκη-Ψαρούδα προς τον Υπουργό Δικαιοσύνης, σχετικά με την παραβίαση του απορρήτου των δικαστικών διασκέψεων της Ολομέλειας του Συμβουλίου Επικρατείας με δημοσιεύματα σε εφημερίδες κλπ.
Η επίκαιρη ερώτηση της κ. Μπενάκη έχει ως εξής:
"Αλλεπάλληλα κρούσματα βάναυσης παραβίασης του απορρήτου των δικαστικών διασκέψεων της Ολομελείας του Συμβουλίου της Επικρατείας εμφανίζονται πρόσφατα στις εφημερίδες, πράγμα που σημαίνει είτε ότι ορισμένοι ανώτεροι δικαστές ή δικαστικοί υπάλληλοι είναι επιλήσμονες του καθήκοντός τους είτε ο Πρόεδρος του Δικαστηρίου δεν είναι σε θέση να ασκήσει τη δέουσα εποπτεία. Πρόκειται άλλωστε κατά κανόνα για αποφάσεις με πολιτικό αντίκτυπο, πράγμα που καθιστά το φαινόμενο εξαιρετικά ύποπτο.
'Ετσι στις 26 Απριλίου 1998, δημοσιεύθηκε σε εβδομαδιαία εφημερίδα κατ' αποκλειστικότητα και μάλιστα με βαρύγδουπο παραπλανητικό τίτλο ότι εξεδόθη απόφαση του Συμβουλίου της Επικρατείας, που δήθεν καταργεί τις ποσοστώσεις υπέρ των γυναικών και θέτει περιορισμούς στην πρόσβασή τους σε ημιστρατιωτικές σχολές, ενώ η υπόθεση βρίσκεται ακόμη σε διάσκεψη και η απόφαση θα εκδοθεί στις 8 Μαϊου. Προ καιρού, δημοσιεύθηκε στον ημερήσιο Τύπο την επομένη της διασκέψεως, το περιεχόμενο απόφασης για τη νομιμότητα της ελεγχόμενης στάθμευσης χωρίς να έχει δημοσιευθεί η απόφαση, πράγμα που είχε τεράστιες επιπτώσεις στους δήμους. Το ίδιο συνέβη και παλαιότερα με την απόφαση για τη βασιλική περιουσία.
Επειδή ο Πρόεδρος του Συμβουλίου της Επικρατείας προφανώς αδρανεί ενώπιον του σοβαρού αυτού φαινομένου, ερωτάται ο Υπουργός Δικαιοσύνης αν θα ασκήσει την πειθαρχική του δικαιοδοσία ή τι μέτρα θα λάβει για να αποκαλυφθούν οι υπαίτιοι και για να τεθεί τέρμα σ' αυτήν την επιζήμια πρακτική που προσβάλλει τη Δικαιοσύνη".
Ο Υπουργός Δικαιοσύνης έχει το λόγο.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, αληθών υποτιθεμένων των πραγματικών περιστατικών, τα οποία με την ερώτησή της θέτει η κ. Μπενάκη -διακεκριμένη νομικός και καθηγήτρια του Ποινικού Δικαίου- συγκροτούν την αντικειμενική υπόσταση του αδικήματος του άρθρου 251 του Ποινικού Κώδικα, περί παραβίασης δικαστικού απορρήτου.
Συνεπώς, εάν επρόκειτο να ζητήσει κανείς εξηγήσεις ή να βρει τη λύση, θα μπορούσε να υποβληθεί κάποια μήνυση, αν πράγματι αυτά είναι αληθή.
Βέβαια τα έγραψε κάποια εφημερίδα. Δεν αναφέρεται και ο τίτλος ή το όνομα της εφημερίδας. 'Εχουμε όμως και εφημερίδες και φυλλάδες και όταν γράφει κάτι μια εφημερίδα, δεν σημαίνει ότι αυτό είναι σωστό.
Αν αυτά που γράφει κάποια εφημερίδα είναι σωστά, τότε εφ' όσον ένα αδίκημα διώκεται εξ επαγγέλματος μπορεί να παρέμβει και ο αρμόδιος εισαγγελέας. Και εγώ ο ίδιος όμως, έχω συστήσει να μην ασχολούνται οι εισαγγελείς με ψύλλου πήδημα, γιατί έχουν και σοβαρότερες υποθέσεις να διεξαγάγουν.
Βεβαίως, η ερώτηση κατετέθη χθες, την πήραμε σήμερα, γίνεται η συζήτηση σήμερα. Ο Υπουργός Δικαιοσύνης δεν πρόκειται να ασκήσει πειθαρχική δίωξη ή να κινήσει την 
 

Επιστροφή στην κορυφή



Σελίδα 7902 
πειθαρχική δικαιοδοσία γι'αυτό το πράγμα. Πάντως, θα ζητήσει εξηγήσεις ή πληροφορίες από τον Πρόεδρο του Συμβουλίου της Επικρατείας, περί τίνος πρόκειται.
Βέβαια, η αποκάλυψη ή η παραβίαση του δικαστικού απορρήτου, όπως είπα, είναι ποινικό αδίκημα. Σήμερα που θέτετε το θέμα κινούμε τη διαδικασία. Δεν είναι πάντοτε ακριβή αυτά. Οι αποφάσεις αυτές δεν έχουν ακόμα δημοσιευθεί, όπως και εσείς λέτε, κυρία Μπενάκη. Παρακολουθούμε το θέμα και ξέρετε πάρα πολύ καλά, εσείς κυρίως, ότι δεν επιτρέπεται η επέμβαση της εκτελεστικής εξουσίας ή του Υπουργού της Δικαιοσύνης στα έργα της δικαστικής. Θα μας πουν "ξέρετε, αυτά είναι θέματα που τα χειριζόμαστε εμείς, εμείς είμαστε εκείνοι οι οποίοι δίδουμε λόγο στη συνείδησή μας, τηρούντες το Σύνταγμα και τους νόμους του κράτους" και έτσι υπεκφεύγουν.
'Εχω ένα ανοιχτό θέμα, για το οποίο θα δώσω και πληροφορίες ύστερα από λίγο, που κάποια απόφαση του Συμβουλίου της Επικρατείας δημοσιεύθηκε ύστερα από δύο χρόνια. Και μάλιστα δημοσιεύθηκε ύστερα από δύο χρόνια, όταν η πρώτη διάσκεψη έγινε το Γενάρη, η δεύτερη τον επόμενο Γενάρη και η δημοσίευση έγινε ύστερα από δέκα μήνες από τη δεύτερη διάσκεψη.
Πήρα μια απάντηση από τον προεδρεύοντα εκείνης της δίκης και οπωσδήποτε θα έχει και το Σώμα μια πληροφόρηση, μια και ετέθη θέμα δημοσιότητος της υποθέσεως αυτής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Εκείνο που έχω να κάνω -και τελειώνω κύριε Πρόεδρε, και δεν θα χρειαστεί νομίζω να δευτερολογήσω- είναι ότι θα κινήσω μια διαδικασία να μας πληροφορήσει ο πρόεδρος του Συμβουλίου της Επικρατείας περί τίνος πρόκειται. Θα διαβιβάσω την ερώτησή σας και θα ζητήσω εξηγήσεις ή πληροφορίες, περί τίνος πρόκειται και αν αυτά είναι ακριβή. Γιατί αληθή υποτιθέμενα, όπως προείπα, συγκροτούν την αντικειμενική υπόσταση ενός αδικήματος και ειδικότερα του άρθρου 151 του Ποινικού Κώδικα, που αφορά την παραβίαση του δικαστικού απορρήτου.
ΠΡΟΕΔΡΕΥΩΝ (Παναγιώτης Σγουρίδης): Η κ. 'Αννα Ψαρούδα-Μπενάκη έχει το λόγο για δύο λεπτά, για να αναπτύξει την επίκαιρη ερώτηση.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, κατ' αρχήν με ικανοποιεί βέβαια η δήλωση του κυρίου Υπουργού ότι θα καλέσει τον πρόεδρο του Συμβουλίου της Επικρατείας και θα ζητήσει εξηγήσεις. Παρακαλώ και εγώ να πληροφορηθεί η Βουλή τις εξηγήσεις που θα δώσει ο πρόεδρος του Συμβουλίου της Επικρατείας.
Δεν με ικανοποιεί όμως, κύριε Υπουργέ, η αναφορά σας στον εισαγγελέα, διότι ο εισαγγελέας μπορεί να κάνει το έργο του από αυτά τα δημοσιεύματα και θα το κάνει ακόμα πιο πρόθυμα, αν εσείς του διαβιβάσετε και την ερώτησή μου και τα Πρακτικά της Βουλής, ώστε να κρίνει εκείνος αν μπορεί να επέμβει, αλλά φυσικά την ομαλή λειτουργία της δικαιοσύνης δεν μπορούμε να την αφήνουμε στα χέρια του εισαγγελέως. Είναι βασικά δικό της έργο, όπως είπατε πολύ σωστά, αλλά είναι και έργο δικό σας, δηλαδή, της εποπτείας που ασκεί το Υπουργείο Δικαιοσύνης, όχι βέβαια επί του περιεχομένου των δικαστικών αποφάσεων και του δικαιοδοτικού έργου, αλλά επί του τρόπου λειτουργίας, ιδίως προς τα έξω.
Είπατε ότι τα έγραψε αυτά "κάποια" εφημερίδα και διερωτηθήκατε αν είναι αληθή αυτά που καταγγέλλω.
Η εφημερίδα είναι το "ΒΗΜΑ" της περασμένης Κυριακής 26 Απριλίου και η υπόθεση αναφέρεται στο θέμα των ποσοστώσεων υπέρ των γυναικών. Το δημοσίευμα είναι τελείως παραπλανητικό, αναφέροντας μάλιστα πολύ βαρύγδουπα "ο φεμινισμός πέθανε", διότι δεν αποκλείεται καθόλου το περιεχόμενο της απόφασης που εδώ παρουσιάζεται και που αναμένουμε να βγει, να είναι ακριβώς το αντίθετο, να είναι υπέρ των γυναικών. Δεν το ξέρω, αλλά το υποψιάζομαι από την προσφυγή που έχει γίνει και επί της οποίας θα εκδοθεί η απόφαση.
Επομένως δεν είναι ούτε φυλλάδα ούτε αδέσποτη πληροφορία, είναι συγκεκριμένο δημοσίευμα που σας το κατονομάζω.
Πιο κραυγαλέα ήταν η περίπτωση με τα παρκόμετρα, όπου η διάσκεψη έγινε στις 27 Απριλίου το πρωί και το μεσημέρι βούιζαν όλα τα κανάλια για το περιεχόμενο της απόφασης του Συμβουλίου της Επικρατείας, ότι κήρυξε αντισυνταγματική την ελεγχόμενη στάθμευση κ.ο.κ. Και η απόφαση δεν έχει βγει ακόμη. Το ίδιο συνέβη και με την απόφαση για τη βασιλική περιουσία λίγο πιο πριν. Πρόκειται συστηματικά για αποφάσεις της Ολομελείας του Συμβουλίου της Επικρατείας.
Συνεπώς ο πρόεδρος του Συμβουλίου Επικρατείας έχει βαρύτατες ευθύνες και σας παρακαλώ πολύ, όχι μόνο να τον καλέσετε στο γραφείο σας, όχι μόνο να του επιστήσετε την προσοχή, αλλά να ζητήσετε και τη διεξαγωγή διοικητικής έρευνας.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Η κ. Μπενάκη έθεσε και ένα άλλο θέμα.
Δεν έχω συνηθίσει να καλώ προέδρους Ανωτάτων Δικαστηρίων να δώσουν έστω και πληροφορίες. Δεν έχω συνηθίσει να έχω και αλληλογραφία μαζί τους καίτοι ένας εξ εκείνων δημιουργεί ζητήματα αλληλογραφίας, αρθρογραφεί, δίνει στον Τύπο τις ανακοινώσεις των προσκλήσεων της ολομελείας του δικαστηρίου για να κουβεντιάσουν ορισμένα θέματα. Εγώ πολύ σεμνά και πολύ αξιοπρεπώς ως Υπουργός της Δικαιοσύνης προσπαθώ να περιφρουρήσω το κύρος των ανωτάτων δικαστών και το κύρος παντός δικαστικού λειτουργού και εισαγγελέως, ακριβώς για να μπορεί η δικαστική λειτουργία να κάνει τη δουλειά της.
Δεν πρόκειται να ανοίξω είτε αλληλογραφία είτε καβγά είτε πόλεμο είτε να καλέσω τον πρόεδρο του Αρείου Πάγου στο γραφείο μου για να δώσει εξηγήσεις. Δεν το βρίσκω σωστό σαν νομικός και σαν άνθρωπος, ο οποίος έχει διαχειριστεί -όπως γνωρίζετε- με δική μου εφημερίδα μία ζωή ολόκληρη.
'Ομως, ακριβώς πάνω σ' αυτό το θέμα, μια και το θέσατε έτσι, θα σας πω ότι δεν ήξερα ότι είναι το "ΒΗΜΑ", γιατί αυτές τις μέρες, με τη σκοτούρα που είχαμε για την Αναθεώρηση του Συντάγματος δεν ενημερώθηκα, καίτοι τα αποκόμματα έρχονται στο γραφείο μου, πέραν του γεγονότος ότι πρέπει να διαβάζει κανείς καθημερινώς τις εφημερίδες. Είναι σοβαρή εφημερίδα, θα ερευνήσω και από αυτήν την πλευρά πόθεν η πληροφορία, διότι εδόθη μία πληροφορία χωρίς να έχει δημοσιευθεί ακόμη η απόφαση. Αυτό βέβαια είναι ένα σοβαρό θέμα. Για όλα αυτά όμως σας είπα ότι θα κινήσω μία διαδικασία πληροφόρησης και την απάντηση αυτή, κυρία Μπενάκη, θα σας την γνωστοποιήσω και προσωπικά, αλλά αν χρειαστεί θα τα συζητήσουμε και εδώ ενώπιον της Βουλής για να είναι ενήμερο και το Σώμα περί των συμβαινόντων στη δικαιοσύνη. Πράγματι είναι βαρύ το παράπτωμα που καταγγέλλει η κ. Μπενάκη. Θα το αντιμετωπίσουμε.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.
Τρίτη είναι η με αριθμό 1375/4.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Γεωργίας, σχετικά με τη μεταβίβαση των μετοχών της γαλακτοβιομηχανίας "Δωδώνη", που ευρίσκονται στην κατοχή της Αγροτικής Τράπεζας, στις Ενώσεις Αγροτικών Συνεταιρισμών της Ηπείρου κλπ.
Η επίκαιρη ερώτηση του κ. Τασούλα έχει ως ακολούθως:
"Σύμφωνα με πρόσφατες δηλώσεις του διοικητή της Αγροτικής Τράπεζας μεταξύ των άλλων η τράπεζα θα πουλήσει άμεσα το μερίδιό της (60%) στη γαλακτοβιομηχανία "Δωδώνη" καθώς και της ΕΛΒΙΖ.
Είναι γνωστό ότι η γαλακτοβιομηχανία "Δωδώνη" δημιουργήθηκε πρώτα και κύρια με τον ιδρώτα των κτηνοτρόφων της Ηπείρου. Οι Ενώσεις Αγροτικών Συνεταιρισμών της Ηπείρου κατέχουν το 40% των μετοχών. Η "Δωδώνη" συνέβαλε και συμβάλλει και σήμερα στη στήριξη της κτηνοτροφίας στην 'Ηπειρο.
Η ΑΤΕ μέχρι σήμερα έχει εισπράξει τεράστια ποσά - κέρδη κυρίως μέσα της τοκοφορίας των δανείων προς τη "Δωδώνη", 
 

Επιστροφή στην κορυφή



Σελίδα 7903 
χωρίς να έχει ποτέ διαθέσει σημαντικά κεφάλαια για την ανάπτυξή της.
Είναι επομένως δίκαιο οι μετοχές που κατέχει η ΑΤΕ να μεταβιβαστούν στις Ενώσεις Αγροτικών Συνεταιρισμών της Ηπείρου σε τιμή και με διαδικασία αποπληρωμής που να μπορούν να τις αγοράσουν. 'Αλλωστε η πραγματική αξία της "Δωδώνης" δημιουργήθηκε από τους αγρότες της περιοχής. Μόνο έτσι θα μπορέσει να στηριχθεί η κτηνοτροφία στην 'Ηπειρο.
Ερωτάται ο κύριος Υπουργός:
1. Τι θα κάνει ώστε η ΑΤΕ να μεταβιβάσει το σύνολο (60%) των μετοχών αποκλειστικά στις ΕΑΣ Ηπείρου.
2. Πώς θα παρέμβει ώστε η αξία των μετοχών να καθοριστεί σε τιμή που οι ΕΑΣ να μπορούν να τις αγοράσουν (π.χ. κοντά στην ονομαστική αξία);".
O κύριος Υπουργός έχει το λόγο για τρία λεπτά.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κυρίες και κύριοι συνάδελφοι, η εταιρεία "Δωδώνη" χρειάζεται δύο πράγματα. Χρειάζεται κεφαλαιακή επάρκεια και χρειάζεται και αλλαγή του ιδιοκτησιακού καθεστώτος, γιατί η Τράπεζα δεν μπορεί να έχει την πλειοψηφία των μετοχών σε μία τέτοια εταιρεία. Η τράπεζα είναι εμπορική και δεν μπορεί να έχει τέτοιο κύκλο δραστηριοτήτων. Αυτά τα δύο πρέπει να σημειωθούν από όλους μας, γιατί είναι πολύ σοβαρό θέμα. Είναι από τις καλύτερες εταιρείες της χώρας, αλλά έχει ανάγκη -το επαναλαμβάνω- από κεφάλαια και πρέπει να αλλάξει το ιδιοκτησιακό καθεστώς.
Ξεκινήσαμε μία προσπάθεια, εδώ και αρκετό διάστημα, για να πετύχουμε αυτούς τους δύο στόχους, με αλλεπάλληλες συσκέψεις και συναντήσεις και στο Υπουργείο Γεωργίας, όπου συμμετείχαν εκτός από τους εταίρους και εκπρόσωποι των συνεταιριστικών οργανώσεων της Ηπείρου, αλλά και πολιτικοί από όλες τις πολιτικές παρατάξεις στην περιφέρεια αυτή και τελικά δεν μπόρεσε να υλοποιηθεί ένα σχέδιο απόφασης που είχαμε, δηλαδή, οι μέτοχοι δεν συμφώνησαν σε ένα σχέδιο. Τι έλεγε το σχέδιο; 'Οτι η τράπεζα έχει το 60% των μετοχών, ότι οι συνεταιρισμοί έχουν το 40% των μετοχών και πρέπει να υπάρξει μία αναδιάρθρωση, ως προς το ιδιοκτησιακό, αλλά να έχει αυτή η αναδιάρθρωση ως βάση, ότι θα αποκτήσει κεφάλαια η εταιρεία. Διότι η πρόταση που κάνει ο συνάδελφος ο κ. Τασούλας, λέει απλώς να δώσουμε τις μετοχές στις ενώσεις των αγροτικών συνεταιρισμών, αλλά χωρίς να λέει, αν θα αποκτήσει με αυτό τον τρόπο κεφάλαια η εταιρεία. Το θέμα μας, όμως, δεν είναι να μοιράσουμε μετοχές, δηλαδή, να μετοχοποιήσουμε τα προβλήματα, το θέμα είναι να αποκτήσει και κεφάλαια η εταιρεία.
Η πρόταση τότε ήταν να εκδοθούν μετοχές των τεσσάρων χιλιάδων οκτακοσίων (4.800) δραχμών. Το ύψος του κεφαλαίου που επιδιώκαμε να αποκτήσει τότε η εταιρεία, ήταν ένα δισεκατομμύριο εξακόσια εκατομμύρια (1.600.000.000) δραχμές. Να δοθεί 20% μπροστά από τις ενώσεις και να δοθούν μέσα σε μια πενταετία οι υπόλοιπες δόσεις. Αυτό το σχέδιο δεν πέτυχε, γι' αυτό λοιπόν, η θέση μας σήμερα είναι:
Πρώτον, ότι η Αγροτική Τράπεζα δεν θα πωλήσει ποτέ τις μετοχές της σε ιδιώτη, για να σταματήσουν οι περαιτέρω συζητήσεις. Αυτή είναι η θέση μας και δεν μετακινούμαστε από αυτήν τη θέση.
Δεύτερον, ότι πρέπει να πάνε οι μετοχές με εξασφάλιση της σημερινής πραγματικής τους αξίας στους κτηνοτρόφους της Ηπείρου, που εφοδιάζουν τη βιομηχανία αυτή με γάλα, στις συνεταιριστικές οργανώσεις της Ηπείρου, αλλά και σε άλλους Ηπειρώτες που θα ενδιαφέρονται.
Εάν δεν πετύχει αυτό το τρίπτυχο των επιδιώξεών μας, τότε θα κάνουμε ένα συνδυασμό αυτών των τριών, με εισαγωγή ενός μέρους των μετοχών στο Χρηματιστήριο, το οποίο μπορεί να φθάσει μέχρι το 20%. Θα έχουμε ένα διάλογο, τόσο με τις συνεταιριστικές οργανώσεις, όσο και με τη διοίκηση της εταιρείας και τη διοίκηση της Αγροτικής Τράπεζας, για να βρούμε το σωστό συνδυασμό αυτών των επιδιώξεων.
Καταλήγοντας, η εταιρεία θέλει κεφάλαια και πρέπει να αλλάξετε το ιδιοκτησιακό καθεστώς. Οι λύσεις που προτείνουμε είναι λύσεις, οι οποίες είναι μέσα σε ένα πλαίσιο σωστό, για να μπορέσει να μείνει η εταιρεία όπως είναι, αλλά να εξελιχθεί.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τασούλας έχει το λόγο για να αναπτύξει την επίκαιρη ερώτηση.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, όσον αφορά τις δηλώσεις του διοικητή της Τράπεζας είναι γνωστό ότι θα πουλήσει τις μετοχές ή ότι θα εισαγάγει μετοχές στο Χρηματιστήριο κλπ.
Η ιστορία της "Δωδώνης" είναι γνωστή και αυτή, τη στήριξαν οι κτηνοτρόφοι, ενώ η ΑΤΕ, παρ' όλο που είχε υποχρέωση να στηρίξει τέτοιες δραστηριότητες, δεν το έκανε, απλά έπαιρνε τους τόκους από τα δάνεια που χρηματοδοτούσε τη "Δωδώνη".
Η θέληση των κτηνοτρόφων και όλων των κατοίκων της περιοχής είναι να μεταβιβασθούν όλες οι μετοχές στις ενώσεις συνεταιρισμών. Αυτό φαίνεται και από τις δηλώσεις που κάνουν και τα στελέχη του κόμματος που κυβερνά και της Νέας Δημοκρατίας και των άλλων κομμάτων. 'Οταν πάνε εκεί κάτω, κανένας δεν λέει αλλιώς.
Πάντως αυτή είναι η κατάσταση.
Ο Υπουργός όμως εδώ μας λέγει ότι δεν θα δώσει η τράπεζα καμία μετοχή σε ιδιώτη και από την άλλη μεριά λέει ότι θα δώσει μετοχές σε κτηνοτρόφους ή σε κάποιους άλλους, που θα τις αγοράσουν από το Χρηματιστήριο.
Ας μην κοροϊδευόμαστε. Οι μετοχές θα πρέπει να πάνε στις ενώσεις. Οι κτηνοτρόφοι εκφράζονται μέσα από τις ενώσεις. Εκτός από αυτό θα πρέπει να δούμε και την τιμή. Γιατί υπολογίζονται οι επιδοτήσεις με βάση την αξία των μετοχών; Οι επιδοτήσεις αυτές δίνονταν για να αποκτήσει αξία η μετοχή της Αγροτικής Τράπεζας ή για να αναπτυχθεί και να στηριχθεί η κτηνοτροφία στην 'Ηπειρο;
Εκτός αυτού, δεν θα υπολογιστεί η παλαιότητα του εξοπλισμού, των μηχανημάτων κλπ., ούτως ώστε η τιμή να είναι τέτοια, να μπορέσουν να την πάρουν οι ενώσεις;
Επίσης, όταν χρειαστούν οι ενώσεις αυτές μία χρηματοδότηση, θα έχει τη διάθεση η Κυβέρνηση να το κάνει ή όχι; Πρέπει να το κάνει όμως, δεδομένου ότι πρόκειται για μία επιχείρηση, η οποία είναι αναγκαία στην περιοχή, είναι βιώσιμη, πηγαίνει καλά και μπορεί να πάει ακόμα καλύτερα.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ο κύριος συνάδελφος είπε ορισμένα πράγματα, τα οποία δεν είναι ακριβή. Για παράδειγμα είπε ότι η ΑΤΕ δεν στήριξε ποτέ την εταιρία. Μα, η τράπεζα δεν ωφελήθηκε ποτέ από αυτήν την εταιρία. Συνεχώς τη στηρίζει και άφηνε πάντα την εταιρία να δίνει μεγαλύτερες τιμές γάλακτος στους παραγωγούς. Και καλά έκανε, διότι ασκούσε μία συγκεκριμένη πολιτική. Αυτό λοιπόν δεν αληθεύει. Το αντίθετο, θα μπορούσε να κατηγορηθεί ότι έκανε μία κρατικοδίαιτη πολιτική στη γεωργία, στην περιοχή αυτή. Και σε αυτό όμως υπάρχουν διϊστάμενες απόψεις. 
Εν πάση περιπτώσει όμως έτσι στηρίχθηκε το εισόδημα του παραγωγού στην περιοχή. 'Ηταν ψηλότερες οι τιμές γάλακτος και αυτό ήταν ένα βαρόμετρο. Αλλά αυτό το αφήνουμε, διότι υπάρχουν τρεις γνωστές εταιρίες που θέλουν να πάρουν το γάλα των παραγωγών σε χαμηλές τιμές και κατά κάποιο τρόπο η "Δωδώνη" αποτελεί τον παράγοντα ισορροπίας για υψηλές τιμές γάλακτος στον παραγωγό.
Το δεύτερο που θα ήθελα να πω εδώ είναι το εξής: Οι κτηνοτρόφοι δεν εκφράζονται μέσα από τους συνεταιρισμούς. 'Αλλο συνεταιριστές και άλλο η βάση των κτηνοτρόφων. Δεν θα πάνε όλες οι μετοχές στους συνεταιριστές. 'Οχι μόνο στο μηχανισμό, κύριε συνάδελφε. Εκτός από το μηχανισμό υπάρχει και η κοινωνία. Γι' αυτό ένα μέρος θα πάει στους συνεταιρισμούς και ένα άλλο μέρος στους ίδιους τους παραγωγούς, στους κτηνοτρόφους. Δεν θα συγκεντρώνει μόνο η διοίκηση της ένωσης τις μετοχές που εκπροσωπεί τους παραγωγούς. Είναι μία άλλη λογική. Σε αυτό δεν συμφωνούμε. Είναι ένα θέμα γενικότερης αντίληψης για το πως οργανώνονται οι 
 

Επιστροφή στην κορυφή



Σελίδα 7904 
επιχειρήσεις και ως εκ τούτου νομίζω ότι είναι σωστό.
Τρίτον, είχε τεθεί από τότε στο τραπέζι, ότι πρέπει ένα μέρος των μετοχών να εισαχθεί στο Χρηματιστήριο. Επίσης, πρέπει να σας πω ότι ένας από τους πολιτικούς της περιφέρειας είχε πει τότε να εισαχθούν όλες οι μετοχές στο Χρηματιστήριο, για να μπορέσει η εταιρία να απογειωθεί, να ανέβει. Αλλά δεν είστε όλοι αποφασισμένοι γι' αυτό.
Εν πάση περιπτώσει όμως εμείς θα κάνουμε αυτό το συνδυασμό και ελπίζω τελικά να καταλήξουμε και να συμφωνήσουν και οι μέτοχοι. Γιατί εμείς εκπροσωπούμε την τρίτη πλευρά, την πολιτική πλευρά, και παρεμβαίνουμε γιατί έχουμε την εποπτεία. Θα δώσουμε, λοιπόν, τη λύση αυτή.
ΠΡΟΕΔΡΕΥΩΝ (Παναγιώτης Σγουρίδης): Πέμπτη είναι η με αριθμό 1369/4.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά, προς τους Υπουργούς Εργασίας και Κοινωνικών Ασφαλίσεων, Πολιτισμού, σχετικά με τη ρύθμιση του συνταξιοδοτικού προβλήματος των τραγουδιστών κλπ., η οποία έχει ως εξής:
"Εντελώς ισοπεδωτικά, χωρίς ευαισθησία, αντιμετωπίζει η πολιτεία το θέμα της συνταξιοδότησης των τραγουδιστών.
'Ισως είναι η μόνη κατηγορία εργαζομένων για τους οποίους δεν προβλέπεται η χορήγηση αναπηρικής σύνταξης, ακόμη και όταν χάσουν τη φωνή τους, το μοναδικό εφόδιο για την επιβίωσή τους.
Επιπλέον, για όσους πρόκειται να συνταξιοδοτηθούν προβλέπονται ως απαραίτητες προϋποθέσεις το όριο ηλικίας των πενήντα πέντε ετών για τις γυναίκες και των εξήντα ετών για τους άνδρες, καθώς και η συμπλήρωση τεσσάρων χιλιάδων πεντακοσίων ενσήμων.
Επειδή, λόγω της ιδιάζουσας φύσης του επαγγέλματος των τραγουδιστών, είναι αντικειμενικά εξαιρετικά δύσκολο, αν όχι αδύνατο, να συγκεντρώσουν τις παρακάτω προϋποθέσεις για τη συνταξιοδότησή τους
Ερωτώνται οι κύριοι Υπουργοί:
Εάν θα μεριμνήσουν για τη ρύθμιση του συνταξιοδοτικού προβλήματος των τραγουδιστών, λαμβάνοντας υπόψη την ιδιάζουσα φύση του επαγγέλματός τους".
Ο Υφυπουργός κ. Φαρμάκης έχει το λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, ο συνάδελφος κ. Δημαράς με την επίκαιρη ερώτησή του, θεωρεί ότι οι τραγουδιστές είναι μία κατηγορία εργαζομένων χωρίς επαρκή συνταξιοδοτική προστασία για τους κινδύνους αναπηρίας και γήρατος. Θεωρεί ακόμη ότι η πολιτεία αντιμετωπίζει το θέμα τους αυτό, χωρίς την απαιτούμενη ευαισθησία. Να δούμε τι συμβαίνει. Στις συντάξεις λόγω αναπηρίας το ποσοστό αναπηρίας που αποδίδετε, κύριε συνάδελφε, είναι άθροισμα ιατρικής, αλλά και ασφαλιστικής κρίσης. Η ασφαλιστική κρίση γίνεται από τις υγειονομικές επιτροπές και κριτήριο για την κρίση της ιατρικής αναπηρίας, αποτελεί και η επίδραση της πάθησης, που εμφανίζει ο ασφαλισμένος, στην άσκηση της συνηθισμένης επαγγελματικής του δραστηριότητας.
Επομένως, αν κάποιος είναι τραγουδιστής, συνεκτιμάται σε μεγάλο βαθμό από τους γιατρούς η επίδραση της πάθησής του στην άσκηση του επαγγέλματός του. Αλλά υπάρχει, όπως είπα, και η ασφαλιστική κρίση από άλλα όργανα του ασφαλιστικού φορέα, πλην των υγειονομικών επιτροπών. Ασφαλιστική κρίση η οποία μπορεί να μεταβάλει το ποσοστό της ιατρικής κρίσης και να προσθέσει σε αυτό έως και 17% επιπλέον, ακριβώς διότι συνεκτιμάται η δυνατότητα συνέχισης της άσκησης του επαγγέλματος από τον ασφαλισμένο σε σχέση με την πάθησή του.
Δεν είναι αληθές ότι δεν μπορούν να πάρουν αναπηρική σύνταξη οι τραγουδιστές. Αντιμετωπίζονται, βεβαίως, από τη νομοθεσία ως προς τον κίνδυνο της αναπηρίας με τον ίδιο τρόπο, και γιατί όχι, που αντιμετωπίζονται και οι άλλοι ασφαλισμένοι του Ιδρύματος Κοινωνικών Ασφαλίσεων.
Σε ό,τι αφορά τις συντάξεις γήρατος, μείωση του ορίου ηλικίας, όπως θα γνωρίζεται, ισχύει για τους ηθοποιούς του μελοδραματικού θεάτρου, τους χορευτές, τους μουσικούς πνευστών οργάνων. Γι αυτούς έχουν θεσπιστεί μικρότερα όρια ηλικίας, γιατί τα πρόσωπα αυτά παρουσιάζουν φυσική αδυναμία άσκησης του επαγγέλματος σε αρκετά νεαρή ηλικία. Δεν συμβαίνει το ίδιο με τους τραγουδιστές, οι οποίοι συνεχίζουν εργαζόμενοι σε αρκετά μεγάλη ηλικία, όπως διαπιστώνεται στην πράξη. Συνεπώς, δεν κρίνεται απαραίτητη μείωση των ορίων ηλικίας.
'Οσον αφορά τις χρονικές προϋποθέσεις συνταξιοδότησης θεωρούμε ότι ο ελάχιστος χρόνος ασφάλισης που απαιτείται για να δικαιωθεί κάποιος συντάξεως γήρατος που είναι τα δεκαπέντε χρόνια, δηλαδή, τα τεσσεράμισι χιλιάδες ημερομίσθια, δεν είναι μεγάλος, ώστε να προβούμε σε ειδική αντιμετώπιση αυτής της κατηγορίας των ασφαλισμένων. Εάν κάποιος ξεκίνησε να τραγουδάει, για παράδειγμα, στα είκοσι χρόνια, μέχρι τα πενήντα, πενήντα πέντε, δεκαπέντε χρόνια δεν είναι πάρα πολλά. Εάν δεν κάνει αυτήν τη δουλειά για δεκαπέντε χρόνια, στη διάρκεια του εργασιακού του βίου σημαίνει ότι δεν είναι κατά κύριο επάγγελμα τραγουδιστής.
Θα σταματήσω εδώ για την οικονομία του χρόνου και θα επανέλθω στη δευτερολογία μου.
ΠΡΟΕΔΡΕΥΩΝ (Παναγιώτης Σγουρίδης): Ο κ. Δημαράς έχει το λόγο.
ΙΩΑΝΝΗΣ ΔΗΜΑΡΑΣ: Κύριε Πρόεδρε, επιτρέψτε μου να αναφερθώ στον κύριο Υφυπουργό και να του πω ότι εγώ δεν θεωρώ τίποτα. Εγώ μεταφέρω την κραυγή αγωνίας των ανθρώπων τους οποίους έχει αγαπήσει ο ελληνικός λαός. Με αυτούς αγαπήσαμε, πονέσαμε, χαρήκαμε, με τα τραγούδια τους πολεμήσαμε κιόλας κάποιες στιγμές πολύ σοβαρές για την νεοελληνική ιστορία.
Φαίνεται, κύριε Υφυπουργέ, δεν γνωρίζετε πολύ καλά το θέμα και μένετε σε αριθμούς που δεν ανταποκρίνονται σε μια πραγματικότητα. Ξέρετε ότι τον τελευταίο καιρό η μόνη κυρία που πήρε σύνταξη είναι η κ. Νάντια Κωνσταντοπούλου και κανείς άλλος; Γνωρίζετε αλήθεια ότι υπάρχουν τραγουδιστές μεγάλοι, όπως η Δανάη Στρατηγοπούλου, ο Φώτης Πολυμέρης, η Τασία Βέρα, η Καίτη Γκρέη, η Μαίρη Λίντα, η Γιώτα Λύδια, ο Γρηγόρης Μπιθικώτσης και ο μεγάλος Στέλιος Καζαντζίδης, οι οποίοι, αν και έχουν συμπληρώσει το όριο ηλικίας, δεν μπορούν να πάρουν σύνταξη;
Εγώ συμμερίζομαι την εκτίμηση ότι υπάρχουν κάποιοι τραγουδιστές και τραγουδίστριες, οι οποίοι βγάζουν πολλά χρήματα κάποια στιγμή. Αλλά αυτό γίνεται κάποια στιγμή. Και δεν είναι όλοι. Η συντριπτική πλειοψηφία των Ελλήνων τραγουδιστών με τους οποίους ζουν ουσιαστικά οι νεοέλληνες, είναι οι αφανείς ήρωες ενός νυχτοκάματου απίστευτου. Και δεν είναι σε θέση κάθε φορά αυτά τα πρόσωπα, αυτοί οι σπουδαίοι 'Ελληνες να γνωρίζουν ότι την επόμενη χρονιά μπορεί να έχουν δουλειά.
Ποιος από τους νεοέλληνες τραγουδιστές έχει φτάσει στο εξηκοστό πέμπτο έτος της ηλικίας του για να πάρει σύνταξη; Πείτε μου έναν. Αντίθετα θα σας πω εγώ για κάποιους υπέροχους, εξαίσιους τραγουδιστές οι οποίοι χάθηκαν και οι οποίοι δεν πήραν ποτέ σύνταξη: Η Σωτηρία Μπέλλου, τιμητική σύνταξη μόνο πήρε από το Υπουργείο Πολιτισμού. Ο Μπαγιαντέρας, ο Μπάμπης ο Γαβαλάς, ο Πέτρος Αναγνωστάκης, ο Μουφλουζέλης, ο Οδυσσέας Μοσχονάς και ένα σωρό άλλοι.
Δεν νομίζετε ότι οι νεοέλληνες οφείλουν μια ελάχιστη τιμή απέναντι σ'αυτά τα πρόσωπα; Δεν εκτιμάτε ότι πρέπει κάποτε να δικαιωθούν; Δεν πρέπει με την ευαισθησία που διακρίνει το Υπουργείο να τους δεχθείτε και να κουβεντιάσετε ένα τόσο σοβαρό θέμα; Και ποιος σας είπε ότι ξεκινούν πάντα την καριέρα τους στα είκοσι χρόνια, κύριε Υφυπουργέ;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υφυπουργέ, έχετε δύο λεπτά να δευτερολογήσετε.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Φοβούμαι ότι μπερδεύουμε πολλά πράγματα μαζί. Θέλω να κάνω μια δήλωση. Θεωρώ ότι την ίδια ευαισθησία πρέπει να έχουμε για όλες τις ομάδες των εργαζομένων και των ασφαλισμένων της χώρας. Τέτοια προβλήματα σαν και αυτά που περιέγραψε ο κ. Δημαράς για τους τραγουδιστές, αντιμετωπίζουν και άλλες ομάδες εργαζομένων.
 

Επιστροφή στην κορυφή



Σελίδα 7905 
Θα του απαντήσω επίσης ότι, αν δεν μπόρεσαν κάποιοι να πάρουν σύνταξη στα εξήντα πέντε είναι γιατί δεν ασφαλίστηκαν, δεν ζήτησαν να ασφαλιστούν. Διότι, έπρεπε να ασφαλιστούν οι επώνυμοι στους οποίους αναφέρθηκε. Και εγώ και εκείνος γνωρίζουμε ότι για τριάντα, τριάντα πέντε και σαράντα χρόνια, είναι στο χώρο και ασκούν αυτήν τη συγκεκριμένη επαγγελματική δραστηριότητα. Σημαίνει ότι έφτασαν στα εξήντα πέντε και δεν δικαιούνται συντάξεως, διότι δεν ασφαλίστηκαν όλο αυτό το χρόνο που διέδραμε κατά την άσκηση της επαγγελματικής τους δραστηριότητας, της ιδιότητας του τραγουδιστή.
'Αλλωστε, θέλω να τονίσω, κύριε Δημαρά, και θα έλθω στο Υπουργείο Πολιτισμού, ότι τα ασφαλιστικά δικαιώματα ενός εργαζομένου, δεν προκύπτουν από ανθρώπινες ευαισθησίες, που υποθέτω ότι μου αναγνωρίζετε ότι έχω και εγώ τις ίδιες με σας, αλλά προκύπτουν από κάποιου είδους ανταπόδοση, από ασφάλιση και εισφορές. 'Οχι πλήρη ανταπόδοση, αλλά πάντως κάποιας μορφής ανταπόδοση.
Προσθέτω, λοιπόν, στις συντάξεις αναπηρίας που δικαιούνται με τους όρους που σας ανέφερα, στις συντάξεις γήρατος που δικαιούνται με τον ελάχιστο χρόνο των δεκαπέντε ετών ή των τεσσάρων χιλιάδων πεντακοσίων ημερομισθίων και τις τιμητικές συντάξεις που χορηγεί το Υπουργείο Πολιτισμού, που είναι ένας θεσμός πρωτοποριακός και μοναδικός για τα δεδομένα όλης της Ευρώπης. Λοιπόν αυτός ο θεσμός, που ήταν παλιότερα μόνο για τους μουσουργούς, επεκτάθηκε με τον ν. 2435/98 και συμπληρώθηκε με τον ν.2557/97 και στους αρχιμουσικούς, τους συνθέτες, τους στιχουργούς, τους ερμηνευτές ελληνικής μουσικής, τους λυρικούς και λαϊκούς καλλιτέχνες. Δίνει είκοσι τουλάχιστον τέτοιες συντάξεις το χρόνο το Υπουργείο Πολιτισμού -και καλά κάνει- και επίσης παρέχεται από αυτούς τους νόμους η δυνατότητα χορήγησης τιμητικής σύνταξης και σε πρόσωπα με σοβαρά προβλήματα υγείας που δεν έχουν συμπληρώσει το εξηκοστό πέμπτο έτος της ηλικίας. Θεωρώ ότι η Πολιτεία κάνει αυτό που πρέπει για να μπορούν οι τραγουδιστές να έχουν, όταν επέλθει ο κίνδυνος της αναπηρίας ή του γήρατος, την προστασία που πρέπει να έχουν.
ΠΡΟΕΔΡΕΥΩΝ (Παναγιώτης Σγουρίδης): Η πολιτεία κάνει, να κάνουν και αυτοί το δικό τους κουμάντο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Νομίζω ότι δεν υπάρχει θέμα ειδικότερης αντιμετώπισης.
ΠΡΟΕΔΡΕΥΩΝ (Παναγιώτης Σγουρίδης): Επίκαιρες ερωτήσεις δευτέρου κύκλου:
Πρώτη είναι η με αριθμό 1363/29-4-98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ.Ιωάννη Κουράκη προς τον Υφυπουργό Πολιτισμού (αρμόδιο για θέματα Αθλητισμού), σχετικά με τη λήψη των αναγκαίων μέτρων αποπεράτωσης των αθλητικών έργων στο Νομό Ηρακλείου.
Η επίκαιρη ερώτηση εν περιλήψει έχει ως ακολούθως:
"H ανεπάρκεια αθλητικών υποδομών στο Νομό Ηρακλείου αποτελεί ένα σοβαρό θέμα που προκαλεί εντονότατες διαμαρτυρίες των τοπικών φορέων και περιορίζει τις ευκαιρίες άθλησης της νεολαίας μας.
Το γεγονός ότι ο νομός μας υπολείπεται σημαντικά σε αθλητικές εγκαταστάσεις σε σχέση με άλλες περιοχές παρά τα πληθυσμιακά και οικονομικά χαρακτηριστικά και τους υψηλούς δείκτες ανάπτυξης που παρουσιάζει, δημιουργεί εύκολα παράπονα και διαμαρτυρίες για την κατάφωρη αδικία που συντελείται σε βάρος του.
Αυτό που επιτείνει την κατάσταση είναι ότι, ενώ έχουν εξαγγελθεί αρκετά αθλητικά έργα, στην πράξη παρουσιάζονται τα φαινόμενα της στασιμότητας και της αδικαιολόγητης καθυστέρησης τόσο στο στάδιο των μελετών όσο και της κατασκευής.
Χαρακτηριστικό της υφιστάμενης κατάστασης είναι η εξέλιξη των παρακάτω αθλητικών έργων:
1. Παγκρήτιο Εθνικό Στάδιο.
2. Κλειστό γυμναστήριο Ηρακλείου.
3. Κλειστό Στάδιο Πατελλών.
4. Κλειστό Γυμναστήριο Μοίρων.
5. Κολυμβητήρια Μοιρών και Αρκαλοχωρίου.
6. Αθλητικό Κέντρο Χερσονήσου.
7. Πρόγραμμα έργων Νομαρχιακής Αυτοδιοίκησης Ηρακλείου.
'Εχει εκπονηθεί από τη Νομαρχιακή Αυτοδιοίκηση Ηρακλείου ολοκληρωμένο πρόγραμμα αθλητικών έργων, που καλύπτει περιφερειακά τις ανάγκες σε υποδομές και θεωρείται τόσο από πλευράς κόστους όσο και από πλευράς στόχων που εξυπηρετεί υλοποιήσιμο και αναγκαίο.
Επειδή σύμφωνα με τα παραπάνω αδιαμφισβήτητα στοιχεία προκύπτει ότι στο χώρο των αθλητικών υποδομών στο Νομό Ηρακλείου παρατηρείται μια πρωτοφανής στασιμότητα και αδικαιολόγητες καθυστερήσεις, που συνιστούν μια διακριτική μεταχείριση σε βάρος των κατοίκων του Ηρακλείου.
Επειδή θεωρώ θέμα άμεσης προτεραιότητας και σπουδαιότητας την απεμπλοκή από το τέλμα αυτό.
Ερωτάσθε σε ποιες ενέργειες προτίθεσθε να προβείτε και με ποιο χρονοδιάγραμμα προκειμένου να αποπερατωθούν τα αθλητικά έργα στο Νομό Ηρακλείου;".
Ο Υφυπουργός Αθλητισμού κ. Ανδρέας Φούρας έχει το λόγο.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Θα συμφωνήσω, κύριε Πρόεδρε, με τις εκτιμήσεις του αγαπητού συναδέλφου κ. Κουράκη ότι ο νομός Ηρακλείου στον τομέα της αθλητικής υποδομής και υπολείπεται άλλων περιοχών και είναι αδικημένος. Αλλά ο Νομός Ηρακλείου πληρώνει κατά την άποψή μου προβληματικές επιλογές, σχεδιασμένες στο γόνατο. Τι εννοώ;
'Εγινε μια επιλογή να γίνει ένα στάδιο τριάντα πέντε χιλιάδων περίπου θέσεων. Να φιλοξενήσει ποιους ένα στάδιο τριάντα πέντε χιλιάδων θέσεων; Πότε; Σε ποιους αγώνες;
'Εχει πληρώσει η ΓΓΑ μέχρι στιγμής περίπου τρεισήμισι δισεκατομμύρια (3.500.000.000) δραχμές και βρισκόμαστε στη Β' φάση. Για να ολοκληρωθεί το Παγκρήτιο Στάδιο θέλει άλλα εφτά δισεκατομμύρια (7.000.000.000) από τα αθλητικά ταμεία και άλλα δέκα δισεκατομμύρια (10.000.000.000) για αντιπλημμυρικά και λιμενικά έργα. Για να μπει κανείς σ' αυτό το στάδιο θα χρειαστούν και λιμενικά έργα.
Λυπάμαι, αλλά ένας τέτοιος σχεδιασμός πληρώνεται στην αθλητική υποδομή του νομού. Και βεβαίως, έχει ανάγκη το Ηράκλειο από ένα κλειστό γυμναστήριο, έχει ανάγκη από κολυμβητήρια η περιοχή, αλλά ποιος γνωρίζει ότι το τελευταίο εξάμηνο η ΓΓΑ έχει πληρώσει γι' αυτήν την αμαρτία περισσότερα από ένα δισεκατομμύριο τριακόσια εκατομμύρια (1.300.000.000) και το 1998 από εκταμιεύσεις δύο δισεκατομμυρίων (2.000.000.000) δραχμών, πεντακόσια εκατομμύρια (500.000.000) για το Παγκρήτιο Στάδιο. Και έργο ο λαός και η νεολαία του Ηρακλείου δεν βλέπει.
Τι θα κάνουμε; Νομίζω ότι οφείλουμε να αντιμετωπίσουμε με γενναιότητα το πρόβλημα, αλλά δεν επαρκούν οι πιστώσεις. Το πρόγραμμα δημοσίων επενδύσεων του 1998, όπως το ψήφισε η Βουλή, προβλέπει τέσσερα δισεκατομμύρια (4.000.000.000) συνολικά ως προϋπολογισμό για αθλητικά έργα.
Το Υπουργείο Εθνικής Οικονομίας μας έχει ανακοινώσει ένα πρόγραμμα της τάξης των εφτά δισεκατομμυρίων (7.000.000.000) για το 1998. 'Ομως, η χώρα πήρε τους Ολυμπιακούς Αγώνες του 2004 και η Κυβέρνηση, μετά από εισήγηση πρέπει να αποφασίσει ποιο θα είναι το μέγεθος των αντισταθμιστικών αθλητικών έργων για την ελληνική περιφέρεια.
Σήμερα έχουμε μια συνεδρίαση στη διϋπουργική επιτροπή, η οποία έχει διοριστεί από τον Πρωθυπουργό, προκειμένου να αντιμετωπίσει το θέμα των Ολυμπιακών Αγώνων του 2004. Εκεί εγώ προτείνω συγκεκριμένα μέτρα που αναφέρονται στη χρηματοδότηση έργων για την ελληνική περιφέρεια. Και ελπίζω ότι, τόσο η Διϋπουργική Επιτροπή, όσο και η Κυβέρνηση θα αποφασίσουν να καταλήξουν σ' αυτό το σχεδιασμό, γιατί διαφορετικά δεν μπορούμε να δούμε εξέλιξη στα προβλήματα 
 

Επιστροφή στην κορυφή



Σελίδα 7906 
της αθλητικής υποδομής του Ηρακλείου.
Για θέματα τα οποία επικαλείται ο αγαπητός συνάδελφος, όπως τα κολυμβητήρια, νομίζω ότι μπορούμε να συζητήσουμε και αύριο το πρωί και να δώσουμε λύσεις, γιατί αύριο τυχαίνει να έχουμε μια συνάντηση στο Υπουργείο με τη Νομαρχιακή Αυτοδιοίκηση, τους Βουλευτές και τους φορείς του Νομού Ηρακλείου. Κλείνοντας θέλω να ομολογήσω ότι δυστυχώς υπάρχει μια σοβαρή εμπλοκή, γιατί ακόμα και αν υποθέσουμε ότι θα έχουμε μια γενναία χρηματοδότηση φέτος για το Ηράκλειο, για να ολοκληρωθεί η Β' φάση του Παγκρητίου Σταδίου, χρειάζεται εγγραφή ενός δισεκατομμυρίου τριακοσίων εκατομμυρίων (1.300.000.000) ακόμα, πλην των πεντακοσίων εκατομμυρίων (500.000.000) που ήδη έχουμε διαθέσει.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κουράκη, έχετε το λόγο δύο λεπτά για να αναπτύξετε την επίκαιρη ερώτηση.
ΙΩΑΝΝΗΣ ΚΟΥΡΑΚΗΣ: Κύριε Πρόεδρε, η απάντηση του κυρίου Υπουργού αναγνωρίζει ότι ο Nομός Ηρακλείου στερείται αθλητικών υποδομών. Με ικανοποιεί και χαίρομαι ιδιαίτερα που ο κύριος Υπουργός θέτει τα ζητήματα ως έχουν. Επίσης, χαίρομαι ιδιαίτερα που αύριο υπάρχει μία σύσκεψη στο Υπουργείο σας παρουσία των Βουλευτών του νομού και των φορέων, και είπατε, κύριε Υπουργέ, ότι στη συνάντηση αυτή θα ξεκαθαριστούν αυτά τα θέματα.
Ο Νομός Ηρακλείου πραγματικά είναι ένας μεγάλος νομός. Αριθμεί περίπου τριακόσιες χιλιάδες κατοίκους. Και νομίζω ότι δραματικά -θα έλεγα εγώ- υστερεί και σε διαθέσιμες αθλητικές υποδομές, αλλά και σε υποδομές που ευρίσκονται στο στάδιο των κατασκευών.
Η υφιστάμενη κατάσταση προκαλεί και προκαλεί μάλιστα και τους πολιτικούς και τους κομματικούς και τους κοινωνικούς φορείς.
Θα σας έλεγα το εξής: Μπορούμε να το δούμε ως δύο ενότητες την κατάσταση πέρα από τη διαθέσιμη αθλητική υποδομή:
Η μία ενότητα αφορά τα έργα που έχουν αρχίσει και δεν προβλέπεται να τελειώσουν ποτέ -όπως είναι το Παγκρήτιο Στάδιο- με βάση αυτά που είπατε. Τα είκοσι δισεκατομμύρια (20.000.000.000) δραχμές είναι ένα μεγάλο οικονομικό μέγεθος. Επίσης, θα πρέπει να δούμε και το Στάδιο των Πατελλών στο οποίο αποτυπώνεται η ίδια κατάσταση.
Η δεύτερη ενότητα αφορά το κλειστό Γυμναστήριο που χρειάζεται ο νομός. Εξάλλου, όπως γνωρίζετε, το Ηράκλειο έχει ομάδα Α' Εθνικής στο μπάσκετ και προχθές είχαμε και την επιτυχία του ΟΦΗ που ανέβηκε στη Β' Εθνική. Πρέπει βέβαια, να σας πω ότι το Ηράκλειο συγκρατεί τις δυνάμεις του στην ενδοχώρα. Να δούμε και αυτόν τον κύκλο.
Υπάρχει η Νότια Κρήτη, η περιοχή της Μεσαράς, όπου εκεί συγκρατεί περίπου εξήντα χιλιάδες με εβδομήντα χιλιάδες κατοίκους και υπάρχει παντελής έλλειψη αθλητικής υποδομής.
Θα σας έλεγα το εξής: Υπάρχει μία πρόταση από το Δήμο Μοιρών όπου σας παραχωρεί το οικόπεδο και θα μπορούσατε εσείς εκεί να δημιουργήσετε το κολυμβητήριο. Και ο Δήμος Αρκαλοχωρίου συμφωνεί για κολυμβητήριο στην περιοχή του. Ο Δήμος, όμως, Χερσονήσου, καταθέτει μια γενναία πρόταση όπου παραχωρείται το οικόπεδο και το 30% της χρηματοδότησης.
Αυτά τα ζητήματα νομίζω ότι πρέπει να τα δείτε, κύριε Υπουργέ. Αύριο στη σύσκεψη μας δίνεται η δυνατότητα να ξεκαθαρίσουμε πολλά πράγματα για να καταλάβει η κοινωνία του Ηρακλείου και να δουν οι δημότες και οι πολίτες όλου του νομού πού βρισκόμαστε και πού μπορούμε να πάμε.
Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ωραία, αφού θα γίνει σύσκεψη. Θα χρειαστείτε δευτερολογία, κύριε Υπουργέ;
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Ναι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Αγαπητέ συνάδελφε, εγώ κατανοώ την αγωνία σας. Εξάλλου δεν διατυπώνεται για πρώτη φορά σε αυτήν την Αίθουσα. Και εσείς και ο παριστάμενος Υφυπουργός Εθνικής 'Αμυνας επανειλημμένα έχετε επιδιώξει να βρούμε μία λύση στο μεγάλο αυτό θέμα.
Θέλω με τη δευτερολογία μου να επιβεβαιώσω ότι πράγματι το Ηράκλειο έχει αδικηθεί. Και η αδικία στην αθλητική υποδομή κατά την άποψή μου προέρχεται από λαθεμένες επιλογές του παρελθόντος.
Ξεκινήσαμε να φτιάξουμε αυτό το κλειστό Στάδιο Πατελλών και αυτό έμεινε στην πρώτη φάση του πρώτου Κοινοτικού Πλαισίου Στήριξης.
Οφείλουμε να αντιμετωπίσουμε μία κατάσταση η οποία δεν αντιμετωπίζεται με τα οικονομικά δεδομένα της Γενικής Γραμματείας Αθλητισμού. Με αυτό ως βάση, προσωπικά εκτιμώ ότι στα πλαίσια της αναγκαιότητας για αντισταθμιστικά για την ελληνική περιφέρεια θα έχουμε άμεσα λύσεις. 
Ελπίζω ότι η διϋπουργική επιτροπή θα πάρει τη σχετική απόφαση, την οποία εισηγούμαι και ελπίζω ότι το Υπουργικό Συμβούλιο θα δώσει τη λύση για την αθλητική υποδομή της περιφέρειας και της χώρας.
'Οσον αφορά τα δύο κολυμβητήρια, τα οποία εσείς σήμερα ζητάτε εδώ, εγώ έχω θετική ανταπόκριση και αύριο θα έχουμε συγκεκριμένες απαντήσεις.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υφυπουργό.
Η δεύτερη επίκαιρη ερώτηση με αριθμό 1381/4.5.98 του Βουλευτή της Νέας Δημοκρατίας κ. Δημητρίου Σιούφα προς τον Υπουργό Δημόσιας Τάξης, σχετικά με τις προθέσεις της Κυβέρνησης για ανασύνταξη της Ελληνικής Αγροφυλακής, διαγράφεται κατόπιν κωλύματος του Υπουργού.
Τρίτη είναι η με αριθμό 1376/4.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Γεωργίας, σχετικά με τη λήψη μέτρων ενίσχυσης των πορτοκαλοπαραγωγών του Νομού 'Αρτας, η οποία έχει ως ακολούθως:
"Σε απόγνωση βρίσκονται οι πορτοκαλοπαραγωγοί του Νομού 'Αρτας που παρέδωσαν τα χυμοποιήσιμα πορτοκάλια σε διάφορα χυμοποιεία.
Οι τριάντα έξι δραχμές επιδότηση κατά κιλό που υπόσχονται η Ευρωπαϊκή 'Ενωση και η Κυβέρνηση στην πράξη μετατράπηκαν σε 13,3 δραχμές προκαταβολή και έξι δραχμές συμπληρωματικές, που κανένας δεν ξέρει πότε συγκεκριμένα θα δοθούν.
Τα χυμοποιεία που έδωσαν δύο και τρεις δραχμές το κιλό για τα μέρλιν και τα κοινά χυμοποιήσιμα πορτοκάλια θησαυρίζουν στις πλάτες των αγροτών, πουλώντας το συμπυκνωμένο χυμό χίλια εξακόσια δολάρια τον τόνο με κόστος πρώτης ύλης τριάντα με σαράντα δραχμές τα δεκαπέντα κιλά, που απαιτούνται για την παραγωγή ενός κιλού συμπυκνωμένου χυμού.
Οι 19,3 δραχμές το κιλό, που θα πάρουν τελικά οι παραγωγοί των χυμοποιήσεων πορτοκαλιών, δεν καλύπτουν ούτε τα έξοδα συγκομιδής και μεταφοράς στα διάφορα χυμοποιεία.
Αν δεν παρθούν συγκεκριμένα μέτρα ενίσχυσης των παραγωγών, η καλλιέργεια των πορτοκαλιών, ειδικά στο Νομό της 'Αρτας, που για χιλιάδες αγρότες αποτελεί μονοκαλλιέργεια, θα εγκαταλειφθεί με τραγικές οικονομικές και κοινωνικές συνέπειες για χιλιάδες μικρομεσαίες αγροτικές οικογένειας.
Ερωτάται ο κύριος Υπουργός, τι συγκεκριμένα μέτρα θα πάρει, για να αποτρέψει την παραπάνω τραγική κατάσταση και να βελτιώσει την οικονομική θέση των παραγωγών".
Ο Υφυπουργός Γεωργίας κ. Σωτηρλής έχει το λόγο για τρία λεπτά να πρωτολογήσει.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κατ' αρχήν, θα ήθελα ειλικρινά να παρακάμψω την αναφορά του κυρίου συναδέλφου ότι η Κυβέρνηση και η Ευρωπαϊκή 'Ενωση υποσχέθηκαν τριάντα έξι δραχμές κατά κιλό επιδότηση στον παραγωγό.
Η Κυβέρνηση έγκαιρα γνωστοποίησε τη νέα ΚΟΑ εσπεριδοειδών στους 'Ελληνες καλλιεργητές. Και γνωρίζει πολύ καλά ο 'Ελληνας παραγωγός το καθεστώς ενίσχυσης σε όσους 
 

Επιστροφή στην κορυφή



Σελίδα 7907 
παραδίδουν προϊόν προς χυμοποίηση στα πλαίσια των κανονισμών 2002, αλλά και του Εφαρμοστικού Κανονισμού 1169/97.
Τι προβλέπουν αυτοί οι Κανονισμοί σαν υπενθύμιση:
Πρώτον, ίδιες τιμές ενίσχυσης για όλους τους παραγωγούς των κρατών-μελών της Ευρωπαϊκής 'Ενωσης.
Δεύτερον, μεμονωμένα μονοετή ή τριετή συμβόλαια των ομάδων παραγωγών με τους μεταποιητές, με μάξιμουμ επιδότηση τις τριάντα έξι δραχμές ανά κιλό.
Τρίτον, ενιαίο κατώφλι όγκου χυμοποίησης στα κράτη-μέλη της Ευρωπαϊκής 'Ενωσης ένα εκατομμύριο εκατόν ογδόντα εννέα χιλιάδες τόνους.
Τέταρτον, προβλέπουν οι κανονισμοί τον τρόπο και το χρόνο πληρωμής με προκαταβολή το 70% κάθε τρίμηνο και εντός μηνός μετά το τρίμηνο εξόφληση της ενίσχυσης.
Πέμπτον, προβλέπεται συνυπευθυνότητα από υπερβάσεις πάνω από 30% στις ποσότητες χυμοποίησης, με αντίστοιχη μείωση της προκαταβολής.
Κύριοι συνάδελφοι, η τρέχουσα καλλιεργητική περίοδος δεν είναι η καλύτερη για τη χώρα μας και τους 'Ελληνες παραγωγούς. Λόγω της μεγάλης παραγωγής και της υπέρβασης των ποσοτήτων, που έχουν πάει στη χυμοποίηση το 70% της προκαταβολής έγινε 37%, με συνέπεια το συνολικό ποσό, που αναμένεται να πάρουν οι παραγωγοί, να μην ξεπεράσει τις είκοσι πέντε συνολικά δραχμές, έναντι τριάντα έξι δραχμών που ήταν οι τριετείς συμβάσεις με τους χυμοποιούς. Βεβαίως, η πρώτη δόση είναι 13,5 δραχμές και στις 30.9.98, που κλείνει η εμπορική περίοδος -και είναι γνωστό τοις πάσι αυτό- θα δοθεί το υπόλοιπο. 'Αρα, θα έχουμε μία μείωση δέκα έως δώδεκα δραχμές σε σχέση με το αναμενόμενο.
Αναγνωρίζουμε το πρόβλημα, που δημιουργείται στον 'Ελληνα παραγωγό, όταν είναι γνωστό ότι τα χυμοποιεία, αν και μπορούσαν, δεν προσέφεραν στον 'Ελληνα παραγωγό πάνω από δύο έως τέσσερις δραχμές ανά κιλό, όταν επίσης είναι γνωστό ότι ο ελληνικός χυμός σε σχέση με τους χυμούς, που προσφέρονται από άλλες χώρες και κύρια από τη Βραζιλία και ανταγωνιστικός είναι ως προς τις τιμές, αλλά και έντονα κερδοφόρος για τα χυμοποιεία.
Για το λόγο αυτό, το Υπουργείο Γεωργίας προχώρησε σε μία σειρά συσκέψεις με τις ομάδες παραγωγών, με τους εκπροσώπους των παραγωγών και με τους χυμοποιούς, επιδιώκοντας να βρεθούν λύσεις, που δεν θα οδηγήσουν, όπως σωστά λέτε, στην εγκατάλειψη των καλλιεργειών, με σοβαρές οικονομικές και κοινωνικές συνέπειες στους 'Ελληνες παραγωγούς.
Ζητήσαμε από την Ευρωπαϊκή 'Ενωση στη συνεδρίαση των Υπουργών Γεωργίας στις 21.4.98 την αύξηση του κοινοτικού πλαφόν και όχι μόνο αυτό, αλλά να μεταφέρουμε αυτό το κόστος που δημιουργήθηκε φέτος, στην επόμενη χρονιά.
Βεβαίως στη συνεδρίαση για το πακέτο τιμών τον Ιούνιο μήνα θα ξεκαθαρίσουμε αυτήν την πολιτική έτσι ώστε πράγματι να πάρουμε μέτρα υπέρ των παραγωγών.
ΠΡΟΕΔΡΕΥΩΝ (Παναγιώτης Σγουρίδης): Θα συνεχίσετε στη δευτερολογία σας.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, να κλείσω την παράγραφό μου και δεν θέλω δευτερολογία για να γίνoυν κατανοητές οι ενέργειές μας και να υπάρξει η αναγκαία συνεννόηση που πρέπει να έχουμε μεταξύ μας σ'αυτό το θέμα.
ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύριε Υπουργέ.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Επιπλέον, σε εθνικό επίπεδο συνεχίσαμε τις συνεδριάσεις και επειδή διαπιστώσαμε ότι είναι δύσκολο να επιτύχουμε αναδρομική λύση έτσι ώστε οι χυμοποιοί να συνεισφέρουν στον 'Ελληνα παραγωγό πέραν των συμβατικών τους υποχρεώσεων μια και είχαν πράγματι κέρδη, αποφασίσαμε να υπάρχει διαεπαγγελματική επιτροπή, η οποία θα συνεδριάσει για πρώτη φορά την ερχόμενη εβδομάδα. Μέχρι τέλος του Ιούνη θα καταλήξουμε σε συμπεράσματα και αποφάσεις.
Θεωρούμε σε μηδενική βάση τις συμβάσεις που έγιναν τον περασμένο χρόνο. Δεν θα ισχύσουν τα τριετή συμβόλαια έτσι ώστε να δοθεί η δυνατότητα να επανεξετάσουμε όλο το καθεστώς και επιπλέον να υποχρεώσουμε τους χυμοποιούς να συνεισφέρουν και αυτοί την ώρα που είναι πράγματι αποδεδειγμένο ότι κερδίζουν και όταν είναι γνωστό ότι με βάση τους κανονισμούς προσφέρουν μηδενική έως πενιχρή ενίσχυση των παραγωγών.
Κύριε συνάδελφε, επιπλέον στην Ευρωπαϊκή 'Ενωση διαπιστώθηκε για πρώτη φορά ύστερα από δύο χρόνια, ότι οι ελληνικές προτάσεις έχουν βρει ανταπόκριση και στην Ιταλία και στην Ισπανία. Συμφωνήσαμε, λοιπόν, για κοινές προτάσεις για την αύξηση του πλαφόν στο ένα εκατομμύριο επτακόσιες χιλιάδες τόνους. Επίσης, συμφωνήσαμε σειρά μέτρων που στόχο έχουν να ενισχύσουν τους παραγωγούς.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τασούλας έχει το λόγο για να αναπτύξει την επίκαιρη ερώτησή του.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, όπως καταλαβαίνετε και εσείς και οι Βουλευτές, ο Υπουργός υπόσχεται δρόμο μακρύ και στενά παπούτσια στους αγρότες. 
Οι άνθρωποι καίγονται. Μη μας λέτε γιατί το έπαθαν αυτό και ότι έτσι προβλέπει ο ΠΟΕ ή η πρώην GATT κλπ. Αυτά σας τα έχουμε πει χιλιάδες φορές. Το ερώτημα είναι τι θα κάνετε. Ο κόσμος χάνεται, καίγεται. 
Μειώθηκαν κατά τέτοιο τρόπο οι επιδοτήσεις επειδή το θέλει η Ευρωπαϊκή 'Ενωση, επειδή έχει αυτούς τους κανονισμούς, επειδή, επειδή...και οι άνθρωποι δεν μπορούν να τα βγάλουν πέρα. 'Ο,τι θα πάρουν είναι κάτω από το κόστος που έχουν για να παράγουν το προϊόν. Αν δεν μπορείτε να κάνετε τίποτα, δεν ξέρω τι σας θέλουν για Κυβέρνηση αυτοί οι άνθρωποι. Πάντως, οι άνθρωποι καταστρέφονται. Εσείς δεν ξέρω τι θα κάνετε με την Ευρωπαϊκή 'Ενωση, αλλά αυτούς τους ανθρώπους πρέπει να τους στηρίξετε. Δεν σας φταίνε σε τίποτα. Τους είπατε ότι θα έχουν αυτήν την επιδότηση, ακόμη τους είπατε ότι θα έχουν μία προοδευτική μείωση μέσα στο χρόνο. 'Ομως, την κοπανάτε μονομιάς και την κατεβάζετε στις δεκαεννιά δραχμές. Τώρα, μας λέτε ότι είναι είκοσι πέντε δραχμές. 'Εστω και είκοσι πέντε δραχμές να είναι, πάλι δεν βγαίνουν οι άνθρωποι. Περιμένουν να ακούσουν από σας -δεν ξέρω αν θα δευτερολογήσετε- ότι θα βρείτε συγκεκριμένο τρόπο λύσης.
Μας λέτε ότι θα κουβεντιάσετε με τους διάφορους χυμοποιούς και τι έγινε; Μας λέτε επίσης ότι θα σπάσετε το συμβόλαιο. Αυτό όμως δεν σημαίνει ότι θα πάρουν παραπάνω λεφτά οι άνθρωποι. Μπορεί να είναι τα ίδια ή χειρότερα ή δεν ξέρω τι άλλο. Δεσμευθείτε να ενισχύσετε το εισόδημα των πορτοκαλοπαραγωγών της 'Αρτας και γενικά όλων των πορτοκαλοπαραγωγών της χώρας.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, είπατε ότι δεν θα δευτερολογήσετε.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): 'Ετσι είναι, κύριε Πρόεδρε, δεν θα δευτερολογήσω. Απλά να απαντήσω μονολεκτικά. Δεν θα αξιοποιήσω όλο το χρόνο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο για ένα λεπτό.
ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε συνάδελφε, φαίνεται ότι δεν με ακούσατε όταν σας είπα ότι ζητήσαμε από την Ευρωπαϊκή 'Ενωση να μην ισχύσει για φέτος αυτός ο περιορισμός και η επιβολή της συνυπευθυνότητας. Αυτό θέλουμε να πετύχουμε. Δεν πήραμε όμως την απάντηση. Θα το επιδιώξουμε στην συνεδρίαση Υπουργών Γεωργίας τον Ιούνιο μήνα.
Επίσης, διαφωνούμε, κύριοι συνάδελφοι, όσον αφορά τη στρατηγική και την πολιτική στην αγροτική οικονομία. Εθνικές ενισχύσεις και επιδοτήσεις από τον εθνικό κορβανά δεν υπάρχουν. Τα έχουμε πει πολλές φορές. Δεν συμφωνούμε με την εθνικοποίηση της αγροτικής πολιτικής αν θέλουμε να αξιοποιήσουμε πόρους που παίρνουμε από την Ευρωπαϊκή 'Ενωση που ξεπερνούν το ένα τρισεκατομμύριο (1.000.000.000.000) δραχμές. Εμείς κάνουμε τη δουλειά μας. Θα αλλάξουμε τις συμβάσεις και θα προσπαθήσουμε και για 
 

Επιστροφή στην κορυφή



Σελίδα 7908 
φέτος να ενισχύσουμε τον 'Ελληνα παραγωγό, αλλά μέσα από τους κανονισμούς και μέσα από τις διαδικασίες που επιτρέπονται στη χώρα μας χωρίς να διακινδυνεύσουμε πολλαπλές κυρώσεις στη χώρα μας, ενδίδοντας στο λαϊκισμό.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σωτηρλή. 
Τέταρτη είναι η με αριθμό 1366/30.4.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για ιδιωτικοποίηση της Ιονικής Τράπεζας κ.λπ.
Η επίκαιρη ερώτηση έχει ως εξής:
"Το τελευταίο χρονικό διάστημα και με ιδιαίτερη ένταση τις τελευταίες ημέρες εμφανίζονται στον Τύπο δηλώσεις σας ή διαρροές από τις οποίες προκύπτει ότι η Κυβέρνηση υιοθετεί το δόγμα της διατήρησης δύο μόνο χρηματοπιστωτικών ομίλων υπό κρατικό έλεγχο. Αυτή η άποψη δεν φαίνεται να στηρίζεται σε κάποιο συνολικότερο σχεδιασμό για το τραπεζικό σύστημα.
Στην κατεύθυνση αυτή, η Κυβέρνηση ανακοινώνει την πρόθεσή της να προχωρήσει σε άμεση εκποίηση της Ιονικής Τράπεζας. Ενώ μάλιστα η προοπτική αυτή προβάλλεται ως τελεσίδικη, δεν διευκρινίζονται οι όροι ως προς το τίμημα, τον τρόπο καταβολής του, το ποσοστό μετοχών που θα συνοδεύει την εκχώρηση του management κ.λπ.
Ερωτάται ο κύριος Υπουργός:
1. Γιατί η Κυβέρνηση δεν υιοθετεί στην περίπτωση Εμπορικής - Ιονικής τη λύση της λειτουργικής και τελικά και της οργανωτικής συγχώνευσης κατά το πρότυπο της Εθνικής - Κτηματικής με στόχο ένα ισχυρό πολυμετοχικό υπό δημόσιο έλεγχο χρηματοπιστωτικό οργανισμό ικανό να προχωρήσει σε διεθνείς στρατηγικές συμμαχίες και να ανταπεξέλθει στον εγχώριο και διεθνή ανταγωνισμό; 
2. Ποιες θα είναι οι προοπτικές για την Εμπορική; Δεν υπάρχει κίνδυνος απαξίωσής της ιδιαίτερα από την ενδεχόμενη ενίσχυση εγχώριου ανταγωνιστή της;".
Ο Υφυπουργός Εθνικής Οικονομίας κ. Μπαλτάς έχει το λόγο για τρία λεπτά, να πρωτολογήσει.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κύριε συνάδελφε, με αφορμή την ερώτησή σας, θέλω να υπενθυμίσω ότι η Κυβέρνηση έχει δηλώσει επανειλημμένα την απόφασή της για διαρθρωτικές παρεμβάσεις, ιδιαίτερα στο δημόσιο τομέα της οικονομίας. Τέτοιες διαρθρωτικές παρεμβάσεις είναι και οι πωλήσεις μετοχικών πακέτων δημοσίων επιχειρήσεων.
Σε ό,τι αφορά τώρα την Ιονική Τράπεζα: 
Από τις διάφορες μελέτες που έχουν γίνει με πρωτοβουλία και της Κυβέρνησης και των διοικήσεων της Εμπορικής και της Ιονικής, προέκυψε ότι η παράταση του ισχύοντος καθεστώτος στις δύο Τράπεζες, δεν εξασφαλίζει βιώσιμο μέλλον. 'Αρα, αποκλείεται η συνέχεια της σημερινής κατάστασης.
Εάν αποκλεισθεί, λοιπόν, το ισχύον καθεστώς, διαγράφονται δύο εναλλακτικές λύσεις: Η πρώτη εναλλακτική λύση είναι η συγχώνευση της Ιονικής με την Εμπορική. Η δεύτερη είναι η πώληση της Ιονικής Τράπεζας από τον πωλητή, τη μητρική εταιρεία, δηλαδή την Εμπορική.
Από την εξέταση στοιχείων προέκυψε ότι η πρώτη λύση έχει τεράστιο κοινωνικό και οικονομικό κόστος. Η λύση αυτή προβλέπει αποχωρήσεις τριών χιλιάδων εκατό εργαζομένων στις δύο Τράπεζες. Είναι δεδομένο ότι οι φυσιολογικές αποχωρήσεις είναι πολύ περιορισμένες. Σε κάθε περίπτωση οι αποχωρήσεις δεν αφορούν μόνο τα υψηλά κλιμάκια ηλικιών, αλλά αφορούν όλο το προσωπικό. Κατά συνέπεια, η υλοποίηση του προγράμματος εξυγίανσης, που συνεπάγεται η συγχώνευση, σημαίνει κατ' αρχήν μαζικές απολύσεις εργαζομένων.
Επιπλέον, το πρόγραμμα εξυγίανσης, που συνεπάγεται η συγχώνευση προβλέπει κατάργηση - κλείσιμο εκατόν πενήντα τριών υποκαταστημάτων των δύο Τραπεζών, σε σύνολο πεντακοσίων σαράντα έξι, το οποίο σημαίνει και αυτό μαζικές απολύσεις και μάλιστα σε τοπική κλίμακα, συγκεντρωμένες σε συγκεκριμένα σημεία της εθνικής επικράτειας, σε συγκεκριμένες περιοχές, πόλεις, χωριά κ.λπ., όπως αντιλαμβάνεσθε.
Ακόμα, το πρόγραμμα εξυγίανσης, που συνεπάγεται η συγχώνευση σημαίνει επανάκριση και επανατοποθέτηση όλου του προσωπικού των δύο Τραπεζών, το οποίο, αντιλαμβάνεσθε, προσκρούει σε πολύ μεγάλα εμπόδια διοικητικής φύσης, αλλά και γενικότερα σε ό,τι αφορά την υλοποίησή του. 
Για τους λόγους αυτούς, για το τεράστιο οικονομικό και κοινωνικό κόστος, που συνεπάγεται αυτό το πρόγραμμα εξυγίανσης, η Κυβέρνηση απέρριψε την συγχώνευση και προέκρινε τη λύση της πώλησης της Ιονικής Τράπεζας. Η λύση της πώλησης είναι η λύση εκείνη, η οποία διασφαλίζει πολύ καλύτερα το μέλλον και την προοπτική της Ιονικής Τράπεζας και βεβαίως το μέλλον και την προοπτική των εργαζομένων σ' αυτήν.
Η πώληση θα πραγματοποιηθεί σε συνθήκες απόλυτης διαφάνειας μέσω Χρηματιστηρίου και με τρόπο που θα διασφαλίζει απόλυτα τα οικονομικά συμφέροντα της Εμπορικής Τράπεζας. Η ίδια η Εμπορική Τράπεζα δεν ιδιωτικοποιείται. Αντίθετα με το προϊόν της πώλησης θα ενισχυθεί κεφαλαιακά, ώστε να επιταχύνει την εξυγίανση και τον εκσυγχρονισμό της.
ΠΡΟΕΔΡΕΥΩΝ (Παναγιώτης Σγουρίδης): Ο κ. Δραγασάκης έχει το λόγο.
ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, σέβομαι τον κ. Μπαλτά, αλλά δεν χειρίζεται το συγκεκριμένο θέμα. Περίμενα να είναι εδώ ο Υπουργός Εθνικής Οικονομίας. 
Πότε αποφασίσατε, κύριε Υπουργέ, όλα αυτά που μου λέτε; Τη Δευτέρα το πρωί ο κ. Παπαντωνίου είδε την ΟΤΟΕ και είπε ότι η Κυβέρνηση δεν έχει πάρει απόφαση και ότι συζητά τόσο τη συγχώνευση όσο και την πιθανή πώληση. Πότε, λοιπόν, πάρθηκαν αυτές οι αποφάσεις που τις διαβάσαμε στις εφημερίδες και τις ακούσαμε στα ραδιόφωνα; Γιατί είναι διαρθρωτική παρέμβαση η πώληση και δεν είναι διαρθρωτική παρέμβαση η συγχώνευση; Διότι, συνεπάγεται κοινωνικό κόστος; Διότι συνεπάγεται απολύσεις; Δηλαδή η Κυβέρνηση επιλέγει την εύκολη λύση; Δηλαδή η Κυβέρνηση ενεργεί με κριτήριο πως θα αποφύγει το όποιο πολιτικό κόστος και όχι τι συμφέρει στο τραπεζικό σύστημα και στη χώρα;
Πολύ φοβάμαι, κύριε Υπουργέ, ότι και από αυτό το περιστατικό προκύπτει ότι η Κυβέρνηση δεν έχει συγκροτημένη πολιτική για το τραπεζικό σύστημα. 'Αγεται και φέρεται από διάφορα lobbies και ομάδες συμφερόντων. Η πώληση της Ιονικής δεν υπηρετεί κάποιο συγκεκριμένο σχεδιασμό για το τραπεζικό σύστημα. Αντίθετα υπηρετεί, και θα αποδειχθεί αυτό, συγκεκριμένους σχεδιασμούς ιδιωτικού τραπεζικού ομίλου, ο οποίος θέλει και το δηλώνει, να καταλάβει τη δεύτερη θέση στη χώρα μας. 
Ενώ, λοιπόν, τη Δευτέρα λέγατε αυτά στους τραπεζοϋπαλλήλους εμπαίζοντάς τους, χθες ανώτατο κυβερνητικό στέλεχος έδινε στο Ρώυτερ δήλωση ότι την Πέμπτη ο Πρωθυπουργός θα ανακοινώσει την πώληση της Ιονικής Τράπεζας. Φοβάμαι, κύριε Υπουργέ, ότι όλα αυτά ο λαός τα κατανοεί ως έναν εμπαιγμό του. Ο λαός απαιτεί τουλάχιστον ευθύτητα και ειλικρίνεια την οποία δεν βλέπει.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.
ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Η ευθύτητα και η ειλικρίνεια της Κυβέρνησης έχουν δηλωθεί επανειλημμένα. Η Κυβέρνηση ακολουθεί το πρόγραμμά της και αυτή έχει την ευθύνη. 'Οπως ο κ. Δραγασάκης σέβεται αυτά που λέω εγώ, έτσι και εγώ σέβομαι την άποψή του. 'Ομως την ευθύνη για να μπει η Ελλάδα το 2001 στο EURO την έχει η Κυβέρνηση και η Κυβέρνηση θα την πραγματοποιήσει. Η απόφαση που πήρε για την Ιονική είναι προς αυτήν την κατεύθυνση.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να σας ανακοινώσω ότι η Διαρκής Επιτροπή Εθνικής 'Αμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής 'Αμυνας: "Κύρωση της Συμφωνίας Στρατιωτικής Συνεργασίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Γεωργίας".
 

Επιστροφή στην κορυφή



Σελίδα 7909 
Ο Βουλευτής κ. Κωνσταντίνος Σκανδαλίδης ζητά ολιγοήμερη άδεια απουσίας στο εξωτερικό.
Εγκρίνει η Βουλή;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε τη ζητηθείσα άδεια. 
Πέμπτη είναι η με αριθμό 1370/4.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς την Υπουργό Ανάπτυξης σχετικά με τη λήψη μέτρων συντήρησης των ιαματικών λουτρών Μεθάνων. 
Η επίκαιρη ερώτηση του κ. Αράπη έχει ως εξής:
"Στα Μέθανα, τα εισοδήματα που συναρτώνται από τη λειτουργία των ιαματικών λουτρών είναι σημαντικότατα για τη ζωή της πόλης. Επίσης, για λόγους φιλολαϊκής κοινωνικής πολιτικής, είναι σημαντικό να συνεχιστεί η λειτουργία τους σε τιμές προσιτές σε ηλικιωμένους πολίτες χαμηλού εισοδήματος, οι οποίοι και τα έχουν μεγάλη ανάγκη και αποτελούν σήμερα τους κυριότερους χρήστες τους.
'Ομως ο ΕΟΤ στον οποίο ανήκουν τα λουτρά δεν έχει προβεί σε καμία ανανέωση ή έστω σε ικανοποιητική συντήρηση των εγκαταστάσεων, με αποτέλεσμα να παρουσιάζουν σήμερα εικόνα πλήρους εγκατάλειψης και να προοιωνίζεται κλείσιμο.
Ερωτάται ο κύριος Υπουργός:
Τι ενέργειες έχουν γίνει για την υποτυπώδη συντήρησή τους για τη φετινή περίοδο που αρχίζει σ' ένα μήνα;
Ποια είναι τα σχέδια για το μελλοντικό καθεστώς λειτουργίας των λουτρών;".
Η Υφυπουργός Ανάπτυξης κ. 'Αννα Διαμαντοπούλου έχει το λόγο.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Θα ήθελα να ξεκινήσω λέγοντας ότι το πρόβλημά μας δεν είναι η υποτυπώδης συντήρηση των λουτρών, πράγμα το οποίο δεν προσφέρει τίποτα στην ανάπτυξη της πόλης. Το πρόβλημα είναι η συνολικότερη αξιοποίηση της λουτρόπολης των Μεθάνων, με κεντρικό πυρήνα βέβαια τα ιαματικά λουτρά.
Θα σας απαντήσω στο θέμα των ενεργειών, σχετικά με το τι έχει γίνει ως σήμερα με τρία σημεία:
Πρώτον, υπάρχουν συντηρήσεις στα τρία τελευταία χρόνια. 'Εχω πρόχειρα και τα διαθέσιμα κονδύλια, στα οποία αν θέλετε μπορώ να αναφερθώ. Είναι είκοσι εκατομμύρια (20.000.000) δραχμές το 1996, δέκα εκατομμύρια (10.000.000) δραχμές το 1997 και δώδεκα εκατομμύρια (12.000.000) δραχμές φέτος και αφορούν δαπάνες συντήρησης ώστε να μπορούν να λειτουργούν αυτά τα λουτρά. Η συντήρηση αυτή γίνεται, όπως ξέρετε, παρά τα σοβαρά προβλήματα που έχει ο ΕΟΤ την περίοδο αυτή, προσπαθώντας να εξορθολογήσει τις δαπάνες που αφορούν κυρίως τις μονάδες αυτεπιστασίας του.
Δεύτερον, έγινε μια μελέτη βιωσιμότητας, η οποία ανατέθηκε σε διεθνή οίκο, για να εξετασθεί η βιωσιμότητα αυτών των λουτρών. Αυτή η μελέτη, κατέληξε σε αρκετά διφορούμενα αποτελέσματα και έτσι δεν εντάχθηκε το σχέδιο στο Επιχειρησιακό Πρόγραμμα Τουρισμού στο Κοινοτικό Πλαίσιο Στήριξης, όπου θα εξασφαλιζόταν μια δυνατή χρηματοδότηση αν υπήρχε αποδεδειγμένα βιωσιμότητα και προοπτική. Και βέβαια, η μελέτη έγινε εξετάζοντας μόνο αυτά τα λουτρά.
'Εγινε, λοιπόν, μια συνάντηση στις 10 Ιανουαρίου στα Μέθανα, όπου συμμετείχε και ο Γενικός Γραμματέας του ΕΟΤ και όλοι οι τοπικοί παράγοντες και υπήρξε μία ομόφωνη κατάληξη αυτής της συνάντησης, όπου κοινός τόπος όλων ήταν ότι το πρόβλημα είναι η συνολική ανάπτυξη της περιοχής με καινούριες επενδύσεις, με καινούριες εγκαταστάσεις, με ειδικές τουριστικές εγκαταστάσεις οι οποίες θα μπορούν να προσελκύουν κάθε είδους τουρίστες και όχι μόνο συνταξιούχους, ώστε να μπορεί να αναπτυχθεί πολύ περισσότερο, και να αποφέρει τουριστικό εισόδημα ικανοποιητικό. Προς αυτήν την κατεύθυνση θα γίνει διεθνής διαγωνισμός, σύμφωνα με τα πρότυπα και τις προδιαγραφές των ευρωπαϊκών λουτροπόλεων.
Αυτήν τη στιγμή γίνεται η συγκέντρωση των στοιχείων και η καταγραφή των χώρων, οι οποίοι μπορούν να αξιοποιηθούν στην παραπάνω κατεύθυνση που σας είπα. Πρόκειται να ολοκληρωθούν σύντομα για να προχωρήσουμε στην προκήρυξη.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Διαμαντοπούλου.
Ο κ. Αράπης έχει το λόγο για δυο λεπτά για να αναπτύξει την επίκαιρη ερώτηση.
ΙΩΑΝΝΗΣ ΑΡΑΠΗΣ: Κυρία Διαμαντοπούλου, ερωτάται ειδικώς η Κυβέρνηση, ποια είναι η κοινωνική σας πολιτική. Αυτήν τη στιγμή στα Μέθανα πηγαίνουν περίπου δεκαπέντε χιλιάδες μικροσυνταξιούχοι. Δεν έχουν τις κατάλληλες οικονομικές δυνάμεις ώστε να πληρώσουν σε μια επιχείρηση που πάτε να στήσετε. Γιατί ένα διάστημα από το 1995 μέχρι σήμερα κοροϊδεύατε ότι θα τα εξυγιάνετε και θα τα φτιάξετε. Στο διάστημα αυτό δεν κάνετε τίποτε, παρά να φθάσει ο κ. Σκουλάς, ο Γενικός Γραμματέας του ΕΟΤ, να πει, πάμε για ιδιωτικοποίηση. Αυτός είναι ο σκοπός, αυτή είναι η κοινωνική πολιτική της Κυβέρνησης σήμερα;
Νομίζω ότι υπάρχει λύση. Υπάρχει λύση, σαν Κυβέρνηση που λέτε ότι είσαστε σοσιαλιστική και θέλετε να κάνετε κοινωνική πολιτική, να τα δώσετε στο δήμο, να τα ενισχύσετε. Στη Θεσσαλονίκη, σε άλλη μια τέτοια περίπτωση, έγινε αυτό το πράγμα, ενισχύθηκαν και νομίζω ότι λειτουργούν σωστά. Εσείς ούτε κοινωνική πολιτική κάνετε ούτε είσαστε σοσιαλιστική Κυβέρνηση! Πάτε να ξεπουλήσετε όλες τις κρατικές επιχειρήσεις και στο τέλος να φέρετε τους εμίρηδες να κάνουν μπάνιο στα Μέθανα!
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αράπη.
Η κ. Διαμαντοπούλου έχει το λόγο για δυο λεπτά για να δευτερολογήσει.
ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε συνάδελφε, η κοινωνική πολιτική δεν σημαίνει ούτε συντήρηση χαμηλοτάτου επιπέδου ούτε παροχή χαμηλού επιπέδου υπηρεσιών ούτε σημαίνει ότι επειδή δίνονται κάποιες υπηρεσίες από το κράτος, απλά για να λέμε ότι τις δίνουμε, να είναι του επιπέδου που ξέρετε ότι είναι σήμερα.
Ο στόχος που έχουμε αυτήν τη στιγμή είναι με την εξυγίανση και την αναπτυξιακή διαδικασία που αφορά όληντην περιοχή να προσφέρονται και καλύτερες υπηρεσίες και πιο αποτελεσματικές για τους συνταξιούχους, και να υπάρξει δυνατότητα επιδότησής τους από τη συμμετοχή τους στα προγράμματα αυτά, αλλά σίγουρα με καλύτερες μονάδες.
Και η δυνατότητα της άσκησης κοινωνικής πολιτικής είναι πολύ σημαντικότερη όταν έχουμε υγιείς μονάδες οι οποίες δεν επιδοτούνται. Αντί να επιδοτούμε τις τουριστικές μονάδες, προτιμούμε να επιδοτούμε τους συνταξιούχους να έχουν πολύ καλές υπηρεσίες.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Διαμαντοπούλου.
Κύριοι συνάδελφοι, τη συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" ογδόντα μαθητές και μαθήτριες του δημοτικού σχολείου Αγγελοχωρίου της Νέας Κερασιάς του Νομού Θεσσαλονίκης με τους συνοδούς-δασκάλους και γονείς και εκπροσώπους της Τοπικής Αυτοδιοίκησης.
Η Βουλή τους καλωσορίζει.
(Χειροκροτήματα από όλες τις πτέρυγες)
Ολοκληρώθηκε η συζήτηση των επικαίρων ερωτήσεων.
 

Επιστροφή στην κορυφή



Σελίδα 7910 
Η σελίδα σε PDF 

Επιστροφή στην κορυφή



Σελίδα 7911 
Η σελίδα σε PDF 

Επιστροφή στην κορυφή



Σελίδα 7912 
Η σελίδα σε PDF 

Επιστροφή στην κορυφή



Σελίδα 7913 
Η σελίδα σε PDF 

Επιστροφή στην κορυφή



Σελίδα 7914 
τόσο σε ελλαδικό όσο και επί μέρους, σε νομαρχιακό επίπεδο.
Συνεχίζει ο κύριος Υπουργός, λέγοντας ότι η υλοποίηση ή η τροποποίηση του προσχεδιασμού αυτού, εναπόκειται πλέον στην εν λόγω υπηρεσία, εφόσον αναλάβει τελικά το έργο της δασοπυρόσβεσης. Εφόσον, λοιπόν, αναλάβει τελικά, εναπόκειται σ' αυτούς. Δηλαδή, "ζήσε Μάη, να φας τριφύλλι". Για πότε;
Είναι προφανές ότι υπάρχει πρόβλημα. Τι μπορώ να ερμηνεύσω απ' αυτήν την οριοθέτηση κύριε Υπουργέ; 'Εχετε επιφύλαξη αν θα ψηφισθεί το νομοσχέδιο; Μήπως έχετε επιφυλάξεις αν θα δεχθεί το νομοθετικό σώμα την ψήφιση του νομοσχεδίου ή προσωπικά αμφιβάλλετε αν θα συσταθεί αυτή η υπηρεσία ή πιστεύετε ακόμη, την ύστατη στιγμή, ότι ενδεχομένως θα μπορούσατε να αποτρέψετε την ανάληψη αυτής της υπηρεσίας από το Υπουργείο Δημόσιας Τάξης;
Θα ήθελα να κάνω μία ακόμη παρατήρηση. Στην έκθεση της Επιστημονικής Επιτροπής αναφέρεται ότι σκοπός της ανάθεσης, πλην όλων των άλλων, να μην αναφέρω τα άλλα στοιχεία, είναι και η μείωση της μέχρι τώρα επιβάρυνσης του κρατικού προϋπολογισμού. 
Δεν προκύπτει αυτό βέβαια, από την έκθεση τη δική σας, την εισηγητική ή από πουθενά αλλού. Προφανώς, όμως, γνωρίζει η Επιστημονική Επιτροπή ότι στις προθέσεις της Κυβέρνησης είναι η περαιτέρω μείωση των δαπανών για την προστασία των δασών.
Πρέπει να γνωρίζει επομένως η Βουλή και να μάθει και ο ελληνικός λαός ότι τα τελευταία τρία χρόνια μειώθηκαν οι δαπάνες. Θα καταθέσω σχετικό πίνακα για τα Πρακτικά της Βουλής, σχετικά με τις δαπάνες προστασίας των δασών. 
Υπάρχει μία κλίμακα, από όπου προκύπτει ότι από το 1989 ανεβαίνουν οι δαπάνες και φθάνουν στα δώδεκα δισεκατομμύρια εννιακόσια δεκαεπτά εκατομμύρια (12.917.000.000) δραχμές το 1993-1994. Το 1995 είναι περίπου εντεκάμισι δισεκατομμύρια (11.500.000.000) δραχμές και το 1996 κατεβαίνουμε περίπου στα έντεκα δισεκατομμύρια διακόσια εκατομμύρια (11.200.000.000) δραχμές. Θα μειώσετε και άλλο τις δαπάνες; Θα καταθέσω, λοιπόν, αυτόν τον πίνακα για να τον δείτε.
(Στο σημείο αυτό ο Βουλευτής κ. Γεώργιος Σούρλας καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εκτιμώ, λοιπόν, ότι όλοι αυτοί οι λόγοι και πολλοί άλλοι που αναφέρθηκαν από τους συναδέλφους, αρκούν για να καταψηφισθεί το νομοσχέδιο από συναδέλφους που έχουν τη δική τους φωνή και ευθύνη, που δεν υπακούουν σε εντολές και κομματικές πειθαρχίες. Εγώ υπακούω στη δική μου φωνή, στη φωνή της συνείδησής μου και καταψηφίζω το νομοσχέδιο.
ΠΡΟΕΔΡΕΥΩΝ (Λουκάς Αποστολίδης): Ο Πρόεδρος του Συνασπισμού της Αριστεράς και της Προόδου, κ. Κωνσταντόπουλος έχει το λόγο.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, ζήτησα το λόγο στη συζήτηση επί των άρθρων, γιατί θεωρώ ότι αυτό το νομοσχέδιο αποτελεί πρωτοτυπία πολιτική, αποτελεί πρόκληση πολιτική. Και μόνο από τον τίτλο ευθέως επισημαίνει κανείς τον παραλογισμό των ρυθμίσεων, "Ανάθεση της δασοπυρόσβεσης στο Πυροσβεστικό Σώμα".
Και τον απλό πολίτη να ρωτήσει κανείς, θα μάθει ότι άλλη η συμπεριφορά και η δυναμική της πυρκαγιάς στο δάσος, άλλη στην αστική κατοικημένη περιοχή, άλλη σε βιομηχανικές εγκαταστάσεις, έτσι ώστε σε καμιά περίπτωση να μην υπάρχει η άποψη ότι όλες οι πυρκαγιές αντιμετωπίζονται μ' ενιαίο τρόπο από ένα Πυροσβεστικό Σώμα. Αυτήν την πυροσβεστική αντίληψη, φαίνεται ότι την έχει μόνο η Κυβέρνηση, για τα σοβαρά κοινωνικά προβλήματα, που φουντώνουν το ένα μετά το άλλο.
Είναι παραλογισμός πολιτικός να πιστεύετε ότι στα δάση της Ελλάδας μπορούν να δράσουν οι πυροσβέστες, για να αντιμετωπίσουν τις πυρκαγιές. Πέρα όμως απ' αυτόν τον πολιτικό παραλογισμό, υπάρχει ένα θέμα πολιτικής αξιοπιστίας, για το οποίο πρέπει να συνεννοηθούμε όλοι. Κάθε χρόνο ακούγονται θρηνωδίες επί θρηνωδιών εκ μέρους των διαφόρων κυβερνητικών παραγόντων, όταν οι πυρκαγιές αφανίζουν χιλιάδες στρέμματα δασικού πλούτου.
Είμαστε η χώρα που έχει το μικρότερο ποσοστό δάσωσης, είμαστε η χώρα που έχει τους μεγαλύτερους συντελεστές καταστροφών από πυρκαγιές στα δάση. Κάθε καλοκαίρι όποιος βρεθεί να είναι στο Υπουργείο Γεωργίας είτε ως Υπουργός είτε ως Γενικός Γραμματέας, επιδίδεται σε εκδηλώσεις, σε δηλώσεις και σε κινητοποιήσεις ως πυροσβέστης της τελευταίας στιγμής.
'Εχουμε συζητήσει κατ' επανάληψη το πρόβλημα. Συγκροτήθηκε Διαρκής Κοινοβουλευτική Επιτροπή και κατέληξε σε πόρισμα. Προς τι, κύριε Υπουργέ και κύριοι της Κυβέρνησης, αυτές οι αναθέσεις στη Βουλή να επεξεργαστεί προτάσεις για νομοθετικές ρυθμίσεις προκειμένου να αντιμετωπιστούν σοβαρά προβλήματα του τόπου; Για τα μάτια του κόσμου; Μονάχα για άσκηση εντυπώσεων;
Με τη νοοτροπία ότι όλα τα παραπέμπουμε στη Βουλή και μετά όλα τα περιφρονούμε μόνο και μόνο διότι διαρκώς μετατοπίζεται το κέντρο βάρους της πολιτικής ζωής έξω από τη Βουλή; Ποιος νομιμοποιείται να αποφασίζει, να συντάσσει και να προτείνει αυτό το νομοσχέδιο ερήμην των πορισμάτων της Διακομματικής Επιτροπής; Ποιος νομιμοποιείται και από πού αντλεί εξουσία και δύναμη; Από τη γραφειοκρατική δύναμη της σφραγίδας; Από την παραγοντική του συμβούλου του Υπουργού; Από το κυβερνητικό, αν θέλετε, συνδικαλισμό που θέλει μεταξύ διαφόρων σωμάτων της Δημόσιας Διοίκησης να παίζει τα αντίστοιχα παιχνίδια;
Υπάρχει Βουλή; Υπάρχουν θεσμοθετημένες λειτουργίες; Υπάρχει πόρισμα ομόφωνα εγκεκριμένο; 'Η το υιοθετείτε ή το γράφετε στα παλιά σας τα παπούτσια. Αλλά έτσι συντελείτε και συνεργείτε εσείς οι ίδιοι την παραπέρα υποβάθμιση της Βουλής και δικαιολογημένα ο κόσμος αποστρέφει το πρόσωπό του από τέτοιες συμπεριφορές. Σε ποιον να πιστέψει και γιατί, όταν την ώρα της πυρκαγιάς εσείς λέτε "θα τα λύσει η Βουλή" και μετά εν ψυχρώ μεθοδεύετε νομοθετικές ρυθμίσεις οι οποίες ουσιαστικά διασπούν την ευθύνη, δεν εξασφαλίζουν συντονισμό, δημιουργούν αντιπαραθέσεις των επιμέρους Σωμάτων της Δημόσιας Διοίκησης και αναγορεύουν το νομοθετικό αυταρχισμό και την πολιτική προχειρότητα σε αξίωμα λειτουργίας του πολιτικού βίου της χώρας;
Θα ήθελα να γίνω πιο συγκεκριμένος. Yπάρχει ένα επιπρόσθετο πρόβλημα, το οποίο αναφέρεται στην προσωπική στάση του κάθε Βουλευτή. 
Βουλευτές συνάδελφοι της κυβερνητικής πλειοψηφίας το καλοκαίρι, μετά τον Αύγουστο, κατέθεσαν τροπολογία με την οποία ζητούσαν η δασοπυρόσβεση να γίνει στα πλαίσια του κοινού πορίσματος της Βουλής. Σήμερα ψηφίζουν αντίθετα. Επιτέλους, πραγματικά δεν υπάρχει κανένα σημείο στο οποίο να μπορεί κανείς να απαντήσει με σιγουριά ότι ο λόγος μετράει, ότι η άποψη δεσμεύει, ότι η συμπεριφορά έχει συνέπεια; 'Ολα στην πειθαρχία μιας αμφιλεγόμενης κυβερνητικής πρωτοβουλίας;
Υπάρχει και ένα τρίτο ζήτημα όπου προς τα έξω η κοινωνία βλέπει μία κυβέρνηση να συμπεριφέρεται σχιζοφρενικά. Εσείς οι ίδιοι, κύριοι, φτιάξατε τη Γενική Γραμματεία Πολιτικού Σχεδιασμού, τη Γενική Γραμματεία Εκτάκτων Αναγκών και κάνατε πανηγυρικές συνεδριάσεις και συνεντεύξεις Τύπου και δηλώσεις επί δηλώσεων, προκειμένου να επιτευχθεί θεσμικά και πολιτικά εκείνο που έλειπε: 'Ενα ενιαίο όργανο που θα εξασφαλίζει το συντονισμό, την έγκαιρη ενεργοποίηση και την άμεση επέμβαση σε περιπτώσεις εκτάκτων αναγκών, που προκαλούν φυσικές καταστροφές.
Εκείνο που έλειπε, ξέρετε ποιο είναι: Ο συντονισμός και η ευθύνη των αποφάσεων την ώρα της επέμβασης. Και γνωρίζετε πάρα πολύ καλά ότι, προκειμένου περί πυρκαγιάς στα δάση, η συμπεριφορά της πυρκαγιάς είναι εντελώς διαφορετική. Γνωρίζετε ότι σε καμιά περίπτωση δεν μπορεί να αναχαιτιστεί η πυρκαγιά, αν δεν υπάρξει επέμβαση στο πρώτο δεκάλεπτο.
 

Επιστροφή στην κορυφή



Σελίδα 7915 
Γνωρίζετε ότι το δάσος το ξέρει και το αγαπάει περισσότερο από τον καθένα ο δασικός, γνωρίζετε ότι υπάρχει μία ολόκληρη υπηρεσία με εμπειρία και υποδομή, την οποία την αχρηστεύετε και τη μετατρέπετε σε προίκα του Πυροσβεστικού Σώματος.
Οπουδήποτε και να το πείτε αυτό, αμέσως θα σας ρωτήσουν: Τι είδους βλάστηση έχετε, τι είδους γεωγραφική διαμόρφωση έχετε, τι είδους πυρκαγιές έχετε; Και θα σας παραπέμψουν όλοι, οι απλοί εμπειρικοί χωρικοί και πολίτες της υπαίθρου, αλλά και οι ειδήμονες που έχουν αντίστοιχες εξειδικευμένες γνώσεις, σε μοντέλα που ισχύουν σε χώρες με ομοιομορφία προβλημάτων και δεδομένων, όπως η Ελλάδα. Θα σας παραπέμψουν σε μεσογειακές χώρες, θα σας παραπέμψουν σε χώρες με βλάστηση, με μεγάλους όγκους δασών, με ορεινή διαμόρφωση και εκεί θα σας επισημάνουν ότι την ευθύνη την έχει η δασική υπηρεσία.
Εσείς σε πείσμα της κοινής πείρας, σε πείσμα της κοινής λογικής, σε πείσμα των δικών σας διακηρύξεων, κατευθύνεσθε προς αντίθετη κατεύθυνση, σε πείσμα της δέσμευσης από το κοινό πόρισμα της Βουλής, σχεδιάζετε και θέλετε να νομοθετήσετε τα εξής τραγελαφικά: "Στην αρμοδιότητα της Γενικής Γραμματείας Δασών του φυσικού περιβάλλοντος ανήκει η πρόληψη των δασικών πυρκαγιών, εκτός από την έκδοση σχετικών πυροσβεστικών κανονισμών και διατάξεων, την ενημέρωση και ευαισθητοποίηση των πολιτών σε θέματα πυροπροστασίας του δάσους, την οργάνωση περιπόλων, όπου και όταν αυτό κρίνεται αναγκαίο, την επιτήρηση των δασών με επίγεια και εναέρια μέσα, την κατανομή των πυροσβεστικών δυνάμεων, τη συνεργασία με άλλες αρχές και φορείς".
Δεν παραλογίζεσθε; Η επιτήρηση των δασών με επίγεια και εναέρια μέσα ξέρετε πολύ καλά ότι είναι, λόγου χάρη, αρμοδιότητα πρόληψης. Για πείτε μου σας παρακαλώ, γιατί θα περνούν τα αεροπλάνα και θα επιτηρούν τα δάση; Για λόγους εξάσκησης;
Διασπάτε την ενιαία ευθύνη, υπονομεύετε το συντονισμό, μεταφέρετε εκτελεστικές και λειτουργικές αρμοδιότητες σε υπηρεσίες οι οποίες δεν έχουν γνώση του αντικειμένου και το σοβαρότερο είναι ότι η κατάρτιση των αναγκαίων κανονισμών που χρειάζονται για την ενημέρωση και ευαισθητοποίηση των πολιτών σε θέματα προστασίας του δάσους, η οργάνωση περιπόλων και όλο το σχετικό, μόνο από δασικούς μπορεί να προκύψουν. Γιατί μέχρι σήμερα στην Ελλάδα δεν υπάρχει εξειδίκευση του Πυροσβεστικού Σώματος για την αντιμετώπιση των πυρκαγιών στα δάση. Και ξέρετε ότι πάρα πολλές φορές συνέβη το δυσάρεστο και καταστροφικό γεγονός, από την άγνοια ή την ολιγωρία, από την απροθυμία ή την ευθυνοφοβία άσχετων προς τις δασικές υπηρεσίες υπηρεσιών να χάσουμε χιλιάδες στρέμματα.
Σήμερα, λοιπόν, εσείς συμπεριφέρεσθε με ένα τρόπο που προκαλεί, με έναν τρόπο ο οποίος υπονομεύει την πραγματική προστασία των δασών και το σοβαρότερο, συμπεριφέρεσθε με ένα τρόπο που δείχνει ότι δεν έχετε εμπιστοσύνη στη δασική υπηρεσία, ότι δεν την χρειάζεσθε, ότι σας εξυπηρετεί μονάχα για βοηθητικού χαρακτήρα δουλειές, ότι τη θέλετε στο περιθώριο, ότι δεν θέλετε να υιοθετήσετε την επιστημοσύνη των στελεχών τους, ότι δεν θέλετε να υιοθετήσετε την εμπειρία τους, ότι δεν μπορείτε να κάνετε με αυτούς, γιατί αυτούς δεν μπορείτε να τους διατάξετε.
Κύριε Υπουργέ, αυτό το νομοσχέδιο παραλύει και εκμηδενίζει και τις τελευταίες δυνατότητες που υπάρχουν σε τούτο τον τόπο για να προστατευτεί το δάσος. Αυτό το νομοσχέδιο σφραγίζει την έλλειψη αποτελεσματικότητας και εμπιστοσύνης που κορυφώνεται. Γιατί δεν μπορείτε να δώσετε καμιά εξήγηση, ευλογοφανή ή αξιόπιστη, όταν οι ίδιοι περιφρονείτε και χλευάζετε τη Βουλή, όταν οι ίδιοι καταργείτε την ειδικευμένη δασική υπηρεσία και όταν οι ίδιοι παίζετε παιχνίδια ανταγωνισμού και παραγοντισμών μεταξύ των διαφόρων κλάδων των δημοσίων υπηρεσιών.
Δεν μπορεί να ψηφισθεί αυτό το νομοσχέδιο. Δεν πρέπει να ψηφισθεί αυτό το νομοσχέδιο. Δεν διασκεδάζει τους φόβους της ελληνικής κοινωνίας και πολύ περισσότερο, δεν κρύβει τις πολιτικές σας ευθύνες.
Δεν μπορείτε να οργανώσετε ενιαίο κέντρο συντονισμού και δεν θέλετε να εμπιστευτείτε τους ειδικούς. Θέλετε εσείς από τα γραφεία του Υπουργείου Γεωργίας, να κάνετε και το δασοφύλακα και το δασικό. Θέλετε εσείς να υποκαταστήσετε την ευθύνη του δασικού που πονάει το δάσος, με γραφειοκρατικές αναθέσεις, οι οποίες εκτός των άλλων περιλαμβάνουν και χρονοβόρες διαδικασίες παραχώρησης της περιουσίας της Δασικής Υπηρεσίας, της υποδομής των εξοπλισμών, εις την Πυροσβεστική Υπηρεσία, χωρίς την ίδια ώρα η Πυροσβεστική Υπηρεσία να έχει εξασφαλίσει την αντίστοιχη δομή. Την ώρα που αναγορεύετε την Πυροσβεστική Υπηρεσία σε αποκλειστικώς αρμοδία για την πυρόσβεση και την προστασία των δασών από την πυρκαγιά, δεν έχετε εξασφαλίσει αντίστοιχη δομή στην υπηρεσία. Διαλύετε ότι υπάρχει και οδηγείτε τα δάση σε ένα πραγματικό κενό από πλευράς προστασίας και αυτή είναι η ευθύνη σας.
ΠΡΟΕΔΡΕΥΩΝ (Λουκάς Αποστολίδης): Ο Πρόεδρος του ΔΗ.Κ.ΚΙ. κ. Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, το Δημοκρατικό Κοινωνικό Κίνημα, μέσω του ειδικού αγορητή και του Κοινοβουλευτικού Εκπροσώπου, δήλωσαν ότι αυτό το νομοσχέδιο δεν εκφράζει τις σύγχρονες ανάγκες της προστασίας των δασών στη χώρα μας, τα οποία πράγματι καταστρέφονται κατά χιλιάδες στρέμματα το χρόνο από διάφορους λόγους.
Είναι ένα πρόχειρο κατασκεύασμα, το οποίο δεν έχει μελετηθεί από τους αρμόδιους σε βάθος. Επίσης, δεν λαμβάνει υπόψη τα προβλήματα και τις αιτίες των προβλημάτων που έχουν ανακύψει στη διαδρομή πολλών δεκαετιών και κυρίως δεν λαμβάνει υπόψη κάτι το οποίο, όσοι έχουν ασκήσει κυβερνητικά καθήκοντα, το έχουν ζήσει σε όλο του το μεγαλείο, δηλαδή τις δυσχέρειες, τα προβλήματα που ανακύπτουν, αλλά και τις βραδύτητες που προκύπτουν, όταν υπάρχουν συναρμοδιότητες, όπως στην προκειμένη περίπτωση που άλλη υπηρεσία θα έχει την πρόληψη, κι άλλη υπηρεσία θα έχει την κατάσβεση, όπως προτείνει το νομοσχέδιο.
Μάλιστα, ενθυμούμαι ότι ο ίδιος ο σημερινός ο Πρωθυπουργός, όταν στις προγραμματικές δηλώσεις και όχι μόνο μίλησε για την ανάγκη διοικητικής μεταρρύθμισης -στα λόγια παίρνετε άριστα- όταν μίλησε για εκσυγχρονισμό δήθεν της διοίκησης, όταν το ίδιο έκαναν οι Υπουργοί Προεδρίας, Εσωτερικών, Αποκέντρωσης κλπ., σαν ένα από τα μέτρα εκσυγχρονισμού και διοικητικής μεταρρύθμισης, ανέφεραν την κατάργηση ή τον περιορισμό συναρμοδιοτήτων. Και εσείς, τελείως αντιφατικά μέσα από αυτό το νομοσχέδιο δημιουργείτε συναρμοδιότητες υπηρεσιών που έχουν τελείως διαφορετικό αντικείμενο.
Πέρα, όμως, από αυτό και τα προβλήματα που θα ανακύψουν στην πράξη, αν επιμείνετε να ψηφίσετε αυτό το αναποτελεσματικό νομοσχέδιο, κατ'αρχήν, δημιουργείτε με αυτό το νομοσχέδιο τεράστιο πρόβλημα πολιτικής, κοινοβουλευτικής, δημοκρατικής τάξης. Και σε αντίθεση με τα λόγια τα κούφια, τα μεγάλα της Κυβέρνησής σας, αλλά και τα δικά σας, κύριε Υπουργέ, που σας έχουμε ακούσει αυτόν τον ενάμιση χρόνο να λέτε, ενώ εμφανίζεστε υποκριτικά να ενδιαφέρεστε δήθεν για την ύπαρξη συναίνεσης των κομμάτων, εδώ που υπήρξε συναίνεση σε ένα θέμα, το οποίο εμείς το θεωρούμε εθνικό θέμα, την προστασία των δασών, με τα προβλήματα που έχουν ανακύψει, εδώ σε αυτήν την μοναδική περίπτωση ή από τις λίγες περιπτώσεις που ανέκυψε ομοφωνία κομμάτων στη Βουλή, παρά τις διαβεβαιώσεις σας, έρχεστε και κάνετε αλαζονικά αυτό το οποίο εσείς νομίζετε ότι πρέπει να γίνει, αναγορεύοντας σε θέσφατο, αυτό που εσείς λέτε, ότι είναι το άριστο.
Και δεν είναι μόνο αυτό. Είναι τεράστιο θέμα πολιτικής τάξης που δείχνει, ότι κάθε άλλο παρά εκσυγχρονιστές είστε, είστε αναχρονιστές αισχίστου είδους.
Στο προεκλογικό σας πρόγραμμα κυβερνητικής πολιτικής λέτε τα τελείως αντίθετα από αυτά που κάνετε με το νομοσχέδιο. 
Σε αλλεπάλληλες δηλώσεις που έγιναν στη Βουλή όλα αυτά τα χρόνια μετά το 1993 λέγατε τα τελείως αντίθετα. 
 

Επιστροφή στην κορυφή



Σελίδα 7916 
Και θέλετε να σας πιστέψουν οι δασολόγοι, όλοι οι άνθρωποι που εργάζονται στις υπηρεσίες δασών; Θέλετε να σας πιστέψει ο ελληνικός λαός, θέλετε να πιστέψουν τα υποκριτικά λόγια περί εκσυγχρονισμού και περί δήθεν αναγνώρισης της ανάγκης αντιμετώπισης των μεγάλων προβλημάτων που ανακύπτουν για το περιβάλλον και γενικότερα από τις πυρκαγιές σε μεγάλη έκταση που γίνονται στα δάση;
Πρέπει πράγματι να επισημάνω ότι αν η Κυβέρνηση δεν αποσύρει αυτό το νομοσχέδιο, ώστε πράγματι να λάβει υπόψη το πόρισμα της Διακομματικής Επιτροπής, να λάβει υπόψη επίσης τις εμπεριστατωμένες μελέτες που έκαναν οι αρμόδιες υπηρεσίες του Υπουργείου Γεωργίας, αλλά και οι φορείς των δασολόγων, δασοπόνων, των εργαζομένων σ' αυτόν το χώρο, οι οποίοι έχουν τεράστια εμπειρία, τότε πράγματι αναλαμβάνετε πολύ μεγάλη ευθύνη για τις δυσλειτουργίες και για την όξυνση των προβλημάτων που θα παρουσιασθού και φέτος, αλλά και τις επόμενες χρονιές. Για να μην πω ότι φθάσαμε στα μέσα περίπου του Μάη. Είναι γνωστό ότι κάθε χρόνο από το μήνα Μάη αρχίζουν οι πυρκαγιές, οι εμπρησμοί και εσείς τώρα φέρνετε ένα νομοσχέδιο παρ' ότι κατ' επανάληψη από όλες τις πτέρυγες της Βουλής έχουν κατατεθεί ερωτήσεις και έχουν αναπτυχθεί τα ζητήματα αυτά, ώστε να ληφθούν έγκαιρα τα μέτρα για να υπάρξει μια δυνατότητα χρονικής επεξεργασίας αυτών των μέτρων.
Και ακριβώς φθάσατε στο σημείο ένα τέτοιο σημαντικό θέμα να το φέρνετε με τη δική σας πλειοψηφία, να συζητηθεί με ομάδες άρθρων και μέσα σε δύο συνεδριάσεις, όταν οι ίδιοι ομολογείτε κατ' επανάληψη και σήμερα ότι είναι τεράστιο αυτό το ζήτημα, άρα χρειάζεται μεγαλύτερη προσοχή, μεγαλύτερη ανάλυση, μεγαλύτερη έρευνα και μεγαλύτερη συζήτηση εδώ μέσα στη Βουλή.
Κάνουμε έκκληση προς την Κυβέρνηση και τον κύριο Υπουργό να αναλογιστεί τις ευθύνες, κάνουμε έκκληση να αναβάλει τουλάχιστον τη συζήτηση, να λάβει υπόψη του το πόρισμα, να καλέσει τους συλλόγους των εργαζομένων και στη συνέχεια να φέρει για συζήτηση πριν κλείσει η Βουλή, αφού έτσι και αλλιώς πρακτικά αδύνατη είναι η εφαρμογή του, αφού είμαστε στο Μάη μήνα, για φέτος, ώστε να φέρει ένα νομοσχέδιο που πραγματικά να αντιμετωπίζει το πρόβλημα, αλλά και που θα βάζει στις υπηρεσίες για την αντιμετώπιση των προβλημάτων, της προστασίας των δασών εννοώ, τους ίδιους τους εργαζόμενους, γιατί η Κυβέρνηση ακολουθεί μια λαθεμένη και από άλλης πλευράς πολιτική. Παντού, εκφράζοντας την αλλαζονία της εξουσίας, προσπαθεί να έχει αντιμέτωπους όλους τους εργαζόμενους. Το ίδιο έγινε με την Ολυμπιακή, το ίδιο γίνεται με τους εργαζόμενους στις δασικές υπηρεσίες, το ίδιο γίνεται παντού. Νομίζετε έτσι ότι θα αντιμετωπίσετε τα προβλήματα. Νομίζετε ότι αυτός είναι ο καλύτερος τρόπος αντιμετώπισης των μεγάλων οικονομικών και κοινωνικών προβλημάτων. Κάνετε μεγάλο λάθος και θα το διαπιστώνετε κάθε μέρα όσο θα επιμένετε σε αυτήν την απαράδεκτη πολιτική.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα ότι από μέρους του Κομμουνιστικού Κόμματος Ελλάδος ορίζεται ως Κοινοβουλευτικός Εκπρόσωπος ο συνάδελφος κ. Αχιλλέας Κανταρτζής.
Επίσης από μέρους του Συνασπισμού της Αριστεράς και της Προόδου ορίζεται ως Κοινοβουλευτικός Εκπρόσωπος ο συνάδελφος κ. Ευάγγελος Αποστόλου.
Η κ. Φουντουκίδου έχει το λόγο για οκτώ λεπτά.
ΠΑΡΘΕΝΑ ΦΟΥΝΤΟΥΚΙΔΟΥ: Κύριε Πρόεδρε, τιμούμε και αναγνωρίζουμε το έργο της Πυροσβεστικής Υπηρεσίας και τη μεγάλη προσφορά στην αντιμετώπιση των ευρύτερων κινδύνων που αντιμετωπίζουν οι 'Ελληνες πολίτες. Θεωρώ όμως ότι το θέμα της δασοπυρόσβεσης είναι διάφορο, είναι ευρύτερο, πολυπλοκότερο της αντιμετώπισης των πυρκαγιών στην πόλη.
Αυτός είναι ο λόγος που καμία επιστημονική μελέτη μέχρι σήμερα, κανένας απολύτως φορέας από όσους ερωτήθηκαν δεν υποστήριξε την άποψη που υποστηρίζει η Κυβέρνηση με το νομοσχέδιο αυτό.
Προσπάθησα πάρα πολύ να βρω κάποιο λόγο για τον οποίο θα μπορούσε να επιμείνει η Κυβέρνηση στην ψήφιση ενός νομοσχεδίου που θέτει θέμα πολιτικής τάξης, πολιτικής αξιοπιστίας, αφού όπως όλοι γνωρίζουμε υπάρχει ένα πόρισμα Διακομματικής Επιτροπής, υπάρχουν υπογραφές Βουλευτών της Κυβέρνησης που υποστηρίζουν την εφαρμογή και τη θεσμοθέτηση περαιτέρω του πορίσματος αυτής της επιτροπής.
Επίσης, ξέρουμε όλοι ότι συγκλίναμε σε κάποιες απόψεις ενός θέματος που συμφωνήσαμε ότι είναι θέμα υψίστης εθνικής προτεραιότητας, όπως είναι η προστασία των δασών.
Ποιοι λόγοι, λοιπόν, θα μπορούσαν να οδηγήσουν τον κύριο Υπουργό στην πείσμονα επιμονή του για τη μεταφορά των αρμοδιοτήτων της δασοπυρόσβεσης στην Πυροσβεστική Υπηρεσία, κόντρα σε όλα αυτά τα υπάρχοντα στοιχεία και στις διατυπωθείσες απόψεις;
Νομίζω, λοιπόν, ότι η αδυναμία επίλυσης των μεγάλων προβλημάτων που αντιμετωπίζει το Υπουργείο σε θέμα αρμοδιότητός του, ήταν αυτά που οδήγησαν την ηγεσία του να θολώσει τα νερά ώστε να μη φανούν αυτές οι αδυναμίες.
Ο δεύτερος λόγος είναι η δυνατότητα απόλυτου ελέγχου ώστε να μην καταγγέλονται τα σφάλματα, οι ολιγωρίες, οι κακοί χειρισμοί σε περιπτώσεις δασοπροστασίας από το Πυροσβεστικό Σώμα, που όπως είναι στρατιωτικά διαρθρωμένο δεν ελλοχεύει αυτός ο κίνδυνος.
Νομίζω ότι εξήντλησα όλη την καλή διάθεση και επιείκεια που θα είχα στους χειρισμούς της πολιτικής ηγεσίας του Υπουργείου Γεωργίας. Γιατί, πώς να είμαστε επιεικείς όταν στην έναρξη της αντιπυρικής περιόδου είναι ακέφαλη η Γενική Γραμματεία Δασών; Πώς μπορεί να είμαστε επιεικείς όταν ο φορέας που επιφορτίζεται την ευθύνη της δασοπυρόσβεσης δηλώνει ότι είναι ανέτοιμος και ότι χρειάζεται τέσσερις μήνες προετοιμασία; Και αυτό δηλώνεται στην έναρξη ακριβώς του θέρους. Γιατί, τέσσερις μήνες τι σημαίνει; Μετά το θέρος; Δηλαδή κατόπιν εορτής; 'Οταν θα έχουν προκληθεί όλες αυτές οι ζημιές;
Εγώ θα έλεγα, κύριε Πρόεδρε, ότι θα πρέπει να υπενθυμίζουμε στον κύριο Υπουργό τα εγκλήματα τελούνται είτε δια δόλου είτε δι' αμελείας, όπου υπάγεται και η ανεπάρκεια. Και δηλώνω κατηγορηματικά σ'αυτήν την Αίθουσα ότι θα ζητήσω και ποινικές ευθύνες από την πολιτική ηγεσία του Υπουργείου Γεωργίας και τους συμβουλάτορές του, όταν θα δούμε το καλοκαίρι να καταστρέφονται τα δάση και εμείς θα αρκούμαστε στο να καταγγέλλουμε πράκτορες και ίσως ευθύνες υπαλλήλων ή των πυροσβεστών, προκειμένου, όπως καταγγέλθηκε εδώ στην Αίθουσα ανεπίτρεπτα, απαράδεκτα και αναπόδεικτα βέβαια, προκειμένου να εισπράξουν τις υπερωρίες.
Ποια επιείκεια μπορούμε να έχουμε απέναντι στην πολιτική ηγεσία όταν σήμερα τα αυτοκίνητα της δασοπυρόσβεσης είναι χωρίς οδηγούς, είναι χωρίς συντήρηση, όταν δεν έχει συνέλθει το αρμόδιο διυπουργικό όργανο παρά τις αγωνιώδεις εκκλήσεις του ΓΕΕΘΑ, όταν δεν έχουμε δεδηλωμένη τη δυνατότητα φέτος του στρατού να συνδράμει στο έργο της δασοπυρόσβεσης;
Επισημαίνω ότι όλα αυτά συμβαίνουν σε μία περίοδο που ο κίνδυνος των πυρκαγιών είναι ante portas. 
Δεν θεωρώ ότι δεν υπάρχουν ευθύνες όταν η πολιτική ηγεσία αναλίσκεται σε τέτοια κρίσιμη περίοδο σε επικίνδυνους πειραματισμούς.
Αν, λοιπόν, θέλουμε πραγματικά να αντιμετωπίσουμε τον κίνδυνο των πυρκαγιών υπάρχουν προτάσεις. Υπήρχε μια πολύ ωραία αρχή από την Κυβέρνηση της Νέας Δημοκρατίας η οποία σταμάτησε. 
Νομίζω επομένως ότι αυτό που πρέπει να κάνουμε είναι να επιλέξουμε τις περιοχές που έχουν ανάγκη αυξημένης πυροπροστασίας, να ενισχύσουμε τα παρατηρητήρια, να βοηθήσουμε στην καλύτερη εκπαίδευση του προσωπικού, αφού προηγουμένως στελεχώσουμε καλύτερα τις δασικές υπηρεσίες και να προχωρήσουμε το θεσμό των πυροκομάντος, που είχε εφαρμοσθεί επιτυχώς πειραματικά και έχει τώρα σταματήσει.
Μπορούμε να ζητήσουμε βοήθεια υλικοτεχνική και νομίζω ότι με λίγη καλή θέληση θα αντιμετωπίζαμε τον κίνδυνο των πυρκαγιών. 
 

Επιστροφή στην κορυφή



Σελίδα 7917 
'Εχουμε έναν ικανότατο φορέα που μας εγγυάται την καλή διαχείριση, την ανάπτυξη των δασών και την πρόληψη και καταστολή των πυρκαγιών. Και αυτός είναι η Δασική Υπηρεσία, έτσι όπως λειτουργεί σήμερα. Με καλύτερη στελέχωση θα έχουμε άριστα αποτελέσματα. 'Αλλως φοβάμαι ότι η αποδυνάμωση τεχνικών μέσων, αυτοκινήτων και ανθρώπινου δυναμικού δεν θα τους παρέχει ούτε τη δυνατότητα να καταπολεμήσουν τη λαθροθηρία, τη λαθραία και παράνομη υλοτομία, ούτε να μπορέσουν να συνδράμουν στην καλύτερη ανάπτυξη και αξιοποίηση των δασικών εκτάσεων, του δασικού μας πλούτου.
Φοβάμαι ότι οδηγούμαστε σ' ένα φορέα αναποτελεσματικό με όσους κινδύνους αυτό περικλείει και ελλοχεύει και θα έλεγα, θέλοντας να προειδοποιήσω τον κύριο Υπουργό ότι εφόσον προχωρήσει εγώ δηλώνω σε αυτήν την Αίθουσα "εάλω το δάσος". 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο κ. Ιωάννης Ζαφειρόπουλος έχει το λόγο.
ΓΙΑΝΝΗΣ ΖΑΦΕΙΡΟΠΟΥΛΟΣ: Κύριε Πρόεδρε, είναι σαφές ότι υπό άλλες προϋποθέσεις θα μπορούσε το συζητούμενο σχέδιο νόμου να αποτελέσει το "εργαλείο" για μία ουσιαστική τομή στο πρόβλημα της δασοπυρόσβεσης που απασχολεί και ταλανίζει τη χώρα ιδιαίτερα τα τελευταία χρόνια.
Πριν καταθέσω στο Σώμα τις απόψεις μου, θα ήθελα να επισημάνω ότι είναι λανθασμένη η αντίληψη που εκφράστηκε και χθες και σήμερα στην Αίθουσα αυτή ότι τάχα η Κυβέρνηση, η όποια Κυβέρνηση, υποχρεούται να νομοθετεί με βάση τα πορίσματα Διακομματικών Επιτροπών.
Είναι άλλο να σέβεται η Κυβέρνηση την εκφρασμένη βούληση των Διακομματικών Επιτροπών και άλλο να αναλαμβάνουν οι επιτροπές το ρόλο τμήματος "κυβερνώσας" Βουλής.
Ο ελληνικός λαός και το εκλογικό Σώμα έχει αναθέσει στην Κυβέρνηση την εντολή να ασκήσει την πολιτική που εκείνη επιθυμεί και για την οποία θα κριθεί. 'Ομως ταυτόχρονα επιβάλλεται από κοινοβουλευτική ευαισθησία να μην τίθενται στις καλένδες πορίσματα διακομματικών επιτροπών, τα οποία θα μπορούσαν να έχουν άλλη τύχη εάν στην Αίθουσα αυτή διεξήγαμε διάλογο ουσίας και ειλικρίνειας και δεν επιδιδόμαστε σε ανταλλαγή μονολόγων, δηλαδή σε διάλογο μεταξύ κωφών. Γιατί υπάρχει το παράδειγμα διακομματικών επιτροπών που συνέταξαν πορίσματα σε προηγούμενη Βουλή, όπου την κυβερνητική εξουσία ασκούσε η σημερινή Αξιωματική Αντιπολίτευση, και βεβαίως δεν έγιναν δεκτά αυτά τα πορίσματα.
'Ομως πρέπει να δικαιολογήσω την ψήφο μου επί της αρχής του σχεδίου νόμου. Πιστεύω ότι το παρόν σχέδιο νόμου αποτελεί νομοθετικό εγχείρημα που υιοθετεί μία πιλοτική διαδικασία, η οποία μπορεί να οδηγήσει στην κατάρτιση, στη συγκρότηση τελικά ενός μηχανισμού για τη δασοπροστασία στη χώρα μας. 'Ομως δεν μπορεί κανένας να αμφισβητήσει το αναμφίλεκτο δεδομένο, ότι με αυτό το σχέδιο νόμου και χωρίς επαρκείς εξηγήσεις επιχειρείται ο διαχωρισμός της πρόληψης των δασικών πυρκαγιών από την καταστολή, με ορατό τον κίνδυνο αφενός της δημιουργίας σύγχυσης για το σκοπό και το επιδιωκόμενο αποτέλεσμα και αφετέρου την επαύξηση της υφιστάμενης αδυναμίας ορθολογικού σχεδιασμού της πυροπροστασίας των ελληνικών δασών.
Ενδεχομένως κατά την υλοποίηση του παρόντος σχεδίου νόμου να δημιουργηθούν εκείνες οι προϋποθέσεις και αυτοί οι φόβοι δεν θα ισχύσουν, αλλά υπάρχουν όχι μόνο ως φόβοι, αλλά και ως κίνδυνοι.
Είναι γνωστό ότι η κατάσβεση μιας δασικής πυρκαγιάς, κύριε Πρόεδρε, θεωρείται ουσιαστικά το επιχειρησιακό και ηθικό, λέγουν κάποιοι ειδικοί, ισοδύναμο μιας πολεμικής μάχης που απαιτεί τεράστια οργάνωση, ακριβή συντονισμό των δυνάμεων που έχουν διατεθεί για την επίτευξη του στόχου της κατάσβεσης και κοινωνικολαϊκή στήριξη, για να αποβεί αποτελεσματική η συνολική προσπάθεια.
Ερωτάται η Κυβέρνηση : Θεωρεί ότι με το παρόν σχέδιο νόμου επιτυγχάνονται οι στόχοι αυτοί; Και αν θεωρεί ότι επιτυγχάνονται, τα επιχειρήματα που έχουν εισφερθεί όχι μόνο στην Αίθουσα αυτή αλλά και από του Τύπου και με δηλώσεις και ακριτομύθιες, δεν πείθουν στο βαθμό που θα έπρεπε να πείσουν.
Η ανάθεση της δασοπυρόσβεσης στο Πυροσβεστικό Σώμα θα έπρεπε να είναι το επακόλουθο της κατάργησης του Υπουργείου Δημόσιας Τάξης. Εάν θέλουμε να μιλήσουμε για εκσυγχρονισμό μιας συνολικότερης προσπάθειας που αναφέρεται και στη δασοπροστασία και στην αστική προστασία από τις πυρκαγιές και στην αστυνόμευση, θα έπρεπε να έχουμε προηγουμένως οδηγηθεί στην κατάργηση του Υπουργείου Δημόσιας Τάξης και στη δημιουργία αυτοτελών επιχειρησιακά, διοικητικά και πολιτικά , Αρχηγείων της Αστυνομίας και του Πυροσβεστικού Σώματος. Γιατί μόνο έτσι και με την ένταξη των αρμοδιοτήτων αυτού του Υπουργείου, στον ευρύτερο χώρο της αρμοδιότητας του Υπουργείου Δημόσιας Διοίκησης, Εσωτερικών και Αποκέντρωσης, θα μπορούσαμε να επιδιώξουμε την κοινωνικολαϊκή στήριξη για την επίτευξη των στόχων αυτών και την προστασία των μεγάλων κοινωνικών αγαθών που υποτίθεται θέλουμε να προστατεύσουμε.
Θα έπρεπε να περιλαμβάνει αυτό το σχέδιο νόμου, ένα πλήρες σχέδιο "ΚΑΠΟΔΙΣΤΡΙΑΣ" για τη δασοπροστασία, κάτι που λείπει. Θα έπρεπε επίσης να γνωρίζουμε με ποιο τρόπο θα υλοποιηθεί ο επιχειρησιακός σχεδιασμός της καταστολής. Είναι αυτονόητο πως χρειάζεται τουλάχιστον για ένα μεταβατικό διάστημα, ένα συντονιστικό όργανο, όχι εκείνο που υπάρχει, αλλά συντονιστικό όργανο ανάμεσα στη Γενική Γραμματεία Δασών και στο Υπουργείο Δημόσιας Τάξης, στο Πυροσβεστικό Σώμα.
Επίσης θα έπρεπε να προβλέπεται η δημιουργία ενός ισχυρού και καταρτισμένου επιτελείου στην Πυροσβεστική Υπηρεσία, εξοπλισμένου με μέσα αλλά και με έμψυχο υλικό για να μπορέσει να ανταποκριθεί στο νέο ρόλο του.
Δεν έχω το χρόνο που θα χρειαζόμουνα για να επισημάνω π.χ. με ποια διαδικασία θα γίνει η μεταβίβαση της υλικοτεχνικής υποδομής, ποιος θα συντάξει το πρακτικό. Θα φαγωθούν εκεί μέσα. Δεν θα μπορούσε να υπάρχει και να προβλέπεται μια διαδικασία έκδοσης μιας κοινής υπουργικής απόφασης, πέραν εκείνης που προσδιορίζεται με αοριστία, εκδιδόμενη εφ'άπαξ στο άρθρο 2; Και αν η Τοπική Αυτοδιοίκηση δεν παράσχει τη χρήση ακινήτων στο Πυροσβεστικό Σώμα, ποιος θα την πάει... στη Χάγη; Ποιες είναι οι διατάξεις που της το επιβάλλουν αυτό να το κάνει; Θα κάνει επίταξη η Κυβέρνηση; Και βεβαίως θα πρέπει να ρυθμιστούν μια σειρά άλλα θέματα. Αναφέρομαι κυρίως στην επιχειρηματολογία του διακεκριμένου συναδέλφου εισηγητού της Πλειοψηφίας κ. Δημ. Γεωργόπουλου, σχετικά με τις μετατάξεις του προσωπικού και παρακαλώ τον κύριο Υπουργό Γεωργίας να δεί με πολλή προσοχή θα έλεγα την Εκθεση της Διεύθυνσης των Επιστημονικών Μελετών της Βουλής. Και αναφέρομαι σε όσα κατά την ομιλία του ανέφερε στο Σώμα ο κ. Γεωργόπουλος.
Επίσης θέλω να σημειώσω πως αποτελεί υπέρμετρη δέσμευση της ελεύθερης ανάπτυξης της προσωπικότητας των υπηρετούντων ιδιαίτερα Δασοφυλάκων Α και Β σχετικά με την υποχρεωτικότητα της μετάταξής τους.
Αυτό πρέπει να το δει η Κυβέρνηση με πολλή προσοχή και σε συνδυασμό με μια ευρύτερη ανακατανομή του υπάρχοντος προσωπικού της Δημόσιας Διοίκησης και όχι μόνο περιοριζομένης αυτής της προσπάθειας στα πλαίσια των Υπουργείων που εμπλέκονται στο παρόν σχέδιο νόμου.
Εν τέλει -γιατί δεν πρόκειται να λάβω το λόγο πάλι όπως εξελίσσεται η διαδικασία, θέλω να παρακαλέσω τον κύριο Υπουργό της Γεωργίας να δει την τροπολογία, που έχω καταθέσει με άλλους δέκα συναδέλφους, με ειδικό αριθμό 102 και γενικό 1814, η οποία αναφέρεται στους εποχιακούς υπαλλήλους του Υπουργείου Γεωργίας που συγκροτούν τις ειδικές επίγειες δυνάμεις δασοπυρόσβεσης, τους δασοκομάντος. Θα ήθελα επ' αυτής της τροπολογίας -η οποία φέρει τις υπογραφές Βουλευτών οι οποίοι δεν συνηθίζουν να υπογράφουν τροπολογίες με τον τρόπο που υπαινίχθηκε και ο κύριος Υπουργός χθες- να έχουμε μια απάντηση.
Ευχαριστώ, κύριε Πρόεδρε.
 

Επιστροφή στην κορυφή



Σελίδα 7918 
ΠΡΟΕΔΡΕΥΩΝ (Λουκάς Αποστολίδης): Ο κ. Βαρβιτσιώτης έχει το λόγο.
ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, όλοι όσοι υπηρετούμε τον κοινοβουλευτισμό διακατεχόμεθα από έντονο αίσθημα ανησυχίας αλλά και προβληματισμού για τη συνεχή υποβάθμιση του Κοινοβουλίου. Η υποβάθμιση αυτή μπορεί να τονίζεται με υπερβολή από ορισμένους οι οποίοι θέλουν να βάλλουν εναντίον του θεσμού. Στην υποβάθμιση όμως αυτή, δεν πρέπει να παραγνωρισθεί το γεγονός ότι και εμείς οι ίδιοι συμβάλουμε. Διότι τι άλλο εκτός από υποβάθμιση και περιφρόνηση του Σώματος είναι το συζητούμενο σήμερα σχέδιο νόμου;
Συνέστησε η Βουλή πριν από αρκετό καιρό μια Διακομματική Επιτροπή η οποία ύστερα από ενδελεχή μελέτη, ύστερα από ακροάσεις όλων των ενδιαφερομένων φορέων, ύστερα από μακρές συζητήσεις, κατέληξε σε ένα ομόφωνο πόρισμα. 'Εχετε δει πολλές φορές στην Αίθουσα αυτή να υπάρχει ομοφωνία στο συμπέρασμα ενός θέματος; Και όμως υπήρξε. Και τι έλεγε το πόρισμα εκείνο; 'Ελεγε ότι προϋπόθεση για την προστασία των δασών από τις πυρκαγιές είναι η ίδρυση και λειτουργία ενός ενιαίου φορέα δασοπροστασίας.
'Εχουμε και τα πορίσματα άλλων Διακομματικών Επιτροπών να συζητήσουμε. Εχουμε το πόρισμα της Διακομματικής Επιτροπής για τα τροχαία ατυχήματα. 'Εχουμε το πόρισμα για το σωφρωνιστικό σύστημα της χώρας. 'Εχει αξία πλέον να συζητάμε πορίσματα, έχει καμία αξία να συνιστούμε διακομματικές επιτροπές όταν η Κυβέρνηση δείχνει με το παρόν σχέδιο νόμου την πλήρη περιφρόνησή της προς τις εργασίες που έλαβαν χώρα μέσα στο Κοινοβούλιο;
Αυτό είναι, λοιπόν, το πρώτο χαρακτηριστικό γνώρισμα του νομοσχεδίου. Η έλλειψη του σεβασμού της Κυβερνήσεως προς τη Βουλή.
Το δεύτερο χαρακτηριστικό γνώρισμα είναι ότι το νομοσχέδιο έρχεται καθυστερημένα. 
Κύριε Πρόεδρε, επικαλούμαι την ευθυκρισία όχι τη δική σας, η οποία είναι δεδομένη, αλλά παντός 'Ελληνα πολίτη.
Βρισκόμαστε στις αρχές Μαϊου, έχουν αρχίσει ήδη οι μεγάλες πυρκαγιές και συζητούμε σήμερα για να μεταφερθούν υπηρεσίες, από φορέα σε φορέα ώστε να προστατευθούν τα δάση από τις πυρκαϊές οι οποίες έχουν όμως ήδη αρχίσει. Είμαστε σοβαροί; Δεν θα έπρεπε αυτό το θέμα, εάν η Κυβέρνηση είχε λάβει την απόφαση να κάνει αυτήν τη μεταφορά αρμοδιοτήτων, να έχει συζητηθεί από το Φεβρουάριο;
Το τρίτο χαρακτηριστικό γνώρισμα του νομοσχεδίου είναι ότι αποτελεί μοναδική ελληνική πρωτοτυπία. Σε καμία χώρα που έχει τις ίδιες καιρικές και γεωγραφικές συνθήκες, δεν έχει ανατεθεί η δασοπυρόσβεση στην Πυροσβεστική Υπηρεσία. Ξέρετε σε ποιες χώρες έχει ανατεθεί η δασοπυρόσβεση στην Πυροσβεστική Υπηρεσία; Στη Φινλανδία, στη Δανία, στη Σουηδία και στη Γερμανία. 
'Εχουμε τις ίδιες κλιματολογικές συνθήκες; 'Εχουμε τον ίδιο φυσικό πλούτο; 'Εχουμε την ίδια βλάστηση; Δεν έχω ακούσει να γίνεται καμία πυρκαγιά σε δάσος στη Φινλανδία. Αποτελούμε, λοιπόν, τη μοναδική εξαίρεση.
Αυτό δεν σημαίνει, κύριε Πρόεδρε, ότι δεν τιμώ το έργο του Πυροσβεστικού Σώματος. Το δηλώνω με παρρησία, ότι τιμώ απόλυτα το έργο του Πυροσβεστικού Σώματος. 'Εχουμε ένα ικανότατο Πυροσβεστικό Σώμα, επανδρωμένο από αξιότατα στελέχη, καλά εκπαιδευμένο, το οποίο αντιμετωπίζει όλα τα προβλήματα των αστικών πυρκαγιών, αλλά και όλα τα άλλα, μείζονος σημασίας, ατυχήματα τα οποία λαμβάνουν χώρα. Αυτό, όμως, δεν σημαίνει ότι μπορεί να συγκρίνουμε την αστική με τη δασική πυρκαγιά.
'Ολα αυτά, αν θέλετε, οι διαφορές μεταξύ αστικής και δασικής πυρκαγιάς, επισημαίνονται σε ένα πολύ ενδιαφέρον έγγραφο της Σχολής Γεωτεχνικών Επιστημών του Αριστοτελείου Πανεπιστημίου Θεσσαλονίκης. Αν το διάβαζαν οι αρμόδιοι υπουργοί -φοβάμαι ότι δεν το έχουν διαβάσει- αλλά και όποιος το διαβάσει, χωρίς να είναι ειδικός, θα πεισθεί από τα επιχειρήματα τα οποία αναπτύσσονται από τη Σχολή αυτή του Αριστοτελείου Πανεπιστημίου.
Τέταρτο χαρακτηριστικό γνώρισμα του νομοσχεδίου είναι, ότι είναι σύμφωνο με την ανακολουθία λόγων και πράξεων, που αποτελεί πάγια τακτική της Κυβερνήσεως του ΠΑ.ΣΟ.Κ.
'Οποιος από σας, κύριοι συνάδελφοι, μπορεί να μπει στο INTERNET σήμερα -όχι χθες- και γυρίσει στη σελίδα του Υπουργείου Γεωργίας, την αναφερόμενη στη δασική πολιτική, θα δει ότι ο Υπουργός Γεωργίας δεσμεύεται, στη συγκεκριμένη σελίδα του ΙΝΤΕRNET, να προχωρήσει στην υλοποίηση του ομόφωνου πορίσματος της Διακομματικής Επιτροπής της Βουλής για τη δασοπροστασία της χώρας μας.
Αλλά, ηχούν ακόμα στα αυτιά μου τα λόγια του Πρωθυπουργού, όταν διάβαζε τις προγραμματικές δηλώσεις της Κυβερνήσεως, απ' αυτό το Βήμα, με τις οποίες δεσμεύθηκε ο κ. Σημίτης για την ίδρυση του ενιαίου φορέα δασοπροστασίας. Αλλά και στο προεκλογικό κυβερνητικό πρόγραμμα του ΠΑ.ΣΟ.Κ., το οποίο κυκλοφόρησε το 1996, προβλέπεται ίδρυση ενιαίου φορέα δασοπροστασίας. Ποια αντιστοιχία υπάρχει λοιπόν μεταξύ προεκλογικών λόγων και έργων της Κυβερνήσεως;
Δεν είναι η πρώτη φορά, βεβαίως, που η Κυβέρνηση αλλά διακηρύσσει και άλλα πράττει. Και βεβαίως αυτή η ανακολουθία δεν θα μας ενδιέφερε τόσο πολύ -ενδιαφέρει τον ελληνικό λαό- αν δεν επλήττετο κατ' αυτόν τον τρόπο ο δασικός πλούτος της χώρας.
Θα ήθελα επίσης να υπενθυμίσω, κύριε Πρόεδρε, ότι και στο παρελθόν έγινε προσπάθεια μεταφοράς της ευθύνης της δασοπυροσβέσεως, από τη Δασική Υπηρεσία σε άλλο φορέα. 'Ηταν επί δικτατορίας, όπου μετεφέρθησαν οι αρμοδιότητες στο Υπουργείο Εθνικής Αμύνης. Γνωρίζετε τη μεγάλη αποτυχία του εγχειρήματος; Η ίδια η δικτατορία αναγκάστηκε να αλλάξει πορεία και να επαναφέρει την προστασία του δάσους εκεί που φυσικά ανήκει.
ΗΛΙΑΣ ΠΑΠΑΔΟΠΟΥΛΟΣ: Τι σχέση έχουν οι 'Ενοπλες Δυνάμεις με τη δασοπυρόσβεση;
ΙΩΑΝΝΗΣ ΒΑΡΒΙΤΣΙΩΤΗΣ: Εκεί μεταφέρθηκαν, κύριε συνάδελφε. Μήπως νομίζετε ότι δεν συμβάλλουν οι 'Ενοπλες Δυνάμεις στη δασοπυρόσβεση;
ΗΛΙΑΣ ΠΑΠΑΔΟΠΟΥΛΟΣ: Ναι, συμβάλλουν.
ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε συνάδελφε, μη διακόπτετε τον ομιλούντα.
ΙΩΑΝΝΗΣ ΒΑΡΒΙΤΣΙΩΤΗΣ: Νομίζετε ότι αν δεν υπάρχουν τα αεροπλάνα, αν δεν υπάρχουν τα ελικόπτερα, αν δεν υπάρχουν οι πεζές μονάδες...
ΗΛΙΑΣ ΠΑΠΑΔΟΠΟΥΛΟΣ: Επικουρικά, συμβάλλουν.
ΙΩΑΝΝΗΣ ΒΑΡΒΙΤΣΙΩΤΗΣ: 'Εχουν γίνει, λοιπόν, προσπάθειες στο παρελθόν, οι οποίες απέτυχαν. Φοβάμαι ότι και σεις θα αποτύχετε και βεβαίως, δεν θα αναγνωρίζετε το λάθος σας, κατόπιν όσων επισημάνθηκαν
στην Αίθουσα αυτή.
Εκείνο που χρειάζεται, κύριε Πρόεδρε, είναι να υπάρξει ένας καλύτερος συντονισμός, ο οποίος δεν υπάρχει, δυστυχώς, ούτε θα υπάρξει τώρα.
Οι προηγούμενοι ομιλητές εξαντλήθηκαν σε εκκλήσεις να αναβληθεί το νομοσχέδιο, να ξαναμελετηθεί, να μην ψηφιστούν τα άρθρα κ.λπ. Δεν θα κάνω καμία έκκληση, κύριε Πρόεδρε, διότι φοβάμαι ότι βρισκόμαστε μπροστά στο φαινόμενο της αλαζονείας της κυβερνητικής πλειοψηφίας.
Και αυτή η αλαζονεία δεν της επιτρέπει να δει το πρόβλημα όπως αυτό αποτυπώθηκε κατά τη συζήτηση αυτή και όπως αυτό έχει στην πραγματική του διάσταση.
Επειδή όμως όλοι μας πονάμε αυτόν τον τόπο και όλοι μας πονάμε και κλαίμε το καλοκαίρι κάθε φορά που βλέπουμε από τους δέκτες της τηλεοράσεώς μας τα δάση μας να κατατρώγονται από τη φωτιά, ας ευχηθούμε ότι το πείραμα αυτό δεν θα έχει τόσο μεγάλες οδυνηρές συνέπειες.
ΠΡΟΕΔΡΕΥΩΝ (Λουκάς Αποστολίδης): Ευχαριστούμε.
Ο Υπουργός Δημόσιας Τάξης κ. Ρωμαίος έχει το λόγο για δεκαπέντε λεπτά.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, κυρίες και κύριοι συνάδελφοι, να μου επιτρέψετε 
 

Επιστροφή στην κορυφή



Σελίδα 7919 
-και ελπίζω να μη με παρεξηγήσετε- πολύ σύντομα να σας ενημερώσω ότι έχω πολύ καλή γνώση του προβλήματος ή των προβλημάτων των δασών για δύο λόγους: Τα πέντε πρώτα χρόνια της παρουσίας μου στο Ευρωπαϊκό Κοινοβούλιο άφησα ένα έργο. Υπάρχει μία έκθεση για τη δασική πολιτική της κοινότητας που αποτελεί το μοναδικό ντοκουμέντο στο οποίο αναφέρεται από το 1987 μέχρι σήμερα η Ευρωπαϊκή 'Ενωση. Ο δεύτερος λόγος είναι ότι το 1988 έκανα ένα πανευρωπαϊκό συνέδριο στην Αθήνα -έχω τυπωμένα τα πρακτικά, δεν μπόρεσα να βρω τα πρωτότυπα, αλλά έχω απλά εδώ τις αφίσσες- ειδικό για την αντιμετώπιση δύο προβλημάτων, δηλαδή των πυρκαγιών και της όξινης βροχής που είχε αρχίσει τότε να παρουσιάζεται στην Ευρώπη.
Γνωρίζω, λοιπόν, τα προβλήματα πολύ καλά. Και τότε στην εισαγωγική ομιλία μου σ'αυτό το συνέδριο, είχα ζητήσει και προτείνει αυτό που τώρα το Υπουργείο κάνει, ένα ειδικό ταμείο για τα δάση. 
Παρακολούθησα χθες και σήμερα τη συζήτηση. Υπάρχει μια ταυτότητα επιχειρηματολογίας απ'όλες τις πτέρυγες που αντιτίθεται στο σημερινό νομοσχέδιο. Και η ταυτότητα αυτή έχει δυο-τρία βασικά σημεία. Το πρώτο είναι το πόρισμα. Το πόρισμα όμως, έχει δύο πτυχές: Την πολιτική -που πολλοί θελήσανε να εκμεταλλευθούν- αλλά, και, την ουσία. Εγώ, θα ξεκινήσω από το πόρισμα και την ουσία, διότι αυτό ενδιαφέρει και αυτό πρέπει να συζητήσουμε σήμερα. Αυτό ενδιαφέρει τον ελληνικό λαό, αυτό αφορά την προστασία των δασών.
Τι λέει το πόρισμα; 'Οτι χρειάζεται οπωσδήποτε ένας φορέας δασοπυρόσβεσης. Βεβαίως, αν το δούμε, επιστημονικά, το σύνολο ίσως των παρεμβάσεων για την ανάπτυξη και προστασία των δασών, μπορούσε να ανήκει σε έναν ενιαίο φορέα. Αλλά αυτό -δεν είναι εδώ ο κ. Βαρβιτσιώτης να ακούσει- δεν συμβαίνει παντού. Διότι, χωρίς να με παρεξηγήσετε, χρησιμοποιήθηκαν αρκετές φορές στοιχεία τα οποία δεν είναι ακριβή. Παραδείγματος χάριν, λέμε για το τι γίνεται στις άλλες χώρες. Στη Γαλλία, η οποία είναι μεγάλη χώρα, μεσογειακή, με πολλές πυρκαγιές, την αποκλειστική ευθύνη της δασοπυρόσβεσης την έχει το Πυροσβεστικό Σώμα που ανήκει στο Υπουργείο Εσωτερικών. Στην Πορτογαλία την ευθύνη της δασοπυρόσβεσης την έχει το Πυροσβεστικό Σώμα. Να αφήσουμε τη Γερμανία. Δεν αναφέρομαι εγώ στη Γερμανία ή στη Φινλανδία διότι δεν έχουν πυρκαγιές. Αναφέρομαι, όμως, σε δύο μεσογειακές χώρες.
Στην Ιταλία υπάρχει αστυνομία δασών, που οπλοφορεί, όπως στη Γαλλία, την Πορτογαλία. 'Αρα, αυτό που ακούστηκε εδώ, ότι η Ελλάδα είναι η μοναδική χώρα που αναθέτει τη δασοπυρόσβεση στο Πυροσβεστικό Σώμα, δεν είναι ακριβές. Αυτό πρέπει να το δεχθούμε, διότι υπάρχουν συγκεκριμένα στοιχεία.
'Εχουμε δύο επιλογές: Να υπάρχει ένα Σώμα Δασοπυρόσβεσης ενταγμένο στο Υπουργείο Γεωργίας και η ανάθεση της δασοπυρόσβεσης να γίνει στο Πυροσβεστικό Σώμα. Και το ένα και το άλλο σύστημα έχει πλεονεκτήματα και μειονεκτήματα.
Πριν όμως φτάσουμε εκεί, να δούμε ποια είναι η σημερινή πραγματικότητα. Στη Δασική Υπηρεσία που ασχολείται άμεσα ή έμμεσα με τη δασοπυρόσβεση -όχι με τη δασοπροστασία- υπάρχουν περίπου επτακόσια άτομα, φύλακες, οδηγοί, αρκετοί από τους οποίους πέρασαν κάποια σεμινάρια και έχουν μια εξειδίκευση στη δασοπυρόσβεση. Βεβαίως, έχουν προσφέρει υπηρεσίες αυτοί οι άνθρωποι. Αυτό δεν το αμφισβητεί κανένας. Κατά καιρούς έχουμε από τέσσερις χιλιάδες μέχρι πέντε χιλιάδες ανειδίκευτους, εποχιακούς.
Αυτό τι σήμαινε αν ακολουθούσαμε την πρόταση του πορίσματος; 'Οτι, αν θέλαμε να αντιμετωπίσουμε σοβαρά τη δασοπυρόσβεση, θα έπρεπε να δημιουργήσουμε μέσα στη Δασική Υπηρεσία ένα Σώμα δύο ή τριών χιλιάδων δασοπυροσβεστών. Για να ξεκαθαρίσουμε και την επιστημονική έννοια, δασοπυροσβέστες σημαίνει πυροσβέστες, όπου κάποιοι επικεφαλής θα έχουν ειδικές γνώσεις για το πως θα αντιμετωπίζονται οι φωτιές. Δεν σημαίνει ότι ο κάθε δασοπυροσβέστης θα πρέπει να είναι απόφοιτος πανεπιστημίου. Μη μου πείτε να πάρουμε αποφοίτους πανεπιστημίου, δασονόμους, δασολόγους, για να κρατάνε τη μάνικα, να σβήνουν τις πυρκαγιές στα δάση.
Αυτό, λοιπόν, το Σώμα των δύο ή τριών χιλιάδων ατόμων που θα έπρεπε να συστήσουμε, θα χρειαζόταν να αποτελείται από μόνιμους, γιατί φυσικά με τους εποχιακούς, τους ανιδείκευτους και τους επτακόσιους ακόμα, δεν θα μπορούσε να συγκροτηθει. Απόδειξη είναι ότι κατ'έτος η παρέμβαση και η συμβολή του Πυροσβεστικού Σώματος -δεν μιλάω για το Στρατό- σε δασικές πυρκαγιές ανέρχεται σε επτά με οκτώ χιλιάδες περιπτώσεις. Αυτή είναι η πραγματικότητα.
Αν, όμως, συνιστάτο ένα Σώμα στη Δασική Υπηρεσία, τι θα σήμαινε. Τα οχήματα είναι εξακόσια ή οκτακόσια και δεν ξέρω πόσα άλλα θα χρειαστούν για τους τρεις με τέσσερις μήνες. Τους υπόλοιπους μήνες, όλα αυτά τα οχήματα θα έμεναν ανενεργά και τα δύο ή τρεις χιλιάδες άτομα, απο την ώρα που είχαν ειδικευτεί ως πυροσβέστες δεν θα είχαν κάποια άλλη ιδιαίτερη απασχόληση.
Θα θυμίσω, όμως, κάτι από την άλλη μεριά. Το Πυροσβεστικό Σώμα, το οποίο όλοι τιμούμε, δεν έχει μόνο ως αποστολή να σβήνει πυρκαγιές στα αστικά κέντρα. Πόσες φορές δεν το είδατε με αποτελεσματικότητα να παρεμβαίνει σε πλημμύρες, στην απώλεια ατόμων, στον απεγκλωβισμό ανθρώπων σε τροχαία ατυχήματα και σε τόσες άλλες περιπτώσεις; Κάνει ένα έργο πολύ μεγάλο και πολύ σημαντικό.
Δεν είναι έτσι απλό,κυρίες και κύριοι συνάδελφοι. Τι λέμε με το νομοσχέδιο; Αποσπώνται ή μετατάσσονται αυτοί που ήδη γνωρίζουν -έτσι λέτε όλοι, όπως και εμείς το λέμε- τα των πυρκαγιών των δασών. Αυτή είναι κοινή θέση. 'Αρα, παίρνουμε τους επτακόσιους γνώστες. Και επιπλέον, προσλαμβάνουμε άλλους διόμισι χιλιάδες μέσα στους οποίους θα είναι και εκείνοι οι ειδικοί οι οποίοι θα κάνουν το σχεδιασμό. Διότι πράγματι ο σχεδιασμός της αντιμετώπισης όχι μόνο της δασικής αλλά και κάθε μορφής πυρκαγιάς θέλει κάποιους ειδικούς.
Θα σας πω ένα παράδειγμα: Στο Πυροσβεστικό Σώμα έχουμε χημικούς. Γιατί; Διότι, αυτοί είναι εκείνοι που καθοδηγούν ανάλογα με την περίπτωση πώς θα αντιμετωπίσουμε μια πυρκαγιά σε εργοστάσιο με εύφλεκτες ή άλλου είδους ύλες.
Σήμερα είναι καλά οργανωμένο το Πυροσβεστικό Σώμα και υπάρχουν ειδικοί για κάθε είδους πυρκαγιές. Και λέμε και εμείς ότι για τις πυρκαγιές στα δάση το ενισχύουμε πέρα από την ειδική δύναμη -έχουμε τα νούμερα, θα σας τα διαβάσω- με ειδικούς οι οποίοι ακριβώς γνωρίζουν την εξειδικευμένη παρέμβαση την οποία χρειάζεται η αντιμετώπιση της πυρκαγιάς στα δάση. Αυτή είναι η απόφαση. 
Μιλήσατε για εκατό δισεκατομμύρια (100.000.000.000) και μάλιστα ακούστηκαν δύο πράγματα. Αν δεν κάνω λάθος, από την μεν Αξιωματική Αντιπολίτευση κάποιος είπε ότι θα κοστίσει εκατό δισεκατομμύρια και κάποιος άλλος από το Κ.Κ.Ε. ότι επιλέξαμε τη φθηνότερη λύση. Φοβάμαι, κύριοι συνάδελφοι, ότι δεν θέλουμε να συζητήσουμε επί της ουσίας το πρόβλημα και αν πράγματι η λύση που δίνουμε είναι αυτή που θα έχει αποτέλεσμα.
Εμείς πιστεύουμε -και εγώ προσωπικά- ότι θα έχει αποτέλεσμα πολύ καλύτερο από το προηγούμενο, χωρίς να αμφισβητήσω το όποιο έργο παρήγετο μέχρι σήμερα.
Επομένως, το επιχείρημα ότι δεν γνωρίζει το Πυροσβεστικό Σώμα, δεν στέκει. Επαναλαμβάνω: Τι είχαμε μέχρι σήμερα; Είχαμε επτακόσιους δασοφύλακες οδηγούς στη Δασική Υπηρεσία -αυτοί ήταν που γνώριζαν- για ολόκληρη την Ελλάδα. Και εμείς δημιουργούμε ένα Σώμα, ενισχύουμε το Πυροσβεστικό Σώμα, αλλά δεν κάνουμε μόνο αυτό. 'Εχουμε το σχεδιασμό μας, έχουμε έτοιμο το επιτελικό σχέδιο. Κάνουμε όλα εκείνα που απαιτούνται, δηλαδή ενισχύουμε και επεκτείνουμε το Πυροσβεστικό Σώμα σε περιοχές όπου δεν υπήρχε και είναι κοντά σε δάση. Επιπλέον δημιουργούμε μόνιμα κλιμάκια μέσα στα δάση, διότι, όπως πολύ σωστά τονίστηκε απ'όλους, αυτό που προέχει είναι να αντιμετωπίζουμε την πυρκαγιά στην έναρξή της. Και αυτή είναι η οργάνωση που έχουμε. Είναι έτοιμο το σχέδιο, τα πάντα, για να εφαρμοστεί 
 

Επιστροφή στην κορυφή



Σελίδα 7920 
αυτή η λύση, με τη δημιουργία αυτών των νέων υπηρεσιών.
Ερωτήθηκε αν είμαστε έτοιμοι και ότι είναι αργά. Δεν διαφωνώ ότι είναι αργά. Θα μπορούσε να είχε έλθει και νωρίτερα. Αυτό όμως δεν σημαίνει ότι δεν είμαστε έτοιμοι. Και δεν είμαστε τόσο ανεύθυνοι, όσο μας κατηγορούν κάποιοι. Και αναλαμβάνω και εγώ μια τέτοια ευθύνη σχετικά με το αν δεν είμαστε έτοιμοι. 'Εχω απόλυτη εμπιστοσύνη στο Πυροβεστικό Σώμα και τονίζω ότι είμαστε έτοιμοι. Είναι έτοιμα όλα τα διατάγματα, μόνο η υπογραφή λείπει. Υπάρχει και το βασικό θέμα της παραχώρησης των οχημάτων και μάλιστα όχι όλων, διότι κάποιοι είπαν ότι τα παίρνουμε όλα από τη Δασική Υπηρεσία. Αυτό δεν είναι σωστό.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Αλλά βέβαια δεν νομίζω ότι χρειάζεται η Δασική Υπηρεσία για το σημαντικό έργο που έχει να κάνει, τα πυροσβεστικά οχήματα. Υπάρχουν άλλα οχήματα που φυσικά της τα αφήνουν. 'Ολα αυτά τις επόμενες ημέρες θα έχουν ενταχθεί στο Πυροσβεστικό Σώμα.
Χθες ο κ. Κονταξής παρασύρθηκε από κάποιους που θέλησαν να παραπλανήσουν, διότι δεν θέλουν αυτήν τη λύση για διαφόρους λόγους. Δεν λέω για πολιτικούς λόγους. 'Αθελά του, λοιπόν, ο κ. Κονταξής κατέθεσε μία ανακοίνωση της Πανελλήνιας 'Ενωσης Υπαλλήλων Πυροσβεστικού Σώματος, η οποία λέει ότι μετά από ομόφωνη απόφαση καταγγέλει τη μη αποδοχή και υιοθέτηση των προτάσεων όσον αφορά την ανάληψη των δασικών πυρκαγιών.
Αυτή η ανακοίνωση ήταν της 25ης Φεβρουαρίου. Πράγματι υπήρξε, διότι υπήρξε μία παρανόηση όσον αφορά ορισμένα θέματα, που σήμερα περιλαμβάνονται μέσα στο νομοσχέδιο. Ακολούθησαν όμως -θα τις καταθέσω- ανακοινώσεις, όπως αυτή της 'Ενωσης των Αξιωματικών του Πυροσβεστικού Σώματος που λέει ότι χαιρετίζει την απόφαση της Κυβέρνησης. Είναι απόφαση της γενικής συνέλευσης. Λέει ότι είναι ιστορική η συμμετοχή του 'Ελληνα πυροσβέστη στη δασοπυρόσβεση. Σταματώ εδώ. Αυτή είναι η απάντηση του Πυροσβεστικού Σώματος που όλοι το τιμούμε, σε κάποιες προσπάθειες να δημιουργηθεί μία ανησυχία με κινδυνολογία για τα δάση μας μετά την ψήφιση αυτού του νομοσχεδίου.
Δεν υπάρχει καμία ανησυχία. Εμείς πιστεύουμε ότι αυτή η λύση είναι συμφέρουσα και για την προστασία των δασών και ότι ταυτόχρονα θα ενισχύσει το Πυροσβεστικό Σώμα για να αντιμετωπίσει με μεγαλύτερη αποτελεσματικότητα τα τόσα προβλήματα που υπάρχουν, από τον εγκλωβισμό στα ασανσέρ μέχρι τις πλημμύρες και τις πυρκαγιές. Πρόκειται για ένα τεράστιο έργο, που το Πυροσβεστικό Σώμα έχει αποδείξει ότι μπορεί να το αντιμετωπίσει με αποτελεσματικότητα.
Μετά από τις ανακοινώσεις των συνδικαλιστών που σας διάβασα, νομίζω ότι δεν πρέπει να υπάρχει καμία αμφιβολία ότι οδεύουμε προς τη σωστή κατεύθυνση.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του ΔΗ.Κ.ΚΙ. κ. Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κατ'αρχήν ο κύριος Υπουργός Δημόσιας Τάξης ούτε λίγο ούτε πολύ έμμεσα -φαντάζομαι ότι δεν ήθελε να αποδώσει αυτό- άφησε να εννοηθεί ότι όσοι αντιδρούν στο νομοσχέδιο δεν εμπιστεύονται το Πυροσβεστικό Σώμα. Είναι λάθος αυτό.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Δεν είναι έτσι.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Αντίθετα εμείς υποστηρίζουμε ότι ακριβώς επειδή το Πυροσβεστικό Σώμα σε αυτήν τη συγκεκριμένη αποστολή που έχει σήμερα λειτουργεί αποτελεσματικά, φοβόμαστε ότι με αυτό το νομοσχέδιο, με την ανάθεση της δασοπυρόσβεσης, της καταστολής, θα δημιουργήσουμε προβλήματα στη μέχρι τώρα σωστή και αποτελεσματική λειτουργία του.
Δεύτερον, ελικρινά δεν κατάλαβα το συλλογισμό σας, κύριε Υπουργέ, όταν είπατε ότι δεν γίνεται καμία ουσιαστική παρέκκλιση από αυτό που λέει το κοινό διακομματικό πόρισμα για δημιουργία ενιαίου φορέα δασοπροστασίας. Μα, εδώ γίνεται με το νομοσχέδιο, το τελείως αντίθετο. Το νομοσχέδιο στο πρώτο άρθρο μιλά για προληπτική προστασία που παραμένει στη Δασική Υπηρεσία και για καταστολή της δασικής πυρκαγιάς, η οποία πηγαίνει στο Πυροσβεστικό Σώμα.
Εγώ σας μετέφερα μία προσωπική μου εμπειρία. Φαντάζομαι ότι είναι και δική σας εμπειρία αυτά τα χρόνια που είστε στην Κυβέρνηση. Γιατί εδώ, όταν άλλος έχει την πρόληψη και άλλος έχει την καταστολή -και γνωρίζουμε ότι υπάρχουν αμφισβητούμενα ως προς τον ορισμό, την οριοθέτηση της διαφοροποίησης πρόληψης-καταστολής, παραδείγματος χάρη οι δρόμοι, οι ζώνες που γίνονται, πού εντάσσονται- Θα δημιουργηθούν τόσα προβλήματα στην πράξη, που θα υπάρχουν λόγω και του κλίματος της αντιπαράθεσης που διαμορφώνεται πλέον από το νομοσχέδιο μεταξύ αυτών που θα είναι στις δασικές υπηρεσίες και των δασοπυροσβεστών, προβλήματα που δεν υπάρχουν μέχρι σήμερα, που θα οξυνθεί το ζήτημα αντί να υπάρξουν λύσεις. Και το πιστεύω πραγματικά με την εμπειρία τη δική μου και σε κυβέρνηση επί οκτώ χρόνια, αλλά και στην κοινωνία. Και αν αυτό δεν θέλετε να το δείτε, κάνετε μεγάλο λάθος.
'Ενα δεύτερο θέμα: Ξέρουμε και ξέρω ως Υπουργός Οικονομικών ότι το πρόβλημα κάθε χρόνο ήταν οι πιστώσεις για τη δασοπυρόσβεση. Το πρόβλημα εντάθηκε ακόμη περισσότερο τα τελευταία χρόνια στη λογική των αριθμών, στη λογική του περιορισμού του κράτους και μία σειρά άλλα ζητήματα. 'Αρα, δεν αντιμετωπίζεται ουσιαστικά αυτό το οικονομικό πρόβλημα που θα έδινε μία διέξοδο, παρά μόνο στα χαρτιά -γιατί του χρόνου, τον άλλο χρόνο, θα είμαστε κατά τη λογική της Κυβέρνησης σε στάδιο μεγαλύτερου περιορισμού των δημοσίων δαπανών- και από την άλλη μεριά δυσκολεύονται τα πράγματα και θα δυσκολευθούν μέσα από αυτές τις ρυθμίσεις που κάνετε. Το πιστεύω ειλικρινά αυτό και μακάρι να μην είναι έτσι.
Εγώ εύχομαι πραγματικά να μη γίνει τίποτα το Μάιο, τον Ιούνιο μήνα. Εύχομαι να μη διαψευσθείτε στην πράξη. Γιατί αν διαψευσθείτε στην πράξη, το πρόβλημα δεν θα είναι προσωπικό σας, δεν θα είναι πολιτικό, θα είναι πρόβλημα που έχει άμεση σχέση με την ίδια τη χώρα, θα έχει άμεση σχέση με την ουσιαστική προστασία των δασών. Και είπατε και βλέπω και από την έκθεση, η οποία λέει, ότι θα χρειαστούν δέκα και μισό δισεκατομμύρια (10.500.000.000) δραχμές για τις δύο χιλιάδες θέσεις και για το υλικό, το μηχανολογικό εξοπλισμό που θα χρειασθεί.
Κατ' αρχήν, κύριε Υπουργέ, ήθελα τη διαβεβαίωση, για το 1998 υπάρχουν αυτά τα λεφτά;
Δεύτερον, υπάρχει κάποιος λόγος που πιστεύετε, χωρίς όμως να υπάρχει κάποια μελέτη επιστημονική -ενώ από την άλλη μεριά, για να μη γίνει δεκτό το νομοσχέδιο, υπάρχουν κάποιες μελέτες, υπάρχει το Αριστοτέλειο Πανεπιστήμιο- που δεν τον ξέρει αυτόν το λόγο η Βουλή και πρέπει όμως να μας τον πείτε, που πείθεται η Κυβέρνηση αλλά μπορείτε να πείσετε και τη Βουλή, ότι αυτό το πράγμα δεν είναι εγκεφαλικό κατασκεύασμα κάποιων και ότι μπορεί κατά συνέπεια να είναι πιο ισχυρό σε επιχειρηματολογία από τα επιχειρήματα των ειδικών, των μελετητών του Αριστοτελείου Πανεπιστημίου και των εργαζομένων; Γιατί εγώ δεν θέλω, κύριε Υπουργέ Δημόσιας Τάξης, να αναφερθώ στην αναφορά που επικαλεσθήκατε, στις 24 Απριλίου. Δεν θα μπω σε τέτοια αντιπαράθεση. Ούτε νομίζω στο βάρος το δικό σας και του κυρίου Υπουργού, να μας λέτε, ότι με ημερομηνία 24 Απριλίου κάποιος σύλλογος, 'Ενωση Απόστρατων, συμφωνεί. Δεν είναι αυτό μελέτη, δεν είναι σοβαρή επιχειρηματολογία, για να αντιμετωπίσουμε τόσο σοβαρά ζητήματα, όταν μάλιστα έχω εδώ στα χέρια μου -εκτός αν εννοείτε άλλο, που δεν το έχω υπόψη μου- κείμενο της Πανελλήνιας 'Ενωσης Αποστράτων Πυροσβεστικού Σώματος, με ημερομηνία 24 Απριλίου 1998, που αυτό λέει πράγματι, ότι συμφωνεί με τη ρύθμιση που κάνετε. Αν λέτε κάτι άλλο, δεν το έχω υπόψη μου. Συγχωρέστε με. Εγώ αυτό έχω μπροστά μου και σ' αυτό αναφέρομαι.
Αλλά εδώ έχουμε όλα τα κόμματα, που συμφωνούν. Τα κόμματα δεν εκφράζουν απόψεις, είτε των Αρχηγών τους είτε 
 

Επιστροφή στην κορυφή



Σελίδα 7921 
κάποιων Βουλευτών, έχουν τους τεχνοκράτες, έχουν επίσης τα συλλογικά όργανα, τα οποία επεξεργάζονται θέσεις. Εκτός αν βάζετε Χ εσείς και λέτε, εμείς είμαστε Υπουργοί -αυτό λέτε- εμείς είμαστε εξουσία, εμείς αποφασίζουμε και εσείς η Βουλή εδώ επικυρώστε με την πλειοψηφία, που έχει το κυβερνών κόμμα και βάζουμε στην άκρη αυτά, για τα οποία χύθηκε μελάνι, δούλεψαν επιτροπές, Βουλευτές, υπηρεσίες, επί ώρες, επί μήνες, επί ημέρες πολλές. Εσείς βάζετε Χ, χωρίς να μας φέρνετε εδώ. Ειλικρινά, απορώ πώς αναλάβατε τέτοια ευθύνη, χωρίς να μας φέρετε τέτοια σοβαρή, επιστημονική, τεκμηριωμένη μελέτη, που να αντικρούει αυτό το κοινό διακομματικό πόρισμα και αυτές τις μελέτες του πανεπιστημίου. 'Ερχεσθε και μας λέτε, "επειδή εγώ ήμουν στην Ευρωπαϊκή Επιτροπή". Ασφαλώς και ήσασταν πετυχημένος στην Επιτροπή, κύριε Υπουργέ. 'Αλλο όμως εκείνο, άλλο τούτο εδώ. Εδώ δεν πάει με τέτοια επιχειρηματολογία να περάσει ένα τόσο σοβαρό νομοθέτημα, για ζητήμτα για τα οποία όλοι μας κάθε χρόνο αντιμετωπίζουμε εικόνες, που καίγονται χιλιάδες δάση, εικόνες οι οποίες μας θλίβουν πραγματικά, γιατί τα αποτελέσματα είναι δυσάρεστα.
Νομίζω ότι δεν πρέπει να επιμείνετε σε τέτοιες πρόχειρες επιχειρηματολογίες. Πρέπει να το σκεφθείτε. Γι' αυτό πρότεινα εναλλακτικά την αναβολή της συζήτησης. Φέρτε μας επιστημονικά τεκμηριωμένη μελέτη, που να αναιρεί το κοινό διακομματικό πόρισμα, να αναιρεί επίσης αυτά που λέει το Πανεπιστήμιο Θεσσαλονίκης και τότε να συζητήσουμε σοβαρά και πραγματικά, αν μας ζητήσετε να πούμε "έχετε δίκιο και ψηφίζουμε το νομοσχέδιο". Τώρα όμως έτσι το καταψηφίζουμε.
ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, παρακαλώ το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Ταυτοχρόνως, κύριε Μητσοτάκη, ζήτησε το λόγο και ο Κοινοβουλευτικός Εκπρόσωπος του Κόμματός σας.
ΚΥΡΙΑΚΟΣ ΣΠΥΡΙΟΥΝΗΣ: Πότε θα μιλήσουμε εμείς οι Βουλευτές, κύριε Πρόεδρε; 'Εχω δύο μέρες εδώ, που περιμένω. 
ΠΡΟΕΔΡΕΥΩΝ (Παναγιώτης Ν. Κρητικός): Είναι η σειρά σας αμέσως μετά να μιλήσετε, αλλά γνωρίζετε τον Κανονισμό ότι οι Κοινοβουλευτικοί Εκπρόσωποι προηγούνται. Δεν παραβιάζεται τίποτα.
Ζήτησε το λόγο και ο Πρόεδρος, ο κ. Μητσοτάκης.
ΚΥΡΙΑΚΟΣ ΣΠΥΡΙΟΥΝΗΣ: Ακούμε τους ίδιους και τους ίδιους συνέχεια. Δύο έχουμε μείνει για να μιλήσουμε.
ΣΑΒΒΑΣ ΤΣΙΤΟΥΡΙΔΗΣ: Αν δεν έχετε αντίρρηση, κύριε Πρόεδρε, εγώ θα παρακαλούσα να προηγηθεί και ο κ. Μητσοτάκης και οι δύο συνάδελφοι, οι οποίοι απέμειναν κι εγώ θα ακολουθήσω αμέσως μετά.
ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος κ. Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, εγώ θα μιλήσω δι' ελαχίστων, αλλά θεωρώ χρέος μου να πω την άποψή μου για το θέμα που συζητείται.
Οι πυρκαγιές των δασών είναι μια κατάρα για τη χώρα και κάθε χρόνο το καλοκαίρι βυθίζεται η χώρα σε πένθος, διότι καταστρέφονται και τα τελευταία κατάλοιπα από το δασικό πλούτο και είναι γνωστό -οι αριθμοί είναι ανατριχιαστικοί- ότι με γρήγορους ρυθμούς, με αριθμητική πρόοδο ό,τι απέμεινε από δάσος στην Ελλάδα, καταστρέφεται και δεν αναπληρώνεται δυστυχώς ούτε με τη φυσική αναδάσωση και πολύ περισσότερο δεν αναπληρώνεται με την τεχνητή αναδάσωση, αυτή που το κράτος οφείλει να κάνει, που στην ουσία είναι ανύπαρκτη ή πάντως πάρα πολύ μικρή σε έκταση.
Δεν ανεκάλυψε το πρόβλημα η σημερινή Κυβέρνηση, κύριε Πρόεδρε. 'Ολες τις κυβερνήσεις του παρελθόντος τις έχει ταλανίσει. Και επί των ημερών των δικών μας, της Νέας Δημοκρατίας, πήραμε την απόφαση να συστήσουμε μια Διακομματική Επιτροπή, για να μελετήσουμε το πρόβλημα της δασοπυρόσβεσης σε συνάρτηση με το πρόβλημα των δασών, που δεν χωρίζεται το ένα πρόβλημα από το άλλο. Και πράγματι, η επιτροπή αυτή εργάστηκε φιλοτίμως. Είναι μια από τις ελάχιστες περιπτώσεις, που τα κόμματα μπόρεσαν να συμφωνήσουν μεταξύ τους και υπέβαλε τα πορίσματά της.
'Εγινε συζήτηση εδώ σ'αυτήν την Αίθουσα. Ομόφωνα όλοι δεχθήκαμε τα πορίσματα. Και η δική μου κυβέρνηση, κύριε Πρόεδρε και κύριοι συνάδελφοι, προχώρησε σε αποφασιστική εφαρμογή της πολιτικής που διακομματικά επροτάθη.
Τώρα, έρχεται η Κυβέρνηση του ΠΑ.ΣΟ.Κ, η εκ των εκσυγχρονιστών του ΠΑΣΟΚ στο δεύτερο σκέλος της και αλλάζει την απόφαση που πήραν και λέει ότι πρέπει να ανατεθεί στην Πυροσβεστική Υπηρεσία η ευθύνη αυτού του έργου.
Αυτό που θέλω να πω εγώ κατά βάση είναι ότι πράγματι υπήρχε ένα κομφούζιο, δεν ήταν ξεκάθαρο ποιος είναι αρμόδιος και η έλλειψη υπευθύνου ήταν ασφαλώς το χειρότερο που μπορούσε να συμβεί. Συνήθως πήγαινε κάποιος Υπουργός ή, ακόμα χειρότερο, κάποιος Γενικός Γραμματεύς επί τόπου, ο οποίος ουδέν εγνώριζε...
ΚΥΡΙΑΚΟΣ ΣΠΥΡΙΟΥΝΗΣ: 'Ασχετος.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Ασχετος τελείως.
.. και τα πράγματα πήγαιναν από το κακό στο χειρότερο.
ΚΥΡΙΑΚΟΣ ΣΠΥΡΙΟΥΝΗΣ: Είχε άλλα προσόντα.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι κατά συνέπεια κέρδος το να αποφασίσουμε ότι κάποιος γίνεται αρμόδιος. Εντάξει, αυτό δεν το αρνούμαι, κύριε Πρόεδρε, και χαίρομαι διότι η Κυβέρνηση παίρνει την απόφαση να ορίσει κάποιον απ' όλους ως αρμόδιο. Ορίζει όμως τον καταλληλότερο φορέα; Αυτό είναι το ερώτημα. Πώς αναλαμβάνει η Κυβέρνηση του κ. Σημίτη αυτήν την ευθύνη να έλθει σε αντίθεση με το σύνολο της Βουλής, με το σύνολο των υπευθύνων εισηγητών μας; Διότι, όταν πήραμε αυτές τις αποφάσεις, ακούσαμε πάρα πολλούς.
Εγώ προσωπικά, κύριε Πρόεδρε, έχω απασχοληθεί με τη δασοπυρόσβεση, επειδή έχω και το πάθος του δάσους, περισσότερο ίσως απ' ό,τι απασχολήθηκα με πολλά άλλα πολύ μεγάλα προβλήματα του τόπου και ως Πρωθυπουργός. Η επιφοίτηση του Αγίου Πνεύματος ήλθε στον κ. Σημίτη, στον κ. Τζουμάκα και στον κ. Ρωμαίο και βρήκαν αυτήν τη λύση την οποία όλα τα κόμματα στο παρελθόν και όλες οι κυβερνήσεις δεν μπορούσαν να βρουν; Δεν είχαμε σκεφθεί και εμείς ότι ήταν μία από τις επιλογές, που μπορούσαμε να κάνουμε, η Δασική Υπηρεσία;
Δεν είναι η καλύτερη, κύριε Πρόεδρε. Εγώ τιμώ την Πυροσβεστική Υπηρεσία κατ' εξοχήν, αλλά δεν είναι η καλύτερη επιλογή. Και θα σας πω αμέσως με ένα επιχείρημα, πέραν του βασικού επιχειρήματος, ότι επιτέλους σ' αυτήν την Αίθουσα πρέπει να σεβόμεθα το Κοινοβούλιο. Και είναι ασέβεια προς το Κοινοβούλιο αυτό το οποίο κάνει ο κ. Σημίτης. Και μιλώ για τον Πρωθυπουργό γιατί είναι μεγάλο το θέμα. Δεν είναι το ανάστημα του κυρίου Υπουργού της Γεωργίας ή του Υπουργού της Δημοσίας Τάξεως αρκετό για να βαστάξει αυτό το βάρος μιας απόφασης που έρχεται σε αντίθεση με ομόφωνη γνώμη του Κοινοβουλίου.
Δεν είναι η καλύτερη λύση. Και δεν είναι η καλύτερη λύση, για τον απλούστατο λόγο ότι η δασική πολιτική είναι ένα σύνολο, κύριε Πρόεδρε. Εδώ μέσα ελέχθη -και πολύ σωστά- ότι το πρόβλημα της δασοπυρόσβεσης είναι η έγκαιρη επέμβαση. 'Ολες οι μεγάλες τραγωδίες οφείλονται στο ότι την ώρα που ξέσπασε η πυρκαγιά δεν υπήρχε κανείς να την επισημάνει και να παρέμβει.
ΑΘΑΝΑΣΙΟΣ ΧΕΙΜΑΡΑΣ: Και η πρόληψη.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αυτό εννοώ: Και την πρόληψη. Την πρόληψη, την προετοιμασία και την έγκαιρη παρέμβαση, την ώρα που θα πέσει ο πρώτος σπινθήρας. Είναι η Πυροσβεστική Υπηρεσία η καταλληλότερη; Πρέπει να έχουμε μία Δασική Υπηρεσία, η οποία να ζει μέσα στο δάσος, να έχει προσωπικό, το οποίο να αγαπά το δάσος, να ζει μαζί του, να ζει όλη τη ζωή του δάσους και να είναι κατάλληλο, για να το προστατεύσει.
Εγώ έτυχε να δω και σε άλλες χώρες και σε γειτονικές χώρες τι γίνεται. Η Δασική Υπηρεσία είναι απαραίτητη. Χωρίς 
 

Επιστροφή στην κορυφή



Σελίδα 7922 
οργάνωση της πρόληψης και της άμεσης επέμβασης, από εκεί και πέρα, η παρέμβαση του πυροσβέστη, του οποιουδήποτε πυροσβέστη, όποιος φορέας και να είναι, είναι μικρής αξίας, ή εστερημένη αξίας.
Και μία τελευταία παρατήρηση, κύριε Πρόεδρε. Για λόγους συνειδήσεως λέω όλα αυτά τα πράγματα, δεν νομίζω ότι θα πείσω κανέναν. Η Κυβέρνηση του κ. Σημίτη έχει δείξει ότι κατ'εξοχήν επιμένει στις επιλογές της και δεν ακούει κανέναν.
'Εχω, όμως, το χρέος να πω -και είναι πολύ σωστό αυτό που είπε ο κ. Τσοβόλας- ότι είναι καθυστερημένη, κύριε Υπουργέ, η παρέμβασή σας. Δηλαδή, η πρώτη πυρκαγιά στην Ικαριά έκαψε, άκουσα, χίλια στρέμματα, σ'ένα νησί στο οποίο ελάχιστο πράσινο έχει απομείνει.
Είναι πλέον η περίοδος των πυρκαγιών. Τώρα θα φροντίσετε να δημοσιεύσετε τα διατάγματα, κύριε Υπουργέ; Ξέρουμε όλοι μας με ποια ταχύτητα δημοσιεύονται τα διατάγματα. Δεν θέλω να κάνω πρόβλεψη, αλλά μήνες θα περάσουν έως ότου τα διατάγματα δημοσιευθούν και ισχύσουν. Και έως ότου εφαρμοστούν, πόσος χρόνος χρειάζεται; Δια μαγείας θα γίνει; Κουμπί θα πατήσετε για να εφαρμοσθούν τα διατάγματα;
Τουλάχιστον, κύριε Πρόεδρε, θα ήθελα να κάνω μία έκκληση στην Κυβέρνηση. Για να αντιμετωπίσουμε το πρόβλημα, ας αναβάλει την εφαρμογή του νομοθετήματος από τον επόμενο χρόνο. Ας το ψηφίσει, αλλά ας προετοιμάσει πρωτύτερα την πυροσβεστική Υπηρεσία και του χρόνου, αν επιμένει και αν υπάρχει ακόμη η Κυβέρνηση αυτή στην εξουσία, ας το εφαρμόσει.
Κύριε Πρόεδρε, θεώρησα χρέος μου να πω αυτά τα πράγματα για λόγους συνειδήσεως, διότι πιστεύω ότι το πρόβλημα θα το βρούμε μπροστά μας τους επόμενους μήνες και τα επόμενα χρόνια. Αυτό το οποίο γίνεται σήμερα, δύσκολα αλλάζει, κύριε Πρόεδρε.
Η ευκολία με την οποία ορισμένοι Υπουργοί τινάζουν στον αέρα όλα όσα υπάρχουν, λες και η ζωή αρχίζει από την ώρα που αυτοί ανέλαβαν τα καθήκοντα του Υπουργού, εμένα με βρίσκει βασικά αντίθετο. Σε ένα τόπο πρέπει να υπάρχει συνέχεια, πρέπει να υπάρχει σεβασμός προς τις αποφάσεις που ελήφθησαν. Και οι βιαστικές αποφάσεις και οι πρόχειρες αποφάσεις ασφαλώς δεν είναι οι καλύτερες.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, θα ήθελα να δηλώσω εκ προοιμίου ότι τιμούμε με ιδιαίτερη ευαισθησία και συνείδηση προσφοράς τη Δασική Υπηρεσία. Κανένας από τους συναδέλφους μου στο ΠΑΣΟΚ δεν αμφισβήτησε, ούτε η Κυβέρνηση, τη μεγίστη προσφορά τους στην υπόθεση της δασοπυρόσβεσης που συζητούμε, αλλά γενικότερα και στη διατήρηση του φυσικού και του πολιτιστικού περιβάλλοντος.
ΑΠΟΣΤΟΛΟΣ ΣΤΑΥΡΟΥ: Πλην του κυρίου Υπουργού.
ΚΥΡΙΑΚΟΣ ΣΠΥΡΙΟΥΝΗΣ: Κανένας δεν το αμφισβήτησε. 
Δεύτερον, κανένας δεν αμφισβητεί ότι η μέχρι σήμερα πολιτική, για πολλούς λόγους, η στρατηγική της προστασίας του δάσους και των δασικών εκτάσεων, δεν ήταν απολύτως επιτυχής. Αναφέρω επί τροχάδην μερικούς λόγους.
'Εχω και εγώ, κύριε Πρόεδρε, μία σχετική εμπειρία. Η πρώτη δράση στη στρατιωτική μου ζωή ήταν ότι πήρα μία διαταγή σαν ανθυπολοχαγός από ένα στρατόπεδο της Δράμας όπου υπηρετούσα, για να πάω στο Αχλαδοχώρι, στα ελληνοβουλγαρικά σύνορα, στην περιοχή του Νευροκοπίου, για να σβήσω με διακόσιους στρατιώτες μία φωτιά. 'Ηταν η πρώτη μου εμπειρία.
Θα ήθελα να μου συγχωρέσετε την επίδειξη, που πιθανώς περιλαμβάνει αυτό που θα σας πω. Σαν σωματάρχης απογειώθηκα -και το λέω για την αξία της έγκαιρης και της δραστικής επέμβασης- από το Γ' Σώμα Στρατού μια Κυριακή με πολιτικά, γιατί δεν πρόφθαινα, περίμενε το ελικόπτερο, μπήκα μέσα και αντί για την Πυλαία, είδα καπνό στο δυτικό μέρος του Σέιχ-Σου. Προσγειώθηκα σε μία καλαμιά και έσβησα τη φωτιά, που εισέδυε σε μία χαράδρα, που αν έφθανε εκεί, θα τελείωνε το Σέιχ-Σου. Δεν κρατιόταν με τίποτα η φωτιά. Μάλιστα κατρακύλησα και έχω ένα μεγάλο σημάδι στο πόδι μου. Η άμεση επέμβαση και η δραστική επέμβαση, λοιπόν, είναι ένα σημαντικό μέτρο για την αποτελεσματική αντιμετώπιση της πυρκαγιάς. 
Κρίσιμα σημεία του συζητούμενου νομοσχεδίου είναι ο διαχωρισμός του ενιαίου προβλήματος, πρόληψη και καταστολή. Εδώ αναδύονται, απεικονίζονται δύο τεμνόμενοι κύκλοι ούτως ή άλλως από τα πράγματα. Κάθε μία έννοια περιλαμβάνει και τμήμα της άλλης, γιατί οι ενέργειες της πυρόσβεσης στο στάδιο της προπαρασκευής, που είναι σημαντικό στοιχείο, εμπίπτουν στο χώρο της πρόληψης. 'Εχουμε, λοιπόν, δύο τεμνόμενους κύκλους.
Πώς λύνεται το ενδιάμεσο πρόβλημα; Με πνεύμα συνεργασίας και ευθύνης, που διακρίνει τις δύο υπηρεσίες. Αν η συνείδηση της ανάγκης -και δεν υπάρχει καμιά αμφιβολία- να υπερασπισθεί ο επιδιωκόμενος στόχος, αποτελεί περιεχόμενο του βασικού καθήκοντός μας, κανείς δεν δικαιούται εκ προοιμίου να αμφισβητήσει ότι αυτό το πνεύμα της συνεργασίας θα συνεχισθεί και στο μέλλον.
Επομένως, μπορούν να επιλυθούν τα ενδιάμεσα προβλήματα.
Τρίτο σημείο: Παρά τη σημαντική εμπειρία -έχω σβήσει φωτιές και φωτιές μαζί με την Πυροσβεστική και τη Δασική Υπηρεσία- της Πυροσβεστικής Υπηρεσίας, αναμφισβητήτως αυτή η ανάπτυξη δημιουργεί προβλήματα. Δεν υπάρχει καμία αμφιβολία, κύριε Υπουργέ.
Τέταρτο σημείο είναι ο χρόνος, όπως το είπατε και σεις: 'Ηδη αρχίζει η επικίνδυνη περίοδος. Οι προσαρμογές, που επιβάλλει το νέο σύστημα, θα συντελεστούν σε χρόνο, ώστε να έχετε την ετοιμότητα της ζωτικής παρέμβασης; Είναι και αυτό ένα πρόβλημα.
Αυτά τα κρίσιμα σημεία με ιδιαίτερη ικανοποίηση τα εκάλυψε η αισιοδοξία του πάντοτε μετριόφρονος Υπουργού Δημόσιας Τάξης, που από αύριο είναι ο κυρίως υπεύθυνος της πυρόσβεσης.
Και συνεχίζω με την αναζήτηση των αιτιών της μη αποτελεσματικής αντιμετώπισης αυτού του πολλαπλών επιπτώσεων φαινομένου των πυρκαγιών, οικονομικών, πολιτιστικών, κοινωνικών κλπ. 
Βασική αιτία σ' αυτό το πολυσύνθετο φαινόμενο ήταν και η χρησιμοποίηση άσχετων ανθρώπων. Να σταματήσει σ' αυτήν την έρημη πατριδούλα η χρησιμοποίηση ασχέτων εντελώς ανθρώπων -θλιβερών εικόνων-που τους έβλεπα στην τηλεόραση, κύριε Υπουργέ, να θριαμβολογούν.
Να σας πω και ένα περιστατικό: Σε μία φωτιά που έσβησα -ήμουνα υπεύθυνος- άκουσα το βράδυ στην τηλεόραση ότι ο τάδε συντόνιζε την κατάσβεση της πυρκαγιάς και σας δηλώνω ρητά και κατηγορηματικά ότι δεν είχε φανεί πουθενά. Παραθέριζε ο άνθρωπος. Το βράδυ όμως έκλεψε την παράσταση στην τηλεόραση και φάνηκε ότι συμμετείχε. Οι άσχετοι δεν έχουν και στοιχειώδη μετριοφροσύνη.
'Αλλο σημείο. Η Πυροσβεστική Υπηρεσία είναι Σώμα οργανωμένο με στρατιωτική πειθαρχία -πρέπει να το διακρίνουμε σε σχέση με τη Δασική Υπηρεσία- και είναι έτοιμο για έντονη δράση σε μεγαλύτερο βαθμό από την πολιτική υπηρεσία. 
Αλίμονο, τι τις έχουμε τις 'Ενοπλες Δυνάμεις και φωνάζουμε για ειδικά μισθολόγια, φωνάζουμε για ειδικές συνθήκες, φωνάζουμε για μεγαλύτερη ηθική στήριξη, για ανύψωση; Τις έχουμε γιατί πρέπει να είναι οργανωμένες και εκπαιδευμένες να προσφέρουν έντονη δράση και η φωτιά θέλει έντονη δράση. Οι γνώσεις, η εμπειρία στο μέτρο που υπάρχουν αποτελούν θετικά στοιχεία.
Θα μου επιτρέψετε να πω -με ρυμουλκεί σαφώς και η παλιά ιδιότητα και αν αδικήσω και κάπου τη Δασική μας Υπηρεσία, να μου το συγχωρέσουν, υπάρχει μία κεκτημένη συναισθηματική ταχύτητα- ότι η πειθαρχία και το οργανωμένο στις 'Ενοπλες Δυνάμεις είναι βασικά στοιχεία της αποτελεσματικότητός τους. Μακάρι η Δημόσια Διοίκηση -χωρίς να συγχέω τους δύο χώρους, δεν μπορεί να είναι στρατόπεδο η Δημόσια Διοίκηση- να ανέπτυσσε δράση τηρουμένων των αναλογιών με την πειθαρχία, την αυτοπεποίθηση και τη δυναμική που 
 

Επιστροφή στην κορυφή



Σελίδα 7923 
αναπτύσσουν οι ένστολοι. Πώς να το κάνουμε; Γι' αυτό τους έχουμε και τους ταίζουμε.
Συναθροίζοντας και τους προσωπικούς μου προβληματισμούς και σε συνδυασμό με τις δηλώσεις του Υπουργού Δημόσιας Τάξεως, την αυτοπεποίθηση και την αισιοδοξία του, εκφράζω και εγώ τη δική μου αισιοδοξία για το νέο σύστημα που αναδύεται μέσα από τη μέχρι σήμερα εμπειρία. Κάτι άλλο χρειάζεται στον τόπο για την αντιμετώπιση αυτού του πολυσύνθετου φαινομένου και το νομοσχέδιο αποτελεί μία καινοτομία, μία τομή.
Kύριοι Υπουργοί, με όση ευαισθησία περιβάλατε τη συγκρότησή του, με την ίδια αποφασιστικότητα -και συγχωρέστε με, δεν είναι υπόδειξη- θα πρέπει να περιβάλλετε την εφαρμογή του,από την οποία αποφασιστικότητα και ταχύτητα θα εξαρτηθούν πολλά. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ζαφειρόπουλος έχει το λόγο.
ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, άκουσα με προσοχή τον κύριο Υπουργό Δημοσίας Τάξεως, ο οποίος κατέθεσε την προσωπική του εμπειρία από μια πενταετή γόνιμο, παραγωγική και πράγματι πολύ καλή θητεία, την οποία είχε στο Ευρωκοινοβούλιο και την ενασχόλησή του με αυτά τα θέματα.
Είπε όμως και το εξής: "'Ολοι έχετε ταυτότητα απόψεων και όλοι επιχειρηματολογείτε πάνω στο πόρισμα, διότι το πόρισμα είναι πολιτική και ουσία". Αυτό είπε, αν το συγκράτησα καλά. Και μίλησε επί της ουσίας.
Ο κύριος Υπουργός Γεωργίας μιλώντας στην Επιτροπή, όσον αφορά το νομοσχέδιο είπε ότι ανέλαβε την πρωτοβουλία αυτής της ευθύνης, δύο μήνες πριν από την έναρξη της επικίνδυνης περιόδου.
Θα αναφερθώ σε αυτά που είπε ο κ. Μητσοτάκης -ας μου επιτραπεί- και έφερε και το παράδειγμα, τελευτώντος του λόγου του, περί του νησιού της Ικαρίας. Είπε, λοιπόν ότι χίλια πεντακόσια στρέμματα κάηκαν, παρ'όλο που αποδείχθηκε ότι πράγματι, άμεση ήταν η παρέμβαση της Πυροσβεστικής Υπηρεσίας με τα τοπικά μέσα, αλλά και με τη μεταφορά πυροσβεστικών οχημάτων από τη Σάμο κλπ. Χάσαμε όμως χίλια πεντακόσια στρέμματα με το "καλημέρα" που είπε το καλοκαίρι.
Να μη θυμίσω το 1995 που καιγόταν ολόκληρη η Αττική και έχει μείνει σαν αυγό. Αυτό οφείλεται στη Γενική Γραμματεία Δασών, στο ότι δηλαδή δεν υπήρχε συναρμοδιότητα Πυροσβεστικής και Γενικής Γραμματείας Δασών;
Υπάρχει όμως και μια άλλη ομολογία, κύριοι Υπουργοί. Λέει ο κύριος Υπουργός της Γεωργίας ότι πήρε αυτήν την πρωτοβουλία, θα διατηρήσει η Γενική Γραμματεία Δασών την πρόληψη και μεταβιβάζει την καταστολή και τον επιχειρησιακό σχεδιασμό στην Πυροσβεστική Υπηρεσία.
Κύριε Υπουργέ, η πρόληψη δεν είναι άϋλο αγαθό, δεν είναι πνευματικό αγαθό, δηλαδή μου επιβάλλεις μία διάταξη νόμου για να φοβάμαι και να μην προβώ σ' ένα έγκλημα ή σε κάτι άλλο. Είναι ουσιαστική πρόληψη. Εάν η πρόληψη δεν ταυτίζεται με την άμεση και έγκαιρη επέμβαση, όπως είπε ο κύριος Υπουργός Δημοσίας Τάξεως, αναφερόμενος προ ολίγου σ'αυτό, τότε δεν έχουμε αυτό το στοιχείο, για το οποίο αναλάβατε την πρωτοβουλία της ευθύνης να διαχωρίσετε τις δύο υπηρεσίες. Και αυτό ακόμη αποδεικνύει την ταύτιση και του λόγου όλων μας, αλλά και την ταύτιση του ενιαίου φορέα. Μπορείτε να μεταβιβάσετε και την πρόληψη στο Πυροσβεστικό Σώμα, οπότε τότε θα αποξενώσετε το Υπουργείο Γεωργίας απ' αυτό και θα έχετε μόνο τις τυχόν μελέτες για την ανάπτυξη των δασών μετά τις πυρκαγιές ή οποιεσδήποτε άλλες περιοχές κρίνετε ότι είναι αναδασωτέες κλπ. ή για οποιαδήποτε άλλη προστασία του δάσους. Τότε όμως δημιουργείται και πάλι ενιαίος φορέας για τις πυρκαγιές.
Επομένως, γιατί επιμένετε σε αυτό το διαχωρισμό, ο οποίος τελικά ούτε ουσία έχει, κύριε Υπουργέ της Δημόσιας Τάξεως, ούτε και πολιτικό στοιχείο; Διότι, το πολιτικό στοιχείο αναδείχθηκε το 1993 μαζί με το ουσιαστικό στοιχείο, απ'όλες τις πτέρυγες της Βουλής και κατά τη συζήτηση του νομοσχεδίου -στο οποίο είχα λάβει και εγώ το λόγο- αλλά και στο πόρισμα της Διακομματικής Επιτροπής, το οποίο δεν είναι ένα απλό πόρισμα. Το είχατε στα χέρια σας από τον Οκτώβριο του 1993, όταν ξαναγίνατε κυβέρνηση και το μελετήσατε, αφού κάηκαν όλα τα δάση της Αττικής. Δεν είχατε διδαχθεί τίποτε από αυτό το πόρισμα;
Πότε αποφασίσατε, και είπατε ότι και σε άλλες χώρες δεν έχουν ενιαίο φορέα, αλλά έχουν διαφορετικές υπηρεσίες, οι οποίες αντιμετωπίζουν αυτήν την κατάσταση; Και στη μια περίπτωση και στην άλλη, μόνος σας κύριε Υπουργέ της Γεωργίας, το καταλύετε από τα λεγόμενα σας, αλλά και από το κείμενο του νομοθετήματός σας.
Το νομοθέτημά σας έχει δυο κύρια μέρη: Το πραγματικό ουσιαστικό και το νομικό μέρος. Σας λέει η νομική υπηρεσία της Βουλής ότι το θέμα των μετατάξεων είναι δυσκολότατο, γιατί μπορεί αυτοί τους οποίους θα μετατάξετε, να προσφύγουν εις τα αρμόδια δικαστήρια, καταθέτοντας την άλφα προσφυγή ή τη βήτα, με αίτημα ασφαλιστικών μέτρων, γιατί τους αλλάζετε την οικογενεική τους κατάσταση και τη δομή της ζωής τους και μάλιστα τη στιγμή κατά την οποία δεν έχετε και τη σύμφωνη γνώμη, όπως απαιτείται των αρμοδίων υπηρεσιακών οργάνων. Αν την έχετε, κατεθέστε την στη Βουλή. Σας είπε και ο κ. Τσοβόλας, να καταθέσετε και τον προϋπολογισμό, να καταθέσετε και τις επιστημονικές μελέτες. Καταθέστε την αυτήν τη στιγμή, αν υπάρχει η σύμφωνη γνώμη των αρμοδίων υπηρεσιών, για να είσθε και συμβατοί με την ολομέλεια του Συμβουλίου της Επικρατείας, όπου παγίως έχει νομολογήσει αυτό, ώστε να μην έχουμε πάλι αιτιάσεις και κατά του Συμβουλίου Επικρατείας του πέμπτου τμήματος ότι κάνει κατάχρηση των προεδρικών διαταγμάτων ή των κανονιστικών διαταγμάτων, που τα κηρύσσει αντισυνταγματικά και τα επιστρέφει πίσω.
Σήμερα τα ραδιόφωνα είχαν ένα ρεπορτάζ στο οποίο ένα από τα πράγματα που έλεγαν, αν θυμάμαι, ήταν: Χίλια αυτοκίνητα έχει η Δασική Υπηρεσία. 'Εχετε μόνο τετρακόσιους υπαλλήλους για να τα οδηγούν και τα υπόλοιπα δεν είναι και συντηρημένα. 'Εχετε δεκαπέντε αεροπλάνα, τα πέντε μπορεί να είναι έτοιμα για να κάνουν αυτήν τη δουλειά, κλπ.
Αυτά όλα, κύριε Υπουργέ, μπορείτε μέσα σε ένα μήνα, σε δεκαπέντε μέρες -και ο Θεός να φυλάει να μη συμβεί τίποτε αυτές τις ημέρες που έρχονται με μια πυρκαγιά δασών κλπ.- να τα έχετε όλα σε ετοιμότητα, για να μπορείτε να τα αντιμετωπίσετε.
Κοιτάξτε να εξηγούμεθα ευθέως και ειλικρινώς μέσα σ' αυτήν την Αίθουσα: Εμείς δεν το ψηφίζουμε αυτό το νομοσχέδιο, όχι γιατί θέλουμε να αντιπαραταθούμε στην κυβερνητική πολιτική, η οποία είναι επ'ωφελεία των δασών, αν την πάρουμε έτσι ότι είναι. Αλλά εκείνο που κάνετε δυστυχώς είναι ότι μέχρι σήμερα έχετε σε εκκρεμότητα τις έρευνες για το ποιός φέρει τις ευθύνες για τις πυρκαγιές που έχουν κατακάψει την Ελλάδα. Θέλετε, λοιπόν, να αποδώσετε τις ευθύνες στους δασικούς υπαλλήλους ή στους πυροσβεστικούς υπαλλήλους; Δηλαδή, στο ανθρώπινο στοιχείο, το οποίο εσείς θέλετε να βάλετε να ασκήσει αυτό το τεράστιο, πρωτογενές και εθνικό έργο, θέλετε να αποδώσετε τις ευθύνες ή θέλετε να αποδώσετε τις ευθύνες εις την υπηρεσία τη δική σας, την κυβερνητική σας αβελτηρία;
'Εχω την άποψη, κύριε Υπουργέ, ότι θα πρέπει να αποσύρετε το νομοσχέδιο, γιατί και να το ψηφίσετε το νομοσχέδιο αυτό, δεν μπορείτε να το υλοποιήσετε. Τα προεδρικά διατάγματα, πότε θα εκδοθούν, κύριε Υπουργέ της Δημοσίας Τάξεως; Δεν μπορεί να μην παρέλθει ένας, δυο, τρεις μήνες για να υλοποιηθούν τα προεδρικά διατάγματα. Και αν η αιτία σας, κύριε Υπουργέ της Γεωργίας, είναι ότι μεταβάλλετε τη μορφή αυτήν της υπηρεσίας της Γενικής Γραμματείας Δασών, διότι οι δασικοί υπάλληλοι, όπως λέτε στην αιτιολογική σας έκθεση ήταν απείθαρχοι και δεν θέλανε να πειθαρχήσουν, ούτε να οργανωθούν πώς θα οργανωθούν και θα πειθαρχήσουν για να υλοποιήσουν το στοιχείο της πρόληψης, το οποίο τους αφήνετε, ώστε να συνεργαστούν μετά με την Πυροσβεστική Υπηρεσία, για την καταστολή της 
 

Επιστροφή στην κορυφή



Σελίδα 7924 
πυρκαγιάς και για τον επιχειρησιακό σχεδιασμό.
Αντιφατικότητες και από τους δυο Υπουργούς. Δεν θέλω να πιστέψω ότι είναι δική σας ιδέα, ιδίως εσάς, κύριε Υπουργέ της Γεωργίας, ότι αναλάβατε την πρωτοβουλία αυτής της ευθύνης, ως δική σας ιδέα και ως δική σας παρεμβολή. Απλώς και μόνο θέλετε να υλοποιήσετε μια στρεβλή κυβερνητική πολιτική, εκσυγχρονιστική δήθεν, η οποία όχι μόνο δεν είναι εκσυγχρονιστική, αλλά εύχομαι εις τον Θεό να μην ευδοκήσει η Ελλάδα να δει το σύνολο του δασικού της πλούτου εξαφανισμένο από τις πυρκαγιές εξαιτίας του νομοσχεδίου σας. Ξανασκεφθείτε το. 'Εγκριτος νομικός είσθε -και έχω ιδίαν γνώση ότι είσθε έγκριτος νομικός- κοιτάξτε να δείτε αυτές τις αντιφάσεις, τις οποίες έχετε δημιουργήσει. Θα είναι καταστρεπτικές για τον τόπο μας.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τσιτουρίδης έχει το λόγο, ως Κοινοβουλευτικός Εκπρόσωπος.
ΣΑΒΒΑΣ ΤΣΙΤΟΥΡΙΔΗΣ: Ευχαριστώ, κύριε Πρόεδρε.
Θα κάνω ορισμένες παρατηρήσεις, κύριε Πρόεδρε. 'Υστερα από την παρέμβαση του κυρίου Υπουργού Δημόσιας Τάξης, γεννώνται ορισμένα ερωτήματα. Ο κ. Ρωμαίος αναφέρθηκε στην ταυτότητα της επιχειρηματολογίας. Θα έλεγα ότι ακριβώς αυτή η ταυτότητα της επιχειρηματολογίας από το σύνολο του επιστημονικού κόσμου, από το σύνολο του πολιτικού κόσμου, αλλά και από το σύνολο, όλων όσων εργάστηκαν ή εργάζονται στον τομέα της προστασίας των δασών, αυτή η ταυτότητα της επιχειρηματολογίας, θα πρέπει να σας ανησυχεί. Αυτό είναι η πρώτη παρατήρηση.
Η δεύτερη παρατήρηση αφορά το πόρισμα ή τον τρόπο με τον οποίο το αναγνώσατε, κύριε Υπουργέ της Δημόσιας Τάξης. Το πόρισμα αναφέρεται σ'έναν ενιαίο φορέα δασοπροστασίας. Και λέτε, γιατί να κάνουμε έναν άλλον; Τα παίρνουμε όλα και τα δίνουμε στην Πυροσβεστική Υπηρεσία. Δεν λέει όμως αυτό το πόρισμα. Κατ'αρχήν, πρέπει να επαναλάβουμε ότι η προστασία των δασών, είναι προστασία από πολλούς παράγοντες. Υπάρχουν οι πυρκαγιές, υπάρχουν οι καταπατήσεις, υπάρχει η υλοτόμηση, υπάρχουν οι ασθένειες και η Δασική Υπηρεσία σήμερα όλα αυτά τα βλέπει συνολικά. Είναι ενιαίο το σύστημα διαχείρισης των δασών.
Σε ό,τι αφορά ειδικότερα την προστασία από πυρκαγιές, υπάρχουν δύο σκέλη. Υπάρχει το θέμα της πρόληψης και το θέμα της δασοπυρόσβεσης. Αυτή η ενιαία διαχείριση είναι η ομόφωνη άποψη των πάντων σ'αυτόν τον τόπο, πλην της Κυβερνήσεως. 'Ερχεστε και λέτε ότι θα πάρουμε τη δασοπυρόσβεση από κάποιους, οι οποίοι δεν μπορούν και θα τη δώσουμε σε άλλους, οι οποίοι ως κύριο προσόν έχουν την πειθαρχία. Δεν το αρνείται κανείς. Ούτε αρνείται το πόσο άξιο είναι το Πυροσβεστικό Σώμα. Αλλά θα επαναλάβουμε ότι απαιτούνται και άλλες προϋποθέσεις, για να μπορέσουμε να σβήσουμε μια πυρκαγιά στο δάσος. Εν πάση περιπτώσει απ' ό,τι φαίνεται, τις αποφάσεις σας τις έχετε πάρει.
Είπατε ότι είσαστε έτοιμοι και επιδείξατε τα προεδρικά διατάγματα. Δίπλα σας έχετε τον κ. Τζουμάκα, τον Υπουργό Γεωργίας. Πριν από δέκα μήνες κατόρθωσε, με πολύ κόπο αλήθεια, να περάσει στη Βουλή έναν νόμο και πριν από πέντε μήνες, ένα δεύτερο. Ο πρώτος, αφορούσε τους νέους αγρότες. Ο δεύτερος αφορούσε ρυθμίσεις χρεών συνεταιριστικών οργανώσεων. Δέκα μήνες μετά και πέντε μήνες μετά, αντιστοίχως, δεν έχουν εκδοθεί, όχι τα προεδρικά διατάγματα, αλλά οι υπουργικές αποφάσεις, οι οποίες θα υλοποιούσαν αυτούς τους νόμους, τους οποίους ψηφίσαμε.
'Αρα, λοιπόν -εγώ εύχομαι να διεψευσθώ- με το που ετοιμάσατε τα κείμενα των προεδρικών διαταγμάτων, δεν σημαίνει ότι τα προεδρικά διατάγματα μεσούσης της καυτής περιόδου θα εκδοθούν και θα μπορέσουν να υλοποιηθούν. Αυτή είναι η αλήθεια σε ό,τι αφορά τα εκτελεστικά διατάγματα και τις εκτελεστικές αποφάσεις. 
Από κει και πέρα, αναφέρθηκε ο συνάδελφος κ.Ζαφειρόπουλος στο μείζον θέμα των μετατάξεων. Θα μπλέξετε αναπόφευκτα με δικαστήρια, χρειάζεστε τη γνώμη τουλάχιστον του υπηρεσιακού συμβουλίου. Φοβούμεθα, λοιπόν ότι οδηγείσθε σε περιπέτειες. Αυτό, όμως, είναι το έλασσον, διότι αυτό αφορά εσάς. Το μείζον είναι ότι ο τόπος οδηγείται σε περιπέτειες τη χρονιά που έρχεται.
Εμείς θα επαναλάβουμε για μια ακόμα φορά τη μείζονα πρότασή μας. Αποσύρετε αυτό το νομοσχέδιο και δεχθείτε το ομόφωνο πόρισμα της Διακομματικής Επιτροπής. Εάν επιμένετε όμως, δεχθείτε έστω την υστάτη στιγμή μια ελάσσονα πρόταση. Μην εφαρμόσετε από φέτος αυτό το οποίο πριν από λίγο μια κυβερνητική πλειοψηφία, ανατρέπουσα τη θέση μάλιστα, όπως αυτή εξεφράσθη πριν από λίγους μήνες, ήλθε να υιοθετήσει. Αφήστε την εφαρμογή αυτού που δεν θα μπορέσετε να εφαρμόσετε φέτος, και να δείτε ωριμότερα του χρόνου -αν ακόμα είστε Κυβέρνηση- αν αυτό μπορεί να υλοποιηθεί.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός Γεωργίας έχει το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, η υποκρισία περισσεύει ορισμένες φορές και αυτό συνέβη πριν από λίγο, από την τοποθέτηση που έκανε ο Κοινοβουλευτικός Εκπρόσωπος της Νέας Δημοκρατίας ο κ. Τσιτουρίδης. Βέβαια, δεν γνωρίζουν όλοι ορισμένα πράγματα.
Για να εφαρμοστεί ο νόμος για τους νέους αγρότες πρέπει να υλοποιηθεί εκείνο το άρθρο που έλεγε ότι καταθέτουμε πρόγραμμα στην Ευρωπαϊκή 'Ενωση το οποίο πρέπει να εγκριθεί. Το πρόγραμμα το καταθέσαμε αμέσως μετά την ψήφιση του νόμου. Ενεκρίθη το πρώτο μέρος του προγράμματος που αναφέρεται σε κοινοτικά μέτρα, τέλος Μαρτίου και περιμένουμε τώρα το δεύτερο μέρος του προγράμματος που αναφέρεται σε εθνικά μέτρα και θα υπογράψουν όλοι οι επίτροποι της Κοινότητας.
Αυτά τα γνωρίζει ο κ. Τσιτουρίδης. Δεν μπορεί να εφαρμοστεί ο νόμος αν δεν εγκριθεί το πρόγραμμα από την Ευρωπαϊκή 'Ενωση που θα δώσει τα δισεκατομμύρια. 
Δεύτερον, δεν μπορεί να εφαρμοστεί το μέρος του νόμου για τη ρύθμιση των χρεών, γιατί έχουμε το άρθρο 18 που λέγει ότι για να γίνουν οι ρυθμίσεις θα πρέπει οι οργανώσεις αυτές να φέρουν σχέδια βιωσιμότητας, τα οποία θα εγκρίνει ο Υπουργός των Οικονομικών και ο Υπουργός Γεωργίας. Δεν ήρθε όμως ούτε ένα σχέδιο βιωσιμότητας ακόμη από τις οργανώσεις αυτές. Τέλος η υποκρισία. Και αυτό δεν αφορά την κρατική μηχανή. Αφορά την Ευρωπαϊκή 'Ενωση και την ελληνική κοινωνία. Εχουμε δε συνεχείς παρεμβάσεις γι' αυτό το θέμα και θα τελειώσει. Δεν υπάρχουν δισεκατομμύρια στον κρατικό προϋπολογισμό. Αρκετοί δημαγωγοί υπάρχουν εδώ μέσα ασφαλώς.
Τρίτο, είναι η πρόληψη: Η πρόληψη δεν είναι ο παρατηρητής που θα παρατηρεί ή θα ζει στο δάσος, όπως ειπώθηκε από ορισμένους συναδέλφους. Η πρόληψη περιλαμβάνει ορισμένα βασικά πράγματα. Πρώτον, δρόμους και αυτό θα κάνει η Δασική Υπηρεσία με το νομοσχέδιο που υπέγραψε ο κ. Παπαντωνίου και που θα έρθει σε λίγες μέρες στη Βουλή και με το οποίο συνιστούμε ειδικό λογαριασμό δισεκατομμυρίων για να γίνουν έργα στα δάση.
Δεύτερον, δεξαμενές ύδατος για να τις βρίσκει το Πυροσβεστικό Σώμα μέσα στα δάση. 
Τρίτον, φράγματα.
Τέταρτον και βασικό αναδασώσεις με φυλλοβόλα δένδρα.'Εχουμε την εμπειρία του δάσους της Θεσσαλονίκης που είναι κωνοφόρο δάσος και αυτό που ανακοινώθηκε και τώρα φυτεύεται είναι ένα πιο σύγχρονο δάσος που θα μπορεί να επιβιώνει από εμπρηστικές ή άλλες δραστηριότητες. Γιατί δεν είναι μόνο κωνοφόρο που αρπάζει εύκολα. Αυτά είναι βασικά στοιχεία πρόληψης που δεν μπορεί να τα κάνει ένα Σώμα που απλώς κατασβήνει πυρκαγιές. Δεν είναι απλώς η πρόληψη κάτι όπως είπε ένας συνάδελφος, με κύκλους. Είναι έργα, για να μπορέσει να συνεχιστεί αυτή η προσπάθεια. 
ΕΥΑΓΓΕΛΟΣ ΜΠΑΣΙΑΚΟΣ: Ποιος εμπόδιζε μέχρι τώρα να τα κάνετε αυτά;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οτι οι κυβερνήσεις δεν είναι αποφασισμένες να δώσουν χρήματα για 
 

Επιστροφή στην κορυφή



Σελίδα 7925 
τη δασική πολιτική. Το είπα και χθες και χάρηκα πάρα πολύ που ορισμένα έντυπα το πήραν και το αναπαρήγαγαν. Είμαι πεπεισμένος γι' αυτό, πρέπει να μιλάμε με ειλικρίνεια και η δασική πολιτική ήταν μια άκριτη πολιτική. Την ωμή πραγματικότητα λέμε. Και το είπε και ο κ. Κανταρτζής που προσχώρησε στην άποψή μου το Κ.Κ.Ε...
ΑΧΙΛΛΕΥΣ ΚΑΝΤΑΡΤΖΗΣ: Το ΚΚΕ χρόνια σας έλεγε πάρτε μέτρα και σεις μέτρα δεν παίρνατε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν έδιναν οι κυβερνήσεις, κύριε συνάδελφε. Είναι η ωμή πραγματικότητα. 'Ενα πενταετές πρόγραμμα που ανακοινώθηκε από εμάς το οποίο βέβαια θα στείλω στα γραφεία σας, θέλει εκατόν σαράντα πέντε δισεκατομμύρια για να μπορούμε να μιλάμε για πρόληψη. 
Το επόμενο θέμα είναι ο προϋπολογισμός. Ασφαλώς και υπάρχουν τα χρήματα. Δεν είναι εδώ ο Πρόεδρος του ΔΗ.Κ.ΚΙ. για να του πω ότι έγινε μεγάλη διαπραγμάτευση με τον κ. Χριστοδουλάκη για να παραχωρηθούν τα χρήματα, διότι είναι πολύ σφικτός σε αυτά τα θέματα και το γνωρίζετε όλοι. Δεδομένα, λοιπόν, τα χρήματα.
Oι μελέτες και οι ειδικοί. Ασφαλώς και υπάρχει μια συγκεκριμένη αντίληψη που σχετίζεται με έναν κλάδο ολόκληρο. Aυτός ο κόσμος των επιστημόνων των διανοουμένων είναι ένας κλάδος. 'Εχουμε διαφωνία ως προς το θέμα. Γι' αυτό όπως είπε και ο κ. Ρωμαίος ότι όλοι επαναλαμβάνουν ακριβώς τα ίδια πράγματα. Δηλαδή μου θυμίζει μια αντιπολίτευση της προηγούμενης δεκαετίας, αυτό που έγινε χθες και σήμερα εδώ πέρα. Ακριβώς το ίδιο πράγμα. Ρουλεμάν. 
ΑΧΙΛΛΕΥΣ ΚΑΝΤΑΡΤΖΗΣ: Και ποια είναι η απάντηση σ' αυτό;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν υπάρχει απάντηση σε έναν κλάδο που θέλει να υπερασπίσει το αντικείμενό του. Είναι θέμα αντικειμένου. Στη Διαρκή Επιτροπή που είχαμε πιο οικείες συμπεριφορές, είπα ότι από τη μια μεριά υπάρχει ένας κλάδος που είναι σαν κοράκι που κοιτάζει να αρπάξει το τυρί και από την άλλη μεριά είναι ο άλλος κλάδος που κρατάει να μη φύγει το τυρί.
'Ετσι φτιάξαμε το δημόσιο και τις συντεχνίες. Και όχι μόνον, αλλά αυτό συνέβη και σε άλλα τμήματα της κοινωνίας.
ΑΠΟΣΤΟΛΟΣ ΣΤΑΥΡΟΥ: Ευτυχώς που το αναγνωρίζετε, από τα πολλά που κάνατε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ασφαλώς. 'Οπως και σεις αναγνωρίσατε πολλά για την ιστορία της παρατάξεώς σας. 
Τώρα, θα ήθελα να κλείσω, αναφορικά με τα αεροπλάνα. Είναι γνωστό, για να μη δημιουργούνται εντυπώσεις, ότι τα αεροπλάνα είναι ιδιοκτησία του Υπουργείου Γεωργίας. Μάλλον, θα είναι για λίγες ημέρες ακόμα ιδιοκτησία του Υπουργείου Γεωργίας, πλην όμως τη συντήρησή τους την έχουν οι 'Ενοπλες Δυνάμεις, ακόμη και τις πτήσεις και τα σχέδια. Και ήταν μία από τις τραγωδίες, πράγμα που φάνηκε πέρσι. 'Αλλοι είχαν την ιδιοκτησία και άλλοι πλήρωσαν πολιτικά. 'Αλλοι πετούσαν τα αεροπλάνα, άλλοι τα φρόντιζαν, άλλοι τα συντηρούσαν. Και αυτό δεν μπορεί να συνεχίζεται πια. Και ήταν ένας από τους βασικούς λόγους, για να δούμε τους ειδικούς, τους επαϊοντες, τον πολιτικό κόσμο, τους διανοούμενους και τους επιστήμονες. Εν πάση περιπτώσει, δεν είναι και πολύ σοβαρά όλα αυτά. 
ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, ανοίξατε τώρα την όρεξη όλων των Κοινοβουλευτικών Εκπροσώπων. Θα μπορούσατε να κάνετε αργότερα την παρέμβασή σας. 
Ορίστε, κύριε Τσιτουρίδη, έχετε το λόγο. Δευτερολογείτε τώρα. 
ΕΥΑΓΓΕΛΟΣ ΑΠΟΣΤΟΛΟΥ: Θα μιλήσουμε κι εμείς, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Θα μιλήσετε όλοι, με τη σειρά. 'Εδωσε κάποια απάντηση ο κύριος Υπουργός στον κ. Τσιτουρίδη και θα δώσει κάποια ολιγόλεπτη ανταπάντηση ο κ. Τσιτουρίδης.
ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, δεν θα δευτερολογήσω. Ζητώ το λόγο επί προσωπικού θέματος, επικαλούμενος το άρθρο 68 του Κανονισμού.
ΠΡΟΕΔΡΕΥΩΝ (Παναγιώτης Ν. Κρητικός): Σε τι συνίσταται το προσωπικό θέμα;
ΣΑΒΒΑΣ ΤΣΙΤΟΥΡΙΔΗΣ: Θα σας εξηγήσω.
Ο κύριος Τζουμάκας είπε ότι υπήρχε περισσή υποκρισία σ' αυτά που είπαμε. 
ΠΡΟΕΔΡΕΥΩΝ (Παναγιώτης Ν. Κρητικός): Πολιτικός όρος ήταν. Νέος είστε, θα τον συνηθίσετε. 
ΣΑΒΒΑΣ ΤΣΙΤΟΥΡΙΔΗΣ: Δεν είναι πολιτικός όρος. 
Επικαλέσθηκε ως υποκριτική συμπεριφορά το γεγονός ότι δεν κατόρθωσε -επισημαίνουμε εδώ- να υλοποιήσει δύο νόμους, που ψηφίσαμε, διότι, λέγει, υπάρχουν θέματα στις Βρυξέλλες.
Θα ξαναπώ: Μήνα Δεκέμβριο, όταν συζητάγαμε το νόμο περί ρυθμίσεως χρεών των συνεταιρισμών, στο ερώτημά μου, εάν έχει την έγκριση της Ευρωπαϊκής Επιτροπής -ερώτημα που έθεσα από το Βήμα της Βουλής- η απάντηση του κυρίου Υπουργού ήταν "ναι". 
'Αρα, λοιπόν, ποιος έλεγε αλήθεια και ποιος έλεγε ψέμματα στον ελληνικό λαό; Μας διαβεβαίωνε ότι είχε την ομόφωνη έγκριση του Συμβουλίου των Υπουργών. Και αποδεικνύεται τώρα ότι δεν την είχε.
Δεύτερον, σε ό,τι αφορά το άλλο νομοθέτημα. Επανειλημμένως ηρωτήθη ο Υπουργός Γεωργίας, πότε θα εφαρμοστεί ο νόμος περί νέων αγροτών. Και πάρα πολλές φορές και στην Εθνική Αντιπροσωπεία, αλλά και από συνεντεύξεις τις οποίες έδιδε και στο Σ.Α.Π., έλεγε ότι το θέμα των διαταγμάτων και των υπουργικών αποφάσεων είναι θέμα κάποιων εβδομάδων. Και όταν κατάλαβε ο Πρωθυπουργός, και παρενέβη ότι έχει έναν Υπουργό, ο οποίος έχει νόμο που δεν μπορεί να εφαρμόσει εξ αιτίας της ανικανότητάς του, ανακάλυψε τις Βρυξέλλες, ο κ. Τζουμάκας. 'Αρα, λοιπόν, όταν επιχειρεί να παραπλανήσει το Κοινοβούλιο και τον ελληνικό λαό, μην κατηγορεί εμάς για υποκρισία και όλα τα συναφή. Είναι ανίκανος να εφαρμόσει αυτά τα οποία ψηφίζουμε. Και αν, μεσούσης της περιόδου, ψηφίζουμε ένα νόμο, ο οποίος απαιτεί προεδρικά διατάγματα και ο οποίος θα προκαλέσει προσφυγές σε διοικητικά δικαστήρια, πιστεύει κανείς σ' αυτόν τον τόπο σοβαρά, ότι μπορούμε να τον υλοποιήσουμε και να σώσουμε τα δάση μας; Τότε φοβούμαι, ότι βρισκόμαστε σε λάθος δρόμο.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, επειδή πράγματι τέθηκαν πολλά θέματα από τον κύριο Υπουργό Γεωργίας, αλλά και από τον κ. Ρωμαίο, θέλω κατ' αρχήν να τους πω ότι όσον αφορά το αντιεπιστημονικό και εξωπραγματικό του διαχωρισμού της δασοπροστασίας, δεν υπήρξε από μέρους τους καμία ουσιαστική απάντηση. Αρκεί να αναφέρω αυτό που είπε πριν από λίγο ο κύριος Υπουργός ότι στο δάσος Σέιχ Σου στη Θεσσαλονίκη, γίνεται αναδάσωση και με φυλλοβόλα. Σας ερωτώ, κύριε Υπουργέ: Οι πυροσβέστες γνωρίζουν ότι άλλη αντίδραση έχουν τα φυλλοβόλα και άλλη αντίδραση έχουν τα κωνοφόρα σχετικά με την εξάπλωση μιας συγκεκριμένης πυρκαγιάς; Επειδή, όμως, δεν απαντήθηκαν αυτά τα ερωτήματα, δεν θα τα επαναλάβω.
Είμαι όμως υποχρεωμένος να δώσω κι εγώ ορισμένες διευκρινίσεις, σχετικά με απαντήσεις που έδωσε ο κύριος Υπουργός, έξω, όπως σας είπα, απ' αυτά που προανέφερα. 
Είπε ο κύριος Υπουργός Γεωργίας στη χθεσινή του τοποθέτηση, μάλλον κατηγόρησε τους υπαλλήλους της Δασικής Υπηρεσίας για ραθυμία και ολιγωρία. Θα θέσω υπόψη του έναν πίνακα, όπου παρ'ότι η χώρα μας διαθέτει τις μικρότερες δαπάνες ανά εκτάριο για δασοπροστασία, παρότι η χώρα μας έχει σε σχέση με όλες τις μεσογειακές χώρες το δυσκολότερο ανάγλυφο και όσον αφορά τη βλάστηση τα πιο πυρόφιλα είδη, εν τούτοις το ποσοστό ετήσιας καιγομένης έκτασης με αναγωγή στη μονάδα, σε σχέση με τις άλλες χώρες της Ευρωπαϊκής 'Ενωσης -και είναι μελέτη της Ευρωπαϊκής 'Ενωσης, του Ισπανού Βελέζ- είναι: Ελλάδα 0,9, 
 

Επιστροφή στην κορυφή



Σελίδα 7926 
Γαλλία 1,2, Ιταλία 1,9, Πορτογαλία 2,4, Ισπανία 0,9.
Αυτό δείχνει, λοιπόν, ποια είναι η προσφορά αυτών των ανθρώπων, που κατηγορεί ο Υπουργός Γεωργίας, όταν είναι γνωστό ότι αυτός ο κλάδος έχει πάνω από σαράντα θύματα στη δασοπυρόσβεση, στην προστασία των δασών της χώρας μας.
Και επειδή επικαλούνται και συνάδελφοι της Πλειοψηφίας ότι έχουμε τα τελευταία χρόνια μια έξαρση, εγώ θα τους απαντήσω με στοιχεία. Τα τελευταία χρόνια υπάρχει μία πτωτική πορεία των εκτάσεων, που καίγονται κάθε χρόνο. Σας αναφέρω -και θα τα καταθέσω- ότι το 1995 έχουμε διακόσια εβδομήντα δύο χιλιάδες στρέμματα, ενώ το 1994 είχαμε πεντακόσια εβδομήντα εννιά, το 1996 διακόσιες πενήντα τρεις χιλιάδες στρέμματα. Υπάρχει δηλαδή μία πτωτική πορεία, παρότι οι δαπάνες που διατίθενται κάθε χρόνο για δασοπροστασία, δεν ήταν αυτές που έπρεπε. Αρκεί να αναφέρω την περσινή συζήτηση, όταν οι δασοπυροσβέστες της προηγούμενης χρονιάς, οι εποχικοί, είχαν απολυθεί πριν ολοκληρωθεί η σύμβασή τους, γιατί δεν υπήρχαν οι σχετικές πιστώσεις.
'Ερχομαι στην άποψη, που είπε πάλι ο Υπουργός Γεωργίας, ότι το Πυροσβεστικό Σώμα είναι έτοιμο και μάλιστα ότι δημοσιεύτηκε στην Εφημερίδα της Κυβερνήσεως, τριμερής κοινή απόφαση των Υπουργών Εσωτερικών, Γεωργίας και Δημοσίας Τάξεως περί μεταφοράς των πυροσβεστικών οχημάτων στο Πυροσβεστικό Σώμα.
Τέτοια απόφαση, κύριε Υπουργέ, δεν υπάρχει. Αν υπάρχει, καταθέστε τη στα Πρακτικά.
Ειπώθηκε επίσης από τον κύριο Υπουργό Γεωργίας ότι η σύσταση του ενιαίου φορέα δασοπροστασίας θα δημιουργούσε Υπουργείο Δασών. Προς Θεού, δεν υπάρχει τέτοια άποψη στο πόρισμα. Στο πόρισμα ξέρετε τι λέει, κύριε Υπουργέ; 'Οτι από τις χίλιες πεντακόσιες εβδομήντα τρεις υπηρεσιακές μονάδες, που υπάρχουν σήμερα, μόνο τετρακόσιες εβδομήντα τρεις προβλέπει με την καινούργια οργάνωση.
Είπε επίσης ο κύριος Υπουργός ότι υπήρξε μία πολιτικάντικη συμπεριφορά από μέρους μας. Ειδικά αναφέρθηκε σε μία τελευταία γενική συνέλευση κλάδου των υπαλλήλων. 
Κύριε Υπουργέ, νομίζω πως εσείς τουλάχιστον έχετε μία εμπειρία όσον αφορά τα συνδικαλιστικά και δεν είναι δυνατόν διαδικασίες, τις οποίες χρόνια εσείς τις εφαρμόζετε, σήμερα να έρχεσθε να τις καταγγέλετε.
Επειδή ο χρόνος τελειώνει, οφείλω και μία απάντηση στον κύριο Υπουργό Δημοσίας Τάξεως, ο οποίος είπε ότι η ευθύνη δασοπυρόσβεσης στις άλλες χώρες, γίνεται, υπάρχει στην Πυροσβεστική Υπηρεσία. Πουθενά δεν υπάρχει αυτό. 
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Είσθε βέβαιος;
ΕΥΑΓΓΕΛΟΣ ΑΠΟΣΤΟΛΟΥ: Εκτός από τις χώρες της Βορείου Ευρώπης, τις οποίες σας ανέφερα, Φινλανδία, Νορβηγία, Σουηδία και Γερμανία, όπου η δασική βλάστηση και οι μετεωρολογικές συνθήκες δεν έχουν καμία σχέση μ' αυτές που υπάρχουν στη χώρα μας, θα σας πω μόνο στη νοτιοδυτική Γαλλία, στην περιοχή Μασσαλίας, με απόφαση του νομάρχη -εκεί έχουν αρμοδιότητες περισσότερες οι νομάρχες απ' ό,τι στη δική μας χώρα- έχει την ευθύνη η Πυροσβεστική Υπηρεσία και πάλι εκεί υπάρχει μία αγαστή συνεργασία μεταξύ Πυροσβεστικής και Δασική Υπηρεσίας.
Επιτέλους, αυτό που θα πρέπει να αντιληφθεί η Κυβέρνηση είναι ότι η δασική πυρκαγιά δεν είναι ένα στατικό φαινόμενο. Είναι ένα φαινόμενο εποχικό, ένα φαινόμενο το οποίο έχει άμεση σχέση με τη φύση, είναι ένα φαινόμενο το οποίο γνωρίζουν μόνο οι άνθρωποι, οι οποίοι έχουν σπουδάσει γι'αυτό.
(Στο σημείο αυτό ο Βουλευτής κ. Ευάγγελος Αποστόλου καταθέτει για τα Πρακτικά τους προαναφερθέντες πίνακες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ιντζές έχει το λόγο.
ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, άκουσα με προσοχή τον κύριο Υπουργό Γεωργίας, όπως και χθες και προσπάθησα να αντιληφθώ τους λόγους που προβαίνει σε αυτήν τη ρύθμιση. Και χθες όμως και σήμερα -το επεσήμανα χθες, το επισημαίνω και σήμερα- αντί να επιχειρηματολογεί για ποιο λόγο μεταφέρει την καταστολή κατάσβεσης πυρκαγιών στο Υπουργείο Δημοσίας Τάξεως, ομιλεί για την πρόληψη. Και έχει δίκιο. Θα διατεθούν φέτος μεγάλες πιστώσεις για να γίνουν έργα υποδομής που δεν υπήρχαν στα δάση. Αυτό είναι άλλο θέμα.
Δεν φαντάζομαι όμως, η έλλειψη των έργων υποδομής να έχει καμία σχέση με την ολιγωρία ή τη ραστώνη ή την ακαταλληλότητα του Δασοπυροσβεστικού Σώματος εν σχέσει με τις πυρκαγιές. Απεναντίας μάλιστα, εφόσον επισημαίνεται ότι είναι ανάγκη να γίνουν τέτοια έργα πρόληψης, η έκταση και η ένταση των πυρκαγιών δεν έχουν σχέση με την ικανότητα ή ανικανότητα του Δασοπυροσβεστικού Σώματος, που τώρα καταργείται.
Αυτό είναι το πρώτο επιχείρημα.
Το δεύτερο επιχείρημα είναι το εξής: Είπατε για τα αεροπλάνα. Κύριε Υπουργέ, τώρα που μεταφέρετε τα αεροπλάνα από το Υπουργείο Γεωργίας στο Υπουργείο Δημοσίας Τάξεως, θα έχουν πιλότους που θα υπάγονται στο Υπουργείο Δημοσίας Τάξεως και θα έχουν και συνεργεία επισκευής του Υπουργείου Δημοσίας Τάξεως; Η ίδια σχέση, η ιδιοκτησιακή, η ευθύνη επισκευής και το να τα πετάνε, δεν θα ανήκει πάλι στο Υπουργείο Δημοσίας Τάξεως; Μήπως θα κάνει συνεργεία επισκευής το Υπουργείο Δημοσίας Τάξεως, αντί να ανήκουν στο Υπουργείο Εθνικής 'Αμυνας; Είναι επιχειρήματα αυτά;
Το τρίτο επιχείρημα είναι το εξής: Η αλλαγή της σύνθεσης των ελληνικών δασών, από κωνοφόρα να γίνουν φυλλοβόλα κλπ. -που είναι σωστή- οφείλεται σε ανικανότητα της Δασοπυροσβεστικής Υπηρεσίας ή οφείλεται στην έλλειψη πιστώσεων για να κάνει η Διεύθυνση Δασών το έργο που θα κάνει τώρα το Υπουργείο Γεωργίας το οποίο θα έχει ως μόνη αποστολή την εκτέλεση έργων πρόληψης και αλλαγής της σύνθεσης των ελληνικών δασών, όπου θα γίνει; Τι σχέση έχει το ένα με το άλλο;
Θέλουμε να ακούσουμε επιχειρήματα, ένα, δύο, τρία, γιατί γίνεται η ανάθεση καταστολής των πυρκαγιών στο Υπουργείο Δημοσίας Τάξεως.
Επιχειρηματολογείτε για την πρόληψη. Συμφωνούμε απολύτως. Είναι λόγος αυτός για να γίνει μεταφορά της ευθύνης καταστολής των πυρκαγιών στο Υπουργείο Δημοσίας Τάξεως; Αυτό είναι το πρόβλημα. Τα άλλα όλα είναι εκ του πονηρού ή είναι έλλειψη επιχειρημάτων και απλώς λέμε για να λέμε.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κανταρτζής έχει το λόγο.
ΑΧΙΛΕΑΣ ΚΑΝΤΑΡΤΖΗΣ: Κύριε Πρόεδρε, δεν είχα σκοπό να ζητήσω τώρα το λόγο για να μην καθυστερήσουμε τις διαδικασίες και να προχωρήσουμε. Δεν μπορούν όμως, να μείνουν αναπάντητα αυτά τα οποία ανέφερε ο κύριος Υπουργός προηγουμένως στην τοποθέτησή του, λέξεις οι οποίες αποτελούν καθαρή πρόκληση όταν παίζει πλέον με τη νοημοσύνη μας.
Χθες όταν αναφερθήκαμε στις βαθύτερες αιτίες για τις οποίες παρουσιάζονται όλα αυτά τα φαινόμενα και η έξαρση των πυρκαγιών τα τελευταία χρόνια, αλλά και η ελλειπής, γενικότερα, δασοπροστασία, μας έλεγε "έχει δίκιο το Κ.Κ.Ε. για τούτο, έχει δίκιο για το άλλο". Σήμερα τον ακούσαμε να λέει ότι χαίρεται γιατί το Κ.Κ.Ε. προσχωρεί στη γνώμη του.
Κύριε Υπουργέ, γνωριζόμαστε όλοι καλά σε αυτό το χώρο και δεν ήρθαμε σήμερα. 
Και γνωρίζετε πολύ καλά ότι το Κομμουνιστικό Κόμμα Ελλάδας για χρόνια ολόκληρα σας έβαζε αυτά τα ζητήματα και στις δικές σας κυβερνήσεις και στις άλλες κυβερνήσεις που διακυβέρνησαν αυτόν τον τόπο. Γιατί δεν τα κάνατε; Εκτός και αν θέλετε να μας πείτε ότι κυβερνούσε το ΚΚΕ και δεν το πήρα κανένας χαμπάρι. Γιατί δεν τα κάνατε;
Σας βάλαμε το ζήτημα γιατί δεν προωθήσατε το δασικό κτηματολόγιο, γιατί δεν ξεκαθαρίσατε το ιδιοκτησιακό καθεστώς. Και τι προωθείτε; Προωθείτε ένα νόμο ο οποίος σύμφωνα με τα δημοσιεύματα έρχεται να ανοίξει το δρόμο για τον αποχαρακτηρισμό και την οικοπεδοποίηση δασικών εκτάσεων.
 

Επιστροφή στην κορυφή



Σελίδα 7927 
Στα πλαίσια της αναθεώρησης του Συντάγματος προωθείτε και εσείς μαζί με τη Νέα Δημοκρατία την αναθεώρηση του άρθρου 24. Για ποιο λόγο; Για να διευκολυνθούν οι διαδικασίες αποχαρακτηρισμού των δασικών εκτάσεων, να παρακαμφθούν οι αντιστάσεις, οι οποίες υπάρχουν σήμερα από το Συμβούλιο της Επικρατείας, αλλά και από τις δασικές υπηρεσίες, που στέκονται εμπόδιο στο δρόμο σας για την εξυπηρέτηση των μεγάλων συμφερόντων.
Τρίτο ζήτημα. Μιλάτε για τα κενά και για τα έργα τα οποία πρέπει πλέον να κάνουν οι δασικές υπηρεσίες. Μα, για ποια έργα μιλάτε, κύριε Υπουργέ, όταν έχετε σχεδόν εγκαταλείψει τις αναδασώσεις; Αλλά και αυτές οι λιγοστές που γίνονται τις αναθέτετε σε ιδιώτες. 
Λέτε να απελευθερωθούν οι δασικές υπηρεσίες από τη δασοπυρόσβεση, έτσι ώστε να μπορούν να αφοσιωθούν απερίσπαστες στο έργο τους. Και σας ερωτάμε, ποιο έργο τους έχει απομείνει από την πολιτική την οποία ακολουθείτε; Αναδασώσεις στους ιδιώτες, αυτές οι λιγοστές που γίνονται. Ο σχεδιασμός των αναγκαίων έργων σε ιδιώτες, η εκτέλεση των αναγκαίων έργων σε ιδιώτες. 
Εν πάση περιπτώσει, εάν θέλατε οι δασικές υπηρεσίες να μπορέσουν να αφοσιωθούν απερίσπαστες στο έργο τους, στην πρόληψη και γενικότερα, βέβαια στη διαχείριση των δασών, γιατί δεν κάνατε κάτι πολύ απλό; Να καλύψετε τα τεράστια κενά τα οποία υπάρχουν σήμερα στις δασικές υπηρεσίες και από δασολόγους αλλά και από το υπόλοιπο προσωπικό; Πάνω από 50% είναι τα κενά αυτά σήμερα στις δασικές υπηρεσίες. Γιατί δεν τα κάνατε όλα αυτά; Για έναν απλό λόγο: Γιατί θυσιάζετε και το δάσος στην εξυπηρέτηση των μεγάλων συμφερόντων, θυσιάζετε το δάσος στο βωμό του Μάαστριχτ, στο βωμό της λιτότητας και επιπλέον, βαδίζετε στο δρόμο που σας χάραξε και σας υπογορεύει η Ευρωπαϊκή 'Ενωση για την υποταγή του δάσους στους κανόνες της οικονομίας της αγοράς. Εκεί πλέον οδηγείται και γι'αυτό ακριβώς το λόγο η πολιτική σας όχι μόνο θετικά αποτελέσματα δεν μπορεί να φέρει, αλλά αντίθετα θα επιδεινώσει την υπάρχουσα κατάσταση. Επιφυλασσόμεθα τα υπόλοιπα να τα πούμε στην κατ'άρθρον συζήτηση.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, παρακαλώ το λόγο για ένα λεπτό.
ΠΡΟΕΔΡΕΥΩΝ (Παναγιώτης Ν. Κρητικός): Να προχωρήσουμε στη συζήτηση, κύριε Υπουργέ;
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): 'Ενα λεπτό μόνο, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ, έχετε το λόγο για να κάνετε την παρέμβασή σας.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Για ένα μόνο λεπτό, κύριε Πρόεδρε, γιατί ετέθησαν δύο θέματα σε σχέση με διατάγματα από τον κ. Αποστόλου. Για την αμφισβήτηση της απόφασης για την παραχώρηση των μηχανημάτων οφείλω να δώσω μια απάντηση.
Πρώτον, κύριε Αποστόλου, έχω επίσημο έγγραφο από την αντιπροσωπεία μας στην Ευρωπαϊκή 'Ενωση που επιβεβαιώνει αυτό που σας είπα ότι στη Γαλλία και στην Πορτογαλία τη δασοπυρόσβεση την έχει το Πυροσβεστικό Σώμα. Υπάρχει και διαφοροποίηση στην Ισπανία και εντελώς άλλο σύστημα στην Ιταλία. Αυτά για την τάξη.
Δεύτερον, η απόφαση που αμφισβητείτε, η τριμερής απόφαση των Υπουργείων Γεωργίας, Δημόσιας Τάξης και Εσωτερικών για την παραχώρηση των μηχανημάτων, είναι εδώ υπογεγραμμένη και ευχαρίστως να σας την καταθέσω με όλα τα στοιχεία.
'Οσον αφορά τα διατάγματα για την εφαρμογή αυτού του νόμου, θα ήθελα να σας πληροφορήσω ότι υπάρχει μόνο ένα διάταγμα, κύριε συνάδελφε. 'Ολα τ'άλλα είναι αποφάσεις. Και αντιλαμβάνεσθε ότι οι αποφάσεις..
(Στο σημείο αυτό χτυπά το κουδούνι λήξεως του χρόνου ομιλίας του κυρίου Υπουργού)
Τελειώνω αμέσως, κύριε Πρόεδρε. Νομίζω ότι είναι ουσιαστικό θέμα, διότι αμφισβητείται η δυνατότητα εφαρμογής του νόμου. Δεν φλυαρώ.
Η απόφαση για τον επιχειρησιακό σχεδιασμό είναι έτοιμη.
Για την ίδρυση πυροσβετικών κλιμακίων κλπ., είναι έτοιμη η απόφαση.
Ρύθμιση θεμάτων συνεργασίας Πυροσβεστικού Σώματος με τους άλλους. Κατανομή εποχιακού προσωπικού, το οποίο προσλαμβάνεται στις επόμενες μέρες, οι τρεις χιλιάδες οκτακόσιοι όπως και στο παρελθόν. Κατανομή κατά περιοχές. 'Αρχισε η διαδικασία της πρόσληψης.
Υπάρχει μόνο το διάταγμα, όπως προκύπτει από το νομοσχέδιο, για την βαθμολογική και μισθολογική εξέλιξη και για την ένταξη και μετάταξη των προερχομένων από τη Δασική Υπηρεσία. Αυτό ελπίζω να δημοσιευτεί γρήγορα. Θεωρώ βέβαιο, όμως ότι οι εξακόσιοι ή επτακόσιοι υπάλληλοι της Δασικής Υπηρεσίας που θα μεταταγούν με κάποιους βαθμούς στο Πυροσβεστικό Σώμα, δεν θα περιμένουν την υπογραφή του διατάγματος για να συνεργαστούν με το Πυροσβεστικό Σώμα από αύριο.
Ευχαριστώ.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, θα ήθελα να κάνω ορισμένες προτάσεις για τη διόρθωση και βελτίωση κάποιων διατάξεων.
ΠΡΟΕΔΡΕΥΩΝ (Παναγιώτης Ν. Κρητικός): Να τις κάνετε τώρα, πριν μπούμε στη συζήτηση με τους εισηγητές.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, επειδή θα κάνω δεκτή μια τροπολογία που κατέθεσε ο Αντιπρόεδρος της Βουλής κ. Αποστολίδης και μια τροπολογία, που ήδη έχουμε καταθέσει εμείς ως Κυβέρνηση και είναι γνωστοποιημένη...
ΙΩΑΝΝΗΣ ΜΑΓΚΡΙΩΤΗΣ: 'Εχουμε και μια διακομματική συμφωνία.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Θα μιλήσω μετά για τις υπόλοιπες τροπολογίες.
Επειδή θα γίνουν τώρα δεκτές δύο τροπολογίες, πιστεύω ότι στον τίτλο του σχεδίου νόμου: "Ανάθεση της δασοπυρόσβεσης στο Πυροσβεστικό Σώμα" πρέπει να προστεθεί, κύριε Πρόεδρε, η φράση "και άλλες διατάξεις".
Επειδή ακριβώς ο κ. Ρωμαίος επικαλέσθηκε την κοινή απόφαση των Υπουργών που υπογράψαμε, ο κ. Παπαδόπουλος, ο κ. Ρωμαίος και εγώ, στο άρθρο 2 παράγραφος 3, στο σημείο που λέει "με κοινή απόφαση των Υπουργών Γεωργίας και Δημόσιας Τάξης", να προταχθεί η φράση "Εσωτερικών Δημόσιας Διοίκησης και Αποκέντρωσης" και να γίνει "με κοινή απόφαση των Υπουργών Εσωτερικών Δημόσιας Διοίκησης και Αποκέντρωσης, Γεωργίας και Δημόσιας Τάξης". Δηλαδή να προστεθεί και ο Υπουργός Εσωτερικών Δημόσιας Διοίκησης και Αποκέντρωσης, για να είναι πλήρης.
Στο άρθρο 3, του οποίου η συζήτηση θα αρχίσει σε λίγο, προτείνω να διαγραφούν από την παράγραφο 1 τα τελευταία εδάφια...
ΠΡΟΕΔΡΕΥΩΝ (Παναγιώτης Ν. Κρητικός): Το άρθρο 3 δεν συζητείται τώρα.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Το αναφέρω, για να είναι σε γνώση των συναδέλφων.
ΠΡΟΕΔΡΕΥΩΝ (Παναγιώτης Ν. Κρητικός): Κάντε το τώρα, αλλά θα μπορούσατε να το κάνετε πριν από την έναρξη της συζήτησης των άλλων άρθρων.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Στο άρθρο 3 στην παράγραφο 1, τα δύο τελευταία εδάφια να διαγραφούν. Θα εξηγήσω γιατί. Είχα δεχθεί στη Διαρκή Επιτροπή της Βουλής προτάσεις των συναδέλφων, για να προηγηθούν. 'Αλλωστε, οι συνάδελφοι έχουν καταθέσει και τροπολογίες. Συζήτησα με την Kυβέρνηση τις προτάσεις των συναδέλφων που δέχθηκα στη Διαρκή Επιτροπή. Επειδή πρέπει να πάρουν μια πριμοδότηση αυτοί οι άνθρωποι -η αλήθεια είναι ότι οι εποχιακοί και μάλιστα, ο πυρήνας τους που είναι οι δασοκομάντος έχουν τη μεγαλύτερη προσφορά κατά τη γνώμη μου στο χώρο αυτό, είναι η δύναμη κρούσης- η Κυβέρνηση δέχτηκε, στο προεδρικό διάταγμα του Υπουργείου Δημοσίας Τάξεως με το οποίο θα γίνουν οι προσλήψεις, να γίνει η διαφοροποίηση, να δοθούν μόρια για τους δασοκομάντος.
 

Επιστροφή στην κορυφή



Σελίδα 7928 
ΑΝΤΩΝΙΟΣ ΦΟΥΣΑΣ: Ανάλογα με τα χρόνια. Δεν προβλέπεται στο νομοσχέδιο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Το δηλώνω εδώ τώρα και στο προεδρικό διάταγμα θα γίνει η τροποποίηση αυτή με πρωτοβουλία του Υπουργού Δημόσιας Τάξης, κ. Ρωμαίου. Το δηλώνουμε στη Βουλή για να γραφεί στα Πρακτικά. Είναι δέσμευσή μας και θα γίνει τροποποίηση του Προεδρικού Διατάγματος. Είναι ευκολότερο και καλύτερο και σωστότερο και αντικειμενικότερο, διότι πρέπει να εναρμονιστούν τα πριμ που πρέπει να πάρουν αυτοί οι άνθρωποι, για να έχουν κατά κάποιο τρόπο ένα προβάδισμα με βάση όλο το σύστημα που έχει το προεδρικό διάταγμα που Πυροσβεστικού Σώματος, που έχει αντικειμενικά κριτήρια για την πρόσληψη και αυτό το αναγνωρίζουν όλοι.
ΓΙΑΝΝΗΣ ΖΑΦΕΙΡΟΠΟΥΛΟΣ: Προς την κατεύθυνση να απορροφηθούν όλοι.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ακριβώς. 'Αλλωστε, αυτό προτείνατε και εσείς, κύριοι συνάδελφοι. Δηλαδή, θα γίνει μια τροποποίηση του προεδρικού διατάγματος και θα δοθούν εκεί τα πριμ.
ΑΧΙΛΛΕΥΣ ΚΑΝΤΑΡΤΖΗΣ: Για να ξεκαθαριστεί...
ΠΡΟΕΔΡΕΥΩΝ (Παναγιώτης Ν. Κρητικός): Αν είναι να γίνει συζήτηση επί άρθρου που δεν το συζητάμε τώρα, να σταματήσει και να το κάνετε μετά. Κύριε Υπουργέ, το άρθρο 3 δεν το συζητάμε τώρα και κακώς φέρατε τις τροποποιήσεις.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αναφέρθηκα στα τελευταία δύο εδάφια στην παράγραφο 1 του άρθρου 3.
ΠΡΟΕΔΡΕΥΩΝ (Παναγιώτης Ν. Κρητικός): Θα μιλήσουμε μετά για το άρθρο 3.
ΑΧΙΛΛΕΥΣ ΚΑΝΤΑΡΤΖΗΣ: Για ποιο εδάφιο μιλάτε;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εκεί που λέει "για την κάλυψη των οργανικών θέσεων πυροσβεστών προτιμούνται για μία μόνο φορά κατά την πρώτη εφαρμογή...".
ΠΡΟΕΔΡΕΥΩΝ (Παναγιώτης Ν. Κρητικός): Κύριε Κανταρτζή, εμείς οι νομικοί ξέρουμε τα εδάφια.
ΑΧΙΛΛΕΥΣ ΚΑΝΤΑΡΤΖΗΣ: Ρωτάω για να είναι ξεκάθαρο ποια διαγράφονται.
ΠΡΟΕΔΡΕΥΩΝ (Παναγιώτης Ν. Κρητικός): Τι είναι παράγραφος, τι είναι εδάφιο το γνωρίζετε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Επίσης στο άρθρο 3 στην παράγραφο 2 το θέμα που έθεσε ο συνάδελφος...
ΠΡΟΕΔΡΕΥΩΝ (Παναγιώτης Ν. Κρητικός): Τι το θέλετε τώρα το άρθρο 3, αφού δεν το συζητάμε. Τρώμε το χρόνο μας.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, είναι θέμα ουσίας που σχετίζεται...
ΠΡΟΕΔΡΕΥΩΝ (Παναγιώτης Ν. Κρητικός): Μα, δεν το συζητάμε αυτήν τη στιγμή. Δεν είπε κανένας ότι δεν είναι θέμα ουσίας.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Να είναι σε γνώση των κυρίων συναδέλφων για να μην ξαναπάρω το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Φοβάμαι ότι θα τον ξαναπάρετε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Η Επιστημονική Υπηρεσία της Βουλής έκανε μία πρόταση. Εμείς δεχόμαστε αυτήν την πρόταση, την έθεσαν άλλωστε και πάρα πολλοί συνάδελφοι από τη Νέα Δημοκρατία. Δηλαδή, πρέπει να υπάρχει η γνώμη των οικείων υπηρεσιακών συμβουλίων για τις μετατάξεις για να υπάρχει νομιμότητα, για να μην προκύψουν θέματα και προσφυγές προς το Συμβούλιο της Επικρατείας. Λοιπόν, γι'αυτό προτείνουμε στην παράγραφο 2 του άρθρου 3 μετά το σημείο που λέει "οι μετατάξεις ενεργούνται με απόφαση των Υπουργών Εσωτερικών Δημόσιας Διοίκησης και Αποκέντρωσης και Δημόσιας Τάξης" να συμπληρωθεί "μετά από γνώμη του οικείου υπηρεσιακού συμβουλίου" και στη συνέχεια να πάει όπως είναι, δηλαδή "και με μεταφορά της θέσης που κατέχει ο μετατασσόμενος".
ΠΡΟΕΔΡΕΥΩΝ (Παναγιώτης Ν. Κρητικός): Επί των άρθρων 1 έως 10, έχετε να κάνετε καμία τροποποίηση, κύριε Υπουργέ; Γιατί παρεμβάλλετε τώρα το άρθρο 3; Θα δημιουργηθεί σύγχυση και συζήτηση σε κάτι το οποίο δεν είναι αντικείμενο συζητήσεως αυτήν την ώρα.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τέλος, κύριε Πρόεδρε, το άρθρο 10 προτείνω να διαγραφεί, διότι αναφέρεται σε ενδιαφερόμενους εποχιακούς υπαλλήλους που είχαν χάσει τις προθεσμίες και είχαν δικαστικές αποφάσεις για να ενταχθούν οριστικά στο δημόσιο. Επειδή, όμως, υπάρχουν πολλές τέτοιες περιπτώσεις σε πολλά Υπουργεία, ο Υπουργός Εσωτερικών, Δημόσιας Διοίκησης και Αποκέντρωσης θέλει να κάνει ενιαία ρύθμιση όχι μόνο για τους υπαλλήλους που ήταν στο Υπουργείο Γεωργίας.
Επίσης, θα ήθελα να προστεθεί στο ακροτελεύτιο άρθρο ότι "η ισχύς του παρόντος νόμου αρχίζει από τις 8 Μαϊου 1998", δηλαδή από την Παρασκευή.
ΠΡΟΕΔΡΕΥΩΝ (Παναγιώτης Ν. Κρητικός): Με αυτές τις τροποποιήσεις γίνεται η συζήτηση επί των άρθρων 1 έως και 10. Βεβαίως, το άρθρο 3 θα συζητηθεί χωριστά, όπως έχει συμφωνηθεί.
ΓΕΩΡΓΙΟΣ ΡΟΚΟΣ: Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Θα πάρετε το λόγο αργότερα. Προηγείται ο εισηγητής της Πλειοψηφίας.
ΓΕΩΡΓΙΟΣ ΡΟΚΟΣ: Κύριε Πρόεδρε, επί της διαδικασίας θέλω να πάρω το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Ούτε επί της διαδικασίας δικαιούσθε το λόγο. 
ΓΕΩΡΓΙΟΣ ΡΟΚΟΣ: Σας παρακαλώ! Δεν έχω δευτερολογήσει σαν εισηγητής. Τόσην ώρα περιμένω με υπομονή να μιλήσω.'Εχω σηκώσει δέκα φορές το χέρι μου και δεν μου έχετε δώσει το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε, προηγήθηκαν οι Κοινοβουλευτικοί Εκπρόσωποι. Είχαν δικαίωμα να προηγηθούν. Είχαν δικαίωμα να μιλήσουν οι εγγεγραμμένοι από χθες επί της αρχής. Αυτό έγινε μέχρι τώρα. Και τώρα έρχεται η ώρα των εισηγητών.
ΓΕΩΡΓΙΟΣ ΡΟΚΟΣ: 'Οχι επί των άρθρων, επί της αρχής.
ΠΡΟΕΔΡΕΥΩΝ (Παναγιώτης Ν. Κρητικός): Τώρα είναι η ώρα να μιλήσουν οι εισηγητές. Προηγήθηκαν όλοι οι άλλοι, σύμφωνα με τον Κανονισμό. Τώρα διαμαρτυρηθήκατε ως εκ περισσού. 
ΓΕΩΡΓΙΟΣ ΡΟΚΟΣ: Κύριε Πρόεδρε, δεν έχω δευτερολογήσει επί της αρχής. 
ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε, αυτήν την ώρα ήρθε η σειρά σας να μιλήσετε επί της αρχής και επί της ενότητας. Προηγούνται οι εισηγητές των μεγαλύτερων κομμάτων. Εάν δεν επιθυμούν να μιλήσουν τώρα, έχετε το λόγο.
ΓΕΩΡΓΙΟΣ ΡΟΚΟΣ: Δηλαδή, σαν τι μίλησε ο κ. Αποστόλου;
ΠΡΟΕΔΡΕΥΩΝ (Παναγιώτης Ν. Κρητικός): Ως Κοινοβουλευτικός Εκπρόσωπος. Το ίδιο και ο κ. Κανταρτζής και ο κ. Τσιτουρίδης. 
ΓΕΩΡΓΙΟΣ ΡΟΚΟΣ: Δεν είναι έτσι. 
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ!
ΓΕΩΡΓΙΟΣ ΡΟΚΟΣ: Δεν είναι έτσι. Ο κ. Αποστόλου δεν είναι Κοινοβουλευτικός Εκπρόσωπος. Είναι εισηγητής του Συνασπισμού. 
ΠΡΟΕΔΡΕΥΩΝ (Παναγιώτης Ν. Κρητικός):'Εχει έρθει έγγραφο από το κόμμα του που τον ορίζει ως Κοινοβουλευτικό Εκπρόσωπο. Το γνωρίζει το Προεδρείο.
Θέλετε, κύριε Γεωργόπουλε, να μιλήσετε;
ΔΗΜΗΤΡΙΟΣ ΓΕΩΡΓΟΠΟΥΛΟΣ: Μάλιστα, κύριε Πρόεδρε.
ΓΕΩΡΓΙΟΣ ΚΑΡΑΣΜΑΝΗΣ: 'Εχουμε γραφτεί να μιλήσουμε και εμείς από χθες, γιατί δεν προλάβαμε.
ΠΡΟΕΔΡΕΥΩΝ (Παναγιώτης Ν. Κρητικός): Θα μιλήσετε. 
ΓΕΩΡΓΙΟΣ ΚΑΡΑΣΜΑΝΗΣ: Πότε; 
ΠΡΟΕΔΡΕΥΩΝ (Παναγιώτης Ν. Κρητικός): Θα μιλήσετε στη συνέχεια. Τώρα όμως προηγούνται οι εισηγητές.
Ορίστε, κύριε Γεωργόπουλε. Εν συντομία θα παρακαλέσω, διότι έχει εξαντληθεί το θέμα από χθες.
ΔΗΜΗΤΡΙΟΣ ΓΕΩΡΓΟΠΟΥΛΟΣ: Κύριε Πρόεδρε, δεν θα 
 

Επιστροφή στην κορυφή



Σελίδα 7929 
εξαντλήσω το χρόνο και από την αρχή αποσαφηνίζω ότι δεν πρόκειται σε καμία απολύτως περίπτωση να αντιπαρατεθώ στις όποιες απόψεις διατυπώθηκαν. Διότι το κρίσιμο ζήτημα είναι η ουσιαστική προσέγγιση κατά τρόπο ολοκληρωμένο και συγκροτημένο και τεκμηριωμένο θα προσέθετα, εις τρόπον ώστε να δοθεί δυνατότητα να συμβάλουμε στον όποιο βαθμό είναι δυνατό να συμβάλει ο οιοσδήποτε από μας, προκειμένου να γίνει αρτιότερο και πιο συγκεκριμένο το συζητούμενο σχέδιο νόμου. 
Και βεβαίως δεν πρόκειται να ακολουθήσω τη φθαρμένη από την πολύχρονη χρήση μέθοδο της διόγκωσης, της συρρίκνωσης διαφόρων γεγονότων, περιστατικών ή διαστάσεων, ανάλογα με τη θέση που έχω στην προκειμένη συζήτηση στην οποία συμμετέχω.
Ακούστηκαν απόψεις με τις οποίες ασφαλώς δεν συμφωνώ. Υπερτονίστηκε μερικές στιγμές ότι δήθεν ο άλφα νομός στον οποίο εκλέγομαι έχει αυτό το ζήτημα, ως εάν ο άλφα νομός να είναι ολόκληρος ο ελλαδικός χώρος. Διότι θα φθάναμε στο σημείο να θυμηθούμε τον Λασκαράτο τον Ληξουριώτη, ο οποίος έχει πει και έχει γράψει ότι όταν έφτιαξε ο Θεός τον κόσμο, έκανε το Ληξούρι και τους άλλους τόπους. Προς Θεού! Η Ελλάδα είναι ένας ενιαίος χώρος και βεβαίως αποτελείται από όλους τους νομούς και δεν έχει καμμία ιδιαίτερη βαρύτητα ο άλφα ή ο βήτα νομός επειδή σ' αυτόν εκλεγόμαστε.
ΑΝΤΩΝΙΟΣ ΦΟΥΣΑΣ: Μα, δεν έχει δάσος.
ΔΗΜΗΤΡΙΟΣ ΓΕΩΡΓΟΠΟΥΛΟΣ: Σε σχέση με το συζητούμενο σχέδιο νόμου, κύριε συνάδελφε, φωτιές υπάρχουν και στα Γιάννενα, φωτιές υπάρχουν και στην Αχαϊα, φωτιές και στη Μακεδονία, φωτιές υπάρχουν και στα νησιά και σε όλη την Ελλάδα. Και είμαστε υποχρεωμένοι κατά τρόπο ολοκληρωμένο να προσεγγίσουμε το θέμα που συζητούμε. Αυτή είναι η έννοια της άποψης που διατυπώνω.
Πλέον τούτου, κύριε Πρόεδρε, θα ήθελα να σταθώ σε ορισμένες απόψεις οι οποίες διατυπώθηκαν. Μειονέκτημα, όπως διατυπώθηκε από συνάδελφο που εκτιμώ και σέβομαι, είναι ότι το συγκεκριμένο νομοσχέδιο πάσχει, ακριβώς διότι δεν αποσαφηνίζονται οι αρμοδιότητες. Να με συγχωρήσει ο αγαπητός συνάδελφος που έχω διαφορετική άποψη. Από πού προκύπτει αυτό; Προκύπτει από το άρθρο 6 του συζητουμένου νομοσχεδίου, όπου επί λέξει αναφέρει "οι αρμοδιότητες, οι υποχρεώσεις και τα δικαιώματα του δασάρχη, που προβλέπονται από τις διατάξεις των άρθρων 23 έως 37, εκτός του άρθρου 35 του ν.998/79 καθώς και όποιες άλλες αφορούν θέματα δασοπροστασίας από τις πυρκαγιές, ασκούνται εφεξής αντίστοιχα από το διοικητή της οικείας Πυροσβεστικής Υπηρεσίας"; Θέτω το εξής ζήτημα: Πού και σε ποιο σημείο υπάρχει η έλλειψη συγκεκριμένων αρμοδιοτήτων ή ενδεχόμενα σύγχυση σε ό,τι αφορά τις αρμοδιότητες; Θα μου επιτραπεί σε αυτό το σημείο να σταθώ στο συγκεκριμένο τμήμα του άρθρου 30 του ν.998/79, το οποίο περιλαμβάνει "... τη διεύθυνση των εργασιών για τον εντοπισμό και την κατάσβεση της πυρκαγιάς έχει ο δασάρχης ή ο αναπληρών τούτον υπάλληλος της Δασικής Υπηρεσίας, μέχρις ειδοποιήσεως και αφίξεως του νομάρχου".
Δεν υπάρχει καμία ασάφεια, καμία σύγχυση αρμοδιότητας και κατά συνέπεια η άποψη που διατυπώθηκε -κατά την προσωπική μου εκτίμηση- δεν ευσταθεί και δεν είναι δυνατόν να υιοθετηθεί.
Δεύτερο ζήτημα το οποίο διατυπώθηκε: Στην προκειμένη περίπτωση ούτε λίγο ούτε πολύ υποβαθμίζεται η άλφα υπηρεσία και υπερτιμάται η βήτα υπηρεσία. Διαφωνώ με την άποψη, με τη νοοτροπία η οποία διατυπώθηκε και έχει σαν περιεχόμενό της αυτό. Γιατί; Διότι το ύψιστο ζήτημα στην προκειμένη περίπτωση, το έννομο αγαθό που προσπαθούμε να προστατεύσουμε δεν είναι να υποτιμήσουμε την άλφα υπηρεσία και να υπερτιμήσουμε τη βήτα', αλλά είναι πώς θα προστατεύσουμε τα δάση και τις δασικές εκτάσεις. Και αυτό αποτελεί συνταγματική επιταγή. Και χωρίς κανένας να υποτιμά κανέναν, είτε υπηρεσία είτε μέλος οποιασδήποτε υπηρεσίας -όλες τις υπηρεσίες τις τιμάμε ανεξαίρετα- είμαστε υποχρεωμένοι να σταθούμε στο εξής: Και αυτό είναι το κρίσιμο ζήτημα, δηλαδή με ποιο προσφορότερο και καταλληλότερο τρόπο είναι δυνατό να προστατεύσουμε το δάσος και τη δασική έκταση του τόπου. Κατά συνέπεια η οποιαδήποτε αναφορά σε οποιοδήποτε άλλο ζήτημα νομίζω ότι είναι έξω από την ουσία, από την καρδιά του συζητουμένου θέματος.
Τονίστηκε ότι υπάρχουν ελλείψεις, ότι υπάρχουν διάφορες άλλες δυσλειτουργίες. 'Ομως, το περιεχόμενο του συζητουμένου σχεδίου νόμου είναι σαφές, είναι πλήρες κατά την άποψή μου και αντιμετωπίζει κατά τρόπο κρίσιμο και αποτελεσματικό το συγκεκριμένο θέμα.
Αναφέρεται στο άρθρο 1 ότι η αρμοδιότητα ασκείται από την Πυροσβεστική Υπηρεσία, η οποία μπορεί να ζητά όταν κρίνει αναγκαίο, τη συνδρομή άλλων αρχών και φορέων. Κατά συνέπεια δεν είναι δυνατόν να θεωρηθεί ότι ευδοκιμεί η άποψη ότι στην προκειμένη περίπτωση υπάρχει ασάφεια ή οποιαδήποτε άλλη σύγχυση.
Στο άρθρο 2 αναφέρεται ότι όλα τα εναέρια και επίγεια μέσα και κάθε άλλο πυροσβεστικό υλικό που διαθέτει το Υπουργείο Γεωργίας, παραχωρούνται στο Πυροσβεστικό Σώμα. Κατά συνέπεια, η οποιαδήποτε άλλη αναφορά σε οποιοδήποτε ενδεχόμενα, υποδεέστερο ζήτημα δεν εισφέρει ουσιαστικά στην ουσία της συζητούμενης διάταξης, η οποία αποτελεί αναμφίβολα μία απο τις κρίσιμες και πιο πλήρεις διατάξεις του συγκεκριμένου νομοσχεδίου.
Στο άρθρο 3 δεν θα μπω. 'Ομως, είμαι υποχρεωμένος να κάνω μία μικρή αναφορά. Τονίσθηκε ότι δήθεν το Πυροσβεστικό Σώμα δεν έχει τη δυνατότητα ούτε την εμπειρία που έχουν οι δασικές υπηρεσίες του Υπουργείου Γεωργίας, για να αντιμετωπίσουν το θέμα. 'Ομως, διαβάζει κανένας -εφόσον εγκύψει- ότι για την κάλυψη εκατό θέσεων αξιωματικών του Πυροσβεστικού Σώματος σε σχέση με την πυροπροστασία, απαιτείται και πτυχίο Δασολογίας και Φυσικού Περιβάλλοντος τμήματος ανωτάτου εκπαιδευτικού ιδρύματος. Επιπλέον για την κάλυψη εκατόν πενήντα θέσεων πυροσβεστών, απαιτείται και πτυχίο Δασοπονίας. 'Οταν είναι δεδομένο ότι το έμψυχο υλικό της Δασικής Υπηρεσίας μετατάσσεται στο Πυροσβεστικό Σώμα και ταυτόχρονα ενισχύεται με τα μεγέθη στα οποία αναφέρθηκα προηγουμένως, ειλικρινά μένει κάποιος κατάπληκτος για το πού υπάρχει έλλειψη συγκεκριμένου εξειδικευμένου προσωπικού.
Περαιτέρω, κύριε Πρόεδρε, θα ήθελα να υπογραμμίσω και ορισμένα άλλα ζητήματα. Νομίζω, όμως, ότι δεν εισφέρουν στην ουσιαστική προσέγγγιση του συζητουμένου νομοσχεδίου. Θα ήταν απλώς μια φραστική αντιπαράθεση που δεν θα συνεισέφερε στη συζήτησή μας, διότι είναι ορατό εδώ μερικές φορές και δεν αμφισβητείται, το ότι καταβάλλεται προσπάθεια να βρεθεί μια τρίχα, να γίνει τριχιά και την τριχιά να την κάνουν ικρίωμα για ένα και μόνο λόγο: Για να κερδίσουν εντυπώσεις, για να χαϊδέψουν αυτιά, υποτιμώντας και υποβαθμίζοντας την ουσία και τη βαρύτητα του συζητουμένου νομοσχεδίου.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μπασιάκος έχει το λόγο.
ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, δευτερολογούμε ή μιλάμε επί των άρθρων; Δευτερολογούμε. Εντάξει.
Κύριε Πρόεδρε, φοβάμαι ότι οι εξηγήσεις που μας έδωσαν οι Υπουργοί δεν ήταν επαρκείς και ενισχύουν περισσότερο την ανησυχία μας για την αποτυχία του εγχειρήματος αυτήν τη θερινή αντιπυρική περίοδο.
Πρώτα απ' όλα, δεν διασκεδάστηκαν οι ανησυχίες μας στο ότι δεν υπάρχει προετοιμασία. Απεδείχθη ότι υπάρχουν κάποια προεδρικά διατάγματα που κινδυνεύει να καθυστερήσει η δημοσίευσή τους στην Εφημερίδα της Κυβερνήσεως, αλλά και η εφαρμογή τους. 'Εχουμε τα σοβαρά προβλήματα των μετατάξεων. 'Ηδη με την τροποποίηση που φέρνετε στο άρθρο 3, επιβεβαιώνεται ότι χρειάζονται οι αποφάσεις των υπηρεσιακών συμβουλίων, τα οποία σε ορισμένες περιπτώσεις δεν έχουν καν συγκροτηθεί.
Το πρώτο και καίριο ερώτημα που θέτω είναι απο πότε θα ισχύσει η μεταφορά της αρμοδιότητος;
 

Επιστροφή στην κορυφή



Σελίδα 7930 
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Από την Παρασκευή.
ΕΥΑΓΓΕΛΟΣ ΜΠΑΣΙΑΚΟΣ: Θα ισχύει απο την Παρασκευή. Μάλιστα.
Τα οχήματα θα είναι από την Παρασκευή στις πυροσβεστικές υπηρεσίες. Θα έχετε οδηγούς για να τα δουλέψετε;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ασφαλώς.
ΕΥΑΓΓΕΛΟΣ ΜΠΑΣΙΑΚΟΣ: Ποιοι είναι αυτοί οι οδηγοί; Ξέρετε ότι τα οχήματα τα οποία διαθέτετε, δεν είναι συντηρημένα, διότι όλοι στη Δασική Υπηρεσία προσδοκούσαν ότι κάποια στιγμή θα τα ξεφορτωθούν; Δεν υπάρχει κάποια διαδικασία επισκευών και στοιχειώδους συντήρησης σ' αυτά τα οχήματα. Θα έχουμε, λοιπόν, το απαράδεκτο φαινόμενο να έχετε μεταφέρει τα οχήματα και να μην έχετε οδηγούς. Και τι θα γίνει μ' αυτούς τους εννιακόσιους δασικούς, που τους έχετε υπολογίσει στη δύναμή σας, αλλά δεν τους έχετε; Ακόμη τι θα γίνει με τους δύο χιλιάδες πυροσβέστες που τους έχετε ανάγκη για τις πάγιες ανάγκες του Πυροσβεστικού Σώματος και όχι για τις ανάγκες της δασοπυρόσβεσης, αλλά δεν τους έχετε προσλάβει και πολύ περισσότερο δεν τους έχετε εκπαιδεύσει;
Αυτά τα ερωτήματα έμειναν αναπάντητα. Και βέβαια, για να μην παρεξηγηθούμε, σε καμία περίπτωση η Νέα Δημοκρατία και ειδικότερα ο ομιλών δεν αμφισβήτησε τη δυνατότητα και την ικανότητα την οποία έχουν οι εργαζόμενοι στο Πυροσβεστικό Σώμα, όπως άλλωστε και στο Δασικό Σώμα, να σβήσουν δασικές φωτιές και να ανταποκριθούν στα καθήκοντά τους, σε αντίθεση με ό,τι έκανε ο κύριος Υπουργός Γεωργίας πριν από λίγο ή χθες.
Αλλά πολύ σωστά ελέχθη ότι άλλα ήταν τα καθήκοντά τους μέχρι τώρα και άλλα είναι από δω και πέρα. Είναι τελείως διαφορετικά. Και αν νομίζετε ότι το ίδιο στελεχιακό δυναμικό, τα ίδια μέσα, η ίδια οργάνωση που υπάρχει μέχρι σήμερα είναι ικανή να ανταποκριθεί στα μεγάλα προβλήματα και στις ανάγκες του καλοκαιριού, είσθε γελασμένοι. Δεν επιφέρετε καμία βελτίωση και καμία επαύξηση προσωπικού και μέσων, τουλάχιστον για φέτος.
Τιμούμε το Πυροσβεστικό Σώμα, τιμούμε τους πυροσβεστικούς υπαλλήλους, αλλά δεν μπορούμε να αποδεχτούμε να δώσετε την ευθύνη στο Πυροσβεστικό Σώμα, να πάνε "ξυπόλητοι στα αγκάθια", όπως λέμε, όταν δεν τους έχετε προετοιμάσει κατάλληλα. Αυτή είναι η κριτική μας. Κάποιος πρέπει επιτέλους να προστατεύσει σ' αυτήν την Αίθουσα το Πυροσβεστικό Σώμα, το οποίο θα είναι αντικείμενο κατηγοριών, θα το βάλουν όλα τα Μέσα Μαζικής Ενημέρωσης και πολλοί Βουλευτές στο στόχαστρο και θα λέμε όλοι ότι φταίει
το Πυροσβεστικό Σώμα. Φταίτε εσείς και έχετε ακέραια την ευθύνη. 'Εχετε σοβαρή ευθύνη για την αποτυχία στην οποία οδηγείτε το Πυροσβεστικό Σώμα, το οποίο είναι καθόλα ικανό μέχρι σήμερα να εκπληρώσει την αποστολή του, αλλά του αναθέτετε τελείως διαφορετικά καθήκοντα.
Είπατε, κύριε Υπουργέ της Δημόσιας Τάξης, ότι κάνατε ένα συνέδριο. Τα πορίσματα του συνεδρίου που κάνατε ως Ευρωβουλευτής και στα οποία αναφερθήκατε -δεν μας τα δώσατε, θα παρακαλέσω να καταθέσετε στα Πρακτικά τα πορίσματα αυτού του συνεδρίου- όπως έχω πληροφορηθεί αναφέρονται στην ανάγκη λειτουργίας ενιαίου Δασικού Σώματος και όχι Πυροσβεστικού. Να μας τα καταθέσετε αυτά.
Ισχυριστήκατε ότι σε διάφορες χώρες έχουν Πυροσβεστικό Σώμα. Δεν έχουν ούτε στην Πορτογαλία ούτε στην Κορσική στην οποία αναφερθήκατε ούτε στην Ιταλία. 'Εχετε λάθος στοιχεία. Απορείτε, αλλά βλέπετε δεν έχετε στοιχεία, δεν έχετε μελέτες. 'Εχει γίνει πάρα πολύ πρόχειρα αυτή η μεταβίβαση και θα φέρετε ακέραια την ευθύνη. Γι' αυτό σας επισημαίνουμε επί μήνες, επί μεγάλο χρονικό διάστημα ότι έχει γίνει πολύ πρόχειρα. Ενώ θα μπορούσατε -και επανέρχομαι στη χθεσινή πρόταση- εάν κρίνατε ως Κυβέρνηση που έχετε όλη την αρμοδιότητα και την ευθύνη, να αλλάξετε το φορέα, να μας πείσετε πρώτα, υποβάλλοντας μία συγκεκριμένη μελέτη στην Εθνική Αντιπροσωπεία και τροποποιώντας πολύ περισσότερο το ομόφωνο πόρισμα της Διακομματικής Επιτροπής, με κριτήριο ή αν θέλετε με αφορμή την αλλαγή κάποιων συνθηκών αν πράγματι είχαν αλλάξει. Δεν σέβεσθε τους θεσμούς, δεν έχετε και στοιχεία.
Ο κ. Τζουμάκας κατηγορεί το πανεπιστήμιο. Μας φέρατε ισοδύναμο πανεπιστήμιο, εκπαιδευτικό ίδρυμα οποιασδήποτε χώρας, το οποίο να στηρίζει τις απόψεις σας; Λέτε ότι το Πανεπιστήμιο της Θεσσαλονίκης είναι συντεχνία. Αυτό μας λέτε. Και υβρίζετε τα εκπαιδευτικά ιδρύματα. Δεν πιστεύετε τίποτε απολύτως σε αυτήν την Αίθουσα. Μας λέτε ότι οι καθηγητές του πανεπιστημίου είναι συνδικαλιστές και υποστηρίζουν τους δασικούς. Φέρτε μας ένα άλλο πανεπιστημιακό ίδρυμα, το οποίο με συγκεκριμένη μελέτη να μας πείσει ότι έχετε δίκιο. Δεν μπορείτε να υβρίζετε σε αυτή την Αίθουσα τους πάντες χωρίς συνέπειες!
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Γιατί εσείς πιστεύετε πολλά!
ΕΥΑΓΓΕΛΟΣ ΜΠΑΣΙΑΚΟΣ: Είπατε για τους δασικούς. Πείτε μας ένα στοιχείο, μία κατηγορία. Επαναλάβατε και τώρα και σήμερα ότι τα συγκεκριμένα συμφέροντα είναι εκείνων οι οποίοι θέλουν να πάρουν το "τυρί", όπως μας είπατε. Δεν μας λέτε ονόματα όμως ποτέ! 'Ετσι θα πείτε αύριο και για το Πυροσβεστικό Σώμα.
Θα ήθελα, βέβαια, να τονίσω, ότι η φιλοσοφία η δική μας, η άποψή μας και η τοποθέτησή μας, αναφέρεται στην έλλειψη βελτίωσης, υποδομής, οργάνωσης, μέσων, προσωπικού τα τελευταία τέσσερα χρόνια που κυβερνάτε. Αυτός ήταν ο λόγος που απέτυχε. Μας λέτε σήμερα ότι η Δασική Υπηρεσία θα μπορεί να ανοίγει καλύτερα τους δρόμους, θα μπορεί να φτιάχνει καλύτερα τις δεξαμενές. Τι εμπόδιζε, κύριε Υπουργέ της Γεωργίας, την Κυβέρνησή σας και την αρμόδια υπηρεσία να τα κάνει και σήμερα αυτά; Κανείς. Η ανικανότητά σας τα εμπόδιζε. Και γιατί αύριο όταν η υπηρεσία αυτή θα είναι απογυμνωμένη από οχήματα, αποψιλωμένη από προσωπικό, με πολύ λιγότερο προϋπολογισμό, να κάνει δαπάνες. Θα τα εκπληρώσει καλύτερα. Για ποιο λόγο; Γιατί να το πιστέψουμε αυτό; Δεν έχετε πείσει κανέναν σε αυτήν την Αίθουσα.
Λέτε για τους φορείς και τη σύγχυση. Αναφέρεται η αιτιολογική έκθεση εδώ σε ένα σημείο ότι δεν πήγαιναν καλά τα πράγματα γιατί ήταν δύο οι εμπλεκόμενοι φορείς. Μας το λέτε αυτό, είναι στη σελίδα 2 της αιτιολογικής έκθεσης. Γιατί τώρα, κύριε Υπουργέ, πόσοι φορείς θα υπάρχουν; Πάλι δύο δεν θα υπάρχουν; Λέγατε για δύο φορείς καταστολής. Και τώρα δύο δεν θα υπάρχουν; Πέραν δε των δύο, δηλαδή του Πυροσβεστικού Σώματος και της Δασικής Υπηρεσίας, θα υπάρχει και η Αστυνομία και το Υπουργείο της Εθνικής 'Αμυνας, θα υπάρχει και η ΔΕΗ, θα υπάρχουν και οι εποχικοί εθελοντές.
Μας είπε ο κύριος Υπουργός Δημοσίας Τάξεως και έχει δίκιο ή ο στρατηγός ο κ. Σπυριούνης για τους εθελοντές. Τώρα δεν θα υπάρχουν εποχικοί; Οι εποχικοί που θα πάρετε τώρα θα είναι τελείως άσχετοι σε σχέση με τους άλλους που είχαν κάποια εμπειρία. Θα είναι ακόμη χειρότερα τα πράγματα. 'Ολα αυτά είναι ανακόλουθα, δεν έχουν καμία λογική.
Αυτοί οι φορείς που σας ανέφερα μαζί με τη Γενική Γραμματεία Εκτάκτων Αναγκών, η οποία θα έχει την αρμοδιότητα, δεν θα εμπλέκονται και δεν θα υπάρχει μεγαλύτερη σύγχυση; Πώς εσείς ξεμπλέκετε τα προβλήματα και τη σύγχυση που επικρατεί σήμερα; Τα περιπλέκετε ακόμη περισσότερο. Αυτή είναι η πραγματικότητα.
Κύριε Υπουργέ της Γεωργίας, έχει συνέλθει το ΣΔΟ, το Συντονιστικό Διϋπουργικό 'Οργανο φέτος; Απαντήστε μου. Εγώ σας δίνω χρόνο να με διακόψετε. 'Εχει συνέλθει ή όχι;
Δεν απαντάτε. Τι να απαντήσετε; Για πρώτη φορά στα χρονικά άρχισε η αντιπυρική περίοδος και δεν έχει συνέλθει το Συντονιστικό Διϋπουργικό 'Οργανο -και το καταγγέλλω σ' αυτήν την Αίθουσα- υπό την προεδρία σας ή υπό την προεδρία του κ. Ρωμαίου.
Κύριε Ρωμαίε, προσδιορίζετε από Δευτέρα να συγκαλέσετε Συντονιστικό Διϋπουργικό 'Οργανο; Ποιος θα συντονίζει αυτούς τους συναρμόδιους φορείς; Θα έχουμε πολύ μεγαλύτερη σύγχυση με τα ίδια και λιγότερα μέσα από πέρυσι. Γιατί 
 

Επιστροφή στην κορυφή



Σελίδα 7931 
σας είπα ότι τα οχήματα για παράδειγμα δεν είναι συντηρημένα. Αυτά είναι ατέλειες, είναι δυσκολίες, είναι χειροτέρευση του συστήματος για φέτος. Γι' αυτό φωνάζουμε, γι' αυτό επιμένουμε και δυστυχώς δεν εισακουόμαστε.
Μας είπε ο κ. Τζουμάκας ότι είναι εκσυγχρονισμός αυτά τα οποία εισηγείται. Είναι εκσυγχρονισμός, κύριε Υπουργέ της Γεωργίας, οι τριάντα οκτώ Βουλευτές του ΠΑΣΟΚ οι οποίοι υπερασπίζουν άλλη θέση ενώ γνώριζαν την απόφαση της Κυβέρνησης, να υπαναχωρούν μετά από τις κυβερνητικές πιέσεις; Αυτό είναι εκσυγχρονισμός; Αυτό είναι βελτίωση; 'Η είναι να τηρούμε ένα ομόφωνο πόρισμα και αν έχουμε οποιεσδήποτε αντιρρήσεις θεμιτές κατά τα άλλα να τις προβάλλουμε στο αρμόδιο όργανο και να επιδιώξουμε την τροποποίηση αυτού του πορίσματος; Αυτές είναι οι ανησυχίες μας.
(Στο σημείο αυτό, κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Οι μετατάξεις του προσωπικού θα καθυστερήσουν. Εδώ το αποδεχθήκατε. Να μας δώσετε κάποιες εξηγήσεις. Πότε οι εννιακόσιοι αυτοί δασικοί θα ενταχθούν στην Πυροσβεστική Υπηρεσία;
Να απαντήσετε πώς σχολιάζετε τη γνωμοδότηση του Αρχηγού του Πυροσβεστικού Σώματος -και ειδικότερα ο κύριος Υπουργός Δημοσίας Τάξεως- ότι χρειάζονται τέσσερις ολόκληροι μήνες για την εκπαίδευση μετά τη θέση σε εφαρμογή του νόμου σας με τις υπουργικές αποφάσεις και τα προεδρικά διατάγματα. Να μας απαντήσετε.
Εγώ ξέρω απλά ότι από τα μέσα Μαϊου και τέσσερις μήνες φθάνουμε μέσα Σεπτεμβρίου, που θα έχει τελειώσει η αντιπυρική περίοδος. Εγώ επικαλούμαι στοιχεία του κυρίου Αρχηγού του Πυροσβεστικού Σώματος τα οποία δεν ανεκλήθησαν. Τα είπε αυθόρμητα ο άνθρωπος γνωρίζοντας τα προβλήματα και την πραγματικότητα.
'Οταν λέγαμε με επερωτήσεις μας και με ερωτήσεις μας στη Βουλή ότι δεν ακολουθείτε μια σωστή δασική πολιτική, υπερασπιζόσασταν τη δασική υπηρεσία και την πολιτική σας. Δεν μας είπατε ποτέ ότι φταίνε οι δασικοί. Μας λέγατε θα κάνουμε έργα, θα εφαρμόσουμε το ομόφωνο πόρισμα και εμείς λέγαμε ότι δεν είχατε δασική πολιτική. Τώρα, με την αιτιολογική έκθεση του νομοσχεδίου, παραδεχόσαστε εσείς οι ίδιοι και ομολογείτε ότι δεν είχατε δασική πολιτική, γι' αυτό και αλλάζετε την πολιτική σας και μεταφέρετε την αρμοδιότητα. Αυτές είναι συγκλονιστικές αντιφάσεις οι οποίες ακούγονται σ' αυτήν την Αίθουσα.
Μετά λέτε ότι θα δώσετε βάρος στην καταστολή, το Πυροσβεστικό Σώμα θα κάνει την καταστολή. Μα, εδώ το πρόβλημά μας δεν είναι η καταστολή αυτή καθ' εαυτή, απομονωμένη δε όπως τη μεταβάλλετε από τις άλλες δραστηριότητες. Είναι η πρόληψη. Κάνατε τίποτε για την πρόληψη; Απολύτως τίποτα. 'Ολο το βάρος θα το δώσετε στην Πυροσβεστική Υπηρεσία.
Και βέβαια δεν έχετε κάνει τίποτα για τα αεροσκάφη για παράδειγμα. Τα αεροσκάφη είτε είναι στη Δασική Υπηρεσία είτε είναι στο Πυροσβεστικό Σώμα εξαρτώνται ως προς τον έλεγχο και τη συντήρηση από το Γενικό Επιτελείο Αεροπορίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, αν θέλετε να συνεχίσω και επί της πρώτης ενότητος των άρθρων.
ΠΡΟΕΔΡΕΥΩΝ (Παναγιώτης Ν. Κρητικός): Ενιαίο είναι το δικαίωμά σας. Δεν έχετε άλλο χρόνο. Είναι δέκα λεπτά. 
ΕΥΑΓΓΕΛΟΣ ΜΠΑΣΙΑΚΟΣ: Είναι η δευτερολογία είπαμε. Τώρα έχουμε τα άρθρα.
ΠΡΟΕΔΡΕΥΩΝ (Παναγιώτης Ν. Κρητικός): Μιλάτε για δευτερολογία και επί της ενότητος για δέκα λεπτά. Αυτή είναι η συμφωνία.
ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, δεν υπάρχει τέτοια συμφωνία.
ΠΡΟΕΔΡΕΥΩΝ (Παναγιώτης Ν. Κρητικός): Αυτή είναι η συμφωνία.
ΕΥΑΓΓΕΛΟΣ ΜΠΑΣΙΑΚΟΣ: 'Ηθελα να δευτερολογήσω επί της αρχής. Δεν μπορεί να μου στερήσει κανείς το δικαίωμα να δευτερολογήσω επί της αρχής. 'Εχω και το δεκάλεπτο επί των άρθρων και θα προσπαθήσω να είμαι σύντομος.
ΠΡΟΕΔΡΕΥΩΝ (Παναγιώτης Ν. Κρητικός): 'Εχει ληφθεί απόφαση επ' αυτού -να μην τη διαβάζω τώρα- ότι θα μιλήσετε δέκα λεπτά επί της αρχής και της ενότητος των άρθρων. Αυτό γίνεται με όλους τους συναδέλφους. Είναι απόφαση.
ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, με συγχωρείτε. Η δευτερολογία επί της αρχής είναι δέκα λεπτά και δέκα λεπτά επί των άρθρων.
ΠΡΟΕΔΡΕΥΩΝ (Παναγιώτης Ν. Κρητικός): Δεν είναι αυτό. Αυτό θα ίσχυε αν τα πράγματα ήταν διαφορετικά. Η αρχή έχει ψηφισθεί τώρα. Δεν μιλάμε επί της αρχής.
ΕΥΑΓΓΕΛΟΣ ΜΠΑΣΙΑΚΟΣ: Θέλω να υπάρξει και μια απάντηση επί όλων αυτών από τους Υπουργούς.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ ολοκληρώστε με ένα, δύο λεπτά ανοχή.
ΕΥΑΓΓΕΛΟΣ ΜΠΑΣΙΑΚΟΣ: Θα προσπαθήσω να είμαι σύντομος, αλλά όχι να μου στερήσετε το δικαίωμα να μιλήσω.
ΠΡΟΕΔΡΕΥΩΝ (Παναγιώτης Ν. Κρητικός): Δεν σας στερώ τίποτα. Είναι συμφωνία αυτή η οποία έγινε αποδεκτή ομόφωνα. Με αυτούς τους όρους της συμφωνίας άσκησε και το δικαίωμά του ο κ. Γεωργόπουλος. Σας παρακαλώ.
ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, αν θέλετε κρατήστε μου λίγο το χρόνο. 'Εχουμε δέκα λεπτά για το άρθρο 3. 
ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε, δεν ήρθε η συζήτηση του άρθρου 3. Δεν συζητάμε το άρθρο 3. 
ΕΥΑΓΓΕΛΟΣ ΜΠΑΣΙΑΚΟΣ: Μήπως υπάρχει μία ουσιαστική απάντηση από τους Υπουργούς.
ΠΡΟΕΔΡΕΥΩΝ (Παναγιώτης Ν. Κρητικός): Το άρθρο 3 είναι για μετά. Τώρα συζητάμε από το 1 έως και το 9, γιατί ο κύριος Υπουργός απέσυρε το άρθρο 10 και έτσι μειώθηκε και το αντικείμενο, αν θέλετε.
ΓΙΑΝΝΗΣ ΖΑΦΕΙΡΟΠΟΥΛΟΣ: Ο κ. Μπασιάκος προτείνει να συζητηθούν τα άρθρα όλα μαζί.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν πρότεινε κάτι τέτοιο. 
ΕΥΑΓΓΕΛΟΣ ΜΠΑΣΙΑΚΟΣ: Στην αιτιολογική έκθεση, σελίδα 3, λέτε ότι η Γενική Γραμματεία Δασών και Φυσικού Περιβάλλοντος θα έχει ως ενέργειες τη μείωση της ευφλεκτικότητας των δασών, την αύξηση της πυραντοχής τους και τη μείωση του κινδύνου έκτασης της πυρκαγιάς σε δάση. Δηλαδή τη δασική υπηρεσία τη βάζετε πάλι μέσα στη φωτιά και καλά κάνετε. Με ποια οχήματα όμως θα επιτηρήσει; 
Εγώ θα σας θέσω ένα ερώτημα, κύριε Υπουργέ της Δημοσίας Τάξεως. Παίρνετε κάποια πυροφυλάκια στην ιδιοκτησία σας. Αυτά τα πυροφυλάκια δεν θα χρησιμοποιούνται το χειμώνα από τους δασικούς; Πώς θα εποπτεύονται τα δάση, για να αποτρέψετε τις λαθροϋλοτομίες, τις λαθροθηρίες κ.ο.κ. και να εφαρμόσετε αυτό το οποίο εδώ επικαλείσθε ότι έχουν αρμοδιότητα οι δασικοί της Γενικής Γραμματείας Δασών; Σύγχυση θα υπάρχει, αλαλούμ. Ελέχθη προηγουμένως από κυβερνητικό Βουλευτή.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Μπασιάκο τελειώστε. 
ΕΥΑΓΓΕΛΟΣ ΜΠΑΣΙΑΚΟΣ: Εν συνεχεία έχετε τους ασυρμάτους. Δεν μας εξηγήσατε πόσοι ασύρματοι θα πάνε στο Πυροσβεστικό Σώμα και πόσοι στη Δασική Υπηρεσία. Θα μεταβιβάσετε κάποιους ασυρμάτους. Η Δασική Υπηρεσία θα μείνει χωρίς ασυρμάτους; Πώς θα γίνεται ο έλεγχος στα δάση; Πόσα πυροφυλάκια και ποια θα μεταφερθούν; 
Δεν μας είπατε πώς κατανέμονται οι δύο χιλιάδες θέσεις νεοπροσλαμβανόμενων και με ποια κριτήρια θα καλύψουν θέσεις της Δασικής Υπηρεσίας, αφού είναι βέβαιο, όπως προείπα και όπως είναι τα σχέδιά σας, ότι οι δύο χιλιάδες θέσεις καλύπτουν πάγιες ανάγκες του Πυροσβεστικού Σώματος και όχι του Δασικού Σώματος και άρα αυτοί οι άνθρωποι...
ΠΡΟΕΔΡΕΥΩΝ (Παναγιώτης Ν. Κρητικός): Κύριε Μπασιάκο, έχετε υπερβεί κατά πολύ το χρόνο.
 

Επιστροφή στην κορυφή



Σελίδα 7932 
ΕΥΑΓΓΕΛΟΣ ΜΠΑΣΙΑΚΟΣ: Επιφυλάσσομαι, κύριε Πρόεδρε, να πάρω το λόγο εν συνεχεία. 
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κανταρτζής, ως Κοινοβουλευτικός Εκπρόσωπος του Κομμουνιστικού Κόμματος Ελλάδος, έχει το λόγο επί της ενότητος των άρθρων.
ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, θα μιλήσω επί της ενότητας των άρθρων.
Στην τοποθέτησή μας επί της αρχής αναφέραμε τις θέσεις του Κομμουνιστικού Κόμματος Ελλάδος για το συγκεκριμένο νομοσχέδιο και επιπλέον βάλαμε ένα ζήτημα: Τις ευθύνες που αναλαμβάνει η Κυβέρνηση φέρνοντας το νομοσχέδιο αυτό στη δοσμένη χρονική στιγμή, ενώ ήδη έχει ξεκινήσει η αντιπυρική περίοδος.
Ακούσαμε και τον Υπουργό Γεωργίας και τον Υπουργό Δημόσιας Τάξης να προσπαθούν με καθησυχαστικούς λόγους να διαβεβαιώσουν το Σώμα ότι δεν θα υπάρξει κανένα πρόβλημα, αφού, δήθεν, είναι έτοιμες οι κοινές υπουργικές αποφάσεις και τα προεδρικά διατάγματα τα οποία χρειάζονται για την ανάθεση της αρμοδιότητας αυτής στο Πυροσβεστικό Σώμα.
Επιμένουμε σ' αυτήν τη θέση. Επιμένουμε στις ανησυχίες μας. Οι διαβεβαιώσεις του κυρίου Υπουργού δεν μπορούν να διασκεδάσουν τις ανησυχίες που υπάρχουν, όταν είναι γνωστό ότι από την υπογραφή μέχρι την υλοποίηση και την εφαρμογή κάποιων αποφάσεων απαιτείται ένα αρκετό χρονικό διάστημα.
Με δεδομένη την αβεβαιότητα που επικράτησε όλο αυτό το διάστημα ως προς το ποιος θα έχει την ευθύνη για τη δασοπυρόσβεση, το αποτέλεσμα θα είναι να υπάρχουν μεγάλα κενά και παραλείψεις, ανεξάρτητα, επαναλαμβάνουμε, από τις φιλότιμες και ηρωϊκές προσπάθειες που -και δεν έχουμε καμία αμφιβολία γι'αυτό- θα κάνει το Πυροσβεστικό Σώμα για να ανταποκριθεί στο καθήκον του αυτό.
'Εστω και την τελευταία στιγμή θα πρέπει η Κυβέρνηση να αναλάβει τις ευθύνες της.
(Στο σημείο αυτό την Προεδρική 'Εδρα καταλαμβάμνει ο Δ' Αντιπρόδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
Κύριοι συνάδελφοι, μιλάμε για την ενότητα των άρθρων από το ένα μέχρι το τελευταίο πλέον, με εξαίρεση το άρθρο 3.
Με το άρθρο 1 του νομοσχεδίου γίνεται η διάσπαση της δασοπροστασίας από την πρόληψη και η καταστολή πλέον ανατίθεται στην Πυροσβεστική Υπηρεσία. Ο λόγος που επικαλέσθηκε η Κυβέρνηση -και κατ' επανάληψη ακούσαμε τον Υπουργό Γεωργίας μέσα σ' αυτήν την Αίθουσα να λέει- είναι ότι εντοπίζει το πρόβλημα που υπάρχει για την έξαρση των πυρκαγιών στις δασικές υπηρεσίες. Αυτό βέβαια, κατά τη γνώμη μας, δεν γίνεται τυχαία. 'Εχουμε ήδη αναφερθεί αναλυτικά πάνω σ' αυτό το θέμα. Ουσιαστικά μέσα από αυτήν την τοποθέτηση θέλει να αποκρύψει, να αποσιωπήσει τις βαρύτατες ευθύνες που φέρει και η Κυβέρνηση αυτή και οι προηγούμενες Κυβερνήσεις για την κατάσταση η οποία υπάρχει.
Ο λόγος για τον οποίο γίνεται η ανάθεση στο Πυροσβεστικό Σώμα, είναι φανερός και τον ομολογεί η ίδια η Κυβέρνηση. Δεν είναι οι ικανότητες του Πυροσβεστικού Σώματος, αλλά η ίδια η Κυβέρνηση στην εισηγητική της έκθεση λέει ότι η λύση αυτή επιβάλλεται για λόγους δημοσιονομικούς και εν όψει της σύγκλισης στα πλαίσια της Ευρωπαϊκής 'Ενωσης.
Με άλλα λόγια, ωμά και καθαρά, μας λέει ότι λόγοι λιτότητας επιβάλλουν την επιλογή αυτή, γιατί ακριβώς στην Πυροσβεστική Υπηρεσία βρίσκει το φθηνότερο κόστος, αφού είναι γνωστά τα προβλήματα, τα οποία υπάρχουν και με το σημερινό καθεστώς στο Πυροσβεστικό Σώμα, όταν με την πολιτική της και με τις αποφάσεις της στερεί τους πυροσβέστες από στοιχειώδη δικαιώματα.
Ακούσαμε προηγουμένως τον κύριο Υπουργό να λέει ότι "θα διαθέσουμε κονδύλια για να γίνουν τα απαραίτητα έργα". Μα, οι ίδιοι ομολογούν και λένε ότι για λόγους δημοσιονομικούς γίνεται αυτή η αλλαγή. Το ερώτημα είναι βεβαίως από πού θα γίνουν τα έργα αυτά, στα πλαίσια μιας περιοριστικής πολιτικής, στα πλαίσια μιας πολιτικής που θέλει να εντάξει το δάσος στην οικονομία της αγοράς.
Ξαρμαρτώσατε τις δασικές υπηρεσίες από τις άλλες αρμοδιότητες και προετοιμάζετε τώρα σχέδιο για να αναθέσετε τη διαχείριση των εθνικών δρυμών στα νομικά πρόσωπα ιδιωτικού δικαίου. Αυτό βέβαια είναι χαρακτηριστικό της κατεύθυνσης, στην οποία σκοπεύει να κινηθεί η Κυβέρνηση.
Επισημαίνοντας αυτά τα ζητήματα, το ΚΚΕ δε θέλει την παραμονή στην κατάσταση, η οποία υπήρχε σήμερα. Επανειλημμένα έχουμε διατυπώσει την πρότασή μας και για μια ακόμη φορά θα την επαναλάβουμε: Υποστηρίζουμε τη δημιουργία του ενιαίου φορέα δασοπροστασίας, στα πλαίσια του Υπουργείου Γεωργίας, ο οποίος θα έχει την ευθύνη και της πρόληψης και της προκαταστολής και της καταστολής, αφού είναι ένα το αντικείμενο και δεν μπορεί να διαιρεθεί, δεν μπορεί να διασπαστεί.
Επιπλέον, θα θέλαμε να αναφερθούμε στις ρυθμίσεις, οι οποίες υπάρχουν στο άρθρο 2 του νομοσχεδίου. Με το άρθρο 2 του νομοσχεδίου, παραδίνεται όλος ο εξοπλισμός...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, είχαμε πει δέκα λεπτά για τους εισηγητές των κομμάτων.
ΠΡΟΕΔΡΕΥΩΝ (Νικόλαος Κατσαρός): 'Οπως είδατε, τα πέντε λεπτά δεν τα έβαλα εγώ, αλλά τα έβαλε ο κ. Κρητικός.
ΑΧΙΛΛΕΥΣ ΚΑΝΤΑΡΤΖΗΣ: Η συμφωνία με τον κύριο Πρόεδρο ήταν ότι οι εισηγητές θα έχουν δέκα λεπτά επί της ενότητας των άρθρων. 
ΠΡΟΕΔΡΕΥΩΝ (Νικόλαος Κατσαρός): Με συγχωρείτε, εσείς δεν είστε Κοινοβουλευτικός Εκπρόσωπος;
ΑΧΙΛΛΕΥΣ ΚΑΝΤΑΡΤΖΗΣ: Είμαι Κοινοβουλευτικός Εκπρόσωπος...
ΠΡΟΕΔΡΕΥΩΝ (Νικόλαος Κατσαρός): 'Εχετε πέντε λεπτά.
ΑΧΙΛΛΕΥΣ ΚΑΝΤΑΡΤΖΗΣ: ... αλλά αναφέρομαι στην ενότητα.
ΠΡΟΕΔΡΕΥΩΝ (Νικόλαος Κατσαρός): 'Εχετε πέντε λεπτά τρεις φορές.
ΑΧΙΛΛΕΥΣ ΚΑΝΤΑΡΤΖΗΣ: Θα ολοκληρώσω για να μην ξαναπάρω το λόγο.
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, θα υπάρξει μια μικρή ανοχή. Εφόσον δεν θα ξαναμιλήσετε, εντάξει.
ΑΧΙΛΛΕΥΣ ΚΑΝΤΑΡΤΖΗΣ: 'Οχι ότι δεν θα ξαναπάρω το λόγο. Αν χρειαστεί δευτερολογία, βεβαίως θα κάνω δευτερολογία.
ΣΤΡΑΤΗΣ ΚΟΡΑΚΑΣ: Ποιος είναι ο Κανονισμός; Είναι την πρώτη φορά δέκα λεπτά και τις άλλες δυο φορές πέντε λεπτά.
ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, σας παρατήρησα και άλλη φορά. Κάνετε πάντοτε το συνήγορο υπεράσπισης των ομιλητών του ΚΚΕ. Δεν έχετε αυτό το δικαίωμα. Θα σας παρακαλέσω να σταματήσετε. Ο κ. Κανταρτζής είναι δικηγόρος και απ' ό,τι ξέρω, εσείς δεν είστε δικηγόρος. Σας παρακαλώ, δεν κόψατε και παράβολο, μην το ξεχνάτε!
ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, θέλω να ολοκληρώσω την τοποθέτησή μου στην ενότητα αυτή.
Με το άρθρο 2, παίρνουν όλο τον εξοπλισμό από τα δασαρχεία και αυτός δίνεται στην Πυροσβεστική Υπηρεσία. Είναι φανερό ότι οι αλλαγές αυτές θα έχουν αρνητικές συνέπειες συνολικά στο έργο των δασικών υπηρεσιών. Είναι γνωστό ότι τα δασαρχεία δεν είχαν μόνο πυροσβεστικά οχήματα, είχαν και μια σειρά άλλα μέσα στη διάθεσή τους, τζιπ, οχήματα μεταφοράς προσωπικού, ασυρμάτους, που δεν χρησιμοποιούνταν μόνο για τη δασοπυρόσβεση, αλλά χρησιμοποιούνταν και για την εκτέλεση των άλλων αναγκαίων έργων και γενικότερα για τις δραστηριότητες των δασικών υπηρεσιών.
Το αποτέλεσμα ποιο θα είναι; Οι δασικές υπηρεσίες να ξαρματωθούν, οι δασικές υπηρεσίες να μην μπορούν να ανταποκριθούν σε στοιχειώδεις υποχρεώσεις και βεβαίως αύριο, μεθαύριο θα 'ρθείτε και θα μας πείτε ότι οι δασικές υπηρεσίες δεν μπορούν να κάνουν τη δουλειά τους και στα πλαίσια αυτά, θα αφαιρέσετε κι άλλα από τους τομείς τους, 
 

Επιστροφή στην κορυφή



Σελίδα 7933 
για να τα αναθέσετε σε ιδιώτες.
Οι υπόλοιπες διατάξεις του συγκεκριμένου νομοσχεδίου, εξαιρώ το άρθρο 3, για το οποίο θα γίνει αργότερα συζήτηση, είναι ουσιαστικά εκτελεστικές διατάξεις του άρθρου 1. Το ΚΚΕ καταψηφίζει τα άρθρα αυτά.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, το λόγο.
ΠΡΟΔΡΕΥΩΝ (Νικόλαος Κατσαρός): Θέλετε να κάνετε μία παρέμβαση;
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ:'Οχι, κύριε Πρόεδρε, μόνο για ένα λεπτό.
ΠΡΟΔΡΕΥΩΝ (Νικόλαος Κατσαρός): Ορίστε, έχετε το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, χθες και σήμερα ακούμε από τους συναδέλφους να βομβαρδίζεται η Κυβέρνηση με τα ίδια επιχειρήματα και να επαναλαμβάνονται συνεχώς τα ίδια επιχειρήματα. 'Ελεος! Ας προχωρήσει η συζήτηση και αν έχουμε να πούμε κάτι καινούργιο, ας το πούμε. Να μην επαναλαμβάνουμε συνεχώς τα ίδια και τα ίδια, τα οποία έχουν απαντηθεί.
Θα ήθελα να κάνω έκκληση, λοιπόν, στους συναδέλφους για την οικονομία της συζήτησης να προχωρήσουμε επί των άρθρων, εάν έχουν να γίνουν συγκεκριμένες παρατηρήσεις επί των άρθρων και όχι γενικές αναφορές, οι οποίες έγιναν τόσο αναλυτικά στις δέκα ώρες περίπου που συζητάει η Βουλή.
ΠΡΟΔΡΕΥΩΝ (Νικόλαος Κατσαρός): Κύριε συνάδελφε, εγώ θέλω απλώς να σας θυμίσω τι λέγει ο Κανονισμός.
Εφόσον είμαστε στη συζήτηση των άρθρων οι ομιλίες όλων των συναδέλφων πρέπει να αναφέρονται στο περιεχόμενο των άρθρων και όχι να γίνονται γενικές αναφορές, οι οποίες δικαιολογούνται μόνο στην επί της αρχής συζήτηση. Σας παρακαλώ πάρα πολύ, να μην το ξεχνάτε αυτό.
Ο Κοινοβουλευτικός Εκπρόσωπος του Συνασπισμού κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Δεν θα επαναλάβω, κύριε Πρόεδρε, αυτά που ήδη έχουν ειπωθεί, πράγματι, και χθες και σήμερα.
Οφείλω πρώτα να τοποθετηθώ σε μία άποψη, που ακούσθηκε από πλευράς της Νέας Δημοκρατίας και από τον πρώην Πρωθυπουργό, τον κ. Μητσοτάκη ότι σε περίπτωση που ψηφισθεί το νομοσχέδιο, η εφαρμογή του να αρχίσει από την επόμενη αντιπυρική περίοδο.
Πιστεύω ότι αυτή είναι δασοκτόνα 100% άποψη, γιατί το φετινό καλοκαίρι όλοι θα είναι ανευθυνοϋπεύθυνοι.
Επειδή έγινε μία συζήτηση με τον κύριο Υπουργό Δημοσίας Τάξεως...
ΕΥΑΓΓΕΛΟΣ ΜΠΑΣΙΑΚΟΣ: Γιατί τώρα, κύριε συνάδελφε, θα είναι υπεύθυνοι;
ΕΥΑΓΓΕΛΟΣ ΑΠΟΣΤΟΛΟΥ: Η άποψή μου είναι να αποσυρθεί το νομοσχέδιο -και την ξέρετε- να μην ψηφισθεί.
'Οσον αφορά τη συζήτηση που είχαμε με τον κ. Ρωμαίο, επαναλαμβάνω, κύριε Υπουργέ, ότι η κοινή απόφαση που σας είπα δεν έχει δημοσιευθεί στο φύλλο Εφημερίδας Κυβερνήσεως. Την είδα που την είχατε, έχει υπογραφεί, αλλά δεν έχει ούτε αριθμό πρωτοκόλλου, άρα δεν έχει δημοσιευθεί ακόμη ...
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Δεν υπεγράφη.
ΕΥΑΓΓΕΛΟΣ ΑΠΟΣΤΟΛΟΥ: Θα επαναφέρω το θέμα, το τι γίνεται στις άλλες χώρες.
Επειδή επικαλεσθήκατε την Πορτογαλία και ένα τμήμα της Γαλλίας, έχω μπροστά μου ένα υπηρεσιακό σημείωμα του κ. Γιωτάκη, του γενικού διευθυντή, ο οποίος το Δεκέμβριο του 1997 -και μετά το υπηρεσιακό σημείωμα που είχε στείλει, όπου συναινούσε στην απόφαση μεταφοράς της ευθύνης δασοπυρόσβεσης- απαντάει σε συνάδελφο και λέει ότι "η χώρα μας σε σχέση με τις άλλες χώρες της Ευρωπαϊκής 'Ενωσης είναι από τις τελευταίες στον κατάλογο των εκτάσεων που καίγονται ανά δασική πυρκαγιά". 
Και ξέρετε ποια αναφέρει πρώτη; Την Πορτογαλία. Η απάντηση είναι εδώ και θα την καταθέσω στα Πρακτικά. Μάλιστα, την Πορτογαλία την αναφέρει συνέχεια πρώτη στην κατάταξη. 'Αρα, είναι ατυχέστατο το παράδειγμα επίκλησης της Πορτογαλίας. 
Σε όλες τις χώρες που υπάρχει, κύριε Υπουργέ, αντίστοιχο κλίμα με τη δική μας χώρα και αντίστοιχη βλάστηση, η δασοπυρόσβεση είναι στην ευθύνη της Δασικής Υπηρεσίας.
Τέθηκε, επίσης, ένα αρκετά σοβαρό θέμα, όσον αφορά την απασχόληση των δασοπυροσβεστών που θα προσλάβει η Πυροσβεστική Υπηρεσία.
Θα ξεκαθαρίσω και εγώ μια άποψή μου. 'Εχω παρακολουθήσει δασικές πυρκαγιές και έχω δει πράγματι τις φιλότιμες προσπάθειες που έχουν καταβάλει οι πυροσβεστικές δυνάμεις, όταν συμμετέχουν. Συμμετέχουν όμως βοηθώντας την καταστολή.
'Ηθελα να πω όμως ότι σήμερα η Δασική Υπηρεσία είναι κατά 65% ελλιπής, όσον αφορά το προσωπικό και μετά τη συγκεκριμένη μεταφορά θα είναι ελλιπής κατά 80%. Ποιος λοιπόν θα κάνει αυτές τις εργασίες που γίνονται το χειμώνα, όσον αφορά τη φύλαξη, τις περιπολίες, όταν θα φύγει αυτό το προσωπικό;
ΚΥΡΙΑΚΟΣ ΣΠΥΡΙΟΥΝΗΣ: Η πυροσβεστική.
ΕΥΑΓΓΕΛΟΣ ΑΠΟΣΤΟΛΟΥ: 'Οχι, αγαπητέ συνάδελφε. Βεβαίως και δεν είναι στο σχεδιασμό της Πυροσβεστικής Υπηρεσίας οι περιπολίες και η ασχολία με τα θέματα πρόληψης. Εφόσον γίνεται ο διαχωρισμός, δεν θα ασχοληθεί η Πυροσβεστική Υπηρεσία με θέματα καταπατήσεων, με θέματα αποψιλώσεων, με θέματα λαθροϋλοτομιών. Αυτός ο κόσμος, που σήμερα ασχολείται, φεύγει.
Θέλω λοιπόν να πω ότι όταν φύγει από τη δασική υπηρεσία αυτό το προσωπικό που σήμερα, το χειμώνα, ασχολείται μ' αυτές τις εργασίες, καταλαβαίνετε τι προβλήματα θα υπάρξουν.
Θέλω τελειώνοντας να επαναλάβω και πάλι ότι ο διαχωρισμός της πρόληψης από την έγκαιρη επέμβαση και καταστολή είναι εγκληματικός. 
Η διαφωνία μας με την Κυβέρνηση -το έχω επαναλάβει και την περσινή περίοδο- είναι ότι δίνει το κύριο βάρος στην καταστολή, ενώ έπρεπε αυτό να δοθεί στην πρόληψη, στην έγκαιρη επέμβαση. Και η έγκαιρη επέμβαση θέλει δέκα λεπτά. Και αυτήν την επέμβαση την κάνουν μόνο οι άνθρωποι που είναι κοντά στο δάσος.
Εύχομαι ότι θα υπάρξει ένας τέτοιος σχεδιασμός, εφόσον ληφθεί αυτή η απόφαση, δηλαδή τουλάχιστον να μπορεί να γίνει η επέμβαση μέσα σε δέκα ή δεκαπέντε λεπτά. Αυτό είναι το ουσιαστικότερο, διότι σήμερα έχει εδραιωθεί σε όλους μια αντίληψη, να περιμένουν τα αεροπλάνα. Το έχω πει και άλλη φορά ότι γίνεται περισσότερο καταστροφή παρά δασοπυρόσβεση με τον τρόπο με τον οποίο σήμερα σχεδιάζουμε και με τον τρόπο που σήμερα αντιμετωπίζονται αυτές οι καταστάσεις. 'Ολοι περιμένουν πότε θα έρθουν τα αεροπλάνα και περνάει η κρίσιμη ώρα.
ΠΡΟΕΔΡΕΥΩΝ (Νικόλαος Κατσαρός): Ο κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, οφείλω μια απάντηση από χθες, μια και δεν μου δόθηκε η ευκαιρία -αν και είχαμε συμφωνήσει έτσι- για ένα θέμα διαδικαστικό. 
Ποιοι είναι οι πολιτευόμενοι και ποιοι είναι οι πολιτικοί σ' αυτήν την Αίθουσα; Διεφάνη διά της αποφάσεως της Ολομέλειας σήμερα και την ονομαστική ψηφοφορία, ποιοι πολιτεύονται σ' αυτήν την Αίθουσα. Είναι οι ίδιοι οι οποίοι ως συνήθως, ή θα αποφεύγουν να παρουσιάζονται και να ψηφίζουν ή θα ψηφίζουν άλλα απ' αυτά τα οποία ισχυρίζονται, πολιτικά τοποθετούμενοι.
Αυτό για τον κύριο Yπουργό, ο οποίος με παρρησία λόγου χθες θέλησε να μας χαρακτηρίσει όλους στην Αίθουσα.
Αλλά αυτό οδηγεί και σε έναν πολιτικό συμβιβασμό, σε έναν πολιτικό ακροβατισμό και τεκμηριώνει μια αντίληψη που θέλησε να περάσει ένας συνάδελφος και σήμερα, ότι οι πολιτικές υπηρεσίες και οι στρατιωτικές υπηρεσίες δεν είναι συγκρίσιμα μεγέθη. 
Ο καθένας πάντα θα ζητά το ρόλο του. Επί του νομοσχεδίου βεβαίως κυριαρχεί η στρατιωτική αντίληψη ότι κάποιοι θα 
 

Επιστροφή στην κορυφή



Σελίδα 7934 
φουσκώσουν τα μπράτσα τους, θα βγουν στα δάση και θα σβήσουν τις φωτιές. Αυτό, όσον αφορά το επικίνδυνο της κατάστασης. 
Από το άρθρο 1, με την απόφαση της μεταφοράς αρμοδιοτήτων διαφαίνεται ότι διά της δύναμης και όχι διά της γνώσης γίνεται αυτή η μεταφορά αρμοδιοτήτων. 'Ετσι βέβαια κυριαρχεί πράγματι μια αντίληψη εδώ πως η πολιτική υπερισχύει μόνο, όταν είναι να συζητάμε, αλλά όταν είναι να αποφασίζουμε κυριαρχεί η διαχείριση.
Είναι αυτό συνέπεια της κρίσης της ίδιας της πολιτικής που κυριαρχεί έτσι και αλλιώς σαν αντίληψη σε κάθε νομοθέτημα, σε κάθε περίπτωση, όπου κάποιος μη θέλοντας πραγματικά να σκεφτεί να συναποφασίσει, να διαλεχθεί με τους φορείς, διαχειρίζεται τις αδυναμίες του συστήματος. Και έτσι, όταν δεν μπορεί να βρει λύσεις λογικής, εκχωρεί στη δύναμη την προτεραιότητα.
Κάθε μέρα δοκιμαζόμαστε, κάθε μέρα πρέπει να κρινόμαστε και να αποφασίζουμε. Πρέπει η πολιτική βούληση και οι διακομματικές αποφάσεις να είναι σεβαστές. 'Ετσι έπρεπε να είναι κατά το άρθρο 1 κάτω από την πραγματική και επιστημονική καθοδήγηση της Δασικής Υπηρεσίας η πυρόσβεση.
Βέβαια, η επίκληση ότι η αγωνία κάποιων είναι μεγεθυμένη για να σωθούν τα δάση, έχει επίσης μέσα εδώ από την Αίθουσα αποδειχθεί ότι δεν είναι πραγματικά αποδείξιμη. Ξεχνάμε, κύριοι συνάδελφοι, ότι στο νόμο για τις βιομηχανικές περιοχές φέρατε στο άρθρο 18 την παραβίαση ακόμη και της συνταγματικής επιταγής προστασίας των δασών με τη δυνατότητα που δίνεται δημιουργίας βιομηχανικών περιοχών σε δάση. Αυτό δείχνει την πραγματική πολιτική βούληση μετά από κατάθεση ονομαστικής ψηφοφορίας της Αντιπολίτευσης.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Μετά από παρέμβαση των Βουλευτών της Συμπολίτευσης.
ΓΕΩΡΓΙΟΣ ΡΟΚΟΣ: Εν πάση περιπτώσει, δεν κάνατε το ίδιο και σήμερα, όπου σας κατετέθη πάλι ονομαστική ψηφοφορία απ'όλες τις πτέρυγες, αλλά δεν τη σεβαστήκατε, γιατί ως φαίνεται, προς το τέλος έχετε πάρει μια πιο σκληρή απόφαση, να μην ακούτε πια κανέναν και να οδηγείσθε από την αδυναμία της επιβολής στην κοινωνία μέσα από λογικές σαν αυτές του Υπουργού, ότι τελικά εδώ μέσα μπορούμε μόνο με στρατιωτικές υπηρεσίες να επιβληθούμε των πολιτικών απόψεων και αντιθέσεων.
Σήμερα ζήσαμε πάλι τον κύριο Υπουργό σε μια άλλη προσπάθεια ενός άλλου νομοσχεδίου, όπου ομολογήθηκε ότι κυριαρχεί η λογική του οικονομικού σταγονόμετρου, ότι όλα θα περάσουν απ'αυτήν την κρίση του κ.Χριστοδουλάκη και του Υπουργείου Οικονομικών, για να μπορέσουν να επιβεβαιωθούν, γιατί πώς μπορεί κανείς να μας πείσει ότι τα μέσα που είναι διατεθειμένη η Κυβέρνηση να χρησιμοποιήσει γι'αυτήν και για την άλλη περίοδο είναι επαρκή για τη δασοπυρόσβεση, όταν γνωρίζουμε ότι τα ήδη διατιθέμενα μέσα αυτά που είναι εξοικειωμένα με την Πυροσβεστική Υπηρεσία, δεν είναι ικανά να παρέμβουν σ'αυτό το έργο.
Γνωρίζω ότι από τα πεντακόσια εξήντα επτά οχήματα της Πυροσβεστικής Υπηρεσίας ελάχιστα ή καθόλου δεν μπορούν να συμμετέχουν στη δασοπυρόσβεση. Είναι μέσα στατικής πυρόσβεσης. 'Εχουμε μηχανολογικό εξοπλισμό, που δεν το επιτρέπει. 'Εχουμε μια δυνατότητα μη προσέγγισης. Βεβαίως, θα αξιοποιηθούν τα εκχωρημένα μέσα.
Αλλά σας ρωτώ έτσι απλά και πρακτικά: η Δασική Υπηρεσία στην Επαρχία Λαγκαδά της Θεσσαλονίκης -μιας και ζήσαμε τη Θεσσαλονίκη πέρσι- που είναι σε απόσταση βέβαια είκοσι χιλιομέτρων, αλλά έχει μια διοίκηση και μια παρέμβαση, ένα μηχανισμό και μια διάρθρωση, φέτος, αύριο, πώς αυτή η υπηρεσία αυτά τα μηχανικά μέσα, που βρίσκονται εκεί, θα μπορέσει να τα αξιοποιήσει; Πώς θα μπορέσει να τα διευθύνει ο πύραρχος της Θεσσαλονίκης; 
Δεν σκεφθήκατε τουλάχιστον ότι χρειάζεται μια μεταβατική περίοδος; Βεβαίως εγώ δεν την επικαλούμαι σήμερα. Εγώ αυτό που επικαλούμαι -για να κλείσω- είναι να πάρετε σήμερα πίσω αυτό το νομοσχέδιο, να το ξανασυζητήσετε με τους φορείς, με τους εργαζόμενους, με τους επιστήμονες, με το πανεπιστήμιο, για να είστε πιο αποτελεσματικοί σ'αυτό που σας έδωσε ο ελληνικός λαός, τον οποίο δυστυχώς παραπλανήσατε με τις προγραμματικές σας δηλώσεις, όταν του δηλώνατε ότι θα κάνετε κτήμα, θα κάνετε νόμο, την απόφαση της Διακομματικής Επιτροπής. Δυστυχώς, όμως, για μια φορά ακόμη δεν κρατήσατε το λόγο σας.
ΠΡΟΕΔΡΕΥΩΝ (Νικόλαος Κατσαρός): Ο κ. Καρασμάνης έχει το λόγο.
ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, επειδή χθες δεν προλάβαμε να εγγραφούμε, ζητήσαμε κατ' εξαίρεση να αναφερθούμε σήμερα στην κατ' αρχήν συζήτηση του νομοσχεδίου. Και μας εδόθη η άδεια από τον Πρόεδρο της Βουλής. 'Αλλωστε αυτά που θα πω αναφέρονται και στα σχετικά άρθρα που γίνεται η συζήτηση. Πριν όμως μπω στην αναφορά αυτή, θα ήθελα να κάνω κάποια σχόλια σ' αυτά που είπε ο Υπουργός Γεωργίας, σχετικά με το νομοσχέδιο για τους νέους αγρότες. Είπε ότι δήθεν δεν μας έδωσε άδεια η Ευρωπαϊκή Κοινότητα και γι' αυτό δεν μπορούμε να εφαρμόσουμε το νόμο. Απήντησε ο κ. Τσιτουρίδης και εγώ θα έλεγα ότι ο κύριος Υπουργός γνωρίζει την ευρωπαϊκή πρακτική. Οτι πριν νομοθετήσεις, πριν δώσεις μια έμμεση επιδότηση, θα πρέπει να πάρεις την άδεια. Αυτό όμως το έκανε σκόπιμα και έφερε το νόμο αυτό, γιατί υπήρχαν οι αγροτικές κινητοποιήσεις. Και μάλιστα έβγαλε η Κυβέρνηση τρίπτυχο προπαγανδιστικό φυλλάδιο, που προπαγάνδιζε τα κίνητρα των νέων αγροτών. Και είναι βέβαιο και σίγουρο ότι το νόμο αυτόν θα τον εφαρμόσει προεκλογικά. Δεν υπάρχει καμία αμφιβολία. 
'Ενα άλλο σχόλιο, κύριε Πρόεδρε: Αναφέρθηκε ο κύριος Υπουργός Γεωργίας στις λιμνοδεξαμενές και στα φράγματα. Είπε, θα τα φτιάχνει η Δασική Υπηρεσία από εδώ και πέρα. Είναι γνωστό ότι υπάρχουν εκατοντάδες φράγματα και λιμνοδεξαμενές, οι οποίες ξεκίνησαν το 1993 και μένουν ημιτελείς. Ας δώσει πρώτα τα χρήματα αυτά, τις πιστώσεις, να κατασκευαστούν τα φράγματα και οι λιμνοδεξαμενές του 1993 και μετά να μιλάει για νέες κατασκευές. Στα λόγια είμαστε πρώτοι, στα έργα μηδέν.
'Ολα αυτά, αλλά και το συζητούμενο νομοσχέδιο, πυροδοτούν το κλίμα αναξιοπιστίας που υπάρχει αυτήν τη στιγμή στην ελληνική κοινωνία για τους φορείς και για τους θεσμούς. Και είναι λάθος αυτό που έκανε ο Υπουργός Γεωργίας, να πετάξει στον κάλαθο των αχρήστων το πόρισμα της διακομματικής επιτροπής, όπως είναι και λάθος και ασέβεια να λέει ότι το πόρισμα συντάχθηκε σε κάποιο γραφείο κόμματος. Δηλαδή πέρασε το μήνυμα προς την ελληνική κοινωνία ότι τα πορίσματα συντάσσονται στα γραφεία των κομμάτων και ότι δεν είναι προϊόν ή απόρροια συναίνεσης, συνεργασίας, συζήτησης, διαλόγου, μεταξύ όλων των πτερύγων της Βουλής, αλλά και όλων των εμπλεκόμενων φορέων.
Κύριε Πρόεδρε, το συζητούμενο νομοσχέδιο είναι εξωπραγματικό και ανορθόδοξο. Δύο διαφορετικοί φορείς δεν χωράνε στο ίδιο αντικείμενο. Δύο φορείς δεν μπορούν να ενεργούν ταυτοχρόνως. Ο ένας για την πρόληψη και ο άλλος για την καταστολή. Πραγματικά η πρόληψη προηγείται. Και ξέρετε πάρα πολύ καλά ότι ένα γραμμάριο πρόληψης ισούται με εκατό τόνους καταστολής. Αντιλαμβάνεστε τους δασικούς υπαλλήλους, αυτούς τους οποίους μετατάσσεται, αν θα μπορέσουν να παρέξουν έργο; Γιατί οι άνθρωποι μετατάσσονται ταπεινωμένοι, αδικημένοι, εξουθενωμένοι. Θα έλεγα ακόμη αισθάνονται θύματα, του μεγαλύτερου και του θρασύτατου εμπαιγμού που επιχειρήθηκε ποτέ σε βάρος τους. Διότι είναι αυτοί οι οποίοι γνωρίζουν το δάσος, είναι αυτοί οι οποίοι συντάσσουν μελέτες, είναι αυτοί οι οποίοι φτιάχνουν αντιπυρικές ζώνες, είναι αυτοί οι οποίοι διδάσκονται όλα τα αντικείμενα από τη σχολή της δασολογίας.
Και κάτι άλλο. 'Εχετε υποσχεθεί απ' αυτό το Βήμα ότι θα δώσετε κίνητρα στους υλοτόμους. Μιλάτε για πρόσληψη εποχιακού προσωπικού και δεν λέτε τίποτα για τους υλοτόμους, όταν ξέρετε ότι είναι οι καλύτεροι φύλακες, οι καλύτεροι δασοπυροσβέστες. Και όταν ξέρετε ότι το έργο των υλοτόμων σταματάει το μήνα Ιούνιο και αρχίζει μετά τον Οκτώβριο που 
 

Επιστροφή στην κορυφή



Σελίδα 7935 
από τη φύση της δουλειάς τους θα μπορούσαν να αποδειχτούν η αποτελεσματικότερη ασπίδα απένταντι στους εμπρηστές. Ζουν από τα δάση και ζουν μέσα στα δάση. Τονώστε το ενδιαφέρον και το μεράκι τους.
Αυτοί λοιπόν θα μπορούσαν μέσα στη διάταξη που μιλάτε για το εποχιακό προσωπικό, να βάλετε ότι προσλαμβάνετε και ένα ποσοστό απ' αυτούς τους ανθρώπους.
Και πέραν αυτού, έχετε δεσμευθεί από το Βήμα της Βουλής σε ερωτήσεις και επερωτήσεις ότι θα καταργήσετε το πλέγμα των αντικινήτρων που υπάρχουν στους υλοτόμους. Και αναφέρομαι συγκεκριμένα στην επιδότηση που δίνετε στη βενζίνη, τα αλυσοπρίονα που χρησιμοποιούν οι υλοτόμοι, που μένει καθηλωμένη εδώ και δεκαεπτά χρόνια στις είκοσι μία (21) δραχμές, ενώ έχετε δεσμευτεί ότι θα την αλλάξετε. Επίσης, έχετε δεσμευτεί ότι θα καταργήσετε το μηχάνημα το οποίο χρησιμοποιούν για τη μεταφορά των ξύλων μέσα στο δάσος, το σκίντερ, το οποίο στοιχίζει πενήντα εκατομμύρια, είναι αναποτελεσματικό και θα το αντικαταστήσετε με γεωργικούς ελκυστήρες. Είναι λάθος που δεν το έχετε πραγματοποιήσει μέχρι σήμερα. 
Τέλος, κύριε Πρόεδρε, θα ήθελα να πω ότι ο κ. Τζουμάκας τρίβει τα χέρια του, διότι μεταφέρει τις ευθύνες στον Υπουργό Δημόσιας Τάξης. Ο Υπουργός Δημόσιας Τάξης θα μετρά τα αποκαϊδια και τα στρέμματα, διότι απ' ό,τι προβλέπεται, κλιματολογικά το καλοκαίρι αυτό θα είναι θερμό και όπως αντιλαμβάνεσθε, κύριε Υπουργέ, η ευθύνη σας θα είναι πολύ μεγάλη, διότι αναλαμβάνετε πάρα πολύ άκαιρα τα καθήκοντα αυτά χωρίς να έχουν εκδοθεί τα προεδρικά διατάγματα και οι υπουργικές αποφάσεις που ρυθμίζουν θέματα σχετικά με τη μεταβίβαση αρμοδιοτήτων της δασοπροστασίας στο Πυροσβεστικό Σώμα, το οποίο θα πληγεί ανεπανόρθωτα, ενώ έχει καταξιωθεί στη συνείδηση του ελληνικού λαού για τη μεγάλη του προσφορά.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Παπαδημόπουλος έχει το λόγο.
ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, είναι γεγονός αναμφισβήτητο ότι το παρόν νομοσχέδιο ήλθε εδώ πάρα πολύ αργά και πρόχειρα και βεβαίως δεν έχει τη διάσταση που πρέπει να διακρίνει ένα τέτοιο νομοσχέδιο, τη διάσταση της πρόληψης. 'Οπως πολύ εύστοχα έχει τονισθεί απ' όλες τις πλευρές, αυτό που έχει πολύ μεγάλη σημασία δεν είναι η πυρόσβεση, αλλά η πρόληψη.
Διαβάζοντας κανείς το άρθρο 1, δεν βλέπει διατάξεις αυτής της έκτασης που απαιτούνται για τη συγκεκριμένη περίπτωση, ώστε να αποφέρει τελικά καρπούς.
Μη νομίζετε ότι αυτά που λέμε καμιά φορά, ότι επενέβη ο Στρατός, η Δασική Υπηρεσία ή η Πυροσβεστική Υπηρεσία και έσβησε η φωτιά, είναι απόλυτα σωστά. Δεν βλέπουμε κάθε καλοκαίρι τι γίνεται; 'Εσβησε καμιά φωτιά ποτέ; Η φωτιά θα σβήσει κυρίως, ή γιατί θα πάψει η μεγάλη πνοή του ανέμου ή διότι θα έχει καταστρέψει αυτήν την έκταση που συνήθως είναι μέσα στην "μπούκα", στη φορά της πυρκαγιάς ή διότι θα συναντήσει μία μεγάλη χαράδρα και δεν θα υπάρχει συνέχεια δασικής έκτασης για να προχωρήσει η φωτιά εκεί ή ακόμα, γιατί θα επέμβουν μαζί πολλά αεροπλάνα και συντονισμένες δυνάμεις στρατού, αστυνομίας, πολιτών, δασοπυροσβεστικής υπηρεσίας κλπ.
Τα επιχειρήματα που ειπώθηκαν από μερικούς απόψε ότι έτσι συμβαίνει στην Πορτογαλία ή στη Φινλανδία ή στη Γαλλία, είναι λανθασμένα. Διότι είπαμε να αντιγράφουμε κάπου κάπου μερικά πράγματα απ' αυτά που συμβαίνουν στο εξωτερικό και είναι επιτυχή, αλλά πρέπει να έχουν και ανάλογο πεδίο εφαρμογής. Μιλάμε για τη Φιλανδία, που έχει πεντέμισι χιλιάδες μικρές και μεγάλες λίμνες. Σηκώνεται κανείς και βλέπει ένα πέπλο δροσιάς, υγρασίας και γίνεται το τοπίο έτσι, ώστε και ένα βαρέλι βενζίνη να ρίξεις, δεν μπορεί να πάρει φωτιά. Επομένως, πώς να δανειστούμε παραδείγματα από τέτοιες χώρες; 
Εμείς θα κοιτάξουμε εδώ τη Μεσόγειο, για να δούμε πόσο εύλεκτα είναι τα δάση μας, με τα κωνοφόρα δένδρα, με τις υψηλές θερμοκρασίες και το χειρότερο απ' όλα την έλλειψη συντονισμού που έχουμε. 
Αντιθέτως, εδώ έπρεπε να διακρίνει κανείς τη δυνατότητα συντονισμού, που δεν φαίνεται μέσα στη διάταξη του άρθρου 1. Διότι λένε ότι ο κύριος φορέας της δασοπυρόσβεσης θα είναι από δω και πέρα η Πυροσβεστική Υπηρεσία, αλλά ξεχνάμε ότι η Πυροσβεστική Υπηρεσία μέχρι τώρα είναι έτσι οργανωμένη, ώστε να έχει τα γραφεία της και τα οχήματά της στην α' οδό, ενώ η Δασική Υπηρεσία είναι μέσα στην καρδιά του δάσους, με τα φυλάκια που έχει, τα παρατηρητήρια, με την εποπτεία που ασκεί για τη δίωξη της λαθροθηρίας, της λαθροϋλοτομίας κλπ.
'Ολα αυτά δείχνουν ότι η Δασική Υπηρεσία είναι πολύ πιο κοντά στο δάσος και μπορεί να είναι πιο αποτελεσματική. 
Μ' αυτήν τη διαπίστωση, που κάνω, προς Θεού, δεν θέλω να πω ή να επαναλάβω τα ίδια που είπαν άλλοι συνάδελφοι, ότι τιμούμε τη μία υπηρεσία, τιμούμε και την άλλη. Βεβαίως. Δεν έχουμε τίποτα, ούτε με το Πυροσβεστικό Σώμα ούτε με τη Γραμματεία Δασών του Υπουργείου Γεωργίας. Αλλά εκείνο το οποίο έπρεπε να προβλεφθεί εδώ ουσιαστικότερα, αρτιότερα, ήταν κυρίως το θέμα της πρόληψης, το οποίο δεν παρατίθεται εδώ επαρκώς και αρτίως, όπως θα έπρεπε να συμβαίνει.
Το άρθρο ομιλεί για τη μεταβίβαση των υλικών μέσων προς το νέο φορέα της δασοπυρόσβεσης. Γιατί, κακό είναι να επισημαίνουμε τις δυσκολίες που θα παρουσιασθούν κατά τη διαδικασία μεταβίβασης; Κάποιος συνάδελφος είπε ότι,αν την αφήσουμε φέτος, αλίμονό μας, θα καταστραφούν όλα τα δάση. Μα πώς λέγονται αυτά; Αυτά είναι απλά πράγματα. Αρκεί να μπει μια μεταβατική διάταξη, που να λέει καθαρά και ξάστερα ότι επειδή δεν κατέστη δυνατόν να δομηθεί η δασοπυρόσβεση εγκαίρως για το έτος 1998, την ευθύνη θα την έχει πάλι η Δασική Υπηρεσία, επικουρικώς δε εν συνεχεία το Πυροσβεστικό Σώμα και όλοι οι 'Ελληνες. Δεν είναι δυνατόν να μην καταλαβαίνει κανείς αυτά τα πράγματα και να ισχυρίζεται ακριβώς τα αντίθετα, ότι δηλαδή, αν δεν το κάνουμε από φέτος, θα καταστραφούμε. Θα μείνει η υπηρεσία, που ήταν μέχρι χθες το πρωϊ. Αλίμονό μας τώρα, να φέρνετε νομοσχέδιο το μήνα Μάιο, για να αντιμετωπίσουμε τις πυρκαγιές, οι οποίες ήδη άρχισαν. Δεν γνωρίζουμε όλοι μας, ποιο είναι το γραφειοκρατικό σύστημα της κρατικής μηχανής στην Ελλάδα; Τίποτα, όλα να είναι έτοιμα, κύριε Υπουργέ, να έχουν βγει τα προεδρικά διατάγματα και να έχουν κινηθεί όλες οι διαδικασίες, πάλι θα υπάρχουν προβλήματα. Θα έρθει παραδείγματος χάρη η ώρα να παραλάβουν τα οχήματα και θα πει ο τεχνικός του Πυροσβεστικού Σώματος ότι αυτό το όχημα δεν το παραλαμβάνουμε, γιατί δεν λειτουργεί σωστά. Πάρτε το πίσω, φτιάξτε το και δώστε το σε πλήρη λειτουργία. 'Ολες αυτές οι διαδικασίες θα απαιτήσουν ένα ικανό χρονικό διάστημα τέτοιο, που θα παρεμποδίσει την ανάληψη σοβαράς ευθύνης φέτος από το νέο φορέα δασοπυρόσβεσης. Γι' αυτό κι εγώ συντάσσομαι με την άποψη, ότι μην επιχειρείτε από φέτος να δώσετε την ευθύνη στο Πυροσβεστικό Σώμα. 'Η αποσύρετε το νομοσχέδιο ή βάλτε μια μεταβατική διάταξη, ώστε να μην έχουμε το χειρότερο φαινόμενο φέτος απ' όλα τα καλοκαίρια.
ΠΡΟΕΔΡΕΥΩΝ (Νικόλαος Κατσαρός): Ο κ. Αθανάσιος Παναγιωτόπουλος. Απών. Διαγράφεται.
Ο κ. Απόστολος Σταύρου έχει το λόγο.
ΑΠΟΣΤΟΛΟΣ ΣΤΑΥΡΟΥ: Κύριε Πρόεδρε, κύριοι συνάδελφοι, έχω την εντύπωση ότι ένα πάρα πολύ σοβαρό θέμα, όπως είναι η αποτελεσματική προστασία των δασών και η δασοπυρόσβεση, αντιμετωπίζεται με πολλή προχειρότητα από την Κυβέρνηση και οι θριαμβολογίες περίπου που ακούστηκαν εδώ, από τους συναρμόδιους πλέον Υπουργούς, δεν ανταποκρίνονται στην πραγματικότητα. Παρά τη γνωστή σοβαρότητα και υπευθυνότητα που διακρίνει τον Υπουργό Δημόσιας Τάξης, δεδομένου ότι όλοι γνωρίζουμε ότι υπήρξε εμπειρότατος και διακεκριμένος δημοσιογράφος, ο κύριος Υπουργός θα έπειθε τους μη γνωρίζοντες το αντικείμενο. Για όσους γνωρίζουν το αντικείμενο, αυτή η αισιοδοξία δεν μπορεί να 
 

Επιστροφή στην κορυφή



Σελίδα 7936 
επιφέρει τα ποθούμενα αποτελέσματα.
Η έλλειψη σοβαρότητας και προχειρότητας προκύπτει από την παντελή έλλειψη στοιχειώδους μελέτης και κάποιας υπηρεσιακής συνεργασίας των δύο Υπουργών. Η μόνη προσέγγιση, όπως είπα και χθες, είναι το διήμερο της κοινής παρουσίας τους ενώπιον της Εθνικής Αντιπροσωπείας.
'Ενα τέτοιο σοβαρό θέμα δεν μπορεί να αντιμετωπίζεται έτσι όπως αντιμετωπίζεται από την Κυβέρνηση. Και άκουσα με πολλή προσοχή των κ. Ρωμαίο, να λέει ότι το Υπουργείο Δημόσιας Τάξης και το Πυροσβεστικό Σώμα, καθ' όλα άξιο και ικανότατο, έχουν προετοιμάσει όλες αυτές τις απαραίτητες διαδικασίες, ώστε να είναι σε θέση να ανταποκριθούν με επιτυχία και στο καινούριο αντικείμενο. Μακάρι να διαψευστούμε εμείς. Αυτό θα είναι επ' ωφελεία του δασικού πλούτου της χώρας, θα είναι επ' ωφελεία του δάσους και ολόκληρου του ελληνικού λαού.
'Ομως, κύριε Υπουργέ της Δημόσιας Τάξης, επειδή απουσιάζει ο κύριος Υπουργός της Γεωργίας, δεν μας εξήγησε η Κυβέρνηση πώς μέχρι τις 3 Ιουνίου 1997 υποστήριζε ενθέρμως ότι όλα εξελίσσονται σύμφωνα με το ομόφωνο πόρισμα της Διακομματικής Επιτροπής και ότι προς αυτήν την κατεύθυνση κινείται η Κυβέρνηση και ξαφνικά μετά από ένα περίπου μήνα, στις 7 Αυγούστου 1997, μετά την καταστρεπτική πυρκαγιά του Σέϊχ Σου, εν θερμώ ο Υπουργός Γεωργίας ανακοίνωσε στην έκπληκτη κοινή γνώμη ότι η δασοπυρόσβεση μεταφέρεται στο Υπουργείο Δημόσιας Τάξης. Αυτό και μόνο δείχνει την έλλειψη παντελούς σοβαρότητας εκ μέρους της Κυβερνήσεως, την οποία και καταγγέλλουμε. Θα πρέπει να υπενθυμίσουμε ότι εκτός από το προσωπικό και τις επίγειες δυνάμεις υπάρχουν και οι εναέριες δυνάμεις. Και θα πρέπει να γνωρίζει ο Υπουργός Δημόσιας Τάξης ότι εκεί που το γεωγραφικό ανάγλυφο δεν επιτρέπει επεμβάσεις των "CANADAIR" και λόγω ισχυρών ανέμων -διότι για τα "PZL" δεν πρέπει να μιλούμε, είναι αστεία η υπόθεση, αυτά κάνουν τους αεροψεκασμούς και απλώς για λόγους εντυπωσιασμού ανακοινώνονται ότι μετέχουν στην κατάσβεση δασικών πυρκαγιών- έπρεπε να χρησιμοποιηθούν και χρησιμοποιήσαμε με επιτυχία το 1993 δασοπυροσβεστικά ελικόπτερα βαρέως και μεσαίου τύπου, ώστε να έχουμε και άμεση πρόσβαση στην εστία των πυρκαγιών και συγχρόνως και άμεση κατάσβεση.
Θα πρέπει να υπενθυμίσω ότι το 1993 έγινε μία πάρα πολύ καλή προσπάθεια με θετικότατα αποτελέσματα. Τα είπε ο εισηγητής της Νέας Δημοκρατίας κ. Μπασιάκος. Διπλασιάστηκε περίπου ο δασοπυροσβεστικός στόλος της δασικής υπηρεσίας μας, αυξήθηκε το προσωπικό και μία σειρά βελτιωτικών μέτρων σε εφαρμογή πάντοτε του ομόφωνου πορίσματος της Διακομματικής Επιτροπής. Και τα αποτελέσματα τότε και της πολιτικής ηγεσίας του Υπουργείου Γεωργίας και της δασικής οικογένειας υπήρξαν θετικότατα. Διότι παρ' όλο ότι είχαμε ρεκόρ αριθμού πυρκαγιών, που έφθασαν τις δύο χιλιάδες πεντακόσιες περίπου και ενώ πριν είχαμε ένα εκατομμύριο διακόσιες χιλιάδες στρέμματα καμένα, επιτύχαμε να το περιορίσουμε μόνο στις πεντακόσιες χιλιάδες στρέμματα. Αυτά δείχνουν ότι αν αυτό το εκσυγχρονιστικό πρόγραμμα της Νέας Δημοκρατίας, κύριε Υπουργέ της Δημόσιας Τάξης, είχε συνεχιστεί, δεν θα φθάναμε σε αυτό το θλιβερό φαινόμενο, Υπουργός Γεωργίας να κατηγορεί τους συνεργάτες του. Είναι αδιανόητο. Σκεφθείτε τον εαυτό σας να κατηγορεί την Πυροσβεστική Υπηρεσία για ανικανότητα, για ολιγωρία, για ανευθυνότητα. Αυτό είναι πρωτόγνωρο, μόνο επί εποχής και υπουργίας του κ. Τζουμάκα συνέβη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ολοκληρώνω σε δύο λεπτά. Και χθες δυστυχώς είχα την ατυχία να περιοριστεί ο χρόνος μου από το δεκάλεπτο στο πεντάλεπτο. Και σήμερα βέβαια η κλεψύδρα είναι αμείλικτη. 
ΠΡΟΕΔΡΕΥΩΝ (Νικόλαος Κατσαρός): Μη χάνετε χρόνο, συνεχίστε. 
ΑΠΟΣΤΟΛΟΣ ΣΤΑΥΡΟΥ: Δεν χάνω. Θα μου αφαιρεθούν όμως, κύριε Πρόεδρε, αυτές οι καθυστερήσεις.
Συνεπώς, αν είχε συνεχιστεί αυτό το πρόγραμμα και αν αυτά τα οποία σχεδιάζετε να μεταφέρετε τώρα στο Πυροσβεστικό Σώμα τα είχατε δώσει στη Δασική Υπηρεσία, τα αποτελέσματα θα ήταν θετικότατα. Και δεν είναι ακριβές αυτό που ελέχθη από τον Υπουργό Δημόσιας Τάξης, ότι επτακόσια μόνο άτομα και οι εποχιακοί δουλεύουν όταν υπάρχουν πυρκαγιές και την άλλη εποχή τεμπελιάζουν περίπου. Δεν είναι έτσι, διότι επιδίδονται σε άλλα έργα, όπως την καταπολέμηση των καταπατήσεων, των εκχερσώσεων, των καταλήψεων, λαθροϋλοτομίες κλπ.
Συνεπώς, δεν μας πείσατε, κύριε Υπουργέ της Δημόσιας Τάξης, παρά τις καλές σας προθέσεις προσωπικά, ότι μπορεί αυτό το μέτρο να αποδώσει. Μακάρι να αποδώσει. Κατανοώ ότι οι άνδρες της Πυροσβεστικής Υπηρεσίας θα δώσουν όλον τους τον εαυτό για να επιτύχουν και σε αυτή τους την αποστολή. 'Ομως δεν υπάρχει η ανάλογη προετοιμασία και δεν υπάρχει η ανάλογη υποδομή. Τα οχήματα που θα πάρετε από τη Δασική Υπηρεσία είναι σχεδόν σε πλήρη επιχειρησιακή ανικανότητα και δεν υπάρχουν τα χρονικά περιθώρια της επιδιόρθωσης και της επισκευής. Λυπάμαι που δεν έχω περισσότερο χρόνο για να αποδείξω ότι είναι λάθος η μεταφορά της δασοπυρόσβεσης από τη Δασική Υπηρεσία στο Πυροσβεστικό Σώμα.
ΠΡΟΕΔΡΕΥΩΝ (Νικόλαος Κατσαρός): Ο κ. Καρακώστας έχει το λόγο.
ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, κύριοι συνάδελφοι, διαφωνώ με πολλά από όσα ακούστηκαν εδώ σήμερα. Και θα μου επιτρέψετε με τη σειρά μου και λόγω προηγούμενης ιδιότητας, ως αξιωματικού της Αστυνομίας, να καταθέσω μερικές εμπειρίες μου από τη μακρά υπηρεσία στα Σώματα Ασφαλείας.
Το θέμα της δασοπυρόσβεσης δεν είναι συντεχνιακό θέμα, ούτε θέμα που παρέχει ευχέρεια για αντιπολίτευση για την αντιπολίτευση. Είναι καθαρά εθνικό θέμα. Είναι καθαρά θέμα που μας βάζει προ των ευθυνών μας ως Εθνική Αντιπροσωπεία, να αποφασίσουμε να θέσουμε ένα νομικό πλαίσιο ικανό να καταστήλει και να προλάβει τις πυρκαγιές, από τις οποίες κάθε καλοκαίρι -και όλοι μας είμαστε αψευδείς μάρτυρες- καίγονται χιλιάδες στρεμμάτων δάση.
Ακούστηκε εδώ ότι δεν είναι κατάλληλο το Πυροσβεστικό Σώμα.
Πρώτα-πρώτα θέλω να εξηγήσω το εξής: 'Οταν μιλάμε εδώ πέρα για υπηρεσίες, δεν έχουμε την πρόθεση να κατηγορήσουμε καμία υπηρεσία και κανέναν υπάλληλο. Θέλουμε να θεσπίσουμε νόμους σωστούς, ώστε να λειτουργούν οι υπάλληλοι σωστά και αποδοτικά.
Ο ν.998/1979 εφαρμόστηκε επί δεκαοκτώ ολόκληρα χρόνια. Δεν απέδωσε για το σκοπό που ετέθη εκείνος ο νόμος. 'Αρα, καλείται σήμερα η πολιτεία να φέρει ένα άλλο νομοσχέδιο στη Βουλή πιο καινούριο, πιο σωστό, πιο αποτελεσματικό.
Λέει το άρθρο 1: "Η ευθύνη και ο επιχειρησιακός σχεδιασμός της καταστολής". Είναι συγκεκριμένη η αποστολή του Πυροσβεστικού Σώματος και δεν είναι απεριόριστη. 'Εχει την καταστολή και σωστά την έχει την καταστολή. Δεν μπορεί το Πυροσβεστικό Σώμα να κάνει πρόληψη, ούτε η Δασική Υπηρεσία, όπως είναι σήμερα, μπορεί να κάνει καταστολή. Η μεν μπορεί να κάνει πρόληψη και η δε -το Πυροσβεστικό Σώμα δηλαδή- καταστολή. Και πολύ ορθώς το νομοσχέδιο το θέτει. Και το λέω μετά λόγου γνώσεως και πείρας αυτό. Γιατί; Θα σας αποδείξω ευθύς αμέσως.
Εδώ θέλει ένα Σώμα εξειδικευμένο στην αποστολή του. Πράγματι το Πυροσβεστικό Σώμα διαθέτει οργάνωση και εκπαίδευση. Είναι εκπαιδευμένοι οι άνθρωποι να πέφτουν στη φωτιά. Αυτό θέλει εκπαίδευση. Διότι όλους, όταν έχουμε τις φωτιές, τους πιάνει πανικός. Πρέπει να αποκτήσει εθισμό προς την ψυχολογία της φωτιάς και του πανικού που υπάρχει, όταν έχουμε τέτοιες πυρκαγιές.
Ο πυροσβέστης είναι θαρραλέος, είναι γενναίος, έχει ψυχολογία να αντιμετωπίσει τον κίνδυνο της φωτιάς. Αυτό, για να αποκτηθεί, θέλει μακρά πείρα. 'Εχει στρατιωτική δομή και πειθαρχία. Είναι κάποιες αποστολές που θέλουν τέτοια 
 

Επιστροφή στην κορυφή



Σελίδα 7937 
πειθαρχία, τέτοια δομή. Δεν μπορούν διαφορετικά. 'Εχει αυξημένη συνείδηση της ευθύνης στην εκτέλεση της υπηρεσίας. Και είδαμε πρόσφατα ότι θυσιάστηκε πυροσβέστης πάνω στο καθήκον του. 'Εχει αποκτήσει μακρά εμπειρία στην αντιμετώπιση των πυρκαγιών.
Διαθέτει τα κατάλληλα μέσα η Πυροσβεστική. Τώρα βέβαια, με το νόμο τους δίδει επιπλέον δύναμη, δηλαδή προσωπικό και μέσα. Η Πυροσβεστική δεν θέλει τίποτε άλλο. Θέλει αύξηση του προσωπικού, για να μπορεί να αντιμετωπίσει τις ανάγκες της και θέλει μέσα.
Από εκεί και πέρα, είναι όργανο που γνωρίζει να χρησιμοποιεί το προσωπικό και τα μέσα στη συγκεκριμένη αποστολή.
Να, λοιπόν, γιατί είναι ορθή η αντιμετώπιση αυτού του προβλήματος και η ανάθεση αυτής της αποστολής στο Πυροσβεστικό Σώμα. Δεν μπορεί να σβήνουμε, κύριοι συνάδελφοι, τις πυρκαγιές με σκούπες, με κουβάδες νερό και με άλλα πρωτόγονα μέσα. Χρειάζεται μηχανισμός καταστολής των πυρκαγιών. Και μηχανισμό καταστολής πυρκαγιών διαθέτει μόνο το Πυροσβεστικό Σώμα.
Τι σημαίνει καταστολή; 'Οταν εκδηλωθεί η φωτιά και επεκταθεί, τότε θα παρέμβει η Πυροσβεστική Υπηρεσία. Τα άλλα πριν εκδηλωθεί, που είναι στον τομέα της πρόληψης, είναι για άλλες υπηρεσίες, όπως για τη Δασική Υπηρεσία, τη νομαρχία και άλλες υπηρεσίες που μπορεί να συμβάλουν.
Πολύ ορθώς το αντιμετωπίζει το νομοσχέδιο. Εγώ είχα πει και άλλοτε εδώ μέσα ότι χρειάζεται στρατιωτική υπηρεσία για να αντιμετωπίσει ένα τέτοιο πελώριο ζήτημα, που έχουν τα δάση μας καταστραφεί από τις φωτιές και τις πυρκαγιές.
Επομένως, κύριοι συνάδελφοι, δεν βλέπω το λόγο που κατηγορείτε το νομοσχέδιο. Ειλικρινά μιλάω, γιατί έχω ανεξάρτητη γνώμη εγώ και την εκφράζω στη Βουλή. Δεν είμαι κομματικά επηρεασμένος από κανένα κόμμα γι' αυτό και υπερψηφίζω το νομοσχέδιο.
Πολύ ορθώς, κύριε Υπουργέ, το βάλατε αμέσως σε ενέργεια, να ισχύει από αύριο, από τις 8 του μηνός. Θα αρχίσουν οι πυρκαγιές να εκδηλώνονται, οπότε το Πυροσβεστικό Σώμα θα μπει σε ενέργεια.
Γνωρίζω τους άντρες του Πυροσβεστικού Σώματος. Είναι ήρωες. Είμαι βέβαιος ότι θα πέσουν με τα μούτρα στην εκτέλεση του καθήκοντος και θα έχουμε αποτελέσματα. Σας ευχαριστώ πολύ.
ΠΡΟΕΔΡΕΥΩΝ (Νικόλαος Κατσαρός): Ο κ. Σπυριούνης έχει το λόγο για δύο λεπτά. Εκτός εάν παραιτείσθε, κύριε Σπυριούνη.
ΚΥΡΙΑΚΟΣ ΣΠΥΡΙΟΥΝΗΣ: Θα παραιτηθώ, κύριε Πρόεδρε, για να διευκολύνω.
ΠΡΟΕΔΡΕΥΩΝ (Νικόλαος Κατσαρός): Σας ευχαριστώ, πάρα πολύ. Ελπίζω να βρείτε μιμητές.
Κύριε Υπουργέ, εξαντλήθηκε ο κατάλογος των ομιλητών. Σας παρακαλώ, εν συντομία να αναφερθείτε στα άρθρα που συζητούμε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Για το άρθρο 3, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, δυστυχώς δεν μπήκαμε ακόμα.
ΚΥΡΙΑΚΟΣ ΣΠΥΡΙΟΥΝΗΣ: Πλην του άρθρου 3.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Πλην του άρθρου 3.
ΠΡΟΕΔΡΕΥΩΝ (Νικόλαος Κατσαρός): Φαίνεται ότι για τα άλλα άρθρα δεν έχετε να προσθέσετε τίποτε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οχι, κύριε Πρόεδρε, δεν έχω να προσθέσω τίποτα.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων 1, 2, 4, 5, 6, 7, 8 και 9.
Ερωτάται το Σώμα: Γίνεται δεκτό το άρθρο 1 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κατά πλειοψηφία.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΓΕΩΡΓΙΟΣ ΡΟΚΟΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 1 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 2, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κατά πλειοψηφία.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΓΕΩΡΓΙΟΣ ΡΟΚΟΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 2 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 4, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κατά πλειοψηφία.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΓΕΩΡΓΙΟΣ ΡΟΚΟΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 4 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 5 ,ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κατά πλειοψηφία.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΓΕΩΡΓΙΟΣ ΡΟΚΟΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 5 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 6, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κατά πλειοψηφία.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΓΕΩΡΓΙΟΣ ΡΟΚΟΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 6 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 7, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κατά πλειοψηφία.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΓΕΩΡΓΙΟΣ ΡΟΚΟΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 7 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 8, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κατά πλειοψηφία.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΓΕΩΡΓΙΟΣ ΡΟΚΟΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 8 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 9, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κατά πλειοψηφία.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΓΕΩΡΓΙΟΣ ΡΟΚΟΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 9 έγινε δεκτό, ως έχει, κατά πλειοψηφία.
Το άρθρο 10 απεσύρθη.
Εισερχόμεθα στη συζήτηση του άρθρου 3.
Ο Κοινοβουλευτικός Εκπρόσωπος του ΠΑΣΟΚ κ. Γεωργακόπουλος έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Μου επιτρέπετε, κύριε Πρόεδρε; 
ΠΡΟΕΔΡΕΥΩΝ (Νικόλαος Κατσαρός): Προηγείσθε, κύριε Υπουργέ, εάν θέλετε να πείτε κάτι επί του άρθρου 3.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): 'Οχι, κύριε Πρόεδρε, μία επισήμανση θέλω να κάνω.
Εάν δεν υπάρχει αντίρρηση, το ακροτελεύτιο άρθρο, επειδή έχει ουσία να φαίνεται η ημερομηνία, μήπως πρέπει να ψηφισθεί και αυτό στην ενότητα που ψηφίσαμε;
ΠΡΟΕΔΡΕΥΩΝ (Νικόλαος Κατσαρός): Δεν σας κατάλαβα, κύριε Υπουργέ.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Το άρθρο 10 αποσύρεται, αλλά το άρθρο 11 αναφέρει την ημερομηνία έναρξης ισχύος.
ΠΡΟΕΔΡΕΥΩΝ (Νικόλαος Κατσαρός): Θα ψηφισθεί μετά
 

Επιστροφή στην κορυφή



Σελίδα 7938 
αυτό, κύριε Υπουργέ.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Ψηφίζεται χωρίς συζήτηση αυτό, κύριε Υπουργέ.
ΠΡΟΕΔΡΕΥΩΝ (Νικόλαος Κατσαρός): Ο κ. Γεωργακόπουλος έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, ήθελα να κάνω την εξής πρόταση: Η ώρα είναι περασμένη. Αύριο το πρωί το κόμμα της Αξιωματικής Αντιπολίτευσης έχει συνεδρίαση της κοινοβουλευτικής του ομάδος, άρα δεν θα μπορέσει να παραστεί στις συζητήσεις, για να πάρουμε μία ημέρα ακόμα.
Θα έλεγα, λοιπόν, να περιοριστούμε στα δύο λεπτά επί του άρθρου 3 και να ολοκληρωθεί η συζήτηση του νομοσχεδίου απόψε. Εξάλλου διεφάνη από τη συζήτηση, έγιναν αλλεπάλληλες επαναλήψεις των επιχειρημάτων, χωρίς να προστεθούν νέα επιχειρήματα.
Πιστεύω, λοιπόν, ότι μπορούμε μέσα σε δύο λεπτά, αν έχουμε κάποιες παρατηρήσεις επί του άρθρου 3, να τις κάνουμε. Να περιοριστούμε, να
μιλήσουν όσο το δυνατόν λιγότεροι ομιλητές, για να κλείσει η συζήτηση απόψε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Ηθελα να προσθέσω, κύριε Πρόεδρε, ότι θα μπορούσαν να συζητηθούν μαζί με το άρθρο 3 και οι τροπολογίες, ούτως ώστε να μην υπάρχουν θέματα που δεν τα έχουμε συζητήσει.
ΕΥΑΓΓΕΛΟΣ ΜΠΑΣΙΑΚΟΣ: Θα απαντήσετε σε αυτά που είπαμε;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τι είπατε;
ΠΡΟΕΔΡΕΥΩΝ (Νικόλαος Κατσαρός): Κύριε Μπασιάκο, ψηφίστηκαν τα άρθρα. Σας παρακαλώ.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τα είπατε τόσες φορές, κύριε Μπασιάκο, που δεν βρήσκαμε κανένα ενδιαφέρον σ'αυτά.
ΕΥΑΓΓΕΛΟΣ ΜΠΑΣΙΑΚΟΣ: Δεν απαντήσατε.
ΠΡΟΕΔΡΕΥΩΝ (Νικόλαος Κατσαρός): 'Οταν δεν απαντά ο Υπουργός, τεκμέρεται ότι είναι αρνητική η απάντηση.
ΕΥΑΓΓΕΛΟΣ ΜΠΑΣΙΑΚΟΣ: 'Η δεν έχει τι να πει.
ΓΕΩΡΓΙΟΣ ΡΟΚΟΣ: 'Ομως δεν πρέπει να επιμένουμε σε κάποιες λογικές, που κάποιοι συνάδελφοι προσπαθούν να περάσουν εδώ μέσα ότι επαναλειφθήκαμε. Επαναλαμβάνεται η Κυβέρνηση...
ΠΡΟΕΔΡΕΥΩΝ (Νικόλαος Κατσαρός): Σας παρακαλώ, δεν θα πούμε τίποτε για ψηφισμένα άρθρα, ή για το αν απήντησε ή όχι ο Υπουργός.
Στο άρθρο 3 έγινε μια πρόταση από τον κ.Γεωργακόπουλο. Δέχεσθε, κύριοι συνάδελφοι, να περιορίσουμε το χρόνο στα τρία λεπτά;
ΚΥΡΙΑΚΟΣ ΣΠΥΡΙΟΥΝΗΣ: Μάλιστα.
ΑΧΙΛΛΕΥΣ ΚΑΝΤΑΡΤΖΗΣ: Μια ανοχή μόνο, κύριε Πρόεδρε, να υπάρχει.
ΠΡΟΕΔΡΕΥΩΝ (Νικόλαος Κατσαρός): Κύριε Κανταρτζή, ειδικά για σας, θα κάνουμε μια εξαίρεση και μια ανοχή περισσότερη.
Συμφωνείτε, λοιπόν, να περιοριστεί ο χρόνος στα τρία λεπτά.
Ο εισηγητής του ΠΑ.ΣΟ.Κ. κ.Γεωργόπουλος έχει το λόγο επί του άρθρου 3.
ΔΗΜΗΤΡΙΟΣ ΓΕΩΡΓΟΠΟΥΛΟΣ: Κύριε Πρόεδρε, αναφέρθηκα λακωνικά στα άρθρα και προηγούμενα, δεν πρόκειται να επανέλθω. Εκείνο το οποίο τονίζω και υπογραμμίζω είναι ότι είναι σαφές από την έννοια και το περιεχόμενο της συγκεκριμένης διάταξης του άρθρου 3 ότι αυξάνεται η οργανική δύναμη του Πυροσβεστικού Σώματος κατά δύο χιλιάδες θέσεις, από τις οποίες διακόσιες είναι θέσεις αξιωματικών και χίλιες οκτακόσιες είναι θέσεις πυροσβεστών.
Για την κάλυψη -αυτό έχει σημασία κατά την άποψή μου- εκατό θέσεων αξιωματικών απαιτείται και πτυχίο δασολογίας, που δίνει τη δυνατότητα της αναγκαίας προσαρμογής λόγω του πλεονεκτήματος της εμπειρίας, της γνώσης, Φυσικού Τμήματος Ανωτάτου Εκπαιδευτικού Ιδρύματος.
Επίσης, για την κάλυψη των εκατόν πενήντα θέσεων πυροσβεστών απαιτείται και πτυχίο δασοπονίας. Αυτές τις επισημάνσεις θεωρώ αναγκαίο να διατυπώσω, διότι είναι ένα κρίσιμο θέμα που τονίστηκε και προηγούμενα με τις απόψεις αρκετών συναδέλφων, που είπαν ότι αυτά τα σημεία είναι κρίσιμα, σε σχέση με την εμπειρία, με τη γνώση, με την ικανότητα και τη δυνατότητα προσαρμογής και προσέγγισης της πραγματικής διάστασης του ζητήματος προς την κατεύθυνση της προστασίας των δασών και των δασικών εκτάσεων.
Δεν έχω τίποτε άλλο να πω. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ.Μπασιάκος έχει το λόγο.
ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, εγώ θέλω να καταγγείλω την τακτική της Κυβέρνησης, να μην απαντάει σε συγκεκριμένες παρατηρήσεις και προτάσεις των κομμάτων της Αντιπολίτευσης και των εισηγητών. Καταγγέλλω την ανευθυνότητα της Κυβέρνησης και αρνούμαι να πάρω το λόγο στο άρθρο 3, διαμαρτυρόμενος για την απαράδεκτη τακτική της Κυβέρνησης, να μην τοποθετείται επί συγκεκριμένων θεμάτων.
Αναφέρθηκα σε συγκεκριμένα προβλήματα που δημιουργούνται από το νέο θεσμό, καταλόγισα στην Κυβέρνηση ευθύνες και η ευαισθησία της Κυβέρνησης είναι αυτή την οποία βλέπετε. Αρνείται να απαντήσει σε αυτά που τονίσαμε όλοι μας εδώ.
ΠΡΟΕΔΡΕΥΩΝ (Νικόλαος Κατσαρός): Ο κ.Κανταρτζής έχει το λόγο.
ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, στην τοποθέτησή μας επί της αρχής, αλλά και στις άλλες παρεμβάσεις που κάναμε, αναφερθήκαμε στους λόγους για τους οποίους η Κυβέρνηση κάνει τη μετάθεση της ευθύνης από τις δασικές υπηρεσίες στο Πυροσβεστικό Σώμα, με προφανή σκοπό περικοπές δαπανών. 
Ο στόχος της αυτός φαίνεται και από όσα αναφέρονται στο άρθρο 3. Και συγκεκριμένα, ενώ είναι γνωστός ο φόρτος εργασίας, τους θερινούς μήνες, έχει ως αποτέλεσμα το Πυροσβεστικό Σώμα, με τις ελλείψεις που παρουσιάζει σε προσωπικό, να δυσκολεύεται να ανταποκριθεί στα καθήκοντά του, για να μπορέσει να το κάνει αυτό, να καταργείται στην πράξη το πενθήμερο και οι πυροσβέστες να αναγκάζονται να δουλέψουν και έξι μέρες την εβδομάδα.
Συνεχίζοντας αυτήν την πολιτική η Κυβέρνηση αντί να προσλάβει τον αναγκαίο τουλάχιστον αριθμό πυροσβεστών, τους μειώνει στο ελάχιστο. Πέντε χιλιάδες πυροσβέστες ζητούσε η Πανελλήνια 'Ενωση Υπαλλήλων του Πυροσβεστικού Σώματος, τρεις χιλιάδες εξήγγειλε η Κυβέρνηση, τους έκανε δύο χιλιάδες, όταν κατέθεσε το νομοσχέδιο και μετά από πιέσεις στην αρμόδια επιτροπή της Βουλής τους ανέβασε στις δυόμισι χιλιάδες.
Είναι φανερό όμως ότι με τις μειωμένες αυτές προσλήψεις το πρόβλημα δεν επιλύεται και το αποτέλεσμα θα είναι ακόμα μεγαλύτερος φόρτος και παραβίαση των δικαιωμάτων των εργαζομένων στις πυροσβεστικές υπηρεσίες.
Αξίζει, μάλιστα, να αναφέρουμε ότι σύμφωνα με το άρθρο 8, οι προσλήψεις αυτές δεν πρόκειται να γίνουν σε ένα χρόνο, αλλά θα γίνουν σταδιακά σε μια πενταετία.
Το δεύτερο ζήτημα είναι ότι με τη μετάταξη των δασοφυλάκων από τις δασικές υπηρεσίες στο Πυροσβεστικό Σώμα, οι οποίες προβλέπονται στην παράγραφο 2 του άρθρου 3, οι δασικές υπηρεσίες θα υποστούν ένα ακόμα πλήγμα, αφού είναι γνωστό ότι οι δασοφύλακες δεν ασχολούνταν μόνο με την καταστολή των πυρκαγιών, αλλά είχαν και άλλες ευθύνες χρεωμένες για την προστασία του δάσους από καταπατήσεις, από παράνομες υλοτομίες και μια σειρά άλλες τέτοιες χρεώσεις, που είναι γνωστές σε όλους και που θα έχουν βέβαια σαν αποτέλεσμα να αδυνατίσει το έργο των δασικών υπηρεσιών.
Τελειώνοντας αναφέρομαι στις διατάξεις του άρθρου 3. Παρά τις επανειλημμένες συστάσεις όλων των επιστημονικών φορέων ότι με εποχιακό προσωπικό δεν μπορούν να αντιμετωπισθούν οι ανάγκες, ότι επιβάλλεται η πρόσληψη μόνιμου προσωπικού, γιατί αυτό και καλύτερα εκπαιδευμένο θα είναι, αλλά και δουλειά συνέχεια θα έχει, η Κυβέρνηση επιμένει στην 
 

Επιστροφή στην κορυφή



Σελίδα 7939 
τακτική των τελευταίων χρόνων για την πρόσληψη εποχιακού προσωπικού, γεγονός που θα έχει σαν συνέπεια να αδυνατίσει ακόμη περισσότερο το έργο της κατάσβεσης των πυρκαγιών. Βεβαίως, το άρθρο 3 είναι συνέχεια και σε εφαρμογή των προηγούμενων διατάξεων.
Το Κ.Κ.Ε. καταψηφίζει και το άρθρο 3.
ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Το βλέπω λίγο δύσκολο να ολοκληρώσω σε τρία λεπτά.
Θα αρχίσω με την άποψη που εξέφρασε ο διοικητής του Πυροσβεστικού Σώματος στην επιτροπή, ότι για να είναι έτοιμη η Πυροσβεστική Υπηρεσία θα χρειαστούν τέσσερις μήνες από την ψήφιση του συγκεκριμένου νομοσχεδίου. Πριν από λίγο ο κύριος Υπουργός Γεωργίας αφαίρεσε αυτές τις δύο παραγράφους και είπε ότι στο προεδρικό διάταγμα, με βάση το οποίο γίνονται οι προσλήψεις, θα ληφθεί ειδική μέριμνα. 'Εχουν σχεδόν ολοκληρωθεί οι διαδικασίες. Καταλαβαίνετε τώρα τι είναι να ξεκινήσουμε πάλι από την αρχή, τι καθυστέρηση θα έχουμε. Μιλάω για τη φετινή χρονιά.
Επαναλαμβάνω το εξής: Σύμφωνα με τον κανονισμό της Πυροσβεστικής Υπηρεσίας, για να βγουν σε ενεργό δράση οι νεοπροσλαμβανόμενοι, χρειάζεται κάποιος χρόνος. Θα τον εφαρμόσει στη συγκεκριμένη περίπτωση η Πυροσβεστική Υπηρεσία; Γιατί ορθά ο διοικητής του Πυροσβεστικού Σώματος ανέφερε τους τέσσερις μήνες.
Αναφέρεται στο νομοσχέδιο ότι θα προσληφθούν εκατόν είκοσι αξιωματικοί δασολόγοι και άλλοι εκατόν τριάντα τεχνολόγοι. Αυτούς θα τους βάλει σε ειδική εκπαίδευση, πάλι σύμφωνα με τον κανονισμό, για να ανταποκριθούν και σε άλλα καθήκοντα, που τυχόν θα ζητήσει η Πυροσβεστική Υπηρεσία από αυτούς; 'Αρα το φετινό καλοκαίρι η κατάσταση θα είναι δραματική.
Θα αναφερθώ σχετικά με την έκθεση της Επιστημονικής Υπηρεσίας της Βουλής, που αναφέρει ότι προϋπόθεση είναι η κατάργηση των θέσεων που έχουν σήμερα οι υπό μετάταξη μετά από απόφαση των υπηρεσιακών συμβουλίων. Και τίθεται το εξής ερώτημα, κύριε Υπουργέ, που είναι πάρα πολύ σοβαρό και πρέπει να απαντήσετε: Σήμερα, όπως σας προανέφερα, έχει τεράστιες ελλείψεις η Δασική Υπηρεσία. 'Αρα, για να καλυφθούν οι μετατάξεις και να μην έχουν πρόβλημα συνταγματικότητας, αλλά και στο Συμβούλιο Επικρατείας, γιατί θα υπάρξουν προσφυγές, θα πρέπει να καταργήσετε όχι μόνο αυτές τις θέσεις, που κατέχουν οι υπάλληλοι που μετατάσσονται, αλλά και θέσεις οι οποίες είναι κοινές. Καταλαβαίνετε τι πρόβλημα θα υπάρξει στη Δασική Υπηρεσία, να ανταποκριθεί στα καθήκοντά της. 'Αρα, είναι πολύ σοβαρό το πρόβλημα.
ΠΡΟΕΔΡΕΥΩΝ (Νικόλαος Κατσαρός): Ο κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, η προχειρότητα του νομοσχεδίου ολοκληρώνεται με αυτό το άρθρο, όπου μόνο και μόνο για δικαιολογία προς τον εαυτό τους κυρίως και όχι προς την ελληνική κοινωνία αναζητούνται επιστήμονες δασολόγοι, για να επανδρώσουν μία νέα υπηρεσία, χωρίς να προκαθορίζεται από την αρχή ποιος θα είναι ο συγκεκριμένος ρόλος τους, η οργανωτική τους διάταξη, η επιστημονική σχέση και η διασύνδεση με την εν λόγω δημιουργουμένη ιεραρχία.
'Ετσι δημιουργείται μία σύγχυση, η οποία κάθε άλλο παρά θα αποδώσει. Τουλάχιστον ομολογείτε, και αυτό πρέπει να το καταλάβουν όλοι εδώ μέσα, ότι πράγματι είναι αυτοί οι επιστήμονες που έχουν και τη γνώση και την κατάρτιση που θα παίξει έναν κυρίαρχο ρόλο. Τους δίνετε ιεραρχικά ένα βήμα σήμερα υπό την επίκληση των αξιωματικών. Από το πανεπιστήμιο θα πάρουμε δασολόγους και θα τους δώσουμε και τα γαλόνια.
Αυτό όμως είναι μία νοοτροπία, η οποία έχει σχέση με αυτό που είπε ο κ. Σπυριουνης, ότι άλλο είναι οι πολιτικές υπηρεσίες και η δομή τους, άλλο οι στρατιωτικές υπηρεσίες και κατά συνέπεια άλλες και οι ευθύνες τους. Πρέπει να πούμε υπεύθυνα όλοι -όπως υπεύθυνα θα ψηφίσουμε- ότι ζούμε μία εξέλιξη στην οποία πρέπει κάποια στιγμή να καταλάβουμε ότι ο εκσυγχρονισμός δεν είναι μία αντίληψη, η οποία μπορεί να ξεπεράσει τα όρια του δυνατού και του εφικτού. Πρέπει να είναι ολοκληρωμένη μέσα στο δυναμικό που υπάρχει. Δεν προσδιορίζεται ούτε από το νομοσχέδιο ποιοι θα είναι αυτοί που θα παίξουν το σύγχρονο ρόλο ενός εκσυγχρονισμένου συστήματος.
Μίλησα χθες για τους δασεργάτες, οι οποίοι στο ρόλο αυτόν αλλά και στο χθεσινό δεν έχουν καμία θέση. Διότι δεν συνέπιπτε η αξιολόγησή τους με το νόμο Πεπονή. Και έτσι, ενώ αυτοί γνωρίζουν το δάσος, τα μονοπάτια, αυτοί έχουν την αίσθηση του δάσους, έχουν το ένστικτο του δάσους και της διαφύλαξής του, ακόμη και το συμφέρον αν θέλετε, το κοινό συμφέρον, που είναι η ζωή τους, το επάγγελμά τους, δεν προσδιορίζετε ποια θα είναι η αρμοδιότητά τους. Αυτοί είναι άνθρωποι, οι οποίοι χθες διαμαρτύρονταν για μία θέση δουλειάς. 'Ολα αυτά τα αφήνουμε σε προεδρικά διατάγματα, γιατί έτσι κάθε φορά βολεύει, τα οποία βέβαια θα αξιολογηθούν όταν θα υπάρξει η ανάγκη οι άνεργοι να ζητήσουν δουλειά.
Κύριε Πρόεδρε, κάπου προσδιορίζεται ότι ένα ποσοστό τοις εκατό θα έχει κάποια αξιολόγηση. Κάποιοι συνάδελφοι μέσα από τροπολογίες ζήτησαν ισορροπίες, ζήτησαν αυτοί που θα είναι οι κομάντος, οι οποίοι θα εκτελέσουν ένα έργο, το οποίο ακόμη δεν έχει διαφανεί, να διευκρινισθεί πώς θα αξιολογηθούν και ακόμη πώς θα λειτουργήσουν. Υπάρχει ένας ερασιτεχνισμός και σ' αυτό το άρθρο, σ' αυτό που κάνει σήμερα η Κυβέρνηση, όπου χαμένη μέσα στον εαυτό της, αναζητεί εξελίξεις, δικαιολογίες που τελικά φοβάμαι ότι δεν θα ολοκληρωθούν το καλοκαίρι. Και θα είναι ένα πικρό καλοκαίρι, ένα ζεστό και πύρινο καλοκαίρι.
ΠΡΟΕΔΡΕΥΩΝ (Νικόλαος Κατσαρός): Ο κ. Τσιτουρίδης έχει το λόγο.
ΣΑΒΒΑΣ ΤΣΙΤΟΥΡΙΔΗΣ: 'Ακουσα τις παρατηρήσεις του κυρίου Υπουργού για αφαίρεση από το άρθρο 3, παράγραφος 1, των δύο τελευταίων εδαφίων, διότι θα υπάρξει μία συνολική ρύθμιση. 
Θα ήθελα να πω ότι στο συγκεκριμένο τομέα της δασοπυρόσβεσης έχουμε μία κατηγορία προσωπικού, τους δασοκομάντος, οι οποίοι επί πέντε συναπτά χρόνια βρίσκονται στη μάχη εναντίον της φωτιάς. Θα ήθελα μία συγκεκριμένη απάντηση, κύριε Υπουργέ, αν στο προεδρικό διάταγμα, που θα ετοιμάσετε, θα ληφθεί υπόψη αυτή η εμπειρία. Διότι στην πρόταση που αφαιρούμε τώρα, είτε δύο χρόνια προϋπηρεσία είχες είτε τρία είτε πέντε, είχες ακριβώς τα ίδια μόρια. Στη νέα πρότασή σας θα υπάρχει αυτή η διαφοροποίηση; Αυτό είναι η ερώτησή μου.
Το δεύτερο σημείο είναι μία παρατήρηση -επειδή δεν πρόκειται να ξαναπάρω το λόγο ως την ψηφοφορία, όπου βεβαίως δεν θα ψηφίσουμε το άρθρο αυτό- και η οποία είναι η εξής: Θα επαναλάβω για μια ακόμη φορά πως στη Νέα Δημοκρατία δεν πιστεύουμε ότι αυτό το νομοσχέδιο, αυτός ο νόμος, από αύριο, θα μπορέσει να υλοποιηθεί στην τρέχουσα περίοδο. Οι ευθύνες που επωμίζεσθε ως Κυβέρνηση είναι πάρα πολύ μεγάλες. Και μπορεί, κύριε Τζουμάκα, εσείς να απαλλάσσεσθε ή να πιστεύετε ότι απαλλάσσεσθε των ευθυνών ως Υπουργός Γεωργίας, όμως οι ευθύνες, οι οποίες με την άγνοια ή και με την ανοχή του Πρωθυπουργού περνούν στο Υπουργείο Δημόσιας Τάξης, είναι πάρα πολύ μεγάλες.
Να είσθε βέβαιοι για ένα πράγμα στην Κυβέρνηση: Η Αξιωματική Αντιπολίτευση από αύριο στον κρίσιμο αυτό τομέα θα σας παρακολουθεί από πολύ κοντά μέρα με τη μέρα και οι ευθύνες, που θα αναζητήσουμε, δεν θα είναι μόνο πολιτικές. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Γεωργακόπουλος έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, θέλω να καταλάβω, εάν πράγματι μετά την αφαίρεση των δύο εδαφίων της παραγράφου 1, που θα συμπεριληφθούν στο προεδρικό διάταγμα, τα μόρια τα οποία θα δοθούν στους δασοκομάντος θα είναι αναλογικά και γι' αυτούς που προσλαμβάνονται φέτος, διότι προσλαμβάνονται δυόμισι χιλιάδες. Φέτος όμως έχει περάσει η προθεσμία υποβολής αιτήσεων.
 

Επιστροφή στην κορυφή



Σελίδα 7940 
Η προθεσμία έληξε στις 8 Απριλίου. Αυτό σημαίνει ότι αν πάμε σ' αυτούς που θα προσληφθούν φέτος -χίλια τόσα άτομα- οι μισοί περίπου, που προσλαμβάνονται με την αναλογία του 10% με τα προσόντα για τους δασοκομμάντος, θα μείνουν απ'έξω. Νομίζω ότι αυτό δεν είναι στις προθέσεις σας και ότι η πρόθεσή σας είναι να συμπεριληφθούν και φέτος. Αυτό πρέπει να διευκρινιστεί.
Δεύτερον, είπατε ότι συμπεριελήφθη μέσα στο άρθρο ότι θα ισχύσουν τα οικεία υπηρεσιακά συμβούλια για τις μετατάξεις των δασεργατών στο Πυροσβεστικό Σώμα. Δεν αναφέρθηκε αν αυτό θα γίνει με αίτησή τους ή χωρίς αίτησή τους. Δηλαδή αν θα είναι υποχρεωτική η εξέταση της μετάταξής τους από το υπηρεσιακό συμβούλιο ή η μετάταξή τους θα γίνει μέσω του υπηρεσιακού συμβουλίου μια και το λέει το Επιστημονικό Συμβούλιο της Βουλής και με αίτησή τους, δηλαδή με εθελοντική μετάταξη. Θα ισχύσει ή δεν θα ισχύσει η εθελοντική; Γιατί αυτό έμεινε μετέωρο. 'Η θα πάνε όλοι στο υπηρεσιακό συμβούλιο και όσους εγκρίνει το υπηρεσιακό συμβούλιο θα περάσουν ή θα πάνε μόνο αυτοί που θα κάνουν αίτηση να περάσουν από το υπηρεσιακό συμβούλιο, για να μεταταγούν και οι υπόλοιποι οι οποίοι δεν θα θέλουν θα μείνουν στη Δασική Υπηρεσία; 
Παρακαλώ να διευκρινιστεί το θέμα των δασοκομμάντος, ώστε να γίνει η πρόσληψή τους από φέτος, εκτός εάν πείτε, κύριε Υπουργέ, ότι φέτος θα προσληφθούν με τους εποχιακούς και ότι θα πάει στο προεδρικό διάταγμα. Ουσιαστικά όμως το ποσοστό του 10%, που είχατε δεχθεί, ακυρώνεται σ' αυτήν τη βάση, γιατί θα είναι το μισό του 10% εάν πάμε του χρόνου που θα γίνει η πρόσληψη των υπολοίπων. 'Η θα πρέπει στο προεδρικό διάταγμα να προβλέπεται μεγαλύτερο ποσοστό ή θα πρέπει να γίνει κάτι και για φέτος, αν θα γίνουν αυτές οι προσλήψεις. 'Ομως η προθεσμία υποβολής αιτήσεων στο Πυροσβεστικό Σώμα έχει λήξει από τις 8 Απριλίου. Δηλαδή δεν προλαβαίνουν να κάνουν αίτηση.
ΠΡΟΕΔΡΕΥΩΝ (Νικόλαος Κατσαρός): Ο κ. Σφυρίου έχει το λόγο.
ΚΟΣΜΑΣ ΣΦΥΡΙΟΥ: Παίρνω το λόγο, για να κάνω δύο-τρεις παρατηρήσεις. Σας παρακαλώ, κύριε Υπουργέ, να τις προσέξετε, γιατί έτσι θα μπορέσουμε να διορθώσουμε ορισμένα πράγματα στο άρθρο 3. Συγκεκριμένα προτείνω στην παράγραφο 2 του άρθρου 3 να διαγραφεί μία πρόταση και να γίνει μια μικρή προσθήκη. Εκεί που λέτε "μετατάσσονται μόνο εκείνοι που στην πράξη απασχολούνται με τα καθήκοντα οδηγού πυροσβεστικού οχήματος και έχουν ηλικία μέχρι και σαράντα έξι ετών λαμβανομένης της 31ης Δεκεμβρίου της ημερομηνίας γέννησης" προτείνω να διαγραφεί. Και αυτό γιατί πιο κάτω λέτε ότι "με κοινή απόφαση των Υπουργών τάδε και τάδε μπορούν να εξαιρεθούν της μετάταξης οδηγοί, εφόσον είναι απαραίτητοι για την ικανοποίηση στοιχειωδών αναγκών των δασικών υπηρεσιών σε προσωπικό αυτού του κλάδου". Δηλαδή διασφαλίζεται ότι θα κρατηθούν στις υπηρεσίες του Υπουργείου Γεωργίας, στις δασικές υπηρεσίες, εκείνοι που είναι απαραίτητοι, για να διασφαλιστεί η κάλυψη των αναγκών.
Προτείνω εκεί που λέει "με κοινή απόφαση των Υπουργών" να προστεθεί "και του Υπουργού Γεωργίας", διότι έχει Υπουργό Δημόσιας Τάξης, έχει Υπουργό Δημόσιας Διοίκησης, αλλά δεν έχει Υπουργό Γεωργίας. Αλλά όμως το Υπουργείο Γεωργίας θα κρίνει τις ανάγκες του. Επομένως δεν έχει νόημα να έχουμε το όριο της ηλικίας και άνθρωποι οι οποίοι έχουν πείρα πολλών ετών να αλλάζουν αντικείμενο και μάλιστα να ισχύει αυτό το όριο μόνο γι' αυτόν τον κλάδο.
Δεύτερον, κύριε Υπουργέ: 'Ακουσα ότι προτείνατε στο ακροτελεύτιο άρθρο να ισχύσει ο νόμος από τις 8 Μαϊου. Επισημαίνω απλά ότι αυτό μπορεί να πάσχει σε σχέση με τις διατάξεις του Συντάγματος.
ΠΡΟΕΔΡΕΥΩΝ (Νικόλαος Κατσαρός): Θα τα πούμε, όταν φθάσουμε στο άρθρο 11.
ΚΟΣΜΑΣ ΣΦΥΡΙΟΥ: Δεν θα ξαναπάρω το λόγο, κύριε Πρόεδρε. Ο χρόνος μου είναι ελάχιστος.
Το λέω, γιατί το Σύνταγμα στο άρθρο 78, παράγραφος 2, δίνει δυνατότητα αναδρομικής ισχύος μόνο σε φορολογικούς νόμους και το άρθρο 42, παράγραφος 1 καθορίζει ότι αν δεν προβλέπεται ρητά, μπαίνει σε εφαρμογή ο νόμος σε ένα μήνα από τη δημοσίευση. Φοβούμαι απλά και μόνο και επισημαίνω, μήπως έχουμε πρόβλημα σε σχέση με τη συνταγματικότητα. Η δημοσίευση θα γίνει αργότερα και η ημερομηνία αυτή σημαίνει αναδρομική εφαρμογή. Αναδρομικότητα επιτρέπεται μόνο για φορολογικούς νόμους. Αυτό επισημαίνω και παρακαλώ να το δείτε.
Υπάρχει ένα τρίτο σημείο που ήθελα να επισημάνω, κύριε Υπουργέ, στην παράγραφο 4, του άρθρου 3, όπου λέτε για την πρόσληψη ιδιωτών ως πυροσβέστες εποχικής απασχόλησης, που εφαρμόζονται οι διατάξεις του ν. 2538/97, του γνωστού νόμου με τα μόρια. Είναι βέβαιο ότι μεταξύ αυτών υπάρχουν πολλοί και δασοκομάντος αλλά και oι λοιποί εποχικοί άνθρωποι, που ζουν ολόκληρη τη ζωή τους κοντά στο δάσος και έχουν εκπαιδευτεί επί χρόνια και έχουν και εμπειρία επί χρόνια. Νομίζω ότι θα πρέπει σε συνεργασία με το ΑΣΕΠ να ληφθεί αυτό το κριτήριο υπόψη στις σχετικές προκηρύξεις που θα γίνουν. Γιατί θα είναι κρίμα να χάνεται αυτή η εμπειρία και η γνώση και να τρέχουμε κάθε φορά από την αρχή.
ΠΡΟΕΔΡΕΥΩΝ (Νικόλαος Κατσαρός): Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κύριοι συνάδελφοι, και τις δύο αυτές μέρες η Αξιωματική Αντιπολίτευση, συνεπικουρουμένη βεβαίως και από την ελλάσσονα Αντιπολίτευση, προσπάθησε να πείσει την Κυβέρνηση να αποσύρει αυτό το νομοσχέδιο, το οποίο θα αποβεί τελικά καταστροφικό για τη χώρα μας. Το επισημαίνουμε και εδώ είμαστε για να επιβεβαιωθεί αυτό το οποίο λέμε. 
Δυστυχώς περιμέναμε ότι σ' αυτήν την προσπάθεια θα είχαμε συμμάχους και τις τριάντα οχτώ υπογραφές των Βουλευτών του ΠΑΣΟΚ. Δυστυχώς σήμερα είδαμε ότι οι Βουλευτές του ΠΑΣΟΚ ποδοπάτησαν την υπογραφή τους και άλλοι μεν προσήλθαν και εψήφισαν, όπως η Κυβέρνηση....
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Επί του άρθρου να μιλάτε!
ΗΛΙΑΣ ΒΕΖΔΡΕΒΑΝΗΣ: Δεν είσθε αρμόδιος, κύριε συνάδελφε, να μου πείτε, εκτός αν πολύ ενοχλείστε, γιατί ποδοπατήσατε την υπογραφή σας, γιατί δεν τιμήσατε την υπογραφή σας, την οποία εμείς πιστεύαμε ότι θα τιμήσετε!
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Πώς δεν είμαι αρμόδιος!
ΠΡΟΕΔΡΕΥΩΝ (Νικόλαος Κατσαρός): Κύριε Γεωργακόπουλε, είστε Κοινοβουλευτικός Εκπρόσωπος. Σας παρακαλώ, μη μιλάτε! Να ζητήσετε το λόγο όταν θα έρθει η σειρά σας.
Συνεχίστε, κύριε Βεζδρεβάνη.
ΗΛΙΑΣ ΒΕΖΔΡΕΒΑΝΗΣ: Να μου δώσετε το χρόνο μου, κύριε Πρόεδρε!
Περιμέναμε λοιπόν, κύριοι συνάδελφοι, ότι θα είχαμε συμμάχους σ' αυτήν την προσπάθεια και τους τριάντα οχτώ Βουλευτές του ΠΑΣΟΚ. Δυστυχώς, άλλοι μεν προσήλθαν και εψήφισαν κατά τις διαταγές, τις επιταγές της Κυβέρνησης και απαξίωσαν εαυτούς και άλλοι δεν είχαν το θάρρος να προσέλθουν στην Αίθουσα.
ΠΡΟΕΔΡΕΥΩΝ (Νικόλαος Κατσαρός): Στο άρθρο παρακαλώ, κύριε Βεζδρεβάνη.
ΗΛΙΑΣ ΒΕΖΔΡΕΒΑΝΗΣ: 'Ερχομαι, κύριε Πρόεδρε, αμέσως στο άρθρο.
Το άρθρο 3 δημιουργεί μια ομηρία στους δασικούς υπαλλήλους. Και ρωτηθήκατε, κύριε Υπουργέ, πότε θα γίνουν οι μετατάξεις των εννιακοσίων και δεν απαντήσατε, όπως δεν απαντήσατε σε καμία από τις παρατηρήσεις, τόσο του Κοινοβουλευτικού μας Εκπροσώπου, του κ. Τσιτουρίδη, όσο και του εισηγητού μας, του κ. Μπασιάκου, ο οποίος απεχώρησε διαμαρτυρόμενος.
Δεύτερο σημείο που ήθελα να σταθώ, είναι ότι κάνετε όλα αυτά που κάνετε, αλλά τι τους θέλετε τους εποχικούς και μάλιστα εποχικούς που θα τους πάρετε τώρα, χωρίς καμία άλλη εμπειρία, χωρίς την εμπειρία των προηγουμένων;
'Ενα τρίτο, κύριε Πρόεδρε, και κλείνω αυτήν την παρέμβασή μου. 'Αλλωστε, είναι άνευ σημασίας. Ομιλήσαμε εις ώτα μη 
 

Επιστροφή στην κορυφή



Σελίδα 7941 
ακουόντων. Η Κυβέρνηση επέμενε. Και μάλιστα ο κύριος Υπουργός για να δείξει ότι δεν δέχεται τίποτα, μας είπε πως από την Παρασκευή κιόλας θα ισχύει, μη λαμβάνοντας υπόψη, ότι πρέπει να περάσει τουλάχιστον ένα εικοσιτετράωρο από της ψηφίσεώς του, αφού και κάποιες τροπολογίες παρεμβαίνουν. Εν πάση περιπτώσει, δεν είναι αυτό η ουσία.
Η ουσία είναι ότι αυτήν τη στιγμή μπορούσατε, κύριε Υπουργέ, με μία νέα προσπάθεια στη Δασική Υπηρεσία εξοπλισμού της, με μια προσπάθεια να την αναμορφώσετε, με μια προσπάθεια να την εκσυγχρονίσετε, να την εξοπλίσετε και να έχετε το σωστότερο αποτέλεσμα. Εσείς επιλέξατε αυτό που είπα από του Βήματος της Βουλής με τη φράση "απελθέτω απ' εμού το ποτήριον τούτο". Και τούτο ας το αναλάβει ο κ. Ρωμαίος.
Εύχομαι, κύριε Πρόεδρε, οι φόβοι μας, οι ανησυχίες μας να μην επαληθευτούν, γιατί μας ενδιαφέρει η χώρα και δεν μας ενδιαφέρει αν πέρασε της Κυβερνήσεως ή αν πέρασε της Αντιπολιτεύσεως.
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Σπυριούνη, έχετε το λόγο.
ΚΥΡΙΑΚΟΣ ΣΠΥΡΙΟΥΝΗΣ: Μόνο δύο παρατηρήσεις θέλω να κάνω, κύριε Πρόεδρε:
Παρηκολούθησα όλη τη συζήτηση για το νομοσχέδιο και επί της αρχής και επί των άρθρων και παρετήρησα ότι καμία πρόταση δεν έγινε από τη συνολική Αντιπολίτευση. Μόνιμος κασσανδρισμός.
Κύριοι, η συζήτηση στη Βουλή γίνεται -το ξέρετε καλύτερα από εμένα- για να βελτιώσουμε το νομοσχέδιο, να βελτιώσουμε τα άρθρα και να γίνεται ψηφοφορία στο τέλος, ποιοι συμφωνούμε και ποιοι όχι. Μια πρόταση δεν άκουσα. Το λέω σαν παράπονο και ξέρετε πόσο σας εκτιμώ. 
Δεύτερη παρατήρηση. Αντίθετα με τα υποστηριχθέντα, νομίζω από το ΔΗ.Κ.ΚΙ., που ήταν πολύ σκληρό σήμερα απέναντι στην αλήθεια, το άρθρο 3 έχει μια συγκροτημένη και αλληλένδετη σχέση παραγράφου προς παράγραφο και εντάσσεται οργανώνοντας το προσωπικό και προβλέποντας όλες τις κατηγορίες για την επάνδρωση του νέου σχήματος πυρόσβεσης, με τρόπο, επαναλαμβάνω, που εντάσσεται πλήρως μέσα στο πνεύμα του συνολικού νομοσχεδίου.
Ψηφίζω το άρθρο 3.
ΠΡΟΕΔΡΕΥΩΝ (Νικόλαος Κατσαρός): Ο κ. Μαγκριώτης έχει το λόγο και ελπίζω να είναι και εκείνος σύντομος όσο ο κ. Σπυριούνης.
ΙΩΑΝΝΗΣ ΜΑΓΚΡΙΩΤΗΣ: Εξίσου, κύριε Πρόεδρε.
Είμαι τρία χρόνια στην Αίθουσα αυτή, ενάμιση χρόνο στην προηγούμενη κοινοβουλευτική περίοδο και ενάμιση χρόνο στην παρούσα Βουλή και η επωδός της Νέας Δημοκρατίας μετά το τέλος της συζήτησης κάθε νομοσχεδίου είναι πως το νομοσχέδιο που ψηφίζεται θα οδηγήσει στην καταστροφή της χώρας. Ευτυχώς που μέχρι σήμερα διαψεύδεται. Είμαι σίγουρος και μόνο με τους νόμους της στατιστικής ότι και πάλι θα διαψευσθεί.
ΠΡΟΕΔΡΕΥΩΝ (Νικόλαος Κατσαρός): Επί του άρθρου, κύριε συνάδελφε.
ΙΩΑΝΝΗΣ ΜΑΓΚΡΙΩΤΗΣ: Επί του άρθρου, θα ήθελα να πω πως η Κυβέρνηση με πολλή προσοχή και για το μόνιμο προσωπικό και για το εποχικό, έχει περιγράψει και τις διαδικασίες και το προσοντολόγιο, γιατί πρέπει να είναι επαυξημένα τα κριτήρια και η στελέχωση να γίνει με διαφάνεια και αξιοκρατικά κριτήρια. Με δυναμικό το οποίο θα μπορέσει να ανταποκριθεί στο μεγάλο αυτό έργο. Θα πω χαρακτηριστικά τη βελτίωση με τη συμμετοχή ενός ποσοστού σπουδαστών των Ι.Ε.Κ. με κατεύθυνση τη δασοπροστασία, που στο αρχικό κείμενο δεν περιείχετο αυτή η αναλογία.
Θέλω κι εγώ να συμμεριστώ όμως το φόβο του συναδέλφου κ. Γεωργακόπουλου σε σχέση με τους δασοκομάντος. Στη Διαρκή Επιτροπή της Βουλής είχε αποδεχθεί ο Υπουργός μια τροπολογία, για την ενίσχυση με μοριοδότηση των δασοκομάντος, για να έχουμε άμεσα τη συγκρότηση ενός αξιόμαχου και αξιόπιστου Σώματος. Θα έλεγα, επίσης πως ήταν μια επιλογή δίκαιη απέναντι σε ένα κομμάτι νέων ανθρώπων, που έχουν εργαστεί και έχουν προσφέρει και βεβαίως έχουν και εμπειρία. Είχε γίνει καθολικά αποδεκτή αυτή η πρόταση από όλες τις πτέρυγες της Βουλής στη Διαρκή Επιτροπή.
Σήμερα η Κυβέρνηση διατυπώνει την πρόθεσή της να ρυθμίσει το θέμα αυτό μέσα από το προεδρικό διάταγμα. Βεβαίως μπορεί να δοθεί και από εκεί λύση. Επειδή, όμως, ο χρόνος τρέχει και επειδή αν φύγουμε από τη συζήτηση του νομοσχεδίου, όπου έχει κατ'αρχήν συμφωνηθεί αυτή η ρύθμιση, φοβάμαι μην ξεχαστεί. Γι' αυτό, λοιπόν, καλώ την Κυβέρνηση τη δέσμευσή της αυτή ταχύτατα να την κάνει πράξη.
Επειδή δεν θα επανέλθουμε, κύριε Πρόεδρε, και επειδή συζητούμε όλες τις τροπολογίες, είτε αυτές που κατατέθηκαν από την Κυβέρνηση είτε αυτές από μεμονωμένους Βουλευτές, θα ήθελα να αναφερθώ στην τροπολογία που κατέθεσαν και συνάδελφοι της Νέας Δημοκρατίας για τις υποχρεώσεις των αθλητικών Σωματείων.
ΠΡΟΕΔΡΕΥΩΝ (Νικόλαος Κατσαρός): Παρακαλώ, θα έρθει η σειρά των τροπολογιών.
ΙΩΑΝΝΗΣ ΜΑΓΚΡΙΩΤΗΣ: Αναφέρθηκε από την Κυβέρνηση ότι θα συζητηθούν όλες μαζί.
ΠΡΟΕΔΡΕΥΩΝ (Νικόλαος Κατσαρός): Είναι άσχετες με το περιεχόμενο του άρθρου 3. Θα συζητηθούν αμέσως μετά το άρθρο 3. 
Ο κ. Ζαφειρόπουλος έχει το λόγο.
ΓΙΑΝΝΗΣ ΖΑΦΕΙΡΟΠΟΥΛΟΣ: Κύριε Πρόεδρε, στο άρθρο 3 θα ήθελα να επισημάνω ότι θα πρέπει η έκδοση του προεδρικού διατάγματος, το οποίο θα περιλαμβάνει και τις δύο τελευταίες παραγράφους του άρθρου 1, να τύχει της εξουσιοδότησης προς τον Υπουργό της Δημόσιας Τάξης, η οποία, υποθέτω, θα περιληφθεί στο άρθρο 3.
Θέλω να σημειώσω επίσης ότι η πρόθεση του νομοθέτη είναι στο Πυροσβεστικό Σώμα, ως προερχόμενοι από τη Δασική Υπηρεσία, να μην προσληφθούν άτομα που θα υπερβαίνουν το τεσσαρακοστό έκτο έτος της ηλικίας. Διαχέεται μέσα στο άρθρο 3 αυτή η πρόθεση του νομοθέτη, η πεποίθησή του πως δεν πρέπει άτομα πέραν των σαράντα πέντε ετών να ασχοληθούν με την καταστολή της δασικής πυρκαγιάς. Γιατί το λέω αυτό; Γιατί υπάρχουν οι Δασοφύλακες Α' και Β', οι οποίοι στην πλειοψηφία τους, σε ποσοστό πέραν του 90%, είναι άτομα που έχουν υπερβεί το τεσσαρακοστό πέμπτο έτος της ηλικίας τους. Αυτοί είναι προορισμένοι να ασχολούνται κυρίως με την πρόληψη, με την προστασία της χλωρίδας και της πανίδας. Μετατασσόμενοι υποχρεωτικά στο Πυροσβεστικό Σώμα και χρησιμοποιούμενοι σε καθαρά κατασταλτικό πυροσβεστικό έργο θα είναι άχρηστοι. Θα τους πληρώνει το δημόσιο, χωρίς να προσφέρουν ουσιαστικό έργο. Και θα πρέπει -επανέρχομαι στην πρόταση που έκανα κατά την πρωτολογία μου- να προβλεφθεί η προαιρετική μετάταξή τους ή να γίνει με άλλο διαπιστωτικό τρόπο.
Επίσης, θέλω να σημειώσω -και θα παρακαλέσω τους παρισταμένους Υπουργούς να με διορθώσουν, αν δεν είναι σωστή η διαπίστωσή μου- ότι το υπό έκδοση προεδρικό διάταγμα, που αφορά τους δασοκομάντος, θα καλύψει και αυτούς τους εποχικούς υπαλλήλους αντιπυρικής προστασίας, που υπηρέτησαν σε ειδικές επίγειες δυνάμεις δασοπυρόσβεσης και είχαν πάρει από το σεμινάριο του ΕΘΙΑΓΕ, το 1996, ειδικό πιστοποιητικό, ειδική βεβαίωση. Και αυτό το προεδρικό διάταγμα να συνταχθεί με τέτοιον τρόπο, που θα οδηγεί στην πλήρη απορρόφηση των υπηρετούντων ήδη δασοκομάντος και επίσης να καλυφθεί και το πρόβλημα της φετινής απασχόλησής τους. Και αναφέρομαι, συμφωνώντας στην επιχειρηματολογία συναδέλφων που μίλησαν πριν από μένα. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Ορφανός έχει το λόγο.
ΓΕΩΡΓΙΟΣ ΟΡΦΑΝΟΣ: Κύριε Πρόεδρε, έχω την εντύπωση περίπου μετά το τέλος της συζητήσεως ότι το αλαλούμ θα επικρατήσει από εδώ και πέρα στις κατασβέσεις πυρκαγιών. Και ακόμη περισσότερο με κάνουν να μιλώ με βεβαιότητα αυτά που βλέπω στο άρθρο 3. Η παράγραφος 2 μιλάει για τις μετατάξεις των υπαλλήλων της Δασικής Υπηρεσίας, οι οποίοι ξαφνικά γίνονται αρχιπυροσβέστες, πυροσβέστες, κάτι 
 

Επιστροφή στην κορυφή



Σελίδα 7942 
το οποίο δεν εζήτησαν, δεν θέλησαν ποτέ.
Μπορώ να πω ότι λίγο-πολύ αυτό μου θυμίζει αυτό που γίνεται με τους Ολυμπιονίκες ή με αυτούς που κερδίζουν μετάλλια στο στίβο και στους αγώνες, στους οποίους δίνουμε κάποιους τίτλους, τους οποίους όμως επιλέγουν μόνοι τους. Θέλουν να καταταγούν στο Ναυτικό ή στην Αεροπορία ή στο Πυροσβεστικό Σώμα, αν θέλετε.
Εδώ έχουμε αυτούς που απέκτησαν μετάλλια στην κατάσβεση των πυρκαγιών, οι οποίοι όμως δεν θέλουν να καταταγούν εκεί που τους πάτε. Υπάρχει ένα ομόφωνο ψήφισμα έξω από τη Βουλή, με το οποίο ζητούν να καταψηφίσουμε το δασοκτόνο νομοσχέδιο, το οποίο ήρθε στη Βουλή. Λοιπόν, πώς θα προχωρήσετε χωρίς αυτούς, οι οποίοι μετέχουν στην κατάσβεση των πυρκαγιών; Αυτό είναι κάτι το οποίο δεν το έχω καταλάβει. Είναι αυτά, που κάποιοι κάνουν για μας, χωρίς να είμαστε μαζί τους.
Βέβαια θα ήθελα να πω κάτι ακόμη, ότι η προχειρότητα του νομοσχεδίου έχει σχέση με το γεγονός ότι η Κυβέρνηση απέσυρε ήδη δύο παραγράφους από το άρθρο 1, γιατί φάνηκε πόσο πρόχειρα είχε προσεγγίσει το θέμα της ενίσχυσης του πυροσβεστικού προσωπικού του Πυροσβεστικού Σώματος.
Και βέβαια, εκείνο το οποίο θα ήθελα να πω και εγώ, να προσθέσω τη φωνή μου, είναι ότι θα πρέπει να ληφθεί υπόψη πως αυτοί οι δασοκομάντος έχουν αποκτήσει μια εμπειρία. Ας μην τους αφήσουμε έξω από τον αγώνα, που όλοι θέλουμε να είναι επιτυχημένος. Ας υπάρξει μια μοριοδότηση και για τα χρόνια τα οποία έχουν και επίσης, γι'αυτούς οι οποίοι έχουν μετάσχει ως πυροσβέστες κατά τη θητεία τους στις 'Ενοπλες Δυνάμεις. Νομίζω ότι θα χρειαστεί μια υπόσχεση της Κυβερνήσεως εδώ, διότι φεύγοντας, κανείς δεν ξέρει τι θα περιέχει το προεδρικό διάταγμα.
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, εξαντλήθηκε ο κατάλογος των εγγεγραμμένων.
'Εχετε το λόγο για τρία λεπτά και εσείς.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κατ'αρχήν, θα ήθελα να επιβεβαιώσω τις διαφοροποιήσεις που είχα αναφέρει, όταν προήδρευε ο κ. Κρητικός. Διαγράφονται τα δύο εδάφια της παραγράφου 1 του άρθρου 3, όπως όλοι έχουν κατανοήσει.
Στη συνέχεια, κάνω δεκτή την παρατήρηση που έκανε ο κ. Σφυρίου, σχετικά με τους οδηγούς, αλλά κατά το ένα μέρος. Δηλαδή, ο κ. Σφυρίου πρότεινε να φύγει όλη αυτή η διάταξη, αλλά υπάρχει λόγος ουσίας που λέμε ότι πρέπει να μεταταχθούν μόνο εκείνοι που στην πράξη απασχολούνται με καθήκοντα οδηγού πυροσβεστικού οχήματος. Αυτό θα μείνει.
'Αρα, λοιπόν, μετά τη διατύπωση αυτή, πάμε στην παράγραφο 2 του άρθρου 3. Διαγράφεται η φράση "και έχουν ηλικία μέχρι και σαράντα έξι ετών, λαμβανομένης της 31ης Δεκεμβρίου της ημερομηνίας γέννησης".
Επίσης, στη φράση "οι μετατάξεις ενεργούνται με απόφαση των Υπουργών Εσωτερικών, Δημόσιας Διοίκησης και Αποκέντρωσης και Δημόσιας Τάξης", να προστεθεί και "Γεωργίας" και να γίνει η φράση "και Γεωργίας και Δημόσιας Τάξης". Δηλαδή κάνω δεκτές τις παρατηρήσεις που υπέβαλε ο κ. Σφυρίου. Στη συνέχεια, θα ήθελα να σας υπενθυμίσω ότι οι μετατάξεις αυτές πρέπει να γίνουν μετά από γνώμη του οικείου υπηρεσιακού συμβουλίου, όπως ήδη είχα ζητήσει από την πρώτη μου τοποθέτηση.
Τέλος, κύριε Πρόεδρε, θα ήθελα να πω σχετικά με το ακροτελεύτιο άρθρο, για να μη δημιουργηθούν συνταγματικά προβλήματα, που δεν μπορούμε να αντιμετωπίσουμε αυτήν τη στιγμή, να παραμείνει ότι η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός εάν διαφορετικά ορίζεται σε επί μέρους διατάξεις, γιατί σε ορισμένες διατάξεις υπάρχουν διαφορετικοί, μεταγενέστεροι χρόνοι εφαρμογής ορισμένων στοιχείων των διατάξεων.
Θα ήθελα, κύριε Πρόεδρε, να πω ότι σχετικά με το προεδρικό διάταγμα για την ενίσχυση του Πυροσβεστικού Σώματος από δασοκομάντος, υπάρχουν εξουσιοδοτικές διατάξεις του άρθρου 11 του ν. 1481/84, που μπορούν ακριβώς να δώσουν τη δυνατότητα για την αντιμετώπιση του θέματος.
Θα ήθελα, κύριε Πρόεδρε, ακόμη να πω πως δεν είναι στρατιωτικό Σώμα το Πυροσβεστικό Σώμα. Είναι πολιτικό Σώμα, άλλο αν φέρουν στολή οι εργαζόμενοι στο Σώμα αυτό. Αυτό πρέπει να είναι σαφές. Πολιτικό Σώμα ήταν παλαιότερα και η Αστυνομία, αλλά μετά τη συγχώνευση και την ενοποίηση άλλαξε χαρακτήρα.
Το δεύτερο που θα ήθελα να πω, κύριοι συνάδελφοι, είναι ότι οι εποχικοί που θα προσληφθούν, δεν είναι καθόλου άσχετοι με το αντικείμενο, ούτε θα είναι αυτοί που δεν ξέρουν. Κάθε χρόνο προσλαμβάνονται περίπου οι ίδιοι εποχιακοί, διότι έχουν τα μόρια, γιατί έχουν ξαναδουλέψει τα γνωστά οχτάμηνα και είναι καθ' υπερβολήν αυτό που ειπώθηκε εδώ.
Πρέπει να σας ομολογήσω ότι αυτά τα δύο χρόνια είναι οι μόνοι που ήταν στην πρώτη γραμμή για να σβήνουν τις φωτιές. Αυτή είναι η αλήθεια, σκληρή, αλλά έτσι είναι. Είναι η κύρια δύναμη κρούσης οι δασοκομάντος. Αυτή είναι η πραγματικότητα. Και ασφαλώς είναι εκπαιδευμένοι, γιατί πολλά χρόνια κάνουν αυτήν την εργασία, πολύ καλύτερα από άλλους που μετακινήθηκαν σε άλλες δραστηριότητες.
Κύριε Πρόεδρε, θα ήθελα επίσης να πω ότι η διάταξη του άρθρου 3 λέει ρητά ότι από τη δημοσίευση του νόμου και μέχρι την έκδοση πράξης μετάταξης θεωρούνται αυτοδίκαια αποσπασμένοι στο Πυροσβεστικό Σώμα κατά παρέκκλιση των κειμένων διατάξεων. Αμέσως θα γίνει η μετακίνησή τους και μετά θα κριθούν από το συμβούλιο. Αυτό πιστεύω ότι το έχετε δει, γιατί δημιουργήσατε εδώ μια χαώδη κατάσταση. Καλώς εκπροσωπήσατε τους πολιτικούς σας φίλους, αλλά μέχρις ενός ορισμένου σημείου. Είπατε τόσες ανακρίβειες και τόσα πράγματα, που δημιουργήσατε τερατουργικές καταστάσεις εδώ πέρα και δεν είναι ώρα για δημιουργία κλίματος 'Οργουελ.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, κηρύσσεται περαιωμένη η συζήτηση επί του άρθρου 3. 
Ερωτάται το Σώμα: Γίνεται δεκτό το άρθρο 3, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΑΒΒΑΣ ΤΣΙΤΟΥΡΙΔΗΣ: Κατά πλειοψηφία.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 3 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Προτού εισέλθουμε στη συζήτηση του ακροτελευτίου άρθρου, εισάγεται προς συζήτηση η τροπολογία με γενικό αριθμό 1830 και ειδικό 110...
ΣΑΒΒΑΣ ΤΣΙΤΟΥΡΙΔΗΣ: Είναι εκπρόθεσμη, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Τη δέχεται ο κύριος Υπουργός.
Αναφέρεται στην αμοιβή του προέδρου του διοικητικού συμβουλίου, η οποία καθορίζεται με απόφαση των Υπουργών Οικονομικών και Γεωργίας. Δεν παρέχεται αμοιβή στον πρόεδρο του διοικητικού συμβουλίου στην περίπτωση που η θέση του προέδρου κατέχει μέλος ΔΕΠ των ΑΕΙ. 
Κύριε Υπουργέ, δέχεσθε αυτήν την τροπολογία;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, δεν έχει δαπάνη και θέλουμε να διευκολύνουμε το εξής: 'Ενας που θέλει ή που νομίζουμε ότι μπορεί, να βοηθήσει ως πρόεδρος σ' ένα τέτοιο ερευνητικό ίδρυμα, να μπορεί να μην παραιτείται από τη θέση του στο πανεπιστήμιο. Να αμείβεται από το πανεπιστήμιο δηλαδή.
'Εχουμε συμφωνήσει και με τον κ. Αρσένη, διότι αυτός θα θεωρείτο μερικής απασχόλησης, ή θα έπρεπε να παραιτηθεί από τη θέση του.
Κάνω δεκτή, λοιπόν, αυτήν τη τροπολογία, που πρότεινε ο κ. Αποστολίδης.
ΠΡΟΕΔΡΕΥΩΝ (Νικόλαος Κατσαρός): Επ' αυτής της τροπολογίας θέλει να τοποθετηθεί κανείς συνάδελφος; Κανείς.
Κηρύσσεται περαιωμένη η συζήτηση επί της τροπολογίας με γενικό αριθμό 1830 και ειδικό 110 και ερωτάται το Σώμα, αν γίνεται δεκτή η τροπολογία.
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή. 
ΠΡΟΕΔΡΕΥΩΝ (Νικόλαος Κατσαρός): Συνεπώς η τροπολογία με γενικό αριθμό 1830 και ειδικό 110 έγινε δεκτή 
 

Επιστροφή στην κορυφή


Σελίδα 7943 
ομόφωνα και θα αποτελέσει ίδιο άρθρο.
ΣΑΒΒΑΣ ΤΣΙΤΟΥΡΙΔΗΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Ναι, αλλά το "κατά πλειοψηφία" το δηλώνουμε προ της ψηφίσεως της τροπολογίας.
ΣΑΒΒΑΣ ΤΣΙΤΟΥΡΙΔΗΣ: Μας προλάβατε. 
ΠΡΟΕΔΡΕΥΩΝ (Νικόλαος Κατσαρός): Είμαι λίγο γρήγορος.
Εισάγεται προς συζήτηση η τροπολογία με γενικό αριθμό 1831 και ειδικό 111 των Υπουργών Εσωτερικών, Δημόσιας Διοίκησης, Οικονομικών και Γεωργίας. 
Σας είναι γνωστή και αναφέρεται στον τρόπο εισπράξεως των εισφορών των μελών των Οργανισμών Εγγείων Βελτιώσεων, που είναι πιστούχοι στην ΑΤΕ.
Επί της τροπολογίας αυτής θέλει κανείς συνάδελφος το λόγο; Κανείς.
Κηρύσσεται περαιωμένη η συζήτηση επί της τροπολογίας με γενικό αριθμό 1831 και ειδικό 111 και ερωτάται το Σώμα, αν γινεται δεκτή η τροπολογία;
ΟΛΟΙ ΟΙ ΒΟΥΛΕΥΤΕΣ: Δεκτή δεκτή. 
ΠΡΟΕΔΡΕΥΩΝ (Νικόλαος Κατσαρός): Συνεπώς η τροπολογία με γενικό αριθμό 1831 και ειδικό 111 έγινε δεκτή ομόφωνα.
Για τις υπόλοιπες τροπολογίες θέλει κανείς συνάδελφος το λόγο;
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, το λόγο.
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Παπαγεωργόπουλε.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, ζήτησα το λόγο, για να αναπτύξω τις θέσεις μου γύρω από την τροπολογία που καταθέσαμε έξι Βουλευτές της Νέας Δημοκρατίας, αλλά συγχρόνως ταυτόσημη είναι και η τροπολογία που κατέθεσαν πέντε Βουλευτές συνάδελφοι του ΠΑΣΟΚ.
Βεβαίως, μου δηλώσατε προηγουμένως ότι τη βρίσκεται ...
ΠΡΟΕΔΡΕΥΩΝ (Νικόλαος Κατσαρός): Ποια είναι η τροπολογίας σας;
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Είναι η με γενικό αριθμό 1826 και ειδικό 106.
Θέλω να τονίσω, κυριε Πρόεδρε, ότι υπάρχουν συγκεκριμένες ιδιαιτερότητες.
Γι'αυτό θα σας παρακαλέσω ιδιαιτέρως να με αφήσετε να αναπτύξω τη συγκεκριμένη τροπολογία.
Οι ιδιαιτερότητες είναι: Πρώτον, ότι η τροπολογία αυτή έχει υπογραφεί από έξι Βουλευτές της Νέας Δημοκρατίας και πέντε συναδέλφους του ΠΑΣΟΚ, άρα υπάρχει σε κάποιο βαθμό μια διακομματική, θα έλεγα, συμφωνία. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Διαβουλευτική, όχι διακομματική.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Είπα σε κάποιο βαθμό διακομματική.
Δεύτερον, υπάρχουν σχετικές συγκεκριμένες προφορικές και γραπτές δηλώσεις στον Τύπο ότι ο Υπουργός Πολιτισμού συμπλέει με το κεντρικό νόημα των τροπολογιών και προτίθεται σε σύντομο χρονικό διάστημα, όπως έχει δηλώσει, να προχωρήσει προς τη συγκεκριμένη αυτή κατεύθυνση.
Τρίτον, υπάρχει το στοιχείο του κατεπείγοντος. Πρέπει να δοθεί λύση στο συγκεκριμένο θέμα εντός του μηνός Μαϊου. Γνωρίζετε την κοινοβουλευτική δυσκολία που υπάρχει. Μέχρι την 25η Μαϊου περίπου θα συζητούμε την Αναθεώρηση του Συντάγματος και ως εκ τούτου δεν υπάρχει η δυνατότης να έλθει σε άλλα νομοσχέδια, εκτός αν υπάρξει κάποιο νομοσχέδιο μεταξύ της 25ης Μαϊου και της 30ης Μαϊου, για να συζητήσουμε το συγκεκριμένο θέμα υψίστης σημασίας που αφορά κορυφαία αθλητικά σωματεία της χώρας μας τον ΑΡΗ, τον ΠΑΟΚ αλλά και άλλα, αφορά την ελληνική νεολαία.
Δεν θα αναπτύξω το θέμα μετά όσα μου γνωστοποιήσατε προηγουμένως. Το γνωρίζετε, κύριε Πρόεδρε καλύτερον εμού, διότι απασχόλησε και την περιοχή τη δική σας τη Λάρισα. Θα παρακαλέσω να διαβιβάσετε στους αρμόδιους Υπουργούς το αίτημα μας, να δοθεί λύση εντός του μηνός Μαϊου. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Κύριε Παπαγεωργόπουλε, λυπάμαι πάρα πολύ, αλλά ούτε η δική σας η τροπολογία, που είναι εμπρόθεσμη, ούτε η τροπολογία του κ. Μαγκριώτη, που είναι εκπρόθεσμη, μπορουν να εισαχθούν προς συζήτηση σύμφωνα με το Σύνταγμα, γιατί συνεπάγονται βάρη εις βάρος του Προϋπολογισμού και δεν συνοδεύονται από 'Εκθεση του Γενικού Λογιστηρίου του Κράτους. Επομένως η τροπολογία δεν εισάγεται προς συζήτηση. Λυπούμαι πάρα πολύ.
ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Μια παρατήρηση, κύριε Πρόεδρε.
Επειδή είναι γνωστά τα στοιχεία αυτά στον κύριο Υπουργό από πολλού χρόνου, και εξεδήλωσε ενδιαφέρον να δώσει λύση στο συγκεκριμένο θέμα, και η τροπολογία κατετέθη από τη Δευτέρα, νομίζω ότι ο Υπουργός ήδη έπρεπε να έχει την 'Εκθεση του Γενικού Λογιστηρίου του Κράτους, όπως έχει υποχρέωση από το άρθρο 75 του Συντάγματος. Η ευθύνη είνα δική του.
ΠΡΟΕΔΡΕΥΩΝ (Νικόλαος Κατσαρός): Το Προεδρείο έχει την υποχρέωση, εφόσον δεν υπάρχει 'Εκθεση του Γενικού Λογιστηρίου του Κράτους να μην εισάγει προς συζήτηση την τροπολογία και να μην κάνει περαιτέρω συζήτηση.
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, μου επιτρέπετε;
ΠΡΟΕΔΡΕΥΩΝ (Νικόλαος Κατσαρός): Λυπούμαι, κύριε Μαγκριώτη, δεν έχετε το λόγο.
ΙΩΑΝΝΗΣ ΜΑΓΚΡΙΩΤΗΣ: Σας παρακαλώ, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Να μη με παρακαλεί κανένας.
ΓΕΩΡΓΙΟΣ ΟΡΦΑΝΟΣ: Κύριε Πρόεδρε, μου επιτρέπετε;
ΠΡΟΕΔΡΕΥΩΝ (Νικόλαος Κατσαρός): 'Οχι, κύριε Ορφανέ, λυπούμαι πάρα πολύ.
'Οταν ανέπτυσε ο κ.Παπαγεωργόπουλος την τροπολογία, διάβασα και τις δύο τροπολογίες, είδα ότι συνεπάγονται βάρη και επομένως δεν γίνεται περαιτέρω συζήτηση.
ΓΕΩΡΓΙΟΣ ΟΡΦΑΝΟΣ: Απλώς να τη διαβάσει ο κύριος Υπουργός...
ΠΡΟΕΔΡΕΥΩΝ (Νικόλαος Κατσαρός): Τελειώσαμε, κύριε Ορφανέ, λυπούμαι.
ΓΕΩΡΓΙΟΣ ΟΡΦΑΝΟΣ: Να αναλάβει την υποχρέωση να την δώσει στο συνάδελφό του.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, ήθελα να κάνω ένα σχόλιο για τις υπόλοιπες τροπολογίες που δεν κάνουμε δεκτές.
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, αφού δεν εισάγονται προς συζήτηση, γιατί να κάνετε σχόλιο;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Υπάρχουν και άλλες τροπολογίες συναδέλφων, που θα ήθελα να τοποθετηθώ εν τάχει.
ΠΡΟΕΔΡΕΥΩΝ (Νικόλαος Κατσαρός): Αν θέλετε να μιλήσετε για κάποια τροπολογία, δεν μπορώ να σας στερήσω το λόγο.
Ορίστε, κύριε Τζουμάκα, έχετε το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μια απ'αυτές, που έχει καταθέσει ο συνάδελφος κ. Κοσσυβάκης, θα ήθελα να σχολιάσω.
Ο κ. Κοσσυβάκης θέτει το εξής θέμα. Να υπάρξει εξαίρεση μετατάξεως υπαλλήλων του Υπουργείου Γεωργίας, που πρέπει, σύμφωνα με τις διατάξεις, να μεταταγούν στο Πυροσβεστικό Σώμα, αν υπάρξει πρόβλημα υγείας, που γνωματεύεται από κρατικό νοσηλευτικό ίδρυμα.
Αυτήν την τροπολογία δεν μπορούμε να την κάνουμε δεκτή, διότι θα ανοίξει μια διαδικασία καταστρατηγήσεων. Το έχουμε συζητήσει στην Κυβέρνηση. Είναι όμως διατεθειμένη η Πυροσβεστική Υπηρεσία, από τη συζήτηση που κάναμε, εάν υπάρξει τέτοιο πρόβλημα υγείας, να μη χρησιμοποιηθεί ο άνθρωπος αυτός για δασοπυροσβεστικές δραστηριότητες. Υπάρχουν και άλλες διοικητικές δραστηριότητες στην Πυροσβεστική Υπηρεσία, αν υπάρχει μια τέτοια εξαιρετική περίπτωση. Το λέω, γιατί γνωρίζουμε ότι υπήρχε μια τέτοια εξαιρετική περίπτωση.
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, η τροπολογία είναι εκπρόθεσμη. Δεν έχετε υποχρέωση να πείτε 
 

Επιστροφή στην κορυφή





Σελίδα 7944 
γιατί δεν την δέχεσθε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Συγγνώμη, κύριε Πρόεδρε, δεν το πρόσεξα. Απλώς να είναι υπόψη σας ότι η Δασική Υπηρεσία θα αντιμετωπίσει θετικά και ευνοϊκά τέτοιες περιπτώσεις, εάν προκύψουν. 
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Απ'αυτή τη στιγμή ισχύουν οι κανονισμοί του Πυροσβεστικού Σώματος.
ΠΡΟΕΔΡΕΥΩΝ (Νικόλαος Κατσαρός): Ερωτάται το Σώμα: Γίνεται δεκτό το ακροτελεύτιο άρθρο, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΧΙΛΛΕΥΣ ΚΑΝΤΑΡΤΖΗΣ: Κατά πλειοψηφία.
ΠΡΟΕΔΡΕΥΩΝ (Νικόλαος Κατσαρός): Συνεπώς το ακροτελεύτιο άρθρο έγινε δεκτό, κατά πλειοψηφία, όπως τροποποιήθηκε από τον κύριο Υπουργό.
Επομένως το νομοχέδιο του Υπουργείου Γεωργίας "Ανάθεση της δασοπυρόσβεσης στο Πυροσβεστικό Σώμα και άλλες διατάξεις" έγινε δεκτό κατ' αρχήν και κατ' άρθρον.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 01.05' λύεται η συνεδρίαση για σήμερα Πέμπτη 7 Μα|ου 1998 και ώρα 10.00' με αντικείμενο εργασιών του Σώματος α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με τη συμπληρωματική ημερήσια διάταξη, που έχει διανεμηθεί.
Ο ΠΡΟΕΔΡΟΣΟΙ ΓΡΑΜΜΑΤΕΙΣ

