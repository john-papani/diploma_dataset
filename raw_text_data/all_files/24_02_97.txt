Σελίδα 4245 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΠΣΤ'

Δευτέρα 24 Φεβρουαρίου 1997

Αθήνα σήμερα, στις 24 Φεβρουαρίου 1997, ημέρα Δευτέρα και ώρα 18.15', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας ν' ανακοινώσει τις αναφορές προς το Σώμα.

Ανακοινώνονται προς το Σώμα από το Βουλευτή Β' Αθηνών κ. Γεράσιμο Γιακουμάτο τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Σύνδεσμος των Απανταχού Αργυροπηγαδιτών Τριχωνίδος "Ο 'Αγιος Δημήτριος" ζητεί να μην καταργηθεί η Κοινότητα Αργυροπηγαδίου Τριχωνίδος Αιτωλ/νίας.

2) Οι Βουλευτές κ.κ. ΙΩΑΝΝΗΣ ΔΡΑΓΑΣΑΚΗΣ, ΜΟΥΣΤΑΦΑ ΜΟΥΣΤΑΦΑ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία Επαγγελματίες - Βιοτέχνες 'Εμποροι Θεσ/νίκης ζητούν την εφαρμογή εθνικού σχεδίου ανάπτυξης και εκσυγχρονισμού των ΜΜΕ.

3) Ο Βουλευτής Αθηνών κ. ΠΕΤΡΟΣ ΚΟΥΝΑΛΑΚΗΣ κατέθεσε αναφορά με την οποία η ΕΛΜΕ Βαυαρίας ζητεί την εξαίρεση από την καταβολή ειδικού φόρου κατανάλωσης για τα αυτοκίνητα των εκπαιδευτικών του εξωτερικού.

4) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η Πανελλήνια Ομοσπονδία Δημοσίων Υπαλλήλων Αγροφυλακής υποβάλλει προτάσεις της για την επίλυση του αγροτικού προβλήματος.

5) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία η Πανελλήνια Ομοσπονδία Δημοσίων Υπαλλήλων Αγροφυλακής υποβάλλει προτάσεις της για την επίλυση του αγροτικού προβλήματος.

6) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Αμιρά Ηρακλείου ζητεί χρηματοδότηση για την κατασκευή αρδευτικού φράγματος στην περιοχή της.

7) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Κοινότητα Αμιρά Ηρακλείου ζητεί την κατασκευή αρδευτικού φράγματος στην περιοχή της.

8) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Αμιρά Ηρακλείου ζητεί οικονομική ενίσχυση για την αποπεράτωση τουριστικών καταλυμάτων στη θέση Σελί της περιοχής της.

9) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Κοινότητα Αμιρά Ηρακλείου ζητεί οικονομική ενίσχυση για την αποπεράτωση τουριστικών καταλυμάτων στη θέση Σελί της περιοχής της.

10) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Πηγαϊδακίων Ηρακλείου ζητεί την κατασκευή γηπέδου στην περιοχή της.

11) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Κοινότητα Πηγαϊδακίων Ηρακλείου ζητεί την κατασκευή γηπέδου στην περιοχή της.

12) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Δήμος Βελεστίνου Μαγνησίας ζητεί χρηματοδότηση για την εξόφληση αθλητικών έργων στο δημοτικό στάδιό του.

13) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βελεστίνου Μαγνησίας ζητεί χρηματοδότηση για την εξόφληση αθλητικών έργων στο δημοτικό στάδιό του.

14) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Βόλου ζητεί τη διαγραφή των τοκοχρεωλυτικών δόσεων του δανείου που πήρε από την ΑΤΕ για την κατασκευή σφαγείων.

15) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βόλου ζητεί τη διαγραφή των τοκοχρεωλυτικών δόσεων του δανείου που πήρε από την ΑΤΕ για την κατασκευή σφαγείων.

16) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Βόλου διαμαρτύρεται για την καθιέρωση αριθμών υπεραστικής κλήσεως για τα αστικά τηλέφωνα της συνοικίας Νέων Παγασών - Αλυκών Βόλου.

17) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βόλου διαμαρτύρεται για την καθιέρωση αριθμών υπεραστικής κλήσεως για τα αστικά τηλέφωνα της συνοικίας Νέων Παγασών - Αλυκών Βόλου.

18) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ 

Σελίδα 4246 

κατέθεσε αναφορά με την οποία ο Δήμος Βελεστίνου Μαγνησίας ζητεί οικονομική ενίσχυση για την κατασκευή του Δημοτικού Σταδίου.

19) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία ο Ιατρικός Σύλλογος Κορίνθου ζητεί να μην ισχύσουν για δύο χρόνια τα αντικειμενικά κριτήρια φορολόγησης στους πληγέντες από την πλημμύρα ελεύθερους επαγγελματίες.

20) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Δήμος Σαμοθράκης υποβάλλει προτάσεις για την άμεση αντιμετώπιση των προβλημάτων υγείας στην περιοχή.

21) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Σύλλογος Ιδιοκτητών Φροντιστηρίων Ξένων Γλωσσών Νομού 'Εβρου ζητεί να γίνονται αποδεκτοί οι τίτλοι γλωσσομάθειας PALSO στο Νέο Προσοντολόγιο.

22) Ο Βουλευτής Βοιωτίας κ. ΓΕΩΡΓΙΟΣ ΚΑΤΣΙΜΠΑΡΔΗΣ κατέθεσε αναφορά με την οποία η Κοινότητα Ανθοχωρίου Βοιωτίας ζητεί την αποζημίωση των καλλιεργειών που καταστράφηκαν από την υπερχείλιση του Βοιωτικού Κηφισού.

23) Ο Βουλευτής Βοιωτίας κ. ΓΕΩΡΓΙΟΣ ΚΑΤΣΙΜΠΑΡΔΗΣ κατέθεσε αναφορά με την οποία η Κοινότητα Ανθοχωρίου Βοιωτίας ζητεί τη λήψη μέτρων για την αποφυγή πλημμυρών από τον Βοιωτικό Κηφισό.

24) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία το Νομαρχιακό Τμήμα Μεσσηνίας του Συνδέσμου Κοινωνικών Λειτουργών Ελλάδος ζητεί να μην καταργηθεί η υπηρεσία Συμβουλευτικής Βοήθειας του Τμήματος Καλαμάτας.

25) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Κοινότητα Αλαγονίας Μεσσηνίας διαμαρτύρονται για την μελετώμενη μεταφορά του Ταχυδρομείου Αλαγονίας σε διπλανή κοινότητα.

26) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία πρώην μέτοχοι των ΣΕΠ ζητούν την επαναπρόσληψή τους ως οδηγοί λεωφορείων της ΕΘΕΛ.

27) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύνδεσμος Συνταξιούχων Πολιτικών Δημοσίων Υπαλλήλων Αθηνών ζητεί την αύξηση των συντάξεων των μελών του.

28) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Κοινότητα Αγιάς του Νομού Χανίων ζητεί χρηματοδότηση για την κατασκευή αντιπλημμυρικών έργων στην περιοχή της.

29) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Σωματείο Εργατοϋπαλλήλων Αθηναϊκής Χαρτοποιίας "SOFTEX" ζητεί την εξυγίανση και την εξασφάλιση της βιωσιμότητας της χαρτοποιίας.

30) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί την αναγνώριση των πιστοποιητικών γλωσσομάθειας PALSO.

31) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύλλογος Αδιόριστων Δασκάλων Πτυχιούχων Παιδαγωγικών Τμημάτων Πανεπιστημίων ζητεί τη λήψη μέτρων της επαγγελματικής τους αποκατάστασης.

32) Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία ο Προοδευτικός Σύλλογος Μακρινίτσας Μαγνησίας ζητεί οικονομική ενίσχυση για τη συνέχιση των πολιτιστικών του δραστηριοτήτων.

33) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Κοινότητα Ρωγών Νομού Αχαίας ζητεί να μη συνενωθεί με τις γύρω κοινότητες σε δήμο λόγω του ιστορικού της χαρακτήρα.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1746/7-1-97 ερώτηση δόθηκε με το υπ' αριθμ. 907/19-2-97 έγγραφο από τον Υπουργό Γεωργίας η ακόλουθη απάντηση:

"Aπαντώντας στην ερώτηση με αριθμο 1746/7.1.97 που κατέθεσε ο Βουλευτής κ. Η. Βεζδρεβάνης αναφορικά με το παραπάνω θέμα, στα πλαίσια των αρμοδιοτήτων μας σας πληροφορούμε ότι οι ποσότητες ελαιολάδου που εισήχθηκαν στη χώρα μας από την Τουρκία, ήταν:

- ελαιοκομική περίοδο 94 - 95 (1.11.94 - 31.10.95) - 75 τόνοι

- ελαιοκομική περίοδο 95 - 96 (1.11.95 - 30.9.96) - 0

(δεν έχει εισαχθεί ελαιόλαδο).

Για τον μήνα Οκτώβριο 1996 ακόμη δεν έχουμε στοιχεία εισαγωγών.

Ο Υπουργός

ΣΤΕΦ. ΤΖΟΥΜΑΚΑΣ"

2. Στην με αριθμό 1770/10-1-97 ερώτηση δόθηκε με το υπ' αριθμ. 871/14-2-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1770 που κατατέθηκε στις 10-1-97 απο το Βουλευτή κ. Ηλία Βεζδρεβάνη και μας διαβιβάσθηκε με το αρ. πρωτ. 2355/21-1-97 έγγραφο του Υπουργείου Εσωτερικών Δημόσιας Διοίκησης και Αποκέντρωσης, σας γνωρίζουμε τα εξής:

Στην αρμόδια Υπηρεσία μας (Δ/νση Πολεοδομικού Σχεδιασμού) δεν έχει περιέλθει μέχρι σήμερα, σχετικό με το θέμα αίτημα του Δήμου Νέας Ερυθραίας.

Ωστόσο, κρίνεται σκόπιμο να επισημανθεί ότι, σχετικό αίτημα του Δήμου υποβάλλεται στην προαναφερθείσα Υπηρεσία μας, μόνο στην περίπτωση που η αρμοδιότητα έγκρισης της ρύθμισης ανηκει στο ΥΠΕΧΩΔΕ (π.χ. αν αφορά οικοδομικά τετράγωνα με πρόσωπο σε βασικό οδικό δίκτυο). Διαφορετικά, εξετάζεται από την αρμόδια οικεία νομαρχιακή υπηρεσία, προκειμένου να εγκριθεί οποιαδήποτε σχετική ρύθμιση με απόφαση Νομάρχη.

Γενικά, όσον αφορά στη διαδικασία εξέτασης αντίστοιχων αιτημάτων των ΟΤΑ, σας ενημερώνουμε ότι οι γνωμοδοτήσεις των δημοτικών ή κοινοτικών συμβουλίων είναι μόνο συμβουλευτικές. Ο Υπουργός ή ο Νομάρχης (ανάλογα με την κατά περίπτωση αρμοδιότητα) έχει τη δυνατότητα να αποδεχθεί, να απορρίψει ή/και να τροποποιήσει τις παραπάνω προτάσεις, σύμφωνα με διαδικασία που ποικίλλει ανάλογα με το αντικείμενο του εξεταζόμενου αιτήματος (τροποποίηση ρυμοτομικού σχεδίου ή τροποποίηση όρων δόμησης και χρήσεων γης), όπως προκύπτει από τις διατάξεις του από 17-7-1923 Ν.Δ/γματος.

Ο Υπουργός

Κ. ΛΑΛΙΩΤΗΣ"

3. Στην με αριθμό 2028/27-1-97 ερώτηση δόθηκε με το υπ' αριθμ. 269/18-2-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στην με αριθμ. 2028/27-1-97 ερώτηση που κατατέθηκε στη Βουλή των Ελλήνων από τον Βουλευτή κ. Απόστολο Ανδρεουλάκο, σχετικά με τη λήψη μέτρων για την πάταξη του λαθρεμπορίου, σας γνωρίζουμε τα εξής:

Για τα θέματα της δίωξης του λαθρεμπορίου, της φοροδια-

Σελίδα 4247 

φυγής και των τελωνειακών ελέγχων την αρμοδιότητα έχει το συνερωτώμενο Υπουργείο Οικονομικών.

Οσον αφορά τους κτηνιατρικούς ελέγχους υγείας ζώων και τη χορήγηση πιστοποιητικών εισαγωγής προϊόντων τρίτων χωρών, ανήκουν στην αρμοδιότητα του Υπουργείου Γεωργίας προς το οποίο κοινοποιείται το έγγραφό μας με συνημμένη την σχετική ερώτηση.

Από πλευράς Υπουργείου Ανάπτυξης, ο έλεγχος αφορά κύρια την ποιότητα και τις ενδείξεις που πρέπει να φέρουν τα τρόφιμα και τα άλλα καταναλωτικά είδη που κυκλοφορούν στην αγορά. Σημειώνεται δε ότι, το αδίκημα της παραποίησης της προέλευσης προϊόντων ή της πρόσμιξης αυτών με όμοια προϊόντα διαφορετικής προσέλευσης, τιμωρείται ποινικά από τις διατάξεις του Αγορανομικού Κώδικα. Ως προς τις τιμές των εν λόγω ειδών, μετά την ισχύ της Αγορανομικής Διάταξης 16/92, αυτές διαμορφώνονται ελεύθερα με βάση την προσφορά - ζήτηση και τους κανόνες του υγιούς ανταγωνισμού.

Ο Υφυπουργός

ΜΙΧ. ΧΡΥΣΟΧΟΪΔΗΣ"

4. Στην με αριθμό 2028/27-1-97 ερώτηση δόθηκε με το υπ' αριθμ. 93149/17-2-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της ερώτησης 2028/27.1.97 του Βουλευτή κ. Α. Ανδρεουλάκου σχετικά με τα διαλαμβανόμενα στο θέμα, σας γνωρίζουμε τα εξής:

Η Τελωνειακή Υπηρεσία, στα πλαίσια των αρμοδιοτήτων της καταβάλλει κάθε δυνατή προσπάθεια για τον εντοπισμό των πάσης φύσεως παρατυπιών, εφαρμόζοντας τις κατά νόμον ισχύουσες διαταξεις και επιβάλλει τις νόμιμες κυρώσεις κατά παντός υπευθύνου για την πάταξη της δασμοφοροδιαφυγής και την διασφάλιση των συμφερόντων του Δημοσίου.

Ειδικότερα, σας γνωρίζουμε ότι οι Τελωνειακές Διωτικές Υπηρεσίες της χώρας καταβάλλουν συντονισμένες προσπάθειες και προβαίνουν σε ενδεδειγμένους ελέγχους και αντιλαθρεμπορικές επιχειρήσεις στην παραμεθόριο περιοχή των συνόρων με τις Βαλκανικές χώρες για να αποτρέψουν και καταστείλουν κάθε λαθρεμπορική δραστηριότητα σχετικά με την παράνομη εισαγωγή κτηνοτροφικών προϊόντων, ζώντων ζώων και γενικά τροφίμων.

Ενδεικτικά, σας γνωρίζουμε ότι κατά την τελευταία διετία (1995 - 1996) έχουν διαπιστωθεί 54 περιπτώσεις λαθρεμπορίας τροφίμων γενικά (εσπεριδοειδή - τυριά - ελαιόλαδο - ρύζι - μπανάνες), οι οποίες μηνύθηκαν στους αρμόδιους Εισαγγελείς, συνολικού ύψους δασμών και λοιπών φόρων 85.000.000 δρχ. και για τις οποίες εκδόθηκαν οι σχετικές καταλογιστικές πράξεις και επιβλήθηκαν πρόστιμα 1 δις δρχ. περίπου.

Πέραν αυτών, η Τελωνειακή Υπηρεσία, επαγρυπνά για τον εντοπισμό των πηγών της λαθραίας εισαγωγής τυροκομικών, κτηνοτροφικών κ.α. προϊόντων και λαμβάνει όλα τα ενδεικνυόμενα και προβλεπόμενα από το νόμο μέτρα για την πλήρη εξάρθρωση των δικτύων και την όσο το δυνατόν αποτελεσματικότερη πάταξη του φαινομένου τούτου, προς διασφάλιση των συμφερόντων του Δημοσίου και την προστασία του υγιούς εμπορίου, έχοντας συγκροτήσει σε όλη την παραμεθόριο περιοχή ειδικά μικτά συνεργεία, τα αποτελέσματα των οποίων είναι ικανοποιητικά.

Επίσης σας πληροφορούμε ότι η Διεύθυνσή μας με σειρά διαταγών προς τις διωκτικές Τελωνειακές Υπηρεσίες της χώρας, έχει επιστήσει την προσοχή τους για διενέργεια τακτικών και έκτακτων ελέγχων τόσο κατά την διακίνηση εμπορευμάτων στον ελληνικό χώρο, όσο και κατά την εισαγωγή ή εξαγωγή εμπορευμάτων από και προς Τρίτες χώρες.

Ο Υφυπουργός

ΓΕΩΡΓΙΟΣ ΔΡΥΣ"

5. Στην με αριθμό 2030/27-1-97 ερώτηση δόθηκε με το υπ' αριθμ. 108/13-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2030/27-1-97 που κατέθεσε ο Βουλευτής κ. Παν. Ψωμιάδης σας γνωρίζουμε τα ακόλουθα:

Η Νομαρχιακή Αυτοδιοίκηση Θεσ/νίκης επιχορηγήθηκε από το Π.Δ.Ε. (ΣΑΕ 041/2 - ΣΑΕ 047) για το έτος 1996 με τα κατωτέρω ποσά:

Οικόπεδα - Κατασκευές : 2.048.000.000 δρχ.

Επισκευές: 660.000 δρχ.

ΤΚΑΣΕ: 1.760.000.000 δρχ.

Επίσης από τη ΣΑΕ 042/2 έχουν ενταχθεί τα έργα ανέγερσης του:

1) ΕΠΛ Πυλαίαςπροϋπολογισμού 1.000.000 δρχ.

2) ΕΠΛ Καλαμαριάπροϋπολογισμού 1.000.000 δρχ.

3) ΕΠΛ Δυτικής Θεσ/νίκηςπροϋπολογισμού 1.000.000 δρχ.

Η δαπάνη για την αντιμετώπιση των αναγκών σε σχολική στέγη θα καλυφθεί από τις πιστώσεις του Π.Δ.Ε. και του νέου Δανείου ΤΚΑΣΕ 1192/95.

Το χρηματοδοτικό πρόγραμμα είναι ύψους 359,276 δρχ. και το αντίστοιχο Δάνειο ΤΚΑΣΕ 143,7 δις δρχ. και αφορά στην βελτίωση της υλικοτεχνικής υποδομής της Α/θμιας και Β/θμιας Εκπ/σης κυρίως για τους Νομούς Αττικής, Θεσ/νίκης, Αιτωλ/νίας, Αχαϊας, Ηρακλείου, Ιωαννίνων, Λαρίσης, Μαγνησίας, Χανίων, Ευβοίας όπου παρουσιάζεται εντονότερο το πρόβλημα των αναγκών σε σχολική στέγη μεταξύ των οποίων συμπεριλαμβάνεται και ο Νομός Θεσ/νίκης και επίκειται η κατανομή της 1ης δόσης του νέου δανείου ΤΚΑΣΕ 1192/95, μέσω του Ο.Σ.Κ.

Το ΥΠ.Ε.Π.Θ. έχει κινήσει τις διαδικασίες για την σύνταξη του Π.Δ.Ε. 1997 και κατανοώντας τις ανάγκες της περιφέρειας σε σχολική στέγη, στα πλαίσια των οικονομικών του δυνατοτήτων, έχει δώσει προτεραιότητα στην Συλλογική Απόφαση που αφορά στα έργα σχολικής στέγης των Νομαρχιών σε όλη τη χώρα εκτός Αττικής.

Οπως μας πληροφόρησε ο Νομάρχης Θεσ/νίκης οι ελλείψεις αιθουσών του Πολεοδομικού Συγκροτήματος Θεσ/νίκης (Π.Σ.Θ.) ανέρχονται σε 114.

Οσον αφορά στο Πρόγραμμα για το 1997 το οποίο ακόμη δεν έχει εγκριθεί, όπως μας πληροφόρησε ο Νομάρχης Θεσσαλονίκης θα συνταχθεί λαμβάνοντας υπόψη την υποχρέωσή τους: α) να ολοκληρώσουν τα έργα που εκκρεμούν απο τα προηγούμενα χρόνια, β) να καλύψουν άλλες ανάγκες που δεν είχαν ενταχθεί σε Πρόγραμμα, είτε λόγω περιορισμένων οικονομικών δυνατοτήτων, είτε γιατί δεν είχαν, για διάφορους λόγους, αναγνωρισθεί σαν τέτοιες (π.χ. πρόσφατα χαρακτηρισμένα κτίρια ως μη ασφαλή) και γ) να αγορασθούν οικόπεδα, για να προγραμματισθουν σ' αυτά ανεγέρσεις νέων διδακτηρίων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

6. Στην με αριθμό 2033/27-1-97 ερώτηση δόθηκε με το υπ' αριθμ. 109/19-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2033/27-1-97 που κατέθεσε ο Βουλευτής κ. Μαν. Μπεντενιώτης, σας γνωρίζουμε τα ακόλουθα:

Το Κέντρο Τεχνολογικής Ερευνας είναι Νομικό Πρόσωπο Ιδιωτικού Δικαίου συνδεδεμένο με το Τ.Ε.Ι. (Ν. 1771/88 και 1514/85) και ιδρύεται με Προεδρικό Διάταγμα, ύστερα απο πρόταση του Τ.Ε.Ι., του Ινστιτούτου Τεχνολογικής Εκπ/σης (Ι.Τ.Ε.) και του Συμβουλίου Τεχνολογικής Εκπ/σης (ΣΤΕ), μέχρι της συκρότησης των αρμοδίων οργάνων του ΕΣΥΠ (Ν. 2327/95).

Το ΤΕΙ Πειραιά έχει υποβάλλει πρόταση για την ίδρυση Κέντρου Τεχνολογικής Ερευνας και μεταξύ των ερευνητικών τομέων που προτείνει είναι και ο ερευνητικός τομεας Ανθοκομίας με έδρα την επαρχία της Τροιζηνίας.

Η υπηρεσία θα εισάγει το θέμα σε επόμενη συνεδρίαση της Ολομέλειας του Συμβουλίου Τεχνολογικής Εκπ/σης για να γνωμοδοτήσει σχετικά.

Σελίδα 4248 

 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

7. Στην με αριθμό 2038/97 ερώτηση δόθηκε με το υπ' αριθμ. 64/19-2-97 έγγραφο από τον Υπουργό Τύπου η ακόλουθη απάντηση:

"Απαντώντας στην ερώτηση αρ. 2038/97 των Βουλευτών κ.κ. Α. Τασούλα και Μ. Μπόσκου σας πληροφορούμε:

1. Το Υπουργείο Τύπου και ΜΜΕ αντιμετωπίζει πάντοτε με ιδιαίτερη ευαισθησία ζητήματα ατόμων με ειδικές ανάγκες.

Στο πλαίσιο αυτό εντάσσεται και η πρόσφατη επιστολή μου προς τους κ.κ. Δ/ντές όλων των τηλεοπτικών σταθμών της χώρας (επισυνάπτεται) για εφαρμογή της διάταξης της παραγράφου 20 του άρθρου 3 του νόμου 2328/1995 που μεριμνά για την ενημέρωση, ψυχαγωγία κ.λπ. των κωφών ατόμων.

2. Οσον αφορά, ειδικότερα, την ΕΡΤ-ΑΕ, σημειώνεται ότι καταβάλλεται προσπάθεια για συνέχιση της ενημερωτικής εκπομπής, για άτομα με προβλήματα ακοής, που μετέδιδε η ΕΤ-2 και που η διακοπή της οφείλεται σε λόγους υγείας του πανελληνίως γνωστού από ετών παρουσιαστή της. Βρίσκεται, επίσης, σε διαδικασία προμήθειας ειδικού μηχανήματος για την τεχνική υποστήριξη των εκπομπών που έχει προγραμματίσει ειδικώς για άτομα με προβλήματα ακοής.

Ο Υπουργός

ΔΗΜΗΤΡΙΟΣ ΡΕΠΠΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

8. Στην με αριθμό 2046/28-1-97 ερώτηση δόθηκε με το υπ' αριθμ. 876/19-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2046/28.1.97 που κατέθεσε στη Βουλή ο Βουλευτής κ. Γ. Καλαντζής παρακαλούμε να τον πληροφορήσετε τα εξής:

Οπως μας ενημέρωσε η Δ/νση Γεωργίας Ν. Καβάλας, το "πρόβλημα" στην επιδότηση της παραγωγής ελαιολάδου των παραγωγών κυρίως της Νήσου Θάσου προέκυψε διότι την τελευταία περίοδο πολλοί ελαιοποίησαν μεγαλύτερες ποσότητες ελαίως έως και όλη την παραγωγή τους λόγω της υψηλής τιμής του ελαιολάδου στην αγορά.

Συνέπεια αυτού ήταν όσοι από τους ελαιοπαραγωγούς έπρεπε να ενισχυθούν σύμφωνα με τους συντελεστές απόδοσης των ελαιοκομικών ζωνών και τον αριθμό των παραγωγικών ελαιοδέντρων τους, να μην ικανοποιηθούν ως προς το ύψος της οικονομικής ενίσχυσης που απήλαυσαν σε σχέση με την επιπλέον παραχθείσα ποσότητα ελαιολάδου.

Από την Κεντρική Υπηρεσία του Υπουργείου Γεωργίας συντάσσεται κάθε χρόνο βάσει των Κοινοτικών Κανονισμών εγκύκλιος που αφορά την εφαρμογή του καθεστώτος ενίσχυσης στην παραγωγή ελαιολάδου και η οποία αποστέλλεται άμεσα προς τις περιφερειακές Υπηρεσίες του Υπουργείου για εφαρμογή.

Η ακριβής τήρηση όλων των όρων της εγκυκλίου είναι απαραίτητη προϋπόθεση για την καταβολή των Κοινοτικών επιδοτήσεων και όλες οι Περιφερειακές Υπηρεσίες του Υπουργείου Γεωργίας δίνουν τις απαραίτητες επεξηγήσεις στους ελαιοπαραγωγούς περί του τρόπου υπολογισμού της προς επιδότηση ποσότητας ελαιολάδου.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

9. Στην με αριθμό 2049/28-1-97 ερώτηση δόθηκε με το υπ' αριθμ. 123/18-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2049/28-1-97 που κατέθεσε ο Βουλευτής κ. Γεώργιος Καρατζαφέρης, σας γνωρίζουμε τα ακόλουθα:

Τα Επαγγελματικά δικαιώματα των πτυχιούχων του Τμήματος Λογιστικής των ΤΕΙ, έχουν καθορισθεί με το Π.Δ. 349/89 (150, Α) κατ' εξουσιοδότηση του Νόμου 140/83 "Δομή και λειτουργία των Τεχνολογικών Εκπαιδευτικών Ιδρυμάτων" και οι παραπάνω πτυχιούχοι έχουν καθιερωθεί στην αγορά εργασίας, ως λογιστές διαφόρων επιπέδων, μέχρι και Προϊστάμενοι λογιστηρίου μεγάλων επιχειρήσεων.

Το Υπουργείο Παιδείας βρίσκεται σε επαφή με το Υπουργείο Εθνικής Οικονομίας προκειμένου το θέμα να διευθετηθεί κατά τον καλύτερο δυνατό τρόπο, διασφαλίζοντας τη συμμετοχή των πτυχιούχων Λογιστικής Τ.Ε.Ι. στην αγορά εργασίας, ανάλογα με τα προσόντα τους και τις σπουδές τους.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

10. Στην με αριθμό 2051/28-1-97 ερώτηση δόθηκε με το υπ' αριθμ. 877/19-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2051/28.1.97 που κατέθεσε ο Βουλευτής κ. Αθ. Χειμάρας αναφορικά με το παραπάνω θέμα, σας πληροφορούμε ότι:

Με δεδομένο ότι η ποσόστωση ζάχαρης για τη χώρα μας είναι σταθερή, που σημαίνει ότι και η προγραμματιζόμενη έκταση (συνολικά για τη χώρα μας αλλά και κατά εργοστάσιο) είναι αναγκαστικά περιορισμένη, η Ελληνική Βιομηχανία Ζάχαρης κατανέμει εκτάσεις στους τευτλοπαραγωγούς βάσει ορισμένων κριτηρίων, προσπαθώντας κατ' αρχάς να ικανοποιήσει τους παλαιότερους καλλιεργητές τεύτλων. Ετσι για τους παραγωγούς που καλλιέργησαν τεύτλα τα 4 τελευταία χρόνια κατανεμήθηκε για το 1997 έκταση ίση με το μέσο όρο της έκτασης των 4 ετών.

Το παραπάνω ποσοστό μειώνεται σε 80% και 65% αντίστοιχα για τους παραγωγούς που καλλιέργησαν τεύτλα τα τελευταία 3 και 2 χρόνια και σε 50% για όσους καλλιέργησαν τον τελευταίο χρόνο μόνο.

Για το 1997 το πρόγραμμα τεύτλων του Εργοστασίου Λάρισας καλύπτει 125.000 στρέμ. στο οροπέδιο Δομοκού και τα υπόλοιπα στη Θεσσαλία.

Οι καλ/τές Δομοκού Ν. Φθιώτιδας ζήτησαν με αιτήσεις τους συνολική έκταση 46.000 στρεμ. ενώ οι της Θεσσαλίας ζήτησαν συνολική έκταση 532.000 στρέμ., πράγμα που δείχνει το μεγάλο ενδιαφέρον που υπάρχει για την τευτλοκαλλιέργεια.

Ειδικά λοιπόν για την περιοχή Δομοκού και σύμφωνα με τα παραπάνω δεν υπάρχει η δυνατότητα επέκτασης των εκτάσεων πέραν των προαναφερθέντων μέσων όρων για τους παλαιότερους καλλιεργητές ούτε και εισόδου νέων αγροτών στην τευτλοκαλλιέργεια χωρίς να προϋπάρξουν αποχωρήσεις παλαιών καλλιεργητών.

Ο Υπουργός

ΣΤΕΦ. ΤΖΟΥΜΑΚΑΣ"

11. Στην με αριθμό 2062/28-1-97 ερώτηση δόθηκε με το υπ' αριθμ. 880/19-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2062/28.1.97 που κατέθεσε ο Βουλευτής κ. Σ. Τσιτουρίδης αναφορικά με το παραπάνω θέμα, σας πληροφορούμε ότι:

Στην Κοινότητα Μεγ. Λειβαδιών Κιλκίς από το χαλάζι της 1.9.96 επλήγησαν καλλιέργειες πατάτας. Στον ΕΛΓΑ υποβλήθηκαν 61 δηλώσεις ζημιάς, οι εκτιμήσεις των οποίων έχουν ήδη διενεργηθεί και έχει κοινοποιηθεί ο πίνακας με τα πορίσματα ζημιάς έτσι ώστε να λάβουν γνώση οι ενδιαφερόμενοι παραγωγοί.

Από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους παραγωγούς το συντομότερο δυνατόν.

Σχετικά με την διάθεση της πατατοπαραγωγής γνωρίζουμε ότι:

Η φετεινή παραγωγή πατάτας στο Νομό Κιλκίς, έφθασε τους 10.000 τόνους, έναντι 8.000 τόνων 1995.

Η διάθεση πατάτας αρχίζει στα τέλη Σεπτεμβρίου και ολοκληρώνεται στα μέσα Απριλίου του επόμενου χρόνου.

Σελίδα 4249 

 

Από τη φετεινή παραγωγή των 10.000 τον., έχουν διατεθεί μέχρι σήμερα οι 5.000 τόνοι και απομένουν 5.000 τόνοι.

Κατά συνέπεια, ο ρυθμός απορρόφησης των αποθεμάτων, είναι ικανοποιητικός.

Τα σημερινά αποθέματα πατάτας σε σύνολο χώρας, εκτιμώνται γύρω στους 90.000 τόννους και προορίζονται για την κάλυψη των αναγκών της εσωτερικής αγοράς, μέχρι την έναρξη της συγκομιδής της νέας εσοδείας, που τοποθετείται στα μέσα Απριλίου.

Οι μηνιαίες ανάγκες της εσωτερικής αγοράς υπολογίζονται γύρω στους 60.000 τόννους. Συνεπώς, τα υπάρχοντα αποθέματα, δεν καλύπτουν τις ανάγκες της εσωτερικής αγοράς και η απορρόφηση της παραγωγής, θεωρείται εξασφαλισμένη.

Οι τιμές διάθεσης της πατάτας διαμορφώνονται γύρω στις 60 δρχ/κιλό και κυμαίνονται στα ίδια επίπεδα με τις τιμές διάθεσης της πατάτας την προηγούμενη χρονιά.

Οι τιμές διάθεσης της πατάτας, διαμορφώνονται ελεύθερα, με βάση την προσφορά και ζήτηση στον ευρύτερο χώρο των αγορών της Ευρώπης και της Μεσογείου, όπου η φετεινή παραγωγή είναι αρκετά αυξημένη και οι τιμές διάθεσης διαμορφώνονται σε επίπεδα 20% χαμηλότερα από πέρυσι.

Οι εισαγωγές πατάτας από Τρίτες χώρες, σύμφωνα με το Κοινοτικό Καθεστώς, είναι ελεύθερες, κατά συνέπεια το Υπ. Γεωργίας, δε δύναται να απαγορεύσει την εισαγωγή της πατάτας.

Στα πλαίσια όμως των υφιστάμενων Κοινοτικών Κανονισμών, του Υπ. Γεωργίας καταβάλλει κάθε δυνατή προσπάθεια για λεπτομερή ποιοτικό και φυτοϋγειονομικό έλεγχο, ώστε να προστατευθεί ο Ελληνας παραγωγός.

Ηδη, με σχετική Υπουργική Απόφαση, απαγορεύεται εισαγωγή πατάτας από την Τουρκία, για να προστατευθούν οι καλλιέργειες πατάτας από την είσοδο επικίνδυνων οργανισμών και ιδιαίτερα του βακτηρίου της πατάτας PSEUDOMONAS SOLANACEARUM, διαπιστώθηκαν σε φορτία εισαγώμενης πατάτας από Τουρκία.

Ο Υπουργός

ΣΤΕΦ. ΤΖΟΥΜΑΚΑΣ"

12. Στην με αριθμό 2069/28-1-97 ερώτηση δόθηκε με το υπ' αριθμ. 883/19-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2069/28.1.97 που κατέθεσε στη Βουλή ο Βουλευτής κ. Γ. Γαρουφαλιάς παρακαλούμε να τον πληροφορήσετε τα εξής:

Μετά από σχετική Απόφαση του Υπουργού Γεωργίας οι βαμβακοπαραγωγοί μπορούν να παραδώσουν - ως επιλέξιμες - ποσότητες σύσπορου βαμβακιού που έχουν (ακόμη και πέραν του ορίου των ηρτημένων εσοδειών που καθορίστηκαν), υπό την προϋπόθεση ότι οι ποσότητες αυτές είχαν δηλωθεί ως αποθέματα στον Οργανισμό Βάμβακος και ελέγχθηκαν από τις ορισθείσες επιτροπές.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

13. Στην με αριθμό 2070/28-1-97 ερώτηση δόθηκε με το υπ' αριθμ. 19-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2070/28.1.97 που κατέθεσε ο Βουλευτής κ. Β. Γαρουφαλιάς αναφορικά με το παραπάνω θέμα, σας πληροφορούμε ότι:

Είναι γεγονός ότι μια μερίδα των εκπροσώπων των κρατών μελών επιδιώκουν την αποδέσμευση του τομέα καπνού απ' την καταβολή της πριμομδότησης με το επιχείρημα ότι ο καπνός βλάπτει την υγεία και παράλληλα με το επιχείρημα ότι είναι χαμηλής ποιότητας γι' αυτό και εξάγεται σε χαμηλές τιμές σε τρίτες χώρες με συνέπεια να ενισχύονται έμμεσα οι πολίτες άλλων χωρών.

Ωστόσο η θέση αυτή δεν πέρασε και έτσι οι νέες προτάσεις για την αναθεώρηση του καθεστώτος που στοχεύουν στην βελτίωση της ποιότητας και στην εξασφάλιση περισσότερων βιώσιμων καπνικών εκμεταλλεύσεων, προβλέπουν την συνέχιση της καταβολής της πριμοδότησης στους παραγωγούς που θα παραμείνουν στην καπνοκαλλιέργεια.

Οσον αφορα για τη διάθεση της COMMISSION να μειώσει την παραγωγή καπνών με την εξαγορά των ποσοστώσεων αυτή θα στηρίζεται σε εθελούσια βάση.

Ωστόσο, η χώρα μας δεν θα δεχθεί την θέσπιση ανάλογων διατάξεων και ιδίως για ορισμένες ποικιλίες που αποτελούν και μονοκαλλιέργεια στο σύνολο σχεδόν των περιοχών της χώρας.

Ο Υπουργός

ΣΤΕΦ. ΤΖΟΥΜΑΚΑΣ"

14. Στην με αριθμό 2073/28-1-97 ερώτηση δόθηκε με το υπ' αριθμ. 6953/17-2-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2073/28-1-97 του Βουλευτή κ. Ν. Κατσαρού σας πληροφορούμε ότι, σύμφωνα με σχετικό έγγραφο της Νομαρχιακής Αυτοδιοίκησης Λάρισας, δεν υπάρχει κίνδυνος κατάρρευσης της νέας γέφυρας Ε.Ο. Αγιάς - Σκήτης - Αγιόκαμπου και της παλαιάς γέφυρας Αλαμάνου.

Επίσης αναφέρεται ότι η παροχή του χειμάρρου είναι μικρή, η κοίτη σχετικά καθαρή και η υδραυλική διατομή του είναι επαρκής.

Ο Υφυπουργός

ΛΑΜΠ. ΠΑΠΑΔΗΜΑΣ"

15. Στην με αριθμό 2076/29-1-97 ερώτηση δόθηκε με το υπ' αριθμ. 893/19-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2076/29.1.97 που κατέθεσε στη Βουλή ο Βουλευτής κ. Σ. Δανέλλης παρακαλούμε να τον πληροφορήσετε σε ό,τι μας αφορά τα εξής:

Περιοχή του όρους Μαίναλο, έκτασης 22.796 εκταρίων, έχει απογραφεί στα πλαίσια υλοποίησης της οδηγίας 92/43/ΕΟΚ (και συμπεριλαμβάνεται στις 296 περιοχές) ως επιλέξιμος τόπος Κοινοτικού ενδιαφέροντος για ένταξη στο Ευρωπαϊκό δίκτυο NATURA 2000.

Η υπόψη περιοχή (που οριοθετείται από τους οικισμούς: Συλίμνα - Βλαχέρνα - Λεβίδι - Κάψας - Μερκοβούνι και την πόλη της Τρίπολης) περιλαμβάνεται (με τον κωδικό GR 2520001 OROS MAINALO) στις 164 περιοχές που ήδη κοινοποιήθηκαν (ως το 1ο τμήμα του Εθνικού καταλόγου) στην Ευρωπαϊκή Επιτροπή.

Εφόσον η υπόψη περιοχή επιλέγει από την αρμόδια Επιτροπή, ως τόπος κοινοτικής σημασίας, θα ορισθεί στη συνέχεια, μετά από την έκδοση σχετικής απόφασης από τα συναρμόδια Υπουργεία, ως ειδική ζώνη διατήρησης.

Στην απόφαση αυτή θα καθορισθούν όλα τα ενδεδειγμένα (τόσο από την Κοινοτική όσο και από την Εθνική νομοθεσία) μέτρα διατήρησης.

Τα μετρα θα αποσκοπούν στην διατήρηση ή την αποκατάσταση των φυσικών οικοτόπων και αγρίων ειδών χλωρίδας και πανίδας κοινοτικου ενδιαφέροντος που η υπόψη περιοχή φιλοξενεί, σε ικανοποιητική κατάσταση διατήρησης, λαμβανομένων υπόψη των οικονομικών, κοινωνικών και πολιτιστικών απαιτήσεων, καθώς και των τυχόν τοπικών ή περιφερειακών ιδιομορφιών.

Σύμφωνα με την Οδηγία, για όλα τα σχέδια, μη άμεσα συνδεόμενα ή αναγκαία για τη διαχείριση του τόπου, που θα υλοποιηθούν στις περιοχές που θα περιληφθούν στο δίκτυο NATURA 2000. Θα συντάσσεται και θα δημοσιοποιείται Μελέτη Περιβαλλοντικών Επιπτώσεων (σύμφωνα με την διαδικασία των ΚΥΑ 69269/5387/90 και 75308/5612/90).

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

16. Στην με αριθμό 2102/29-1-97 ερώτηση δόθηκε με το υπ' αριθμ. 896/19-2-97 έγγραφο από τον Υπουργό Γεωργίας 

Σελίδα 4250 

η ακόλουθη απάντηση:

"Απαντώντας στην ερώτηση με αριθμ. 2102/29.1.97 που κατέθεσαν οι Βουλευτές κ.κ. Απ. Τασούλας, Β. Μπούτας αναφορικά με το παραπάνω θέμα, σας πληροφορούμε ότι:

Εκ της αναμενόμενης φετινής παραγωγής 130.000 τόνων πορτοκαλιών (ομφαλοφόρων και κοινών) του Ν. Αρτας και μέχρι 31.1.97 έχουν διατεθεί οι παρακάτω ποσότητες ως εξής:

Εξαγωγές: 7.000 τόνοι

Μεταποίηση: 23.800 τόνοι

Εσωτερική κατανάλωση: 6.000 τόνοι

Φθορές και αυτοκατανάλωση: 7.00 τόνοι

Ως εκ τούτου η ηρτημένη εμπορεύσιμος παραγωγή είναι περίπου 86.000 τόνοι.

Το Υπουργείο Γεωργίας είναι ενήμερο για τα προβλήματα στην ομαλή απορρόφηση των πορτοκαλιών εσοδείας 1996/97 και ιδίως για την μείωση των εξαγωγών μας, τα οποία οφείλονται σε μια σειρά αιτιών όπως:

- Μείωση των εγκεκριμένων προς εξαγωγή προ τις Τρίτες Χώρες ποσοτήτων με βάση τις συμφωνίες της GATT.

- Μείωση του ύψους των προβλεπομένων επιστροφών (οικονομικών ενισχύσεων) προς τις Τρίτες Χώρες λόγω της συμφωνίας της GATT.

- Ορισμένοι εξαγωγικοί φορείς οι οποίοι παραδοσιακά εξήγαγαν εσπεριδοειδή προς τις Ανατολικές Χώρες, δεν δραστηριοποιήθηκαν στον ανάλογο βαθμό η πραγματοποιήθηκαν στον ανάλογο βαθμό ή πραγματοποίησαν ελάχιστες εξαγωγές συγκριτικά με πέρυσι, εκ του γεγονότος ότι μέχρι σήμερα, δεν εξοφλήθηκαν από τους εισαγωγείς των Τρίτων Χωρών, για εξαγωγές της προηγούμενης εξαγωγικής περιόδου (1995/96).

Αποτέλεσμα των παραπάνω είναι οι μειωμένες εφέτος εξαγωγές συγκριτικά με τα προηγούμενα χρόνια καθώς και οι τιμές οι οποίες παρουσιάζουν πτωτικες τάσεις.

Το Υπουργείο Γεωργίας ενόψει αυτής της καταστάσεως, ξεκίνησε μια σειρά άμεσων ενεργειών προκειμένου να ενεργοποιήσει τον Κοινοτικό μηχανισμό της απόσυρσης (δωρεάν διανομή) προς τις Τρίτες Χώρες και αναμένει την σχετική έγκριση από την COMMISSION.

Επί πλέον το Υπουργείο Γεωργίας προσανατολίζεται στη λήψη των παρακάτω μέτρων:

- Στη βελτίωση του καθεστώτος της κοινωνικής απόσυρσης στο εσωτερικό αλλά για τους αποδεδειγμένα νόμιμους δικαιούχους εφαρμογής του μέτρου.

- Στην εντατικοποίηση της δραστηριοποίησης των μεταποιητικών μονάδων χυμοποιϊας.

- Επανεξέταση της πολιτικής των μεταφορών με το συναρμόδιο Υπουργείο για τη βελτίωση των εξαγωγών προς τον ενδοκοινοτικό χώρο και στην εφαρμογή του θεσμού της απόσυρσης αυτής καθ' αυτής.

Ο Υπουργός

ΣΤΕΦ. ΤΖΟΥΜΑΚΑΣ"

17. Στην με αριθμό 2112/29-1-97 ερώτηση δόθηκε με το υπ' αριθμ. 897/19-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2112/29.1.97 που κατέθεσε ο Βουλευτής κ. Σπ. Σπύρου αναφορικά με το παραπάνω θέμα, σας πληροφορούμε ότι σύμφωνα με τον Καν. (Ε.Ε.) αριθ. 1626/94 για τη θέσπιση ορισμένων τεχνικών μέτρων διατήρησης των αλιευτικών πόρων στη Μεσόγειο από 1.1.95 οι μηχ/τες απαγορεύεται να ψαρεύουν μέσα από το όριο των τριών ναυτικών μιλίων από τις ακτές, ή σε βάθη θάλασσας μικρότερα από τα 50 μέτρα, όταν το βάθος ευρίσκεται σε μικρότερη απόσταση απο τα 3ν.μ. Σύμφωνα όμως με τη νομοθεσία της χώρας μας το βάθος των 50 μ. θα πρέπει σε κάθε περίπτωση να ευρίσκεται έξω από το όριο του ενός ν.μ. απόσταση από την ακτή. Επί πλέον από 1.1.98 το άνοιγμα των ματιων των διχτύων δεν θα πρέπει να είναι μικρότερο από τα 40 χιλιοστά (20 χιλιοστά σύμφωνα με τη μέθοδο μέτρησης που χρησιμοποιείται στη χώρα μας).

Στο θαλάσσιο στενό Κερκύρας - Ηγουμενίτσας υπάρχει 7μηνη απαγόρευση της μηχ/τας (Απρίλιο μέχρι Οκτώβριο σύμφωνα με το άρθρο 10 Β.Δ. 917/66).

Μετά τα παραπάνω η αρμόδια Υπηρεσία του ΥΠ.ΓΕ. θεωρεί ότι η ισχύουσα νομοθεσία καλύπτει την ανάγκη προστασίας των ιχθυαποθεμάτων της περιοχής του Στενού Κέρκυρα - Θεσπρωτία και δεν υπάρχει ανάγκη να ληφθούν πρόσθετα μέτρα. Θα πρέπει όμως να εντατικοποιηθείη αστυνόμευση και οι έλεγχοι στη περιοχή ώστε να επιβάλονται στους παραβάτες της αλιευτικής Νομοθεσίας οι νόμιμες κυρώσεις που σύμφωνα με την ισχύουσα Νομοθεσία (Ν. 2040/92) είναι αυστηρότατες.

Ο Υπουργός

ΣΤ. ΤΖΟΥΜΑΚΑΣ"

18. Στην με αριθμό 2120/29-1-97 ερώτηση δόθηκε με το υπ' αριθμ. 899/19-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2120/29.1.97 που κατέθεσε στη Βουλή ο Βουλευτής κ. Θ. Δημοσχάκης παρακαλούμε να τον πληροφορήσετε τα εξής:

Ο Οργανισμός Βάμβακος του ΥΠ.ΓΕ. γνωρίζοντας ότι σε ορισμένες περιοχές υπήρχαν αποθέματα συσπόρου βάμβακος πρότεινε παράταση παραλαβών για 10 - 15 ημέρες. Με Υπουργική Απόφαση παρατάθηκε η περίοδος παραλαβών μέχρι 6-2-97 και η περίοδος εκκόκισης μέχρι 12-2-97.

Η ανωτέρω παράταση που δόθηκε καλύπτει επαρκώς όλη τη χώρα εκτός από τις περιοχές Σερρών - Δράμας και Εβρου λόγω ιδιαιτεροτήτων αυτών των περιοχών.

Το πρόβλημα σ' αυτές τις περιοχές εντοπίζεται σε ασυγκόμιστες μέχρι τώρα καλλιέργειες (κυρίως δεύτερο χέρι) που είναι αμφίβολο αν τελικά και σε ποιό βαθμό θα μπορούσαν να συγκομισθούν.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

19. Στην με αριθμό 2146/31-1-97 ερώτηση δόθηκε με το υπ' αριθμ. 910/19-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2146/31.1.97 που κατέθεσε ο Βουλευτής κ. Μ. Φραγκιαδουλάκης, αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Εκ της συνολικης αναμενομένης παραγωγής των 130.000 τόνων περίπου εσπεριδοειδών εσοδείας 1996/97 του Ν. Χανίων, στα ομφαλοφόρα πορτοκάλια επικεντρώνεται λόγω εποχής ιδιαιτέρα προσοχή και ως εκ τούτου παραθέτουμε κατωτέρω συγκριτικούς πίνακες παραγωγής και διάθεσης (κατά χρήση) για τις εσοδείες 1996/97 και 1995/96 και μεχρι 31 Ιανουαρίου.

- Αναμενόμενη ή συντελεσθείσα 100.000 τόν. 95.000 τον.

παραγωγή

- Εξαγωγές 900 τόν. 2.500 τόν.

- Χυμοποίηση 0 " 0 "

- Εσωτερική κατανάλωση 6.500 " 8.000 " 

- Φθορά και αυτοκατανάλωση 4.500 " 3.000 " 

Απόσυρση γενικά 12.700 " 12.500 " 

- Ηρτημένη εμπορεύσιμος

παραγωγή 75.400 " 69.000 "

Με βάση τα ανωτέρω και λαμβάνοντας υπόψη ότι η περσινή παραγωγή ήταν μειωμένη κατά 5.000 τόννους βλέπουμε ότι δεν υπάρχουν ουσιαστικές ποσοτικές επιπτώσεις απο την απεργία των ναυτεργατών στον τομέα των εσπεριδοειδών (πορτοκάλια).

Από απόψεις τιμών, στο εξαγόμενο προϊον έχουμε μια πτώση των τιμών της τάξεως των 10 δρχ./κιλό, ενώ για το διακινούμενο στην εσωτερική κατανάλωση η πτώση αυτή είναι 15 δρχ./κιλό.

Το φαινόμενο αυτό δεν θα πρέπει να αποδοθεί στην απεργία αλλά στις μειωμένες εξαγωγές του προϊόντος φέτος οι οποίες είναι της τάξης των 35% περίπου και τούτο διότι αρκετοί 

Σελίδα 4251 

εξαγωγικοί φορείς μας υπολειτουργούν εκ του γεγονότος ότι δεν έχουν εξοφληθεί για τα εξαχθέντα πορτοκάλια κατά την περυσινή εξαγωγική περίοδο από τους φορείς εισαγωγής των χωρών της Ανατολικής Ευρώπης.

Το Υπουργείο Γεωργίας ενόψει αυτής της καταστάσεως και προκειμένου να αποφύγει τη δημιουργία πιεστικών αποθεμάτων προσανατολίζεται στα παρακάτω:

- Στη βελτίωση του καθεστώτος της κοινωνικής απόσυρσης και προκειμένου να αποφύγει τη δημιουργία πιεστικών αποθεμάτων προσανατολίζεται στα παρακάτω:

- Στη βελτίωση του καθεστώτος της κοινωνικής απόσυρσης στο εσωτερικό αλλά για τους αποδεδειγμένα νόμιμους δικαιούχους εφαρμογής του μέτρου.

- Στην εντατικοποίηση της δραστηριοποίησης των μεταποιητικών μονάδων χυμοποιϊας.

- Ενέργειες προς τα αρμόδια Κοινοτικά όργανα για να πετύχουμε την έγκριση της εφαρμογής της κοινωνικής απόσυρσης προς τις Τρίτες χώρες.

- Τελευταία, στην εφαρμογή του θεσμού της απόσυρσης αυτής καθ' αυτής.

Αναφορικά με τις επιπτώσεις στο εισόδημα των παραγωγών κηπευτικών Κρήτης:

Είναι γεγονός ότι λόγω των δυσμενών καιρικών συνθηκών (βαρύς χειμώνας) που επικρατούσε στην Ευρώπη τις ημέρες των απεργιακών κινητοποιήσεων, οι προοπτικές για διάθεση των κηπευτικών στις αγορές της Δυτικής Ευρώπης ήταν πολύ καλές.

Εξ αιτίας των απεργιακών κινητοποιήσεων δεν αξιοποιήθηκαν στον βαθμό που θα έπρεπε.

Παράλληλα εξ αιτίας των δυσχερειών που αντιμετώπισαν οι φορείς της εξαγωγής για την εξαγωγή των κηπευτικών, αυξήθηκαν οι προσφερόμενες ποσότητες στην εγχώρια αγορά και είχαμε σοβαρή πτώση των τιμών διάθεσης στα χέρια παραγωγού.

Επειδή όμως οι απεργιακές κινητοποιήσεις συνέπεσαν με το ξεκίνημα της καλλιεργητικής περιόδου, για τις περισσότερες καλλιέργειες, εκτιμώντας ότι η επίπτωση στην διαμόρφωση του τελικού γεωργικού εισοδήματος των παραγωγών, δεν θα είναι σοβαρή.

Επίσης είναι γνωστό ότι η διακίνηση των νωπών οπωροκηπευτικών από την ΚΡΗΤΗ προς τα καταναλωτικά κέντρα του εσωτερικού και του εξωτερικού, διενεργείται σχεδόν καθ' ολοκληρία με Φορτηγά Αυτοκίνητα (κοινά ή Ψυγεία) που επιβιβάζονται στα οχηματαγωγά - επιβατηγά πλοία (F/B) των γραμμών Λιμένων Κρήτης - Πειραιά για να συνεχίσουν την διαδρομή των είτε στο εσωτερικό, είτε στο εξωτερικό επιβιβαζόμενα, στην 2η περίπτωση, κατά ποσοστό 90% στα F/B ΠΑΤΡΑΣ - ΛΙΜΕΝΩΝ ΙΤΑΛΙΑΣ, οπότε συνάγεται εύκολα ότι η πρόσθετη επιβάρυνση στο κόστος των προϊόντων είναι σημαντική.

Λόγω της υπάρχουσας ως άνω δομής του εμπορίου της Κρήτης εχει ήδη γίνει πρόταση στο ΣΥΜΒΟΥΛΙΟ ΥΠΟΥΡΓΩΝ της 16ης & 17ης Σεπτ. 1996 να ισχύσει ειδικό καθεστώς στις μεταφορές, αλλά η ΕΠΙΤΡΟΠΗ Ε.Ε. εχει τοποθετήσει το θέμα της Κρήτης μαζί με τα προβλήματα που αντιμετωπίζουν και τα άλλα μακρινά (από την Ηπειρο) νησιά της ΣΑΡΔΗΝΙΑΣ και της ΚΟΡΣΙΚΗΣ.

Το θέμα του αποκλεισμού της ΚΡΗΤΗΣ από τον κοσμό της ΕΛΛΑΔΑΣ εμφανίζεται τακτικά αλλά με ηπιότερα δυσμενή συμπτώματα στην οικονομία του νησιού στις περιόδους αιχμής εξαγωγών σταφυλιών, αγγουριών, οπότε σημειώνεται κάποια κίνηση μεταφοράς νωπών με Φορτηγά Πλοία Ψυγεία για παροδική αντιμετώπιση διαφαινομένων καταστροφών στην παραγωγή και στις εξαγωγές και μεταφορές.

Η αναζήτηση φορτώσεων με Φορτηγά Πλοία διεφάνει και φέτος κατά την περίοδο αποκλεισμού του Εθνικού οδικού δικτύου (Δεκέμβριος) για φορτώσεις σε Φορτηγά Πλοία, αλλ' ανεστάλει λόγω των απεργιακών κινητοποιήσεων στα λιμάνια κατά τον Ιανουάριο τρ. έτους.

Η μεγέθυνση της παραγωγής εξαγώγιμων νωπών προϊόντων και με άλλα προϊόντα πλην αγγουριών, σταφυλιών, πορτοκαλιών, η δημιουργία συντονιστικού φορέα για εκτέλεση προγραμμάτων φορτώσεων και συμφορτώσεων από αρκετούς φορείς παραγωγής ή εμπορίας και η έγκαιρη κατ' έτος χρονοναύλωση μικρής και μεσαίας χωρητικότητας Φορτηγών Πλοίων Ψυγείων ή και αεροπλάνων τύπου CARGO, είναι υλοποιήσιμος στόχος που με την συνδρομή της Διοίκησης, της Νομαρχιακής Αυτοδιοίκησης και της Περιφέρειας θα αποδώσει ανάλογα επιτεύγματα εξαγωγών με την Κύπρο, το Ισραήλ, την Ν. Αφρ. Ενωση που τις διενεργούν δια θαλάσσης και όχι με Φορτηγά Αυτοκίνητα Ψυγεία.

Ο Υπουργός

ΣΤΕΦ. ΤΖΟΥΜΑΚΑΣ"

20. Στην με αριθμό 2156/3-2-97 ερώτηση δόθηκε με το υπ' αριθμ.922/19-2-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2156/3.2.97 που κατέθεσε η Βουλευτής κ. Π. Φουντουκίδου αναφορικά με το παραπάνω θέμα, σας πληροφορούμε ότι η σύνταξη του Μητρώου αγροτικών εκμεταλλεύσεων, αποτελεί μια από τις βασικότερες θεσμικές και οργανωτικές αλλαγές που προωθεί το Υπουργείο Γεωργίας προκειμένου να κατοχυρωθεί η επαγγελματική ιδιότητα των γεωργών ώστε να είναι δυνατόν αποτελεσματικότερη η άσκηση αγροτικής πολιτικής.

Ως φορέας υλοποίησης του Μητρώου ορίστηκε η ΠΑΣΕΓΕΣ. Εχουν ήδη υπογραφεί οι σχετικές διϋπουργικές αποφάσεις και συμβάσεις μεταξύ εκπροσώπων της κυβέρνησης και της ΠΑΣΕΓΕΣ, για την ανάθεση της σύνταξης και λειτουργίας του Μητρώου καθώς και για την προβολή και διαφήμισή του.

Εκτιμάται ότι η όλη εργασία θα έχει ολοκληρωθεί μέχρι τον προσεχή Αύγουστο. 

Το συνολικό κόστος των αναγκαίων εργασιών θα ανέλθει στα 620 εκατ. δρχ., ποσό αρκετά σημαντικό, που επιβαρύνει τον κρατικό προϋπολογισμό.

Στο πλαίσιο των παραπάνω εργασιών, οι αγρότες υποχρεούνται να υποβάλλουν τα απαιτούμενα δικαιολογητικά εγγραφής και να καταβάλουν ειδικό παράβολο, 1.500 δρχ. υπέρ του Κεντρικού Ταμείου Γεωργίας, Κτηνοτροφίας και Δασών.

Η υποβολή δηλώσεων για εγγραφές στο Μητρώο άρχισε στις 7.1.97 και θα συνεχισθεί μέχρι 7.3.97.

Ο Υπουργός

ΣΤ. ΤΖΟΥΜΑΚΑΣ"

21. Στην με αριθμό 2159/3-2-97 ερώτηση δόθηκε με το υπ' αριθμ. 142/18-2-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2159/3-2-97 που κατέθεσε η Βουλευτής κα Φάνη Πάλλη - Πετραλιά, σας γνωρίζουμε τα ακόλουθα:

Τα Επαγγελματικά δικαιώματα των πτυχιούχων του Τμήματος Λογιστικής των ΤΕΙ, έχουν καθορισθεί με το Π.Δ. 349/89 (159 Α) κατ' εξουσιοδότηση του Νόμου 1404/83 "Δομή και λειτουργία των Τεχνολογικών Εκπαιδευτικών Ιδρυμάτων" και οι παραπάνω πτυχιούχοι έχουν καθιερωθεί στην αγορά εργασίας, ως λογιστές διαφόρων επιπέδων, μέχρι και Προϊστάμενοι λογιστηρίου μεγάλων επιχειρήσεων.

Το Υπουργείο Παιδείας βρίσκεται σε επαφή με το Υπουργείο Εθνικής Οικονομίας προκειμένου το θέμα να διευθετηθεί κατά τον καλύτερο δυνατό τρόπο, διασφαλίζοντας τη συμμετοχή των πτυχιούχων Λογιστικής Τ.Ε.Ι. στην αγορά εργασίας, ανάλογα με τα προσόντα τους και τις σπουδές τους.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

22. Στην με αριθμό 2177/3-2-97 ερώτηση δόθηκε με το υπ' αριθμ. 66/18-2-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση στην ερώτηση 2177/3.2.97 του Βουλευτή κ.

Σελίδα 4252 

ΒΑΡΙΝΟΥ ΑΘ. σας πληροφορούμε τα εξής:

1.- Για την καταβολή του 55% εφαρμόσθηκαν οι διατάξεις του Ν. 2329/95 και ορίσθηκε Επιτροπή, η οποία εξέτασε τις σχετικές αιτήσεις και τα δικαιολογητικά των ενδιαφερομένων.

Με την πληρωμή των συντάξεων του μηνός Μαρτίου που θα πραγματοποιηθεί στις 25.2.1997, θα έχει καταβληθεί σχεδόν στο σύνολο των δικαιούχων το 55% και ελάχιστες περιπτώσεις που εμφανίζουν κάποιες εκκρεμότητες θα εξετασθούν και οι δικαιούχοι θα πληρωθούν στις 26.3.1997.

2.- Οσον αφορά στην καταβολή του Επιδόματος Κοινωνικής Αλληλεγγύης (Ε.Κ.Α.Σ.) στους χαμηλοσυνταξιούχους ναυτικούς, έχουν ήδη ελεγχθεί από τις αρμόδιες Υπηρεσίες του ΝΑΤ 17.000 υποθέσεις, περίπου, εκ των οποίων για 13.000 περίπου δικαιούχους το επίδομα έχει ήδη καταβληθεί και εισπράττεται και για 4.000 περίπου υποθέσεις έχει διαπιστωθεί ότι οι ενδιαφερόμενοι δεν πληρούν τις προϋποθέσεις χορήγησης του επιδόματος αυτού.

Πέραν των ανωτέρω εκκρεμεί η εξέταση 1.000 περίπου νέων αιτήσεων των οποίων ο έλεγχος θα ολοκληρωθεί σύντομα καθώς και 2.000 περίπου των οποίων τα δικαιολογητικά είναι ελλιπή και θα πρέπει να συσχετισθούν τα προσκομιζόμενα συμπληρωματικά στοιχεία και να ελεγχθούν.

3.- Τέλος, το θέμα της καταβολής του Επιδόματος Κοινωνικής Αλληλεγγύης και στις χήρες ανεξαρτήτως της ηλικίας τους άπτεται της γενικότερης κοινωνικοασφαλιστικής πολιτικής της Κυβερνήσεως και δεν είναι θέμα μόνο των ασφαλισμένων συνταξιούχων του Ν.Α.Τ.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

23. Στην με αριθμό 2199/4-2-97 ερώτηση δόθηκε με το υπ' αριθμ. 72/18-2-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της ερώτησης 2199/4-2-97 του Βουλευτή κ. Αναστάσιου Ε. Καραμάριου προς τον κ. ΥΕΝ, σας γνωρίζουμε τα εξής:

1. Το ΥΕΝ στα πλαίσια βελτίωσης της ασφάλειας των Ε/Γ πλοίων και κατά συνέπεια των επιβαινόντων σ' αυτά, προέβη στις παρακάτω ενέργειες:

α. Εντατικοποίησε τις έκτακτες επιθεωρήσεις με ειδικά κλιμάκια επιθεωρητών σε όλους τους τομείς ασφαλείας.

β. Εδωσε οδηγίες στους επιθεωρητές του, ώστε οι επιθεωρήσεις να διενεργούνται με την επιβαλλόμενη αυστηρότητα και επιμέλεια και να είναι όσο το δυνατόν λεπτομερείς, εκτεταμένες και να καλύπτουν όλες τις απαιτήσεις των ισχυόντων κανονισμών, Διεθνών Συμβάσεων και λοιπών διατάξεων.

γ. Κατά τη διάρκεια της τακτικής ετήσιας επιθεώρησης των πλοίων αυξήθηκε ο αριθμός επισκέψεων των επιθεωρητών ανά πλοίο.

δ. Επεσήμανε στην Ενωση των Πλοιοκτητών Ε/Γ ακτοπλοϊκών πλοίων την αναγκαιότητα του σχολαστικού ελέγχου και συντήρησης όλων των μηχανημάτων και γενικότερα όλου του εξοπλισμού των πλοίων την υποχρέωσή τους για την ύπαρξη ικανού αριθμού ανταλλακτικών και εξαρτημάτων, καθώς επίσης και τη συνεχή ενημέρωση των πληρωμάτων για τη διενέργεια εσωτερικών ελέγχων στα πλοία.

2. Τα δρομολογημένα ακτοπλοϊκά Ε/Γ πλοία, έχουν σε ισχύ πιστοποιητικά αξιοπλοϊας που σημαίνει ότι έοχυν υποστεί επιτυχώς όλες τις τακτικές επιθεωρήσεις και το επίπεδο ασφαλείας τους είναι ιδιαίτερα υψηλό, καθώς πέραν των επιθεωρήσεων αυτών διενεργούνται τόσο από τη ΔΕΕΠ, όσο και από τα ΤΚΕΠ και έκτακτες επιθεωρήσεις κατά τις περιόδους αιχμής της επιβατικής κίνησης (Πάσχα, Δεκαπενταύγουστο κ.λπ.) προς διαπίστωση ότι τα πλοία συμμορφούνται ανά πάσα στιγμή με τους Κανονισμούς ασφαλείας.

3. Επισημαίνεται ότι για ακόμη μεγαλύτερη ασφάλεια, ιδίως για τις περιπτώσεις βλάβης προωστήριας μηχανής το ΥΕΝ απαιτεί να έχουν τα Ε/Γ πλοία δύο τουλάχιστον προωστήριες μηχανές και δύο ελικοφόρους άξονες, πράγμα που δεν απαιτείται από τις άλλες χώρες της Ε.Ε., αποδεικνύοντας την ευαισθησία που διακατέχει το Υπουργείο μας σε θέματα ασφαλείας.

Η εν λόγω απαίτηση θεωρείται επιβεβλημένη στον ιδιαζούσης μορφής ελληνικό θαλάσσιο χώρο, καθώς η περίπτωση βλάβης προωστήριας μηχανής δεν μπορεί σε καμμία περίπτωση να αποκλειστεί και τότε η μή ύπαρξη δεύτερης προωστήριας μηχανής θα καθιστούμε το πλοίο ακυβέρνητο με ενδεχόμενο κίνδυνο για τους επιβαίνοντες λόγω της γειτνίασης των ακτών.

4. Σε ό,τι αφορά το Ε/Γ-Ο/Γ "ΣΥΡΟΣ ΕΞΠΡΕΣ" Ν.Π. 3332, αυτό εκτελεί από 29.01.97 προσωρινά δρομολόγια στις άγονες γραμμές ΡΟΔΟΥ-ΚΑΣΤΕΛΟΡΙΖΟΥ και ΡΟΔΟΥ-ΔΩΔ/ΣΟΥ αρμοδιότητας Υπ. ΑΙΓΑΙΟΥ σε αντικατάσταση του Ε/Γ-Ο/Γ "ΝΗΣΟΣ ΚΑΛΥΜΝΟΣ" Ν. ΚΑΛΥΜΝΟΥ 02 που ακινητεί λόγω ετήσιας επιθεώρησης.

Η βλάβη - ακυβερνησία του πλοίου 4.2.97 οφειλόταν σε βραχυκύκλωμα του ηλεκτρικού πίνακα της Νο4 ηλεκτρογεννήτριας του πλοίου με συνέπεια τη διακοπή λειτουργίας των αντλιών ψύξεως των προωστηρίων μηχανών.

5. Η παραπάνω ηλεκτρ/τρια και ο πίνακάς της τοποθετήθηκαν στο πλοίο μετά την τελευταία τακτική επιθεώρηση, χωρίς προηγουμένως να ενημερωθεί η ΔΕΕΠ όπως προβλέπεται στο άρθρο 43 του ΚΔΝΔ, ώστε να τηρηθούν οι προβλεπόμενες από το Β.Δ. 135/68 διαδικασιες (υποβολή μελέτης και ηλεκτρολογικών σχεδίων, νέου ισολογισμού ηλεκτρ. ενέργειας, λεπτομερής έλεγχος της εγκατάστασης απο τη ΔΕΕΠ). Για τον λόγο αυτό κινήθηκε η διαδικασία επιβολής κυρώσεων κατά του Πλοιάρχου.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

24. Στην με αριθμό 2200/4-2-97 ερώτηση δόθηκε με το υπ' αριθμ. 73/18-2-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση στην ερώτηση 2200/4.2.97 από τον Βουλευτή κ. ΒΑΡΙΝΟ ΑΘ. σας γνωρίζουμε ότι:

Για την αξιοποίηση του ακινήτου ΝΑΤ που ευρίσκεται μεταξύ των οδών Ακτής Μιαούλη, Χατζηκυριακού, Φλέσσα και Μπότσαρη, την 6.5.1996 διενεργήθηκε, με μέριμνα της Νομαρχίας Πειραιά, δημοπρασία με τη μέθοδο "Μελέτη - Κατασκευή και με εργολαβικό αντάλλαγμα αντιπαροχή".

Στον διαγωνισμό έλαβαν μέρος οι Εταιρείες ΕΤΚΑ Α.Ε. και ΖΑΧΑΡΟΠΟΥΛΟΣ ΑΤΕ των οποίων οι προσφορές εκρίθησαν ασύμφορες με συνέπεια την ακύρωση του διαγωνισμού από την Νομαρχιακή Επιτροπή Εργων Υποδομής Περιβάλλοντος - Τουρισμού Αθήνας - Πειραιά.

Στις 14.2.97 διενεργήθηκε νέα δημοπρασία μετά από αλλαγή ορισμένων όρων της διακήρυξης προκειμένου να επιτευχθεί ευρύτερη συμμετοχή ενδιαφερομένων και επωφελέστερο αποτέλεσμα για το ΝΑΤ.

Ως εκ τούτου έχει ήδη καλυφθεί ο πρώτος όρος που ορίζει ο ν. 2329/1995 για την άρση κατάσχεσης του ακινήτου η οποία έχει κατατεθεί μόνο από το Ελληνικό Δημόσιο.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

ΠΡΟΕΔΡΟΣ (Απόστολος Κακλαμάνης): 'Εχω την τιμή ν'ανακοινώσω στο Σώμα το Δελτίο Αναφορών και Ερωτήσεων της Τρίτης, 25ης Φεβρουαρίου 1997.

Αναφορές-Ερωτήσεις Πρώτου Κύκλου:

1. Η με αριθμό 1346/11.12.96 ερώτηση του Βουλευτού της Νέας Δημοκρατίας κ. Νικολάου Νικολόπουλου προς τον Υπουργό Υγείας και Πρόνοιας, σχετικά με τη λήψη μέτρων: α) για τον έλεγχο σε τακτά χρονικά διαστήματα των φορέων της ηπατίτιδας και β) για την προστασία των υπαλλήλων καθαριότητος του Δήμου Πατρέων.

2. Η με αριθμό 972/27.11.96 ερώτηση του Βουλευτού του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Υγείας και Πρόνοιας, σχετικά με τη λήψη μέτρων για τη στελέχωση του Κέντρου Υγείας Σκοπέλου και την

Σελίδα 4253 

παροχή πληροφοριών για τις προθέσεις του Υπουργείου στη δημιουργία Διοικητικών Υπηρεσιών και την τοποθέτηση γιατρού του Ιδρύματος Κοινωνικών Ασφαλίσεων στη Νήσο Σκόπελο.

3. Η με αριθμό 820/19.11.96 ερώτηση του Βουλευτού της Νέας Δημοκρατίας κ. Αθανασίου Γιαννόπουλου προς τον Υπουργό Δικαιοσύνης σχετικά με την παροχή πληροφοριών: α) επί του περιεχομένου της πραγματοποιηθείσης στο Υπουργείο Δικαιοσύνης συσκέψεως για την ίδρυση και λειτουργία Εφετείου στη Λαμία και β) για τη θέση του Υπουργείου στο θέμα αυτό.

Β. Αναφορές - Ερωτήσεις: Δευτέρου Κύκλου

Μόνη η με αριθμό 1735/8.1.97 ερώτηση του Βουλευτού του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Υγείας και Πρόνοιας, σχετικά με τη λήψη μέτρων για την καταβολή των δεδουλευμένων εκτός έδρας στους εργαζομένους στο Εθνικό Κέντρο 'Αμεσης Βοήθειας (ΕΚΑΒ) στα Γιάννενα.

Σελίδα 4254 

 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση 

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: Πρώτη στην ημερήσια διάταξη είναι η με αριθμό 750/18.2.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Καλαμακίδη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης να καταργήσει τη Δημόσια Οικονομική Υπηρεσία (ΔΟΥ) Καρύστου.

Η ερώτηση του κ. Καλαμακίδη έχει ως εξής:

"Κύριε Υπουργέ,

Υπάρχουν πληροφορίες ότι το Υπουργείο σας προτίθεται να καταργήσει τη Δημόσια Οικονομική Υπηρεσία Καρύστου. Ως αιτιολογία δε της κατάργησης είναι το κόστος λειτουργίας της και τα μειωμένα έσοδά της.

Η ΔΟΥ Καρύστου εξυπηρετεί μια πολύ μεγάλη σε έκταση περιοχή από τον Αλμυροπόταμο έως τον Καβοντόρο.

Η τυχόν κατάργησή της θα δημιουργήσει πολλά προβλήματα στους κατοίκους, μιας και η Κύμη απέχει είκοσι χιλιόμετρα από την Κάρυστο.

Δεν μπορούμε να κρίνουμε όλες τις περιπτώσεις με τα ίδια κριτήρια ούτε υπάρχουν πολίτες που εξυπηρετούνται μεν άμεσα, αλλά χωρίς κόστος.

Κύριε Υπουργέ, είναι βασικό αίτημα όλης της περιοχής η ΔΟΥ Καρύστου να συνεχίσει να λειτουργεί καθότι η ταλαιπωρία των κατοίκων της περιοχής Καρύστου δεν αποτιμάται σε χρήμα.

Μετά από αυτά,

Ερωτάται ο κύριος Υπουργός: Ποια θα είναι η απόφαση επί του θέματος;"

Ο Υφυπ. Οικονομικών κ. Γεώργιος Δρυς έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών):Κύριε Πρόεδρε, το Υπουργείο Οικονομικών, στα πλαίσια της αναδιοργάνωσης όλων των υπηρεσιών του, καταρτίζει νέο Οργανισμό για τις περιφερειακές του υπηρεσίες. Την επεξεργασία του Οργανισμού αυτού έχει αναλάβει ειδική ομάδα εργασίας, που συγκροτήθηκε για το σκοπό αυτό στο Υπουργείο Οικονομικών. Η επιτροπή θα λάβει υπόψιν της την εμπειρία και τεχνογνωσία των άλλων κρατών, καθώς και τις ιδιαίτερες οικονομικές συνθήκες, τις χιλιομετρικές αποστάσεις, τις εδαφικές ή άλλες δυσκολίες εξυπηρέτησης των πολιτών, που επικρατούν στη Χώρα μας.

Σκοπός της εργασιας αυτής, είναι η προσαρμογή της λειτουργίας των υπηρεσιών του Υπουργείου στις σημερινές και μακροπρόθεσμες υπηρεσιακές ανάγκες, καθώς και η καλύτερη εξυπηρέτηση των πολιτών.

Στο πλαίσιο των αρμοδιοτήτων της, η ομάδα αυτή θα εξετάσει και το θέμα της συγχώνευσης, κατάργησης, αναβάθμισης ή υποβάθμισης των ΔΟΥ, καθώς και τη διάρθρωσή τους.

Το έργο της επιτροπής αυτής έχει προγραμματιστεί να τελειώσει μέχρι το τέλος Μαρτίου 1997, ώστε το σχέδιο του Οργανισμού των περιφερειακών υπηρεσιών, να τεθεί υπόψιν της πολιτικής ηγεσίας του Υπουργείου Οικονομικών, για τη λήψη των τελικών αποφάσεων. Κάτω απ' αυτές τις συνθήκες θα εξεταστεί και η συνέχιση της λειτουργίας όλων των μικρών ΔΟΥ όπως και η περίπτωση της ΔΟΥ Καρύστου.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Θέλω να σας διαβεβαιώσω, ότι γνώμονας των αποφάσεων μας θα είναι η πληρέστερη λειτουργία των υπηρεσιών του Υπουργείου Οικονομικών, καθώς και η εξυπηρέτηση των πολιτών και όχι φυσικά η δημιουργία νέων προβλημάτων σε περιοχές που επικρατούν ιδιαίτερα δύσκολες κοινωνικοοικονομικές συνθήκες όπως είναι στην περίπτωση της Καρύστου.

ΠΡΟΕΔΡΕΥΩΝ (Παναγιώτης Ν. Κρητικός):Ο κ. Καλαμακίδης έχει το λόγο.

ΙΩΑΝΝΗΣ ΚΑΛΑΜΑΚΙΔΗΣ:Κύριε Υπουργέ, χαίρομαι γιατί συστήθηκε αυτή η ομάδα, προκειμένου να κρίνει τη διάρθρωση αυτών των υπηρεσιών. 'Ομως, έχω τη γνώμη ότι θα πρέπει να τεθεί υπόψιν αυτής της ομάδας, ότι η ΔΟΥ Καρύστου εξυπηρετεί το μεγαλύτερο τμήμα της επαρχίας Καρυστίας, όλην την περιοχή του Καβοντόρο που είναι πολύ δύσκολη περιοχή, την πόλη της Καρύστου που είναι μία εξελισσόμενη πόλη, ως επίσης και όλες τις κοινότητες που βρίσκονται σ' αυτήν την περιοχή.

Η ιδιορρυθμία της επαρχίας Καρυστίας δεν επιτρέπει τη μεταφορά αυτών των υπηρεσιών σε άλλη πόλη και ιδίως στην Κύμη, λόγω της ανυπαρξίας οδικής επικοινωνίας με την περιοχή της Κύμης. Σας πληροφορώ ότι δεν υπάρχει κάτοικος της Καρύστου που να έχει επισκεφθεί την Κύμη για υπηρεσιακούς λόγους. Η Κύμη δεν έχει καμία επικοινωνία με την Κάρυστο και θα είναι τρομερή η ταλαιπωρία των κατοίκων, εάν φεύγουν από την Κάρυστο για να πάνε στην Κύμη να εξυπηρετηθούν.

Ακόμη πρέπει να ληφθεί υπόψη ότι η Κάρυστος είναι μία περιοχή που έχει τουριστική εξέλιξη. Υπάρχουν πολλές ιδιωτικές εκτάσεις παραθαλάσσιες που πολύ σύντομα θα αξιοποιηθούν απ' αυτούς που θέλουν να κάνουν μία εξοχική κατοικία σε εκείνη την περιοχή. Νομίζω ότι η εφορία της Καρύστου θα έχει μεγάλο όγκο εργασιών. Συνεπώς, αυτά θα πρέπει να τεθούν υπόψη της ομάδος εργασίας.

Πρέπει δε να πω ότι η Κάρυστος είναι μια πολύ ωραία πόλη και πρότυπη από απόψεως πολεοδομίας. Νομίζω ότι θα πρέπει να παραμείνουν οι υπηρεσίες σ'αυτήν την πόλη διότι και τους κατοίκους εξυπηρετούν αλλά και τις ίδιες τις υπηρεσίες.

ΠΡΟΕΔΡΕΥΩΝ (Παναγιώτης Ν. Κρητικός):Πράγματι έχει ένα ωραίο πολεοδομικό σχέδιο η Κάρυστος, αλλά όχι καλύτερο από της Σπάρτης. Πρώτα είναι της Σπάρτης και μετά της Καρύστου. Χτίστηκαν και οι δυο μαζί με σχεδιασμό Γερμανών αρχιτεκτόνων. 

ΓΕΡΑΣΙΜΟΣ ΓΙΑΚΟΥΜΑΤΟΣ:Το πρώτο είναι της Κεφαλλονιάς.

ΠΡΟΕΔΡΕΥΩΝ (Παναγιώτης Ν. Κρητικός):Και της Κεφαλλονιάς. Δεν την εξαιρούμε. Αλλά θα μιλήσει και για την Κέρκυρα ο κύριος Υφυπ. Οικονομικών, γιατί και εκείνη στα νέα της τμήματα έχει θαυμάσιο σχέδιο.

Ο κύριος Υφυπ. των Οικονομικών έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών):Δεν έχω να προσθέσω τίποτε, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός):Δεύτερη στην ημερήσια διάταξη είναι η επίκαιρη ερώτηση με αριθμό 757/18.2.97 του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Εθνικής Οικονομίας και Οικονομικών, σχετικά με τα υψηλά επιτόκια δανεισμού από τις Τράπεζες και τη λήψη των αναγκαίων μέτρων.

Η επίκαιρη ερώτηση του κ. Γιακουμάτου σε περίληψη έχει ως εξής: "Κύριε Υπουργέ, οι κάτοχοι πιστωτικών καρτών είναι σήμερα πάνω από ένα εκατομμύριο διακόσιες χιλιάδες και οι αριθμοί αυξάνονται ταχύτατα. 'Ενας από τους σημαντικότερους λόγους για τους οποίους οι καταναλωτές επιθυμούν την πιστωτική κάρτα είναι γιατί ο δανεισμός μέσω αυτής είναι αυτόματος και εύκολος.

Παρά το πρόσθετο γεγονός ότι ο δανεισμός της μέσης ελληνικής οικογένειας είναι πολλαπλάσιος απ'ό,τι της αντίστοιχης στην Ευρώπη, η Κυβέρνηση και οι Νομισματικές Αρχές αδιαφορούν και δε θέλουν να προστατέψουν τους 'Ελληνες από την τοκογλυφία των τραπεζών.

'Ετσι, ενώ το επιτόκιο στις καταθέσεις έχει πέσει κάτω από 9% το επιτόκιο δανεισμού στις πιστωτικές κάρτες είναι ανάλογα με την τράπεζα, από 29% έως 25%. 

Ερωτάται ο κύριος Υπουργός:

Την ώρα που έχει προκληθεί χάος με τα νέα φορολογικά έντυπα και ο μέσος φορολογούμενος πολίτης θα πληρώσει πολλαπλάσιους φόρους απ'ό,τι πέρυσι, για ποίο λόγο η Κυβέρνηση επιτρέπει σ'όλες τις Τράπεζες να αυξάνουν τα χαράτσια στον Ελληνικό Λαό;

Οι έμμεσες επιδοτήσεις (απ'ευθείας από τον προϋπολογισμό μέσω της Τράπεζας της Ελλάδος και με τις παχυλές προμήθειες στην πώληση των κρατικών τίτλων), που εισπράττουν οι κρατικές τράπεζες δεν αρκούν για να αυξηθούν τα 

Σελίδα 4255 

κέρδη τους;

Είναι τόσο δύσκολο, κύριε Υπουργέ, να μειωθούν οι ορδές των τραπεζικών συμβούλων και των ημετέρων, που κοστίζουν πολλά δισεκατομμύρια κάθε έτος προκειμένου να εξοικονομηθούν πόροι, ώστε επιτέλους να μειωθούν τα επιτόκια δανεισμού;

Τι προτίθεσθε άμεσα να κάνετε;"

Ο Υφυπ. Εθνικής Οικονομίας κ.Χρήστος Πάχτας έχει το λόγο.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Κύριε Πρόεδρε και κύριοι συνάδελφοι, σε ό,τι αφορά το θέμα των πιστωτικών καρτών, είναι χρήσιμο να έχουμε κάποιες πληροφορίες, έτσι ώστε να απαντήσουμε επί της ουσίας και σε ερωτήματα που θέτει ο αγαπητός συνάδελφος.

Πρέπει να σας πώ, ότι οι αγορές μέσω των πιστωτικών καρτών παρέχουν στους κατόχους χρονικό διάστημα που φθάνει μέχρι και τις σαράντα ημέρες, για το οποίο τα ποσά δεν εκτοκίζονται.

ΓΕΡΑΣΙΜΟΣ ΓΙΑΚΟΥΜΑΤΟΣ: 'Αλλο ρωτάω.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): 'Οποιος, λοιπόν, έχει πληρώσει μέσα στο σαρανταήμερο τις υποχρεώσεις του, σε σχέση με το δάνειο που του παρέχει η κάρτα, δεν πληρώνει κανέναν τόκο. Ο μη εκτοκισμός του ποσού των αγορών για τις ημέρες αυτές μειώνει το ονομαστικό επιτόκιο κατά διόμισι μονάδες περίπου.

Οι αγορές μέσω των πιστωτικών καρτών αποτελούν στην ουσία δάνεια προς ιδιώτες, αλλά χωρίς εξασφαλίσεις. Το γεγονός αυτό προκαλεί σημαντικές επισφάλειες στις τράπεζες και φυσικά μειώνεται η τελική απόδοση κατά δύο μονάδες ακόμη. Εκτιμάται ότι το 10% των δανείων αυτών μέσω καρτών δεν εξυπηρετούνται κανονικά. .

ΓΕΡΑΣΙΜΟΣ ΓΙΑΚΟΥΜΑΤΟΣ: Δεν το κατάλαβα αυτό.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Δηλαδή, ο ένας στους δέκα δεν εκπληρώνει τα καθήκοντά του.

Στα επιτόκια των καρτών περιλαμβάνεται και η εισφορά του λογαριασμού του ν.128, δηλαδή το 1% επί το ύψος της οφειλής που αποδίδει στο Δημόσιο. 'Οπως γνωρίζετε, απ'αυτόν το λογαριασμό, καταβάλλονται οι επιδοτήσεις επιτοκίων σε ορισμένα δάνεια για λόγους κοινωνικής πολιτικής, όπως τα δάνεια για τις επιχειρήσεις των παραμεθορίων περιοχών, τα βιοτεχνικά, τα δάνεια για τις σεισμόπληκτες περιοχές, τα στεγαστικά δάνεια για πρώτη κατοικία.

Λαμβάνοντας υπόψη όλα τα ανωτέρω, η πραγματική απόδοση για τις τράπεζες διαμορφώνεται σε πολύ χαμηλότερα επίπεδα, εφόσον θα πρέπει να αφαιρεθεί ακόμα το υψηλό λειτουργικό κόστος εξυπηρέτησης των συναλλαγών μέσω καρτών, λόγω του μεγάλου αριθμού συναλλαγών μικρών σχετικά ποσών, αλλά και της μηνιαίας ενημέρωσης του πελάτη, όπως και μια σειρά άλλων δαπανών εκσυγχρονισμού που είναι απαραίτητες.

Τώρα αυτό το φαινόμενο της διαφοράς των δύο επιτοκίων δεν είναι μόνο ελληνικό φαινόμενο, είναι μια διεθνής πρακτική. Σχετικά με τα επιτόκια πιστωτικών καρτών που ισχύουν στο εξωτερικό, θα πρέπει να σας πώ ότι για όμοιους λόγους με αυτούς που σας ανέφερα προηγουμένως είναι σημαντικά υψηλότερα, απ'αυτά των επιχειρήσεων, ώστε πράγματι να αποδειχθεί ότι πρόκειται περί μιας διεθνούς πρακτικής.

Πολύ συγκεκριμένα, στη Μεγάλη Βρετανία όπου τα επιτόκια πιστωτικών καρτών ανέρχονται σε 13,5% με αντίστοιχο επιτόκια καταθέσεων 3,5%.

ΓΕΡΑΣΙΜΟΣ ΓΙΑΚΟΥΜΑΤΟΣ: Είναι 5%.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Επίσης στις Ηνωμένες Πολιτείες της Αμερικής είναι 4%, ενώ το επιτόκιο καρτών είναι 17%. Είναι δύο παραδείγματα για να φανεί η διεθνής πρακτική.

Πάντως γίνεται μία σημαντική προσπάθεια προς την κατεύθυνση της μείωσης των επιτοκίων και θα έλθω αμέσως μετά στη δευτερολογία μου για το υπόλοιπο μέρος της ερώτησής σας, κύριε συνάδελφε.

ΠΡΟΕΔΡΕΥΩΝ (Παναγιώτης Ν. Κρητικός):O κ. Γιακουμάτος έχει το λόγο.

ΓΕΡΑΣΙΜΟΣ ΓΙΑΚΟΥΜΑΤΟΣ:Κύριε Πρόεδρε, εκτιμώ τον κύριο Υφυπουργό όσον αφορά το πακέτο Ντελόρ αλλά σ'αυτό το θέμα είναι πλήρως αδιάβαστος. Και κακώς διαβάσατε αυτό το κείμενο, κύριε Υφυπουργέ, γιατί θα καταθέσω το έγγραφο που μου έχει στείλει η τράπεζα για την προσωπική μου κάρτα για τα Πρακτικά της Βουλής -την κάρτα μου την έσχισα στην τράπεζα προχθές- και το οποίο λέει για τόκο 29,96% συν 4% ΕΦΤΕ σύνολο 33,96%. Αν προσθέσουμε και τις δέκα χιλιάδες που πληρώνω κάθε χρόνο συνδρομή -καταθέτω όπως σας είπα το έγγραφο της τράπεζας για να το διαβάσετε μετά γιατί δεν είσθε ενημερωμένος- μιλάμε ότι ο τόκος φτάνει στο 35%.

(Στο σημείο αυτό ο κ. Βουλευτής η Γ. Γιακουμάκης καταθέτει για τα Πρακτικά το προαναφερθέν έγγραφο της Τράπεζας που αφορά λογαριασμό της πιστωτικής του κάρτας, το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

Και αυτά τα πληρώνει σήμερα ο φουκαράς αυτού του οποίου λόγω της λιτότητας του έχουμε περιορίσει το εισόδημά του στο ελάχιστο. Και επειδή είναι αναγκαίο κακό τα αγαθά πρώτης ανάγκης να τα αγοράζει με τον αυτόματο δανεισμό με την πιστωτική κάρτα- αυτό το κάνουν ένα εκατομμύριο διακόσιες χιλιάδες 'Ελληνες σήμερα- έτσι αναγκάζεται και καταφεύγει στην τοκογλυφία. Και σήμερα η τοκογλυφία, κύριε Πάχτα -θέλω να πιστεύω ασυνείδητα, δεν πιστεύω ότι το κάνετε συνειδητά- βρήκε τον καλύτερο συνήγορο στο πρόσωπό σας. Μιλάμε για κρατική τοκογλυφία. Είναι τοκογλύφοι του κερατά -και το δηλώνω επίσημα εδώ- όταν ο φουκαράς σήμερα τοκίζει τα λεφτά του στο Ταμιευτήριο και παίρνει 8% δηλαδή 1,5% καθαρό και πληρώνει σ'αυτούς 35%. Μιλάμε, δηλαδή, για 25 ποσοστιαίες μονάδες που εισπράττει από το φουκαρά. Δεν έχει ο Βαρδινογιάννης πιστωτική κάρτα αλλά έχει ο φουκαράς, ο εργαζόμενος, ο μικρομεσαίος. Αυτός ο φουκαράς πληρώνει μια τοκογλυφία αισχίστου είδους. Και είναι ντροπή μας, κύριε Υπουργέ, να λέμε εδώ μέσα στη Βουλή ότι είναι αφερέγγυος ο 'Ελληνας πολίτης και για να καλύψουμε τα κέρδη των μεγαλοτραπεζιτών από το 10% που έχει χάσιμο αναγκαζόμαστε να του βάλουμε πανωτόκια.

Μα, είναι λογιστική αυτή; Είναι, κύριε Πρόεδρε, προς Θεού- υπεύθυνη κυβερνητική θέση να λέμε ότι κλέβει ο 'Ελληνας πολίτης και αναγκαζόμαστε να θωρακίσουμε τους τοκογλύφους; Προς Θεού!

Κύριε Υπουργέ, θα σας υποβάλω ξανά την επίκαιρη ερώτηση για να διαβάσετε καλά και να δείτε την τοκογλυφία...

ΠΡΟΕΔΡΕΥΩΝ (Παναγιώτης Ν. Κρητικός):Σας παρακαλώ.

ΓΕΡΑΣΙΜΟΣ ΓΙΑΚΟΥΜΑΤΟΣ:...και παρακαλώ προς Θεού μη δώσετε την εντύπωση στον Ελληνικό Λαό ότι είσθε συνήγορος των τοκογλύφων!

ΠΡΟΕΔΡΕΥΩΝ (Παναγιώτης Ν. Κρητικός):Σας παρακαλώ. Κύριε Γιακουμάτο, όλοι διαβάζουμε. Σας παρακαλώ να έχετε άλλο ύφος και χαμηλότερους τόνους. Σας παρακαλώ να μην οξύνουμε τη συζήτηση!

ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, το ύφος είναι δικό μου, δεν το πουλάω, δεν το μεταβιβάζω και δεν κληρονομείται.

ΠΡΟΕΔΡΕΥΩΝ (Παναγιώτης Ν. Κρητικός):Να το χαίρεσθε!

ΕΥΑΓΓΕΛΟΣ ΒΕΝΙΖΕΛΟΣ (Υπ.Πολιτισμού): Δεν είναι τιμάριο κανενός!

ΓΕΡΑΣΙΜΟΣ ΓΙΑΚΟΥΜΑΤΟΣ:Σας θυμίζω λίγο τα παλιά για να καταλαβαινόμαστε, κύριε Πρόεδρε!

ΠΡΟΕΔΡΕΥΩΝ (Παναγιώτης Ν. Κρητικός):Καταλαβαινόμαστε!

Ο κύριος Υφυπ. έχει το λόγο.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας):Σε ό,τι αφορά τις πιστωτικές κάρτες ανέπτυξα προηγουμένως...

ΓΕΡΑΣΙΜΟΣ ΓΙΑΚΟΥΜΑΤΟΣ:Για τα επιτόκια μιλάω.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας):Και για τα επιτόκια γενικότερα, κύριε συνάδελφε.

Επαναλαμβάνω, σε ό,τι αφορά τις πιστωτικές κάρτες, ανέφερα προηγουμένως τι συμβαίνει και διεθνώς και στην Ελλάδα και γιατί πράγματι υπάρχει και η διαφορά που πιστεύουμε ότι όσο θα μειώνεται ο πληθωρισμός θα μειώνονται 

Σελίδα 4256 

και τα επιτόκια.

Θα ήθελα να έλθω στη δεύτερη αναφορά σας στην ερώτησή σας, κύριε συνάδελφε, που αφορά το θέμα γενικότερα των επιτοκίων. Νομίζω ότι εδώ πρέπει να κατανοήσουμε όλοι μας τις τεράστιες προσπάθειες που γίνονται πλέον στην Πατρίδα μας για την εξυγίανση των δημοσιονομικών και βεβαίως τη δημιουργία ενός νέου οικονομικού ανταγωνιστικού περιβάλλοντος.

Γνωρίζετε ήδη ότι με παρέμβαση του Διοικητή της Τράπεζας της Ελλάδος έχει δοθεί πλέον δυνατότητα το επιτόκιο υπερημερίας να μην υπερβαίνει το συμβατικό επιτόκιο παρά μόνο κατά δυόμισι εκατοστιαίες μονάδες για δάνεια από 1.8.96.

ΓΕΡΑΣΙΜΟΣ ΓΙΑΚΟΥΜΑΤΟΣ:Μα, σας κατέθεσα το χαρτί, κύριε Υπουργέ.

ΠΡΟΕΔΡΕΥΩΝ (Παναγιώτης Ν. Κρητικός):Σας παρακαλώ, κύριε Γιακουμάτο!

ΓΕΡΑΣΙΜΟΣ ΓΙΑΚΟΥΜΑΤΟΣ:Είναι επίσημο χαρτί της Τράπεζας. Τι μας λέτε;

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας):'Αρα για δάνεια που συνάπτονται από 1.8.96 και μετά το επιτόκιο υπερημερίας δεν μπορεί να υπερβαίνει τις δυόμισι μονάδες των συμβατικών επιτοκίων.

Τώρα να έλθουμε στα γενικότερα επιτόκια. Γνωρίζετε ότι η μείωση του πληθωρισμού συμπαρασύρει και τα επιτόκια και επιδιώκουμε πράγματι την ταχύτερη αποκλιμάκωση του πληθωρισμού και επιτοκίων.

ΓΕΡΑΣΙΜΟΣ ΓΙΑΚΟΥΜΑΤΟΣ:Σας μιλάω για 35%. Μη μας λέτε δυόμισι μονάδες.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας):Γνωρίζετε ότι ο Γενάρης έκλεισε με ένα πληθωρισμό 6,8%. Ο Φλεβάρης θα κλείσει περίπου με έναν πληθωρισμό 6,5% και το Πάσχα θα μας βρει με έναν πληθωρισμό που θα κυμαίνεται κοντά στο 6% και κατά πάσα πιθανότητα θα σπάσουμε για πρώτη φορά το φράγμα αυτό του 6%.

ΓΕΡΑΣΙΜΟΣ ΓΙΑΚΟΥΜΑΤΟΣ:Το Φεβρουάριο. Εγώ πλήρωσα 35% σας λέω!

ΠΡΟΕΔΡΕΥΩΝ (Παναγιώτης Ν. Κρητικός):Σας παρακαλώ, κύριε Γιακουμάτο! Σας παρακαλώ!

ΓΕΡΑΣΙΜΟΣ ΓΙΑΚΟΥΜΑΤΟΣ: Αφού λέει άλλα, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Γιακουμάτο, θα υποδείξετε εσείς στον κύριο Υπουργό πώς θα απαντήσει;

ΓΕΡΑΣΙΜΟΣ ΓΙΑΚΟΥΜΑΤΟΣ: Εγώ θα του υποδείξω; Εγώ του δείχνω το χαρτί.

ΠΡΟΕΔΡΕΥΩΝ (Παναγιώτης Ν. Κρητικός): Αυτός επιλέγει τον τρόπο της απάντησης, όπως εσείς προηγουμένως είπατε ότι είναι δικό σας το ύφος και με αυτό μιλάτε.

ΓΕΡΑΣΙΜΟΣ ΓΙΑΚΟΥΜΑΤΟΣ: Τί ύφος, κύριε Πρόεδρε; Εδώ κάνουμε δουλειά ή δεν κάνουμε.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ πάρα πολύ.

ΓΕΡΑΣΙΜΟΣ ΓΙΑΚΟΥΜΑΤΟΣ: Τότε να μη ξανακάνουμε επίκαιρη ερώτηση.

ΧΡΗΣΤΟΣ ΠΑΧΤΑΣ (Υπ. Εθνικής Οικονομίας): Κύριε Πρόεδρε...

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υφυπουργέ, ολοκληρώστε.

ΧΡΗΣΤΟΣ ΠΑΧΤΑΣ (Υπ. Εθνικής Οικονομίας): Ακολουθούν στη συνέχεια τα επιτόκια των εντόκων γραμματίων και των ομολόγων του Δημοσίου, που και αυτά θα μειωθούν από μία έως και δύο εκατοστιαίες μονάδες. Δηλαδή, από το 10,3%, θα είμαστε το Πάσχα περίπου στο 9% σε ό,τι αφορά τα έντοκα γραμμάτια του Δημοσίου.

ΓΕΡΑΣΙΜΟΣ ΓΙΑΚΟΥΜΑΤΟΣ: Για 35% μιλάω. Το 35% θα το πάτε 33%!

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Ανάλογη μείωση ...

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Υφυπουργέ, ολοκληρώστε.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Τελειώνω, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Πρέπει να ολοκληρώνουμε, δεν πρέπει να υπερβαίνουμε το χρόνο.

Και εσείς, κύριε Γιακουμάτο, να μη διακόπτετε τον κύριο Υφυπουργό. Τώρα ζητάει παραπάνω χρόνο επειδή του τον αφαιρέσατε και εσείς με τις διακοπές.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Ανάλογη μείωση θα έχουμε και στα επιτόκια της διατραπεζικής αγοράς, που στη συνέχεια αυτά θα μεταφερθούν στα επιτόκια χορηγήσεων των τραπεζών με αντίστοιχη μείωση κατά δύο εκατοστιαίες μονάδες. 'Αρα το Πάσχα κύριοι συνάδελφοι, είναι πολύ πιθανόν να έχουμε επιτόκια χορηγήσεων δανεισμού κοντά στο 14%.

ΓΕΡΑΣΙΜΟΣ ΓΙΑΚΟΥΜΑΤΟΣ: Το Πάσχα;

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Μετά από δύο μήνες.

ΓΕΡΑΣΙΜΟΣ ΓΙΑΚΟΥΜΑΤΟΣ: Θα επανέλθω το Πάσχα.

ΠΡΟΕΔΡΕΥΩΝ (Παναγιώτης Ν. Κρητικός): Τελειώστε, κύριε Υφυπουργέ.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Αν σκεφθούμε το πώς ήταν το 1992-1993, που ήταν 28% μέχρι 33% και είχαν δημιουργήσει την τρίτη γενιά των προβληματικών επιχειρήσεων, θα συναισθανθείτε, ο κύριος συνάδελφε, τη μεγάλη προσφορά τούτης της Κυβέρνησης και τούτης της οικονομικής πολιτικής.

ΓΕΡΑΣΙΜΟΣ ΓΙΑΚΟΥΜΑΤΟΣ: Κατέθεσα χαρτί για σήμερα 35%. Και δίνω και ένα αντίγραφο και σ' εσάς, κύριε Υπουργέ, να το έχετε.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Γιακουμάτο, σας παρακαλώ δε γίνεται διάλογος κατ'αυτόν τον τρόπο. Να είστε ψυχραιμότερος και ηπιότερος.

ΓΕΡΑΣΙΜΟΣ ΓΙΑΚΟΥΜΑΤΟΣ: 'Αλλα λόγια να αγαπιόμαστε.

ΠΡΟΕΔΡΕΥΩΝ (Παναγιώτης Ν. Κρητικός): Η τρίτη στην ημερήσια διάταξη επίσης με αριθμό 762/19.2.1997 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τον Υπουργό Γεωργίας, σχετικά με τη λήψη των αναγκαίων μέτρων προστασίας του εισοδήματος των παραγωγών αγροτικών προϊόντων από την εκβιαστική συμπεριφορά των εμπόρων μεταποιητών κ.λπ., έχει ως εξής:

"Προπολεμική περίοδο θυμίζει η συμπεριφορά των εμπόρων μεταποιητών οι οποίοι εκμεταλλευόμενοι τα οξυμμένα προβλήματα διάθεσης των αγροτικών προϊόντων εκβιάζουν με πρωτοφανή τρόπο τους αγρότες.

Στην περιοχή της Λοκρίδας, αλλά και σε άλλες περιοχές, οι καπνέμποροι δεν τηρούν τα συμβόλαια και δεν καταβάλουν τις συμφωνημένες τιμές στους καπνοπαραγωγούς "Βιρτζίνια". Αλλά και όπου τις έχουν προκαταβάλει τους εξαναγκάζουν να επιστρέψουν εκατόν πενήντα δραχμές ανά κιλό εκδίδοντας αντίστοιχες συναλλαγματικές.

Στην περιοχή της 'Αρτας, ίσως και σε άλλες περιοχές, οι μεταποιητές εσπεριδοειδών, που είναι υποχρεωμένοι να καταβάλουν την ελάχιστη τιμή των 44,2 δρχ./κιλό στα χυμοποιήσιμα πορτοκάλια για να πάρουν την κοινοτική επιδότηση των 29,8 δρχ./κιλό παρακρατούν αυθαίρετα από τους παραγωγούς 7 δρχ/κιλό, βάζοντάς τους να υπογράψουν αντίστοιχες αποδείξεις ότι πληρώθηκαν και γι'αυτά τα ποσά.

Ερωτάται ο κύριος Υπουργός:

Τι μέτρα θα πάρει για να παταχθούν αυτοί οι εκβιασμοί;

Πώς θα προστατεύσει το εισόδημα των παραγωγών;"

Ο Υφυπ. Γεωργίας κ. Δημήτριος Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, κύριοι συνάδελφοι, η ηγεσία του Υπουργείου Γεωργίας δίνει αυτήν τη στιγμή αφ'ενός τη μάχη στα όργανα της Ευρωπαϊκής 'Ενωσης για την κατοχύρωση των συμφερόντων της Χώρας και των καπνοπαραγωγών, εν όψει της αναθεώρησης της ΚΟ και αφ'ετέρου στο εσωτερικό μέτωπο για την προστασία του εισοδήματος αγροτών.

'Ομως, δε χαίρομαι για τις καταγγελίες του συναδέλφου που γίνονται σε βάρος των καπνοπαραγωγών και των πορτοκαλοπαραγωγών στη Λοκρίδα και στην 'Αρτα αντίστοιχα. 

Σελίδα 4257 

Είναι εξ άλλου φαινόμενα τα οποία με επίσημη ανακοίνωση στις 13 Φεβρουρίου το Υπουργείο Γεωργίας τα κατήγγειλε και νομίζω ότι αυτή η ανακοίνωση να περιήλθε στα χέρια σας, κύριε συνάδελφε. Είναι φαινόμενα που στο βωμό του κέρδους καταστρέφουν και την παραγωγή και οδηγούν σε αδιέξοδο τους ίδιους τους παραγωγούς.

Θέλω να βεβαιώσω το Σώμα, αλλά και εσάς, κύριε συνάδελφε, ότι από καιρό προσπαθούμε να έχουμε όχι γενικούς αφορισμούς και καταγγελίες, αλλά συγκεκριμένες αποδείξεις, ώστε να παρέμβουμε και να στείλουμε στον εισαγγελέα, αλλά και μέτρα να πάρουμε συγκεκριμένα εναντίον μεσαζόντων και επιχειρηματιών ή άλλου τρίτου, οι οποίοι παράνομα, βλαπτικά κακοποιούν νόμους και αποφάσεις σε βάρος των παραγωγών και της ίδιας της χώρας.

Υπήρξε θέμα για τα καπνά. Ενώ κατά την υπογραφή των συμβολαίων οι έμποροι έδωσαν καλές τιμές, κατά την παραλαβή προσπάθησαν, αθετώντας συμφωνίες, να δώσουν χαμηλότερες τιμές, υποβαθμίζοντας την ποιότητα των καπνών.

Το Υπουργείο μέσω του Οργανισμού Καπνού παρέμβηκε άμεσα και όπου προέκυψε διαφωνία ως προς την ποιοτική εκτίμηση γίνεται άμεσα ένσταση και εξετάζεται από τριμελή επιτροπή, (γεωπόνος του Οργανισμού Καπνού, παραγωγός ή αντιπρόσωπός του από την ομάδα παραγωγών μαζί με τον αγοραστή) και η απόφαση της τριμελούς επιτροπής αποτελεί δεσμευτική απόφαση για τους ενδιαφερόμενους.

Το πρόβλημα λοιπόν, αμβλύνθηκε και οι αγορές συνεχίζονται ομαλά. Κάθε, όμως, καταγγελία είναι χρήσιμη και σε μας, αρκεί να είναι με ονοματεπώνυμο και όχι απλώς εικασία ή υποδείξεις, γιατί τέτοιες τις ξέρουμε και εμείς. Προσπαθούμε να πληροφορηθούμε από τις Νομαρχίες, αλλά και μέσα από τους παραγωγούς συγκεκριμένες καταγγελίες, για να πάρουμε τα αναγκαία μέτρα.

'Οσον αφορά το πορτοκάλι, η χυμοποίηση μέχρι σήμερα εκατόν ογδόντα χιλιάδων τόνων είναι παραπλήσια με αυτήν της περσινής χρονιάς. Η εξασφάλιση της καταβολής ελάχιστης τιμής στους παραγωγούς, εξασφαλίζεται με συμβάσεις που γίνονται μεταξύ των ομάδων παραγωγών ή μεμονωμένων παραγωγών με τους μεταποιητές.

Με βάση τους κανονισμούς ρητά δεν πρέπει να παρεμβάλονται μεσάζοντες και η ελάχιστη τιμή που ισχύει για φέτος είναι 44,2 δραχμές ανά κιλό. Από αυτά 29,8 δραχμές είναι η κοινοτική επιδότηση και 14,4 δρχ. πληρώνονται κατευθείαν από το μεταποιητή. Τι συμβαίνει λοιπόν; Υπήρξαν καταγγελίες που δεν απέχουν από την πραγματικότητα, στις οποίες οι μεσάζοντες υποχρέωναν τους αγρότες να υπογράφουν εικονικές αποδείξεις στις οποίες δηλώνουν ότι έλαβαν προκαταβολή επτά δραχμές ανά κιλό ή σε ορισμένες περιοχές χυμοποιηταί ή μεσάζοντες επιβάλλουν να γίνεται η συγκομιδή με δικά τους συνεργεία με καταβολή, βεβαίως, δώδεκα δραχμών από τον αγρότη σε αυτούς που κάνουν τη συλλογή. Και στη μία και στην άλλη περίπτωση τα φαινόμενα αυτά αποπνέουν ένα κλίμα παρασιτισμού στην αγροτική οικονομία και ζητήσαμε τη βοήθεια και των τοπικών αρχών και των παραγωγών, για να μπορέσουμε έτσι να πατάξουμε την παράνομη ωφέλεια και στην αισχροκέρδεια, εκτός και αν αυτά βεβαίως ήταν φαινόμενα ελευθέρας βούλησης και επιλογής.

Θέλω να πιστεύω ότι στους συνεταιρισμούς και στις ομάδες παραγωγών δεν υπάρχουν πρόσωπα που συμμετέχουν ή που συμπράττουν σε αυτές τις αθέμιτες συναλλαγές σε βάρος των αγροτών. Σε κάθε, όμως, περίπτωση ζητήσαμε από τις αρμόδιες νομαρχίες και από παραγωγούς να μας καταθέσουν συγκεκριμένες καταγγελίες.

Συμφωνούμε ότι πρέπει να παταχθεί αυτό το παρακύκλωμα, που πραγματικά καταδυναστεύει τον αγρότη.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Μπούτας έχει το λόγο.

ΕΥΑΓΓΕΛΟΣ ΜΠΟΥΤΑΣ: Κύριε Πρόεδρε, θέλαμε με την ερώτηση να επισημάνουμε τους εκβιασμούς που γίνονται στους παραγωγούς και να καλέσουμε την Κυβέρνηση να πάρει μέτρα προστασίας.

Θέλουμε να υπενθυμίσουμε στην Κυβέρνηση και στο Υπουργείο Γεωργίας ότι όλα αυτά συμβαίνουν με την ανοχή και τη βοήθεια της Κυβέρνησης, μέσω των κανονισμών που υπέγραψε στα όργανα της Ευρωπαϊκής 'Ενωσης και στην κατεύθυνση ενίσχυσης των εμπόρων και των βιομηχάνων. Γιατί για να παραδώσει κάποιος την απόσυρση το 60%, πρέπει να δώσει με τιμολόγια το 40%, στο πορτοκάλι. 'Αρα, αναγκάζεται να κάνει αυτά τα πράγματα -και τα ξέρει πολύ καλά η Κυβέρνηση- να δεχθεί τους εκβιασμούς.

Να υπενθυμίσουμε στην Κυβέρνηση και στον Υπουργό Γεωργίας, ότι αν ψάχνει για μαφία που λυμαίνεται τις επιδοτήσεις, η μαφία δε βρίσκεται στους αγρότες, αλλά στα εμπορικά και βιομηχανικά κυκλώματα που κλεβουν τις επιδοτήσεις και από την άλλη η Κυβέρνηση τους αφήνει να δρουν ανενόχλητα.

Να επισημάνουμε στην Κυβέρνηση ότι τα νούμερα και οι αριθμοί που δίνονται για τις επιδοτήσεις που παίρνουν οι αγρότες δεν ανταποκρίνονται στην πραγματικότητα, γιατί πολλά χρήματα πηγαίνουν στους αετονύχηδες. Αυτό το αποκρύπτει η Κυβέρνηση, προφανώς γιατί γίνεται με δική της ευθύνη.

Τέλος, να επισημάνουμε ότι η αναθεώρηση της κοινής οργάνωσης αγοράς τόσο στα οπωροκηπευτικά, όσο και σε άλλα προϊόντα, θα επιτείνει τους εκβιασμούς και θα οδηγεί όλο και περισσότερες επιδοτήσεις στις τσέπες των εμπόρων και των βιομηχάνων. Γι'αυτό η Κυβέρνηση πρέπει να πάρει άμεσα μέτρα προστασίας των παραγωγών και να επανεξετάσει την όλη πολιτική που οδηγεί στο ξεκλήρισμά τους. Βέβαια, οι μικρομεσαίοι αγρότες δε θα καθίσουν με σταυρωμένα τα χέρια.

Τελειώνοντας, θέλω να πω, κύριε Υπουργέ, ότι με τον καπνό συμβαίνει το εξής: Ενώ έκλεισαν στις τετρακόσιες δραχμές, έρχεται ο έμπορος και τους λέει "Διακόσιες πενήντα, αλλιώς δεν στο παίρνω και υπέγραψε ένα γραμμάτιο, ότι μου χρωστάς εκατόν πενήντα το κιλό", με αποτέλεσμα να το κατεβάζουν κάτω. Αυτά γίνονται εκβιαστικά και βέβαια ο παραγωγός είτε με τα πορτοκάλια είτε με τον καπνό, εάν βρίσκεται σε τέτοια θέση είναι κυριολεκτικά στο καναβάτσο, γιατί αν βγει να καταγγείλει ή ο,τιδήποτε άλλο, θα μείνει η παραγωγή του απούλητη ή θα σαπίσει στο χωράφι.

Γι'αυτό, λοιπόν, αφού είναι γνωστά και στις νομαρχίες και στις υπηρεσίες του Υπουργείου, πρέπει να παρθούν μέτρα, ώστε οι ίδιοι οι κανονισμοί και τα ίδια τα μέτρα της Κυβέρνησης να μην αναγκάζουν τον παραγωγό να πέφτει θύμα αυτών των εκβιασμών.

ΠΡΟΕΔΡΕΥΩΝ (Παναγιωτης Ν. Κρητικός): Ο κύριος Υφυπ. έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε, ο κύριος συνάδελφος, ενώ σωστά επισημαίνει με την ερώτησή του συγκεκριμένα και υπαρκτά γεγονότα τα οποία απασχολούν και μας, δεν μπόρεσε να κρατηθεί μακριά από την υπερβολή, λέγοντας ότι είναι πολιτική της Κυβέρνησης, ή η ανοχή της Κυβέρνησης είναι αυτή που φέρνει τα συγκεκριμένα προβλήματα που συμβαίνουν ανάμεσα στον παραγωγό, στο βιομήχανο, στον έμπορο, τον μεσάζοντα.

Κύριε συνάδελφε, επειδή ξέρετε οι υπερβολές δεν οδηγούν πουθενά, εάν έχετε συγκεκριμένα μέτρα ή συγκεκριμένες προτάσεις, πώς θα χτυπήσουμε το παρακύκλωμα, να μας τις πείτε.

Δεύτερον, εάν έχετε συγκεκριμένες επώνυμες καταγγελίες πάλι θα σας παρακαλέσω να μας το πείτε και θα δούμε τότε εάν πράγματι χαριζόμαστε, εάν δείχνουμε ανοχή ή όποια ευθύνη. Ούτε ανοχή έχουμε ούτε χαριζόμαστε. Θέλουμε καλύτερα και από σας να χτυπήσουμε αυτό το κύκλωμα. Οι ίδιοι κατά καιρούς αγρότες ζήτησαν την επιδότηση κατ' ευθείαν στον παραγωγό. Προχωράμε σ' όλα τα προϊόντα σ' αυτό. Απευθείας στον παραγωγό είναι η επιδότηση όσον αφορά τον καπνό. Υπάρχουν, όμως, τα προβλήματα.

Μαζί, λοιπόν, με συγκεκριμένες προτάσεις, αλλά πρώτα και κύρια με τη βοήθεια του παραγωγού και του αγρότη, πρέπει να χτυπήσουμε το παρακύκλωμα για το οποίο δε διαφωνούμε.

ΕΥΑΓΓΕΛΟΣ ΜΠΟΥΤΑΣ: Από προτάσεις άλλο τίποτα.

ΠΡΟΕΔΡΕΥΩΝ (Παναγιώτης Ν. Κρητικός): Μην διακόπτετε, 

Σελίδα 4258 

σας παρακαλώ, κύριε συνάδελφε.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Είναι αναθεματισμοί και αοριστολογίες, κύριε συνάδελφε, αυτά που μας λέτε. Πείτε μας συγκεκριμένα στη Λοκρίδα, πείτε μας συγκεκριμένα στην 'Αρτα καταγγελίες για ότι ισχυρίζεστε με ονοματεπώνυμο, και αν δεν πάρουμε τα μέτρα μας, τότε πραγματικά δεχόμαστε και την κριτική και μάλιστα τη σκληρή σας κριτική. Διαφορετικά όλα τα άλλα είναι απλώς για εντυπώσεις.

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη στην ημερήσια διάταξη επίκαιρη ερώτηση είναι η με αριθμό 741/18.2.97 του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Πολιτισμού, σχετικά με τις προθέσεις της Κυβέρνησης για τη χρήση του Μνημείου της Ροτόντας στη Θεσσαλονίκη, το διοικητικό καθεστώς που τη διέπει κ.λπ.

Η Επίκαιρη Ερώτηση του κυρίου συναδέλφου έχει ως εξής:

"Το Μνημεία της Ροτόντας στη Θεσσαλονίκη παραχωρήθηκε τους τελευταίους μήνες, τρεις τουλάχιστον φορές με απόφαση του Υπουργού στους εκπροσώπους της Μητρόπολης Θεσσαλονίκης για λατρευτική χρήση, ενώ δε χρησιμοποιήθηκε για πολιτιστικές εκδηλώσεις το 1997, παρά το γεγονός ότι ο χώρος προσφέρεται για εκθεσιακές και μουσικές εκδηλώσεις τη στιγμή μάλιστα που η Θεσσαλονίκη, Πολιτιστική Πρωτεύουσα, πάσχει από αίθουσες αυτόν το καιρό.

Ερωτάται ο κύριος Υπουργός:

1. Στο πλαίσιο ποιου νομικού καθεστώτος έγιναν οι προαναφερόμενες παραχωρήσεις και αν για τον Υπουργό εξακολουθεί να ισχύει η απόφαση ΥΠΠΟ/ΑΡΧ/Β1/Φ34/3522/34/24.1.95 που καθόρισε τις χρήσεις της Ροτόντας.

2. Αν σέβεται και σκοπεύει να συνεχίσει την πολιτική που ακολουθεί εδώ και ογδόντα συναπτά έτη η πολιτεία σ' ό,τι αφορά το διοικητικό καθεστώς της Ροτόντας.

3. Θα στηρίξει δικαστικά την προαναφερόμενη υπουργική απόφαση εν όψει της εκδίκασης υποθέσεως που αφορούν στη Ροτόντα από το Συμβούλιο της Επικρατείας."

Ο Υπουργός Πολιτισμού κ. Ευάγγελος Βενιζέλος έχει το λόγο για τρία λεπτά.

ΕΥΑΓΓΕΛΟΣ ΒΕΝΙΒΕΛΟΣ (Υπ. Πολιτισμού): Κύριε Πρόεδρε, όπως γνωρίζετε έχω και άλλη φορά κληθεί να απαντήσει σε παρόμοια ερώτηση. Το Σώμα είναι πλήρως πληροφορημένο, θέλω να πιστεύω, για το νομικό καθεστώς της Ροτόντας στη Θεσσαλονίκη.

Πριν από ενάμιση περίπου χρόνο ο Υπουργός Πολιτισμού, μετά από γνώμη του Κεντρικού Αρχαιολογικού Συμβουλίου, καθόρισε τις χρήσεις του μνημείου αυτού σε τρεις λατρευτικές το χρόνο. Δεν καθόρισε καθόλου μη λατρευτικές, δηλαδή, κοσμικές χρήσεις και αυτό είχε ως αποτέλεσμα τελικώς να προκληθεί μια σφορδή αντιδικία ανάμεσα στην Πολιτεία και την Εκκλησία και να παρεμποδίζεται η χρήση του μνημείου για οποιοδήποτε άλλο σκοπό, πέραν των τριών λατρευτικών χρήσεων κάτι που σέβεται η εκκλησία. Είχε ως αποτέλεσμα να δημιουργείται κάθε Κυριακή ένα επεισόδιο με την τέλεση υπαίθριας λειτουργίας έξω από το χώρο της Ροτόντας. Είχε ως αποτέλεσμα να κινηθεί μία ολόκληρη συζήτηση ιδεολογικού ή μάλλον ιδεοληπτικού χαρακτήρα για το ποιες πρέπει να είναι οι σχέσεις μας με την Εκκλησία και ποιος είναι ο ιδεώδης τρόπος χρήσης των αρχαίων μνημείων και είχε ως αποτέλεσμα να προκληθεί μία ένταση στις σχέσεις μεταξύ της αρχαιολογικής υπηρεσίας και της Μητρόπολης Θεσσαλονίκης, η οποία τελικώς ετράπη προς βλάβην των βυζαντικών μνημείων μιας πόλης που είναι κατ' εξοχήν βυζαντινή πόλη η Θεσσαλονίκη.

Ζήτησα, λοιπόν, από το Κεντρικό Αρχαιολογικό Συμβούλιο να επανεξετάσει το ζήτημα, αρχίζοντας από ένα αφετηριακό, κομβικό ερώτημα: Είναι προσδιορισμένη επιστημονικά η αντοχή του υλικού αντικειμένου του μνημείου; Πριν, δηλαδή, το Κεντρικό Αρχαιολογικό Συμβούλιο το 1995 εισηγηθεί τις τρεις κάθε χρόνο λατρευτικές χρήσεις του μνημείου, είχε προηγηθεί επιστημονική διαπίστωση της αντοχής του αντικειμένου ή επρόκειτο για μία γνώμη, η οποία είχε διατυπωθεί επί τη βάσει μόνον εθιμικών ή άλλων στοιχείων;

Η απάντηση ήταν ότι "'Οχι, δεν έχει γίνει έρευνα της αντοχής του αντικειμένου" και κατόπιν αυτού, εκδόθηκε υπουργική απόφαση, μετά από γνώμη του ΚΑΣ, που προβλέπει ότι για τους τρεις τρέχοντες μήνες του 1997, τους τρεις πρώτους μήνες, είμαστε μέσα στο διάστημα αυτό, θα πραγματοποιηθούν τρεις λατρευτικές και τρεις πολιτιστικές χρήσεις για τους σκοπούς της Πολιτιστικής Πρωτεύουσας της Ευρώπης, έτσι ώστε να ληφθούν όλα τα αναγκαία στοιχεία μέσα από μετρητές, αισθητήρια όργανα, παλμογράφους και όλη τη σχετική υποδομή της Διεύθυνσης Συντήρησης του Υπουργείου Πολιτισμού, προκειμένου να καταλήξουμε σε μία οριστική ρύθμιση επί τη βάσει αντικειμενικών δεδομένων. Πραγματοποιούνται, λοιπόν, αυτές οι χρήσεις. 'Εχει πραγματοποιηθεί μία λατρευτική και μία πολιτιστική για τους σκοπούς της Πολιτιστικής Πρωτεύουσας, έτσι ώστε να αποφασίσουμε.

Αλλά, φοβούμαι ότι παραβιάζονται ανοιχτές θύρες. Ουδείς αμφισβητεί ότι το μνημείο είναι αρχαίο μνημείο, πολιτιστικό αγαθό, που τελεί υπό τον απόλυτο και αποκλειστικό έλεγχο της Αρχαιολογικής Υπηρεσίας. Ουδείς αμφισβητεί ότι πρέπει να λαμβάνονται ειδικά μέτρα προστασίας, ότι δεν πρέπει να γίνεται χρήση κεριών και θυμιάματος, ότι δεν πρέπει να παραβιάζεται ο διάκοσμος, ότι πρέπει να τηρείται και στις λίγες περιορισμένες λατρευτικές χρήσεις η παλαιοχριστιανική λιτότητα.

Αλλά, από εκεί και πέρα, φοβούμαι ότι δημιουργείται μια μεγάλη παρεξήγηση και αναπτύσσονται -και σε επιστημονικού χαρακτήρα συναντήσεις- επιχειρήματα, τα οποία, για να μην τα χαρακτηρίσω διαφορετικά, θα τα χαρακτηρίσω "παρακινδυνευμένα και πρόχειρα". Δεν έχω δυστυχώς το χρόνο, αλλά στη δευτερολογία μου επιφυλάσσομαι να αναφέρω ποια επιχειρήματα θεωρώ παρακινδυνευμένα.

Ουδείς, λοιπόν, λόγος ανησυχίας συντρέχει. Το Υπουργείο Πολιτισμού έχει τον απόλυτο έλεγχο. Θέλουμε να εξομαλύνουμε την κατάσταση, να διασφαλίσουμε την ολοκληρωμένη, όπως λέγεται, χρήση του μνημείου...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υπουργέ, δεν έχετε άλλο χρόνο. 'Ηδη υπερβήκατε και τον δικαιούμενο χρόνο κατά ένα λεπτό και δεκατέσσερα δευτερόλεπτα.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): ... και να εξομαλύνουμε τις σχέσεις μεταξύ παραγόντων, η συνεργασία των οποίων είναι αναγκαία για την προστασία των μνημείων.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, δε γνωρίζω σε ποιές απόψεις επιστημονικές αναφέρεται ο κύριος Υπουργός και μάλιστα με το χαρακτηρισμό "παρακεκινδυνευμένες". Θα άξιζε τον κόπο να διατυπωθούν οι απόψεις του. Φοβάμαι, όμως, ότι αυτή η διαδικασία των επικαίρων ερωτήσεων δεν το επιτρέπει, προκειμένου να διατυπωθεί και ο αντίθετος λόγος, κύριε Υπουργέ, επειδή κι εγώ γνωρίζω τις απόψεις σας λίγο ή πολύ, όπως κατά καιρούς έχουν γίνει δημόσια γνωστές.

Εγώ όμως, κύριε Υπουργέ, σας απηύθηνα συγκεκριμένο ερώτημα: Σας εζήτησα να μου πείτε, αν θα σεβαστείτε το νομικό καθεστώς, που υπάρχει και παρακολουθεί το μνημείο της Ροτόντας. Σας ερώτησα συγκεκριμένα αν θα υπερασπιστείτε την υπουργική απόφαση του προκατόχου σας, του κ. Σηφουνάκη.

Και βεβαίως, δικαιούμαι να διατυπώνω το πρόσθετο ερώτημα, μετά από αυτά που άκουσα: Δηλαδή, επιτρέψατε τις τρεις λατρευτικές χρήσεις, χωρίς να γνωρίζετε την αντοχή του μνημείου; Διότι, είπατε ότι θέλετε να ελέγξετε και να παρακολουθήσετε και την αντοχή του μνημείου. Επομένως, δικαιολογημένα προβάλλεται το ερώτημα.

Κύριε Υπουργέ, υπάρχει και η εκκρεμότητα στο Συμβούλιο της Επικρατείας. Προηγήθηκε μια αναβολή, για την οποία πολλά λέγονται. Και συγκεκριμένα λέγεται, διότι δε μου ταιριάζει ο αόριστος λόγος, ότι ήρθατε σε επικοινωνία και συνεννόηση με την Ιερά Σύνοδο και μεθοδεύσατε -έχει γραφεί το συγκεκριμένο ρήμα και στις εφημερίδες- την αναβολή 

Σελίδα 4259 

εκδικάσεως της υπόθεσης.

Κατά συνέπεια, τι θα κάνετε αναφορικά με τις υποθέσεις, που εκκρεμούν στο Συμβούλιο της Επικρατείας και αφορούν το μνημείο της Ροτόντας; Θα υπερασπιστείτε το νομικό καθεστώς, το οποίο υπάρχει και μάλιστα από την εποχή του Βενιζέλου ή, εν όψει, αν θέλετε, πράγματι των ιδεοληψιών, που εγείρονται και βεβαίως σας πιέζουν, θα υποχωρήσετε και θα αναζητήσετε ένα άλλο νομικό καθεστώς, που δε θα είναι σε καμία περίπτωση ίδιο με αυτό που μέχρι σήμερα, τυπικά τουλάχιστον, ισχύει;

Αυτά είναι τα συγκεκριμένα ερωτήματά μου, κύριε Υπουργέ, και θέλω να σας διαβεβαιώσω ότι δε μας παρακολουθούν ούτε ιδεοληψίες ούτε κανενός άλλου είδους...

(Στο σημείο αυτό ακούτεται ο προειδοποιητικός ήχος της λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε. Εν ονόματι της ισότητας των όπλων το μισό από εκείνο που καθ'υπέρβαση δώσατε στον κύριο Υπουργό.

ΠΡΟΕΔΡΕΥΩΝ (Παναγιώτης Ν. Κρητικός): Αυτό γίνεται και σε εσάς, αλλά τα μηχανήματα καμιά φορά "παρακούουν".

ΦΩΤΗΣ ΚΟΥΒΕΛΗΣ: Εντάξει, κύριε Πρόεδρε.

Αυτό σας ερώτησα, κύριε Υπουργέ, και περιμένω την απάντησή σας και σας παρακαλώ με σαφήνεια.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Κύριε Πρόεδρε, πρέπει καταρχάς να παρατηρήσω, ότι ιδεοληψίες υπάρχουν ένθεν και ένθεν. 'Οχι μεταξύ εμού και του κ. Κουβέλη, αλλά μεταξύ των υποστηρικτών της μίας και της άλλης άποψης. Υπάρχουν ιδεοληπτικά φαινόμενα και στις δύο Πτέρυγες. Υπάρχουν και μετριοπαθείς αλλά και ακραίες προσεγγίσεις.

Δεύτερον, ο Υπουργός είναι διάδικος στις δίκες ενώπιον του Συμβουλίου της Επικρατείας. Δε μεθοδεύει τίποτα. Το Υπουργείο Πολιτισμού ζήτησε την αναβολή της υπόθεσης, προκειμένου να επανεξεταστεί το ζήτημα από το Κεντρικό Αρχαιολογικό Συμβούλιο επί τη βάσει εγγράφου αναπομπής, η οποία είχε αναλυτικότατο σκεπτικό και η οποία έχει κατατεθεί στη Βουλή σε συζήτηση παρόμοιας επίκαιρης ερώτησης πριν μερικές εβδομάδες.

Τρίτον, η απόφαση που μνημονεύεται δεν ισχύει, έχει ανακληθεί και ισχύει η ΥΠΠΟ/ΑΡΧ/Β1/Φ34/4863/103 από 14.2.97 υπουργική απόφαση, αντίγραφο της οποίας θα καταθέσω. Οι τρεις, λοιπόν, χρήσεις λατρευτικού χαρακτήρα και οι τρεις χρήσεις κοσμικού- πολιτιστικού χαρακτήρα προβλέπονται ακριβώς για να γίνει κατά την διάρκειά τους η αναγκαία μέτρηση, η οποία δεν είχε γίνει και η οποία έπρεπε να έχει προηγηθεί οποιασδήποτε ρύθμισης.

Λέει, λοιπόν, η απόφαση αυτή ότι πρέπει να εκπονηθεί μελέτη από τη Διεύθυνση Συντήρησης σχετικά με τη χρήση του μνημείου. Στα πλαίσια δε της δοκιμασίας για τη μελέτη, το κτίριο θα παραχωρηθεί κατά το προσεχές τρίμηνο για τρεις τέτοιες θρησκευτικές εκδηλώσεις και για τρεις εκδηλώσεις στο πλαίσιο του προγράμματος Πολιτιστικής Πρωτεύουσας. Αυτό είναι αναγκαίο για την ίδια τη μέτρηση των επιπτώσεων. Και βεβαίως όλα αυτά γίνονται υπό τον απόλυτο έλεγχο της αρμόδιας ενάτης Εφορίας Βυζαντινών Αρχαιοτήτων και της Διεύθυνσης Συντήρησης του Υπουργείου Πολιτισμού. Δεν έχει κανείς άλλος έλεγχο επί του μνημείου. Η είσοδος των εκκλησιαστικών παραγόντων γίνεται για συγκεκριμένη περίπτωση και μετά από ad hoc άδεια, η οποία χορηγείται από το Υπουργείο Πολιτισμού.

Αυτά είναι τα νομικά δεδομένα και σε αυτήν τη βάση βρισκόμαστε και πιστεύω, ότι αυτή είναι η επιστημονικά έγκυρη και ορθή προσέγγιση του ζητήματος.

(Στο σημείο αυτό ο Υπουργός Πολιτισμού κ. Ε. Βενιζέλος καταθέτει στα Πρακτικά της Βουλής την προαναφερθείσα απόφαση, η οποία βρίσκεται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

ΠΡΟΕΔΡΕΥΩΝ (Παναγιώτης Ν. Κρητικός): Πέμπτη στην ημερήσια διάταξη είναι η με αριθμό 753/18.2.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τους Υπουργούς Εργασίας και Κοινωνικών Ασφαλίσεων, Ανάπτυξης σχετικά με τη λήψη των αναγκαίων μέτρων, ώστε να τηρηθούν οι όροι πώλησης της πρώην Σωληνουργείας "ΤΣΑΟΥΣΟΓΛΟΥ", να συνεχιστεί η απρόσκοπτη λειτουργία της επιχείρησης και να εξασφαλιστούν οι θέσεις εργασίας σε αυτήν.

Η ερώτηση του κυρίου συναδέλφου έχει ως εξής:

"Το 1994 πωλήθηκαν από την Εθνική Τράπεζα σε ιδιώτη τα Σωληνουργεία πρώην "ΤΣΑΟΥΣΟΓΛΟΥ" αντί του ποσού των 3,4 δισ. δρχ. που θα εξοφληθεί μέχρι το 2002, όπως προβλέπει η σχετική σύμβαση.

Στην ίδια σύμβαση προβλέπεται, επίσης, να γίνουν επενδύσεις ύψους 3 δισ. εκ των οποίων (1) δισ. κατά την πρώτη τριετία.

'Ομως, ο νέος ιδιοκτήτης εκποιεί περιουσιακά στοιχεία της επιχείρησης (μηχανήματα κ.λπ.) με σκοπό την οικονομική εξαθλίωση της και τελικά το κλείσιμο της, ενώ παράλληλα, μεθοδεύεται η απόλυση πενήντα εργαζομένων σε σύνολο εκατόν πενήντα τριών.

Ερωτώνται οι κύριοι Υπουργοί:

Τι μέτρα προτίθενται να πάρουν, ώστε να τηρηθούν οι όροι της σύμβασης, να συνεχισθεί η απρόσκοπτη λειτουργία της επιχείρησης και να εξασφαλισθούν οι θέσεις εργασίας όλων των εργαζομένων σε αυτή".

Ο Υφυπ. Εργασίας και Κοινωνικών Ασφαλίσεων κ. Χρήστος Πρωτόπαπας έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, κύριοι συνάδελφοι, έτσι που τα λέει ο κύριος συνάδελφος είναι. Πράγματι, υπάρχει πρόβλημα στη Σωληνουργεία πρώην "ΤΣΑΟΥΣΟΓΛΟΥ".'Ηδη το Υπουργείο Εργασίας έχει δεχθεί και έχει ακούσει τους εκπροσώπους των εργαζομένων και ήδη έχουμε κινηθεί προς την κατεύθυνση της Εθνικής Τράπεζας βέβαια, για να τηρηθούν οι όροι της σύμβασης. Ανάμεσα στους όρους της σύμβασης ήταν και η διατήρηση των θέσεων απασχόλησης. Είναι σαφές, ότι εμείς θα πιέσουμε σε αυτήν την κατεύθυνση, ώστε να τηρηθούν οι συμβατικές υποχρεώσεις της εταιρείας και να διασφαλιστούν οι θέσεις απασχόλησης.

'Αδεια για ομαδικές απολύσεις δεν πρόκειται να δώσουμε, ή ούτε θα διευκολύνουμε βέβαια κάτι τέτοιο. Φυσικά θα παρέμβουμε και προς την εργοδοσία και προς την τράπεζα, η οποία, σύμφωνα με τους όρους πώλησης, είχε δεσμεύσει την εταιρία για διατήρηση των θέσεων εργασίας για ένα μακρύ τουλάχιστον χρονικό διάστημα. Αυτό θα γίνει προκειμένου να διασφαλίσουμε την απασχόληση και την ομαλή και απρόσκοπτη λειτουργία της εταιρίας.

'Ηδη οι ενέργειές μας είναι προς αυτήν την κατεύθυνση. Θέλω να πιστεύω ότι πολύ σύντομα θα έχουμε συγκεκριμένα αποτελέσματα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρατάσος έχει το λόγο.

ΓΕΩΡΓΙΟΣ ΚΑΡΑΤΑΣΟΣ: Κύριε Πρόεδρε, τα Σωληνουργεία Αθηνών είναι ένα από τα πολλά παραδείγματα, για το πώς εννοεί την ιδιωτικοποίηση η Κυβέρνηση, για το πώς εννοεί τον εκσυγχρονισμό και την ανάπτυξη, για το πώς προστατεύει τον εργαζόμενο και το εισόδημά του. 

Πράγματι, το 1994 τρεις ανώνυμες εταιρίες εκδηλώνουν ενδιαφέρον για την αγορά των Σωληνουργείων Αθηνών από την Εθνική Τράπεζα. Μεταξύ τους γίνεται ιδιωτικό συμφωνητικό, να το πάρει ο ένας από αυτούς και να δώσει το 25% στους άλλους δύο. 

Καταθέτω στα Πρακτικά το ιδιωτικό συμφωνητικό.

(Στο σημείο αυτό ο Βουλευτής κ. Γ. Καρατάσος καταθέτει στα Πρακτικά το προαναφερθέν συμφωνητικό, το οποίο βρίσκεται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

Εύκολα καταλαβαίνει κανείς τι πλειστηριασμός έγινε, όπως και στο "ΑΙΓΑΙΟ", στο σπίτι του αγοραστή. Η επιχείρηση αγοράζεται από τη "Μηχανική" του κ. Εμφιετζόγλου, αντί 3,4 δισεκατομμύρια, δίνοντας επτακόσια εκατομμύρια. Τα υπόλοιπα

Σελίδα 4260 

να εξοφληθούν μέχρι το 2002 και με την υποχρέωση να λειτουργήσει το εργοστάσιο, να μη θιγούν οι εργαζόμενοι και να κάνει επενδύσεις ένα δισεκατομμύριο στα τρία χρόνια.

Δυστυχώς, όμως, αντί να κάνει επένδυση ένα δισεκατομμύριο μέχρι σήμερα, βάσει της σύμβασης, ο κ. Εμφιετζόγλου εκποιεί τα περιουσιακά στοιχεία της επιχείρησης, καθώς και το μεταποιημένο υλικό, που δεν ήταν καταχωρημένο και πληρώνει την τράπεζα. 'Εχει πουλήσει ήδη στην Αίγυπτο πρέσες, λουτήρες και ετοιμάζεται να πουλήσει κι άλλα.

Υπάρχει το ερώτημα. Αλήθεια, πώς υπέγραψε ο διοικητής της τράπεζας να πουληθούν αυτά τα πράγματα; Τι κάνατε εσείς, κύριε Υπουργέ, για τις απολύσεις των εργαζομένων και την υλοποίηση της σύμβασης;

Από τους εκατόν ενενήντα εργαζόμενους το 1995, σήμερα είναι εκατόν πενήντα τρεις και ζητάνε να απολύσουν άλλους πενήντα. Μήπως πίσω από τις απολύσεις και τους εκβιασμούς της "Μηχανικής", που είναι κατασκευαστική εταιρία, κρύβεται η συμμετοχή της στα μεγάλα έργα; Δε βλέπετε ότι πεντακόσια είκοσι στρέμματα, που είναι η έκταση του εργοστασίου στο καλύτερο μέρος της Χαλκίδας και μέσα στην οικιστική ζώνη, θα καταλήξουν τσάμπα στον κ. Εμφιετζόγλου, όπως και το "ΑΙΓΑΙΟ" στο Λαύριο; 'Ετσι εννοείτε εσείς την ανάπτυξη; Ξεπούλημα; Το ίδιο θα κάνατε και στη "SOF TEX";

Πώς αλλιώς να το εννοήσουμε; Το εργοστάσιο έχει μεγάλο πελατολόγιο. 'Εκανε τζίρο 3,4 δισεκατομμύρια το 1996. Αν είχαν κάνει επενδύσεις, μπορούσε να πάρει το φυσικό αέριο, που πήραν οι Ιταλοί. Μπορεί να φτιάξει σωλήνες για τα μεγάλα έργα. Και, όμως, πάει για κλείσιμο.

Μπορεί να συντηρήσει διακόσια πενήντα άτομα και να περιοριστούν οι εισαγωγές στα είδη που εισάγονται τώρα από την Τουρκία.

Κύριε Υπουργέ, πρέπει να τηρηθούν οι όροι της σύμβασης και αν υπάρχουν ευθύνες, να αποδοθούν. Να μην εγκριθούν οι ομαδικές απολύσεις, αλλά και καμιά απόλυση. Να συνεχιστεί η λειτουργία της επιχείρησης και να εξασφαλιστούν οι θέσεις εργασίας των εργαζομένων.

Εγώ θα επανέλθω σ' αυτό το θέμα, όταν πάρω αντίγραφο της σύμβασης από την Εθνική Τράπεζα, όπως και έχω ζητήσει. Τότε θα έχουμε να πούμε πιο πολλά, απ' ό,τι τώρα.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπ. Εργασίας και Κοινωνικών Ασφαλίσεων κ. Πρωτόπαπας έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε Καρατάσο, θα μπορούσα να συμφωνήσω απόλυτα μαζί σας, αν δεν κάνατε κάποιους χαρακτηρισμούς και δε χρησιμοποιούσατε κάποια επίθετα, τα οποία εν πάση περιπτώσει, δεν είναι και σωστά.

Υπάρχουν πάρα πολλά παραδείγματα πώλησης επιχειρήσεως από την Κυβέρνησή μας- θα φέρω χαρακτηριστικό παράδειγμα το Νεώριο Σύρου- που όχι μόνο δεν έχουν χαθεί οι θέσεις εργασίας, αλλά θα έλεγα ότι έχουν διασφαλιστεί και έχουν αυξηθεί οι θέσεις εργασίας, που προβλέπονταν από τις συμβατικές υποχρεώσεις της επιχείρησης.

Και στα Μεταλλεία Κασάνδρας, όπως μου θυμίζει ο κύριος Υφυπ., το ίδιο έγινε.

'Εχουμε, λοιπόν, εδώ ένα πρόβλημα. 'Εχω συμφωνήσει ήδη από την πρωτομιλία μου και ελπίζω ότι σας έχω καλύψει. Θα υπάρξουν όλες οι αναγκαίες επεμβάσεις και προς τη Διοίκηση της Εθνικής Τράπεζας και προς την πλευρά της εργοδοσίας, αποφασιστικά και προκειμένου να τηρηθούν οι συμβατικές υποχρεώσεις τους. Δεν πρόκειται -και το έχω δηλώσει από την πρωτομιλία μου- να επιτραπούν ομαδικές απολύσεις. Βέβαια, ελπίζω ότι θα καταφέρουμε με τα μέσα που διαθέτουμε, να διασφαλίσουμε και την ομαλή λειτουργία της επιχείρησης και την απασχόληση των εργαζομένων.

Προς αυτήν την κατεύθυνση, νομίζω ότι είναι σκόπιμο να ενώσουμε όλοι τις δυνάμεις μας και όχι να χρησιμοποιούμε αυτήν την περίπτωση, που όλοι θα μπορούσαμε να συμφωνήσουμε, προκειμένου να ρίχνουμε ευθύνες ο ένας στον άλλο, χωρίς λόγο.

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση των Επικαίρων Ερωτήσεων δευτέρου κύκλου.

Πρώτη στην ημερήσια διάταξη είναι η με αριθμό 748/18.2.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Σαρρή προς τον Υπουργό Γεωργίας, σχετικά με τη λήψη των αναγκαίων μέτρων προστασίας του εισοδήματος των πατατοπαραγωγών, λόγω των μαζικών εισαγωγών πατάτας από τρίτες χώρες, που έχουν σαν αποτέλεσμα την πτώση των τιμών.

Η ερώτηση του κ. Σαρρή έχει ως εξής:

"'Οπως γνωρίζετε το κύριο αγροτικό προϊόν του Δήμου Μαλίων Ηρακλείου Κρήτης είναι η παραγωγή πατάτας εαρινής εσοδείας.

Η παραγωγή εντόπιας πατάτας, αρχίζει περίπου την 10η Απριλίου και τελειώνει περίπου την 15η Μαίου και η ποσότητα εκτιμάται ότι είναι πάνω από πέντε χιλιάδες τόνους.

Την επίμαχη αυτή περίοδο γίνονται από 'Ελληνες εισαγωγείς αθρόες εισαγωγές πατάτας από τρίτες χώρες, κυρίως από την Αίγυπτο, με αποτέλεσμα οι χαμηλές τιμές πώλησης της πατάτας που υπάρχουν σήμερα στην αγορά σε συνδυασμό με τις προβλεπόμενες εισαγωγές, θα δημιουργήσει δυσμενείς συνθήκες διάθεσης του προϊόντος, οι οποίες θα προκαλέσουν καταστρεπτικές συνέπειες στο εισόδημα των Μαλιωτών παραγωγών.

Ερωτάται ο κύριος Υπουργός:

Σε τι ενέργειες πρόκειται να προβεί, ώστε να προστατευθεί το εισόδημα των ντόπιων παραγωγών πατάτας από τις μαζικές εισαγωγές από τρίτες χώρες στην εαρινή περίοδο".

Ο Υφυπ. Γεωργίας κ. Δημήτριος Σωτηρλής έχει και πάλι το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριοι συνάδελφοι, κύριε Πρόεδρε, τα σημερινά αποθέματα πατάτας σε σύνολο Χώρας, εκτιμούνται γύρω στις πενήντα χιλιάδες τόνους και προορίζονται για την κάλυψη των αναγκών της εσωτερικής αγοράς, μέχρι την έναρξη της συγκομιδής της νέας ανοιξιάτικης πατάτας η παραγωγή της οποίας αρχίζει περίπου μέσα Απρίλη και τελειώνει μέσα Μαίου. Οι ανάγκες της εσωτερικής αγοράς εκτιμούνται γύρω στις εννενήντα χιλιάδες τόνους, μέχρι τα μέσα του Απρίλη. 'Εχουμε συνεπώς έλλειμμα σε πατάτα στο οποίο θα καλυφθεί από εισαγωγές από το εξωτερικό. Η τιμή διάθεσης, ανά κιλό, είναι η ίδια με τις περσινές τιμές, σε αντίθεση με τις χώρες της Ευρωπαϊκής 'Ενωσης των οποίων οι τιμές είναι 20% έως 30% χαμηλότερες από τις περσινές. Από την Αίγυπτο έχουν εισαχθεί περίπου τρεις χιλιάδες τόνοι μέχρι σήμερα έναντι δεκαέξι χιλιάδων τόνων της αντίστοιχης περσινής περιόδου. Οι εισαγωγές πατάτας από τρίτες χώρες σύμφωνα με το κοινοτικό καθεστώς είναι ελεύθερες και κατά συνέπεια το Υπουργείο Γεωργίας, δεν μπορεί να απαγορεύσει την εισαγωγή της πατάτας.

Στα πλαίσια, όμως, των υφισταμένων κοινοτικών κανονισμών καταβάλλουμε και μάλιστα με αρκετή επιτυχία, κάθε δυνατή προσπάθεια για λεπτομερή ποιοτικό και φυτοϋγειονομικό έλεγχο, ώστε να προστατευθεί ο 'Ελληνας παραγωγός από τον κίνδυνο εισαγωγής επιβλαβών φυτονόσων, εντόμων κ.λπ.

Κύριε συνάδελφε, κατανοώ την ερώτησή σας, η αγωνία σας όμως, είναι υπερβολική, γιατί κατά τη φετινή περίοδο δε διατρέχει κίνδυνο, ούτε η παραγωγή πατάτας του Ηρακλείου ούτε η παραγωγή πατάτας άλλων περιοχών της Χώρας. Είναι ελεγχόμενη παραγωγή και μόλις και μετά βίας καλύπτει τις ανάγκες της Χώρας μας και έχουν γίνει εκείνες οι αναγκαίες κινήσεις, έτσι ώστε να μην υπάρχει η ανεξέλεγκτη και αθρόα εισαγωγή από τρίτες χώρες.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σαρρής έχει το λόγο.

ΔΗΜΗΤΡΙΟΣ ΣΑΡΡΗΣ: Κύριε Πρόεδρε, χαίρομαι για την αισιοδοξία του κυρίου Υφυπουργού Γεωργίας, για το μέλλον της ντόπιας πατάτας. 'Ομως η όχι ευχάριστη εμπειρία διδάσκει, ότι η αθρόα εισαγωγή, η ανεξέλεγκτη εισαγωγή πατάτας, ιδιαίτερα την περίοδο όπου στην Ελλάδα υπάρχει έλλειμμα για την κάλυψη της ντόπιας αγοράς, από τρίτες χώρες, ιδιαίτερα από την Αίγυπτο, εκτοπίζει τη ντόπια πατάτα, με αποτέλεσμα οι παραγωγοί της Κρήτης των Μαλίων, αλλά και της Πελοποννήσου που έχουν μονοκαλλιέργεια την παραγωγή

Σελίδα 4261 

ανοιξιάτικης πατάτας, να βρίσκονται κάθε χρόνο σε κατάσταση απόγνωσης.

Σε απάντηση του Υπουργείου Γεωργίας, κύριε Υφυπουργέ, στο παρελθόν, αναφέρεται και αποδίδεται αυτήν την κακοδαιμονία και το μεγάλο πρόβλημα που αντιμετωπίζουν οι ντόπιοι παραγωγοί, στον εξοντωτικό ανταγωνισμό ντόπιας και εισαγόμενης πατάτας τον οποίο αποδίδει στη μη δυνατότητα ποιοτικού ελέγχου της ντόπιας πατάτας που δεν μπορεί να γίνει στα χωράφια, αλλά μόνο σε τυποποιητήρια τα οποία δεν είναι αρκετά. Ενώ αντίθετα οι εισαγόμενες πατάτες, ελέγχονται ποιοτικά, δυο μάλιστα φορές, από το εξωτερικό και κατά την εισαγωγή τους στην Ελλάδα. 'Ετσι υπερτερούν ποιοτικά.

'Ομως, έχω να πω, ότι αν πράγματι εκεί έγκειται η κακοδαιμονία, χρειάζεται να προωθήσετε τη δημιουργία και τη σωστή λειτουργία συγχρόνων τυποποιητηρίων πατάτας. 'Ομως η περίπτωση των "τυποποιητηρίων Θήβας", όπου μια πραγματικά σύγχρονη επιχείρηση οδηγείται στην καταστροφή, γιατί δεν της δίδετε τη δυνατότητα, να έχει ένα χώρο διάθεσης την κεντρική λαχαναγορά των Αθηνών, αποδεικνύει ότι δεν γίνεται σωστή αντιμετώπιση του θέματος της πατάτας, με κίνδυνο να οδηγηθούμε σε πλήρη κάλυψη των αναγκών της αγοράς από εισαγωγές.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπ. έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Μόνο μία παρατήρηση, κύριε Πρόεδρε.

Θέλω να τονίσω και πάλι, ότι όσον αφορά την πρότασή σας για παρεμπόδιση των αθρόων εισαγωγών, ότι λειτουργεί η αγορά και δεν μπορούμε να παρεμβαίνουμε ανεξέλεγκτα και να παρεμποδίζουμε την εισαγωγή πατάτας.

'Ομως, αρκέστηκα να σας πω, ότι η μέχρι τώρα πολιτική μας, o έντονος έλεγχος στα επίπεδα της ποιότητας, αλλά και ο φυτοϋγειονομικός έλεγχος, έφεραν το αποτέλεσμα που θέλαμε. 

Με την ερώτησή σας, μας βάζετε στον προβληματισμό να παρακολουθήσουμε αυτήν την εξέλιξη. Φέτος, όπως τόνισα παραπάνω, οι ανάγκες της κατανάλωσης είναι τέτοιες, που δε φαίνεται -με τις πέντε χιλιάδες παραγωγή που έχει η Κρήτη- ότι θα έχουμε πρόβλημα.

Παρ' όλα αυτά εσείς κάνατε το χρέος σας -όπως οφείλατε- να μας επιστήσετε την προσοχή και εμείς οφείλουμε να παρακολουθήσουμε βήμα-βήμα το θέμα, ώστε να μην υπάρξει μία τέτοια αρνητική εξέλιξη, όσον αφορά τους παραγωγούς της Κρήτης και γενικότερα των παραγωγών πατάτας στη Χώρα μας.

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη στην ημερήσια διάταξη είναι η με αριθμό 759/19.2.97 επίκαιρη ερώτηση του Βουλευτή της Νέας Δημοκρατίας κ. Νικολάου Γκελεστάθη προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων για τη δημιουργία μονάδας αιμοκάθαρσης στο Νομαρχιακό Νοσοκομείο 'Αμφισσας.

Η επίκαιρη ερώτηση σε περίληψη έχει ως εξής:

"'Οπως είναι γνωστό, στις αρμόδιες υπηρεσίες του Υπουργείου Υγείας και Πρόνοιας, στη Φωκίδα, υπάρχει ένας αριθμός είκοσι πέντε νεφροπαθών, οι οποίοι αναγκαστικά πηγαίνουν τρεις φορές την εβδομάδα, με οποιεσδήποτε καιρικές συνθήκες, στο Νομαρχιακό Νοσοκομείο Λαμίας για την περίθαλψή τους, αφού δεν υπάρχει μονάδα αιμοκάθαρσης στο Νομαρχιακό Νοσοκομείο 'Αμφισσας.

Επειδή, όπως είναι αυτονόητο, η μετάβαση και επιστροφή των ασθενών αυτών από τη Φωκίδα στη Λαμία τρεις φορές την εβδομάδα, τους δημιουργεί μεγάλη ταλαιπωρία, στην κατάσταση μάλιστα που βρίσκονται, αλλά και δυσβάστακτη προσωπική οικονομική επιβάρυνση πέραν της πληρωμής των ταξί από τους ασφαλιστικούς φορείς τους

Ερωτάται ο κύριος Υπουργός Υγείας και Πρόνοιας να πληροφορήσει τη Βουλή:

Σε ποιες άμεσες ενέργειες θα προβεί για την άμεση δημιουργία μονάδας αιμοκάθαρσης στο Νομαρχιακό Νοσοκομείο 'Αμφισσας για να τελειώσει το δράμα που αντιμετωπίζουν για την περίθαλψή τους οι παραπάνω ασθενείς.

Επίσης, γιατί δεν "καταδέχθηκε" να απαντήσει στη Βουλή στην με αριθμό 5823/28.1.96 ερώτησή μου, αλλά και στην με αριθμό 1256/9.12.96 ερώτησή μου με παρόμοιο περιεχόμενο, ώστε να ενημερωθούν οι ενδιαφερόμενοι σχετικά με την πρόθεση του κυρίου Υπουργού για την αντιμετώπιση του προβλήματός τους".

Ο κύριος Υφυπ. έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κύριοι συνάδελφοι, στις άμεσες προτεραιότητες του Υπουργείου μας είναι η ανάπτυξη των μονάδων τεχνητού νεφρού σε όλη τη Χώρα, έτσι ώστε να καταφέρουμε η αιμοκάθαρση να γίνεται στον τόπο της μόνιμης κατοικίας των ασθενών. Γι' αυτό προς την κατεύθυνση αυτή προχωρούμε με καθημερινές προσπάθειες και βελτιώσεις των παρεχόμενων υπηρεσιών, συστήνουμε νέες μονάδες, προκηρύσσουμε θέσεις νεφρολόγων κατά προτεραιότητα. 'Ηδη φέτος, όπου υπήρχαν κενές οργανικές θέσεις μαζί με τους γιατρούς των μονάδων εντατικής θεραπείας έχουμε δώσει σε προκήρυξη και θέσεις ιατρικού προσωπικού των μονάδων τεχνητού νεφρού.

Στη συγκεκριμένη περίπτωση του Νοσοκομείου της 'Αμφισσας, στο οποίο αναφέρεται ο αγαπητός συνάδελφος με την επίκαιρη ερώτησή του, υπάρχει μία δυσκολία, δεδομένου ότι δεν υπάρχουν συνεστημένες θέσεις νεφρολόγων. Γι' αυτό και το Υπουργείο έχει συμπεριλάβει στις προτεραιότητές του τη σύσταση νέων θέσεων ιατρικού προσωπικού νεφρολόγων, μαζί με τις άλλες προτεραιότητές του. Πιστεύω εντός των ημερών να προωθήσει το Υπουργείο μας προς υπογραφή αυτήν τη σύσταση των νέων θέσεων στα συναρμόδια Υπουργεία, Οικονομικών και Προεδρίας, έτσι ώστε να γίνει το ξεκίνημα και στη συνέχεια η προκήρυξη των κενών οργανικών θέσεων, εφόσον συσταθούν.

'Οσον αφορά το δεύτερο ερώτημά σας, ότι δεν καταδεχθήκαμε να σας απαντήσουμε, αγαπητέ συνάδελφε, νομίζω ότι η μακροχρόνια πορεία μας και επικοινωνία μας εδώ δεν έχει δείξει κάτι τέτοιο.

Απλά υπήρξε ένα υπηρεσιακό πρόβλημα. Οι υπηρεσίες έγκαιρα δεν έφεραν την ερώτηση, ιδιαίτερα εκείνη που υπεβλήθη το Δεκέμβριο του 1996 και έτσι πιστεύω, ότι θα έχουμε τη χαρά να τη συζητήσουμε σ' αυτήν την Αίθουσα και θα πάρετε και προφορική απάντηση στα θέματα που βάλατε στην ερώτηση αυτή.

Νομίζω, ότι και η πρόσφατη επικοινωνία που είχαμε και η συνάντηση στο Υπουργείο με όλους τους φορείς με τη δική σας παρουσία και του συναδέλφου του κ. Θάνου και όλων των παραγόντων του νομού σας, έδειξε ότι υπάρχει ευαισθησία, ότι υπάρχει κατανόηση και ότι εν πάση περιπτώσει μέσα στα πλαίσια των δυνατοτήτων και της ιεράρχησης που έχει βάλει το Υπουργείο θα προσπαθήσουμε να λύσουμε και τα προβλήματα του νοσοκομείου σας, που πράγματι είναι ανάγκη να τα προωθήσουμε γρήγορα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γκελεστάθης έχει το λόγο.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, δεν είναι καθόλου ικανοποιητική η απάντηση του κυρίου Υφυπουργού στην υπό συζήτηση επίκαιρη ερώτησή μου, για να μην πω ότι είναι αποκαρδιωτική. Τριάμισι χρόνια είναι το ΠΑΣΟΚ στην εξουσία και δεν μπορεί να ισχυρίζεται ότι ακόμα μελετάνε τα θέματα και προσπαθούν να τα επιλύσουν.

Μιλάμε για ένα πολύ σοβαρό θέμα, για την ίδρυση μονάδας τεχνητού νεφρού, προκειμένου να ανακουφιστούν οι ασθενείς και οι οικογένειές τους. Κατά συνέπεια θα έπρεπε ο κύριος Υφυπ. να επιδείξει την ανάλογη ευαισθησία απαντώντας εγγράφως έκτοτε, διότι η πρώτη ερώτησή μου υπεβλήθη από τον Ιανουάριο του 1996, ώστε να γνωρίζουν και αυτές οι οικογένειες πώς αντιμετωπίζει η Πολιτική Ηγεσία του Υπουργείου το πρόβλημά τους.

Κύριε Πρόεδρε, είναι ενήμερη η Πολιτική Ηγεσία του Υπουργείου Υγείας και Πρόνοιας από αναφορές και ερωτήσεις μου στη Βουλή, ότι το Γενικό Νομαρχιακό Νοσοκομείο 'Αμφισσας παρουσιάζει τεράστιες ελλείψεις σε Ιατρικό, νοσηλευτικό και βοηθητικό προσωπικό κ.λπ., γεγονός που εμποδίζει 

Σελίδα 4262 

την παροχή των υπηρεσιών του στο επίπεδο που πρέπει, αλλά και την πλήρη ανάπτυξη και λειτουργία του.

Συγκεκριμένα, κύριε Πρόεδρε, στο Νοσοκομείο αυτό προβλέπονται οι εξής θέσεις: Ιατρών 53 και υπηρετούν μόνο 19, για μαίες 8 και υπάρχουν 4, για νοσηλεύτριες τεχνικής εκπαίδευσης 23 και υπηρετούν 12, για νοσοκόμες δευτεροβάθμιας εκπαίδευσης πενήντα οκτώ (58) και υπηρετούν τριάντα (30), για βοηθητικό υγειονομικό προσωπικό σαράντα πέντε (45) και υπηρετούν τριάντα επτά (37). Δηλαδή από το σύνολο των εκατόν ογδόντα επτά (187) προβλεπομένων θέσεων υπάρχουν εκατόν δύο (102). Και πιο συγκεκριμένα προβλέπονται θέσεις έξι παθολόγων και υπηρετούν δύο, μία θέση πνευμονολόγου και δεν υπάρχει κανείς, πέντε θέσεις ψυχιάτρων και υπηρετεί ένας, τρεις θέσεις παιδιάτρων και δεν υπάρχει κανείς, πέντε θέσεις χειρουργών και υπηρετούν δύο, μία θέση νευρολόγου, και δεν υπάρχει κανείς, μία θέση δερματολόγου και δεν υπάρχει κανείς, τρεις θέσεις ακτινολόγων και δεν υπάρχει κανείς, δύο θέσεις παθολογοανατόμων και δεν υπάρχει κανείς, δύο θέσεις αιματολόγων και δεν υπάρχει κανείς κ.ο.κ.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ τελειώνετε. 'Αλλωστε δεν είναι το αντικείμενο αυτό της ερώτησης. Είναι συγκεκριμένο το αντικείμενο της ερώτησής σας.

ΝΙΚΟΛΑΟΣ ΓΚΕΛΕΣΤΑΘΗΣ: Τελειώνω, κύριε Πρόεδρε.

Το Κέντρο Υγείας Ιτέας ενώ προβλέπεται να έχει πέντε θέσεις Ιατρών, υπηρετούν δύο και αυτοί αποσπάστηκαν για να λειτουργήσει η παθολογική κλινική του νοσοκομείου 'Αμφισσας που θα έκλεινε στις 18 Φεβρουαρίου γιατί δεν είχε προσωπικό...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ μη φέρνετε σε δύσκολη θέση το Προεδρείο. Δεν είναι αντικείμενο της ερώτησής σας όλα αυτά.

ΝΙΚΟΛΑΟΣ ΓΚΕΛΕΣΤΑΘΗΣ: ... και στο Κέντρο Υγείας Λιδωρικίου προβλέπονται πέντε θέσεις ιατρών και υπάρχει ένας οδοντίατρος. 

ΠΡΟΕΔΡΕΥΩΝ (Παναγιώτης Ν. Κρητικός): Αυτά είναι αντικείμενο νομοθετικού έργου.

ΝΙΚΟΛΑΟΣ ΓΚΕΛΕΣΤΑΘΗΣ: Επομένως, για όλα αυτά τα θέματα πρέπει να έχουμε μία συγκεκριμένη απάντηση και μία δέσμευση του κυρίου Υφυπουργού πώς θα αντιμετωπισθούν.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ δεν έχετε το λόγο άλλο.

Ο κύριος Υπουργός έχει το λόγο.

'Οπως γνωρίζετε, κύριε Υπουργέ, είναι εκτός θέματος αυτά που είπε ο κ. Γκελεστάθης και δεν υποχρεούσθε να απαντήσετε. Αν θέλετε απαντάτε.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Στα όσα ανέφερε ο κύριος συνάδελφος, σχετικά με τις ελλείψεις του νοσοκομείου, δεν μπορώ να απαντήσω με συγκεκριμένα στοιχεία, διότι είναι εκτος αντικειμένου της επίκαιρης ερώτησης.

'Αλλα ερωτά ο αγαπητός συνάδελφος και άλλα ανέπτυξε. Πάντως, όλα όσα ανέπτυξε, ήταν αντικείμενο της πρόσφατης συνάντησης, που έγινε στο Υπουργείο Υγείας, στην οποία συμμετείχε και εκείνος και ο κ. Θάνος και όλοι οι υπηρεσιακοί παράγοντες .

Δώσαμε τις απαντήσεις εκεί, όσες μπορούσαμε να απαντήσουμε. Μαγική συνταγή, αγαπητέ συνάδελφε, δεν έχω ούτε εγώ ούτε υπάρχει. Μέσα στα πλαίσια των δυνατοτήτων μας και προκηρύξεις κάνουμε και συστάσεις θέσεων ιατρικού προσωπικού κάνουμε και μέσα σ' αυτά τα πλαίσια θα επιλυθούν και τα προβλήματα του νοσοκομείου, τα οποία και τα γνωρίζουμε και τα αναγνωρίζουμε και τα βάζουμε σε προτεραιότητες.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε...

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, παρακαλώ, δεν έχετε το λόγο κύριε συνάδελφε, ούτε καταχωρίζονται αυτά που λέτε στα Πρακτικά.

Τρίτη στην ημερήσια διάταξη επίκαιρη ερώτηση είναι η υπ'αριθμ. 763/19.2.97, του Βουλευτή του Κομμουνιστικού Κόμματος Ελλάδος κυρίου Νικολάου Γκατζή προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων, ώστε να μην προχωρήσουν τα σχέδια της πολυεθνικής "ΠΕΣΙΝΕ", για απολύσεις εργαζομένων από το εργοστάσιο "Αλουμίνιο της Ελλάδος", την ανατροπή των εργασιακών σχέσεων κ.λπ.

Η ερώτηση του κυρίου συναδέλφου έχει ως εξής:

"Με τις απαντήσεις τους, στην υπ'αριθ. 1336/11.12.96 ερώτηση Βουλευτών του Κόμματός μας, σχετικά με το σχέδιο ΠΡΟΚΛΗΣΗ, που εκπόνησε η πολυεθνική "ΠΕΣΙΝΕ" και τα δύο Υπουργεία (Ανάπτυξης και Εργασίας), δηλώνουν αναρμόδια να απαντήσουν και το ένα παραπέμπει στο άλλο.

Η συγκεκριμένη περίπτωση αποτελεί δείγμα για το πώς εννοούν κάποιοι τον Κοινοβουλευτικό 'Ελεγχο και το ρόλο της Βουλής και των Βουλευτών, αλλά αναδεικνύει και το ουσιαστικό ζήτημα αυτό της πολιτικής που ακολουθεί η Κυβέρνηση απέναντι στις πολυεθνικές και το μεγάλο κεφάλαιο.

Δηλαδή, η πολυεθνική "ΠΕΣΙΝΕ", που έχει γράψει ιστορία στη Χώρα μας, για την ασυδοσία της και τις ληστρικές συμβάσεις, που κατά καιρούς έχει υπογράψει με το ελληνικό Δημόσιο (π.χ. ΔΕΗ), γιατί ανήκει στον ιδιωτικό τομέα, είναι ασύδοτη να προωθεί οποιαδήποτε σχέδια σε βάρος των εργαζομένων, χωρίς το Ελληνικό Κράτος να έχει καμιά αρμοδιότητα να επέμβει.

Προκειμένου να υπογράψουν οι εκάστοτε κυβερνώντες τις απαράδεκτες συμβάσεις με την "ΠΕΣΙΝΕ", που ουσιαστικά καταληστεύουν τον πλούτο της Χώρας και σε τελική ανάλυση πληρώνει ο Ελληνικός Λαός, έχουν την αρμοδιότητα, ενώ όταν πρόκειται για την προστασία των δικαιωμάτων των εργαζομένων, τότε είναι όλοι αναρμόδιοι.

Ερωτώνται, λοιπόν, οι κύριοι Υπουργοί για τα παραπάνω και καλούνται αυτήν τη φορά να απαντήσουν, εάν προτίθεται η Κυβέρνηση να πάρει μέτρα, ώστε να μην περάσουν τα μέτρα που προβλέπει το σχέδιο ΠΡΟΚΛΗΣΗ της πολυεθνικής "ΠΕΣΙΝΕ", όπως τριακόσιες απολύσεις από την "Αλουμίνιο της Ελλάδος", ανατροπή των εργασιακών σχέσεων κ.λπ., παραπέρα ευνοϊκή μεταχείριση της επιχείρησης από το Ελληνικό Κράτος και κυρίως από τη ΔΕΗ και πολλά άλλα;"

Ο Υφυπ. Εργασίας και Κοινωνικών Ασφαλίσεων κ. Πρωτόπαπας έχει και πάλι το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Ευχαριστώ, κύριε Πρόεδρε.

Κύριοι συνάδελφοι, πολλά απ' αυτά, που αναφέρει ο συνάδελφος στην ερώτησή του, κατ' αρχήν, δεν ισχύουν. Δεύτερον, υπάρχει πράγματι το πρόγραμμα ΠΡΟΚΛΗΣΗ, το οποίο έχει επεξεργασθεί η πολυεθνική "ΠΕΣΙΝΕ", για μείωση των θέσεων εργασίας, αλλά πρέπει να σας πω, ότι αυτό το προτείνει η ίδια η εταιρεία και το Δημόσιο δεν μπορεί να επέμβει. Είναι μια ιδιωτική επιχείριση και προτείνει στο προσωπικό της, ένα πρόγραμμα εθελουσίας εξόδου, με δική της επιδότηση της πρόωρης συνταξιοδότης. Εμείς, ουδεμία δυνατότητα επέμβασης έχουμε, σε κάτι που δεν καταστρατηγεί την ελληνική εργατική νομοθεσία και κάτι που δε συνδέεται, είτε με ομαδικές απολύσεις, είτε με ο,τιδήποτε περιλαμβάνεται στους ελληνικούς νόμους και στις συλλογικές συμβάσεις.

Πρέπει να γίνει κατανοητό ότι ό,τι αφορά ιδιωτικές επιχειρήσεις ό,τι δεν καταστρατηγεί νόμο ή σύμβαση, δεν είναι δυνατόν να βρίσκεται μέσα στο όριο των παρεμβάσεων του Κράτους. Νομίζω, κύριοι συνάδελφοι, κάποια στιγμή πρέπει να συμφωνήσουμε σ' αυτό.

'Οσον αφορά το άλλο που ρωτάτε, για τη μεταχείριση της εταιρείας αυτής από το Ελληνικό Κράτος και κυρίως από τη ΔΕΗ, το οποίο άπτεται των ενδιαφερόντων του Κράτους, απ'ό,τι με πληροφόρησαν από το Υπουργείο Ανάπτυξης, η σύμβαση παροχής ηλεκτρικής ενέργειας μεταξύ ΑΤΕ και ΔΕΗ, υπεγράφη το 1960 και ισχύει μέχρι το 2006. 'Εχει καθοριστεί βέβαια, ότι τα μέρη συναντώνται και επαναδιαπραγματεύονται τις κάθε φορά ισχύουσες τιμές πώλησης της ηλεκτρικής ενέργειας κάθε οκτώ χρόνια. Η ισχύουσα σημερινή τιμή πώλησης της ηλεκτρικής ενέργειας της ηλεκτρικής ενέργειας έχει συμφωνηθεί τον Σεπτέμβριο του 1993 και η δυνατότητα

Σελίδα 4263 

επαναδιαπραγμάτευσής της είναι το 1999. Εμείς, λοιπόν, έχουμε τη δυνατότητα και αυτό μπορώ να σας πω, ότι θα το κάνουμε και θα λάβουμε υπόψη σ' αυτήν την επαναδιαπραγμάτευση τα συμφέροντα της ΔΕΗ και του Ελληνικού Δημοσίου, για τη συζήτηση της τιμής του ρεύματος, μεταξύ 1999 και 2006.

Αυτό μπορούμε να κάνουμε και να είστε βέβαιοι ότι θα το κάνουμε στο ακέραιο.

ΠΡΟΕΔΡΕΥΩΝ (Παναγιώτης Ν. Κρητικός): O κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, θα ήθελα να υπογραμμίσω δύο σημαντικά θέματα για μας, τα οποία αναφέρουμε και στην ερώτησή μας. Δεν μπορεί τα Υπουργεία να παίζουν το μπαλάκι και "από τον 'Αννα στον Καϊάφα" να απαντούν ότι είναι αναρμόδιοι, να απαντήσουν στα θέματα τα οποία είναι ουσιαστικά της αρμοδιότητάς τους. Θεωρούμε, ότι υποβαθμίζεται ο ρόλος των Βουλευτών, ο ρόλος των Κομμάτων της Αντιπολίτευσης και πολύ περισσότερο η σημασία του Ελέγχου, με τη μέθοδο των Ερωτήσεων στην κυβερνητική πολιτική. Το ένα είναι αυτό.

Το δεύτερο, επί της ουσίας. Κύριε Υπουργέ, έχουμε τριακόσιες απολύσεις εργαζομένων είτε με την άλφα είτε και με τη βήτα διαδικασία. Θα σας πω. 'Εχουμε ανατροπή των εργασιακών σχέσεων. 'Εχουμε εντατικοποίηση γιατί η ίδια παραγωγή θα βγαίνει με το ίδιο εναπομείναν προσωπικό. 'Εχουμε μειωμένες παροχές στους νεοεισερχόμενους, γιατί όπως έχει καταγγείλει και το σωματείο και όπως λέγεται και το ξέρουν όλοι εκεί της περιοχής, οι νέες συμβάσεις θα γίνουν ουσιαστικά με τις νέες αποικιακού χαρακτήρα συμβάσεις, τις συμβάσεις έργου. Καταλαβαίνετε, λοιπόν, όταν δε θα έχουν κατοικία, όταν θα έχουν μειωμένο μισθό, χωρίς τις άλλες παροχές και τα λοιπά για τη δουλειά αυτή, πώς είναι οι νέες σχέσεις εργασίας. Είναι και γνωστό ότι η πολυεθνική "ΠΕΣΙΝΕ" έχει γράψει, κύριε Υπουργέ, ιστορία στη Χώρα μας και για την ασυδοσία της, αλλά και για την ιδιαίτερη μεταχείριση που έχει από την Κυβέρνηση στις διάφορες συμφωνίες αποικιακού χαρακτήρα και για το ρεύμα και για την εκμετάλλευση του πλούτου, για το βωξίτη που εξάγει κ.λπ..

Θα θέλαμε να πούμε, ότι δεν είναι δυνατόν να καθορίζει μία επιχείρηση, -ξένη μεν, αλλά που δρα μέσα στην Ελληνική Επικράτεια- το πώς ακριβώς, μονόπλευρα... 'Οταν και το ίδιο το Κράτος συμμετέχει στην επιχείρηση -κύριε Υπουργέ, συμμετέχει η ΕΤΒΑ με ένα ποσοστό και είναι αρκετά σημαντικό- και δεν μπορεί να μην έχει λόγο. Γιατί με την αιτιολόγηση ότι πάμε να εκσυγχρονίσουμε, να αυξήσουμε την παραγωγικότητα κ.λπ. δεν μπορεί να έχουμε αύξηση της παραγωγικότητας, δεν μπορεί να έχουμε αύξηση της ανταγωνιστικότητας όταν δεν έχει αποδέκτες τους εργαζόμενους και το κοινωνικό σύνολο και μονομερώς έχει αποτελέσματα εις όφελος της επιχείρησης.

Θα πάρετε κανένα μέτρο, κύριε Υπουργέ; Αυτό είναι το ερώτημα και των εργαζομένων και γενικά της περιοχής. Πουλάνε τις κατοικίες, διώχνουν τον κόσμο και υπογράφουν συμβάσεις αποικιακού χαρακτήρα με νέους εργαζόμενους. Αυτό δεν μπορεί να κρατήσει και πρέπει τελικά να παρέμβει η Κυβέρνηση.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπ. κ. Πρωτόπαπας έχει το λόγο.

ΝΙΚΟΛΑΟΣ ΓΚΑΤΖΗΣ: Με συγχωρείτε. Το 1993 ήσαστε εσείς, κύριε Υπουργέ, που υπογράψατε τη νέα σύμβαση με τη ΔΕΗ και πληρώνουν 7 δραχμές το ρεύμα και ο Λαός μας το πληρώνει 22 και 23 δραχμές!

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, παρακαλώ! Τελειώσατε!

Ορίστε κύριε Υφυπουργέ.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε συνάδελφε, εάν θυμάμαι καλά, το Σεπτέμβριο του 1993 δεν είχαμε κυβέρνηση ΠΑΣΟΚ στην Ελλάδα! Εάν θυμάμαι καλά!

Δεύτερον, πρέπει να γίνουν κατανοητά κάποια πράγματα. 'Οταν πρόκειται για ιδιωτική επιχείρηση η Κυβέρνηση μπορεί να παρέμβει μόνο σε περίπτωση καταστρατήγησης της εθνικής νομοθεσίας ή των συλλογικών συμβάσεων. Εάν δεν υπάρχει καταστρατήγηση, είτε της εθνικής νομοθεσίας είτε των συλλογικών συμβάσεων η παρέμβαση της Κυβέρνησης μόνο συμβουλευτικό χαρακτήρα μπορεί να έχει. Δε θα υποκαταστήσουμε εμείς ούτε την εσωτερική λειτουργία της επιχείρησης ούτε τα όποια ζητήματα άπτονται της λειτουργίας του εργατικού συνδικαλιστικού κινήματος.

Εμείς παρακολουθούμε από πολύ κοντά την ιστορία και βλέπουμε ότι δεν επιχειρείται να γίνει μείωση του προσωπικού με παραβίαση της νομοθεσίας. 'Οπως γνωρίζετε εξ άλλου, δεν δίνουμε άδεια για ομαδικές απολύσεις και επομένως το οπλοστάσιό μας -αν μπορώ να χρησιμοποιήσω αυτήν την έκφραση-κάπου εξαντλείται. Πρέπει να καταλάβετε ότι όταν πρόκειται για την εταιρεία "Αλουμίνιον της Ελλάδος", διότι περί αυτής πρόκειται διέπεται από το δίκαιο που διέπει μια ιδιωτική επιχείρηση. Και τονίζω ότι εμείς μπορούμε να την ελέγξουμε και να δώσουμε και απολογισμό σε ερώτησή σας περί αυτού, τη στιγμή που θα τολμήσει να παραβιάσει, όπως ισχύει και για τον οποιοδήποτε, την ελληνική νομοθεσία και τη συλλογική σύμβαση. Αυτήν τη στιγμή δεν έχουμε κάτι τέτοιο. 'Εχουμε μιλήσει με το σωματείο των εργαζομένων. Παρακολουθούμε από κοντά την ιστορία και να είστε βέβαιος ότι εάν υπάρχει δυνατότητα παρέμβασής μας, όπως κάθε φορά γίνεται, αυτή θα γίνει και άμεσα και καταλυτικά.

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη στην ημερήσια διάταξη είναι η με αριθμό 740/18.2.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης να αναμορφώσει το Β' Κοινοτικό Πλαίσιο Στήριξης, τις διαδικασίες, τα κριτήρια κ.λπ.

Η επίκαιρη ερώτηση έχει ως εξής:

"Από τις απαντήσεις του Υπουργείου Εθνικής Οικονομίας σε προηγούμενες ερωτήσεις μας, προκύπτει ότι το Υπουργείο προχωρεί σε αναμόρφωση του Β' Κοινοτικού Πλαισίου Στήριξης. Ταυτόχρονα όμως η Κυβέρνηση, δεν έχει δώσει καμία σαφή πληροφόρηση για τις διαδικασίες με τις οποίες θα γίνει αυτό, τα κριτήρια που θα τηρηθούν και τις ασφαλιστικές δικλείδες που είναι αναγκαίες για να μην επαναληφθούν τα λάθη του παρελθόντος, τα οποία οδήγησαν στη σημερινή πραγματικότητα. Εκφράζονται ανησυχίες ότι η επιχειρούμενη αναμόρφωση θα πλήξει ευαίσθητους τομείς, όπως είναι αυτοί της Υγείας, της Παιδείας, του Περιβάλλοντος, της Κοινωνικής Προστασίας.

Ερωτάται ο κύριος Υπουργός:

1. Ποια προγράμματα ή ποιες κατηγορίες προγραμμάτων πρόκειται να περιορισθούν ή να περικοπούν;

2. Ποιος θα είναι ο ρόλος των Νομαρχιακών Αυτοδιοικήσεων και των εκπροσώπων των κοινωνικών ομάδων, στη λήψη των σχετικών αποφάσεων;

3. Με ποιο τρόπο θα διασφαλιστεί η συμμετοχή της Βουλής στη διαδικασία της αναμόρφωσης;"

Ο Υφυπ. Εθνικής Οικονομίας κ. Χρήστος Πάχτας έχει πάλι το λόγο.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Ευχαριστώ, κύριε Πρόεδρε.

Κύριε συνάδελφε, σε ό,τι αφορά το κρίσιμο θέμα της παρέμβασης στο Κοινοτικό Πλαίσιο Στήριξης, μπορούμε να πούμε σήμερα ότι, μετά από τρία χρόνια ονομαστικής υλοποίησης του Κοινοτικού Πλαίσιου Στήριξης, τίθεται εκ των πραγμάτων το θέμα του αρχικού προγραμματισμού και σχεδιασμού και της πραγματοποιηθείσης μέχρι σήμερα αποτελεσματικότητάς του, αλλά και των πραγματοποιηθεισών διορθωτικών κινήσεων. 'Εχουν τεθεί, λοιπόν, οι βασικοί κανόνες, που έχουν επηρεάσει πλέον τις δικές μας κυβερνητικές επιλογές.

Με βάση τη μέχρι σήμερα πορεία αυτών των προγραμμάτων, αποφασίστηκε να ξεκινήσει η διαδικασία επεξεργασίας των αναγκαίων αναδιαρθρώσεων σε εθνικό επίπεδο στα τομεακά και μόνο, στο εθνικό σκέλος του Κοινοτικού Πλαίσιου Στήριξης,

Σελίδα 4264 

όπου έχουν εμφανιστεί και μεγαλύτερες δυσχέρειες. 

Δεν πρόκειται όμως, κύριε συνάδελφε, να γίνει κανένας περιορισμός και καμία περικοπή κανενός προγράμματος, ιδιαίτερα μάλιστα στα προγράμματα που αναφερθήκατε, της Υγείας, της Παιδείας, της Κοινωνικής Προστασίας και του Περιβάλλοντος.

Στη φάση αυτή, που περνάμε σήμερα, προβλέπονται άμεσες παρεμβάσεις στο εσωτερικό και μόνο των προγραμμάτων, επιδιώκοντας, ταυτόχρονα, τη διασφάλιση της συνοχής τους με νέα έργα ή μέτρα, των οποίων όμως η δυνατότητα έγκαιρης υλοποίησης είναι εξασφαλισμένη.

Ακολουθήσαμε διαδικασία διαβούλευσης με όλα τα συναρμόδια Υπουργεία και με την Ευρωπαϊκή 'Ενωση, που ολοκληρώθηκε με τη συμφωνία να προωθηθούν άμεσες τροποποιήσεις σε δεκαεπτά μέτρα έξι προγραμμάτων, συνολικού προϋπολογισμού ύψους περίπου διακοσίων είκοσι δισεκατομμυρίων δραχμών. 'Ηταν η τελευταία απόφαση του Υπουργικού μας Συμβουλίου. 

Τη λήψη τελικής απόφασης θα την έχουμε με την ενεργοποίηση των Επιτροπών Παρακολούθησης των επιμέρους προγραμμάτων, είτε της Επιτροπής Παρακολούθησης είτε συνολικά του Κοινοτικού Πλαίσιου Στήριξης, που προγραμματίζεται για τις 20 και 21 Μαρτίου 1997. 

Παραδείγματα προωθημένων τέτοιων τροποποιήσεων εντός των προγραμμάτων μπορούμε να αναφέρουμε μερικά:

Είναι η χρηματοδότηση του κλάδου του φυσικού αερίου προς την Κομοτηνή από το επιχειρησιακό πρόγραμμα φυσικού αερίου, από κοινού με την ενίσχυση της χρηματοδότησης του σταθμού της ΔΕΗ στην Κομοτηνή από το επιχειρησιακό πρόγραμμα της ενέργειας.

Επίσης, η ενίσχυση των μεσαίων βιομηχανικών επενδύσεων, που ξεπέρασαν την αρχικά προβλεπόμενη ζήτηση.

Επίσης, η χρηματοδότηση ώριμων έργων βιολογικών καθαρισμών, διαχείρισης των υδάτινων πόρων και του υδάτινου πλούτου, διαχείρισης των αποβλήτων, αλλά και των αναπλάσεων στο επιχειρησιακό πρόγραμμα του περιβάλλοντος. 

Θα ακολουθήσει, στη συνέχεια, μια δεύτερη φάση παρέμβασης εξορθολογισμού, η οποία θα ξεκινήσει μετά το πρώτο εξάμηνο. Τότε θα έχουμε τα πλήρη στοιχεία του πρώτου εξαμήνου, για να κάνουμε την τελική επιλογή μας το Σεπτέμβριο του 1997.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, κύριοι συνάδελφοι και κύριε Υπουργέ, κατανοείτε πιστεύω τη σημασία του ερωτήματος. 

Γράφονται στον Τύπο διάφορες ειδήσεις και πληροφορίες, που δεν μπορεί κανείς να τις ελέγξει και προκαλείται μια ανησυχία, ότι μέσα από τη διαδικασία της αναμόρφωσης, ενδεχομένως κάποια έργα, είτε επειδή δεν ήταν ώριμα είτε επειδή δεν έχουν σημαντική απορροφητικότητα, μπορεί να περικοπούν.

Η απάντησή σας, λοιπόν, ότι οι αλλαγές κατ' αρχήν σχεδιάζονται εντός των λειτουργικών προγραμμάτων ή εντός των περιφερειακών προγραμμάτων, πιστεύω ότι είναι μια αποσαφήνιση χρήσιμη.

Το δεύτερο που θα ήθελα να πω -και περιλαμβάνεται στο ερώτημα- είναι το εξής: Επειδή αυτές οι αποφάσεις δεν είναι απλές και πολιτικά δεν είναι πάντα εύκολες, εμείς πιστεύουμε ότι θα ήταν χρήσιμο να βλέπατε την ενεργοποίηση των ολομελειών των υπηρεσιών. Δηλαδή την απόφαση αυτή να συμμετάσχουν οι διοικητικοί μηχανισμοί του Κράτους, στηριζόμενοι βεβαίως σε όποιες αξιολογήσεις των αντίστοιχων γραφείων αξιολόγησης.

Δεύτερον, θα βλέπαμε μία ενεργητική εμπλοκή της Νομαρχιακής Αυτοδιοίκησης. Πιστεύω ότι μόνο όφελος θα είχε μία τέτοια εμπλοκή.

Τέλος, επειδή το θέμα της αναμόρφωσης του Δεύτερου Κοινοτικού Πλαισίου κατά κάποιο τρόπο συνδέεται και με την αξιολόγηση όλης της προσπάθειας σχεδιασμού που έγινε έως τώρα και συνδέεται κάπως και με το υπό συζήτηση Τρίτο Πακέτο Σαντέρ -όποιο και αν είναι αυτό- εμείς προτείνουμε στην Κυβέρνηση από τώρα -έχουμε κάνει σχετική ερώτηση και στο Ευρωκοινοβούλιο, γιατί αφορά και την Κομισιόν αυτό- να υπάρξει ένας προβληματισμός για ένα νέο τρόπο σχεδιασμού και παρακολούθησης των ευρωπαϊκών χρηματοδοτήσεων.

Με αφορμή, δηλαδή, την αναμόρφωση, να αξιολογηθούν τα θετικά και τα αρνητικά της πορείας έως τώρα, ούτως ώστε με βάση και τις δικές σας διαπιστώσεις που έχουν δημοσιευθεί στον Τύπο, ότι δεν ήταν αυτός ο καλύτερος τρόπος που έγινε και ότι μπορεί να υπάρξει ένας καλύτερος σχεδιασμός, να αξιοποιηθεί αυτή η θετική και αρνητική εμπειρία, ούτως ώστε να μπορέσουμε ως χώρα και ως διοίκηση να απορροφήσουμε στο μέλλον ή να διαχειρισθούμε πιο αποτελεσματικά τους κοινοτικούς πόρους. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπ. έχει το λόγο.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Κύριε Πρόεδρε, με το συνάδελφο κ. Δραγασάκη έτυχε να ξανασυζητήσουμε αυτό το θέμα.

Μάλιστα, εάν θυμάσθε, κύριε Δραγασάκη, είχαμε συμφωνήσει ότι θα είναι χρήσιμο πριν φθάσουμε στην τελική αναθεώρηση και αναμόρφωση, να κάναμε και μία επαφή με τα Κόμματα, ώστε να τα ενημερώσουμε πού βρισκόμαστε, πού καταλήγουμε. Και αυτή η κατάληξη θα είναι το καταστάλαγμα μιας σειράς διεργασιών, που θα προηγηθούν βεβαίως, με τη συμμετοχή και της Δημόσιας Διοίκησης, η οποία είναι υπεύθυνη ως Γραμματεία σ' όλα τα προγράμματα, και στα τριάντα προγράμματα, τα δεκαεπτά των Υπουργείων και τα δεκατρία των περιφερειών.

Ταυτόχρονα, όπως γνωρίζετε, η Νομαρχιακή Αυτοδιοίκηση μετέχει ως μέλος των Επιτροπών Παρακολούθησης σ' όλα τα περιφερειακά προγράμματα. 'Αρα, η όποια επιλογή, οι όποιες αλλαγές ή αναθεωρήσεις γίνουν, θα είναι και με τη σύμφωνο γνώμη της Νομαρχιακής Αυτοδιοίκησης.

Θέσατε το θέμα της αξιολόγησης, που είναι πολύ σοβαρό.

'Οπως γνωρίζετε, κύριε συνάδελφε, έχουν ήδη από το Σεπτέμβριο του 1996 αντικατασταθεί οι σύμβουλοι αξιολόγησης σ' όλα τα περιφερειακά προγράμματα και στα δεκατρία, όπως επίσης και σε αρκετά τομεακά και είναι σε εξέλιξη η αξιολόγηση των συμβούλων αξιολόγησης στα υπόλοιπα, κατά ομάδες των τομεακών.

Επίσης, έχουμε πλέον ολοκληρώσει την αξιολόγηση του συμβούλου αξιολόγησης συνολικά του Κοινοτικού Πλαισίου Στήριξης και ήδη οι πρώτες εκθέσεις των αξιολογητών έχουν κατατεθεί από τον Ιανουάριο του 1997 για την προηγούμενη τριετία.

Πιστεύουμε ότι το πρώτο εξάμηνο του 1997 θα είναι ένα εξάμηνο, όπου θα έχουμε μία σαφή εικόνα των συμβούλων αξιολόγησης για όλη αυτήν την πορεία του Κοινοτικού Πλαισίου Στήριξης.

'Ετσι ουσιαστικά απαντώ σ' όλα τα θέματα που θέσατε στη δευτερολογία σας.

Θα ήθελα να επισημάνω, ότι για μας βασικοί παράγοντες που θα επηρέασουν τις όποιες επιλογές μας, είναι η προοπτική ολοκλήρωσης των έργων, μέτρων και δράσεων, μέσα στο χρονικό ορίζοντα του Κοινοτικού Πλαισίου Στήριξης και βεβαίως, η μεγιστοποίηση της απορρόφησης των κοινοτικών πόρων μέχρι το 2001.

Γνωρίζετε, κύριε συνάδελφε, ότι έχουμε το δικαίωμα μέχρι και το 2001 να προχωρήσουμε στην απορροφητικότητα. Μέχρι το Δεκέμβριο του 1999 έχουμε το δικαίωμα να κάνουμε προκηρύξεις έργων. Ο στόχος, όμως, της Κυβέρνησης -αφού είναι δεδομένο, όπως είπα και προηγουμένως, ότι από την 1η Ιανουαρίου του 2000 θα έχουμε το Τρίτο Κοινοτικό Πλαίσιο Στήριξης, το πρώτο Πακέτο Σαντέρ- είναι μέχρι το Δεκέμβριο του 1999 να δούμε τι μπορεί να ολοκληρωθεί. Και προς αυτήν την κατεύθυνση κινούμαστε, με τη συμμετοχή τόσο της Δημόσιας Διοίκησης, όσο και των συμβούλων αξιολόγησης, αλλά και της Νομαρχιακής Αυτοδιοίκησης.

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση της πέμπτης στην ημερήσια διάταξη υπ' αριθμόν 

Σελίδα 4265 

754/18-2-97 επίκαιρης ερώτησης του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Γεωργίας, σχετικά με τη λήψη των αναγκαίων μέτρων επίλυσης των προβλημάτων των κτηνοτρόφων του Νομού Αιτωλοακαρνανίας, την πάταξη της νοθείας στα γάλατα, τη λαθραία εισαγωγή τυροκομικών προϊόντων κλπ.

Η επίκαιρη ερώτηση του κυρίου συναδέλφου έχει ως εξής:

"Οι κτηνοτρόφοι του Νομού Αιτωλοακαρνανίας έχουν διακόψει από 5-2-97 κάθε παροχή γαλακτοκομικών προϊόντων στις επιχειρήσεις και αρνούνται να πουλήσουν στους εμπόρους γάλα, αν δεν πληρωθεί τουλάχιστον διακόσιες πενήντα δραχμές το πρόβειο και εκατόν εξήντα δραχμές το γίδινο.

Η τάξη των κτηνοτρόφων πλήττεται σκληρά και δημιουργείται σοβαρό πρόβλημα επιβίωσης σε δεκαοκτώ χιλιάδες οικογένειες κτηνοτρόφων του νομού.

Ερωτάται ο κύριος Υπουργός:

α. Πρόκειται να ικανοποιήσει το αίτημα των κτηνοτρόφων;

β. Προτίθεται να λάβει μέτρα ελέγχων για την πάταξη της νοθείας με τα σκονογάλατα και των λαθραίων εισαγωγών τυροκομικών προϊόντων";

Ο Υφυπ. Γεωργίας κ. Βασίλειος Γερανίδης, αρμόδιος για θέματα ζωϊκού κεφαλαίου και ζωϊκής παραγωγής, αρχιτσέλιγκας δηλαδή, ή μάλλον ο 'Αγιος Μόδεστος, έχει το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): Ευχαριστώ, κύριε Πρόεδρε.

Αγαπητοί συνάδελφοι, πράγματι την περίοδο 1995 με αρχές 1996 εμφανίστηκε ένα πολύ σημαντικό πρόβλημα στην κτηνοτροφία σε σχέση με την τιμή διάθεσης του αιγοπρόβειου γάλακτος. Αυτό κυρίως οφείλεται στο ότι η τιμή του αιγοπρόβειου εκείνη την περίοδο, δηλαδή 1994 προς 1995, είχε διαμορφώσει μία μέση τιμή, 280 με 300 δραχμές το κιλό, με συνέπεια να ανέβει πολύ το κόστος παραγωγής της αντίστοιχης φέτας. Συνέπεια αυτού του πράγματος ήταν η φέτα μας να χάσει μία σειρά αγορών και στην εσωτερική και στην εξωτερική αγορά.

Παράλληλα με αυτό το γεγονός παρατηρήθηκαν φαινόμενα εκτεταμένης νοθείας, τα οποία αλλοίωσαν, αν θέλετε, και την ποιότητα της ίδιας της φέτας, σε μία προσπάθεια κερδοσκοπίας και συμπίεσης του κόστους παραγωγής. Επίσης, παρατηρήθηκαν και φαινόμενα εισαγωγής λευκού τυριού, κυρίως από τις γειτονικές χώρες σαν τη Βουλγαρία και εκτεταμένη πλαστογραφία στο εσωτερικό της αγοράς με τη μετονομασία τους σε φέτα.

Ο συνδυασμός αυτών των τριών κυρίως λόγων, δημιούργησε πολύ μεγάλα αποθέματα στη φέτα. Στη συνέχεια κατ' αναλογία η ζήτηση του γάλακτος έπεσε, άρα συμπαρέσυρε και την τιμή σε όρια τόσο χαμηλά, μεταξύ εκατόν σαράντα και εκατόν εξήντα δραχμών, που πράγματι η κτηνοτροφία πέρασε μία μεγάλη δοκιμασία.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ.ΑΠΟΣΤΟΛΟΣ ΚΑΚΛΑΜΑΝΗΣ)

'Εναντι αυτών των φαινομένων, το Υπουργείο Γεωργίας συντονισμένα με αυστηρές διαδοχικές εγκυκλίους του, διέταξε το σύνολο των υπηρεσιών από τα ΣΥΚΕ μέχρι και τους ελέγχους ανά όλη την Ελλάδα, περιορίστηκε σε ένα πολύ σημαντικό βαθμό και η νοθεία και η λαθρεμπορία, που πράγματι οδηγεί σε νέα δεδομένα ανατροπής αυτών των φαινομένων.

Παράλληλα με τις ίδιες οργανώσεις των κτηνοτρόφων, με μία σειρά κινήσεων, καθορίστηκε ένα πλαίσιο συνεργασίας -διότι όπως ξέρετε το Υπουργείο δεν μπορεί να εξαγγείλει τιμές, δεν μπορεί να καθορίσει τιμές, τις τιμές τις καθορίζει η ίδια η αγορά- τέτοιο, που σταδιακά σαν πρώτο μέτρο ήταν να διώξουμε όλα αυτά τα αποθέματα.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

Υπήρχε μία πλήρης συνεργασία και με το Υπουργείο 'Αμυνας και με το Υπουργείο Υγείας και Πρόνοιας και το σύνολο αυτό της παραγωγής του στοκ διατέθηκε και στο Στρατό και στις υπηρεσίες Υγείας και Πρόνοιας, ώστε πράγματι...

ΠΡΟΕΔΡΟΣ (Απόστολος Κακλαμάνης): Κύριε Υπουργέ, πρέπει να σας αφαιρέσω το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): Παράκληση, κύριε Πρόεδρε, ένα λεπτό.

ΠΡΟΕΔΡΟΣ (Απόστολος Κακλαμάνης): 'Οχι, κύριε Υπουργέ, με όλη τη συμπάθεια που γνωρίζετε ότι σας έχουμε.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): 'Ενα δευτερόλεπτο.

ΠΡΟΕΔΡΟΣ (Απόστολος Κακλαμάνης): 'Οχι ένα λεπτό,γιατί μιλήσατε τρεισήμισι λεπτά και δικαιούσθε τρία. Συμπληρώνετε στη δευτερολογία σας. Πρέπει να γίνομαι δυσάρεστος με όλους και ιδιαίτερα με τους φίλους, σ' αυτήν την Αίθουσα.

Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Υπουργέ, λυπάμαι που θα σας στενοχωρήσω, γιατί δε μου δώσατε την απάντηση που ζητούσα. Φαίνεται ότι δεν έχετε αντιληφθεί το μέγεθος του προβλήματος των κτηνοτρόφων, που ανέρχονται σε δεκαοκτώ χιλιάδες οικογένειες στο Νομό Αιτωλοακαρνανίας και δεν ξέρω πόσες άλλες χιλιάδες στην υπόλοιπη Ελλάδα.

Οι κτηνοτρόφοι ζουν πολύ δύσκολα. Πώς είναι δυνατόν ένα γιαουρτάκι διακοσίων πενήντα γραμμαρίων να πουλιέται τριακόσιες δραχμές και ένα κιλό γάλακτος πρόβειο να πουλιέται κάτω από διακόσιες δραχμές; Λέτε ότι δε διαμορφώνετε τις τιμές. Υπάρχει υπερπαραγωγή γάλακτος. Θα πρέπει να ανοίξετε αγορά.

'Οπως γνωρίζετε, η υφιστάμενη κατάσταση ποσοστώσεων στην Ευρώπη αδικεί τη Χώρα μας. 'Εχει υπολογισθεί να είναι πενήντα έξι κιλά κατ'άτομο, που είναι η μικρότερη στην Ευρώπη.

Στις άλλες χώρες είναι μεγαλύτερη. Για παράδειγμα το Λουξεμβούργο, που έχει μικρότερο πληθυσμό από την Ελλάδα, έχει ίση ποσόστωση, ενώ στο Βέλγιο που έχει ίδιο πληθυσμό με την Ελλάδα έχει μεγαλύτερη ποσόστωση. Τι κάνετε γι' αυτό το πράγμα, γι' αυτήν την αδικία που δεχόμαστε από τις ευρωπαϊκές χώρες; Και σας ρώτησα: Τι μέτρα θα λάβετε; Πρόκειται να κτυπήσετε τη νοθεία του γάλακτος; Πρόκειται να κάνετε αυστηρούς ελέγχους;

Ζητάνε οι αγρότες τη συμπαράσταση του Υπουργείου, που βλέπουν ότι δεν έχουν. Γι' αυτό διαμαρτύρονται και γι' αυτό απεργούν κάθε μέρα και έχουν κάνει στάση να μην παραδίδουν γάλατα στις γαλακτοβιομηχανίες.

Τι θα κάνετε; Βγείτε και πέστε κάτι στους κτηνοτρόφους, που βρίσκονται σε απελπιστική κατάσταση αυτήν την ώρα. Δεν αντιλαμβάνεσθε το μέγεθος του προβλήματος;

ΠΡΟΕΔΡΟΣ (Απόστολος Κακλαμάνης): Ο κύριος Υφυπ. Γεωργίας έχει το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπ. Γεωργίας): Κύριε συνάδελφε, θα σας πω τι συμβαίνει γύρω από το θέμα: Κατ' αρχήν το σύνολο των κινήσεων, που πήγα να ολοκληρώσω στην πρώτη τοποθέτησή μου, έχουν αποδώσει. Και το αποτέλεσμα είναι ότι στην Αιτωλοακαρνανία και σε κάποια σημεία στη Βόρειο Ελλάδα, πράγματι ο στόχος που συμφωνήσαμε με τους κτηνοτρόφους -τιμή γύρω στις διακόσιες είκοσι δραχμές προς τα πάνω- να μην το δίνουν κάτω από τις διακόσιες είκοσι, έχει επιτευχθεί. Υπάρχουν δύο τρία σημεία στην Ελλάδα. Υπάρχει ειδικός λόγος, γιατί ίσως δεν υπάρχουν ανάλογα σύγχρονα τυροκομεία εκεί. Ο ανταγωνισμός δε λειτουργεί καλά απ'αυτά τα γεγονότα. Γι'αυτό πράγματι μπορεί στην Αιτωλοακαρνανία -και έτσι είναι όπως το λέτε- η τιμή να είναι δέκα, είκοσι δραχμές παρακάτω.

Σας πληροφορώ, όμως, π.χ. στην Κρήτη, η μέση τιμή έχει ανεβεί από εκατό εξήντα σε διακόσιες σαράντα. Στην 'Ηπειρο, λόγω της παρουσίας της Συνεταιριστικής Οργάνωσης Δωδώνης, είναι γύρω στις διακόσιες τριάντα πέντε. Σε μία σειρά άλλα σημεία έχει ανέλθει σε ένα μέσο όρο γύρω στις διακόσιες είκοσι δραχμές.

'Αρα το σύνολο των κινήσεων πάταξης της νοθείας, ασφυκτικού ελέγχου στα σημεία εισόδου, έχει πετύχει σε ένα πολύ σημαντικό βαθμό. Πρέπει να υπάρχει μόνιμη επαγρύπνηση, μόνιμη συνεργασία με τους κτηνοτρόφους. Εμείς γι' αυτό αναγνωρίσαμε τα προβλήματα των κτηνοτρόφων, γι' αυτό αποδεχθήκαμε για δεύτερη φορά να συμπεριληφθούν σε πολύ μικρό χρονικό διάστημα στις ρυθμίσεις που ετοιμάζει το

Σελίδα 4266 

Υπουργείο Γεωργίας με την Α.Τ.Ε.. Αναγνωρίζοντας ακριβώς, ότι αυτός ο κλάδος και από αυτές τις εξελίξεις έχει δεχθεί ένα χτύπημα.

'Οσον αφορά το ζήτημα του αιγοπρόβειου, δεν έχει σχέση με τις ποσοστώσεις. 'Ισως πιθανά να αναφερόσαστε κύρια στο αγελαδινό. Πράγματι η Ελλάδα αναγνωρίζει ότι η διαπραγμάτευση του 1992 δεν ήταν πετυχημένη. Γι' αυτό με ένα μπλοκ μαζί με τις νότιες χώρες, έναντι του Βορρά, που θέλει να κατοχυρώσει τα συμφέροντά του γύρω από αυτό το κρίσιμο θέμα της κτηνοτροφίας, βάζει ένα στόχο διεκδίκησης περίπου εκατόν πενήντα χιλιάδων τόνων γάλακτος ποσόστωσης, ώστε η επάρκεια της Χώρας να είναι ακριβώς στα σημεία αυτά που χρειάζονται νωπό γάλα. Ευχαριστώ.

ΠΡΟΕΔΡΟΣ (Απόστολος Κακλαμάνης): Κύριες και κύριοι συνάδελφοι ολοκληρώθηκε η συζήτηση των επικαίρων ερωτήσεων.

Σελίδα 4267 

ΠΡΟΕΔΡΟΣ (Απόστολος Κακλαμάνης): Κύριοι Βουλευτές, εισερχόμαστε στην ημερήσια διάταξη 

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων που είναι γραμμένα στην ημερήσια διάταξη, ώστε για όσα από αυτά δεν υπάρχει αντίρρηση να γίνουν δεκτά χωρίς συζήτηση.

Υπουργείου Οικονομικών.

Ψήφιση στο σύνολο του σχεδίου νόμου: "Περιορισμός και βελτίωση της αποτελεσματικότητας των κρατικών δαπανών και άλλες διατάξεις".

Αυτό διανεμήθηκε σήμερα και επομένως δε θα το ψηφίσουμε στο σύνολο.

Του ιδίου Υπουργείου.

Μόνη συζήτηση επί της αρχής, των άρθρων και του συνόλου του σχεδίου νόμου: "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".

Αυτό θα συζητηθεί σήμερα.

Υπουργείου Εργασίας και Κοινωνικών Ασφαλίσεων.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας εποχιακής απασχόλησης εργατικού δυναμικού μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας".

Ερωτάται το Σώμα: Γίνεται δεκτό το νομοσχέδιο;

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Μεταφέρω την παράκληση του εισηγητή μας να κρατηθεί.

ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Δικαιοσύνης.

Μόνη συζήτηση επί της αρχής, των άρθρων και του συνόλου του σχεδίου νόμου: "Προστασία του ατόμου από την επεξεργασία δεδομένων προσωπικού χαρακτήρα".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο κρατήθηκε και θα συζητηθεί κατά τον Κανονισμό.

Εισερχόμαστε στη συζήτηση του νομοσχεδίου του Υπουργείου Οικονομικών. Μόνη συζήτηση επί της αρχής, των άρθρων και του συνόλου του σχεδίου νόμου: "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".

Για το νομοσχέδιο αυτό η Διάσκεψη των Προέδρων αποφάσισε τη συζήτησή του με τη συνήθη διαδικασία σε τέσσερις συνεδριάσεις, μία συνεδρίαση επί της αρχής και τρεις επί των άρθρων.

Σας έχει κοινοποιηθεί η ημερήσια διάταξη για σήμερα, αύριο και μεθαύριο. 'Οπως μου εγνώρισε η Νέα Δημοκρατία, την Πέμπτη δε θα συζητηθεί η πρόταση νόμου που είχε. Επομένως θα προχωρήσουμε την Πέμπτη στην τέταρτη συνεδρίαση γι' αυτό το νομοσχέδιο.

Η πρότασή μου είναι να συζητήσουμε απόψε την αρχή του νομοσχεδίου μέχρι τις 24.00' και οι άλλες τρεις συνεδριάσεις να διατεθούν για τα άρθρα. Εάν από την πλευρά της Κυβέρνησης υπάρξουν τροπολογίες, θα δω και θα προτείνω σχετικώς.

Ο κ. Παπαγεωργόπουλος έχει ζητήσει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, όσον αφορά τη συνεδρίαση της Πέμπτης, τώρα το ακούω. Αφού το μεταφέρετε έτσι, έτσι θα είναι, για τη μετάθεση της ημέρας συζήτησης της πρότασης νόμου.

Τώρα, πιστεύω ότι μόνο με τη σημερινή συζήτηση δεν μπορεί να τελειώσει το νομοσχέδιο επί της αρχής. Να πάμε και σε δεύτερη μέρα.

ΠΡΟΕΔΡΟΣ (Απόστολος Κακλαμάνης): Κύριε Παπαγεωργόπουλε, ας εγγραφούν οι συνάδελφοι και θα δούμε.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Φαντάζομαι ότι δύο μέρες για τα άρθρα θα φτάσουν.

ΠΡΟΕΔΡΟΣ (Απόστολος Κακλαμάνης): Αυτό το θέμα μας απησχόλησε και στη Διάσκεψη των Προέδρων.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Τότε να το αφήσουμε ανοιχτό.

Μένει ανοιχτό και το θέμα των τροπολογιών, που εξαρτάται από το πόσες τροπολογίες θα κατατεθούν.

ΠΡΟΕΔΡΟΣ (Απόστολος Κακλαμάνης): Βεβαιότητα. Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το νομοσχέδιο που συζητάμε είναι ιδιαίτερα σημαντικό. Δε θα το χαρακτήριζα από τα σοβαρότερα που συζητάει η Βουλή, αλλά πάντως είναι ιδιαίτερα σοβαρό. Αφορά ένα χώρο τριακοσίων χιλιάδων εργαζομένων.

Κατά τη γνώμη μας, δεν είναι δυνατόν -το είπαμε και στη Διάσκεψη των Προέδρων- να συζητηθεί σε τέσσερις ημέρες και πολύ περισσότερο να διατεθεί μόνο μία μέρα επί της αρχής. Εμείς, για παράδειγμα, εκτός από τον Ειδικό Αγορητή μας, έχουμε άλλους τρεις-τέσσερις Βουλευτές που θέλουν να μιλήσουν, για να αναδείξουν σοβαρές πλευρές αυτού του νομοσχεδίου. Ενδέχεται και η Γενική Γραμματέας του Κόμματός μας να πάρει το λόγο. Θέλουμε, λοιπόν, περισσότερη άνεση.

Ακόμη πρέπει να πούμε, ότι υπάρχουν άρθρα, στα οποία θα χρειαστούμε μερικές ώρες συζήτηση. Είπατε ότι η Διάσκεψη των Προέδρων απεφάσισε. Θα ήθελα να διευκρινιστεί ότι η Διάσκεψη των Προέδρων απεφάσισε αποκλειστικά με τη συγκατάθεση της Συμπολίτευσης και ότι όλα τα Κόμματα της Αντιπολίτευσης ήταν αντίθετα και ζήτησαν να διεξαχθεί κανονικά η συζήτηση, χωρίς περιορισμό χρόνου ή να δοθεί μια πολύ μεγαλύτερη άνεση από τα ασφυκτικά όρια των τεσσάρων ημερών.

Πρέπει να συμφωνήσουμε εδώ, ότι η νομοθετική εργασία ανήκει στη Βουλή και όχι στην Κυβέρνηση και ότι αυτό το έργο της Βουλής πρέπει να διευκολύνεται. Το λέω αυτό, γιατί επανειλημμένα προχωράμε ουσιαστικά σε οργανωμένες συζητήσεις, χωρίς τον περιορισμό του χρόνου των Ειδικών Αγορητών, αλλά σε κάθε περίπτωση με σημαντικό περιορισμό. Θέλω, λοιπόν, να προτείνω να αφήσουμε να εξελιχθεί η συζήτηση επί της αρχής σε δύο ημέρες και να δούμε πώς θα συζητήσουμε τα άρθρα. Σίγουρα θα υπάρξουν τροπολογίες από την πλευρά της Κυβέρνησης και από την πλευρά των Βουλευτών. Πρέπει να συζητήσουμε, όπως επιβάλλεται, εκτός και αν θέλετε να ξεμπερδεύετε όσο γίνεται πιο γρήγορα με τη συζήτηση αυτού του νομοσχεδίου.

ΠΡΟΕΔΡΟΣ (Απόστολος Κακλαμάνης): Ο Πρόεδρος του ΔΗ.Κ.ΚΙ. κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, η θέση μας είναι γνωστή. Είπαμε να μην μπει περιορισμός ημερών γι' αυτό το νομοσχέδιο, που αφορά περίπου πεντακόσιες χιλιάδες υπαλλήλους Δημοσίου, Νομικών Προσώπων Δημοσίου και ΟΤΑ. Βέβαια, η Πλειοψηφία αποφασίζει και αν τελικά αποφασίσει σ' αυτά που είχε πει το ΠΑ.ΣΟ.Κ. στη Διάσκεψη των Προέδρων, τότε νομίζουμε, χωρίς να συμφωνούμε στις τέσσερις ημέρες, ότι θα πρέπει να διατεθούν δύο ημέρες επί της αρχής και δύο επί των άρθρων.

Εμείς θα θέλαμε να δοθεί κάποια άνεση, διότι είναι γνωστό, ότι σε τέτοια νομοσχέδια ασφαλιστικά, φορολογικά, οι Βουλευτές σε πολύ μεγάλο ποσοστό θέλουν να μιλήσουν, γιατί τα ζητήματα είναι πάρα πολλά.

Αν επιμείνει η Πλειοψηφία, νομίζω ότι δεν πρέπει να πάει μία επί της αρχής. Να πάει δύο και δύο επί των άρθρων. Εάν υπάρξουν τροπολογίες, να δοθεί μία ξεχωριστή μέρα.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, η γνώμη μου είναι να αξιοποιήσουμε το χρόνο που έχουμε. Πολλές φορές, χρόνος νομοθετικού έργου -κατά τη γνώμη μου, πάντοτε- σπαταλάται, είτε σε διαδικαστικές συζητήσεις είτε σε θέματα, ουσιαστικά, κοινοβουλευτικού ελέγχου, τα οποία, πέραν μιας κριτικής που είναι φυσικό να ασκεί η Βουλή στα νομοθετήματα της Κυβέρνησης, ουσιαστικά αποτελούν ανάπτυξη επερωτήσεων.

Εν πάση περιπτώσει, σε ό,τι αφορά τη συζήτηση αυτού του νομοσχεδίου, θα ήθελα να παρακαλέσω να μην κάνουμε κάθε φορά εδώ την ίδια συζήτηση, σχετικά με τη Διάσκεψη των 

Σελίδα 4268 

Προέδρων και τις αποφάσεις της. Η Διάσκεψη των Προέδρων δεν είναι ένα όργανο όπου λαμβάνονται αποφάσεις των Κομμάτων.'Ολοι μας έχουμε κάποια τοποθέτηση, αλλά πιστεύω ότι όλοι μας έχουμε τη δύναμη να λειτουργούμε σε όργανα συγκεκριμένα, που δεν έχουν το ακροατήριο να επηρεάζει, ενδεχομένως, να παίρνουμε τις, κατά το δυνατόν, σωστότερες αποφάσεις.

Ο Κανονισμός λέει ότι η Διάσκεψη των Προέδρων αποφασίζει για τη διαδικασία και τη διάρκεια της συζητήσεως των νομοσχεδίων. Σε ό,τι αφορά το χρόνο που διατίθεται για τη συζήτηση επί της αρχής του νομοσχεδίου και επί των άρθρων, εγώ νομίζω ότι θα γραφτούν απόψε οι συνάδελφοι, θα δούμε πόσοι θα γραφτούν επί της αρχής και θα το συζητήσουμε ενδεχομένως το θέμα αυτό.

Εάν διαθέσουμε, όμως, και δεύτερη μέρα για τη συζήτηση επί της αρχής, θα έχουμε λιγότερο χρόνο για τα άρθρα. Εγώ πιστεύω ότι σκοπός μας πάντοτε εδώ, είναι η βελτίωση των νομοσχεδίων. Η εργασία βελτίωσης γίνεται στη συζήτηση των άρθρων. Αυτήν την ταπεινή γνώμη έχω από μία εμπειρία μαζί σας και εγώ τόσων ετών. Ας το δούμε, λοιπόν, το θέμα αυτό αργά το βράδυ, με βάση το πόσοι θα εγγραφούν επί της αρχής.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα ήθελα να κάνω μια παρατήρηση.

ΠΡΟΕΔΡΟΣ (Απόστολος Κακλαμάνης): Κύριε Κόρακα, σας παρακαλώ θερμά να μην καταναλώσουμε άλλο χρόνο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα είμαι σύντομος.

ΠΡΟΕΔΡΟΣ (Απόστολος Κακλαμάνης): Ορίστε, σας δίνω το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα είμαι πολύ σύντομος. Υπάρχουν ορισμένα πράγματα που έρχονται και ξαναέρχονται. Τώρα μας κάνετε την υπόδειξη να αναφερόμαστε στη συζήτηση των νομοσχεδίων επί της ουσίας και να μη μετατρέπεται η συζήτηση σε συζήτηση επερώτησης.

Θα μου επιτρέψετε να σας πω, ότι όταν συζητάμε ένα νομοσχέδιο και μάλιστα τέτοια υφής, όπως το συζητούμενο, δεν είναι δυνατόν να μην κάνουμε κριτική στην Κυβέρνηση που φέρνει αυτό το νομοσχέδιο. 

ΠΡΟΕΔΡΟΣ (Απόστολος Κακλαμάνης): Κύριε Κόρακα, επειδή έχουμε ξανασυζητήσει το θέμα, δε σας είπα να μην κάνετε κριτική.

ΣΤΡΑΤΗΣ ΚΟΡΑΚΑΣ: Αν μου επιτρέπετε ...

ΠΡΟΕΔΡΟΣ (Απόστολος Κακλαμάνης): 'Οταν, όμως, επ' ευκαιρία ενός νομοσχεδίου αναπτύσσουμε ένα θέμα για το οποίο, το λιγότερο που πρέπει να σκεφτούμε είναι ότι ο Υπουργός αιφνιδιάζεται -όποιος και αν είναι αυτός-είναι νομοθετικό έργο αυτό; Ο Κανονισμός και το Σύνταγμα σας λένε πώς ασκείται ο κοινοβουλευτικός έλεγχος. Σας παρακαλώ!

ΣΤΡΑΤΗΣ ΚΟΡΑΚΑΣ: Σας είπα τη γνώμη μου.

ΠΡΟΕΔΡΟΣ (Απόστολος Κακλαμάνης): Σεβαστή η γνώμη σας.

ΣΤΡΑΤΗΣ ΚΟΡΑΚΑΣ: Εμείς θα κάνουμε κριτική στην κυβερνητική πολιτική, όπως την καταλαβαίνουμε και στην ένταση που εμείς νομίζουμε. 

ΠΡΟΕΔΡΟΣ (Απόστολος Κακλαμάνης): Και εμένα έργο μου είναι να σας διευκολύνω, κύριε Κόρακα.

ΣΤΡΑΤΗΣ ΚΟΡΑΚΑΣ: Ναι, κύριε Πρόεδρε. 

Μας είπατε, λοιπόν, ότι η Διάσκεψη των Προέδρων είναι όργανο, αλλά εν πάση περιπτώσει, παίρνει αποφάσεις για τη διάρκεια του χρόνου κ.λπ. Νομίζω ότι θα πρέπει να προβληματιστείτε και εσείς, διότι συνεχώς, για όλα σχεδόν τα νομοσχέδια, η Αντιπολίτευση στο σύνολό της είναι αντίθετη με τις προτάσεις που κάνετε. Και κάνετε ορισμένες φορές, όπως γι' αυτό το νομοσχέδιο, πρόταση να συζητηθεί σε τρεις μέρες. Το φορολογικό μας είπατε να συζητηθεί σε τρεις μέρες. Αυτά είναι νομοσχέδια μεγάλης σημασίας, που δεν είναι δυνατόν να συζητηθούν με αυτόν τον τρόπο.

ΠΡΟΕΔΡΟΣ (Απόστολος Κακλαμάνης): Ας μην επιμείνουμε, γιατί λέτε πράγματα, τα οποία δε στέκουν και εγώ πρέπει να σας απαντώ.

ΣΤΡΑΤΗΣ ΚΟΡΑΚΑΣ: Καταλαβαίνω, κύριε Πρόεδρε ...

ΠΡΟΕΔΡΟΣ (Απόστολος Κακλαμάνης): Δεν πρότεινα εγώ τρεις μέρες.

ΣΤΡΑΤΗΣ ΚΟΡΑΚΑΣ: Καταλαβαίνω ότι η Κυβέρνηση έχει συμφέρον να τα συζητάμε όσο γίνεται συνοπτικότερα και χωρίς να υπάρχει δυνατότητα να μπαίνουμε στο βάθος. 

ΠΡΟΕΔΡΟΣ (Απόστολος Κακλαμάνης): Η παράκλησή μου είναι, αν θέλετε, να μη βάζω χρόνο στους Εκπροσώπους.

ΣΤΡΑΤΗΣ ΚΟΡΑΚΑΣ: Θα ήθελα να παρακαλέσω, εσείς να διευκολύνετε τη Βουλή στο νομοθετικό της έργο και όχι την Κυβέρνηση.

ΠΡΟΕΔΡΟΣ (Απόστολος Κακλαμάνης): Αυτό κάνω, κύριε συνάδελφε.

ΣΤΡΑΤΗΣ ΚΟΡΑΚΑΣ: Η γνώμη μας είναι ότι δεν το κάνετε.

ΠΡΟΕΔΡΟΣ (Απόστολος Κακλαμάνης): Δυστυχώς, λυπάμαι, διότι αν πρόκειται να με κρίνετε κάθε φορά εσείς, αν τηρώ το χρέος μου και το καθήκον μου, δεν πρόκειται να με κρίνετε ποτέ θετικά.

Ο κ. Κουβέλης έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, απόδειξη είναι το τι είπατε χθες, ότι αν συζητήσουμε δύο μέρες επί της αρχής, τότε ...

ΠΡΟΕΔΡΟΣ (Απόστολος Κακλαμάνης): Κύριε Κουβέλη, σας έδωσα το λόγο.

ΣΤΡΑΤΗΣ ΚΟΡΑΚΑΣ: ... δε θα μείνει καιρός για ...

ΠΡΟΕΔΡΟΣ (Απόστολος Κακλαμάνης): Ορίστε, κύριε Κουβέλη, έχετε το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, πιστεύετε ότι μπορώ να μιλήσω έτσι;

ΠΡΟΕΔΡΟΣ (Απόστολος Κακλαμάνης): Τι να κάνω; Να διακόψω τη συνεδρίαση; Δεν το έχω κάνει ποτέ. 

ΦΩΤΗΣ ΚΟΥΒΕΛΗΣ: Με συγχωρείτε, αλλά να παρέμβω εγώ...

ΠΡΟΕΔΡΟΣ (Απόστολος Κακλαμάνης): 'Εχετε το λόγο. Αρχίστε να μιλάτε.

ΦΩΤΗΣ ΚΟΥΒΕΛΗΣ: Τώρα που τον έχω εν ηρεμία, θα μιλήσω, κύριε Πρόεδρε. Είναι προφανές ότι δε φταίω εγώ.

ΣΤΡΑΤΗΣ ΚΟΡΑΚΑΣ: Δεν έχετε το δικαίωμα, κύριε Πρόεδρε, να μας λέτε τι πρέπει να λέμε. Συνεχώς με διακόπτετε, κύριε Πρόεδρε, και αυτό συμβαίνει μόνο με μας. 

ΠΡΟΕΔΡΟΣ (Απόστολος Κακλαμάνης): Βλέπετε ότι ο συνάδελφος επιμένει να ομιλεί εκτός πλαισίου.

Ορίστε, έχετε το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, δε θα επαναφέρω τα όσα είπα στη Διάσκεψη των Προέδρων. Δε θα επαναφέρω το γεγονός που μας απησχόλησε όλους, ότι είναι ένα νομοθέτημα που αφορά πεντακόσιες - εξακόσιες χιλιάδες ανθρώπους.

'Ομως, κρατώντας την παρατήρησή σας, ότι προς το τέλος θα δούμε αν θα μας χρειαστούν δύο ημέρες συζητήσεως επί της αρχής, σας λέω ότι καλό είναι, αν έχετε κατά νου να αποφασιστεί κάτι τέτοιο, να το αποφασίσουμε τώρα. Και εξηγούμαι γιατί. Διότι αν αποφασιστεί τώρα και γνωρίζουν οι συνάδελφοι ότι υπάρχουν δύο ημέρες για συζήτηση επί της αρχής, θα δηλώσουν για να μιλήσουν. Εάν ξέρουν, όμως, ότι η διαδικασία ασφυκτιά σε μία ημέρα συζήτησης επί της αρχής, είναι βέβαιο, ότι πολλοί συνάδελφοι δε θα εκδηλώσουν την επιθυμία τους να ομιλήσουν, διότι θα έχουν τη βεβαιότητα πως δε θα φτάσει ο χρόνος.

ΠΡΟΕΔΡΟΣ (Απόστολος Κακλαμάνης): Κύριε Κουβέλη, το κατάλαβα αυτό που λέτε, λογικό είναι από μία άποψη, αλλά συνήθως εδώ -γι' αυτό έχουμε τα ηλεκτρονικά μηχανήματα- εγγράφονται οι συνάδελφοι και ξέρουμε πόσοι θα μιλήσουν. Υποθέτω ότι όσοι θέλουν να μιλήσουν, θα είχαν έλθει. 

Επομένως, επί της προτάσεώς μου είμαστε σύμφωνοι, με την επιφύλαξη να δούμε αργά το βράδυ, εάν υπάρχει αριθμός ικανός για να συνεχίσουμε αύριο επί της αρχής, άλλως, αν δεν είναι ικανός ο αριθμός, θα ψηφίσουμε την αρχή και στο πρώτο άρθρο θα μιλήσουν όσοι συνάδελφοι θα έχουν απομείνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΣΤΡΑΤΗΣ ΚΟΡΑΚΑΣ: Να σημειωθεί ότι δεν είμαστε σύμ-

Σελίδα 4269 

φωνοι με αυτήν τη λογική.

ΠΡΟΕΔΡΟΣ (Απόστολος Κακλαμάνης): Συνεπώς η Βουλή συμφώνησε με την παραπάνω πρόταση.

Κύριοι συνάδελφοι, σας ανακοινώνω ότι από τη Νέα Δημοκρατία ορίζεται ο κ. Ελευθέριος Παπαγεωργόπουλος ως Κοινοβουλευτικός Εκπρόσωπος στο νομοσχέδιο αυτό.

Ο κ. Δημήτριος Τσετινές εισηγητής της Πλειοψηφίας έχει το λόγο.

ΔΗΜΗΤΡΙΟΣ ΤΣΕΤΙΝΕΣ: Κυρίες και κύριοι συνάδελφοι, με την εφαρμογή του πρώτου ενιαίου μισθολογίου των δημοσίων υπαλλήλων με τον ν. 1505/84 έγινε η πρώτη καταγραφή και κατάταξη των δημοσίων υπαλλήλων σε κλιμάκια ανάλογα με το πτυχίο, τα χρόνια υπηρεσίας και τις μέχρι τότε αποδοχές τους. Η αρχική του εφαρμογή ήταν μία τομή για την οικονομική αναβάθμιση των δημοσίων υπαλλήλων, οι οποίοι μέχρι τότε αντιμετωπίζονταν σε κάθε κλάδο ξεχωριστά και ανάλογα με τη διάθεση κάθε αρμόδιου Υπουργού.

Μετά την πάροδο των πρώτων χρόνων, ακολουθήθηκε μία πολιτική επιδομάτων, που ανέστρεψαν τη φυσιογνωμία και τους στόχους του ενιαίου μισθολογίου, με αποτέλεσμα να καταλήξουμε σήμερα σε μία ιδιαίτερα κρίσιμη για την Ελλάδα οικονομική και πολιτική κατάσταση και να τολμούμε τη σύνταξη ενός νέου μισθολογίου, περισσότερο δίκαιου, αλλά που αντιμετωπίζει στα πλαίσια των δημοσιονομικών δυνατοτήτων τα οικονομικά αιτήματα του δημοσιοϋπαλληλικού κόσμου.

Ορισμένα από τα βασικά χαρακτηριστικά των σημερινών συνθηκών, που αφορούν τις αμοιβές των δημοσίων υπαλλήλων, είναι σε μεγάλο βαθμό αποκαρδιωτικά.

Το πρώτο χαρακτηριστικό είναι η ισοπέδωση μεταξύ των διαφόρων κατηγοριών εργαζομένων. Στελέχη, ανεξαρτήτως ετών προϋπηρεσίας, έχουν πολύ μικρές μισθολογικές διαφορές. Στελέχη, πολλές φορές αμείβονται το ίδιο ή και λιγότερο από άλλα πολύ μικρότερων προσόντων, αλλά και ευθυνών. Αυτή η μισθολογική ισοπέδωση αποτελεί σημαντικό αντικίνητρο στο να επιτελέσει ο υπάλληλος το έργο του στη Δημόσια Διοίκηση.

'Ενα δεύτερο χαρακτηριστικό του ισχύοντος μισθολογίου είναι η ανεξέλεγκτη πολιτική επιδομάτων, η οποία τα τελευταία πέντε-δέκα χρόνια έχει ενταθεί και έχει οδηγήσει σε τέτοιες παραμορφώσεις και στρεβλώσεις που αν ταχύτατα δε μεταρρυθμιστεί, θα προκαλέσει σύντομα κοινωνικές εκρήξεις.

Τρίτο χαρακτηριστικό είναι η πολυπλοκότητα του ισχύοντος μισθολογίου. Ο βασικός μισθός τον οποίοι παίρνουν οι δημόσιοι υπάλληλοι είναι συνήθως το 1/10 ή ακόμα το 1/20 των συνολικών αποδοχών τους και συνοδεύεται από ένα μηχανισμό αυτόματης τιμαριθμικής αναπροσαρμογής, ο οποίος είναι από τα πλέον πολύπλοκα συστήματα που εμφανίστηκαν ποτέ στη Δημόσια Διοίκηση και δεν μπορεί να προσδιοριστεί με ακρίβεια.

Αυτήν τη στιγμή το Ελληνικό Δημόσιο χρησιμοποιεί πολλές χιλιάδες υπαλλήλων ως εκκαθαριστές αποδοχών, χωρίς ακόμη και αυτός ο αριθμός να μπορεί να αποδώσει με το υπάρχον σύστημα. 

Το νέο μισθολόγιο που συζητούμε, καθιερώνει σταθερό συντελεστή για τη διαμόρφωση των μισθών όλων των μισθολογικών κλιμακίων με σημείο αναφοράς το βασικό μισθό του αρχικού μισθολογικού κλιμακίου. Στοχεύει στην αντιμετώπιση της πολύπλοκης μισθολογικής κατάστασης και δε θα καταλήξει ποτέ να ισοπεδώσει τις αμοιβές των δημοσίων υπαλλήλων, αφού εξασφαλίζει σταθερές σχέσεις μεταξύ των αποδοχών των διαφόρων κατηγοριών δημοσίων υπαλλήλων.

Το χαρακτηριστικό του νέου μισθολογίου είναι η χορήγηση ουσιαστικών αυξήσεων πέραν του πληθωρισμού. Οι αυξήσεις που δίνονται με το νέο μισθολόγιο είναι της τάξεως του 8,6% σε ετήσια βάση, ενώ με την παραδοσιακή εισοδηματική πολιτική θα έπρεπε να λάβουν αύξηση 5,5%. Η αύξηση αυτή θα είναι μεγαλύτερη για πολλές κατηγορίες δημοσίων υπαλλήλων, ιδίως για εκείνους που είχαν χαμηλές αποδοχές, ενώ αυτή θα είναι μικρότερη για τους υπαλλήλους που λαμβάνουν ήδη υψηλές αποδοχές.

Ανάμεσα σε αυτά που επιτυγχάνει το νέο αυτό μισθολόγιο, συγκαταλέγονται και τα εξής: 

Εξασφαλίζει τη διατήρηση σταθερών σχέσεων μεταξύ των αποδοχών των διαφόρων κατηγοριών υπαλλήλων. 

Αυξάνει σημαντικά τους βασικούς μισθούς των μισθολογικών κλιμακίων με την ενσωμάτωση της αυτόματης τιμαριθμικής αναπροσαρμογής και άλλων επιδομάτων, αυξάνοντας ουσιαστικά τους μισθούς όλων των κατηγοριών υπαλλήλων. 

Ορθολογικοποιεί το σύστημα εφεξής και πραγματοποιεί σημαντικό βήμα κοινωνικής δικαιοσύνης, δίνοντας υψηλότερες πραγματικές αυξήσεις στις ασθενέστερες εισοδηματικά τάξεις.

Προωθεί την εξισορρόπηση των μισθών των υπαλλήλων με τα ίδια τυπικά προσόντα, ανεξάρτητα από την υπηρεσία στην οποία εργάζονται ή στο Υπουργείο το οποίο ανήκουν. 

Χορηγεί αυξήσεις στις κατηγορίες που δεν έπαιρναν υψηλά επιδόματα, ενώ αντιθέτως περιορίζει τα εισοδήματα άλλων κατηγοριών υπαλλήλων που ήταν ευνοημένες από άποψη επιδομάτων.

Διευρύνει τη μισθολογική κλίμακα σε τριάντα έξι μισθολογικά κλιμάκια αντί των είκοσι οκτώ που ισχύουν σήμερα παρέχοντας τη δυνατότητα εξέλιξης σε δυο ακόμη κλιμάκια, δεκαοκτώ αντί των δεκαέξι για κάθε κατηγορία.

Παραμένει επίσης και σ' αυτό το νομοσχέδιο η αποσύνδεση του μισθού του υπαλλήλου από το βαθμό. Υπερδιπλασιάζει τα επιδόματα μεταπτυχιακών σπουδών, δημιoυργώντας κίνητρα προσέλκυσης εξειδικευμένων στελεχών, αλλά και για απόκτηση μεταπτυχιακών τίτλων από ήδη υπηρετούντας υπαλλήλους. Θα τολμούσα να πω, κύριε Υπουργέ, ότι πρέπει τα επιδόματα αυτά να είναι ακόμη πιο γενναία, έτσι ώστε να γίνει ακόμη πιο δελεαστικό το ενδιαφέρον αυτών των κατηγοριών για να υπηρετήσουν το δημόσιο τομέα.

Κάνει, επίσης, πιο ουσιαστική τη διαφορά των ετών σπουδών, που με το ένα έτος σπουδών παραπάνω κερδίζει κάποιος δύο μισθολογικά κλιμάκια, κάτι που μεταφράζεται σε διαφορά δέκα χιλιάδων δραχμών στις βασικές αποδοχές.

Χορηγεί επίσης, ειδικό επίδομα στους υπαλλήλους που υπηρετούν σε παραμεθόριες και προβληματικές περιοχές της Θράκης και των νησιών του βορείου και ανατολικού Αιγαίου, αναγνωρίζοντας την ιδιαιτερότητα αυτών των περιοχών και δίνοντας κίνητρο, ώστε να παραμείνουν οι υπάλληλοι σ' αυτές τις περιοχές.

Κύριε Υπουργέ, αυτό το επίδομα παραμεθορίων και προβληματικών περιοχών πρέπει να δίνεται σε όλους του δημοσίους υπαλλήλους, τα Νομικά Πρόσωπα Δημοσίου Δικαίου και Ο.Τ.Α. σ' αυτές τις περιοχές και να αυξηθεί σημαντικά, τουλάχιστον από τις δέκα πέντε στις είκοσι πέντε χιλιάδες δραχμές ή να διατηρηθεί το παλιό καθεστώς των νόμων 287/76 και 2085/92 με το πλασματικό κλιμάκιο και χρονοεπίδομα. Με αυτό το νέο μισθολόγιο όλες οι κατηγορίες δημοσίων υπαλλήλων λαμβάνουν μεγαλύτερες αυξήσεις στις αποδοχές τους, συγκριτικά με τις παλιές αποδοχές του ισχύοντος μισθολογίου.

Συγκεκριμένα, ο βασικός μισθός τετραπλασιάζεται σε σχέση με το σημερινό μισθό των είκοσι πέντε χιλιάδων δραχμών, επειδή ενσωματώνει σειρά άλλων επιδομάτων. 'Ετσι ικανοποιούμε ένα παλιό αίτημα του δημοσιοϋπαλληλικού κόσμου. Κατ' αυτόν τον τρόπο δημιουργείται καλύτερη βάση υπολογισμού των συντάξιμων αποδοχών, όπως θα αποδειχθεί από το συνταξιοδοτικό νομοσχέδιο που θα κατατεθεί αμέσως μετά.

Αυξάνει επίσης, σημαντικά τα οικογενειακά επιδόματα, τα επιδόματα θέσεως ευθύνης, ενώ διατηρεί τα επιδόματα που συνδέονται με ανθυγιεινές συνθήκες εργασίας. Καθιερώνει διαφάνεια στις αποδοχές των δημοσίων υπαλλήλων, κατοχυρώνοντας μ' αυτόν τον τρόπο τη δυνατότητα κοινωνικού ελέγχου στις δαπάνες που αφορούν τη μισθοδοσία τους.

Κάνει επίσης, ένα βήμα με πολύ διαφανή και αντικειμενικά κριτήρια, όπως το κριτήριο της παρουσίας, της μη δίωξης, της μη μομφής από το υπηρεσιακό συμβούλιο κ.α., ώστε να δώσει κίνητρο να είναι κάποιος συνεπής στο έργο του. Είναι απλό και ταυτόχρονα λειτουργικό στη χρήση του, ευπροσάρμοστο σε οποιοδήποτε νέο οικονομικό δεδομένο, αφού όλα τα μισθολογικά κλιμάκια συνδέονται και προσαρμόζονται αυτόματα, αρκεί να μεταβληθεί μόνο ένα μισθολογικό κλιμάκιο, το

Σελίδα 4270 

τριακοστό έκτο, ως προς το βασικό μισθό.

Ορθώς επίσης, διαχωρίζονται οι τακτικές αποδοχές από το κίνητρο απόδοσης, που αποτελεί μία προσπάθεια ομαλοποίησης της επιδοματικής πολιτικής, που ασκήθηκε με απρογραμμάτιστο τρόπο για πολλά χρόνια και σήμερα με το νέο μισθολόγιο δημιουργούμε μία στέρεα βάση, πάνω στην οποία θα προχωρήσουν αργότερα οι συλλογικές διαπραγματεύσεις.

Διατηρεί το νέο αυτό μισθολόγιο επιδόματα, που έχουν σχέση με τις συνθήκες προσφοράς εργασίας και βοηθούν στην εύρυθμη λειτουργία της Δημόσιας Διοίκησης, ελέγχοντας αυστηρά την αμοιβή από συμμετοχή υπαλλήλων σε διάφορες επιτροπές, συμβούλια, ομάδες εργασίας κ.λπ.

Εκλογικεύει το σύστημα αμοιβής των δημοσίων υπαλλήλων, εξομαλύνει τη σημερινή χαώδη και ανεξέλεγκτη κατάσταση, που έχει δημιουργηθεί με τα διάφορα πριμ παραγωγικότητας ή αποδοτικότητας ή αυξημένης ευθύνης, αποτελώντας ένα πρώτο βήμα βελτίωσης, λύνοντας πολλά προβλήματα και βάζοντας τις βάσεις για να λυθούν και άλλα στο μέλλον.

'Ενα άλλο στοιχείο του νέου μισθολογίου, που πρέπει να επισημανθεί, είναι ότι διευρύνει τις αυξήσεις και τις διαφοροποιεί ανάλογα με τα χρόνια υπηρεσίας. 'Οσο πιο πολλά χρόνια υπηρεσίας έχει ο υπάλληλος, τόσο πιο μεγάλη αύξηση θα πάρει με το νέο μισθολόγιο. Αυτό γίνεται για να διαμορφωθεί μια προοπτική μισθολογικής εξέλιξης στη διάρκεια της σταδιοδρομίας του υπαλλήλου και να σταματήσει η ισοπέδωση, να σταματήσει να νομίζει ότι όσα χρόνια και να μείνει στην υπηρεσία, τον ίδιο μισθό θα πάρει. 'Ετσι, δε μορφώνεται, δε μαθαίνει κάτι περισσότερο, δε γίνεται αποτελεσματικός, αφού, ούτως ή άλλως, τα χρόνια θα περνάνε και οι αποδοχές του θα παραμένουν ίδιες.

Μ' αυτό το νέο μισθολόγιο δημιουργείται ένα κίνητρο μιας μισθολογικής ανέλιξης, που είναι συμβατό με αυτό που έχουμε ως στόχο. Θέλουμε, λοιπόν, να έχουμε υπαλλήλους με κίνητρα, με προοπτική, με μόρφωση, που θα εργάζονται καλύτερα και αποτελεσματικότερα για το συμφέρον του πολίτη. Το είδος των αποδοχών είναι διαφανές στο νέο αυτό μισθολόγιο. 'Ετσι μπορεί να γίνει εύκολα ο σχετικός έλεγχος.

'Ενα άλλο επίσης χαρακτηριστικό του νέου αυτού μισθολογίου είναι, ότι παρουσιάζει μία σχετική ομοιογενοποίηση των αποδοχών των διαφόρων κατηγοριών των δημοσίων υπαλλήλων.

Το νέο αυτό μισθολόγιο διαμορφώνει ακόμη καλύτερη αφετηρία για την εκκίνηση των συλλογικών διαπραγματεύσεων. Λογικό είναι συνεπώς και αναμενόμενο, όλοι οι εργαζόμενοι να έχουν αιτήματα περαιτέρω μισθολογικής βελτίωσης και πάντα να ζητούν περισσότερα από αυτά που τους δίνονται. 'Ομως, είναι ανάγκη να αντιληφθούμε όλοι μας, το πόσο μπορεί να αντέξει η οικονομία της Πατρίδος μας, γιατί μ' αυτό το νομοσχέδιο γίνεται πραγματική προσπάθεια να ικανοποιηθούν όσο το δυνατόν περισσότερο οι απαιτήσεις των εργαζομένων στο Δημόσιο. Είναι σίγουρο ότι η Κυβέρνηση δεν ευαγγελίζεται, ότι με το μισθολόγιο αυτό λύνει μια και έξω όλα τα προβλήματα με γενναιοδωρία. Δεν είναι άλλωστε εφικτό κάτι τέτοιο. Δημιουργεί, όμως, άμεσες βελτιώσεις και θέτει καλύτερες βάσεις για το μέλλον.

Κυρίες και κύριοι συνάδελφοι, το μισθολόγιο θα μπορούσε να ήταν ακόμη καλύτερο, αν δεν είχε να αντιμετωπίσει πληθώρα ειδικών περιπτώσεων, κεκτημένων και πιέσεων, οι οποίες έχουν διαμορφωθεί διαμέσου δεκαετιών. Πιστεύουμε ότι αυτό το μισθολόγιο είναι η πιο καλή απάντηση στα προβλήματα αυτά. Αν υπήρχε μεγαλύτερη δημοσιονομική ευχέρεια, η απάντηση θα ήταν ακόμη καλύτερη.

Με τα δεδομένα, όμως, της εξαιρετικής σημερινής πολυπλοκότητας του συστήματος αμοιβής των δημοσίων υπαλλήλων, το νομοσχέδιο, εξαντλώντας τις δημοσιονομικές δυνατότητες για το 1997, ανοίγει πραγματικά νέους δρόμους στο σύστημα αμοιβής των δημοσίων υπαλλήλων, αίρει ανισότητες και αδικίες πολλών χρόνων μεταξύ των υπαλλήλων, εξισώνοντας σε σημαντικό βαθμό τους μισθούς αυτών που έχουν τα ίδια προσόντα και τον ίδιο χρόνο υπηρεσίας.

Το παρόν νομοσχέδιο -το οποίο ούτε πρόχειρο ούτε αβασάνιστο είναι, αφού προηγήθηκαν πολύμηνες συζητήσεις και ανταλλαγή απόψεων με πολλούς συνδικαλιστικούς φορείς και ειδικά με την ΑΔΕΔΥ- θα βελτιώσει σε μεγάλο βαθμό τη Δημόσια Διοίκηση, θα ενεργοποιήσει τις δυνάμεις της κρατικής μηχανής, επιτυγχάνοντας τη μεγίστη δυνατή οικονομική ωφέλεια των δημοσίων υπαλλήλων, σε συνδυασμό με την προώθηση σοβαρών θεσμικών μεταρρυθμίσεων, θα υπηρετήσει το όφελος του 'Ελληνα πολίτη, που είναι η πιο βασική παράμετρος, η πιο κεφαλαιώδης αρχή για εμάς που προωθούμε και ψηφίζουμε τους νόμους. Γι' αυτό και προτείνω την ψήφιση του νομοσχεδίου. Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, πριν δώσω το λόγο στον εισηγητή της Μειοψηφίας, θέλω να ανακοινώσω στο Σώμα, ότι πριν από την έναρξη της συνεδριάσεως είχα δεχθεί τη διοίκηση της ΑΔΕΔΥ. Με την ευκαιρία θέλω να υπενθυμίσω, ότι ΑΔΕΔΥ σημαίνει Ανωτάτη Διοίκηση Ενώσεων Δημοσίων Υπαλλήλων.

Διότι φοβούμαι ότι και πάρα πολλοί...

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε'Αντιπρόεδρος της Βουλής): Είναι Ανωτάτη Διοικούσα Επιτροπή Δημοσίων Υπαλλήλων.

ΠΡΟΕΔΡΟΣ (Απόστολος Κακλαμάνης): Ανωτάτη Διοικούσα Επιτροπή. Αυτό είπα πιο πριν, αλλά είδα μετά μια σφραγίδα η οποία φαίνεται ότι λέει κάτι διαφορετικό. Λέει: Ανωτάτη Διοίκηση Ενώσεων Δημοσίων Υπαλλήλων και η σφραγίδα είναι του 1926.

Ας αφήσουμε λοιπόν αυτό το θέμα να το λύσουν οι ιστορικοί του δημοσιοϋπαλληλικού κινήματος. Το υπόμνημα που μου κατέθεσαν οι εκπρόσωποι των δημοσίων υπαλλήλων είναι στη διάθεση όλων των συναδέλφων, διότι αναπτύσσονται εν εκτάσει οι απόψεις τους.

(Στο σημείο αυτό κατατίθεται στα Πρακτικά της Βουλής το προαναφερθέν υπόμνημα το οποίο βρίσκεται στο Αρχείο της Στενογραφικης Υπηρεσιας και είναι στη διάθεση κάθε ενδιαφερόμενου).

Κύριοι συνάδελφοι, από το Δημοκρατικό Κοινωνικό Κίνημα ορίζεται ως Ειδική Αγορήτρια η κα Βασιλική Αράπη-Καραγιάννη, από το Συνασπισμό της Αριστεράς και της Προόδου η κα Νίτσα Λουλέ και από το Κομμουνιστικό Κόμμα Ελλάδας ο Αντιπρόεδρος κ. Κωστόπουλος.

Ο κ.Αδάμ Ρεγκούζας, Εισηγητής της Μειοψηφίας, έχει το λόγο.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ.ΝΙΚΟΛΑΟΣ ΚΑΤΣΑΡΟΣ)

ΑΔΑΜ ΡΕΓΚΟΥΖΑΣ: Κυρίες και κύριοι Βουλευτές, ζούμε σε ένα ασφυκτικό από κάθε άποψη, πολιτικό και κοινωνικό περιβάλλον. 'Εχουμε μια Κυβέρνηση ασυντόνιστη, αλλαζονική, χωρίς ουσιαστικά να έχει πολιτική πυξίδα, χωρίς προοπτική για έξοδο από την κρίση, χωρίς επικοινωνία με το κοινωνικό περιβάλλον. Από την άλλη πλευρά, έχει διαμορφωθεί ένα εκρηκτικό περιβάλλον με διαμαρτυρόμενους πολίτες, εργαζόμενους σε κινητοποιήσεις, αγρότες σε απόγνωση, μικρομεσαίους σε αδιέξοδα και χιλιάδες άνεργους κυρίως νέους. Δηλαδή, μια αφόρητη κατάσταση, που η ίδια η Κυβέρνηση δημιούργησε.

Οι όποιες εκδηλούμενες πολιτικές κινήσεις διακρίνονται από προχειρότητα, αυτοσχεδιασμό, έλλειψη φαντασίας και ευαισθησίας και ασφαλώς δεν οδηγούν στο δρόμο του εκσυγχρονισμού, αλλά της οπισθοδρόμησης. Καθημερινά θυσιάζονται οι ελπίδες του Λαού μας στο βωμό υπηρέτησης συμφερόντων των ολίγων. Οι μη προνομιούχοι, όπως έλεγε κάποτε το ΠΑΣΟΚ, έχουν μεταβληθεί σε έχοντες και κατέχοντες προς δόξαν του νεολαϊκισμού, που περίτεχνα ονομάσθηκε "εκσυγχρονισμός".

'Ομως για να γίνει κατανοητό απ'όλους μας το τι επιχειρεί να κάνει η Κυβέρνηση με αυτό το νομοσχέδιο, θα μου επιτρέψετε μια σύντομη διαχρονική ακτινογράφιση του μισθολογίου των δημοσίων υπαλλήλων.

Με βασικό ν. Νομοθετικό Διάταγμα 4548/1966, όπως τροποποιήθηκε μεταγενέστερα, ίσχυσε ένα μισθολόγιο-βαθ-

Σελίδα 4271 

μολόγιο, που εξυπηρετούσε τα δεδομένα εκείνης της εποχής, πλην όμως συν τω χρόνω κατέστη δυσκίνητο και αναποτελεσματικό. Με λίγα λόγια χρεωκόπησε.

Με τον ν.1505/1984, η τότε Κυβέρνηση του ΠΑΣΟΚ θεσμοθέτησε με πάθος, αλλά και με έντονα στοιχεία λαϊκισμού, ένα μισθολόγιο ισοπεδωτικό, αντιπαραγωγικό και άδικο, αποσυνδεδεμένο από τους βαθμούς και τις αρχές της ορθολογικής αξιολόγισης.

Η συνθηματολογία της εποχής ήταν το κλείσιμο της ψαλίδας μεταξύ εισαγωγικού και καταληκτικού κλιμακίου στη σχέση ένα προς δύο, όπως έλεγαν. Αυτό το μισθολόγιο το χρησιμοποίησε η τότε Κυβέρνηση για να εγκλωβίσει βασικά το Συνδικαλιστικό Κίνημα των εργαζομένων στο Δημόσιο, μέσω φυσικά και της έντονης κομματικοποίησης που κυριαρχούσε τότε, σε λογικές αντιπαλότητας μεταξύ κλάδων των δημοσίων υπαλλήλων.

Συγκεκριμένα, οι διεκδικήσεις του ενός κλάδου προσέκρουσαν στις διεκδικήσεις του άλλου. Οι αυξήσεις δίνονταν μέσω του μηχανισμού της ΑΤΑ, κουτσουρεμένες, έτεροχρονισμένες κλπ., με συνέπεια μεγάλες απώλειες για τους εργαζόμενους που συσσωρεύονταν κάθε χρόνο, ακόμη και μέχρι σήμερα.

Από την άλλη, όμως, εξασφαλιζόταν για την Κυβέρνηση εργασιακή ειρήνη χωρίς μεγάλο κόστος. 'Ολα τα πράγματα, όμως, έχουν ένα τέλος. Και αυτό το δημιούργημα ασφαλώς χρεωκόπησε. Το ίδιο το ΠΑ.ΣΟ.Κ. χαρακτήρισε το δημιούργημά του ισοπεδωτικό, αναποτελεσματικό και άδικο.

Θα περίμενε κανείς από τη σημερινή Kυβέρνηση του κ. Σημίτη, που κατά κόρον επικαλείται τον εκσυγχρονισμό, να έφερνε ένα νομοσχέδιο, που να ικανοποιεί το όραμα των δημοσίων υπαλλήλων για ένα μισθολόγιο δίκαιο, παραγωγικό, αποτελεσματικό, ικανό να αντέξει στο χρόνο.

Τι γίνεται, όμως, στην πραγματικότητα; Η Κυβέρνηση προεκλογικά μοίρασε υποσχέσεις στους δημοσίους υπαλλήλους, σε μία προσπάθεια εξαπάτησης και υφαρπαγής της ψήφου τους, με αναφορές σε αυξήσεις πάνω από τον πληθωρισμό και φυσικά, σε βελτίωση της σχέσης μισθών-συντάξεων.

Το νομοσχέδιο όμως που συζητάμε, θυμίζει εκσυγχρονισμό με την όπισθεν. Δεν βλέπει στο σήμερα και το αύριο, αλλά έχει στραμμένο το βλέμμα προς τα πίσω. Πρέπει να αναγνωρίσουμε, όμως, τη φιλότιμη προσπάθεια ωραιοποίησης της κατάστασης, του αποπροσανατολισμού και της παραπλάνησης των δημοσίων υπαλλήλων με λαθροχειρίες και πολυτελή περιτυλίγματα.

'Ομως, τα καθημερινά προβλήματα και οι συνέπειες της αδιέξοδης πολιτικής λιτότητας, που εφαρμόζει η Κυβέρνηση, δεν κρύβονται. Η περικοπή εκατό περίπου επιδομάτων, που δόθηκαν προεκλογικά από την Κυβέρνηση, δημιουργεί εκρηκτικές αντιδράσεις στους εργαζόμενους και δικαιολογημένα. Η ναρκοθέτηση της καθιέρωσης του θεσμού των συλλογικών διαπραγματεύσεων στο Δημόσιο, μόνο συναισθήματα αγανάκτησης προκαλεί.

Η Κυβέρνηση, αγκυλωμένη στην ψυχρή λογική των αριθμών, αποκομμένη ουσιαστικά από το κοινωνικό περιβάλλον, που η ίδια με τις πολιτικές της και τα ψέμματά της δημιούργησε, συμπεριφέρεται προς το Λαό με αλαζονεία, ιδιότυπη σκληρότητα και αυταρχισμό, ακυρώνοντας έτσι κάθε λογική πολιτική παρέμβαση, που θα μπορούσε να βοηθήσει στο γενικότερο οικονομικό πρόβλημα της Χώρας.

Με το νέο μισθολόγιο, όπως ονομάστηκε, δημιουργείται σοβαρό αντικίνητρο πρόωρης εξόδου από την υπηρεσία για τους δημοσίους υπαλλήλους, γιατί μειώνονται σημαντικά οι συντάξιμες αποδοχές. Αυτό προκύπτει λόγω των μειωμένων νέων μισθολογικών κλιμακίων, που δημιουργούνται σε σχέση με το σύνολο των αποδοχών, βάσει του οποίου υπολογίζονταν μέχρι σήμερα οι συντάξεις. 

Αν δε επαληθευτούν οι πληροφορίες για αύξηση του ορίου ηλικίας για συνταξιοδότηση, τότε υλοποιούνται οι προθέσεις της Κυβέρνησης για φρενάρισμα της πρόωρης συνταξιοδότησης, εν όψει μάλιστα και της λήξης της μεταβατικής περιόδου του νόμου 1902/92, που αφορούσε το ασφαλιστικό.

Το μόνο που υπηρετεί το μισθολόγιο, είναι η δημιουργία σταθερής βάσης για τη διευκόλυνση άσκησης της πολιτικής μισθών κατ' έτος από την Κυβέρνηση και τίποτα άλλο. Δεν καταργεί όλα τα επιδόματα, δεν ενσωματώνονται ο βασικός μισθός που ισχύει σήμερα συν οι συσσωρευμένες ΑΤΑ, τα επιδόματα εξομάλυνσης σε αντίστοιχα μισθολογικά κλιμάκια.

Δεν καλύπτονται απώλειες του παρελθόντος, δεν τίθεται στόχος οροφής σε διαχρονική βάση για τον έστω μεσοπρόθεσμο εκσυγχρονισμό του, λόγω της σημερινής συγκυρίας και των δημοσιονομικών προβλημάτων και τέλος, ψευδεπίγραφα και παραπλανητικά, ένα μέρος των σημερινών πραγματικών αποδοχών βαφτίζεται κίνητρο απόδοσης.

Το τραγικότερο δε είναι ότι οι αποδοχές αυτές μπαίνουν στη λογική των προϋποθέσεων και της διακριτικής ευχέρειας των προϊσταμένων. Οι αυξήσεις που προβλέπονται είναι πλασματικές, παρά την ονομαστικοποίησή τους και εξανεμίζονται από τη μη τιμαριθμοποίηση της φορολογικής κλίμακας, τις ασφαλιστικές εισφορές των εργαζομένων προς το Δημόσιο και τα ασφαλιστικά ταμεία, τους έμμεσους φόρους, την κατάργηση των φοροαπαλλαγών κοινωνικού ή επιδοματικού χαρακτήρα και τέλος, την έλλειψη μηχανισμού έστω τιμαριθμικής αναπροσαρμογής στο χρόνο των συνολικών αποδοχών των δημοσίων υπαλλήλων.

Κυρίες και κύριοι Βουλευτές, το αίτημα των δημοσίων υπαλλήλων, όπως αυτό εκφράζεται από την ΑΔΕΔΥ για ένα νέο μισθολόγιο, απέβλεπε στην εξυπηρέτηση τριών βασικών στόχων:

Πρώτον, θα αναβάθμιζε τις αποδοχές τους που είναι καθηλωμένες από τα συνεχή σταθεροποιητικά προγράμματα, με πρώτο θιασώτη φυσικά αυτής της πολιτικής το σημερινό Πρωθυπουργό και Υπουργό Εθνικής Οικονομίας τότε τον κ. Σημίτη.

Δεύτερον, θα έβαζε τάξη στην εισοδηματική αναρχία που έχει διαμορφωθεί μέσα από την επιλεκτική επιδοματική πολιτική και θα θεράπευε ανισότητες, αδικίες και στρεβλώσεις στη Δημόσια Διοίκηση. Μεγάλο παράδειγμα αυτών των στρεβλώσεων τα προβλήματα που αντιμετωπίζονται σήμερα στη Νομαρχιακή Αυτοδιοίκηση, δηλαδή των υπαλλήλων που εργάζονται στο ίδιο γραφείο με διαφορετικές αποδοχές.

Τρίτον, θα διαμορφωνόταν ένα καθαρό τοπίο που θα διευκόλυνε την καθιέρωση του θεσμού των συλλογικών διαπραγματεύσεων και στο Δημόσιο.

Στο σημείο αυτό, κυρίες και κύριοι Βουλευτές, πρέπει να επισημάνω την κυβερνητική ανακολουθία και τις ανακόλουθες καθυστερήσεις στην καθιέρωση του θεσμού. Συγκεκριμένα, με δηλώσεις του Υπουργού Εθνικής Οικονομίας κ. Παπαντωνίου ανακοινώθηκε αρχικά ότι ο θεσμός των συλλογικών διαπραγματεύσεων θα εφαρμοστεί από το έτος 1996. Αυτό, όμως, δεν έγινε. Με νέα δήλωση του ίδιου Υπουργού αυτό θα γινόταν από 1.1.97. Ασφαλώς και πάλι δεν έγινε. Τελικά το όλο ζήτημα μετακυλίεται για το έτος 1998 με αβέβαιη την υλοποίησή του.

Επίσης, πρέπει να αναφέρω ότι για την εφαρμογή των 151 και 154 διεθνών συμβάσεων εργασίας, που έχουν σχέση με τις ελεύθερες διαπραγματεύσεις, υπάρχει υποχρέωση διαμόρφωσης του νομικού πλαισίου του θεσμού μέχρι 30.6.97. Παρ' ό,τι έχει συσταθεί σχετική επιτροπή, υπάρχουν φόβοι για άπρακτη εκπνοή της προθεσμίας και την οριστική ματαίωση.

Από τους παραπάνω στόχους που οριοθέτησε το συνδικαλιστικό κίνημα των δημοσίων υπαλλήλων, με το νομοσχέδιο που έφερε η Κυβέρνηση, ύστερα από διάλογο κωφών που έκανε, δεν υπηρετείται κανένας. Δεν αναβαθμίζονται οι αποδοχές των χαμηλομίσθων. Δεν θεραπεύεται η εισοδηματική αναρχία. Παραμένουν επιλεκτικά κάποια επιδόματα, και άλλα κόβονται τελείως με αυθαίρετο τρόπο. Δεν μειώνονται ονομαστικά βεβαίως οι αποδοχές των δημοσίων υπαλλήλων, αλλά ουσιαστικά φαλκιδεύονται. Οι μικρές ονομαστικές αυξήσεις που έπρεπε να δοθούν, με βάση την εισοδηματική πολιτική που προσδιόρισε η Κυβέρνηση για το 1997, σε πολλές περιπτώσεις δεν δίνονται ολόκληρες. Ο Υπουργός Οικονομικών επικαλούμενος συγκρίσεις ανόμοιων οικονομικών μεγεθών, όπως προβλεπόμενος πληθωρισμός 4,5% -και γνωρίζουμε όλοι πόσο πλασματικός είναι για το 1997- σε σχέση με τον μέσο όρο 

Σελίδα 4272 

αυξήσεων στις αποδοχές αποκρύπτει δύο πράγματα:

Πρώτον, ότι υπάρχουν κλάδοι που δεν λαμβάνουν την αύξηση της προσδιορισθείσας εισοδηματικής πολιτικής.

Δεύτερον, οι απώλειες που προέκυψαν για το 1996 δεν δίδονται. Δηλαδή, το διορθωτικό ποσό εν ονόματι του νέου μισθολογίου ως εκσυγχρονιστικού θεσμού και ο υπολογισμός του συνολικού ποσοστού αυξήσεων 7,9% για το 1997 είναι προϊόν παραπλάνησης, γιατί μέσα σε αυτό είναι και τα ποσά που διοχετεύονται για ωριμάνσεις των δημοσίων υπαλλήλων, για αποδοχές λοιπών κρατικών λειτουργών, πέραν των τακτικών δημοσίων υπαλλήλων. Και τέλος, η συνολική επιβάρυνση στον προϋπολογισμό δεν θα είναι ούτε της τάξης του 7,9%, γιατί πολλές από τις αυξήσεις θα τροφοδοτηθούν από διάφορους αποθεματικούς λογαριασμούς των υπαλλήλων, εκτός προϋπολογισμού, που είναι έντοκοι στην Τράπεζα της Ελλάδος.

Αυτό είναι περισσότερο εμφανές στο λεγόμενο "κίνητρο απόδοσης" κλάδων που έχουν αποθετικούς λογαριασμούς που τροφοδοτείται ακριβώς από αυτούς τους εκτός προϋπολογισμού λογαριασμούς.

Ανακεφαλαιώνοντας το καθαρά οικονομικό σκέλος εύκολα κανείς μπορεί να παρατηρήσει ότι:

-Δεν δίδονται αυξήσεις που να καλύπτουν το δείκτη τιμών καταναλωτή.

-Δεν συμμετέχουν οι εργαζόμενοι στη διαφορά του ΑΕΠ. 

-Μειώνονται οι συντάξεις αυτών που θα εξέλθουν από την ενέργεια από δω και πέρα με τη διαδικασία της πρόωρης συνταξιοδότησης.

-Δεν αναβαθμίζονται οι χαμηλόμισθοι, ούτε θεραπεύονται οι αδικίες.

-Κόβονται επιδόματα που είχαν δοθεί προεκλογικά και σε ορισμένες περιπτώσεις με ομόφωνη γνώμη της Βουλής, π.χ. Δασικοί υπάλληλοι, γεωτεχνικοί και άλλοι.

'Ομοια επιδόματα, παραδείγματος χάρη ανθυγιεινής εργασίας, σε άλλους μένουν, σε άλλους φεύγουν, όπως νοσοκομειακοί, εργαζόμενοι στο ΥΕΘΑ, την Τοπική Αυτοδιοίκηση, το Δημόκριτο και άλλα. 

Δεν ικανοποιείται το αίτημα της ΑΔΕΔΥ για εισαγωγικό κλιμάκιο εκατόν ογδόντα χιλιάδων δραχμών και πεντακοσίων σαράντα χιλιάδων δραχμών καταληκτικό.

Η επιχειρούμενη από την Κυβέρνηση τομή, ουσιαστικά τετραχοτομεί τις αποδοχές, δηλαδή βασικός μισθός, χρονοεπίδομα, επίδομα εξομάλυνσης με αφαιρετικό τρόπο μάλιστα στη λειτουργία του και τέλος, ποικιλώνυμα επιδόματα.

Το οικογενειακό επίδομα μεταβαφτίζεται οικογενειακή παροχή, προς δόξαν της λεξιμαγείας. Δεν χορηγείται πλέον και στους δύο συζύγους, είτε εργάζονται στο Δημόσιο, είτε τον ιδιωτικό τομέα.

Η υφισταμένη κατάσταση σήμερα στο ζήτημα αυτό έχει ως εξής: Στο Δημόσιο, αν και οι δύο σύζυγοι είναι δημόσιοι υπάλληλοι, το οικογενειακό επίδομα το λαμβάνει ο ένας. Υπάρχουν, όμως πρόσφατες αποφάσεις δικαστηρίων, που υποχρεώνουν τη Διοίκηση για καταβολή του επιδόματος αυτού και στους δύο συζύγους, οι οποίες βέβαια αποφάσεις δεν έχουν γίνει ποτέ εκτελεστές από τη Διοίκηση.

Εάν ο ένας εκ των συζύγων είναι στο Δημόσιο, ο έτερος στον ιδιωτικό τομέα, τότε το λαμβάνουν και οι δύο. Με το νομοσχέδιο αυτό καταργείται το δικαίωμα να λαμβάνουν την παροχή αυτή, όπως μετονομάζεται και οι δύο σύζυγοι, είτε υπηρετούν και οι δύο στο Δημόσιο, είτε όχι. Επειδή, όμως, η βάση υπολογισμού του οικογενειακού επιδόματος είναι μεγαλύτερη στον ιδιωτικό τομέα, λόγω της ενοποίησης των αποδοχών εκεί και επόμενα οι προτιμήσεις των συζύγων θα στραφούν εκεί, κατ' αυτόν τον τρόπο μετακυλίονται οι υποχρεώσεις του δημοσίου στον ιδιωτικό τομέα. Στην ουσία δηλαδή γίνεται παρέμβαση στο περιεχόμενο των συλλογικών διαπραγματεύσεων του ιδιωτικού τομέα και μια πρόσθετη επιβάρυνσή του με έμμεσο τρόπο.

Η αύξηση που γίνεται στα οικογενειακά επιδόματα, σε σχέση με τα ισχύοντα, πέραν του ότι αποτελεί μέρος του συνόλου των κονδυλίων της γενικότερης εισοδηματικής πολιτικής του έτους 1997 και άρα είναι παραπλανητική, δεν ανταποκρίνεται στις ανάγκες της σημερινής δύσκολης συγκυρίας για τους εργαζόμενους και το κυριότερο, δεν είναι διασφαλισμένη η μελλοντική της εξέλιξη, λόγω των πληθωριστικών πιέσεων της οικονομίας.

Στο σημείο αυτό, είμαι υποχρεωμένος να καταγγείλω την κοινωνικά ανάλγητη αντίληψη της σημερινής Κυβέρνησης, που ενώ διάλεξε ως πρώτη της πολιτική προτεραιότητα, μετά τις εκλογές του 1996, την περικοπή της σύνταξης της πολύτεκνης μητέρας, έρχεται να εξαντλήσει το πάθος της πάλι επάνω στην οικογένεια, με τις αλχημείες της οικογενειακής παροχής.

Θα μπορούσε, όμως, κυρίες και κύριοι συνάδελφοι, κανείς να αποδεχθεί την κυβερνητική πρόταση, με τα οικονομικά της ελλαττώματα, ή εν πάση περιπτώσει με τη φαλκίδευση των αποδοχών, εάν και εφόσον θεσμοθετούσε ένα μισθολόγιο που να αντέχει στο χρόνο, εάν αυτό εκινείτο θετικά, έστω και σε μία διαχρονική εφαρμογή, αφού θα διασφάλιζε τις αρχές του ορθολογισμού, της αποδοτικότητας, της δικαιοσύνης, της απλούστευσης ως προς την εφαρμογή του, των κινήτρων παραγωγικότητας και τέλος, της αξιοκρατίας.

Κάτι τέτοιο, όμως, δεν προσεγγίζεται ούτε στο ελάχιστο. Αντίθετα, διατηρείται η απαράδεκτη και ισοπεδωτική σχέση ένα προς 2,26 μεταξύ εισαγωγικού και καταληκτικού κλιμακίου, ενώ η κατ' ελάχιστον αντίστοιχη παραδεκτή σχέση ξεπερνά το ένα προς τρία. Δεν διακρίνεται από τόλμη και δεν συνδέει το βαθμό με το μισθό, που αποτελεί προϋπόθεση και κανόνα των αμοιβών και της παραγωγής της ελεύθερης οικονομίας. Δεν καταργεί τον κομματισμό στην αξιολόγηση και επιλογή των προϊσταμένων. Αντίθετα, καθιστά πρώτο προσόν επιλογής τη κομματική προσήλωση.

Απουσιάζουν παντελώς τα ουσιαστικά και αποτελεσματικά κίνητρα, που θα απελευθέρωναν τις δημιουργικές δυνάμεις των εργαζομένων στο Δημόσιο, με αποτέλεσμα η Δημόσια Διοίκηση να παραμένει ατάραχη στην ολοένα και μεγαλύτερη παρακμή της.

Γίνεται επέκταση των μισθολογικών κλιμακίων από 16 στα 18, με αποτέλεσμα η συνολική ωρίμανση των δημοσίων υπαλλήλων να αυξάνεται από τα 29 στα 33 χρόνια υπηρεσίας και αυτό προβάλλεται από την Κυβέρνηση ως εκσυγχρονισμός ή κίνητρο παραμονής των εργαζομένων.

Πολλές κατατάξεις υπαλλήλων στα νέα μισθολογικά κλιμάκια γίνονται με άδικο τρόπο, μεγαλώνοντας πολλές φορές τα κατηγοριακά χάσματα στη Δημόσια Διοίκηση. Σε ορισμένες περιπτώσεις υποβαθμίζονται δημόσιοι λειτουργοί, όπως σχολικοί σύμβουλοι, πτυχιούχοι της Σχολής Δημόσιας Διοίκησης και άλλοι.

Τέλος, με το άρθρο 21 καταγράφεται η μεροληπτική κακότητα των εμπνευστών του παρόντος νομοσχεδίου, με τους υπαλλήλους περιορισμένης διαβάθμισης, όπως αποκαλούνται οι κοινοτικοί γραμματείας και οι υπάλληλοι αγροφυλακής.

Οι εν λόγω υπάλληλοι εξελίσσονται σε τέσσερα μισθολογικά κλιμάκια, έναντι δεκαοκτώ όλων των άλλων κλάδων, χωρίς κανένας να εξηγεί αυτόν τον επαίσχυντο ρατσισμό και τη συνταγματική παραβίαση του άρθρου 4 του Συντάγματος.

Εμείς, κυρίες και κύριοι Βουλευτές, δεν είναι δυνατόν να συμπράξουμε σε ένα τέτοιο ανοσιούργημα κατά των εργαζομένων στο Δημόσιο, αλλά και της Δημόσιας Διοίκησης γενικότερα και ασφαλώς θα καταψηφίσουμε το νομοσχέδιο.

Καλούμε, όμως, την Κυβέρνηση να εγκαταλείψει τη μονομέρειά της που προέρχεται από το άγχος της για την οικονομία, να αποσύρει το συζητούμενο νομοσχέδιο, γιατί γνωρίζει πολύ καλά πως οι αγώνες των εργαζομένων στο Δημόσιο ξεκίνησαν και αναζωπυρώθηκαν εξαιτίας ακριβώς αυτού του νομοσχεδίου.

Εάν νομίζει η Κυβέρνηση, πως με υπεροψίες, ακαμψίες και λογικές εκφυλισμού αυτών των αγώνων, θα λύσει το πρόβλημα, απατάται πλάνην οικτράν. 'Ομως, τις συνέπειες τέτοιων πολιτικών δεν θα τις πληρώσει μόνο η ίδια. Θα τις πληρώσει ο Ελληνικός Λαός και αυτό το δικαίωμα δεν το έχει. Σας ευχαριστώ πολύ.

Σελίδα 4273 

 

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο Ειδικός Αγορητής του Κ.Κ.Ε., Αντιπρόεδρος της Βουλής, κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριοι Βουλευτές, εισαγωγικά θέλουμε να πούμε ότι η οργάνωση της συζήτησης γι' αυτό το νομοσχέδιο είναι πέρα για πέρα απαράδεκτη. 'Ενα τέτοιο νομοσχέδιο από τα πιο σοβαρά, από τα πιο κρίσιμα που αφορά τη ζωή εκατοντάδων χιλιάδων οικογενειών, δεν μπορεί να περνάει με ρυθμούς ταχυβόλου. Είναι απαράδεκτο. Και εδώ υπάρχουν ευθύνες και στην Κυβέρνηση που θέλει όπως όπως να τα μαζεύει. Ας κάνει Υπουργικό Συμβούλιο, να δούμε αν θα τα βγάλει πέρα σε τέσσερις μέρες με αυτό το νομοσχέδιο. Αν θέλει να κουβεντιάσει δηλαδή. Πώς το φέρνει μέσα σε ένα Κοινοβούλιο τριακοσίων ανθρώπων, να το κουβεντιάσουμε; Επίσης έχει ευθύνες και ο Πρόεδρος της Βουλής και θα πω ότι κατ' επανάληψη επιμένει σε αυτές τις έκτακτες διαδικασίες. Δεν μπορεί να πάει έτσι. Επιτέλους υπάρχουν και ορισμένα όρια, τι να κάνουμε;

Θα προσπαθήσουμε να προσεγγίσουμε το σοβαρό αυτό ζήτημα του μισθολογίου των δημοσίων υπαλλήλων, παίρνοντας υπόψη τη σημερινή πραγματικότητα της Χώρας, αλλά και τη διεθνή, τα ιστορικά στοιχεία σχετικά με την εξέλιξη του μισθολογίου, τι ανάγκες των εργαζομένων σήμερα και το πώς προσδιορίζονται αυτές οι ανάγκες. Να πούμε, όμως, εισαγωγικά λίγα λόγια.

Ο μισθός που κάθε φορά δίνεται από τον ιδιώτη εργοδότη, μεγάλο ή μικρό καπιταλιστή ή από το κράτος, έχει σχέση με την ανάγκη για αναπαραγωγή της εργατικής δύναμης. Μέσα, όμως, στη φράση : "αναπαραγωγή εργατικής δύναμης" ενυπάρχει το στοιχείο της ζωώδους ρυθμίσεως, δηλαδή σαν ξερή προσφορά ορισμένου αριθμού θερμίδων προς τον εργάτη εργαζόμενο γι αυτή την αναπαραγωγή. 'Ομως, τα πράγματα για τον εργάτη άνθρωπο είναι πιο πολύπλοκα από τη σχέση ενός αγρότη προς το άλογό του. Ο εργάτης άνθρωπος όπως αποδεικνύεται έχει το βασικό "ελάττωμα" να σκέφτεται, να είναι δέκτης πληροφοριών, να έχει μνήμη, να έχει συνείδηση και μονίμως να έχει φιλότιμο. Αυτές οι ιδιότητες δυσκολεύουν τα πράγματα για τους κρατούντες. Ο εργάτης εργαζόμενος δεν είναι μόνο παραγωγός, αντικείμενο εκμετάλλευσης, είναι και καταναλωτής -πρέπει να είναι- των προϊόντων που παράγει, των προϊόντων που παράγονται. Αυτή, λοιπόν, η ιδιότητά του ως καταναλωτή είναι άλλο ένα πρόβλημα που μπερδεύει επίσης τα πράγματα.

Από εκεί και πέρα, επειδή ο εργάτης άνθρωπος έχει το "κουσούρι" να κοιτάει ψηλά, να θέλει δηλαδή βελτίωση της θέσης του και να μην βολεύεται ας πούμε με κριθάρι -"ουκ επ' άρτον, ή κρίθον, μόνο ζήσεται άνθρωπος"- αρχίζει μάχη για το ύψος του μισθού έξω από τα όρια της απλής αναπαραγωγής, την κριθαροβίωση, μάχη που η τελική ιστορική έκβασή της θα σημάνει απόδοση προς τους εργαζόμενους όλων των ιστορικά οφειλόμενων.

Η Κυβέρνηση με το νομοσχέδιο που έφερε κάνει ανοικτή και άγρια επίθεση σε δικαιώματα των εργαζομένων με το πρόσχημα ότι το μισθολογικό σύστημα δεν είναι ορθολογικό. Τώρα, λοιπόν, έρχεται να το ορθολογικοποιήσει με τη γνωστή μέθοδο του γαϊδάρου του Χότζα, ξεχνώντας και το παραμύθι περί "κοινωνικού μισθού".

Η περίοδος που διανύουμε είναι περίοδος συγκυριακού πλεονεκτήματος του κεφαλαίου. Αυτό το βλέπει κανείς καθαρά μέσα στις σελίδες της "Λευκής Βίβλου" στις καθημερινές ντιρεκτίβες της Ευρωπαϊκής 'Ενωσης και στη Συνθήκη του Μάαστριχτ. Οι κεφαλαιούχοι και οι άνθρωποι τους, αξιοποιούν αυτήν τη συγκυρία, αξιοποιούν τις στρατιές των ανέργων με ωμό εκβιασμό, αξιοποιούν τις αρνητικές εξελίξεις στις πρώην σοσιαλιστικές χώρες, αλλά και το μούδιασμα των μαζών, (που σιγά-σιγά αρχίζει να ξεπερνιέται), προκειμένου να τσακίσουν δικαιώματα και κατακτήσεις.

Επίσης, αξιοποιούν το ρόλο της συνδικαλιστικής γραφειοκρατίας, η οποία κυνικά, ενίοτε, εγκαταλείπει και τον φραστικό ρεφορμισμό. Η σοσιαλδημοκρατία που χθες λειτουργούσε σαν ανάχωμα στο κομμουνιστικό κίνημα, -αυτή που επαίρονταν για το διαβόητο κοινωνικό μισθό και τον εξελεγκτικό της σοσιαλισμό- σήμερα πετάει τη μάσκα και παίρνει, θα πούμε, την εκδίκησή της. Τι εκδίκηση! Μέσα σ'αυτό το νομοσχέδιο φαίνεται πολύ καθαρά αυτή η αλήθεια, για όποιον θέλει να τη δει και ας αφήσουν ορισμένοι τα φληναφήματα περί σοσιαλισμού και σοσιαλιστών.

Το μισθολόγιο των δημοσίων υπαλλήλων για το οποίο γίνεται η σημερινή συζήτηση δεν είναι μια απλή υπόθεση διαλόγου και αλληλοκατανόησης. Μακάρι να ήταν έτσι. Οι φλυαρίες και συχνά οι ανοησίες κάποιων αρκετά βολεμένων της ΟΚΕ, Οικονομική Κοινωνική Επιτροπή- και άλλων που ανακάλυψαν το μόρφωμα του "κοινωνικού εταιρισμού", οι όρκοι πίστης στο διάλογο από πολιτικούς εκβιαστές, είναι η εξωτερική λάμψη ενός ψεύτικου, σάπιου εσωτερικά αντικειμένου. 'Εχεις μαχαίρι; Τρως πεπόνι. Από κει πρέπει να ξεκινάει ο κάθε εργαζόμενος τη διεκδίκηση στην υπεράσπιση των δικαιωμάτων του. Μέσα σ'αυτό το πλαίσιο πρέπει να δει και τη σημασία του διαλόγου. 'Ολα τα άλλα είναι κουβέντες για να περνάει ο καιρό.

Μια που συζητάμε το μισθολόγιο των δημοσίων υπαλλήλων, αξίζει να θυμίσουμε συνοπτικά ορισμένα ιστορικά στοιχεία που σχετίζονται με αυτό το σοβαρότατο θέμα. Το 1927 για πρώτη φορά και ύστερα από πολλές προσπάθειες η τότε νεαρή Συνομοσπονδία Δημοσίων Υπαλλήλων Ελλάδας, η ΣΔΥΕ θέτει στα πλαίσια του ρόλου του συνδικαλιστικού κινήματος το ζήτημα: Μισθός που να καλύπτει τις ανάγκες ζωής, αυτόματη αναπροσαρμογή, απόδοση μέρους από την αύξηση του εθνικού εισοδήματος. Για την εποχή εκείνη, το 1927, αυτός ο στόχος ήταν ένας προωθημένος συνδικαλιστικός στόχος.

Το 1933 διαμορφώθηκε το προπολεμικό μισθολόγιο που υπολόγιζε το μέσο τιμάριθμο και το δικαίωμα συμμετοχής στη γενική κατά κεφαλή αύξηση του εθνικού εισοδήματος, ν. 5981/34. Στις 11 Μάρτη του 1936, στο συνέδριο των δημοσίων υπαλλήλων, αποφασίζεται προσαρμογή των μισθών στον "αυξηθέντα τιμάριθμο ζωής και αναγνώρισης του δέκατου τρίτου μισθού".

Το 1950 με τον αναγκαστικό νόμο 1502 έγινε απόπειρα κάποιας προσαρμογής στις τότε συνθήκες. Αλλά ο καθένας μπορεί να αντιληφθεί τι προσαρμογή -μιλάμε για το 1950- μπορούσε να ήταν με τον κάθε Πιουροφόι να αλωνίζει σαν αφέντης τη Χώρα. Το μισθολόγιο που φιλοτεχνήθηκε τότε ήταν κατά 50% κάτω από εκείνο που έπρεπε. Ακόμα και ο τότε οικονομικός σύμβουλος της κυβέρνησης, Βαρβαρέσος, αναγκάστηκε να πει ότι το μισθολόγιο του 1950 υπολείπονταν κατά 40% του προπολεμικού.

Το 1959 το τότε Συμβούλιο της Ανώτατης Διοικούσης Επιτροπής Δημοσίων Υπαλλήλων, ΑΔΕΔΥ, προτείνει μισθολόγιο που να έχει αφετηρία το μισθολόγιο, έστω του 1933 και να συνυπολογίζει τις στο μεταξύ νέες εξελίξεις και ανάγκες των δημοσίων υπαλλήλων.

Δεν παραλείπουμε να σημειώσουμε ότι το 1959 κυριαρχούν στο δημοσιοϋπαλληλικό συνδικαλιστικό κίνημα δυνάμεις του κρατικού συνδικαλισμού, χωρίς βέβαια να λείπουν και εκείνοι, που από τα μέσα και σε καθεστώς βαθιάς παρανομίας του ταξικού συνδικαλιστικού κινήματος έδιναν ή προσπαθούσαν να δώσουν τη μάχη να περάσουν μια σωστή λογική στις διεκδικήσεις των εργαζομένων.

'Ολες οι κυβερνήσεις ποτέ δεν έκαναν ένα ενιαίο μισθολόγιο που θα έβλεπε ισότιμα τους δημοσίους υπαλλήλους και θα υπολόγιζε τις πραγματικές τους ανάγκες. 'Ο,τι έγινε κατορθώθηκε με προσπάθειες και συχνά με μεγάλες θυσίες. Αυτό δεν πρέπει να το ξεχνάνε κυρίως οι δημόσιοι υπάλληλοι και ο φορείς τους.

Η προσπάθεια για εμπέδωση των διακρίσεων, για διάσπαση στις γραμμές των δημοσίων υπαλλήλων ήταν πέντε το κρασί του μπεκρή για τους αρμόδιους κυβερνητικους παράγοντες του όποιου χρώματος. Μέσα σε αυτήν τη λογική εντάσσονται τα διάφορα επιδόματα, όχι τα βασικά, εννοείται, και άλλα τερτίπια, που θυμίζουν, σε σύγχρονη έκδοση τους "δικούς σας" και "δικούς" μας του περασμένου αιώνα, την πλατεία Κλαυθμώνος.

Σελίδα 4274 

 

Κύριοι Βουλευτές, για να μπορέσουμε να συνεννοηθούμε γιατί πράγμα κουβεντιάζουμε, αν μπορούμε να βρούμε μία άκρη με τους λεγόμενους εκσυγχρονιστές της Κυβέρνησης και όλους εκείνους που μαθαίνουν κουρείς στου κασιδιάρη το κεφάλι, θα ρωτήσουμε τα εξής:

Το λεγόμενο νέο μισθολόγιο σε ποια βάση οικοδομείται; Υπολογίζει τις σημερινές ανάγκες των εργαζομένων, έστω αυτές των επίσημων πηγών της Εθνικής Στατιστικής Υπηρεσίας, που, όπως λένε, συνιστούν το όριο διαβίωσης; Για το όριο αυτό εμείς έχουμε σοβαρές αντιρρήσεις όπως τις διαμορφώνει η ΕΣΥΕ. Ποιά επιστημονική μέθοδο χρησιμοποιούν οι συντάκτες του νομοσχεδίου για να προτείνουν βασικό μισθό 110.000 μικτά το μήνα. Πάντως δεν είναι επιστημονική μέθοδος να παίρνεις το μαχαίρι και να κόβεις αράδα ό,τι δεν σου αρέσει. Αυτό λέγεται αυθαιρεσία, λέγεται ετσιθελισμός.

Ποια είναι η άποψη των κυβερνώντων για την τιμαριθμική αναπροσαρμογή, που, όπως είδαμε, ήταν στόχος του κινήματος των δημοσίων υπαλλήλων, εδώ και πολλές δεκαετίες, στόχος όλου του εργατικού κινήματος; Πώς απαντά στο επιχείρημα ότι οι εργαζόμενοι δικαιούνται και αυξήσεις που να παίρνουν υπόψη την αύξηση του εθνικού εισοδήματος;

Σε όλα τα παραπάνω δεν δίνεται απάντηση από τους συντάκτες του νομοσχεδίου. Δεν υπάρχει λογική, δεν υπάρχει αφετηρία που να στέκεται στα πόδια της. Ας πούμε αφετηρία το κολοβό μισθολόγιο το 1950. Δεν υπάρχει επιστημονική προσέγγιση για τις σημερινές ανάγκες. Αυτό που υπάρχει είναι η επικίνδυνη, κατά την άποψη μας, λογική ότι "με εκλέξατε κυβέρνηση, θα υποστείτε και τις συνέπειες". 

'Ενα ακόμα επιχείρημα από την πλευρά της Κυβέρνησης είναι αυτό που λένε συχνά οι διάφοροι προπαγανδιστικοί μηχανισμοί ότι, "αυτά έχουμε, αυτά δίνουμε".

Πάνω σε αυτό εκτιμάμαι ότι δεν υπάρχει μεγαλύτερη πολιτική εξαπάτηση. Το υπογραμμίζουμε για το λόγο ότι ξέρουμε πολύ καλά ότι η κορυφή της πυραμίδας στην ελληνική κοινωνία, οι μεγαλοσχήμονες και όσοι περιστρέφονται γύρω από αυτούς και τους υπηρετούν, δηλαδή ένα ποσοστό 15-20%, μοιράζονται το μεγαλύτερο κομμάτι της πίτας, το πάνω από 60% του εθνικού μας εισοδήματος.

Ποιους εντάσσουμε μέσα σε αυτό το 15-20%; Τις πολυεθνικές που λειτουργούν στη Χώρα μας, οι οποίες καλύπτονται για τη ληστεία του εθνικού μας πλούτου με νομοθετικές και συνταγματικές ακόμα ρυθμίσεις, τους μεγαλοαστούς, τους μεγαλοκαπισταλιστές, τους Λάτσηδες, τους Βαρδινογιάννηδες, Λαμπράκηδες, Μπόμπολες και μερικά ακόμα δεκάδες τέτοια ονόματα, παλιά και νέα τζάκια, όπως λέγονται, από το χώρο της βιομηχανίας, του μεγάλου εμπορίου, με πρώτους βέβαια στη λίστα τους εφοπλιστές. Τα εισοδήματα όλων αυτών άμεσα ή έμμεσα μετριούνται με δισ. δραχμές το μήνα, άμεσα από την εκμετέλλευση των ίδιων των εργαζομένων και έμμεσα από διάφορες κομπίνες που κάνουν, με μη απόδοση φόρων, με νομοθετικές ρυθμίσεις, εκατοντάδων δισ. δραχμών, υποτιμολογήσεις και υπερτιμολογήσεις κ.λπ.

Κοντά σε αυτούς υπάρχει ένα ποσοστό 2-3% περίπου αστών οι οποίοι βρίσκονται εύκολα μόνο με μία βόλτα σε συγκεκριμένες συνοικίες της Αθήνας και άλλων πόλεων. Ακολουθούν οι μικροί καπιταλιστές, οι μικροί αστοί, στο εμπόριο και στη βιομηχανία που το όνειρό τους είναι να γίνουν και αυτοί μεγάλοι που παίρνουν σημαντικό κομμάτι από την πίτα που ισοδυναμεί με πολλά εκατομμύρια κέρδη το μήνα για τον καθένα. Επίσης δεν θα μπορούσαν να λείψουν και οι αεριτζήδες, οι αετονύχηδες, οι παραοικονομούντες, οι προμηθευτές, οι σύμβουλοι κ.λπ. οι περισσότεροι των οποίων πουλάνε αέρα κοπανιστό. Αρκετοί έχουν εξειδικευτεί στο "σπόρ" της λεηλασίας των διάφορων Πακέτων Ντελόρς κ.λπ., χρήματα του Λαού, και που τα ατομικά μηνιάτικα εισοδήματα τους ισοδυναμούν με δεκάδες εκατομμύρια δραχμών.

Σημαντικό κομμάτι της πίτας μοιράζονται και τα στηρίγματα-μηχανισμοί όλης της παραπάνω "αγία" οικογένειας. Μεγαλοδημοσιογράφοι, με εκατομμύρια έσοδα μηνιαίως, είναι αυτοί που με απύθμενο θράσος μας λένε, ότι το κράτος δεν μπορεί να δώσει παραπάνω -το πήραν υπό την προστασία τους- και ότι οι απεργίες γίνονται από συντεχνίες.

Αυτοί οι μεγαλοδημοσιογράφοι- λίγοι, είναι γεγονός- που πούλησαν την ψυχή τους και σκοτώνουν, κατά τη δική τους ομολογία, ακόμα και τη μάνα τους, προκειμένου να ικανοποιήσουν το φιλoτομαρισμό τους και τα βίτσια τους, τολμάνε, έχουν το θράσος τόσων .... πηθίκων, να λένε ότι οι εργάτες δεν έχουν δίκιο, που διεκδικούν ένα μισθό να επιβιώσουν, να ζήσουν σαν άνθρωποι. Και αξιωματούχοι-στελέχη σε διάφορους χώρους του ιδιωτικού και δημόσιου τομέα ανήκουν σ' αυτή την κατηγορία της μοιρασιάς, του μεγάλου κομματιού της πίτας, για να εξυπηρετήσουν εντελώς συγκεκριμένους σκοπούς και σκοπιμότητες. Οι προσωπικές τους αμοιβές μπορούν να ξεκινούν από ένα εκατομμύριο το ελάχιστο και να φτάνουν τα πολλά εκατομμύρια το μήνα. Οι μεγαλογιατροί, οι μεγαλοδικηγόροι, διάφοροι ελεύθεροι επαγγελματίες, όπως λέγονται, οι Βουλευτές κ.λπ., είναι μία ακόμα κατηγορία ανθρώπων, που το μηνιαίο εισόδημά τους κινείται στα ίδια επίπεδα περίπου με τους παραπάνω. Για τους Βουλευτές του ΚΚΕ δεν γίνεται λόγος, γιατί όλα τα εισοδήματα που έχουν από τη Βουλή, τα καταθέτουν στο Κόμμα και παίρνουν μια αποζημίωση για τη συντήρησή τους, σύμφωνα με τις συμβάσεις της ΓΣΕΕ.

Μια παροιμία λέει: "Η κότα όταν πίνει νερό, κοιτάει και το Θεό". 'Ολοι αυτοί στους οποίους αναφερθήκαμε, το έχουν ξεχάσει αυτό. Μάλιστα στην επιτροπή που συζητούσαμε το νομοσχέδιο, βρέθηκαν Βουλευτές οι οποίοι πρότειναν πιο άγρια μέτρα. Δηλαδή δεν τους φτάνει αυτό, που λέει η ΑΔΕΔΥ, ότι το νομοσχέδιο είναι άγριας νεοφιλελεύθερης αντίληψης. Θέλουν να είναι ακόμα πιο αντιδραστικό. Προσπαθούν όλοι να κόψουν -και κόβουν- πενταροδεκάρες από τους μισθωτούς, πολύ χρήσιμες όμως γι' αυτούς. 'Οταν όμως γίνεται συζήτηση για τα δικά τους προνόμια, για τα δικά τους εισοδήματα, αντιδρούν έντονα, προβάλλοντας διάφορες αστήρικτες και συχνά ανόητες δικαιολογίες.

Με το νομοσχέδιο εισάγεται η αντεργατική πολιτική της Λευκής Βίβλου για σύνδεση μισθού με τη λεγόμενη παραγωγικότητα. Για πρώτη φορά ένα μέρος των αποδοχών, το διαβόητο επίδομα απόδοσης, που κυμαίνεται από τριάντα οκτώ χιλιάδες μέχρι εξήντα οκτώ χιλιάδες, μπαίνει στον προκρούστη της ανά δίμηνο έκθεσης αξιολόγησης και περικόπτεται ακόμα και από εκείνους, που θα βρίσκονται σε αναρρωτική άδεια. Θα νεκραναστηθούν οι γνωστοί επιθεωρητές-αξιολογητές της δεκαετίας 1960-1970 και όλοι ξέρουμε πώς κρίνουν. Θα το πούμε καθαρά. Θα αμείβονται χωρίς να το αξίζουν οι ημέτεροι και θα χαντακώνονται όσοι δεν θα πουλήσουν την ψυχή τους.

Γίνεται μία ταχυδακτυλουργία με το βασικό μισθό. Λένε στο νομοσχέδιο, στην εισηγητική έκθεση, ότι το βασικό τετραπλασιάζεται. Η μισή αλήθεια είναι χειρότερη από ολόκληρο ψέμα. Το ποσό των εκατόν δέκα χιλιάδων δραχμών βασικό δεν αλλάζει με καμία αλχημεία. Είναι εκατόν δέκα χιλιάδες μικτό, τελεία και παύλα. Κι αυτό το ποσό δεν προκύπτει από καμιά λογική προσέγγιση, όπως είπαμε παραπάνω, ποιος πρέπει να είναι αφετηριακός βασικός μισθός.

Επειδή γίνεται αυτή η ψευτοαλλαγή στα βασικά και επειδή ενδεχόμενα αυτή η αλλαγή στον υπολογισμό του βασικού να έχει μια μικρή θετική επίδραση τώρα στις συντάξεις, η Κυβέρνηση ετοιμάζεται με άλλο νομοσχέδιο, που θα φέρει, να βάλει τα πράγματα στη θέση τους.

ΑΔΑΜ ΡΕΓΚΟΥΖΑΣ: Δεν έχει.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε' Αντιπρόεδρος της Βουλής): Και τώρα δεν έχει, αλλά θα χτυπήσει και εκεί. Το λέμε, γιατί υπάρχουν κάποιοι καλοθελητές, που κάνουν μια υπόγεια προπαγάνδα και λένε στους συνταξιούχους, ότι εσείς είσθε βολεμένοι, δεν σας θίγει το νομοσχέδιο.

Με αυτό το μισθολόγιο μειώνεται στα 2/3 το ποσό βάσει υπολογισμού των όποιων εισοδηματικών αυξήσεων και των συντάξεων, αφού ως βάση υπολογισμού γι' αυτά τα ποσά θα θεωρείται μόνο ο βασικός μισθός, ενδεχόμενα και το χρονοεπίδομα.

Με το νέο, λεγόμενο, μισθολόγιο, όχι μόνο δεν καλύπτονται 

Σελίδα 4275 

οι απώλειες αυτές, που η ηγεσία του ΠΑΣΟΚ προεκλογικά το 1993 τις είχε προσδιορίσει σε 40% για τα χρόνια διακυβέρνησης από τη Νέα Δημοκρατία -τα προηγούμενα βέβαια τα ξεχνούσαν- αλλά ούτε κι ο τιμάριθμός του 1996 και 1997 τις καλύπτει υφαρπάζεται το νομοθετημένο διορθωτικό ποσό του 1996 και για πρώτη φορά καταργείται και αυτή η πενιχρή εισοδηματική πολιτική.

Η ΑΤΑ έχει ξεχαστεί εντελώς και δυστυχώς γι' αυτήν την απώλεια μνήμης της Κυβέρνησης συμβάλλουν με τον τρόπο τους και ορισμένες συνδικαλιστικές ηγεσίες.

Τα διάφορα χαράτσια που επέβαλε η Κυβέρνηση στους συναλλασσόμενους με πολλές δημόσιες υπηρεσίες, για να προσφέρει κάποια διασπαστικά και εκμαυλιστικά στην ουσία επιδόματα, διατηρούνται με το νομοσχέδιο αυτό, αλλά καταργούνται τα επιδόματα. Τα χαράτσια τα κρατάει, τα επιδόματα τα καταργεί. Καλό κόλπο.

Τι προτείνουμε; Το νομοσχέδιο δεν παίρνει γιατριά. Είναι από την αρχή μέχρι το τέλος μια οικονομική πολιτική εξαπάτησης των εργαζομένων. Φθάνει ακόμη να καταργεί και το επίδομα ραδιενέργειας των εργαζομένων στο "ΔΗΜΟΚΡΙΤΟ", με το επιχείρημα, ότι οι μισθωτοί πρέπει να προστατεύονται από τους κινδύνους και όχι να παίρνουν επιδόματα!

Οι οικονομικοί Υπουργοί της Κυβέρνησης έγιναν και πυρηνικοί φυσικοί. Κατάφεραν να κάνουν ακίνδυνη και τη ραδιενέργεια! 'Ελεος!

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Δεν ισχύει αυτό.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Πότε το αλλάξατε, κύριε Υπουργέ; Δεν το πήραμε χαμπάρι.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Είναι μέσα στο νομοσχέδιο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Στην επιτροπή δεν ακούστηκε. 

Το καλύτερο είναι να αποσυρθεί αυτό το νομοσχέδιο και να έρθει άλλο, που επιτέλους θα έχει κάποια λογική αφετηρία.

Συνοψίζοντας, υποστηρίζουμε ότι για να μπορούμε να συζητάμε στα σοβαρά ένα μισθολόγιο, τότε αυτό θα πρέπει να παίρνει υπόψη τα εξής στοιχεία.

Βασικό, που να είναι ίσος με το όριο διαβίωσης. Δηλαδή:

Α. Δαπάνες διατροφής, δαπάνες για ένδυση υπόδηση, δαπάνες για στέγη, για υγεία, μόρφωση, πολιτισμό, δαπάνες για τις απλές καθημερινές ανάγκες των ανθρώπων, δαπάνες για τις ανθρώπινες κοινωνικές σχέσεις.

Β. Πάνω σ'αυτό, που αποτελεί το όριο διαβίωσης και πρέπει να είναι εκ των ων ουκ άνευ, θα πρέπει να ενσωματωθούν όλα τα επιμέρους, εκτός από τα βασικά, επιδόματα. Και για λόγους αποκατάστασης να προστεθεί ένα μέρος των απωλειών, όπως το προτείνουν οι εργαζόμενοι, χωρίς να ξεχνούν όλες τις απώλειες διαχρονικά, που οφείλουν να τις διεκδικούν, γιατί είναι τα κλεμμένα.

Γ. Πάνω σ' αυτό το ποσό, που θα προκύψει με την παραπάνω λογική και θα αποτελεί το σύγχρονο βασικό, να προστίθενται τα βασικά επιδόματα, όπως πολυετία, οικογενειακό κ.λπ.

Δ. Οι συντάξεις να είναι στο ύψος του 80%, των εν ενεργεία καταβαλλόμενων αποδοχών των υπαλλήλων.

Αυτή μας η πρόταση συνολικά παίρνει υπόψη δύο βασικά στοιχεία:

Το πρώτο, την ανθρώπινη διαβίωση του εργαζόμενου. Και,

Το δεύτερο, την έννοια του εξανθρωπισμού των ανθρώπων.

Αυτή μας η πρόταση είναι εντελώς διαφορετική από τη φιλοσοφία και από τα επιμέρους στοιχεία του νομοσχεδίου της Κυβέρνησης. Το ξέρουμε ότι δεν αντιστοιχεί με το σύνθημα των εργαζομένων "δεν διεκδικούμε τίποτα, τα θέλουμε όλα," ωστόσο είναι μια αφετηρία και είναι μια πρόταση προς την Κυβέρνηση να πάρει πολιτική απόφαση, να αποσύρει το νομοσχέδιο, να δώσει μια αύξηση σημαντική στους δημόσιους υπάλληλους και να εφαρμοστούν στη συνέχεια οι 151 και 154 Διεθνείς Συμβάσεις Εργασίας, για τις συλλογικές συμβάσεις στους δημόσιους υπαλλήλους.

Κλείνω, κύριε Πρόεδρε. Στην προσπάθεά τους οι εργαζόμενοι να υπερασπίσουν τα δικαιώματά τους και να βελτιώσουν τη θέση τους, βρίσκονται αντιμέτωποι με τη χυδαία προπαγάνδα, ότι "εσείς έχετε έναν μισθό, έχετε ένα κομμάτι ψωμί. Για κοιτάξτε τους άλλους, που είναι απέξω, τους άνεργους;". Αντι να μεριμνήσουν ώστε να βρουν δουλειά οι άνθρωποι, τους φέρνουν σε αντιπαράθεση και θέλουν να διασπάσουν το ίδιο το εργατικό κίνημα.

Εμείς καταψηφίζουμε το νομοσχέδιο. Καλούμε όλους τους Βουλευτές να κάνουν το ίδιο, γιατί, κατά την άποψή μας, δεν είναι μόνο θέμα πολιτικής, είναι θέμα και ανθρώπινης στάσης απέναντι σε μια κατάσταση.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, η Βουλευτής Α' Αθηνών κα Μαριέτα Γιαννάκου-Κουτσίκου και ο Βουλευτής Επικρατείας κ. Γεώργιος Αλογοσκούφης ζητούν ολιγοήμερη άδεια απουσίας στο εξωτερικό.

Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Η Βουλή ενέκρινε.

Η Ειδική Αγορήτρια του Συνασπισμού της Αριστεράς και της Προόδου κα Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, είναι η πρώτη φορά που ανεβαίνω στο Βήμα.

Κύριε Υπουργέ, κυρίες και κύριοι συνάδελφοι, όταν ανέλαβα την παρακολούθηση αυτού του νομοσχεδίου, εκ μέρους του Συνασπισμού είχα αγωνία γιατί πίστευα ότι επωμίζομαι ένα βαρύ φορτίο, αφού πρόκειται για την οικονομική, αλλά και τη θεσμική αποκατάσταση εκατοντάδων χιλιάδων εργαζομένων, παράλληλα με την αναβάθμιση της Δημόσιας Διοίκησης της Χώρας μας.

Στην πορεία όμως διεπίστωσα ότι το φορτίο είναι ελαφρύ, θα έλεγα, αφού το παρόν νομοσχέδιο, κάθε άλλο παρά πολιτική βαρύτητα έχει.

Το λέω αυτό, γιατί η εισηγητική έκθεση δεν περιέχει καμιά κριτική θεώρηση για την ως τώρα κατάσταση, δεν μας λέει τι επιδιώκει να πετύχει με το νέο μισθολόγιο, τι να καταργήσει, τι να αλλάξει και τι να προσθέσει.

Αυτό, που κατά τη γνώμη μου καθρεπτίζει το νομοσχέδιο είναι η υποβάθμιση της Δημόσιας Διοίκησης. Η Κυβέρνηση φαίνεται, ότι έχει βρει άλλους τρόπους και μέσα, για να κάνει αναπτυξιακή πολιτική, αφήνοντας στο δημόσιο τομέα ένα ρόλο διαχειριστικό, εκτελεστικό, με χαμηλά αμειβόμενους υπαλλήλους.

Κυρίες και κύριοι συνάδελφοι, οι μόνοι -και το τόνισα στην ομιλία μου στην Επιτροπή- που βγαίνουν, ίσως, κερδισμένοι απ' αυτό το νομοσχέδιο, είναι η κατηγορία εκείνη των υπαλλήλων που είτε έπαιρναν λίγα ή καθόλου επιδόματα. Γιατί, όλα τα άρθρα του στηρίζονται σ' αυτά και μόνο. Καμία ουσιαστική αύξηση επί του συνόλου των αποδοχών, με βασικό μισθό που εξακολουθεί να διατηρεί χαμηλή βάση υπολογισμού των συντάξεων, οι οποίες, σε κάποιες περιπτώσεις, κυμαίνονται κάτω από το 45% των εν ενεργεία αποδοχών. Να, γιατί λέω, ότι το νομοσχέδιο δεν έχει πολιτική βαρύτητα και στηρίζεται και πάλι στην επιδοματική πολιτική της Κυβέρνησης.

Θύμωσε μαζί μου ο κύριος Υφυπ., προχθές, στην Επιτροπή -κύριε Υφυπουργέ, για σας τα λέω- όταν είπα, ότι η συζήτηση, μου θυμίζει παζάρεμα σε ψιλικατζίδικο. Δεν ξέρω γιατί θυμώσατε. 'Οταν αργότερα ο κ. Κεδίκογλου πήρε το λόγο, είπε ότι αισθάνεται πως βρίσκεται σε σαλεπιτζίδικο. Το δικό μου μαγαζί ήταν καλύτερο, γιατί ήταν σταθερό. Το σαλεπιτζίδικο πάει κι έρχεται, άρα χειρότερο. Αισθάνθηκα ανακουφισμένη, λοιπόν, απ' αυτό.

Κυρίες και κύριοι, η Κυβέρνηση μας παρασύρει με το νομοσχέδιο αυτό και εμάς τους πολιτικούς, αλλά και τους συνδικαλιστές, να παζαρεύουμε για πέντε και δέκα χιλιάδες στα διάφορα επιδόματα: δώσε μου εμένα πέντε, για να μη φωνάζω, δώσε μου εμένα δέκα, για να μην κάθομαι έξω από τη Βουλή, δώσε μου εμένα δεκαπέντε, για να μην απεργώ. Και βέβαια, δεν μπορούσαμε να μην μπούμε στη λογική αυτής της διαδικασίας, γιατί δεν ήταν δυνατόν να πούμε "όχι" έστω σ' αυτές τις κάποιες αποδοχές. Το μη χείρον βέλτιστον, δηλαδή! 'Οταν ρωτήθηκε ο πρόεδρος της ΑΔΕΔΥ, γιατί δεν 

Σελίδα 4276 

ζητά να αποσυρθεί το νομοσχέδιο, αφού έχουν τόσο μεγάλες διαφορές, ο άνθρωπος απάντησε "γιατί κάποιοι συνάδελφοί μου ευνοούνται και δεν μπορώ να το κάνω". Μα, ήλθαμε εδώ, για να λύσουμε το πρόβλημα κάποιων υπαλλήλων που ευνοούνται από κάποιες αποδοχές ή το πρόβλημα του συνόλου των εργαζομένων στο Δημόσιο;

Ο κύριος Υφυπ., παίρνοντας την απάντηση αυτή, του εκπροσώπου της ΑΔΕΔΥ, έσπευσε πολλές φορές να μας πει στην Επιτροπή: "Βλέπετε; Αν το νομοσχέδιο δεν ήταν καλό, οι φορείς θα ζητούσαν την απόσυρσή του". Μα, δεν είναι έτσι...

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Θα το επαναλάβω.

ΑΝΔΡΙΑΝΗ ΛΟΥΛΕ: Μάλιστα! Τι δουλειά έχουν οι συνδικαλιστές με την απόσυρση ή τη μη απόσυρση ενος νομοσχεδίου; Αυτή είναι δική μας δουλειά. Εμείς, σύσσωμοι, όλη η Αντιπολίτευση, σας ζητήσαμε να το αποσύρετε και σεις δεν το πράξατε.

Το επιχείρημα ότι το νομοσχέδιο δίνει αύξηση διπλάσια της εισοδηματικής πολιτικής δεν ευσταθεί. Σαν αυξήσεις η Κυβέρνηση υπολογίζει τα ποσά των διαφόρων λογαριασμών, από τους οποίους έπαιρναν επιδόματα κάποιοι κλάδοι εργαζομένων και εντάσσει τώρα τους λογαριασμούς αυτούς στον τακτικό προϋπολογισμό. 

Ακούσαμε, επί έξι ώρες, την περασμένη Τρίτη, τους εκπροσώπους των εργαζομένων, χωρίς την παρουσία του Υπουργού. Ούτε τώρα είναι εδώ. Οι προτάσεις τους ήταν εκ διαμέτρου αντίθετες από την εισηγητική έκθεση...

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Μου επιτρέπετε;

ΑΝΔΡΙΑΝΗ ΛΟΥΛΕ: Θα τα πείτε, όταν θα μιλήσετε, κύριε Υφυπουργέ. Θέλετε να μιλήσετε τώρα;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Δεν μπορείτε να λέτε ότι απουσιάζει ο Υφυπ..

ΑΝΔΡΙΑΝΗ ΛΟΥΛΕ: Λέω για τον κ. Παπαντωνίου. Είπα Υπουργός, όχι Υφυπ.. Εσείς ήσαστε. Μη με διακόπτετε, γιατί ανέβηκα για πρώτη φορά στο Βήμα και θα έχω περισσότερο τρακ. Γιατί το κάνετε αυτό;

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Η ΑΔΕΔΥ ζητά εκατόν ενενήντα χιλιάδες βασικό μισθό και σεις δίνετε εκατόν δέκα χιλιάδες. Συγχώνευση επιδομάτων στο βασικό μισθό φωνάζουν οι εργαζόμενοι, αντίθετοι εσείς, και πάει λέγοντας. Οι συνολικές αποδοχές, έτσι όπως προτείνονται για τη μεγάλη πλειοψηφία των δημοσίων υπαλλήλων, θα κινούνται στα σημερινά επίπεδα φτώχειας. Δεν καλύπτουν ούτε καν τις απώλειες των τελευταίων ετών. Οι εμφανιζόμενες αυξήσεις περιλαμβάνουν ποσά που ήδη δίνονται μέσα από διάφορα επιδόματα. Σε πολλές περιπτώσεις, για πολλούς εργαζόμενους στο Δημόσιο, το προτεινόμενο ύψος δεν ξεπερνά και αυτές τις σημερινές αποδοχές, ούτε αγγίζει τις αυξήσεις που θα έπαιρναν το 1997 με το υπάρχον μισθολογικό σύστημα μέσω του διορθωτικού και της εισοδηματικής πολιτικής.

Σε καμία περίπτωση δεν ανταποκρίνεται στην αναγκαιότητα οικονομικής αναβάθμισης των δημοσίων υπαλλήλων, πράγμα που αποτελεί προϋπόθεση για τον εκσυγχρονισμό της Δημόσιας Διοίκησης.

Αλλά και στην επιδοματική της πολιτική η Κυβέρνηση δεν είναι καθαρή, κύριοι συνάδελφοι. Και θα σταθώ σε ορισμένες συγκεκριμένες και κραυγαλέες περιπτώσεις και πάνω απ' όλα στο οικογενειακό επίδομα, που αντί να το επεκτείνει όταν και οι δύο σύζυγοι εργάζονται στο Δημόσιο, καταργεί τη χορήγησή του και στις περιπτώσεις εκείνες που ο ένας απ' τους δύο εργάζεται στον ιδιωτικό τομέα. Με ποιο σκεπτικό το κάνετε αυτό;

Εμείς θεωρούμε, ότι το επίδομα είναι σημαντικό και σας λέω ότι, αν δεν το καταργήσετε, θα ψηφίσουμε ολόκληρο το άρθρο 8 και ας έχουμε αντιρρήσεις σε πολλά άλλα σημεία του. 'Ετσι, για να μη λέτε ότι κάνουμε αντιπολίτευση για την Αντιπολίτευση και λέμε "όχι" για το "όχι".

Χαμηλά παραμένουν και τα τακτικά επιδόματα σε άλλες θέσεις, προϊσταμένου, προβληματικών και παραμεθορίων περιοχών, μεταπτυχιακό, σπουδών και διδακτορικό, το επίδομα πληροφορικής που, αντί να αυξάνεται, μειώνεται. Ακόμα είναι πενιχρή η αύξηση του επιδόματος ευθύνης, κυρίως στους τμηματάρχες, μόνο τρεις χιλιάδες το μήνα. Μα, είμαστε σοβαροί; Με τρεις χιλιάδες το μήνα τι θα πάρουν; Ούτε ένα κιλό κρέας με κόκκαλο, γιατί χωρίς κόκκαλο κάνει ακριβότερα. Βέβαια, όταν πρόκειται για αύξηση αποδοχών στελεχών, που συνήθως είναι "ημέτεροι", οι αυξήσεις φθάνουν στις πενήντα χιλιάδες. Να τις πάρουν, δεν λέμε όχι, αλλά να μην είναι τόσο μεγάλη η ψαλίδα, ο ένας τρεις χιλιάδες και οι άλλοι πενήντα χιλιάδες.

Θα έρθω στο άρθρο 13 -αν και τα άρθρα θα τα συζητήσουμε από αύριο- και στις δυνατότητες, που δίνει για την επιλεκτική περικοπή του κινήτρου απόδοσης. Από τη μια μεριά εμφανίζεται σαν τμήμα των καταβαλλομένων αποδοχών και συνοπολογίζεται στις υπολογιζόμενες αυξήσεις και από την άλλη, η χορήγησή του συνδέεται με την υποκειμενική κρίση των μελών του Υπηρεσιακού Συμβουλίου. Δηλαδή, αν το Υπηρεσιακό Συμβούλιο δεν με συμπαθεί, δεν μου δίνει το επίδομα, αν με συμπαθεί, μου το δίνει.

Δίνεται, λοιπόν, η δυνατότητα σ'αυτό το άρθρο περικοπής ενός σημαντικού τμήματος αποδοχών των εργαζομένων.

Μα, ένα τέτοιο σύστημα θα είχε νόημα, αν αφορούσε επιπλέον πρόσθετες παροχές στις τακτικές αποδοχές.

Κυρίες και κύριοι συνάδελφοι, το ζητούμενο είναι: Τι Δημόσια Διοίκηση θέλουμε να έχουμε; Θέλουμε μια Δημόσια Διοίκηση, που θα καλύπτει τις ανάγκες της οικονομικής, επιστημονικής και κοινωνικής ανόρθωσης της Χώρας, σε ευρωπαϊκό επίπεδο, για το οποίο κοπτόμεθα τόσα χρόνια; Τότε, το κόστος του μισθολογίου θα πρέπει να ικανοποιεί τις ανάγκες αυτές. Μόνο μέσα από ένα τέτοιο μισθολόγιο, οι δημόσιοι υπάλληλοι θα αφοσιωθούν στο αντικείμενό τους και θα χρησιμοποιούν τη Δημόσια Διοίκηση όχι σαν πάρεργο ή σαν συμπληρωματική δεύτερη εργασία.

Το σημερινό νομοσχέδιο δεν δημιουργεί μια στέρεη βάση για μια νοικοκυρεμένη, ελεγχόμενη και ρυθμιζόμενη ανά κλάδο πολιτική διαχείριση και αξιοποίηση του ανθρώπινου δυναμικού.

Η πρότασή σας, κύριε Υπουργέ, δεν αποτελεί νέο μισθολόγιο, αλλά τακτοποίηση και μετονομασία των διαφόρων επιδομάτων. Παγιώνει και εντείνει την επιδοματική πολιτική, διαιωνίζοντας την πολιτική λιτότητας σε βάρος, των εν ενεργεία, αλλά κυρίως, των συντάξιμων αποδοχών των υπαλλήλων του Δημοσίου.

Για να δώσουμε μια σωστή λύση στο οικονομικό πρόβλημα της κοινωνικής αυτής τάξης, πρέπει να έρθουμε στη θέση τους. Μπορούμε εμείς να ζήσουμε με αυτά τα χρήματα; Μπορούμε να σπουδάσουμε τα παιδιά μας, να τα ταίσουμε, να τα ντύσουμε;

Γέμισαν προχθές, κυρίες και κύριοι συνάδελφοι, οι διάδρομοι της Βουλής και τα γραφεία μας από εργαζόμενους σε διάφορους κλάδους, να μας παρακαλούν, να κερδίσουν, να σταθεροποιήσουν ή ν'αυξήσουν ένα επίδομα. Είναι αυτή σωστή κοινωνική πολιτική; Υπάρχει άνθρωπος, που να θέλει να γυρίζει στα γραφεία των Υπουργών και των Βουλευτών και να παρακαλάει για πέντε και δέκα χιλιάδες αύξηση; 'Ετσι θα συναγωνισθούμε την Ευρώπη;

Αν ο κύριος Υπουργός -όχι εσείς, ο κύριος Υπουργός, το τονίζω, για να μην παρεξηγηθούμε- είχε περάσει από λαϊκούς αγώνες σαν μαθητής, σαν φοιτητής ή σαν εργαζόμενος, θα είχε άλλη ευαισθησία. Τώρα, κάθεται πίσω από τα χαρτιά του, ψυχρά λογιαριάζει ένα και ένα κάνουν δύο, δίνει το μισό στους εργαζόμενους και λέει "και πολύ τους είναι".

Κατά τη γνώμη μας, το νέο μισθολόγιο, για να είναι ικανοποιητικό και βιώσιμο, πρέπει να στηρίζεται στους εξής πέντε άξονες:

Να αναβαθμίσει τις αποδοχές του συνόλου των εργαζομένων στο Δημόσιο.

Να εξασφαλίσει τις εν ενεργεία και τις συνταξιοδοτικές αποδοχές, βάζοντας τέρμα στην επιδοματική πολιτική.

Σελίδα 4277 

 

Να συνδέεται με το σύστημα των συλλογικών διαπραγματεύσεων τόσο στην κεντρική διαπραγμάτευση, όσο και ξεχωριστά ανά κλάδο.

Να εξασφαλίζεται η βιωσιμότητά του μέσω της ΑΤΑ και του εθνικού εισοδήματος.

Να συμβάλει στην καλύτερη και πιο αποδοτική λειτουργία των δημοσίων υπαλλήλων.

Τελειώνοντας, θα ήθελα να πω, πως το μισθολόγιο θα πρέπει να είναι απόρροια διαλόγου και όχι μονολόγου, ουσιαστικού διαλόγου μεταξύ Κυβέρνησης και συνδικαλιστικών φορέων.

Γιατί εδώ, έχουμε το εξής φαινόμενο: Επειδή είσθε Πλειοψηφία, φέρνετε τα νομοσχέδια και λέτε "το ψηφίζουμε κατά πλειοψηφία" και τελειώνει. Ε, αυτό το θεωρώ άδικο!

Ευχαριστώ.

(Χειροκροτήματα)

ΠΡΟΕΔΡΕΥΩΝ (Παναγιώτης Ν. Κρητικός): Η κυρία Αράπη-Καραγιάννη, Ειδική Αγορήτρια του ΔΗ.Κ.ΚΙ., έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΗ: Κύριε Πρόεδρε, κυρίες και κύριοι συνάδελφοι, κύριε Υπουργέ, σήμερα καλούμαστε να συζητήσουμε για το μισθολόγιο, που αφορά εξακόσιες χιλιάδες σχεδόν εργαζόμενους.

'Ομως, για να καταλάβουμε, τι εστί μισθολόγιο και τι σχέση έχει ο πολίτης με το Κράτος και την κοινωνία, εγώ θα κάνω μία αρχή και θ'αναφερθώ λίγο στη φιλοσοφία, που υπάρχει μεταξύ Κράτους και πολίτη.

Το Σύνταγμα, στο άρθρο 103 ορίζει: "Οι δημόσιοι υπάλληλοι είναι εκτελεστές της θέλησης του Κράτους και υπηρετούν το Λαό.."

Η πάγια νομοθεσία για τα δικαιώματα των δημοσίων υπαλλήλων, όπως Δημοσιοϋπαλληλικός Κώδικας, άρθρο 611, και η γνωμάτευση του Αρείου Πάγου 1369/80, προβλέπει την περιοδική καταβολή στους δημοσίους υπαλλήλους αποδοχών, δηλαδή ενός χρηματικού ποσού, που δεν έχει χαρακτήρα ανταλλάγματος για τις υπηρεσίες που προσφέρουν, αλλά έχει σκοπό να τους επιτρέπει διαβίωση αξιοπρεπή, ανάλογα με τη θέση που κατέχουν στην ιεραρχία της διοίκησης.

Αυτή είναι η νομοθεσία του συνταγματικού νομοθέτη και φυσικά θα έλεγε κανείς και του ιστορικού νομοθέτη που προέβλεψε νομιμότητα.

'Αρα, μέσω του υπαλλήλου σε μια οργανωμένη κοινωνία αντιλαμβάνεται ο καθ' ένας μας τη σχέση του Κράτους με τον πολίτη, διότι οι δημόσιοι υπάλληλοι είναι οι εκφραστές της μέριμνας του Κράτους για τον πολίτη. Σήμερα όμως, υπάρχει μια αναξιοπιστία: Ούτε το Κράτος εμπιστεύεται τον πολίτη, αλλά ούτε και ο πολίτης εμπιστεύεται το Κράτος.

Για να αποκατασταθεί αυτή η εμπιστοσύνη, πρέπει ο υπάλληλος, εγώ θα έλεγα, οι λειτουργοί του Κράτους -γιατί μεγάλο μέρος των δημοσίων υπαλλήλων είναι λειτουργοί, όπως οι δάσκαλοι, οι γιατροί κ.α.- να βοηθηθούν από την Πολιτεία και ηθικά και υλικά, για να παίξουν το ρόλο τους αυτό, σωστά.

Πρέπει ο δημόσιος υπάλληλος να αποκατασταθεί στα μάτια της κοινωνίας ποιοτικά. Τι σημαίνει όταν λέμε "ποιοτικά"; Να είναι αμερόληπτος, να είναι αδέκαστος, να είναι άξιος τηρητής των νόμων, να μην δωροδοκείται. Να είναι με λίγα λόγια ο εκφραστής της νομιμότητας, της ισότητας και της δικαιοσύνης. Και εδώ θα αναφερθώ σε δύο, τρία παραδείγματα:

Ο λαός και ο καθ' ένας μας, θέλει ο εφοριακός υπάλληλος με το μισθό που παίρνει από την Εφορία να ζήσει αξιοπρεπώς. 'Ομως, επειδή δεν μπορεί να ζήσει με αυτό τον μισθό, αναγκάζεται να γίνει και ο λογιστής μιας μικρομεσαίας επιχείρησης, της οποίας ή ο ίδιος θα ελέγξει τα βιβλία, ή κάποιος φίλος του και κάποιες παραχωρήσεις θα γίνουν. 'Αλλο ένα παράδειγμα, είναι αυτό του δασκάλου είτε αυτός είναι καθηγητής κ.λπ., γιατί για μένα δάσκαλοι είναι όλοι αυτοί που υπηρετούν και στις τρεις βαθμίδες εκπαίδευσης: Στα Νηπιαγωγεία, στα Δημοτικά Σχολεία, στη Μέση Εκπαίδευση, στην Ανώτατη Εκπαίδευση κ.λπ. 'Ολοι δάσκαλοι είναι. Ο δάσκαλος και της πρωτοβάθμιας εκπαίδευσης και της δευτεροβάθμιας εκπαίδευσης και της τριτοβάθμιας εκπαίδευσης, θα έπρεπε με αυτά που του δίνει το Κράτος για το λειτούργημα που παρέχει να ζει αξιοπρεπώς. 'Ομως, επειδή δεν τους φθάνουν, ακούμε να λένε, ότι ζουν από τα φροντιστήρια, κάνουν δεύτερη δουλειά, κάνουν τον ταξιτζή, κάνουν τον οικοδόμο κ.ο.κ.

Για να μην υπάρχει λοιπόν, αυτή η εικόνα του κόσμου για τους δημοσίους υπαλλήλους, θα πρέπει κάποια στιγμή η Κυβέρνηση να σκεφθεί πως μπορεί να δημιουργηθεί πάλι η αξιοπιστία στο δημόσιο υπάλληλο και πως θα υπάρχει εμπιστοσύνη ανάμεσα στο Κράτος, στον πολίτη και στο δημόσιο υπάλληλο.

Ο δημόσιος υπάλληλος, κύριε Υπουργέ, πρέπει να είναι ποιοτικά και ηθικά ανεβασμένος. Και φυσικά, για να είναι ποιοτικά ανεβασμένος, θα πρέπει να είναι ανεβασμένος οικονομικά και ηθικά.

Τα νομοσχέδια που έχουν έρθει μέχρι τώρα, στο Κοινοβούλιο, δεν ανταποκρίθηκαν κατά τη γνώμη μας σε αυτή τη φιλοσοφία του Συντάγματος. Και τίθεται το ερώτημα: Μήπως άραγε το τροποποιούμενο νομοσχέδιο με την ονομασία "νέο" φέρνει κάτι καινούριο;

Κατ'εμάς, κύριε Υπουργέ, δεν φέρνει τίποτα το καινούριο. Είναι χειρότερο από τα προηγούμενα και δεν ανταποκρίνεται στη φιλοσοφία και στους σκοπούς των εργαζομένων.

Είναι φανερό, κύριε Υπουργέ, πως το νέο μισθολόγιο που κατέθεσε η Κυβέρνηση έχει το ίδιο ακριβώς περιεχόμενο στις βασικές του αρχές, στη δομή του και στις αποδοχές, σύμφωνα με τις μέχρι τώρα γνωστές προτάσεις της Κυβέρνησης. Εκφράζει την ίδια αντίληψη και τη λογική που από την αρχή προσπαθούσε και προωθούσε η Κυβέρνηση, απορρίπτοντας τις προτάσεις των συνδικαλιστικών οργάνων.

Μέσα από το συγκεκριμένο σχέδιο νόμου, προωθείται ένα νομοσχέδιο σκληρής λιτότητας, διότι η χρηματοδότησή του από τον Προϋπολογισμό, δεν υπερβαίνει τα όρια της εισοδηματικής πολιτικής για το 1997. Επομένως, αδυνατεί να αντιμετωπίσει και να δώσει λύσεις στα συσσωρευμένα επί πολλά έτη, οικονομικά και θεσμικά προβλήματα των εργαζομένων. Επιπλέον, αναπαράγει την επιδοματική πολιτική, διότι δεν ενσωματώνονται όλα τα επιδόματα στο βασικό μισθό, αλλά διατηρούνται μέσω της τριχοτόμησης των τακτικών αποδοχών: Βασικός μισθός, συν χρονοεπίδομα, συν επίδομα εξομάλυνσης, συν κίνητρο απόδοσης.

Η φωτογράφηση και η νομιμοποίηση της υπάρχουσας κατάστασης και οι επιμέρους τροποποιήσεις δεν αποτελούν λύση, κύριε Υπουργέ, με προοπτική, δε δημιουργούν σταθερή βάση για την προώθηση των αλλαγών στη Δημόσια Διοίκηση, αναπαράγουν τα σημερινά χαρακτηριστικά της πολιτικής των μισθών και αυτή η διατήρηση και η αναπαραγωγή έχει σαν αποτέλεσμα τη χαμηλή βάση υπολογισμού των συντάξεων και τη μη αποκατάσταση των σχέσεων εισαγωγικών και καταληκτικών αποδοχών, που εξακολουθούν να παραμένουν, κατά τη γνώμη μας, ισοπεδωτικές.

Εμπεριέχει επίσης διατάξεις που φαλκιδεύουν τις αποδοχές και τα διεκδικητικά δικαιώματα των εργαζομένων και πρέπει να απαλειφθούν, οπωσδήποτε.

Ειδικότερα, οι διατάξεις που δίνουν τη δυνατότητα περικοπής των κινήτρων απόδοσης, άρθρο 13 παρ. 2,3,4,5, από υπηρεσιακά συμβούλια. Οι διατάξεις αυτές, πέρα από τον ακρότατο χαρακτήρα τους, δείχνουν, τόσο την αντιφατικότητα του συντάκτη του σχεδίου νόμου, ο οποίος από τη μια μεριά συναθροίζει το κίνητρο απόδοσης, για να αποδείξει, ότι οι εργαζόμενοι παίρνουν αύξηση και από την άλλη, δίνει τη δυνατότητα περικοπής τους, αγνοώντας σκόπιμα ότι τέτοια συστήματα δεν υπάρχουν στον κόσμο πουθενά, όσον αφορά τη Δημόσια Διοίκηση. Ακόμα, φαίνεται να αγνοεί το πλαίσιο λειτουργίας της Δημόσιας Διοίκησης, την έλλειψη αξιοκρατίας, αντικειμενικότητας και διαφάνειας στις υπηρεσιακές μεταβολές.

Δεύτερον, τα οικογενειακά επιδόματα. Η διάταξη του σχεδίου νόμου, όχι μόνον δεν ικανοποιεί τα αιτήματα των εργαζομένων για διπλασιασμό των οικογενειακών επιδομάτων και την επέκτασή τους και στους δύο συζύγους, αλλά το θεσμοθετούμενο επίδομα είναι μικρότερο από το ισχύον, αν συνυπολογίσουμε, ότι, κατά ένα μέρος, αποτελούσε βάση 

Σελίδα 4278 

υπολογισμού της ΑΤΑ. Και παραπέρα, φαλκιδεύεται ουσιαστικά, με την επέκταση της απαγόρευσης καταβολής όταν ο ένας εκ των δύο συζύγων εργάζεται στον ιδιωτικό τομέα.

Επίσης, η παρ. 3 του άρθρου 10 δίνει τη δυνατότητα διαπραγμάτευσης ενός νέου μόνου μέρους των επιδομάτων μέσα από τις συλλογικές διαπραγματεύσεις, φαλκιδεύοντας έτσι το θεσμό αυτό, πριν εφαρμοστεί.

Στις επιμέρους διατάξεις του σχεδίου νόμου διαπιστώνουμε και είναι σαφής η είδηση για το επίδομα προβληματικών και παραμεθόριων περιοχών, που δεν επεκτείνεται σε όλους τους κλάδους και δεν προωθείται σε μισθολογικά κλιμάκια.

Επίσης, στο χώρο των Οργανισμών Τοπικής Αυτοδιοίκησης περιορίζεται η έκταση καταβολής του κινήτρου προσέλκυσης και καταργείται η εκλογική αποζημίωση.

Τρίτον, περικόπτεται το επίδομα τροφής- προνοιακά, στρατιωτικά νοσοκομεία, Ι.Κ.Α. και το επιπλέον μισθολογικό κλιμάκιο που αναφερόταν ως κίνητρο στο νοσηλευτικό προσωπικό.

Περικόπτεται το επίδομα, το οποίο δινόταν στους εργαζόμενους στο "ΔΗΜΟΚΡΙΤΟ" και η προσπάθεια του κ. Χριστοδουλάκη, πιστεύω, ότι στοχεύει στο να μειωθούν οι αποδοχές του χαμηλόμισθου προσωπικού, που είναι οι τεχνικοί και οι διοικητικοί και αμείβονται με το ν.1050, ενώ οι ερευνητές αμείβονται με άλλο καθεστώς, με το ν.1514/1985, και έχουν ισοτιμία με καθηγητές του Πανεπιστημίου.

Το επίδομα διενέργειας κόβεται από μερίδα τεχνικών-διοικητικών, διότι, κύριε Υπουργέ, πρέπει να γνωρίζετε, ότι υπάρχουν και τεχνικοί-διοικητικοί, οι οποίοι αμείβονται με συλλογικές συμβάσεις εργασίας που δεν μπορείτε να τις θίξετε.

Επομένως, στο σύνολο των εξακοσίων ατόμων που εργάζονται στο "ΔΗΜΟΚΡΙΤΟ" αυτοί που θα υποστούν την περικοπή είναι εκατόν εβδομήντα τρία άτομα.

Κύριε Υπουργέ, αυτό το είπαμε και στην Επιτροπή και κάπως είπατε ότι θα το ρυθμίσετε, θα το δείτε. Δεν ξέρω τι κάνατε. Δεν μας έχετε κάνει ακόμη καμία ανακοίνωση.

Περιορίζονται οι αποζημιώσεις στις επιτροπές, ενώ επιβάλλεται η συνεχής συμμετοχή.

Ασφαλιστικά ταμεία. Δεν εφαρμόζεται το μισθολόγιο στους υπαλλήλους των διαβαθμισμένων κατηγοριών και αυτόματα στους υπαλλήλους του ιδιωτικού τομέα.

Πρέπει επίσης, κύριε Υπουργέ, να δούμε τα αιτήματα -νομίζω τον φάκελο τον έχετε εσείς, αλλά και εμείς τα Κόμματα τον έχουμε- των δικαστικών, οι οποίοι, όπως ξέρετε, έχουν κάποια προβλήματα εσωτερικά. Είναι άδικο μέσα σε ένα δικαστικό χώρο να υπάρχουν αντικρουόμενα συμφέροντα και αποφάσεις του Συμβουλίου Επικρατείας που να διχάζουν τους υπαλλήλους. Πρέπει οι υπάλληλοι να ζουν με ηρεμία και να υπάρχει και δίκαιο. Διότι, αν το Συμβούλιο Επικρατείας αποφασίζει να μην υπάρχει ηρεμία, ισοτιμία και δικαιοσύνη, τότε, νομίζω, θα δημιουργούνται αυτά τα προβλήματα.

Πρέπει να ληφθούν υπόψη τα αιτήματα του πολιτικού προσωπικού του Υπουργείου 'Αμυνας. Επίσης, τα αιτήματα των γεωτεχνικών, ειδικότερα, να τα λάβετε υπόψη σας, δεδομένου, ότι η γεωργία συρρικνώνεται και έχουμε ανάγκη από το εξειδικευμένο προσωπικό, αν θέλουμε, να είναι τα προϊόντα μας ανταγωνιστικά στην Ευρώπη.

Θα αναφερθώ και στην Παιδεία. Οι Υπουργοί Παιδείας και Οικονομικών, αλλά και ο ίδιος ο Πρωθυπουργός, εκβιάζουν τους εργαζομένους με την απειλή ότι, όσο συνεχίζονται οι απεργίες -συνταγματικά κατοχυρωμένα δικαιώματα των εργαζόμενων εδώ και πάρα πολλά χρόνια- δεν ισχύουν οι δεσμεύσεις για αυξήσεις. Αυτή η νοοτροπία είναι απαράδεκτη. Να μας πει η Κυβέρνηση ποιες τελικά είναι αυτές οι περιβόητες αυξήσεις της Κυβέρνησης, που θα δοθούν με το "νέο" μισθολόγιο και όχι "ενιαίο". 'Οχι μόνο δεν δίνει ουσιαστικές αυξήσεις, αλλά κλέβει και αυτές που η ίδια είχε νομοθετήσει το 1996, δηλαδή και τις αυξήσεις που ήταν στο ύψος του πληθωρισμού για το 1997. Οι μισθωτοί έχασαν ήδη ονομαστικές δραχμικές αποδοχές. Δεν τους καταβλήθηκε η ετεροχρονισμένη αύξηση του 1996, το λεγόμενο διορθωτικό, που ήταν δυόμισι τοις εκατό περίπου όσο ήταν ο επίσημος τιμάριθμος στο τέλος του έτους. Η αύξηση αυτή, ενώ έπρεπε να καταβληθεί από την 1.1.1996, δεν καταβλήθηκε ούτε στο τέλος του έτους.

Σύμφωνα με την εισοδηματική πολιτική της Κυβέρνησης, οι μισθωτοί δικαιούνται αυτές τις αυξήσεις από το 1996 και εσείς τις δίνετε για το 1997. Είναι περίπου επτά τοις εκατό, όσο θα είναι στο τέλος του έτους ο επίσημος πληθωρισμός. 'Ετσι, οι μισθωτοί δεν πρόκειται να πάρουν συνολικά αυξήσεις. Ενώ θα έπρεπε να πάρουν αύξηση έως ενάμισι τοις εκατό -που ούτως ή άλλως τη δικαιούνταν- δεν παίρνουν τίποτα. Ενώ γνωρίζουμε όλοι πολύ καλά, ειδικότερα εμείς που ψωνίζουμε συνέχεια, ότι όλα τα είδη κατανάλωσης που χρησιμοποιεί ο Λαός και ειδικά οι μισθωτοί, ανατιμώνται. Οι μισθωτοί αυτή τη στιγμή είναι ζημιωμένοι στις βασικές τους αποδοχές.

Η Κυβέρνηση υπόσχεται, ότι οι αυξήσεις μέσω του μισθολογίου για το έτος 1997, θα είναι περίπου επτά έως οκτώ τοις εκατό. Ακόμη και έτσι να είναι, κύριε Υπουργέ -που δεν είναι έτσι- οι αυξήσεις αυτές υπολείπονται των επισήμων κυβερνητικών εκτιμήσεων για τον πληθωρισμό και έτσι, οι αυξήσεις του επτά έως οκτώ τοις εκατό, που υπόσχεται η Κυβέρνηση, δεν είναι τίποτα άλλο παρά αυξήσεις ωρίμανση των μισθών, τις οποίες επί χρόνια δικαιούνταν οι εργαζόμενοι. Τις έχασαν με την καθήλωση των βασικών μισθών στο ύψος των πενήντα δύο χιλιάδων δραχμών, που έπαιρνε ο εργαζόμενος ως βασικό μισθό και ειδικά ο υπάλληλος με τριάντα τρία χρόνια υπηρεσία.

Οι τελευταίες κυβερνήσεις, από το 1989 μέχρι σήμερα, καθήλωσαν τους βασικούς μισθούς στο κλιμάκιο του καθενός υπαλλήλου. Οι βασικοί μισθοί είχαν καθορισθεί με το ενιαίο μισθολόγιο, που οι εργαζόμενοι το είχαν κερδίσει με το ν. 1505/1984 και το νόμο 1810 -υπήρξε κατάκτηση των εργαζομένων, θα έλεγε κανείς- τον οποίο έφερε στη Βουλή και έγινε πράξη, ο τότε Υπουργός Οικονομικών και σημερινός Πρόεδρος του ΔΗ.Κ.ΚΙ. κ. Δημήτριος Τσοβόλας.

Η σημερινή εκσυγχρονιστική σοσιαλιστική Κυβέρνηση του ΠΑ.ΣΟ.Κ, του ήθους και του ύφους, όπως χαρακτηριστικά λέγεται, καταργεί κάθε αρχή του ενιαίου μισθολογίου. 'Ετσι, με καθηλωμένους τους βασικούς μισθούς και τις ετεροχρονισμένες αυξήσεις, το διορθωτικό -που και αυτές καταργήθηκαν για το 1996 και το παίρνουν σαν αύξηση το 1997- οι εργαζόμενοι, επί σειρά ετών, έχασαν τις αυξήσεις ωρίμανσης. Και έρχεται σήμερα η Κυβέρνηση να ονομάσει αυτά που ουσιαστικά αφαιρούσε από τους μισθούς και έντεχνα λήστεψε και ληστεύει, ως αύξηση διορθωτικού ποσού για το 1996, που δικαιούται. Αφ'ενός αυτό, γιατί είναι νομοθετημένη η αύξηση αυτή και αφ'ετέρου, διότι δεν αποτελεί αύξηση στα πλαίσια του έτους 1997, την όποια αύξηση, περίπου 7%, όση θέλετε λέτε. 'Εντεχνα καταληστεύει τον εργαζόμενο αυτή η δέσμευση.

'Ετσι, αντί να μιλάμε για ουσιαστικές αυξήσεις των μισθών, θα πρέπει να μιλάμε για θρασύτατη ληστεία των βασικών αποδοχών με έναν τρόπο, θα έλεγε κανείς, μαγικό, με μαεστρία.

Αν στο σημείο αυτό, κύριε Υπουργέ, προστεθεί και η πεισματική άρνηση της Κυβέρνησης, για οποιαδήποτε αλλαγή της φορολογικής κλίμακας των μισθωτών, η οποία έχει να τροποποιηθεί από το 1992 -ενώ δεν παύει να πετάει κάποιες κορώνες για δήθεν τιμαριθμοποίηση της φορολογικής κλίμακας- τότε, δεν έχουμε απλώς ληστεία του εισοδήματος των μισθωτών και εμπαιγμό, αλλά μιλάμε για πραγματικό στραγγαλισμό. Ενώ παράλληλα δίνεται η εντύπωση από τα Μέσα Μαζικής Ενημέρωσης ότι οι μισθωτοί ευημερούν και έχουν το θράσος να απεργούν,όταν ο πρωτοδιόριστος καθηγητής παίρνει τριακόσιες περίπου χιλιάδες;

Και φυσικά, ο πολύς κόσμος δεν γνωρίζει όλα αυτά τα τερτίπια, κύριε Υπουργέ, και είμαστε οι δημόσιοι υπάλληλοι στο στόχαστρο, κάθε φορά, του πολύ κόσμου. Τι κάνουν; Λένε πάντα: Ποιος δουλεύει από αυτούς; 'Οταν πάμε εκεί, ξύνουν τα νύχια τους κ.λπ.

Το μισθολόγιο αυτό, κύριε Υπουργέ, είναι ουσιαστικά ένα τακτοποίημα στο ανακατωμένο με πολλά επιδόματα μισθό, που έπαιρναν μέχρι σήμερα οι μισθωτοί. Δηλαδή, στους βασικούς μισθούς

Σελίδα 4279 

των τριάντα και πενήντα χιλιάδων, που είχαν μέχρι σήμερα οι εργαζόμενοι, προστίθεται η ΑΤΑ, που ξεκινάει από εκατόν πενήντα έως διακόσιες πενήντα χιλιάδες δραχμές, ανάλογα με τα χρόνια υπηρεσίας του κάθε υπαλλήλου και έτσι έχουμε μία από τα ίδια, ως προς το ύψος των αποδοχών, αλλά αναβαθμίζονται οι βασικοί μισθοί, των σαράντα χιλιάδων δραχμών, που ήταν της ντροπής.

Παραμένει, όμως, καθαρά η επιδοματική πολιτική, με το νέο μισθολόγιο, και το χειρότερο, διατηρείται και μάλιστα αυξάνεται η ανισότητα στις πραγματικές αποδοχές των εργαζομένων.

'Ετσι, το μισθολόγιο αυτό, ως νέο και ενιαίο, δεν έχει καμία προοπτική και απορρίπτεται από το σύνολο των εργαζομένων. Είναι κοινωνικά άδικο, γιατί διαιρεί μισθολογικά τους δημόσιους υπαλλήλους σε ομάδες άνισες μεταξύ τους.

Αδικεί το μεγάλο βαθμό των εκπαιδευτικών, τους δασκάλους. Αντί να είναι στην πρώτη βαθμίδα μισθολογικά, εξακολουθούν να συμπιέζονται στις τελευταίες θέσεις από θέματος ύψους αποδοχών κοινωνικής βαθμίδας, ωσάν να επιδιώκεται έτσι, μέσω των εκπαιδευτικων να εκδικηθούμε την πλειοψηφία του Ελληνικού Λαού, αφού ολόκληρο το οικοδόμημα της κοινωνίας αρχίζει και χτίζεται από το νηπιαγωγείο, μέσα από το σύνολο μίας ενιαίας εκπαίδευσης και παιδείας, συνειδητά όμως υποβαθμισμένης, που φαίνεται ολοφάνερα μέσα από την αμοιβή των δασκάλων και τις δαπάνες για την Παιδεία. 'Ετσι, πραγματικά, τα κίνητρα της παραγωγικότητας μέσα από ένα μισθολόγιο, αντί για αναβάθμιση της ελληνικής κοινωνίας, με τον τρόπο που χορηγείται, είναι επιδόματα που βαπτίζονται ως κίνητρα παραγωγικότητας και λειτουργούν ως κίνητρα αντιπαραγωγικότητας. Κατ'αυτόν τον τρόπο, καθηλώνεται ολόκληρο το κοινωνικό οικοδόμημα της κοινωνίας μας.

Το επίδομα θέσης, όπως χορηγείται, είναι άνισο και άδικο, κατάφωρο. Γι'αυτό πρέπει οι μπροστάρηδες, που είναι οι διευθυντές και έχουν όλη την επίβλεψη των θεμάτων, των εισηγήσεων κ.λπ., να παίρνουν τα περισσότερα, αντί να παίρνουν τα λιγότερα.

Το κίνητρο αυτό πρέπει να δίνεται αναλογικά με την προσφορά εργασίας και όχι με την κατοχή ανωτέρας ιεραρχικά θέσης. Το οικογενειακό επίδομα παραμένει ανύπαρκτο, παρά το ότι έντεχνα δίνετε την εντύπωση ότι διπλασιάζεται κατά 50%. Μέχρι τώρα ήταν τέσσερις χιλιάδες, συν δύο χιλιάδες έξι χιλιάδες. 'Ετσι έχει αντίκρυσμα στην αγορά για δεκαπέντε λίτρα γάλα για κάθε παιδί.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας της κυρίας Βουλευτή).

Δεν καλύπτει ούτε την μηνιαία βάση τροφής του κάθε παιδιού. Εδώ θέλουμε να πούμε ότι αυτό το επίδομα είναι υπέρ της υπογεννητικότητας της ελληνικής κοινωνίας. 'Ετσι βλέπουμε, ότι η Κυβέρνηση δεν νοιάζεται και πολύ γι' αυτό το θέμα.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ τελειώνετε.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Ακόμη στο άρθρο 11, στην αμοιβή για την εργασία σε συνήθη καθήκοντα, ανοίγεται διάπλατα ο δρόμος της κομματικοποίησης. Παρέχεται η δυνατότητα σε κάποιους να παίρνουν διπλές αποδοχές και τριπλές αποδοχές, αφού θα δοθούν ενενήντα ώρες υπερωριακής απασχόλησης. Εδώ πρέπει να σημειωθεί, ότι δεν λαμβάνεται υπόψη κανένα απολύτως κριτήριο ούτε κάποια διασφαλιστική δικλείδα.

Τέλος, όσον αφορά τους προγραμματιστές των ηλεκτρονικών υπολογιστών κατεβάζετε το επίδομά τους από τις τριάντα χιλιάδες στις είκοσι χιλιάδες και στους χειριστές το κατεβάζετε από τις είκοσι πέντε χιλιάδες στις δέκα πέντε χιλιάδες. Νομίζω, ότι τώρα που ζούμε στον αιώνα των ηλεκτρονικών υπολογιστών που τα πάντα γίνονται με βάση την τεχνολογική εξέλιξη θα πρέπει να δείξουμε κάποια ευαισθησία.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κα Αράπη, δεν σας δίνω άλλο χρόνο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Εντάξει, κύριε Πρόεδρε.

Αρετή και τόλμη χρειάζεται, κύριε Υπουργέ, η Κυβέρνηση για να κάνετε κάτι νέο και ρηξικέλευθο για τους υπαλλήλους.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, ο Πρόεδρος της Βουλής ο κ. Κακλαμάνης, στην αρχή της συνεδριάσεως, είχε επιφυλαχθεί για να αποφασίσουμε τις ημέρες των συνεδριάσεων που θα διατεθούν επί της αρχής, με την αιτιολογία να εκτιμήσουμε τα πράγματα στην πορεία του χρόνου. 'Ηδη υπάρχουν δώδεκα εγγεγραμμένοι συνάδελφοι εκ των οποίων πέντε έχουν πεντάλεπτο, τουτέστιν οκτώ στην ουσία.

Θα παρακαλέσω να πάρουμε απόφαση να περατωθεί η συζήτηση επί της αρχής απόψε ούτως ώστε, να διευκολύνουμε τη συζήτηση επί των άρθρων. Ανακατανομή του χρόνου κάνουμε, όπως βλέπετε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Κύριε Πρόεδρε, αφήστε να εξελιχθεί η συζήτηση.

(Θόρυβος στην Αίθουσα)

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, με τον αριθμό των ομιλητών, ήδη σας είπα πόσος χρόνος απαιτείται ακόμα για να τελειώσουμε τη συζήτηση επί της αρχής. Είναι κρίμα να μην τελειώσουμε απόψε επί της αρχής για να μείνουν τρεις συνεδριάσεις υπέρ των άρθρων. Το Προεδρείο δεν φαλκιδεύει δικαιώματα. Απλώς προτείνει δικαιότερη κατανομή του χρόνου ή του "εισοδήματος" αν θέλετε, υπέρ των φτωχών άρθρων. Αφού τελειώνει που τελειώνει απόψε η αρχή, ας προχωρήσουμε για να έχουμε τρεις συνεδριάσεις επί των άρθρων. Δεν το θέλετε; Επ' αυτού πρέπει να αποφασίσουμε.

Ορίστε, κύριε Παπαγεωργόπουλε, έχετε το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, κατανοούμε την πρεμούρα της Κυβέρνησης για να τελειώνουμε το νομοσχέδιο. Αλλά δεν νομίζω ότι συνεργός πρέπει να είναι και το Προεδρείο της Βουλής.

ΠΡΟΕΔΡΕΥΩΝ (Παναγιώτης Ν. Κρητικός): Οι συνεδριάσεις ούτως ή άλλως κύριε Παπαγεωργόπουλε, είναι τέσσερις. Μην παρερμηνεύετε τα πράγματα.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, όλα τα Κόμματα της Αντιπολίτευσης ξεκαθάρισαν -οφείλετε να μας σεβαστείτε σ' αυτό- ότι θέλουμε δύο ημέρες επί της αρχής. Είναι το μείζον όσον αφορά τη συζήτηση αυτού του νομοσχεδίου, η επί της αρχής τοποθέτηση των Κομμάτων, για να μην υπάρξουν παρεξηγήσεις.

Είναι δέσμευση του Προεδρείου ότι θα τελειώσουμε στις δώδεκα, τη σημερινή συζήτηση.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. Δεν είπε αυτό ο Πρόεδρος. Είπε ότι θα δούμε στην πορεία του χρόνου, εκτιμώντας τον αριθμό των εγγεγραμμένων. Είναι οκτώ στην ουσία οι εγγεγραμμένοι, δηλαδή ογδόντα λεπτά. Μην υπαναχωρούμε από εκείνα που αποφασίσαμε προηγουμένως. Επιφυλαχθήκαμε για να εκτιμήσουμε τα πράγματα λίγο αργότερα, ανάλογα με τους εγγραφησομένους.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, δείτε τα Πρακτικά. Ο κ. Κακλαμάνης είπε, ότι στις δώδεκα θα τελειώσουμε και έκανε την παράκληση να τελειώσουμε σήμερα, την επί της αρχής συζήτηση. Αυτό για τις δώδεκα είναι δέσμευση. Από εκεί και πέρα να συμφωνήσουμε να πάμε και αύριο. Διαφορετικά, σας λέω, δεν τελειώνουμε. Θα δευτερολογήσουμε και θα τριτολογήσουμε. Δεν τελειώνουμε απόψε. Πάρτε το απόφαση. Δεν θα κάνουμε όλα τα χατήρια της Κυβέρνησης. Σας χαρίσαμε την Πέμπτη. Κακώς σας την χαρίσαμε.

ΠΡΟΕΔΡΕΥΩΝ (Παναγιώτης Ν. Κρητικός): Είναι τέσσερις οι συνεδριάσεις, κύριε Παπαγεωργόπουλε. Το Προεδρείο προτείνει διευκόλυνση της συζήτησης, υπέρ των άρθρων. Θέλουν και οι συνάδελφοι να αναπτύξουν τις απόψεις τους επί των άρθρων. Γιατί δεν τους αναγνωρίζετε αυτό το δικαίωμα; 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Είδατε πόσο καλόπιστοι είμαστε, μέχρι παρεξηγήσεως, για τη διεξαγωγή της συζήτησης. Αλλά εδώ δεν θα στέρξουμε με τίποτε. Γι αυτό σας λέω, δεν θα τελειώσουμε σήμερα, να είσαστε σίγουρος γι αυτό.

ΠΡΟΕΔΡΕΥΩΝ (Παναγιώτης Ν. Κρητικός): Με απόλυτη 

Σελίδα 4280 

καλοπιστία σας μιλάει και το Προεδρείο. Δεν φαλκιδεύει δικαιώματα κανενός.

Ο κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, επικαλούμαι την κοινή λογική των συναδέλφων και ειδικότερα του συναδέλφου της Νέας Δημοκρατίας. Και πρέπει να πω ότι δεν υπάρχει καμία πρεμούρα, γιατί δεν αλλάζει ο συνολικός χρόνος των συνεδριάσεων, ο συνολικός χρόνος της συζήτησης του νομοσχεδίου.

Δεύτερον, αν υπήρχε τόσο ενδιαφέρον από την Πλευρά της Αξιωματικής Αντιπολίτευσης για την επεξεργασία του νομοσχεδίου και την ανάπτυξη των απόψεων της , θα έπρεπε να είχαν γραφτεί να μιλήσουν αρκετοί Βουλευτές. Από τη Νέα Δημοκρατία έχουν γραφτεί τρεις συνάδελφοι, από το Κ.Κ.Ε. άλλοι τρεις συνάδελφοι και ένας από το Συνασπισμό.

ΣΤΡΑΤΗΣ ΚΟΡΑΚΑΣ: Είναι τέσσερις από το Κομμουνιστικό Κόμμα Ελλάδος.

ΚΟΣΜΑΣ ΣΦΥΡΙΟΥ: Εν πάση περιπτώσει, δεν βλέπω που βρίσκεται η δυσκολία να ολοκληρωθεί η συζήτηση επί της αρχής του νομοσχεδίου σήμερα.

Τώρα αυτό που είπε ο συνάδελφος κ. Παπαγεωργόπουλος υπό μορφή απειλής, ότι θα δευτερολογούν και θα τριτολογούν, για να μην τελειώσει η αρχή του νομοσχεδίου, αυτά είναι πείσματα, νομίζω, και δεν έχουν θέση στο Κοινοβούλιό μας. 

Αν υπήρχε ενδιαφέρον και διάθεση από συναδέλφους να αναπτύξουν τις απόψεις τους, ασφαλώς η συνεδρίαση θα συνεχιζόταν και αύριο. 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Δεν καταλάβατε τι είπα. Κύρωση σύμβασης Εμείς είπαμε τι πρέπει να γίνει, κατά τον Κανονισμό.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, είπαμε, στην αρχή της συζήτησης, κάποια πράγματα. Νομίζω πως πρέπει να συνεννοηθούμε εδώ μέσα. Εσείς μας πάτε να καταλήξουμε στη Διάσκεψη των Προέδρων ή στην Επιτροπή, να τελειώνει η συζήτηση ενός νομοσχεδίου. Είναι 9.30' η ώρα και μόλις τώρα τελείωσαν οι Εισηγητές. Είναι να μιλήσουν δώδεκα Βουλευτές ακόμα. Εσείς είπατε ότι είναι οκτώ, παίρνοντας τα πεντάλεπτα γιατί βλέπετε στα μικρά Κόμματα, επειδή έχουν λιγότερους Βουλευτές, πρέπει να τους κόψουμε και το χρόνο.

ΠΡΟΕΔΡΕΥΩΝ (Παναγιώτης Ν. Κρητικός): Αυτό λέει ο Κανονισμός, κύριε Κόρακα.

ΣΤΡΑΤΗΣ ΚΟΡΑΚΑΣ: Το ξέρω. Σημασία έχει ποιος τον συντάσσει. 

Ο Υπουργός δε μίλησε ακόμα, είναι οι άλλοι Βουλευτές να μιλήσουν, είναι οι Κοινοβουλευτικοί Εκπρόσωποι και υπάρχει και ένα δικαίωμα που δεν μπορεί να το αφαιρέσει κανένας, είναι το δικαίωμα της δευτερολογίας. Να μας πείτε ότι καταργούνται οι δευτερολογίες, για να ξεμπερδεύουμε κύριε Πρόεδρε. 

Εμείς ζητάμε να γίνει σωστά η συζήτηση και δεν μπορείτε να μας βάλετε στην Προκρούστεια κλίνη της ασφυκτικής προθεσμίας των τεσσάρων ημερών που εσείς αποφασίσατε, και να μας λέτε ότι σας κόψαμε το κουστούμι, μπορεί να είναι στενό, αλλά κόψτε τα κρέατά σας για να σας χωρέσει.

Θέλουμε να μας πει ο κύριος Υπουργός πότε σκοπεύει να μιλήσει.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Σε λίγο.

ΣΤΡΑΤΗΣ ΚΟΡΑΚΑΣ: Δεν θα μιλήσει μισή ώρα; Μπορείτε βέβαια να μην μιλήσετε καθόλου. Εδώ είναι στημένο το παιχνίδι, αλλά δεν μου αποκλείετε και το δικαίωμα να σκέφτομαι ότι η Νέα Δημοκρατία βάζει πλάτες, για να ξεμπερδεύει στα σβέλτα.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Ε, όχι κι έτσι.

ΣΤΡΑΤΗΣ ΚΟΡΑΚΑΣ: Αυτό είναι το θεωρητικό. Εγώ βλέπω το πρακτικό και βλέπω ότι έχουν γραφτεί μόνο δύο Ομιλητές της Νέας Δημοκρατίας, τρεις με εσάς.

ΑΔΑΜ ΡΕΓΚΟΥΖΑΣ: Είναι τρεις οι ομιλητές. 

ΣΤΡΑΤΗΣ ΚΟΡΑΚΑΣ: 'Εστω τρεις. Η κα Μπενάκη, ο κ. Καραμάριος και ο κ. Ορφανός. Είναι συζήτηση για ένα τόσο σοβαρό νομοσχέδιο, με τρεις ομιλητές; Αν είναι για κάποια άλλα, είστε λαλίστατοι.

Είναι γνωστό, λοιπόν, ότι δεν έχετε σοβαρές διαφωνίες, αλλά σε κάθε περίπτωση πρέπει να ξέρετε ότι ο χώρος βρίσκεται σε αναβρασμό δικαιολογημένο και συνεργείτε και σεις, ώστε να τελειώνει στα γρήγορα αυτή η υπόθεση, για να τελειώνουμε. Γι αυτό δώσατε την Πέμπτη; Θέλω να το ξέρω.

ΑΔΑΜ ΡΕΓΚΟΥΖΑΣ: Δεν με παρακολουθήσατε, κύριε Κόρακα.

ΣΤΡΑΤΗΣ ΚΟΡΑΚΑΣ: Σας παρακολούθησα, κύριε συνάδελφε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, ας μη βιαστείτε να προαναγγείλετε το τέλος της σημερινής συζήτησης για την αρχή του νέου σχεδίου νόμου. Αφήστε να εξελιχθεί ομαλά η συζήτηση, να ακούσουμε τον κύριο Υφυπουργό. Είναι οι συνάδελφοι που θέλουν να μιλήσουν, είναι οι Κοινοβουλευτικοί Εκπρόσωποι.

Συμμερίζομαι ξέρετε την αγανάκτηση, κύριε Πρόεδρε, διότι βασικά νομοθετήματα όπως είναι αυτό του μισθολογίου, ασφυκτιούν, στην κυριολεξία, μέσα στις τέσσερις ημέρες. Είχα προειδοποιήσει τον Πρόεδρο της Βουλής και του είχα πει, το γεγονός, ότι δεν εγγράφονται σήμερα πολλοί ομιλητές, οφείλεται στο ότι ξέρουν πως η συζήτηση θα εξαντληθεί σε τέσσερις ημέρες, με μία ημέρα συζητήσεως επί της αρχής. Του είχα ζητήσει να το αφήσει το θέμα, προκειμένου να δοθεί η δυνατότητα στους συναδέλφους άνετα να πουν τις απόψεις τους. Βεβαίως, να το αποτέλεσμα. Και είναι το αποτέλεσμα των διαδικασιών, με τις οποίες εμείς επανειλημμένα έχουμε διαφωνήσει στη Διάσκεψη των Προέδρων. Το επαναφέρω αυτήν τη στιγμή, κύριε Πρόεδρε, αυτό το ζήτημα, στην Ολομέλεια της Βουλής, προκειμένου και η Ολομέλεια να πληροφορηθεί ότι συστηματικά και επίμονα η Κυβέρνηση προκαλεί βιομηχανία παραγωγής νομοθετημάτων και δεν αφήνει τη Βουλή ούτε να στοχάζεται, αλλά ούτε και να διαλέγεται χρήσιμα και ωφέλιμα.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι ...

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Να δώσει μια απάντηση και το Προεδρείο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, θέλω να κάνω μια τοποθέτηση, όχι για το Προεδρείο. Εγώ ό,τι ήταν να πω για τη συζήτηση το είπα.

ΠΡΟΕΔΡΕΥΩΝ (Παναγιώτης Ν. Κρητικός): Σύμφωνοι, αλλά εσείς δευτερολογείτε. Πρέπει τώρα να απαντήσει και το Προεδρείο.

Ορίστε, όμως, έχετε το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Υπάρχει ένα προσωπικό ζήτημα, όσον αφορά εμένα και την Παράταξή μου. Εδώ σε μια διαδικασία επί του Κανονισμού απευθύνθηκαν ύβρεις, από την πλευρά του Κ.Κ.Ε. οι οποίες είναι τουλάχιστον άδικες.

ΠΡΟΕΔΡΕΥΩΝ (Παναγιώτης Ν. Κρητικός): Το άκουσα. Δεν είναι προσωπικό. Πολιτικό είναι το ζήτημα.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Γνωρίζετε, ότι η Παράταξή μου περνάει τις διαδικασίες που και εσείς πριν ένα χρόνο περάσατε. 'Ενα μέρος των συναδέλφων βρίσκεται σε μιά τέτοια διαδικασία.

ΟΡΕΣΤΗΣ ΚΟΛΟΖΩΦ: Σε ποια διαδικασία; Στο μπαρ είναι.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κολοζώφ.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Μου ζητήθηκε να μεταφέρω την παράκληση συναδέλφων να γραφτούν ακόμη και αύριο, γιατί σήμερα δεν μπορούν. Δεν το έκανα γιατί ήταν πέρα από τις διαδικασίες του Κανονισμού. Αυτό όμως ας μην παρεξηγηθεί. Ας καταλάβουν κάποιοι του Κ.Κ.Ε., που εργολαβικά έχουν αναλάβει σαν φτηνοεργολάβοι την εκπροσώπηση των λαϊκών συμφερόντων, ότι είναι ξεπερασμένα αυτά και να

Σελίδα 4281 

πάψουν να υβρίζουν και να προκαλούν.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. Μη δημιουργούμε θέματα γενικότερα τώρα, ούτε να "τρώμε" το χρόνο μας.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, έχουμε συναίσθηση χρέους.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, να μην οξύνουμε τη συζήτηση.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Παρακαλώ!

ΠΡΟΕΔΡΕΥΩΝ (Παναγιώτης Ν. Κρητικός): Τι παρακαλείτε; Δεν μπορώ να σας επιτρέψω να οξύνετε τη συζήτηση και σε σας και σε άλλους συναδέλφους.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Ο κ.Κόρακας δεν μπορεί να βρίζει αυτήν την Παράταξη.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, χαμηλότερους τόνους. Είναι ευθύνη του Προεδρείου αυτή.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: 'Εχουμε συναίσθηση χρέους, συνείδηση αποστολής και αυτό, δεν επιτρέπεται σε κανέναν κ. Κόρακα να το αμφισβητήσει.

ΠΡΟΕΔΡΕΥΩΝ (Παναγιώτης Ν. Κρητικός): Δεν το αμφισβήτησε κανένας. Την καλή προαίρεση κανενός συναδέλφου δεν την αμφισβήτησε κανένας και από κανένα Κόμμα. 'Ολοι υπηρετούν τα λαϊκά συμφέροντα.

Κύριοι συνάδελφοι, το Προεδρείο δεν παίρνει μόνο του τις αποφάσεις. Το "τέσσερις συνεδριάσεις" αποφασίστηκε σε συνεννόηση με τα Κόμματα στη Διάσκεψη των Προέδρων ως πρόταση προς τη Βουλή. Το Προεδρείο δεν παίρνει μόνο του τις αποφάσεις.

ΣΤΡΑΤΗΣ ΚΟΡΑΚΑΣ: 'Οχι, κύριε Πρόεδρε. Είμασταν αντίθετοι. Μη διαστρεβλώνετε.

ΠΡΟΕΔΡΕΥΩΝ (Παναγιώτης Ν. Κρητικός): Απεναντίας το Προεδρείο θέλει να διευκολύνει τη συζήτηση και την ελεύθερη συμμετοχή των συναδέλφων. Γι'αυτό προσφεύγει σε εκείνες τις διαδικασίες που έχουν τη δυνατότητα όλοι οι συνάδελφοι να μιλήσουν. Θα μπορούσε να ζητήσει η Κυβέρνηση να έρθει το νομοσχέδιο με τις διαδικασίες που προβλέπει ο Κανονισμός, το άρθρο 107, σε συγκεκριμένες συνεδριάσεις, με περιορισμένο αριθμό ομιλητών που ορίζουν τα Κόμματα αποκλειστικά και να τελειώνει σε συγκεκριμένη ώρα και σε συγκεκριμένη συνεδρίαση η συζήτηση.

ΣΤΡΑΤΗΣ ΚΟΡΑΚΑΣ: Κάντε το να ησυχάσουμε!

ΠΡΟΕΔΡΕΥΩΝ (Παναγιώτης Ν. Κρητικός): Θα ήταν πολύ ευχάριστο αυτό για την Κυβέρνηση και βεβαίως δεν θα ήταν ευχάριστο για το Προεδρείο, αν θέλετε, και για τη Βουλή, που με την παρούσα διαδικασία αφήνεται ελεύθερη να αναπτύξει τις απόψεις της από πλευράς όλων των Πτερύγων και όλων των Βουλευτών. Κάνουμε κάποιες συνεννοήσεις, κάποιες συμφωνίες με καλή πίστη και καταλήγουμε σε κάποιες αποφάσεις, που διευκολύνουν όλους και πρώτα την ελεύθερη έκβαση του διαλόγου.

ΣΤΡΑΤΗΣ ΚΟΡΑΚΑΣ: Μία ερώτηση, μου επιτρέπετε;

ΠΡΟΕΔΡΕΥΩΝ (Παναγιώτης Ν. Κρητικός): Γνωρίζουν οι συνάδελφοι, ότι δικαίωμα εγγραφής έχουν στην πρώτη μέρα της συνεδριάσεως. Το ενδιαφέρον περιορίστηκε σε δώδεκα συναδέλφους, για να πούμε τα πράγματα με το όνομά τους. Δεν ήταν ο φόβος ότι δε θα μπορέσουν να μιλήσουν σε μία συνεδρίαση. 'Ηταν η έλλειψη ενδιαφέροντος και πρέπει να το πούμε αυτό. Αλλιώς θα μπορούσαν να έχουν εγγραφεί, όπως σε άλλα νομοσχέδια που έχουν άλλο ενδιαφέρον, πάρα πολλοί συνάδελφοι.

ΣΤΡΑΤΗΣ ΚΟΡΑΚΑΣ: Μια ερώτηση μου επιτρέπετε,κύριε Πρόεδρε;

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, με δώδεκα συναδέλφους στην ουσία, εκ των οποίων τέσσερις έχουν δικαίωμα πενταλέπτου, δεν μπορούμε να πάμε σε δύο συνεδριάσεις επί της αρχής και να αφήσουμε δύο συνεδριάσεις επί των άρθρων, τα οποία έχουν τόσο ενδιαφέρον. Και εφόσον θέλουν να μιλήσουν οι συνάδελφοι, εκεί μπορούν να κάνουν τις αγορεύσεις τους.

Το κάνουμε αυτό για να διευκολύνουμε τη συζήτηση για να δώσουμε τη δυνατότητα στους συναδέλφους να μιλήσουν επί των άρθρων, που είναι η ουσία του νομοσχεδίου, και εδώ αντιδικούμε; 'Αλλωστε οι συνεδριάσεις δεν αλλάζουν -τέσσερις είναι- με τα δεδομένα που έχουμε αυτήν τη στιγμή.

ΣΤΡΑΤΗΣ ΚΟΡΑΚΑΣ: Θα ήθελα, κύριε Πρόεδρε, αν μου επιτρέπετε να αποκαταστήσετε την πραγματικότητα και την αλήθεια εδώ στο Σώμα. Είπατε ότι αποφάσισε η Διάσκεψη των Προέδρων και όλα τα Κόμματα συμφώνησαν. Εγώ δεν ήμουν στη συνεδρίαση, αλλά από ό,τι ενημερώθηκα, από όλους τους εκπροσώπους των Κομμάτων, ο μόνος που συμφωνησε ήταν ο εκπρόσωπος της Συμπολίτευσης. 'Ολα τα άλλα Κόμματα διαφώνησαν. Να το πείτε, λοιπόν και να μη δημιουργείτε εντυπώσεις και να πείτε επίσης ότι όλες οι αποφάσεις παίρνονται έτσι.

ΠΡΟΕΔΡΕΥΩΝ (Παναγιώτης Ν. Κρητικός): Αυτή είναι πρόταση της Διάσκεψης των Προέδρων, η οποία επικυρώθηκε απόψε σε ό,τι αφορά τις τέσσερις συνεδριάσεις. Εκείνο το οποίο έμενε κενό, κύριε συνάδελφε, ήταν αν θα είναι μία συνεδρίαση επί της αρχής ή δύο και είπαμε, προϊόντος του χρόνου και ανάλογα με το ενδιαφέρον των συναδέλφων να εγγραφούν, θα αποφασίσουμε.

ΣΤΡΑΤΗΣ ΚΟΡΑΚΑΣ: Δε συμφώνησε κανένας.

ΠΡΟΕΔΡΕΥΩΝ (Παναγιώτης Ν. Κρητικός): Ε, με οκτώ συναδέλφους επί της αρχής δεν έχουμε αποφασίσει δύο συνεδριάσεις ποτέ. Για το Θεό!

Θα προχωρήσουμε και εγώ θα επανέλθω και αργότερα. Νομίζω ότι μπορούμε να περατώσουμε απόψε την αρχή του νομοσχεδίου και να δώσουμε τη δυνατότητα στους συναδέλφους να μιλήσουν σε τρεις συνεδριάσεις επί των άρθρων.

Η κα Μπόσκου έχει το λόγο.

ΣΤΡΑΤΗΣ ΚΟΡΑΚΑΣ: Δε συμφωνούμε κύριε Πρόεδρε. Θα κάνετε και εδώ ό,τι θέλετε.

ΝΙΚΟΛΑΟΣ ΑΚΡΙΤΙΔΗΣ:Δεν πειράζει, να μη συμφωνήσετε!

ΜΑΡΙΑ ΜΠΟΣΚΟΥ: Αν είχαμε τη χρονική δυνατότητα να κάνουμε μία αναδρομή, συγκρίνοντας τους νόμους, που κατά καιρούς ψηφίστηκαν και από τη Νέα Δημοκρατία και από το ΠΑ.ΣΟ.Κ., σχετικά με τις αμοιβές των δημοσίων υπαλλήλων, με το σημερινό σχέδιο νόμου θα βγάζαμε τελικά το εξής συμπέρασμα: Το σημερινό μισθολόγιο δεν κάνει τίποτα άλλο από το να συνεχίζει την παράδοση, να αποτελεί δηλαδή για άλλη μια φορά τον πρόσθετο μηχανισμό χειραγώγησης των εργαζομένων στο Δημόσιο, το βασικό μηχανισμό πειθαναγκασμού και έντασης της πολιτικής της ομηρίας.

Η Κυβέρνηση παρουσιάζοντας αυτό το μισθολόγιο επιχειρεί να καταδικάσει τους δημοσίους υπαλλήλους σε πολυετή λιτότητα. Πρώτα από όλα δεν καλύπτει τα όσα οι δημόσιοι υπάλληλοι εξαιτίας της πολιτικής συνεχούς λιτότητας έχουν ήδη χάσει, απώλειες σημαντικότατες που προσεγγίζουν το 40% του δημοσιοϋπαλληλικού εισοδήματος. Και όχι μόνο δεν καλύπτονται αυτές οι απώλειες αλλά ούτε και οι προβλεπόμενες αυξήσεις με βάση τον πληθωρισμό για το 1997 δίνονται, ενώ υφαρπάζεται το νομοθετημένο διορθωτικό ποσό για το έτος 1996.

Ταυτόχρονα με τη συνεχιζόμενη τακτική της μη τιμαριθμοποίησης της φορολογικής κλίμακας οι δημόσιοι υπάλληλοι εξακολουθούν να είναι οι εργαζόμενοι των "τρεις και εξήντα" το αυστηρά ελεγχόμενο γρανάζι της κρατικής μηχανής της άρχουσας τάξης.

Παρακάτω: Εξακολουθούν να διατηρούνται σε απαράδεκτα χαμηλά επίπεδα οι βασικοί μισθοί. Γνωστό το κόλπο της μη ενσωματώσης των επιδομάτων μέσα στο μισθό πλην των βασικών. Οι τυχόν αυξήσεις που δίνονται δεν υπολογίζονται στο σύνολο των αμοιβών παρά μόνο στο βασικό. Το ίδιο συμβαίνει και με τους υπολογισμούς στα δώρα, στο επίδομα αδείας και στις συντάξεις. Αλλιώς πως να εξηγήσει κανείς την επιμονή της Κυβέρνησης να συνεχίζει αυτό το βιολί της μη ενσωμάτωσης των επιδομάτων στο βασικό μισθό;

'Οσο για τα οικογενειακά επιδόματα εξακολουθούν να βρίσκονται σε απαράδεκτα χαμηλά επίπεδα. Πρώτα απ'όλα δίνονται μόνο στον ένα σύζυγο -με βάση το νομοσχέδιο- όταν ο άλλος εργάζεται στον ιδιωτικό τομέα. Και δεύτερον η αύξηση του οικογενειακού επιδόματος από οκτώ χιλιάδες σε 

Σελίδα 4282 

δώδεκα χιλιάδες και του επιδόματος παιδιού από τέσσερις χιλιάδες σε έξι χιλιάδες, ουσιαστικά αποτελεί μείωση αφού με μόνη την ενσωμάτωση της Α.Τ.Α. που έπαιρναν το προηγούμενο διάστημα έπρεπε αυτά να τριπλασιαστούν. Το γεγονός ότι αυτά είναι δραχμικά σημαίνει, ότι σε σύντομο χρονικό διάστημα αυτά θα εξανεμιστούν λόγω του πληθωρισμού.

Αν η Κυβέρνηση, λοιπόν, θέλει πραγματικά να λύσει το πρόβλημα όπως ισχυρίζεται τότε καλά θα κάνει πρώτα από όλα να αποσύρει αυτό το νομοσχέδιο, να καλύψει τις απώλειες που όλα αυτά τα χρόνια υπέστησαν οι μισθοί των δημοσίων υπαλλήλων και αμέσως νη ψηφίσει νόμο για την εφαρμογή των διεθνών συμβάσεων 151 και 154 για ελεύθερες συλλογικές συμβάσεις εργασίας για τους δημόσιους υπαλλήλους.

Ο κατώτατος βασικός μισθός, ο μισθός πρόσληψης δηλαδή, να είναι οι σημερινές βασικές αποδοχές αυξημένες κατά το ποσό των απωλειών τους από τη γενική λιτότητα. Κατ'αντίστοιχο τρόπο να καθοριστούν οι βασικοί μισθοί και των άλλων κατηγοριών. Nα συγχωνευτούν όλα τα επιδόματα, εκτός από αυτά που αντανακλούν ιδιαίτερες εργασιακές και κοινωνικές καταστάσεις, π.χ. βαρύ, ανθυγιεινό, οικογενειακό και για τους δύο συζύγους δημοσίους υπαλλήλους. Να δοθεί γνήσια Α.Τ.Α., αυτόματα ενσωματωμένη στους μισθούς. Είναι κάποιες από τις προτάσεις του Κ.Κ.Ε για πραγματικές αυξήσεις στους μισθούς στους δημοσίους υπαλλήλους.

Συμπερασματικά έχουμε να δηλώσουμε, ότι το νομοσχέδιο αυτό για το μισθολόγιο των δημοσίων υπαλλήλων συνάδει απόλυτα στα ευρύτερα αντιλαϊκά σχέδια και για τη Δημόσια Διοίκηση και για τους εργαζόμενους σ'αυτήν. Αποτελεί πρόβα τζενεράλε, προϋπαντίζει την επέκταση σε όλους τους εργαζόμενους της διαβόητης σύνδεσης μισθού με τη λεγόμενη παραγωγικότητα, ώστε ανεμπόδιστα τελικά να αυξάνουν τα υπερκέρδη μόνο των εχόντων.

Για αυτούς τους λόγους, αλλά και όλους τους υπόλοιπους, που και ο Ειδικός Αγορητής του Κόμματός μας, αλλά και οι υπόλοιποι Βουλευτές θα αναπτύξουν, ζητάμε από την Κυβέρνηση να αποσύρει αυτό το νομοσχέδιο.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, κυρίες και κύριοι συνάδελφοι, συζητoύμε ένα νομοσχέδιο περί αμοιβών, που έχει άμεση σχέση με την παραγωγή και την εξέλιξη της οικονομίας και αναμιμνησκόμενοι -κάπου, κάπου χρειάζεται η καθαρεύουσα, δεν υπάρχουν ανάλογες λέξεις- ορισμένων σφαλμάτων μας στην αρχή της διακυβέρνησης το 1982, όταν τότε καθιερώσαμε ελάχιστη αμοιβή εργάτου πολύ επάνω από εκείνο που διεκδικούσε το συνδικαλιστικό κίνημα τότε και που τότε είχε αποδειχθεί πολύ ώριμο. Συγκεκριμένα σας αναφέρω ότι το βασικό ημερομίσθιο ήταν τετρακόσιες είκοσι πέντε δραχμές και το συνδικαλιστικό κίνημα ζητούσε πεντακόσιες είκοσι πέντε δραχμές, με σκοπό να επιτύχει τις πεντακόσιες δραχμές και προσεφέρθη αντί των πεντακοσίων, εξακόσιες είκοσι πέντε δραχμές συν ΑΤΑ, συν διπλασιασμός της αδείας, αν θυμάμαι, συν διπλασιασμός των τριετιών και ήταν αυτό ο κύριος μοχλός και η κύρια αιτία που άρχισε σ'ένα σημαντικό βαθμό η αποξήλωση -για να μη χρησιμοποιήσω βαρύτερη λέξη- της ελληνικής οικονομίας. 'Αρχισαν οι μικρομεσαίες επιχειρήσεις να υποφέρουν, να απολύονται οι υπάλληλοι, και επειδή υπήρχε μία σοσιαλιστική Κυβέρνηση με μεγάλη ευαισθησία, δεν υπήρχε τότε δημόσιο χρέος, οι άνεργοι βγήκαν στρατιές σειρά έξω από τους δημόσιους οργανισμούς, δημοσίου ελέγχου οργανισμούς για διορισμούς και τότε διογκώθηκε ο δημόσιος τομέας, για να απορροφήσει κυρίως την ανεργία.

'Οταν, λοιπόν, συζητούμε νομοσχέδια που έχουν σχέση με αμοιβές και οι αμοιβές έχουν σχεση με την παραγωγή και με την κίνηση της οικονομίας, πρέπει να είμαστε πολύ προσεκτικοί. Ταυτόχρονα η Κυβέρνηση πρέπει να έχει ιδιαίτερο βαθμό υπευθυνότητας, γιατί - ήταν η δική μας Κυβέρνηση τότε- εκείνη η απόφαση με την οποία ανακοινώθηκαν αυτές οι αυξήσεις, που πριν από λίγο σας ανέφερα το ολιγότερο δεν ήταν υπεύθυνη, για να μη χρησιμοποιήσουμε άλλη λέξη.

(Στο σημείο αυτό, την Προεδρική 'Εδρα καταλαμβάνει ο Γ'Αντιπρόεδρος της Βουλής κ.ΛΟΥΚΑΣ ΑΠΟΣΤΟΛΙΔΗΣ)

Και το λέγω για τούτο. Διότι τώρα είμαστε στις μέρες που διατρέχεται η απεργία των εκπαιδευτικών, οι οποίοι έχουν κάποια αιτήματα και μπορούν να τα έχουν και είναι λογικό να τα έχουν. Αλλά εκείνο που δεν μπορώ να καταλάβω, μου είναι αδιανόητο, είναι ο εκπαιδευτικός να μην ξέρει στοιχειωδώς το μάθημα που λέγεται "Αγωγή του Πολίτη".

'Οταν έρχεται ο Υπουργός των Οικονομικών -και έπρεπε να το κάνει ο Υπουργός των Οικονομικών και στο σημείο αυτό ψέγω τον Υπουργό των Οικονομικών, έπρεπε ο Υπουργός των Οικονομικών να ανακοινώσει αυτά που υπευθύνως είπε ο κ. Χριστοδουλάκης- και λέγει ότι το καθαρό εις χείρας του πρωτοδιοριζομένου θα είναι διακόσιες εξήντα επτά χιλιάδες δραχμές, ένας εκπαιδευτικός που πρέπει να έχει στοιχειώδη γνώση της Αγωγής του Πολίτη, πρέπει να γνωρίζει ότι αυτός ο Υπουργός αν δεν ανταποκριθεί στην αλήθεια δεν έχει άλλη διέξοδο, παρά την παραίτησή του, για να μην πω ότι αυτή η παραίτηση μπορεί να παρασύρει και να οδηγήσει σε πολύ μεγαλύτερα ζητήματα.

Αν ακόμα μερικά πράγματα δεν είναι σαφώς προσδιορισμένα, είναι υποχρεωμένη η Κυβέρνηση να τα προσδιορίσει, έτσι ώστε να εισπράξει ο πρωτοδιοριζόμενος τις διακόσιες εξήντα επτά χιλιάδες δραχμές. Βέβαια δεν μπορεί να στέκεται το επιχείρημα ότι οι πρωτοδιοριζόμενοι έχουν μεγαλύτερες κρατήσεις. Αυτό είναι μια γενική ρήτρα, μια γενική διάταξη που ισχύει πάρα πολλά χρόνια στο δημόσιο τομέα. Σ' αυτό τον καμβά στήνεται το Ελληνικό Κράτος.

Θα παρακαλέσω και πάλι από το Βήμα τους φίλους και αγαπητούς εκπαιδευτικούς, των οποίων το έργο ιδιαιτέρως αναγνωρίζουμε και είναι χρήσιμο για τη Χώρα, γιατί η εκπαίδευση είναι η βάση, αν θέλουμε να εκτοξευθούμε, αν θέλουμε πράγματι να γίνουμε μια χώρα η οποία θα εξαγάγει αγαθά και υπηρεσίες, να λάβουν σοβαρά υπόψιν τους την τοποθέτηση αυτή του Υφυπουργού και να προχωρήσουν στη λύση της απεργίας, όπως κατ' επανάληψη η Κυβέρνηση είπε.

Πάμε στο θέμα του νομοσχεδίου αυτού καθ' αυτού. Δεν μπόρεσα να καταλάβω, κύριε Υπουργέ των Οικονομικών, γιατί η έκταση εφαρμογής του δεν περιλαμβάνει και τους γιατρούς του Εθνικού Συστήματος Υγείας ή γιατί δεν περιλαμβάνονται ορισμένες κατηγορίες πολιτικών υπαλλήλων που δεν εμπίπτουν ευθέως στις διατάξεις του ν. 1505.

Το βασικό πρόβλημα των δημοσίων υπαλλήλων και η βασική τους θέση είναι, ότι έχουν μια σημαντική μισθολογική διαφορά από τους ομοιοεργαζομένους στις ΔΕΚΟ γενικότερα. Αυτό πρέπει να το προσέξετε και να δώσετε μια δυναμική στο μισθολόγιο να πλησιάζει αυτούς τους μισθούς των ΔΕΚΟ. Δεν μπορεί να δεχθούμε ότι ο μηχανικός ή ο γιατρός ή η νηπιαγωγός που εργάζεται σε ένα παιδικό σταθμό της Δ.Ε.Η. ή του Ελληνικού Δημοσίου, πρέπει να έχουν διαφορετικό μισθό.

Προχωρούμε τώρα σε μερικές ενδιάμεσες διατάξεις. Μέσω του νομοσχεδίου αυτού δε δίνεται μια ενίσχυση στη διοίκηση. Πρέπει να καταλάβουμε ότι η διοίκηση απαιτεί ιεραρχία και πειθαρχία. Χωρίς ιεραρχία και πειθαρχία και γνώση και χωρίς υπεθυνότητα του προϊσταμένου και του διευθύνοντος, τρόπον τινά, μια μονάδα, δεν μπορεί να προχωρήσουμε ως χώρα και δεν μπορεί να προχωρήσει η παραγωγικότητα.

'Ετσι, λοιπόν, προβλέπεται, λόγου χάριν, σε κάποιες μισθολογικές αυξήσεις τη σύμφωνη γνώμη του υπηρεσιακού συμβουλίου, προκειμένου να δοθεί μια αύξηση αν ο υπάλληλος έχει υποπέσει σε κάποια παραπτώματα. Ούτε εκεί δεν αναγνωρίζεται στον προϊστάμενό του, στο γενικό διευθυντή έστω, να του αφαιρέσει αυτή τη δυνατότητα αφού έχει υποπέσει και έστω σε δεύτερο βαθμό να αποφανθεί το υπηρεσιακό συμβούλιο. Αλλά απαιτείται η σύμφωνη γνώμη του υπηρεσιακού συμβουλίου. Με σύμφωνη γνώμη υπηρεσιακών συμβουλίων, κύριε Υπουργέ, δε γίνεται διοίκηση, να το ξέρετε. Ποτέ δε γίνεται διοίκηση. Οι μεγαλύτερες πράξεις, τα καλύτερα έργα έχουν γίνει με γνώμη συμβουλίων. Και όταν τα συμβούλια έχουν κύρος δεν τολμά κανείς Υπουργός να μη σεβαστεί τη γνώμη τους, όπως έχει συμβεί για παραδειγμα, με το Συμβούλιο Δημοσίων 'Εργων. Σχεδόν κανείς Υπουργός 

Σελίδα 4283 

Δημοσίων 'Εργων δεν τόλμησε να κάνει πράξη αντίθετη με του Συμβουλίου Δημοσίων 'Εργων, έστω και αν από το νόμο απαιτείται απλώς η γνώμη του συμβουλίου. Πάντα φροντίζει να έχει τη σύμφωνη γνώμη του . 'Ενα στοιχείο, λοιπόν, είναι αυτό.

Δεύτερον, βρίσκω πολύ μικρή την αναλογία του 1 προς 2,2 του υποχρεωτικής εκπαίδευσης με του γενικού διευθυντού. Νομίζω ότι είναι μια πολύ μικρή αναλογία και δεν είναι κίνητρο για την παραγωγή και δημιουργία καλύτερης διοίκησης. Το 1 προς 2,5 έπρεπε να είναι σήμερα το ελάχιστο. Αναγνωρίζω τις δυσκολίες της οικονομίας, έπρεπε όμως, να έχει μια δυναμική ανερχομένου του εθνικού εισοδήματος μέσα σε μια πενταετία να φθάνουμε στο 1 προς 2,5.

Βρίσκω πάρα πολύ μικρά τα επιδόματα των μεταπτυχιακών σπουδών. Είστε και πανεπιστημιακός δάσκαλος και στενοχωρούμαι γιατί συζητούμε το νομοσχέδιο χωρίς την παρουσία του Υπουργού Οικονομικών. 

Το επίδομα των μεταπτυχιακών σπουδών, αγαπητοί συνάδελφοι, των δέκα οκτώ χιλιάδων δραχμών είναι χαμηλότερο της αντικειμενικής του αξίας. 'Οπως επίσης είναι πολύ μικρό των δέκα χιλιάδων δραχμών του μεταπτυχιακού διπλώματος. Ξέρουμε πολύ καλά όλοι μας τι σημαίνει ειδίκευση στην εποχή μας και τι συμβαίνει σε αυτήν την ιστορία. Αυτό είναι το masters, ή το D.Ε.Α. στους Γάλλους και master'ς και σε μας. Αυτά τα βρίσκω πάρα πολύ μικρά και νομίζω ότι έπρεπε να αυξηθούν, να δώσετε ένταση σ' αυτά.

Στο επίδομα της εξωδιδακτικής απασχόλησης των εκπαιδευτικών λειτουργών και εδώ, κύριε Υπουργέ των Οικονομικών, πρέπει να φροντίσετε να πάρουν οι καθηγητές αυτό το επίδομα απασχόλησης, αναντίρρητα -έχουν απασχόληση έξω από τη διδακτική τους ώρα- αλλά πρέπει οι καθηγητές να είναι δίπλα στους μαθητές. Πρέπει να αντιληφθούμε ότι οι μαθητές, πρέπει να είναι μέσα σε μια κοινότητα.

Αν το σχολείο δεν έχει τις κατάλληλες αίθουσες, για να δημιουργήσει γραφεία, τότε δίπλα, συνήθως τα σχολεία είναι πολύ κοντά σε κτίρια, μπορεί να ενοικιαστεί ένα κτίριο, να ενοικιαστούν εκεί κάποια διαμερίσματα, για να έχει ο κάθε καθηγητής το γραφείο του, να διορθώνει εκεί, να τον επισκέπτεται ο μαθητής, να υπάρχει μια συνεχής επικοινωνία, διότι αυτή η επικοινωνία είναι εκείνη, που κυρίως προάγει το ενδιαφέρον, την ενεργητικότητα, την άμιλλα, που είναι απαραίτητα, για να προχωρήσει η εκπαίδευση.

Τώρα, μέσα στο νομοσχέδιο έχετε το επίδομα της παραγωγικότητας. Πολύ ορθό. Το επίδομα αυτό ονομάζεται "κίνητρο απόδοσης". Και έχετε και ταυτόχρονα και κάποια επιδόματα ειδικής εργασίας. Λέτε, λόγου χάριν, ότι στους τεχνίτες εν γένει δίνονται τόσες δραχμές. Γιατί εκεί ξεχωρίζετε τη διοίκηση, λέγοντας τεχνίτες και δεν το ξεχωρίζετε, λέγοντας μηχανικούς, για να πάρω ένα κλάδο, τον οποίο έχω σπουδάσει, ή τους οικονομολόγους, σ' αυτούς που συντάσσουν ισολογισμούς.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

Θα μου δώσετε δυο λεπτά, κύριε Πρόεδρε; 

ΠΡΟΕΔΡΕΥΩΝ (Λουκάς Αποστολίδης): Συνεχίστε, κύριε Κεδίκογλου.

ΒΑΣΙΛΗΣ ΚΕΔΙΚΟΓΛΟΥ: Ευχαριστώ.

Λοιπόν, αυτό δεν μπορώ να το αντιληφθώ. Ενώ δίνετε, λοιπόν, επίδομα κάποιας ειδικής τεχνικής και δίνετε και το κίνητρο απόδοσης, αφήνω τα άλλα, θα έρθω και στην οικογενειακή παροχή, περικόπτετε το επίδομα πραγματικά της απόδοσης, που έπαιρναν ως τώρα οι μηχανικοί, οι οποίοι βάσει των πιστοποιουμένων εργασιών και των εκτελουμένων έργων, έπαιρναν ένα επίδομα μικρό, αλλά όμως είχαν κάθε συμφέρον να προχωρήσουν τα έργα και να έχετε και απορροφήσεις, τις οποίες δεν έχετε. Και έρχεσθε τώρα εσείς με κάποιες διατάξεις και τις κόβετε, περίπου 1,5% των πιστώσεων, που απορροφώνται, από τους μισθούς τους. Αυτό είναι μία αντίφαση στην πολιτική σας των κινήτρων απόδοσης.

Η οικογενειακή παροχή. Το πληθυσμιακό μας πρόβλημα, το δημογραφικό, ποιο είναι; Πρέπει να φροντίσουμε η οικογένεια να κάνει δύο παιδιά. 'Αρα, δεν πρέπει στο πρώτο παιδί να παίρνει κανένα επίδομα και πρέπει στο δεύτερο παιδί να παίρνει ισχυρό επίδομα. Πρέπει, λοιπόν, τις έξι χιλιάδες να τις κάνετε δώδεκα χιλιάδες και να μη δώσετε καθόλου για το πρώτο παιδί, αν θέλετε, γιατί εκεί είναι το θέμα, να αποκτήσουμε πρώτα τον πληθυσμό της συντήρησης. Και βέβαια, αν μπορείτε να αυξήσετε λίγο τα άλλα, θα ήταν πολύ ευχάριστο. Αυτό το θεωρώ -θα μου επιτρέψετε να πω-λάθος εκ μέρους σας.

Τώρα, το κίνητρο της απόδοσης. Εδώ είναι ένα άρθρο, κύριε Υπουργέ, για το οποίο πάλι θα διαφωνήσουμε, γιατί είναι ένα άρθρο το οποίο βάλλει κατά συνταγματικών διατάξεων. 

Σύμφωνα με το Σύνταγμα, αγαπητοί συνάδελφοι και κύριε Υπουργέ, καμία δαπάνη δεν μπορεί να εκτελεσθεί εκτός του Τακτικού Προϋπολογισμού. Και εδώ εσείς περιλαμβάνετε διατάξεις σαφώς αντισυνταγματικές, τις οποίες φυσικά δε θα ψηφίσω, αλλά και θα καταπολεμήσω με όλες μου τις δυνάμεις, ακόμα και με το Συμβούλιο της Επικρατείας.

Λέτε, τι: Ορισμένα επιδόματα, που παίρνουν κάποιοι υπάλληλοι, ενσωματώνονται στο κίνητρο απόδοσης. Αν, όμως, το ποσόν που κάνει να πάρουν είτε λέγεται ΔΕΤΕ είτε λέγεται ΔΕΧΕ είτε λέγεται επίδομα των μηχανικών, για να μη βγάλω έξω το επάγγελμά μου, ή το α ή το β, ξεπερνάει το ποσό, τότε αυτό δίδεται, λέτε, με πράξη του Υπουργικού Συμβουλίου ή με κοινή απόφαση του Υπουργού Οικονομικών και του αρμοδίου Υπουργού. Δηλαδή, έξω από τον Προϋπολογισμό και κάτω από το τραπέζι. Κρατάτε ένα ποσό συναλλαγής, να σας το πω καθαρά και επιβολής και υποβολής και πολλών άλλων ουσιαστικών που μπορούν να βρεθούν, αλλά και πολλών επιθέτων που δε θέλω να κάνω χρήση. Αυτό, λοιπόν, είναι απαράδεκτο συνταγματικώς.

Και δε φτάνει μόνο αυτό, αλλά στο άρθρο 13 περί ειδικής απόδοσης και στην παράγραφο 8, διαλαμβάνεται μία σωρεία τέτοιων επιδομάτων, που εμπίπτουν στις διατάξεις αυτές. Και καλά όσα είναι σε ΦΕΚ, θα τα βρούμε να τα διαβάσουμε, αλλά περιλαμβάνονται, κύριε Πρόεδρε, αναφέρομαι και σ' εσάς και επιδόματα που είναι καθορισμένα με πράξεις του Υπουργικού Συμβουλίου, οι οποίες ως γνωστό δε δημοσιεύονται.

Με το νέο Σύνταγμα, η πράξη του Υπουργικού Συμβουλίου δεν είναι διοικητική πράξη, είναι καθοδηγητική πράξη, είναι κανονιστική, είναι διεκπεραιωτική, είναι διαδικασίας δεν είναι πράξεις του '85 και αυτές δε δημοσιεύονται.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, σας παρακαλώ, κύριε Κεδίκογλου.

ΒΑΣΙΛΗΣ ΚΕΔΙΚΟΓΛΟΥ: Τις ξέρετε μόνο εσείς. Δηλαδή, περιλαμβάνονται εδώ, που μας λέτε να ψηφίσουμε, κάποια επιδόματα και τις διατάξεις έξω από τις προβλέψεις του Συντάγματος δεν τις ξέρουμε. Αυτά είναι πράγματα ανεπίτρεπτα παντελώς και θα ήθελα να σας παρακαλέσω ακόμα, γιατί αυτό δεν πρόκειται να το ψηφίσω, αν το αφήσετε όπως είναι. Επιφυλάσσομαι ακόμη και για την αρχή του νομοσχεδίου, εφόσον αυτό μένει με αντισυνταγματική ειδική διάταξη.

Πέραν αυτού έρχεται μία διάταξη για τον Κοινοβουλευτικό 'Ελεγχο των προσθέτων αμοιβών. Θα πρέπει να μας φέρετε, όσον αφορά τις πρόσθετες αμοιβές, όχι μόνο τις υπερωρίες, αλλά όλες τις πρόσθετες αμοιβές που δίνονται έξω από τα τακτικά επιδόματα, όπως προβλέπονται εδώ.

Tέλος, προ ολίγων ημερών, κύριε Υπουργέ, ψηφίσαμε ένα νομοσχέδιο, που αύριο θα το ψηφίσουμε στο σύνολο, όπου είπαμε ότι θα καθορίζεται σε κάθε νομοσχέδιο από ποιες πηγές θα πληρώνονται. Τώρα, λέει εδώ πέρα, ότι θα έχουμε μία συνολική δαπάνη εκατόν εξήντα οκτώ δισεκατομμύρια. Από πού προκύπτει αυτή; 'Ηθελα να μου πείτε, ότι τόσα παίρνατε από τα ΔΕΤΕ, τόσα παίρνετε από τα τελωνεία από τις εισαγωγές, τόσα από τις εξαγωγές, τόσα από τα έργα, τόσα από το άλφα, τόσα από το βήτα, αν θέλετε να είμαστε σύμφωνοι με το προηγούμενο νομοσχέδιο. Το πρώτο νομοσχέδιο που φέρνετε μετά την ψήφιση του προηγουμένου, δεν είναι σύμφωνο με εκείνο και κανονικά δεν πρέπει να εισαχθεί προς συζήτηση.

Για όλους αυτούς τους λόγους αντιλαμβάνεσθε ότι τηρώ 

Σελίδα 4284 

μία επιφύλαξη επί της αρχής και θα σας απαντήσω στο τέλος.

Λοιπόν, είναι πολύ σημαντικό τα νομοσχέδια που φέρνουμε από εδώ και εμπρός να είναι πολύ προσεγμένα. Είναι πολύ σημαντικό να αντιληφθούμε ότι το νομοσχέδιο που αφορά το μισθολόγιο έχει άμεση σχέση με τη ποιότητα της διοίκησης και με βάση αυτή σας καλώ, κύριε Υπουργέ, να προβληματιστείτε.

Ευχαριστώ πολύ. 

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Κυριάκος Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, κυρίες και κύριοι συνάδελφοι, η σοβαρότητα του συζητούμενου νομοσχεδίου ευτυχώς δεν προσδιορίζεται από τον αριθμό των εγγραφέντων να ομιλήσουν, ούτε, άμα θέλετε, από τους παρόντες Βουλευτές που θα έχουν σίγουρα απασχολήσει συναφείς και γι'αυτό απουσιάζουν.

Προσδιορίζεται από το γενικό πνεύμα, το οποίο διαμορφώνεται μέσα από την αξιολόγηση των καταστάσεων του πλαισίου που οδήγησε το νομοθέτη στη συγκρότηση αυτού του νομοσχεδίου. Προσδιορίζεται από την αξία της αμοιβής και των συνθηκων εργασίας για τον εργαζόμενο.

Και να πούμε ποιο είναι αυτό το πλαίσιο.

Πρώτον, το πλαίσιο είναι θεσμικό. 'Εχει, δηλαδή, μία βάση, τα μέχρι σήμερα ισχύοντα. Το ν. 1505/1984 και τον συμπληρωματικό ν. 1810/1988. 'Εχει, επομένως, αυτή τη θεσμική του βάση. Αντιλαμβάνεσθε, ότι όσο και αν έρχεται να αρτιώσει την προοπτική μιας απόλυτης ρύθμισης του μισθολογικού στη Δημόσια Διοίκηση, δεν μπορεί να απαγκιστρωθεί από το πλαίσιο του μέχρι χθες ισχύοντος καθεστώτος που διαμορφώνει και ανάλογη νοοτροπία.

Το δεύτερο σημείο είναι οι οικονομικές δυνατότητες. Σε όλες τις τάξεις του ευρέως δημόσιου τομέα, των στρατιωτικών που καταψήφισα και το σχετικό μισθολόγιο - υπάρχουν τετρακόσιοι πενήντα χιλιάδες άνεργοι στην Πατρίδα μας- υπάρχει ένα σοβαρό οικονομικό πρόβλημα, που προσδιορίζεται τόσο στο μακροοικονομικό περιβάλλον, τους γνωστούς δείκτες, όσο στο υπέρβαρο δημόσιο χρέος, όσο στις συγκλιτικές αναγκαιότητες κ.λπ.

Το τρίτο στοιχείο που προσδιορίζει αυτό το πλαίσιο είναι η πραγματικότητα στην οποία βρίσκεται η Δημόσια Διοίκηση. Και η πραγματικότητα αυτή είναι οδυνηρή. Είναι πρόβλημα για την Πατρίδα μας η Δημόσια Διοίκηση. Και την ευθύνη γι' αυτήν την κατάσταση την έχουν τα πολιτικά κόμματα και κυρίως εκείνα που κυβέρνησαν τον Τόπο την τελευταία εικοσαετία. Υπάρχει παρηκμασμένη Δημόσια Διοίκηση. Δημόσια Διοίκηση αναποτελεσματική. Δημόσια Διοίκηση με υψηλό δείκτη διαφθοράς. Να τα πούμε έτσι ξεκάθαρα εδώ μέσα, κύριοι. Ομολογημένες αμαρτίες. Μία Δημόσια Διοίκηση στην οποία εκυριάρχησε το πελατειακό κράτος, η ευτέλεια της ψηφοθηρίας, οι ανταγωνισμοί των Κομμάτων, ο κομματισμός, η αναξιοκρατία και όλα τα συναφή. Και δε φταίνε οι δημόσιοι υπάλληλοι, αλλά το σύστημα μέσα στο οποίο διεπλάσθη η συγκεκριμένη πραγματικότητα για την οποία ομιλούμε. Μέσα, λοιπόν, σ' αυτήν τη πραγματικότητα έρχεται ο νομοθέτης να ρυθμίσει τα του μισθολογίου.

Το μισθολόγιο, λοιπόν, αξιολογώντας τα δεδομένα αυτής της πραγματικότητας, έρχεται να κάνει ορισμένες ρυθμίσεις που είναι θετικές. 

Δε θα μείνω στο οικονομικό.'Οποιος αναλογιστεί την κατάσταση στην οποία βρίσκεται η οικονομία της Χώρας, αντιλαμβάνεται ότι οι οικονομικές δυνατότητες είναι περιορισμένες.

Είπα, για να μην είμαι ανακόλουθος, απλώς να γινόταν αποδεκτό ότι το μισθολόγιο των στρατιωτικών πρέπει να είναι ξεχωριστό μισθολόγιο, να είναι το ίδιο και τους δικαστικούς. Να τεθεί αυτή η αρχή. Θριαμβολόγησαν οι εκπαιδευτικοί της στοιχειώδους εκπαίδευσης ότι πέτυχαν να μειώσουν τις ώρες από είκοσι πέντε σε είκοσι μία. Μέχρι πότε, κύριε Υπουργέ, θα λιβανίζουμε την ήσσονα προσπάθεια στην Πατρίδα μας; Πότε, κύριοι συνάδελφοι, θα το πάρουμε απόφαση να δουλέψουμε όλοι λίγο περισσότερο για τον έρημο το Λαό μας; Πως θα επιβιώσει η Χώρα με τέτοια καταναλωτική και ανατολιτική αντίληψη;

Είναι, λοιπόν, κατόρθωμα η μείωση της διδασκαλίας σε δέκα ώρες, σε οκτώ ώρες, σε δεκατρείς ώρες; Αυτό είναι το πρόβλημα;'Ετσι θα πάει μπροστά η Xώρα; Να, γιατί η Παιδεία βρίσκεται -και είναι επίκαιρο- σ'αυτήν την αξιοθρήνητη κατάσταση. Αυτός είναι ένας από τους λόγους.

Καλλιεργήσαμε λοιπόν, στη Δημόσια Διοίκηση την ήσσονα προσπάθεια και πρέπει να το ομολογήσουμε όλα τα Κόμματα. Γιατί, αντί να κρατήσουμε τη Δημόσια Διοίκηση έξω από τους κομματικούς ανταγωνισμούς και τα φαινόμενα μιας πολιτικής παρηκμασμένης, παλαιολιθικής, εκμεταλλευτήκαμε το χώρο, όλες οι Πλευρές, μηδεμιάς εξαιρουμένης, με τον πιο επιπόλαιο και ανεύθυνο τρόπο.

'Εχει το νομοσχέδιο ορισμένα θετικά σημεία. Δε λύνει το οικονομικό των δημοσίων υπαλλήλων, ούτε περιμένει κανείς να το λύσει ούτε λύνεται. Γιατί αναμφισβητήτως, για να μπορέσουν να πραγματώσουν όπως έθιξε κάποιος το πνεύμα της συνταγματικής διατάξεως του άρθρου 101 θαρρώ του Συντάγματος να είναι οι εκτελεστές της θελήσεως του Κράτους και υπηρέτες του Λαού -αυτές είναι οι δύο συνταγματικές επιταγές για το δημόσιο υπάλληλο- χρειάζεται ένα άλλο σύστημα και αναμφισβητήτως, μια άλλη οικονομική δυνατότητα στον εργαζόμενο υπάλληλο.

Το νομοσχέδιο, όμως, έχει θετικά σημεία. Το πρώτο θετικό σημείο είναι ότι με τις δεσμεύσεις του νομοθετικού πλαισίου, που είπα, του 1505 και 1810, εξακολουθεί να έχει ακόμα τα μειονεκτήματα εκείνα, ωστόσο όμως έρχεται να βάλει μία τάξη. Καθορίζει ένα σταθερό συντελεστή στη διαμόρφωση των μισθών. Είναι σημαντικό. Απλοποιεί το σύστημα, το προστατεύει από διαστρεβλώσεις, το περιχαρακώνει μέσα σε μία σταθερή γραμμή βελτίωσης, με απλουστευμένες τις διαδικασίες κ.λπ. Καθορίζει μια σχέση μεταξύ του αρχικού, του ελάχιστου και του μέγιστου, της γνωστής ψαλίδας του εξελικτικού βαθμού, στο κλάσμα εκατόν ογδόντα τρεις χιλιάδες με τετρακόσιες δεκατρείς, που σημαίνει 1 προς 2,26. 'Ενα προς 2,3 που είχε ταλανιστεί από το 1:2,7, έφθασε στο 1:2 και στο πλαίσιο της εισοδηματικής πολιτικής και της επιδοματικής πολιτική, κατέληξε στο 1 προς 1,5. Είναι ισοπεδωτικό το σύστημα. Παραέκλεισε η ψαλίδα.

Θα μου επιτρέψετε να σας πω ότι, όταν ήμουν στρατηγός, ο οδηγός που με μετέφερε έπαιρνε περισσότερα χρήματα από μένα. Δεν ξέρω αν ισχύει και ακόμα. Και δεν το λέω με την έννοια, ότι η ψαλίδα πρέπει να είναι συντριπτική εις βάρος του ασθενέστερου, αλλά να υπάρχει μια αναλογία κινήτρων, για να βελτιώνεται το επίπεδο απόδοσης και προσφοράς της Δημόσιας Διοίκησης.

Είναι χαρακτηριστικό ότι αυξάνει τους βασικούς μισθούς, βεβαίως, πάλι μέσα στις δυνατότητες. Αλλά φεύγουν τα επιδόματα και μένει ακέραιος ο βασικός μισθός, που αν αύριο προωθηθεί το σύστημα των συντάξεων, θα δούμε προωθούμενο το 45%, το 50% των ενεργών αποδοχών να φθάνει στο 80%. Και είναι πράγματι δικαία η απαίτηση των δημοσίων υπαλλήλων, γιατί είναι συντριπτική η υποβάθμιση της συντάξεως απέναντι στο μισθό. Αυτό το αντιλαμβάνεται κανείς, μόνο όταν συνταξιοδοτηθεί.

'Οταν πήρα τον έλεγχο του Λογιστηρίου του Κράτους, κύριε Υπουργέ, έγραφε εκατόν πενήντα δύο χιλιάδες. Λέω: Λάθος θα έχει κάνει ο χριστιανός, αλλά θυμήθηκα ότι εν ενεργεία έπαιρνα εκατόν εβδομήντα οκτώ χιλιάδες και τότε είπα ναι, τόσα θα παίρνω τώρα ως σύνταξη. Τελικά έχει γίνει πενήντα πενήντα πέντε. Συντρίβει το συνταξιούχο σε περίοδο μάλιστα ηυξημένων υποχρεώσεων.

'Εχει θετικά σημεία και αναμφισβήτητα πιστεύω, κύριε Υπουργέ, με το πνεύμα συναίνεσης που διακρίνει τη σημερινή Κυβέρνηση το συναινετικό κλίμα που διακρίνει την Κυβέρνηση -γιατί, κύριοι συνάδελφοι παρακολουθώ όλα τα νομοσχέδια όπως ξέρετε και σε όλα τα νομοσχέδια επιδεικνύεται αυτό το πνεύμα της συναίνεσης- ότι θα γίνουν και βελτιώσεις στα σημεία που επιβάλλεται να γίνουν.

Να τελειώσω με το δημογραφικό. Κύριοι, τα ενεργά 

Σελίδα 4285 

προβλήματα εθνικής βάσεως στην Πατρίδα μας είναι έντεκα στον αριθμό. Τα εννέα είναι με την Τουρκία και υπάρχουν και τα υπόλοιπα δύο. Υπάρχει και το δωδέκατο, που λέγεται δημογραφικό πρόβλημα ουαί εν τω κρίνεσθε. 'Ολοι μας. Το δημογραφικό πρόβλημα θα δημιουργήσει φωτιές στην Πατρίδα. Αλλά υπάρχει και ένα άλλο κύριοι που κατά πικρή συγκυρία είναι δέκατο τρίτο. Η εθνική συνεννόηση. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε συνάδελφε.

Το λόγο έχει ο συνάδελφος κ. Κολοζώφ.

Ορίστε, κύριε Κολοζώφ έχετε το λόγο για πέντε λεπτά.

ΟΡΕΣΤΗΣ ΚΟΛΟΖΩΦ: Κύριε Πρόεδρε, δεν συνηθίζω να γκρινιάζω. 'Ομως, πρέπει να συνειδητοποιήσουμε ότι οι εργασίες αυτού του Κοινοβουλίου αρχίζουν να ασφυκτιούν σε επικίνδυνο βαθμό. Πρέπει να συνειδητοποιήσουμε ότι σε τέτοια νομοσχέδια αυτού του μεγέθους πρέπει να υπάρχει η άνεση να μπορούν οι Βουλευτές να το αναπτύξουν σε όλες του τις λεπτομέρειες, για να μπορέσει να μας καταλάβει καλύτερα και ο Ελληνικός Λαός.

Δεν μπορεί να συνεχίζεται αυτή η διαδικασία, αυτή η πρεμούρα, αυτή η πίεση, στις Επιτροπές παντού. Και είναι η δεύτερη φορά που αναγκάζομαι να παρέμβω προς αυτήν την κατεύθυνση.

Είναι γεγονός ότι αυτό το νομοσχέδιο έχει μια κοψιά νεοφιλελεύθερη και δεν είναι τυχαίο ότι δεν γράφτηκαν Βουλευτές της Νέας Δημοκρατίας. Τι να πουν; Να στηρίξουν αυτό το νομοσχέδιο; Ούτε είναι τυχαίο, ότι οι Βουλευτές του ΠΑ.ΣΟ.Κ. που άλλοτε τρέχουν και πιέζουν να γραφτούν στα νομοσχέδια, δεν μιλούν. Τι να πουν; Να στηρίξουν μια νεοφιλελεύθερη άποψη; Αυτή είναι η πραγματικότητα σήμερα.

Και το θέμα δεν είναι να γραφτούν οι Βουλευτές του ΠΑ.ΣΟ.Κ., ή της Νέας Δημοκρατίας ή των άλλων Κομμάτων για να δικαιολογηθούν οι δύο ημέρες συζήτησης προ ημερησίας διάταξης. Αυτά τα νομοσχέδια πρέπει εδώ στη Βουλή να αναλύονται σε όλες τους τις λεπτομέρειες, να αναδεικνύονται τα αδύνατα σημεία, ή εν πάση περιπτώσει, να γίνεται μια σύνθεση εκεί που μπορεί να γίνει η σύνθεση. Μ'αυτόν τον τρόπο, όμως, τι να συνθέσουμε και που να διαφωνήσουμε;

Αυτό το νομοσχέδιο, κύριε Υπουργέ, πρέπει να αποσυρθεί. Πρέπει να αποσυρθεί, όχι μόνο γιατί ο μισθός που δίνετε δεν είναι τετραπλάσιος, όπως λέτε, στην Εισαγωγική 'Εκθεση, αλλά επειδή έχουν καθοριστεί και τα όρια με αυθαίρετο τρόπο. Στις εκατόν δέκα χιλιάδες το μήνα βασικός μισθός. Είναι κάτω και από τα επίπεδα φτώχιας. Δεν παίρνει υπόψιν του ότι την τελευταία εξαετία οι δημόσιοι υπάλληλοι -και έχουν παλέψει γι'αυτό, χρόνια τώρα το βάζουν αυτό το ζήτημα- έχουν σημαντικές απώλειες από το εισόδημά τους. Θα το λάβουμε αυτό υπόψιν μας κάποια στιγμή; Αυτές τις απώλειες τουλάχιστον εν μέρει θα τις καλύψουμε; Οι απώλειες αυτές φτάνουν στο 40% την τελευταία εξαετία. Ρωτήστε την ΑΔΕΔΥ από που βγαίνουν. Είναι διαπιστώσεις του προηγούμενου Προέδρου του ΠΑ.ΣΟ.Κ., δεν είναι δικές μας.

Οι αυξήσεις αυτές που λέτε ότι δίνετε, δεν καλύπτουν ούτε και τον πληθωρισμό του 1996-1997. 

Επίσης ένα άλλο γεγονός που μας κάνει να πιστεύουμε, ότι πρέπει να πάρετε πίσω αυτό το νομοσχέδιο, είναι ότι οι συλλογικές συμβάσεις 151 και 154 έχουν ήδη επικυρωθεί από την Ελληνική Βουλή. 'Επρεπε να προχωρήσει η νομοθετική ρύθμιση γύρω από αυτό το ζήτημα, έτσι ώστε να έχουμε και τη δυνατότητα να ξέρουμε μέσα σε ποια πλαίσια θα προχωρήσουν και οι συλλογικές συμβάσεις αυτών των δημοσίων υπαλλήλων.

Τέλος, οι αυξήσεις που προτείνουν οι ίδιοι οι δημόσιοι υπάλληλοι, η ΑΔΕΔΥ, νομίζουμε ότι είναι δίκαιες, ρεαλιστικές και ανταποκρίνονται στα δεδομένα αυτής της εποχής. Δεν υπερβάλλουν. Φυσικά εκεί μέσα πρέπει να καλυφθούν οι απώλειες, όπως είπα προηγουμένως, να κατοχυρωθεί το θέμα του πληθωρισμού με την αυτόματη τιμαριθμική αναπροσαρμογή, να ληφθούν υπόψη η αύξηση της παραγωγής του Α.Ε.Π. και φυσικά και να υπάρξει και μία λογική αύξηση.

Τελειώνοντας, κύριε Πρόεδρε, θέλω να πω, ότι τα βασικά επιδόματα πρέπει να προσδιοριστούν συγκεκριμένα και τα άλλα επιδόματα πρέπει να ενσωματωθούν στο βασικό μισθό. 'Εχουν αναλυθεί ιδιαίτερα από τον Ειδικό Αγορητή του Κόμματός μας, αλλά και από άλλους ομιλητές. 'Ομως, πολύ περισσότερο έχει αναλυθεί το ζήτημα στις προτάσεις που κάνει η ΑΔΕΔΥ, το πόσο νοθεύετε τα εισοδήματα των δημοσίων υπαλλήλων με αυτόν τον τρόπο των επιδομάτων.

Εν πάση περιπτώσει, κάποτε ο μισθός πρέπει να είναι μισθός και να ξέρει ο καθένας τι παίρνει και να ξέρει όταν βγαίνει στη σύνταξη, ότι θα έχει τουλάχιστον το 80% του μισθού του.

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπ. έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ.Οικονομικών): Κύριε Πρόεδρε, κυρίες και κύριοι Βουλευτές, νομίζω ότι αν η Κυβέρνηση δεν έφερνε προς ψήφιση ένα νομοσχέδιο για να συντάξει ένα νέο μισθολόγιο και να θεμελιώσει μια νέα προοπτική για την εξέλιξη των αμοιβών των δημοσίων υπαλλήλων, θα διέπραττε ένα βαρύτατο σφάλμα και θα αναλάμβανε ευθύνες για τις συνέπειες οι οποίες θα προέκυπταν από τη συνέχιση της σημερινής ανορθολογικής κατάστασης, η οποία πια δεν μπορεί να διαρκέσει άλλο.

Η σημερινή κατάσταση, που αφορά τις αμοιβές στο δημόσιο τομέα, είναι μια κατάσταση βαρύτατα ασθενής με τρομακτικά προβλήματα, με έλλειψη ορθολογικότητας, στρεβλώσεις και αντικίνητρα για την παροχή εργασίας προς τους πολίτες. Και αυτός ο ανορθολογισμός, αυτές οι στρεβλώσεις, δε βλάπτουν μόνο το ηθικό των υπαλλήλων, δεν επηρεάζουν μόνο τις συνθήκες εργασίας τους, αλλά πλήττουν κυρίως την κοινωνία, η οποία είναι αυτή που απαιτεί την υψηλή ποιότητα των υπηρεσιών, την επάρκειά τους και την εξέλιξή τους.

Θα αναφέρω τα κυριότερα ανορθολογικά χαρακτηριστικά και προβλήματα του σημερινού συστήματος, ακριβώς για να γίνει αντιληπτή η αναγκαιότητα του νέου μισθολογίου, ενός μισθολογίου που θα θεραπεύει όσο μπορεί αυτά τα ανορθολογικά χαρακτηριστικά. Αυτό το οποίο κάνει μέγιστη εντύπωση όταν μιλάμε για αποδοχές και μετά για βασικές αποδοχές και βασικό μισθό, ο βασικός μισθός έχει φθάσει πλέον να είναι το 1/15 των συνολικών αποδοχών. 'Εχουν χάσει το νόημά τους οι λέξεις. Είναι μια αντίστροφη πυραμίδα, η οποία εδράζεται σε ένα οριακό σημείο, αντεστραμένη και επεκτείνεται μετά προς τα πάνω με την επισώρευση επιδομάτων, παροχών, ευκαιριακών αποζημιώσεων, εφ άπαξ επιδομάτων κ.λπ.

Και βέβαια όλα τα πράγματα που συνδέονται ή παράγονται με βάση τη μία δομή του μισθολογίου, χάνουν το νόημά τους και στρεβλώνονται. Πώς να μιλήσει κανείς για εξέλιξη αποδοχών, πώς να μιλήσει κανείς για παρακολούθηση του τιμαρίθμου, έτσι ώστε να διασφαλιστούν οι πραγματικές αποδοχές, πώς να μιλήσει για ομαλή μετάβαση σε μια σύνταξη που ανταποκρίνεται με τις προσδοκίες του εργαζόμενου; Παράλληλα βέβαια επειδή αυτή η ελάχιστη βάση επί της οποίας ετίθετο η δομή των αποδοχών ήταν υπερβολικά μικρή, οδηγούσε τους δημοσίους υπαλλήλους να διεκδικούν επιδόματα εκτός της λογικής αύξησης των βασικών μισθών, διότι δεν αντιπροσώπευε πλέον τίποτε ο βασικός μισθός, με αποτέλεσμα να συσσωρεύονται και να παράγονται επιμέρους διεκδικήσεις, πιέσεις, συντεχνιακές ρυθμίσεις και ανορθολογισμοί.

Αν, λοιπόν, κάπου πρέπει κανείς να επέμβει, θα είναι πρωταρχικά στο να αλλάξει και να ανασυνθέσει τη δομή των αποδοχών των δημοσίων υπαλλήλων, έτσι ώστε να δώσει το βάρος στη διαμόρφωση μιας μεγάλης βάσης για το βασικό μισθό. Με άλλα λόγια να ξαναστήσει την πυραμίδα σε μια μεγάλη και στέρεα βάση, η οποία θα δέχεται ενδεχομένως επ' αυτής άλλες ρυθμίσεις λόγω επιδόματος θέσης, συνθηκών εργασίας κ.λπ..

Το δεύτερο χαρακτηριστικό του σημερινού συστήματος είναι η πολυπλοκότητά του και λόγω του αριθμού των επιδομάτων και λόγω του μηχανισμού της Α.Τ.Α., ο οποίος είναι δύσκολο να ελεγχθεί πώς υπολογίζεται, πώς εξελίσσεται και φυσικά ανοίγει και δημιουργεί ευκαιρίες προς πιθανές προσπάθειες καταδολίευσης από πάσα κατεύθυνση.

Σελίδα 4286 

 

Ποιο είναι το αποτέλεσμα αυτού του πράγματος; Σήμερα το δημόσιο απασχολεί δεκατέσσερις χιλιάδες υπαλλήλους για να ελέγχουν και να εκκαθαρίζουν τις αποδοχές τριακοσίων χιλιάδων υπαλλήλων, πράγμα που μεγάλη ευκολία μπορεί να κάνει μόνο του ένα σύγχρονο υπολογιστικό σύστημα. Και εμείς απασχολούμε το 5% περίπου της συνολικής υπαλληλικής δύναμης. Μία μικρή πόλη απασχολούμε για να ελέγχουμε τις αμοιβές των δημοσίων υπαλλήλων. Και βέβαια με το σύστημα αυτό, όπως είναι, δεν μπορεί να εφαρμοστεί κανενός είδους νέα τεχνολογία στην καταβολή των αμοιβών αυτών, με όλα τα συνεπαγόμενα προβλήματα, της ανασφάλειας, ακόμα και της φυσικής, για το πώς καταβάλλονται οι αποδοχές αυτές, των λαθών, των αδυναμιών ελέγχου και εν πάση περιπτώσει και της αρχαϊκότητας.

'Εχουμε ένα σύστημα διακίνησης και καταβολής μισθών, το οποίο θυμίζει το 19ο αιώνα, με τις απέραντες χειρόγραφες καταστάσεις που γράφονται από χιλιάδες υπαλλήλους, που κανείς δεν ελέγχει μετά και διατηρούμε έτσι αυτό το σύστημα που έχει πλέον μουσειακό χαρακτήρα.

Αυτό το οποίο γίνεται σήμερα είναι, ότι το σύστημα έχει εμποτισθεί πια με τόσα πολλά επιδόματα τα οποία δεν εξηγούνται όλα με λογική. Και ουδείς είναι αμέτοχος στο πέρασμα των χρόνων για τη θέσπιση και εξέλιξη των επιδομάτων αυτών. Ουδείς μπορεί να αποποιηθεί ευθύνης απ' αυτήν την κατάσταση, η οποία όμως κατάσταση δε διαμορφώνει καμιά σοβαρή προοπτική για να δοθεί μια λογική εξέλιξη, μια λογική προσδοκία για τη διαμόρφωση των αμοιβών των δημοσίων υπαλλήλων.

Πώς απαντά σε όλα αυτά τα οξύτατα προβλήματα το μισθολόγιο; Κατ' αρχήν όσον αφορά το οικονομικό μέρος. 'Ετσι όπως... είναι το σημερινό ανορθολογικό σύστημα, όσο δημοσιονομικό κόστος και αν έχει κανείς στη μισθολογική πολιτική, δεν είναι βέβαιο αν προκαλεί ωφέλεια διότι οι στρεβλώσεις που αναπαράγει μέσω των σημερινών χαρακτηριστικών δημιουργούν πολύ περισσότερα προβλήματα κινήτρων και αποτελεσματικότητας απ' αυτά τα οποία λύνουν δια της αυξήσεως κάποιων αποδοχών.

'Αρα για να έχει κάποιο νόημα και αποτέλεσμα μια αύξηση της δημοσιονομικής δαπάνης θα πρέπει να αντιστοιχεί σε μια δομή, η οποία εξυγιαίνει και εξορθολογίζει τη σημερινή κατάσταση.

Με ποιον τρόπο; Κατ' αρχήν με την απλοποίηση. Να απλοποιήσουμε το σύστημα. Το νέο μισθολόγιο καταργεί δεκατέσσερα επιδόματα από τα σημερινά υφιστάμενα και διαμορφώνει ένα απλούστατο σύστημα δομής των αμοιβών. 'Εχει τις τακτικές αποδοχές, οι οποίες αποτελούνται από το βασικό μισθό επί του οποίου προστίθεται ένα επίδομα χρόνου, το χρονοεπίδομα και διατηρείται ένα μικρό ποσό για το επίδομα εξομάλυνσης. Αυτός είναι ο κορμός που γίνεται πλέον μεγάλος. Και δίπλα σ' αυτόν τον κορμό των τακτικών αποδοχών θεσπίζεται το κίνητρο απόδοσης με ορισμένα κριτήρια, έτσι ώστε να διευρύνει τις αποδοχές που είναι διαθέσιμες στο δημόσιο υπάλληλο. Διαμορφώνει έτσι μία απλούστατη δομή η οποία είναι διαφανής, επιτρέπει τον έλεγχο και εκσυγχρονίζει το σημερινό σύστημα.

Το κίνητρο απόδοσης χορηγείται με βάση τα προσόντα τα οποία έχουν οι υπάλληλοι και κυρίως με τα προσόντα σπουδών, έτσι ώστε να τίθενται οι βάσεις μισθολογικής αντιμετώπισης των υπαλλήλων ίδιων προσόντων με ίδιο τρόπο. Αυτή είναι βασική αρχή στο σύστημα εργασιακών σχέσεων και αμοιβών.

Πώς γίνεται αυτό; Γίνεται με την ενσωμάτωση των επιδομάτων στο βασικό μισθό, ο οποίος έτσι αυξάνεται κατά 4,5 φορές. Δεν εννοούμε ότι αυξάνεται ο βασικός μισθός και παραμένουν όλα τα υπόλοιπα. Ανασυντίθεται ο βασικός μισθός, αυξάνεται κιόλας όχι όμως πολύ, και έτσι διαμορφώνεται μια νέα βάση και μια νέα δομή για τις αποδοχές.

Επίσης βελτιώνεται πολύ σημαντικά ο λόγος αρχής-τέλους. Αρχή υποχρεωτικής εκπαίδευσης και τέλος πανεπιστημιακής εκπαίδευσης, η οποία σήμερα ήταν χαμηλά. Πηγαίνει στο 1 προς 2,3, το οποίο αποτελεί μία βελτίωση. Και βέβαια αν αναφερθεί κανείς στο παράδειγμα του Γενικού Διευθυντή, επειδή αυξάνεται σημαντικά το επίδομα θέσης του Γενικού Διευθυντή, η σχέση αυτή διαμορφώνεται σε 1 προς 3,5 και άνω. 'Αρα, αποκαθίσταται ένας υγιής λόγος από άποψη κινήτρων και αμοιβών μεταξύ των διαφορετικών βαθμίδων. Ενδεχομένως να ήθελε και άλλο άνοιγμα. Αλλά αυτό είναι κάτι το οποίο το μισθολόγιο επιτρέπει να εξελιχθεί τα επόμενα χρόνια, γιατί το μισθολόγιο δεν είναι μία στατική κατασκευή βραχείας διάρκειας. Είναι μία δομή η οποία θα έχει μία θετική εξέλιξη σ' ένα σημαντικό χρονικό διάστημα.

Για τη διαμόρφωση κινήτρων τα οποία πρέπει να τίθενται οποτεδήποτε θέλει να μιλήσει κανείς για αποτελεσματικότητα, γίνονται σημαντικές αυξήσεις στα επιδόματα διευθυντών, μεταπτυχιακών, οικογενειακών κ.λπ.

Εδώ αξίζει να αναφερθεί κανείς περισσότερο στο θέμα του οικογενειακού επιδόματος για το οποίο έχει γίνει τόσο μεγάλη συζήτηση και από τις συνδικαλιστικές οργανώσεις και από πολλούς ομιλητές και Βουλευτές στη διάρκεια της συζήτησης της Διαρκούς Επιτροπής.

Κατ' αρχήν θα πρέπει να πω, ότι το οικογενειακό επίδομα αφορά την οικογένεια. Δεν αφορά και τα δύο μέλη της οικογένειας. Η οικογένεια είναι μία έννοια, δεν είναι δύο. Και ούτως ή άλλως το Συμβούλιο της Επικρατείας έχει αποφανθεί, ότι το επίδομα αυτό δεν μπορούν να το λαμβάνουν και τα δύο μέλη.

Επιτρέψτε μου στο σημείο αυτό να πω, ότι ακριβώς για το λόγο αυτόν που γνωρίζαμε, ότι πρέπει να εφαρμόσουμε την απόφαση αυτή του Συμβουλίου της Επικρατείας, επιλέξαμε να το αυξήσουμε αυτό σημαντικά κατά 50% έτσι ώστε να καλύψουμε κατά κάποιον τρόπο αυτήν την αδυναμία επεκτάσεως και στους δύο συζύγους. Αποτελεί ένα αντιστάθμισμα αυτής της έλλειψης δυνατότητας. Ας δούμε, όμως, τι γίνεται και στις άλλες ευρωπαϊκές χώρες. Τι άραγε κάνουν αυτοί και τι κάνουμε εμείς. Επιτρέψτε μου να σας διαβάσω με μεγάλη συντομία τα δεδομένα τα οποία συλλέξαμε από την υπηρεσία του Υπουργείου Οικονομικών για τα τεκταινόμενα στις άλλες ευρωπαϊκές χώρες σχετικά με το επίδομα οικογενειακών βαρών. Μεγάλη Bρετανία δεν υφίσταται, Λουξεμβούργο δεν υφίσταται, Ολλανδία δεν υφίσταται, Αυστρία δεν υφίσταται, Δανία, Φιλανδία, Σουηδία δεν υφίσταται.

Ιταλία, δίδεται στο σύζυγο, εάν δεν εργάζεται η σύζυγος. Και αν εργάζεται η σύζυγός του, δεν το παίρνει κανείς.

Πορτογαλία, δεν δικαιούται επιδόματος γάμου, είτε εργάζεται η σύζυγος είτε όχι.

Ιρλανδία, δεν δικαιούται. 

Γαλλία, δίδεται στο σύζυγο, αν δεν εργάζεται η σύζυγος.

Βλέπετε, ότι η Ελλάδα είναι μια ευρωπαϊκή χώρα, ίσως η μόνη, η οποία δεν θέτει περιορισμούς τέτοιου είδους και εφαρμόζει σε πολύ μεγαλύτερο βαθμό το θεσμό οικονομικής ενίσχυσης της οικογένειας και στα παιδιά, χωρίς τα κριτήρια, που υπάρχουν πολύ αυστηρότερα σε άλλες ευρωπαϊκές χώρες. Ας το λάβουμε και αυτό υπόψη μας.

Βεβαίως, θα πρέπει να πει κανείς, ότι ένα μισθολόγιο θα πρέπει να δίνει σημαντικές αυξήσεις. Το μισθολόγιο αυτό δίνει πολύ σημαντικές αυξήσεις, οι οποίες υπερβαίνουν κατά πολύ το κόστος μιας πιθανής εναλλακτικής εισοδηματικής πολιτικής. Εάν εφαρμόζαμε εισοδηματική πολιτική, όπως εφαρμόστηκε τα προηγούμενα χρόνια, με στόχο να διασφαλίσουμε τις πραγματικές αποδοχές των εργαζομένων, θα είχαμε ένα δημοσιονομικό κόστος της τάξεως των εβδομήντα δισεκατομμυρίων δραχμών.

Το νέο μισθολόγιο έχει μια δαπάνη δημοσιονομική, διπλάσια και πλέον, πράγμα το οποίο αποτελεί τη χρηματοδότηση όλου αυτού του εξορθολογισμού και εκσυγχρονισμού που κάνουμε. Και βέβαια, επιτρέψτε μου να πω εν παρόδω, ότι αυτή η αυξημένη δημοσιονομική δαπάνη έρχεται σε συνέχεια της σταθερής πολιτικής, που ακολουθεί η Κυβέρνηση του ΠΑ.ΣΟ.Κ., να δίδει πραγματικές αυξήσεις στους δημοσίους υπαλλήλους και έχει καταφέρει έτσι να ανορθώσει και να υπερκεράσει την τρομακτική απώλεια πραγματικών αμοιβών, την οποία υπέστησαν οι εργαζόμενοι στο δημόσιο τομέα κατά

Σελίδα 4287 

την πρώτη τριετία της δεκαετίας αυτής, στη διάρκεια της οποίας καταβαραθρώθηκε η αγοραστική αξία των αποδοχών κατά είκοσι δύο και πλέον εκατοστιαίες μονάδες σε πραγματικούς όρους.

Επειδή ακριβώς το μισθολόγιο υπερβαίνει την εισοδηματική πολιτική και με τον τρόπο αυτό θεραπεύει και κλείνει πάρα πολλά προβλήματα του παρελθόντος και αποκτά μια δομή η οποία έχει λογική και είναι διατηρήσιμη στο χρόνο, αποτελεί τον καλύτερο τρόπο προετοιμασίας του μισθολογικού μέρους της Δημόσιας Διοίκησης, για να μπούμε στο θεσμό των συλλογικών διαπραγματεύσεων από τον επόμενο χρόνο, έτσι όπως έχει εξαγγείλει η Κυβέρνηση. Γιατί αν μπαίναμε στις συλλογικές διαπραγματεύσεις από ένα καθεστώς ανορθολογισμού, στρεβλώσεων, αντικινήτρων και συντεχνιακών εξάρσεων, θα οδηγούμαστε σε μια επιδείνωση της κατάστασης και όχι στη βελτίωσή της.

'Εχει αναφερθεί από πολλούς επικριτές του νομοσχεδίου ότι διατηρούνται διάφορα επιδόματα. Εμείς επιλέξαμε την αρχή να μη μειωθούν οι αποδοχές των εργαζομένων, που ελάμβαναν μέχρι σήμερα, ανεξαρτήτως του βαθμού ορθολογισμού, με τον οποίο αυτές διεκδικήθηκαν ή χορηγήθηκαν. Και για να το κάνουμε αυτό, προσαρμόζουμε τα υφιστάμενα επιδόματα και αμοιβές στα κίνητρα απόδοσης, που θεσπίζονται για τους υπαλλήλους ιδίων προσόντων. Εάν το υφιστάμενο επίδομα υπολείπεται αυτού του κινήτρου απόδοσης, τότε προφανώς ο υπάλληλος λαμβάνει μια σημαντική αύξηση. Εάν όμως το υπερβαίνει, τότε διατηρεί μια προσωπική διαφορά. Και αυτό συμβαίνει για τους υπαλλήλους όλων των κατηγοριών, έτσι ώστε και να προσαρμοστούν όσο γίνεται περισσότερο εφικτό όλοι και να μην υπάρχουν μειώσεις των αποδοχών σε όσους έτυχε να λαμβάνουν υψηλότερα επιδόματα.

Με τον τρόπο αυτό, όσοι έπαιρναν λίγα επιδόματα, λαμβάνουν και περισσότερες αυξήσεις. Και από την άποψη αυτή, το νέο μισθολόγιο εισάγει και ένα σημαντικό στοιχείο δικαιοσύνης και αποκατάστασης των σημερινών ανισορροπιών.

Θα ρωτήσει κάποιος: Μα, εάν το μισθολόγιο έχει όλα αυτά τα πλεονεκτήματα τα οποία αναφέρονται, γιατί υπάρχουν οι διαμαρτυρίες ή οι κινητοποιήσεις πολλών κλάδων; Θα μου επιτρέψετε να πω, ότι αυτό είναι σχετικά εύκολα εξηγήσιμο, διότι όλοι οι εργαζόμενοι κατ' αρχήν επιδιώκουν πάντοτε μια υψηλότερη ικανοποίηση των μισθολογικών τους απαιτήσεων. Οσεσδήποτε και να είναι οι παροχές οι οποίες δίδονται, υπάρχει πάντα χώρος για διεκδίκηση κάτι περισσότερου. Αυτό είναι κλασικό χαρακτηριστικό, σε όλες τις περιπτώσεις, όλων των συνδικάτων, όλων των κοινωνιών. Ουδέποτε έχει υπάρξει συνδικάτο το οποίο ανεγνώρισε την προσφορά ως απολύτως ικανοποιητική, ακριβώς για να δημιουργήσει προϋποθέσεις- και αυτό είναι ορθολογική συμπεριφορά- για μελλοντικές διεκδικήσεις.

Οι δε επί μέρους κλαδικές κινητοποιήσεις στόχο έχουν την ενδεχόμενη εξασφάλιση μιας καλύτερης αφετηρίας, εν όψει των νέων συλλογικών διαπραγματεύσεων.

'Ομως, το μισθολόγιο είναι μια πρωτοβουλία ενοποίησης και αποκατάστασης των ανισορροπιών και όχι μηχανισμός δημιουργίας νέων ανισορροπιών. Αυτό βέβαια το αντιλαμβάνονται κατά βάθος όλοι. Και γι αυτό, παρά τις διαμαρτυρίες, παρά τις διεκδικήσεις για υψηλότερες αποδοχές, ουδεμία ομοσπονδία, οσοδήποτε δυναμική διαμαρτυρία και να έχει κάνει, δεν έχει θέσει θέμα απόσυρσης του μισθολογίου. Διότι όλοι αντιλαμβάνονται ότι μπορεί μεν να είναι δημοσιονομικά περιορισμένο το μισθολόγιο, θέτει όμως τις στέρεες βάσεις για μια ορθολογική εξέλιξη των αμοιβών στο δημόσιο τομέα εφ'εξής. Και αυτή είναι η μεγάλη διαφορά και μεγάλη προσφορά του μισθολογίου, παρά το γεγονός, ότι γίνεται και εφαρμόζεται σε ένα δεδομένο περιβάλλον και σε συνθήκες δημοσιονομικής συγκράτησης. Επιτελεί μια σημαντική θεσμική παρέμβαση, νοικοκυρεύει το υφιστάμενο σύστημα, διαμορφώνει στο μέτρο του εφικτού σχετικά ομοιογενή τρόπο αντιμετώπισης των μισθολογικών ζητημάτων στο δημόσιο τομέα, ανάλογα με το περιβάλλον εργασίας και διαμορφώνει έτσι καλύτερες συνθήκες, για να μπούμε σε συλλογικές διαπραγματεύσεις τα επόμενα χρόνια.

Για τους λόγους αυτούς είμαι βέβαιος, ότι θα τύχει της υπερψήφισης του Σώματος. Σας ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Ευχαριστούμε, κύριε Υφυπουργέ.

Το λόγο έχει ο Κοινοβουλευτικός Εκπρόσωπος του Συνασπισμού κ. Φώτης Κουβέλης. 

ΦΩΤΗΣ ΚΟΥΒΕΛΗΣ: Κυρίες και κύριοι συνάδελφοι, το παρόν σχέδιο νόμου αφορά σε πεντακόσιες χιλιάδες και πλέον Ελληνίδες και 'Ελληνες πολίτες. Αφορά σε ένα κεφαλαιώδες μέγεθος της λειτουργίας του κράτους. Εμείς με αυτήν την παραδοχή το αντιμετωπίζουμε και θα ευχόμασταν ειλικρινά να ήταν διαφορετικό, να ήταν αντίστοιχο προς τις καταστάσεις που καλείται να αντιμετωπίσει. Δυστυχώς, όμως, δεν είναι.

Κυρίες και κύριοι συνάδελφοι, η οικονομική και μισθολογική κατάσταση των εργαζομένων στο Δημόσιο είναι κοινός τόπος, ότι είναι απαράδεκτη. Οι αποδοχές των δημοσίων υπαλλήλων, για τη μεγάλη πλειοψηφία βέβαια, βρίσκονται κάτω από το όριο του ανεκτού. Οι αδικαιολόγητες διακρίσεις μεταξύ υπαλλήλων διαφορετικών ή και των αυτών υπηρεσιών, η επιδοματική πολιτική των γενικών και κλαδικών επιδομάτων, είναι τα στοιχεία μιας αποσπασματικής και ευκαιριακής πολιτικής, με την οποία αντιμετωπίστηκε το όλο ζήτημα από τις κυβερνήσεις, τόσο του ΠΑ.ΣΟ.Κ. όσο και της Νέας Δημοκρατίας.

Η σημερινή κατάσταση -και κανείς δεν πρέπει να σιωπά επ' αυτού- είναι το αποτέλεσμα των επί σειρά ετών κυβερνητικών επιλογών για το μισθολόγιο των δημοσίων υπαλλήλων. Χαμηλοί βασικοί μισθοί, αυξήσεις σε απόσταση από τον πληθωρισμό, πολιτική επιδομάτων, υποβάθμιση κοινωνικών επιδομάτων, είναι μερικά από τα χαρακτηριστικά της πολιτικής που άσκησαν οι κυβερνήσεις και της Νέας Δημοκρατίας και του ΠΑ.ΣΟ.Κ. για το μισθολόγιο των δημοσίων υπαλλήλων.

Κύριοι συνάδελφοι, η πολιτική της λιτότητας καθήλωσε τις αποδοχές των δημοσίων υπαλλήλων, οι οποίοι ιδιαίτερα την τελευταία δεκαετία -έτσι μαρτυράνε οι αριθμοί- είχαν τεράστιες απώλειες του εισοδήματός τους, με δεδομένη βέβαια και τη μεταβολή των γενικοτέρων μεγεθών της οικονομίας μας.

Η επιδοματική εξάλλου πολιτική που ακολούθησε τούτος ο Τόπος, οδήγησε σε δραματική υποβάθμιση τις συντάξιμες αποδοχές, που σε πάρα πολλές περιπτώσεις διαμορφώθηκαν κάτω και από το 45% των εν ενεργεία αποδοχών.

Είναι γεγονός, ότι το διοικητικό στερεότυπο,κυρίες και κύριοι συνάδελφοι, το μοντέλο της Δημόσιας Διοίκησης που υπάρχει στη Χώρα, πρέπει να αλλάξει. Η Δημόσια Διοίκηση πρέπει να μεταρρυθμιστεί, να αποκεντρωθεί, να διαρθρωθεί ορθολογικά, να γίνει ευέλικτη και παραγωγική, να καταστεί επιτέλους λειτουργικά ανεξάρτητη. Να καταστεί,με άλλα λόγια, ικανή να στηρίξει και να προωθήσει προγράμματα, αλλά και σχεδιασμούς ανάπτυξης της Χώρας, να βρεθεί δίπλα στον πολίτη, να γίνει ο χώρος των άξιων και των ικανών, ο χώρος που ενεργοποιεί και εμπνέει τον υπάλληλο και όχι ο χώρος της μιζέριας και της ρουτίνας.

Κύριοι συνάδελφοι, η μεταρρύθμιση της Δημόσιας Διοίκησης πρέπει αναγκαία να περιέχει ως βασικό στοιχείο τη μισθολογική αναβάθμιση των δημοσίων υπαλλήλων, εκείνων δηλαδή που καλούνται να αναδείξουν μία Δημόσια Διοίκηση ικανή να ανταποκριθεί στις εξαιρετικά σύνθετες καταστάσεις της νέας πραγματικότητας της Χώρας, που προσδιορίζεται από τη συμμετοχή της στο μεγάλο πολιτικό και οικονομικό ολοκλήρωμα της Ευρωπαϊκής 'Ενωσης.

Η σημερινή μισθολογική κατάσταση, έχει επιπτώσεις στην ίδια τη λειτουργία των δημοσίων υπαλλήλων.

Είναι σωστή η παρατήρησή σας, κύριε Υφυπουργέ, ότι υπάρχουν έντονα ανορθολογικά στοιχεία στο ισχύον μισθολόγιο. Και ο ομιλών θα ήταν ο τελευταίος που θα απέκρυπτε το αληθές του ισχυρισμού.

'Ομως, το νέο μισθολόγιο δεν αντιμετωπίζει αυτήν, τη σημερινή, την ανορθολογική, όσο και απαράδεκτη κατάσταση, δεν αντιμετωπίζει το πρόβλημα των χαμηλών αποδοχών των

Σελίδα 4288 

δημοσίων υπαλλήλων και δεν περιορίζει τη διαρκώς αυξανόμενη, τη διαρκώς, κύριοι συνάδελφοι, μεγεθυνόμενη διαφορά μεταξύ των εν ενεργεία και των συντάξιμων αποδοχών.

'Οφειλε η Κυβέρνηση, κύριοι συνάδελφοι, εγκαταλείποντας την αποσπασματική και ευκαιριακή αντιμετώπιση του ζητήματος, να καθιερώσει ένα μισθολόγιο στο οποίο, κατά τη γνώμη μας, θα έπρεπε να ενσωματώνει το σύνολο των σημερινών επιδομάτων και το οποίο θα έπρεπε να συνδέεται με το δείκτη τιμών καταναλωτή, αλλά και με το ΑΕΠ. 'Οφειλε, έχουμε τη γνώμη, να περιορίσει το απαράδεκτο άνοιγμα μεταξύ συντάξιμων και εν ενεργεία αποδοχών και να καθιερώσει το 80% των ενεργεία αποδοχών ως συνταξίμων αποδοχών.

Κύριοι συνάδελφοι, ένα μισθολόγιο, με αντοχή στο χρόνο αλλά και με την αποδοχή των εργαζομένων, πρέπει να δίνει τη δυνατότητα να αντιμετωπίζονται οι ιδιαιτερότητες ορισμένων κατηγοριών δημοσίων υπαλλήλων και να εξασφαλίζει την ανεμπόδιστη μισθολογική εξέλιξη στα καταληκτικά μισθολογικά κλιμάκια κάθε κατηγορίας.

Τα χορηγούμενα επιδόματα πρέπει να προσδιορίζονται με τρόπο σαφή και συγκεκριμένο και με αυστηρότητα, έτσι ώστε αυτά να αφορούν πραγματικά σε κοινωνικούς σκοπούς, να συνδέονται με τις συνθήκες εργασίας και να αποτελούν ουσιαστικό κίνητρο για τον υπάλληλο.

Κύριε Υφυπουργέ, το Συμβούλιο της Επικρατείας είπε αυτά τα οποία και εσείς αναφέρατε. 'Ομως, θα σας έχουν πει οι νομικοί σας παραστάτες, ότι το Συμβούλιο της Επικρατείας νόμο ερμήνευσε. Και εγώ θέλω να σας βεβαιώσω, ότι αν θεσπίσετε με σαφήνεια το δικαίωμα να παίρνουν το επίδομα οικογενειακών βαρών και οι δύοι σύζυγοι, κανένα Συμβούλιο της Επικρατείας, με δεδομένη τη σαφήνεια που θα υπάρχει στη σχετική διάταξη, δεν θα αποφανθεί διαφορετικά. Δεν μπορώ να αντιληφθώ γιατί κρύβεστε πίσω από μία απόφαση του Συμβουλίου της Επικρατείας, την οποία μάλιστα αναδεικνύετε και με ψευδεπίγραφο τρόπο και θέλετε να την καταθέτετε στη συζήτησή μας με διαστάσεις που δεν έχει.

Κύριοι συνάδελφοι, το δικαστήριο, το Συμβούλιο της Eπικρατείας έκρινε το νόμο ασαφή και τον ερμήνευσε όπως, πράγματι, είπε ο κύριος Υφυπ.. Ιδού πεδίο δόξης λαμπρόν, εάν δεν θέλετε να οχυρώνεσθε πίσω από μια δικαστική απόφαση, να καθιερώσετε το δικαίωμα και των δύο συζύγων στο επίδομα οικογενειακών βαρών και τότε βεβαιωθείτε, ότι κανένα δικαστήριο και κανένα Συμβούλιο Επικρατείας, δεν θα σταθεί εμπόδιο στην εφαρμογή μιας τέτοιας νομοθετικής διάταξης.

Επικαλείσθε ως συγκριτικά στοιχεία τα ισχύοντα στην Ευρώπη. Σας το έχουμε πει και άλλη φορά, μην επικαλείσθε ανόμοια πράγματα για να δικαιολογήσετε τη δική σας κυβερνητική πολιτική.

Ισχυρίζεσθε δηλαδή με άλλα λόγια, ότι η εξασφάλιση και η επιστράτευση συγκριτικών στοιχείων από την Ευρωπαϊκή 'Ενωση πρέπει να μας οδηγήσει στην παραδοχή, ότι όποια είναι η κατάσταση της Δημόσιας Διοίκησης στις ευρωπαϊκές χώρες, που αναφερθήκατε, είναι και στην Ελλάδα.

Μα, όλοι παροικούμε την Ιερουσαλήμ. Και ειλικρινά σας το λέω, αδικείτε και τον εαυτό σας όταν επικαλείσθε τέτοια επιχειρήματα, τα οποία είναι απολύτως ανεδαφικά.

Καθιερώνετε κίνητρο απόδοσης, κύριε Υφυπουργέ. Επιχειρείτε με το κίνητρο αυτό να δώσετε την εντύπωση της αύξησης των αποδοχών των δημοσίων υπαλλήλων, αλλα ταυτόχρονα, δίνετε τη δυνατότητα περικοπής του στους προϊσταμένους των υπηρεσιών. Αγνοείτε, φαίνεται, το χώρο....

ΛΕΥΤΤΕΡΗΣ ΠΑΠΑΓΕΩΡΓΟΠΟΥΛΟΣ: Στο υπηρεσιακό συμβούλιο.

ΦΩΤΗΣ ΚΟΥΒΕΛΗΣ: Στο υπηρεσιακό συμβούλιο. Ακόμα χειρότερα.

Το υπηρεσιακό συμβούλιο πρέπει να αντιμετωπίζει άλλα ζητήματα. Πρέπει να αντιμετωπίζει ζητήματα βαθμολογικής εξέλιξης και προφανώς όχι μισθολογικά ζητήματα, τα οποία θα πρέπει να αναφέρονται με σαφήνεια στο νόμο.

Αγνοείτε, όμως, φαίνεται, το χώρο της Δημόσιας Διοίκησης. Με τη ρύθμιση αυτή ανοίγετε τον ασκό του Αιόλου και διαμορφώνετε πρόσθετο πρόσφορο έδαφος μεροληπτικών και αναξιοκρατικών ενεργειών και αποφάσεων στη Δημόσια Διοίκηση.

Στο όνομα, κύριοι συνάδελφοι, αυτού του δήθεν κινήτρου, θα οδηγηθεί ο δημόσιος υπάλληλος σε εξάρτηση από τον προϊστάμενο, ο οποίος βεβαίως, είναι το υπηρεσιακό συμβούλιο. Και γνωρίζουμε -και θα το γνωρίζετε, κύριε Υφυπουργέ- πώς συντίθενται τα υπηρεσιακά συμβούλια, όπως θα γνωρίζετε, ότι δεν τα συνοδεύει πάντοτε η καλή φήμη, η αντικειμενική και αμερόληπτη λειτουργία.

Εάν θέλατε, μπορούσατε να προχωρήσετε σε θεσμοθέτηση των συλλογικών διαπραγματεύσεων. Ως δικαίωμα απουσιάζει για τους δημοσίους υπαλλήλους. Καρπός αυτών των διαπραγματεύσεων θα μπορούσε να είναι ένα πραγματικά νέο, κύριοι συνάδελφοι, μισθολόγιο, ένα μισθολόγιο πραγματική τομή και όχι αυτό που φέρνετε, κύριε Υφυπουργέ, σήμερα στη Βουλή, συνοδευόμενο από την αποδοκιμασία των εργαζομένων στο Δημόσιο.

Τι απαντάτε, κύριε Υφυπουργέ, στην ΑΔΕΔΥ, η οποία σας κατηγορεί ότι με τις συγκεκριμένες διατάξεις περί του κινήτρου, δείχνετε ασέβεια -είναι η δική της η διατύπωση και όχι του ομιλούντος, κύριοι συνάδελφοι- με την οποία ασέβεια αντιμετωπίζετε το συνδικαλιστικό κίνημα των εργαζομένων στο Δημόσιο, αφού όταν στις αρχικές σας συζητήσεις θέσατε διερευνητικά αυτό το θέμα και συναντήσατε την άρνηση της ΑΔΕΔΥ, δηλώσατε, ότι δεν θα επιμείνετε και ότι δεν εξαρτάται η πορεία του μισθολογίου από αυτό;

Οφείλετε μια συγκεκριμένη απάντηση, κύριε Υφυπουργέ και σε εμάς και στην ΑΔΕΔΥ. Και γνωρίζετε, ότι τους συσχετισμούς της ΑΔΕΔΥ δεν τους ελέγχει κανένα Κόμμα από τη Μείζονα ή την Ελάσσονα Αντιπολίτευση.

Κύριε Υφυπουργέ, σας ικανοποιεί το φαινόμενο, εκπρόσωποι οργανώσεων των δημοσίων υπαλλήλων να επιχειρούν να περισώσουν κάποιες από τις αποδοχές τους ή έστω, κατ'ελάχιστο να τις βελτιώσουν την τελευταία στιγμή;

Αυτό είναι το αποτέλεσμα του τρόπου με τον οποίο νομοθετείτε. Προκαλείτε, κύριε Υφυπουργέ, ανησυχία και αβεβαιότητα στους δημοσίους υπαλλήλους και αυτό είναι ένα στοιχείο εξαιρετικά επικίνδυνο για μια Δημόσια Διοίκηση, που έχει τεράστια προβλήματα και για τα οποία εσείς, οι Κυβερνήσεις που άσκησαν εξουσία, έχουν την πλήρη και την αποκλειστική ευθύνη.

Σας εγκαλεί η ΑΔΕΔΥ, κύριε Υπουργέ, ότι παρά το γεγονός ότι θελήσατε διάλογο με το συλλογικό φορέα των εργαζομένων στο Δημόσιο, με τους δημοσίους υπαλλήλους, αυτός ο διάλογος δεν ήταν ουσιαστικός. Σας κατηγορεί, ότι μείνατε ως Κυβέρνηση δογματικά προσηλωμένοι στη φιλοσοφία των αρχικών σας επιλογών. Αυτός, όμως, δεν είναι διάλογος. Είναι επιμελώς καλυπτόμενη κυβερνητική αλαζονεία και επιλογή αποπροσανατολισμού της κοινής γνώμης.

Διαφωνούμε, κύριε Υφυπουργέ, ριζικά με το μισθολόγιο που εισάγετε. Είναι εύθραυστο. Σας προειδοποιούμε, ότι δεν θα αντέξει και διαρκώς θα αμφισβητείται από τους ίδιους τους εργαζόμενους στη Δημόσια Διοίκηση. Είναι μισθολόγιο, που συντηρεί την απαράδεκτη οικονομική κατάσταση των δημοσίων υπαλλήλων και δεν έχει καμία σχέση με τον κοινωνικό και αναπτυξιακό χαρακτήρα, που πρέπει να αποκτήσει η Δημόσια Διοίκηση. Είναι μισθολόγιο, που περιφρονεί το ανθρώπινο δυναμικό της Δημόσιας Διοίκησης.

Υποσχεθήκατε πολλά και διάφορα στους δημοσίους υπαλλήλους. Σήμερα εσείς είσθε οι εκτεθειμένοι με την αναντιστοιχία λόγων και πράξεων. Και όσοι σας πίστεψαν, διαψεύστηκαν και με αγανάκτηση, αλλά και πικρία παρακολουθούν το μονόδρομο των επιλογών σας. Η ευθύνη σας ανήκει εξ ολοκλήρου.

Μην εφησυχάζετε και μην επαίρεσθε, ότι και αυτή η ρύθμιση του μισθολογίου θα επιβληθεί και θα περάσει. Προσωρινά ίσως. Αθροίζονται όμως, κύριε Υφυπουργέ, όλες οι αντιδράσεις, αθροίζεται η κοινωνική αντίδραση και πολλαπλασιάζεται. Και αυτή η αντίδραση, που δείχνετε να την περιφρονείτε στο όνομα των δικών σας εκσυγχρονιστικών επιλογών, είναι εκείνη 

Σελίδα 4289 

που σταθερά και επίμονα σας αμφισβητεί και σας ελέγχει. Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του Κ.Κ.Ε. κ. Στρατής Κόρακας έχει ζητήσει το λόγο.

Ορίστε, κύριε Κόρακα.

ΣΤΡΑΤΗΣ ΚΟΡΑΚΑΣ: Κύριε Πρόεδρε, έχω μια πρόταση να σας κάνω. Είναι ήδη 23.00' και μένουν ακόμα μερικοί συνάδελφοι να μιλήσουν. Δεν θα θέλαμε να καταφύγουμε στη γνωστή τακτική να μιλήσουν στο άρθρο πρώτο και έτσι πάλι για άλλη μια φορά να καταστρατηγηθεί το δικαίωμα της δευτερολογίας.

Εμείς θα προτείναμε να συνεχιστούν οι ομιλίες των Βουλευτών. Να σταματήσουμε σήμερα. Οι υπόλοιποι Κοινοβουλευτικοί Εκπρόσωποι να μιλήσουν αύριο και να δοθεί η δυνατότητα σε όσους Βουλευτές επιθυμούν και σε κάθε περίπτωση στους Εισηγητές να δευτερολογήσουν. Από εκεί και πέρα, σε όσο καιρό μας μείνει αύριο, να μπούμε στα άρθρα.

ΠΡΟΕΔΡΕΥΩΝ (Λουκάς Αποστολίδης): Κύριε Κόρακα, έγινε πάλι συζήτηση επί της διαδικασίας. Αν δεν θέλετε, να λάβετε τώρα το λόγο. 

Το λόγο έχει ο κ. Γεωργακόπουλος ως Κοινοβουλευτικός Εκπρόσωπος του ΠΑ.ΣΟ.Κ..

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, κύριοι συνάδελφοι, γίνεται σήμερα συζήτηση για το μισθολόγιο των δημοσίων υπαλλήλων. Πιστεύω ότι σωστά η Κυβέρνηση φέρνει το νέο μισθολόγιο. Το ενιαίο μισθολόγιο είχε συζητηθεί για πρώτη φορά το 1984, πριν από δώδεκα χρόνια, και έκανε για πρώτη φορά ένα μάζεμα των διάσπαρτων μισθολογίων, που υπήρχαν στο Δημόσιο, με τα οποία κανένας δεν μπορούσε να ξέρει τι έπαιρνε ο καθένας.

Βεβαίως, δεν απέδωσε τα αναμενόμενα το ενιαίο μισθολόγιο, αλλά πάντως έφερε μια σημαντική βελτίωση στα μισθολογικά θέματα των δημοσίων υπαλλήλων. Σήμερα γίνεται μια δεύτερη προσπάθεια να μαζευτεί πάλι το μισθολόγιο, το οποίο κυριολεκτικά "ξεχείλωσε" μετά την ψήφιση του νόμου 1505 μέχρι το 1997. 'Ολα αυτά δημιούργησαν ένα σχιζοφρενικό σύστημα αμοιβών στη Δημόσια Διοίκηση, έτσι που ουσιαστικά δεν είχε αυτό το σύστημα σχέση με ενιαίο μισθολόγιο. Μόνο ενιαίο δεν ήταν το μισθολόγιο με αυτά τα αλλεπάλληλα επιδόματα, που κατόπιν της ευρηματικότητας των συνδικαλιστών υιοθετούσε το Δημόσιο, επειδή τάχα δεν ήθελε να αυξήσει το κόστος των δαπανών επί του μισθολογίου.

Αυτό είχε σαν αποτέλεσμα να βρίσκουμε διάφορους λογαριασμούς, να φτιάξουμε ένα πολύπλοκο μισθολόγιο. Μια σελίδα ολόκληρη αναφέρεται μόνο στους ειδικούς λογαριασμούς και στην ειδική κατηγορία μιας τάξης δημοσίων υπαλλήλων, οι οποία μένει, μάλιστα, εκτός προϋπολογισμού. Φανταστείτε, όλες οι ομοσπονδίες των υπαλλήλων, ανά Υπουργείο, να έβρισκαν κάποιο λογαριασμό, να πήγαιναν εκεί και να "τσιμπούσαν", θα έλεγα, λίγα, έτσι ώστε να βελτιώνουν το εισόδημα.

Ακούστηκε εδώ, ότι είχαμε μια απώλεια εισοδήματος 40% τα τελευταία έξι χρόνια από το πραγματικό εισόδημα των εργαζομένων. Μάλιστα ο κ. Κολοζώφ μου είπε να επικοινωνήσω στο υπερπέραν με τον αείμνηστο Πρόεδρο Ανδρέα Παπανδρέου, για να μου πει, ότι το έλεγε ο Παπανδρέου. Αυτά δεν είναι σοβαρά πράγματα, κύριοι συνάδελφοι. Μόνο 40% δεν μειώθηκε το πραγματικό εισόδημα.

Είχαμε μια μείωση του πραγματικού εισοδήματος την τριετία 1990-1993, αλλά από το 1994 και μετά, μικρή αύξηση υπήρχε 1,8%, 2,2% των πραγματικών εισοδημάτων. Και αυτά έβγαιναν απολογιστικά. Τον τελευταίο χρόνο, μάλιστα, οι απολαβές των δημοσίων υπαλλήλων, ενώ προβλεπόταν στον προϋπολογισμό να έχουν μία αύξηση του κόστους κατά 9,9% λόγω της αύξησης αυτών των επιδομάτων, έφθασε αυτή η αύξηση το 18,8%. Πώς, λοιπόν, είχαν μείωση του πραγματικού εισοδήματος; Αυτό συνέβη και για τους μισθούς και για τις συντάξεις παράλληλα όλων των δημοσίων υπαλλήλων. 'Αρα, δεν είναι τα πράγματα όπως ακούσθηκαν.

Ακούστηκε εδώ από τον Εισηγητή της Νέας Δημοκρατίας, ότι η τροφοδοσία, για τα επιδόματα που ενσωματώνονται και ενιαιοποιούνται, γίνεται από τους έντοκους ειδικούς λογαριασμούς. Η δική μου αυτόματη αντίδραση ήταν: Μήπως αυτά των ειδικών λογαριασμών τα φέρνουν από το σπίτι τους οι δημόσιοι υπάλληλοι; Μέσα από τον προϋπολογισμό είναι, από την ευρηματικότητα που είχαν, όπως σας είπα, άλλος να παίρνει από τα δημόσια έργα, άλλος από τις δημόσιες εισπράξεις, άλλος από τις δημόσιες πληρωμές, άλλος τα εξοπλιστικά προγράμματα, άλλος απ' αυτά που διατίθενται για την πυρόσβεση. Βρέθηκαν χιλιάδες περιπτώσεις. 'Εβρισκαν διάφορους λογαριασμούς και έπαιρναν απ' εκεί. 'Ολοι αυτοί οι λογαριασμοί ουσιαστικά ήταν στον τακτικό προϋπολογισμό.

Αν αναλογιστεί κανείς, ότι το 43% των εσόδων του τακτικού προϋπολογισμού πηγαίνουν για μισθούς και για συντάξεις, καταλαβαίνετε πόσο υψηλό είναι το κόστος. Με το μισθολόγιο που ψηφίζουμε σήμερα αυξάνεται κατά 168 δισ. το κόστος. Πώς, λοιπόν, δεν παίρνουν τίποτα οι δημόσιοι υπάλληλοι, όταν το κόστος αυξάνεται κατά 168 δισεκατομμύρια; Οι δημόσιοι υπάλληλοι ζητούσαν 400 δισ. και καλό θα ήταν να είχαμε να τους δώσουμε 500 δισ. και όχι μόνο στους δημοσίους υπαλλήλους αλλά σε όλους.

Εφ' όσον, όμως, υπάρχει αυτή η δημοσιονομική στενότητα, εφ' όσον υπάρχει αυτή η προσπάθεια δημοσιονομικής εξυγίανσης της Χώρας, δεν πρέπει εδώ με τις διάφορες ρητορίες μας εμείς να ωθούμε τους συνδικαλιστές σε μαξιμαλιστικές διεκδικήσεις, όπως γίνεται π.χ. με τους καθηγητές, που ενώ, ουσιαστικά, έχουν κατά κάποιον τρόπο, ικανοποιηθεί τα περισσότερα αιτήματά τους, έχουν σταθεί σ' ένα λογιστικό τερτίπι και λένε "εφ' όσον για τους νεοδιόριστους καθηγητές δεν ξεκαθαρίζεται το θέμα των κρατήσεων..." Και γνωρίζουμε, ότι αυτό είναι εκείνο που βάζουν παραπάνω οι καθηγητές, έτσι ώστε να αυξάνονται οι κρατήσεις τους, είναι το δικαίωμα εγγραφής στο ταμείο τους. Αυτό δεν μπορεί να αφαιρεθεί και το διαιρούν δια του 12. Δηλαδή, αν πούμε ότι γίνεται εφάπαξ αυτό, θα μας πουν ότι παίρνουν μισθό μηδέν; Αυτοί είναι παραλογισμοί. Τη δεύτερη χρονιά γιατί;

Είναι δυνατόν από τους εξήντα χιλιάδες καθηγητές για τις αυξήσεις που δεν θα πάρουν -υποτίθεται- αυτοί που θα διοριστούν μετά από ένα χρόνο, να κρατάμε τα σχολεία κλειστά για έκτη εβδομάδα;

Εκτός από το συντεχνιακό και προσωπικό όφελος υπάρχει και το κοινωνικό όφελος. Εδώ οι καθηγητές δεν βλέπουν μπροστά τους, δεν βλέπουν το κοινωνικό όφελος το οποίο θα έπρεπε να έχει η λύση της απεργίας.

Δεν είναι δυνατόν να κρατάμε τα σχολεία κλειστά. Δεν είναι δυνατόν να λένε, ότι ενδιαφέρονται για τη νεολαία οι καθηγητές μας, τους οποίους τιμώ -υπήρξα παλιός τους συνάδελφος για ένα πολύ μικρό διάστημα και γνωρίζουν, ότι έχω μια ευαισθησία σε αυτόν τον τομέα- και να έχουμε τα παιδιά ενάμιση μήνα εκτός σχολείου και να τα οδηγούμε στις καφετέρειες, στις πλατείες και δεν ξέρω πού αλλού. Είναι άμεση ανάγκη να ανοίξουν τα σχολεία. Ούτε είναι δικαιολογία, ότι θα γυρίσουν με τα κεφάλια σκυφτά στα σχολεία. Με τα κεφάλια ψηλά θα γυρίσουν, γιατί πέτυχαν πραγματικά μια γενναία αύξηση, η οποία ξεπερνάει το 8,5% περίπου επί των αποδοχών τους.

Δεν είναι δυνατόν όταν οι αυξήσεις είναι 2,5% συν 2,5% και φθάνουν το 8% και όταν πραγματικά γίνονται όλες αυτές οι αλλαγές στα επιδόματα, να μένουν κλειστά, επαναλαμβάνω, τα σχολεία για τους χίλιους πεντακόσιους καθηγητές που θα διοριστούν το χρόνο, ε, αυτό δεν είναι κατανοητό. Και δεν είναι κατανοητό από κανέναν. 'Οσο δίκιο και αν έχουν στην προκειμένη περίπτωση, θα έπρεπε να κατανοήσουν, ότι το κοινωνικό δίκαιο, το κοινωνικό όφελος επιτάσσει να ανοίξουν τα σχολεία όσο το δυνατόν συντομότερα.

'Η μήπως έχασαν οι δάσκαλοι,οι οποίοι συναισθανόμενοι ακριβώς αυτό το βάρος που είχαν απέναντι στην κοινωνία, γύρισαν στα σχολεία; Οι δάσκαλοι παρ' ότι και εκείνοι δεν πέτυχαν απόλυτα αυτό που διεκδικούσαν, γύρισαν στην μιάμιση βδομάδα περίπου στα σχολεία, συναισθανόμενοι ακριβώς το κοινωνικό κόστος που έχει η πράξη τους.

Σελίδα 4290 

 

Καλό είναι να διεκδικούμε, καλό είναι να πετυχαίνουμε αυτά που ζητάμε, αλλά όταν καταλαβαίνουμε, ότι δεν είναι δυνατόν να συνεχίσουμε, ότι δεν μπορεί άλλο η Πολιτεία, πρέπει να σταματάμε. Η Κυβέρνηση πιστεύω, ότι εξήντλησε τις δυνατότητες που είχε για τους καθηγητές. Γιατί καμιά κυβέρνηση δεν θα ήθελε να έχει τα σχολεία ενάμιση μήνα κλειστά απλά και μόνο για το καπρίτσιο, όπως νομίζουν οι συνδικαλιστές των καθηγητών.

'Οσον αφορά τη συμμετοχή στο ΑΕΠ. Ακούστηκε από τον Εισηγητή της Νέας Δημοκρατίας, ότι πρέπει οι αυξήσεις να συνοδεύονται και με την αύξηση του ΑΕΠ. Η αύξηση στο ΑΕΠ...

ΑΔΑΜ ΡΕΓΚΟΥΖΑΣ: Στη διαφορά.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Αγαπητέ συνάδελφε, σας πληροφορώ, ότι η Δημόσια Διοίκηση -και εδώ πρέπει να τα πούμε όλα- θα πρέπει να φροντίσει για την αύξηση του ΑΕΠ. Και η παραγωγικότητα της Δημόσιας Διοίκησης δεν είναι αυτή η οποία θα της έδινε τη δυνατότητα να διεκδικήσει παραπάνω αυξήσεις. Δεν είναι μόνο το σύστημα που φταίει. Φταίει και το σύστημα, φταίνε και όσα ανέφερε από του Βήματος της Βουλής ο αγαπητός συναδελφος ο κ. Σπυριούνης, αλλά φταίνε και οι ίδιοι, όταν γνωρίζουμε, ότι πολλές φορές καταβάλλουν ελάχιστη προσπάθεια.

'Ενα πράγμα θέλω να σας πω, κύριε Υπουργέ, όσον αφορά το οικογενειακό επίδομα, το οποίο διεκδικούν οι δημόσιοι υπάλληλοι σήμερα. Επιβάλλει η συνταγματική ισότητα άντρες και γυναίκες να παίρνουν τις ίδιες αποδοχές για την ίδια εργασία την οποία καταβάλλουν. Τώρα, γιατί βρίσκουμε ως τερτίπι, θα έλεγα, να ονομάσουμε οικογενειακό το επίδομα, εφ' όσον δεν φορολογείται το οικογενειακό εισόδημα, ούτε συναθροίζονται τα εισοδήματα πουθενά. Εδώ ταυτίζουμε τον άντρα με τη γυναίκα και λέμε, ότι το ζευγάρι έχει εισόδημα. Ενώ στον ιδιωτικό τομέα δεν ισχύει αυτό. Κόβουμε ουσιαστικά από τον ένα δημόσιο υπάλληλο το οικογενειακό επίδομα.

Θα έπρεπε να παίρνουν το οικογενειακό επίδομα όλοι οι δημόσιοι υπάλληλοι ανεξάρτητα αν είναι άντρας ή γυναίκα, αν δουλεύει στον ιδιωτικό ή δημόσιο τομέα. Το οικογενειακό επίδομα θα έπρεπε να είναι προς κάθε κατεύθυνση και έτσι θα λυνόταν η βασική διαφορά, την οποία έχει η ΑΔΕΔΥ.

Ακούστηκε από κάποιο συνάδελφο και νομίζω από τον Εισηγητή της Νέας Δημοκρατίας, ότι μετακυλίεται το βάρος στον ιδιωτικό τομέα. 'Οχι, κύριοι συνάδελφοι, ο ιδιωτικός τομέας ό,τι πλήρωνε, θα πληρώνει. Δεν πρόκειται να πληρώσει παραπάνω. Δεν του μετακυλίουμε κανένα βάρος. Απλώς, αν επιλέξει ο ένας εκ των συζύγων να παίρνει από τον ιδιωτικό τομέα το επίδομα, τότε θα μείνει εκεί και δεν θα πληρώσει το Δημόσιο. Αντίθετα μπορεί να μετακυλιστεί το βάρος στο δημόσιο τομέα, εάν ισχύσει αυτό, γιατί ο ιδιώτης μπορεί να πιέσει τον υπάλληλο να αρνηθεί το οικογενειακό επίδομα και έτσι να το πάρει ο άλλος σύζυγος, που δουλεύει στο δημόσιο τομέα.

Τα πράγματα είναι ανάποδα, δεν είναι έτσι όπως το είπατε.

ΑΔΑΜ ΡΕΓΚΟΥΖΑΣ: Μου επιτρέπετε μία διακοπή;

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Αυτή είναι η λογική, ενώ το Δημόσιο δεν μπορεί να επιβάλει ποιος από τους δύο θα επιλέξει να το πάρει. Εγώ όπως σας είπα, είμαι της άποψης ότι πρέπει να τα παίρνουν και οι δύο. Επομένως, μην ετοιμάζεσθε να ξιφουλκήσετε, γιατί θα έχετε άδικο.

'Ενα ακόμη θέλω να πω, κύριε Υπουργέ. Υπάρχουν ορισμένες διαφορές σε κάποιους κλάδους, οι οποίοι πιστεύω ότι έχουν δίκιο. Είναι οι μηχανικοί, που τελειώνουν τα ΤΕΙ. Με τη διαφοροποίηση των μισθολογίων, η οποία γίνεται, ουσιαστικά μειώνονται οι αποδοχές τους κατά ένα μισθολογικό κλιμάκιο. 'Ετσι όπως τα είκοσι οκτώ κλιμάκια έγιναν τριάντα έξι, που η διαφορά αυτή μετακυλίεται στα κλιμάκια, θα πρέπει να εξομαλυνθεί, ώστε να μην έχουν την αίσθηση, ότι αυτοί αδικούνται με το νέο μισθολόγιο.

Επίσης, ενώ διατηρείται το ειδικό επίδομα στο Εθνικό Τυπογραφείο και στην ΥΕΕΑΔ, δεν το διατηρείτε στο ειδικό τυπογραφείο, που έχει ο στρατός. Θα πρέπει να μπουν και αυτοί μέσα. 'Η θα το αφαιρέσετε απ' όλους ή θα το προσθέσετε σε όλους. Δεν πρέπει να το αφαιρέσετε, εγώ θα έλεγα να το προσθέσετε.

'Οσον αφορά τη διαφάνεια του μισθολογικού συστήματος, θα πρέπει κάποια στιγμή όλα να περνάνε μέσα από τους κωδικούς του προϋπολογισμού. 'Οταν ακόμη συνεχίζουμε να διατηρούμε λογαριασμούς εκτός των κωδικών του προϋπολογισμού, δεν βοηθάμε προς τη διαφάνεια που λέτε, ότι είναι στους σκοπούς του μισθολογίου.

Από το 1986, στην πρώτη μου θητεία στο Υπουργείο Οικονομικών, όταν είχα υπό την ευθύνη μου τα μισθολογικά, κύριε Υπουργέ, είχαμε προσπαθήσει τότε -θα πω και κάποιοι πριν από μένα, για να μη θεωρηθεί ότι ήταν δικό μου εφεύρημα- οι μισθοί και οι συντάξεις των δημοσίων υπαλλήλων να πληρώνονται μέσω του τραπεζικού συστήματος. Σήμερα μάλιστα που έχουν προχωρήσει τόσο πολύ τεχνολογικά οι συνθήκες με την κάρτα πληρωμών, όπως λέγεται, είναι δυνατόν να κατατίθενται οι μισθοί σε οποιαδήποτε τράπεζα, σε οποιοδήποτε λογαριασμό θέλουν και απλώς με την κάρτα τους να πηγαίνουν να παίρνουν λεφτά. Να σταματήσει αυτό το χειρογραφικό σύστημα, το οποίο όχι μόνο είναι απαρχαιωμένο, όχι μόνο είναι εξευτελιστικό για τη Δημόσια Διοίκηση, αλλά γνωρίζετε πολύ καλά, ότι δεκατέσσερις χιλιάδες υπάλληλοι περίπου ασχολούνται με τις εκκαθαρίσεις, χωρίς να κάνουν τίποτε άλλο. Αν πούμε ότι κάθε ένας απ' αυτούς τους δημοσίους υπαλλήλους στοιχίζει τέσσερα εκατομμύρια κατά μέσο όρο, τότε πενήντα έξι δισεκατομμύρια στοιχίζουν οι εκκαθαριστές, που δεν κάνουν τίποτε άλλο. Αν δώσουμε το 1/5 στις τράπεζες, με διάφορες αμοιβές ως προμήθεια, ευχαρίστως θα τα πάρουν, δεδομένου ότι ενάμισι τρισεκατομμύριο, που είναι οι μισθοί και οι συντάξεις, θα περνάνε μέσα από το τραπεζικό σύστημα. 'Ετσι θα αυξήσουμε και τα διαθέσιμα των τραπεζών, άρα θα δώσουμε τη δυνατότητα στις τράπεζες να μειώσουν ακόμη περισσότερο τα επιτόκια και να πάνε στην παραγωγή κάποια χρήματα και να αυξηθεί η παραγωγικότητα αυτής της Χώρας. Το να πηγαίνουν με τα τσουβάλια ή με τις τσάντες να παίρνουν τα χρήματα και να τα μοιράζουν και να κάθονται στην ουρά οι δημόσιοι υπάλληλοι να μετράνε πενταροδεκάρες, αυτά μου θυμίζουν Ουγκάντα, να το πω έτσι. Είναι μεσαιωνικός ο τρόπος με τον οποίο ακόμη το Δημόσιο λειτουργεί. Σε καμία σοβαρή ιδιωτική επιχείρηση δεν γίνεται αυτό που συμβαίνει στο Δημόσιο.

'Εχει γίνει μία προσπάθεια, το ξέρετε πάρα πολύ καλά. Είχαμε προετοιμαστεί την 1.1.96 να μπούμε στο σύστημα, τουλάχιστον πιλοτικά, όπως είπαμε, για το Υπουργείο Οικονομικών και μετά ανά δίμηνο να μπαίνει και ένα Υπουργείο, για να σταματήσει αυτός ο τρόπος μισθοδοσίας. Η Βουλή το κάνει χρόνια τώρα. Είναι πολύ απλό το σύστημα. Ο καθένας ξέρει ότι έχει ένα λογαριασμό, έχει κάρτα και πηγαίνει όποτε θέλει στην τράπεζα και όχι κατ' ανάγκη, την πρώτη του μηνός, εκτός του ότι θα είχαν και ένα όφελος 3% επιπλέον αύξηση οι δημόσιοι υπάλληλοι, γιατί κανένας δεν θα πήγαινε την πρώτη, ή την δεκάτη έκτη να πάρει όλα τα λεφτά από το μισθό του. Τουλάχιστον το 1/3 θα έμενε σε έναν έντοκο λογαριασμό. Αυτό το έντοκο θα του αύξανε τα εισοδήματα περίπου κατά 2%-3%. Αυτό δηλαδή που διεκδικούν να πάρουν και δεν το παίρνουν, θα το έπαιρναν μέσω μίας αλλαγής του συστήματος πληρωμών.

Είναι η ώρα επομένως να προχωρήσουμε στην αλλαγή αυτών των τρόπων, με τους οποίους γίνεται η μισθοδοσία.

Επίσης, υπάρχουν οι πάγιες προκαταβολές, ένα άλλο σύστημα που ισχύει. Αυτό δεν το ξέρουν οι συνάδελφοι, αλλά θα το αναφέρω, για να δουν πόσο είναι το μέγεθος. Στρατιωτικοί, πυροσβέστες, σώματα ασφαλείας και κάποιοι άλλοι, πληρώνονται με πάγιες προκαταβολές.

'Εχουν στο λογαριασμό τους άτοκα στην Τράπεζα της Ελλάδος δύο μισθούς. 'Οταν πληρώνονται τον ένα μισθό, τότε αναπληρώνεται ο δεύτερος. Ουσιαστικά είναι είκοσι πέντε δισεκατομμύρια, τώρα μπορεί να είναι σαράντα δισεκατομμύρια ως πάγιες προκαταβολές που μένουν άτοκες στην Τράπεζα της Ελλάδος. Δεδομένου ότι ο προϋπολογισμός μας είναι ελλειμματικός και τα δανειζόμαστε αυτά τα χρήματα, πληρώ-

Σελίδα 4291 

νουμε τόκο 15% και τα έχουμε άτοκα στην Τράπεζα της Ελλάδος. 'Οταν έγινε το 1951, η Ελλάδα ήταν κατεστραμμένη, δεν υπήρχε συγκοινωνία ούτε επικοινωνία και ήταν επόμενο, για τον αξιωματικό, που βρισκόταν στην παραμεθόριο, να γίνεται αυτό. Σήμερα όμως που οι τράπεζες έχουν γίνει σαν τα περίπτερα με το σύστημα ON LINE, που μπορεί να καταθέσει ή να πάρει ο καθένας σε οποιοδήποτε σημείο της Χώρας τα χρήματά του, δεν καταλαβαίνω γιατί ισχύουν ακόμα αυτά τα συστήματα. Πάντως είναι απαράδεκτο να υπάρχουν ακόμα αυτά τα συστήματα μισθοδοσίας. Η δαπάνη είναι τεράστια, θα μπορούσαμε μόνο από τους τόκους αυτών των χρημάτων να χτίζουμε δύο νοσοκομεία το χρόνο. Αν βάλουμε και τα πενήντα δισεκατομμύρια, που πληρώνονται εκείνοι που κάνουν τις εκκαθαρίσεις, δεν χρειάζεται να πω τι μπορούσε να κάνει το Δημόσιο και ποια θα ήταν η κοινωνική προσφορά προς τους δημοσίους υπαλλήλους.

Επιβάλλεται να αλλάξουμε μερικά πράγματα και ελπίζω, κύριε Υπουργέ, αυτά που λέτε εδώ για την απλούστευση του συστήματος και την ενσωμάτωση κάποιων επιδομάτων για τη διαφάνεια να τα δούμε στην πράξη. 

Στο θέμα των επιδομάτων λέτε σε κάποιο σημείο για το κίνητρο απόδοσης. Αυτό θα έπρεπε να υπάρχει, αν μπορούσε να μετρηθεί η απόδοση. Να υπήρχε ένα πλαφόν και πέρα απ' αυτό να υπάρχει το κίνητρο απόδοσης. 'Ετσι όπως έχει διαμορφωθεί το παίρνουν όλοι και επομένως δεν έχει νόημα. Δώστε ένα άλλο όνομα γιατί είναι υποχρεωμένοι να αποδίδουν σύμφωνα με αυτά που λέει ο μισθός τους. Αν θέλουμε να τους δώσουμε κάτι παραπάνω, θα πρέπει να το συνδέσουμε με μια αύξηση παραγωγικότητας. Μπορούμε να την υπολογίσουμε κατά μονάδα έτσι ώστε ο ένας να παρακινεί τον άλλο να εργαστούν, για να ξεπεράσουν το πλαφόν της παραγωγικότητας, έτσι ώστε να αυξηθεί, ούτως ώστε το Δημόσιο να γίνει περισσότερο παραγωγικό. Αν το δίνουμε σε όλους δεν κάνουμε τίποτε παρά να διαιωνίζουμε αυτήν την κατάσταση, που δεν δίνει κίνητρα ουσιαστικά και έτσι το παίρνουν όλοι, είτε είναι παραγωγικοί είτε όχι. 'Ενας υπάλληλος που είναι παραγωγικός, όταν βλέπει το διπλανό του που είναι αντιπαραγωγικός, γίνεται και εκείνος, αφού έτσι και αλλιώς την ίδια αμοιβή θα έχει.

Τελειώνω λέγοντας, ότι γίνεται μια προσπάθεια εξορθολογισμού του συστήματος αμοιβών στο Δημόσιο, χρειάζεται όμως ακόμη μεγαλύτερη προσπάθεια, έτσι ώστε να διορθωθεί το σύστημα αμοιβών και να μην έχει αυτόν το σχιζοφρενικό χαρακτήρα που έχει σήμερα.

ΠΡΟΕΔΡΕΥΩΝ (Λουκάς Αποστολίδης):Ο κ. Σαρρής έχει το λόγο.

ΔΗΜΗΤΡΙΟΣ ΣΑΡΡΗΣ: Κύριε Πρόεδρε, κυρίες και κύριοι συνάδελφοι, το υπό συζήτηση νομοσχέδιο με τίτλο: "Αναμόρφωση μισθολογίου του προσωπικού της Δημόσιας Διοίκησης και άλλες συναφείς διατάξεις" είναι ένα θεσμικό νομοσχέδιο, είναι μια θεσμική τομή για τους δημοσίους υπαλλήλους και εμπεριέχει και εκείνα τα στοιχεία, που μπορούν να το καταστήσουν αφετηρία για μια πορεία βελτίωσης των συνθηκών των κινήτρων των κριτηρίων απασχόλησης και απόδοσης των δημοσίων υπαλλήλων, ώστε να υπάρξει βελτίωση της αποδοτικότητας της Δημόσιας Διοίκησης.

Bέβαια, το νομοσχέδιο αυτό δεν φιλοδοξεί με κανέναν τρόπο να θεωρηθεί ένα αναμορφωτικό νομοσχέδιο της Δημόσιας Διοίκησης στο σύνολό της, κάτι για το οποίο βέβαια χρειάζεται ένα νέο νομοσχέδιο, που θα τολμήσει βαθιές τομές σε ένα χώρο που χαρακτηρίζεται χρόνια τώρα από χαμηλή παραγωγικότητα, από μανδαρινισμό και πολλές φορές αποτελεί, όχι μοχλό αλλά αντίθετα τροχοπέδη στην εφαρμογή των όποιων κυβερνητικών αποφάσεων.

Χωρίς να παραβλέψουμε και να θέλουμε να αδικήσουμε μια μεγάλη κατηγορία δημοσίων υπαλλήλων, ίσως η πλειοψηφία των δημοσίων υπαλλήλων είναι πράγματι υπηρέτες του δημοσίου συμφέροντος, μπορούμε να πούμε, ότι υπάρχει μια σημαντική μερίδα δημοσίων υπαλλήλων, που αντίθετα μπορούμε να τους χαρακτηρίσουμε δυνάστες των πολιτών.

Ακόμα έχουμε να πούμε, ότι οποιοδήποτε φιλόδοξο πρόγραμμα δεν μπορεί να εφαρμοστεί από οποιαδήποτε κυβέρνηση, αν το υποκείμενο της υλοποίησης αυτού του προγράμματος, δηλαδή η Δημόσια Διοίκηση, δεν είναι ικανή γι'αυτό.

Τέλος πάντων, όμως, το υπό συζήτηση νομοσχέδιο σίγουρα στοχεύει -αυτός είναι ο στόχος του- στην αντιμετώπιση κατά τον καλύτερο δυνατό τρόπο μιας πολύπλοκης μισθολογικής κατάστασης που έχει διαμορφωθεί χρόνια τώρα και προσπαθεί να καθιερώσει νέες βασικές αρχές, που θα διέπονται -αυτή είναι η φιλοδοξία του- από απλούς και σταθερούς κανόνες. Γενικά, μπορούμε να πούμε, ότι πρόκειται για ένα νέο μισθολόγιο που ορθολογικοποιεί, εκλογικεύει το σύστημα αμοιβής του προσωπικού της Δημόσιας Διοίκησης, εξομαλύνει τις μισθολογικές διαφορές, καταργεί το σημερινό πολύπλοκο καθεστώς μισθοδοσίας με στόχο την ενεργοποίηση του συνολικού δυναμικού της κρατικής μηχανής.

Το νέο αυτό μισθολόγιο μπορούμε να πούμε, ότι καθιερώνει για πρώτη φορά κάποιους σταθερούς συντελεστές για τη διαμόρφωση μισθών όλων των μισθολογικών κλιμακίων με ένα σημείο σταθερό αναφοράς, που είναι ο βασικός μισθός του αρχικού μισθολογικού κλιμακίου. Ακόμη διασφαλίζει, αυτό το νέο μισθολόγιο, το ότι δεν πρόκειται να υπάρξει ισοπέδωση των αποδοχών, γιατί διατηρεί σταθερή σχέση μεταξύ αποδοχών των διαφόρων κατηγοριών των υπαλλήλων. Δέχεται δηλαδή την αρχή, ότι είμαστε όλοι ίσοι, αλλά όχι ίδιοι και θέτει κάποιες διαφοροποιήσεις, ώστε αυτές να μετατραπούν σε κίνητρο αύξησης της παραγωγικότητας.

Ακόμη έχουμε αύξηση σημαντική στα πλαίσια των δημοσιονομικών δυνατοτήτων πάντα. 'Ολοι θα θέλαμε -το είπε προηγούμενα ο Κοινοβουλευτικός μας Εκπρόσωπος- να έχουμε περισσότερες παροχές. 'Ομως, πάντα πρέπει να κοιτάζουμε το σύνολο πάνω απ'όλα και έπειτα το μέρος. 'Ετσι, λοιπόν, έχουμε αύξηση σημαντική των βασικών μισθών, ενσωμάτωση ποσών της ΑΤΑ και άλλων επιδομάτων, ικανοποιώντας ένα αίτημα του δημοσιοϋπαλληλικού κόσμου. Παρέχει το νομοσχέδιο παράλληλα ουσιαστικές αυξήσεις σε όλες τις κατηγορίες των υπαλλήλων. Ακούστηκε το νούμερο των εκατόν εξήντα οκτώ δισεκατομμυρίων που επιπλέον διατίθενται στους δημοσίους υπαλλήλους, άρα κανείς δεν μπορεί να πει ότι αυτό το νομοσχέδιο δεν είναι νομοσχέδιο λελογισμένων παροχών, έναντι των τετρακοσίων δισεκατομμυρίων που ζητούν συνολικά οι συνδικαλιστές ασκώντας τη συντεχνιακή τους λειτουργία.

Κυρίες και κύριοι συνάδελφοι, το νομοσχέδιο αυτό ακόμη χορηγεί μεγαλύτερες αυξήσεις -και αυτό δείχνει, ότι έχει κοινωνικό χαρακτήρα ή έχει τάση για να φέρει περισσότερη δικαιοσύνη- στις κατηγορίες εκείνες, που δεν έπαιρναν υψηλά επιδόματα και χαμηλότερες ή ελάχιστες σε προνομιακού χαρακτήρα κατηγορίες υπαλλήλων που έπαιρναν αυτά τα προνομιακά επιδόματα.

Ακόμα εξισοροπεί σε ένα σημαντικό βαθμό -μην ξεχνάμε ποτέ, ότι το άριστο είναι εχθρός του καλού- τις αποδοχές των υπαλλήλων που έχουν τα ίδια προσόντα, έχουν το ίδιο προσοντολόγιο, αντί αυτής της σημερινής κατάστασης, που πραγματικά είναι ανεξέλεγκτη, χαώδης και έχει δημιουργήσει ποικιλώνυμα πριμ παραγωγικότητας, που τα επιτύγχανε κατά καιρούς κάθε συντεχνιακή ομάδα πιέζοντας την πολιτική ηγεσία. Θεσπίζεται δηλαδή με λίγα λόγια ενιαίο κίνητρο απόδοσης κατά κατηγορία προσόντων των υπαλλήλων, ανεξάρτητα από το Υπουργείο ή την υπηρεσία που υπηρετούν, γιατί μην ξεχνάμε, ότι υπήρχαν Υπουργεία, όπου υπηρετούσαν πατρίκιοι και Υπουργεία, στα οποία υπηρετούσαν πληβείοι.

Ακόμη το νέο μισθολόγιο είναι απλό, μπορούμε να πούμε λειτουργικότερο στη χρήση του και έχει τη δυνατότητα εξέλιξης και προσαρμογής στα οικονομικά δεδομένα. 

Επίσης, θεσπίζει αυστηρές προϋποθέσεις και ελέγχους για την καταβολή αμοιβών από συμμετοχή υπαλλήλων σε επιτροπές και περιορίζει στο ελάχιστο τη δυνατότητα υπερωριακής απασχόλησης του προσωπικού της Δημόσιας Διοίκησης, που και αυτή ακόμη η υπερωριακή απασχόληση ήταν ένας έμμεσος τρόπος επιδοματικής πολιτικής. Διατηρεί δε τα επιδόματα εκείνα, που έχουν σχέση με τις συνθήκες προσφοράς εργασίας 

Σελίδα 4292 

και των οποίων η χορήγηση κρίνεται απόλυτα απαραίτητη.

Καθιερώνει επίσης πλήρη διαφάνεια στις πάσης φύσεως αποδοχές και παροχές των υπαλλήλων και κατοχυρώνει με αυτόν τον τρόπο τη δυνατότητα κοινωνικού ελέγχου.

Επιπλέον προβλέπει μισθολογική εξέλιξη υπαλλήλων και πέραν των τριάντα ετών υπηρεσίας με χορήγηση δύο ακόμη μισθολογικών κλιμακίων -δεκαοκτώ έναντι δεκαέξι- και δημιουργεί έτσι κίνητρα παραμονής στην υπηρεσία.

Προωθεί ακόμη την εξισορρόπηση των αποδοχών των υπαλλήλων με τα ίδια τυπικά προσόντα.

Τέλος, μπορούμε να πούμε ότι βελτιώνει τη σχέση συνολικών αποδοχών, αρχικού και καταληκτικού μισθολογικού κλιμακίου.

Κυρίες και κύριοι συνάδελφοι, επί της αρχής, δηλαδή επί της φιλοσοφίας του νομοσχεδίου είναι δύσκολο να διαφωνήσει κανείς, στην τριήμερη, όμως, κατ'άρθρον συζήτηση του νομοσχεδίου θα έχουμε πιστεύω την ευκαιρία να προτείνουμε βελτιώσεις, τροποποιήσεις στα επί μέρους άρθρα, ώστε το νομοσχέδιο αυτό στην τελική του διαμόρφωση να είναι όσο γίνεται δικαιότερο, ορθότερο, αποτελεσματικότερο, με όσο γίνεται μεγαλύτερη συναίνεση από τους ίδιους τους εργαζομένους, που αποτελούν επαναλαμβάνω το υποκείμενο της Δημόσιος Διοίκησης και της εφαρμογής της κυβερνητικής τελικά πολιτικής, μια που τελικά το νομοσχέδιο αυτό θα δοκιμαστεί, όπως και όλα τα νομοθετήματα στην πράξη, αν δηλαδή συμβάλει στην αναβάθμιση και στη βελτίωση της Δημόσιας Διοίκησης, αυτού του μεγάλου ασθενούς.

Στα πλαίσια αυτά προτείνω την υπερψήφιση επί της αρχής του νομοσχεδίου. Ευχαριστώ κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κ. Ευάγγελος Αποστόλου έχει το λόγο για πέντε λεπτά.

ΕΥΑΓΓΕΛΟΣ ΑΠΟΣΤΟΛΟΥ: Είναι γεγονός ότι μέχρι σήμερα υπάρχει μία αναρχία και μία αδικία στο μισθολόγιο των δημοσίων υπαλλήλων. Ειδικά η συνεχής πολιτική λιτότητας των τελευταίων χρόνων είχε ως πρώτα θύματα τους μισθωτούς και περισσότερο τους δημοσίους υπαλλήλους, όμως, η ίδια λογική υπάρχει και στο νέο μισθολόγιο, ένα μισθολόγιο που χαρακτηρίζεται από αποσπασματικότητα και από επί μέρους τακτοποιήσεις. Δεν είναι δυνατόν να δεχθούμε εμείς ένα μισθολόγιο, το οποίο δεν λαμβάνει υπόψη του τις απώλειες που είχαν οι δημόσιοι υπάλληλοι την τελευταία δωδεκαετία από την εφαρμογή των τριών σταθεροποιητικών προγραμμάτων. 

Θέλω επίσης να τονίσω ότι υπάρχουν ορισμένα επιδόματα, που έχουν δοθεί στους δημοσίους υπαλλήλους έναντι ονομαστικών αυξήσεων ή και επιδόματα που αφορούν ειδικές συνθήκες εργασίας.

Θα σταθώ στο τελευταίο και θα αναφέρω μόνο μια κατηγορία υπαλλήλων, τους δασικούς υπαλλήλους, στους οποίους έχει δοθεί ένα επίδομα για τις συνθήκες πυρόσβεσης και μάλιστα μετά από ομόφωνη απόφαση όλων των Πτερύγων της Βουλής μετά το πόρισμα για τη δασοπροστασία του 1993 και έρχεσθε εσείς και αφαιρείτε αυτό το επίδομα. Και όταν έλθουν αύριο οι δασικοί υπάλληλοι την καλοκαιρινή περίοδο να απεργήσουν, θα τους κατηγορήσετε για παράβαση του καθήκοντός τους, για έλλειψη ευθύνης. Δεν είναι δυνατόν να χρησιμοποιείτε την εισοδηματική πολιτική ως πρόσχημα για να καταργείτε ανάλογα επιδόματα. Ξεχνάτε επίσης ότι σε μια μεγάλη κατηγορία δημοσίων υπαλλήλων και ειδικά χαμηλόμισθων με τη μη τιμαριθμοποίηση της φορολογικής κλίμακας ένα μέρος των αυξήσεων που προβλέπεται με το μισθολόγιο θα χαθεί.

Θέλω επίσης να σταθώ και στο σώμα των εκπαιδευτικών. Δεν απεργούν κύριε Υπουργέ, οι εκπαιδευτικοί για αντιπολιτευτικούς λόγους. Δεν θέλω να αναφερθώ στις λογιστικές αλχημείες, τις οποίες μάλιστα παρατηρούμε και από τα Μέσα Μαζικής Ενημέρωσης και δεν έχουμε αντιληφθεί ακόμη ποιες θα είναι οι πραγματικές αυξήσεις που θα τους δώσετε. Μπορείτε κύριε Υπουργέ, με μία ερμηνευτική εγκύκλιο να δεσμευτείτε, για να τελειώνει αυτό το αλισβερίσι με τους λογαριασμούς.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Πέραν αυτού, βέβαιο είναι ότι το μισθολόγιο επιβάλλει για τους εκπαιδευτικούς μία νέα πολιτική λιτότητας. Τους στερεί ακόμη και μια αξιοπρεπή διαβίωση. Ταυτόχρονα επίσης γίνεται μια προσπάθεια για να επιβληθεί ένα αυταρχικό εργασιακό καθεστώς, που σε καμιά περίπτωση δεν συνάδει με τους εκπαιδευτικούς λειτουργούς, που ο ρόλος τους δεν πρέπει να περιορίζεται μόνο στη μαθησιακή διαδικασία, αλλά να επεκτείνεται και σε ρόλους πέρα από τη διαπαιδαγώγηση.

Είναι δυνατόν κύριε Υπουργέ, να μην λαμβάνετε υπόψη σας τους εκπαιδευτικούς που υπηρετούν στις παραμεθόριες περιοχές, στις περιοχές αυτές που πέραν των πλασματικών χρόνων που μπορείτε να τους δώσετε πρέπει να καθιερώσετε και ένα ειδικό επίδομα εργασίας; 

Δεν θα σταθώ σε όλες τις διατάξεις, επειδή ο χρόνος είναι περιορισμένος. Θα σταθώ μόνο σε δύο διατάξεις που τις θεωρώ άκρως επικίνδυνες για τους δημοσίους υπαλλήλους.

Η πρώτη αφορά τη δυνατότητα περικοπής του κινήτρου απόδοσης που δίνεται στους προϊσταμένους. 'Ολοι μας γνωρίζουμε πως λειτουργούν σήμερα οι δημόσιες υπηρεσίες. 'Ολοι μας ξέρουμε ότι το μόνο που δεν υπάρχει στις δημόσιες υπηρεσίες είναι η αξιοκρατία. Είναι γεγονός, κύριε Υπουργέ, ότι αυτά που μετράνε σήμερα στις δημόσιες υπηρεσίες είναι, πρώτον, η κομματική ταυτότητα και δεύτερον, η αρχαιότητα. Και περιμένετε εσείς μ'αυτή τη λειτουργία να περικόπτουν σωστά οι προϊστάμενοι τα επιδόματα αυτά;

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε.

Το δεύτερο είναι ότι οχυρώνεσθε πίσω από την απόφαση του Σ.τ.Ε. και θέλετε να καταργήσετε τα οικογενειακά επιδόματα και μάλιστα στις περιπτώσεις που ο ένας εκ των συζύγων εργάζεται στον ιδιωτικό τομέα. 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Είναι δυνατόν να καταργείτε εσείς δικαιώματα που απορρέουν από συλλογικές συμβάσεις και μάλιστα στην επιχειρηματολογία σας επικαλείσθε τα μισθολόγια των δημοσίων υπαλλήλων των άλλων χωρών της Ευρωπαϊκής 'Ενωσης; Μα, αυτό το πράγμα δεν νομίζω πως έχει σχέση με τη λογική. Δεν έχουν καμία σχέση οι μισθοί των υπαλλήλων των άλλων χωρών της Ευρωπαϊκής 'Ενωσης με τους μισθούς των δικών μας υπαλλήλων.

Κύριε Υπουργέ, εμείς δεν μπορούμε να ψηφίσουμε αυτό το νομοσχέδιο. Πάρτε το πίσω και νομίζω πως μετά από ένα διάλογο με τους δημοσίους υπαλλήλους μπορείτε, αφού συζητήσετε, να φέρετε ένα νομοσχέδιο το οποίο θα συμβάλει στην αναμόρφωση του δημοσιοϋπαλληλικού κόσμου που τόσο ανάγκη έχει η Χώρα μας. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Το νομοσχέδιο για το ενιαίο μισθολόγιο που έφερε η Κυβέρνηση στη Βουλή, δεν έχει βέβαια σκοπό να αντιμετωπίσει τα χρόνια προβλήματα των δημοσίων υπαλλήλων, τα προβλήματα τα οποία δημιούργησε η πολιτική της μονόπλευρης λιτότητας, που ακολούθησαν και οι προηγούμενες, αλλά και η σημερινή Κυβέρνηση, όπως εξηγήθηκε επαρκώς και από τον ειδικό αγορητή του Κόμματός μας, αλλά και από τους άλλους ομιλητές, οι οποίοι επίσης ανέλυσαν τους λόγους για τους οποίους πρέπει να αποσυρθεί το νομοσχέδιο αυτό.

Αντίθετα μάλιστα, κινείται στην ίδια κατεύθυνση, στην ενίσχυση της πολιτικής της λιτότητας, στην πολιτική αυτή που υπαγορεύεται από το πρόγραμμα σύγκλισης και τη Συνθήκη του Μάαστριχτ, αφού μεγάλες κατηγορίες εργαζομένων δεν θα έχουν καν ονομαστική αύξηση, ενώ ταυτόχρονα θα αντιμετωπίσουν και μεγάλη μείωση των πραγματικών τους εισοδημάτων, αν πάρουμε υπόψη μας τη μη τιμαριθμοποίηση της φορολογικής κλίμακας, την κατάργηση των φοροαπαλλαγών των επιδομάτων και μία σειρά άλλες διατάξεις.

Προχωρώντας όμως παραπέρα πρέπει να υπογραμμίσουμε 

Σελίδα 4293 

ότι ταυτόχρονα ενισχύεται και με τις μαύρες διατάξεις της "Λευκής Βίβλου". Δηλαδή, αυτές τις διατάξεις που έχουν σαν σκοπό να κάνουν ακόμη πιο μαύρη τη ζωή των εργαζομένων.

'Ετσι βλέπουμε, με το νομοσχέδιο αυτό, για πρώτη φορά να γίνεται η σύνδεση μισθού, παραγωγικότητας. 'Ενα σημαντικό μέρος των συνολικών μηνιαίων αποδοχών των δημοσίων υπαλλήλων, που ξεκινάνε από τριάντα οκτώ χιλιάδες δραχμές μέχρι εξήντα οκτώ χιλιάδες δραχμές, θα εξαρτιέται από τις δίμηνες εκθέσεις των προϊσταμένων αξιολόγησης. Τί σημαίνει πρακτικά αυτό, όταν είναι γνωστό από όλους και τελικά ποιά είναι η σχέση των προϊσταμένων με την εκάστοτε Κυβέρνηση; Ακόμη μεγαλύτερη καλλιέργεια του κλίματος της ρουσφετολογίας, καλλιέργεια κλίματος τρομοκρατίας και μέσα στους δημοσίους υπαλλήλους έτσι ώστε να μην υπάρχει το σθένος για αντίσταση σε αντιλαϊκές επιλογές, σε αντιλαϊκά σχέδια.

Ακούσαμε τον κύριο Υφυπουργό προηγουμένως να ισχυρίζεται και να λέει, ότι το κίνητρο αυτό δίνεται για να βελτιωθεί η απόδοση των δημοσίων υπαλλήλων προς τους πολίτες. Μα αν ενδιαφερόσασταν να βελτιωθεί πραγματικά η υπεροχή των υπηρεσιών προς τους πολίτες, θα κάνατε άλλες αλλαγές που έχει πραγματικά ανάγκη ο Τόπος μας.

'Οσον αφορά τους θεσμούς τους ίδιους, οι οποίοι διέπουν και τον κρατικό μηχανισμό, αν θέλετε πραγματικά να υπάρχουν καλύτερες υπηρεσίες προς τους πολίτες θα αυξάνατε τις δαπάνες για τη δημόσια υγεία και δεν θα βάζατε τους καθηγητές να κάνουν μάθημα σε τριάντα και τριανταπέντε μαθητές, θα αυξάνατε τις δαπάνες για την υγεία, θα προχωρούσατε σε άλλες αλλαγές ώστε οι επιστήμονες που είναι επιφορτισμένοι με τις περιβαλλοντικές μελέτες να έχουν τα αναγκαία εργαλεία να κάνουν τις εξετάσεις και να μην κοιτάζουν το νερό με το μάτι για να δουν αν είναι μολυσμένο ή όχι.

Δεν είναι όμως αυτός ο στόχος σας. Ο στόχος σας είναι να θωρακισθεί ακόμα περισσότερο ένας αυταρχικός μηχανισμός για την ανεμπόδιστη εφαρμογή αντιλαϊκών μέτρων. 'Ετσι αποδεικνύεται ακόμη μία φορά ότι λιτότητα και αυταρχισμός πάνε μαζί.

Στο ίδιο μήκος κύματος κινείται και η άλλη ρύθμιση που γίνεται για τη μισθολογική εξέλιξη από το ένα κλιμάκιο στο άλλο, από το κατώτερο στο ανώτερο. Για πρώτη φορά από την καθιέρωση της μισθολογικής εξέλιξης και πάλι η προαγωγή συναρτάται πλέον με την κρίση των υπηρεσιακών συμβουλίων. Και όλοι βέβαια γνωρίζουν ποια είναι η σύνθεσή τους και πόσο ασφυκτικός είναι ο έλεγχος τον οποίο ασκεί η Κυβέρνηση μέσα στα υπηρεσιακά συμβούλια.

Από αυτά τις ρυθμίσεις, όπως επίσης και από τα άλλα ζητήματα τα οποία αναλύθηκαν από τους ομιλητές του Κόμματός μας, δεν αποδεικνύεται μόνο ο αντιεργατικός χαρακτήρας αυτού του νομοσχεδίου, αλλά και το μεγάλο πρόβλημα της υπεράσπισης των δημοκρατικών δικαιωμάτων των εργαζομένων.

Ισχυρίζεστε ότι με το νομοσχέδιο αυτό ουσιαστικά προετοιμάζεται το έδαφος για την προώθηση των ελεύθερων συλλογικών διαπραγματεύσεων. Αν θέλετε πραγματικά ελεύθερες συλλογικές διαπραγματεύσεις θα είχατε προχωρήσει τη σχετική νομοθετική ρύθμιση. Απεναντίας όμως οι μέχρι τώρα κινήσεις δείχνουν ότι όχι μόνο δεν θέλετε ελεύθερες συλλογικές διαπραγματεύσεις και μέσα στο δημόσιο τομέα, αλλά προετοιμάζετε το έδαφος αν τυχόν κάποτε τις καθιερώσετε να είναι έτσι, κολοβές, ώστε να μην μπορούν να παίξουν κανένα ουσιαστικό ρόλο, να καταντήσουν ουσιαστικά κοροϊδία.

Αυτό, άλλωστε, αποδεικνύεται και από τα επίπεδα τα οποία καθιερώνετε για το βασικό μισθό, από τα επίπεδα δηλαδή από τα οποία θα υπολογίζονται από εδώ και στο εξής οι όποιες αυξήσεις θα δίνονται, αφού τα επιδόματα πλέον είναι δραχμικά.

Το Κομμουνιστικό Κόμμα Ελλάδας, καταψηφίζοντας το νομοσχέδιο αυτό, εκφράζει ταυτόχρονα και την πεποίθηση ότι αυτός ο νόμος, αν ψηφιστεί, δεν πρόκειται να νομιμοποιηθεί στη συνείδηση των εργαζομένων, οι οποίοι θα εντείνουν τον αγώνα τους, για να ανατρέψουν πλέον στην πράξη αυτές τις αντεργατικές, αλλά και αντιδημοκρατικές ταυτόχρονα διατάξεις. 

ΠΡΟΕΔΡΟΣ (Απόστολος Κακλαμάνης) : Η κα Μπενάκη έχει το λόγο.

ΑΝΝΑ ΨΑΡΟΥΔΑ-ΜΠΕΝΑΚΗ: Κύριε Πρόεδρε, είναι γνωστό ότι η Κυβέρνηση έχει καταδικάσει τον Ελληνικό Λαό τα επόμενα χρόνια να ζει μέσα σε ένα καθεστώς απερίγραπτης μιζέριας. Λιτότητα λέγεται, περικοπή δαπανών, αυτές είναι οι ευγενικές εκφράσεις, αλλά η πραγματικότητα είναι η μιζέρια. Και αυτή την εικόνα της μιζέριας τη δίνει και αυτό το μισθολόγιο, το οποίο καλούμεθα να ψηφίσουμε σήμερα.

Δεν θα μπορούσε άλλωστε να είναι και αλλιώς, γιατί είναι υποχρεωμένο να κινείται και κινείται μέσα στα πλαίσια της εισοδηματικής πολιτικής του 1997, μιας εισοδηματικής πολιτικής, που πραγματικά περιορίζει και κάνει τον Ελληνικό Λαό να ασφυκτιά, όσον αφορά το επίπεδο διαβίωσης και την παραγωγική του δραστηριότητα.

Τι κάνει, σε τι αποσκοπεί και τι φιλοδοξεί; Τίποτε περισσότερο από το να κάνει μία τακτοποίηση. Τακτοποιεί το λαβύρινθο, αυτόν τον κυκεώνα που έχει δημιουργηθεί. Ανεγνώρισε ο κύριος Υπουργός με ευθύνη και του ΠΑΣΟΚ στο χώρο των δημοσίων υπαλλήλων.

Οι δημόσιοι υπάλληλοι αναγκάστηκαν όλα αυτά τα χρόνια, χρόνια πολλά, προκειμένου να βελτιώσουν το επίπεδο της διαβίωσής τους και τις αποδοχές τους, να τσιμπολογούν, όπως είπε και ο κ. Γεωργακόπουλος, είτε με τη μορφή επιδομάτων, είτε με τη μορφή ειδικών λογαριασμών, από όπου μπορούσαν, κάποιους πόρους. 'Ολα αυτά, λοιπόν, έρχεται να τα τακτοποιήσει αυτό το μισθολόγιο και να νομιμοποιήσει βέβαια τη σημερινή κατάσταση, όχι υπό τη μορφή των επιδομάτων, αλλά υπό την πραγματική μορφή του ύψους των αποδοχών.

Και τι κάνει; Κόβει πολλά επιδόματα. Βέβαια, είναι ένα άλλο θέμα, ότι η Κυβέρνηση τις παραμονές των εκλογών έδινε επιδόματα. Παρουσιάζει, δηλαδή, την εικόνα πριν από τις εκλογές να επιλέγει αυτόν τον κατακριτέο τρόπο αμοιβής των δημοσίων υπαλλήλων, την παροχή επιδομάτων, και μετά να τα κόβει. Βέβαια δεν τα κόβει όλα, κρατά ορισμένα επιδόματα και μάλιστα ψευδεπίγραφα. Το είπε και ο κ. Γεωργακόπουλος.

Αυτό το κίνητρο π.χ. απόδοσης, όπως λέγεται, στην πραγματικότητα δεν είναι κίνητρο απόδοσης. Είναι ένα ξεχωριστό επίδομα, που δίνεται σε όλους, όχι σε αυτούς που αποδίδουν. Απλώς, λειτουργεί αντίστροφα. Δηλαδή, κόβεται και μάλιστα με ανεξέλεγκτα κριτήρια, από εκείνους οι οποίοι δεν αποδίδουν.

Επομένως είναι και αυτό ένα κοινό επίδομα, το οποίο επιλέγεται να διατηρηθεί μαζί και με κάποιο άλλο, καθώς επίσης και με ορισμένα επιδόματα ειδικών κατηγοριών. 'Αλλα διατηρούνται, άλλα κόβονται και δεν ξέρουμε, ποια ήταν τα κριτήρια με τα οποία έγιναν αυτές οι επιλογές. 'Ηδη αναφέρθηκε από άλλο συνάδελφο το επίδομα των δασικών, που δεν ξέρουμε γιατί κόβεται.

Εγώ θα ήθελα να επικεντρώσω την κριτική μου σε τρία σημεία, πέραν των όσων είπα ως γενική τοποθέτηση.

Το ένα σημείο είναι ο τρόπος υπολογισμού των συντάξεων. Στην πραγματικότητα, εγώ καταλαβαίνω, ότι είναι πιο χαμηλή η βάση υπολογισμού των συντάξεων πλέον και επομένως, αυτή η διαφορά μεταξύ των εν ενεργεία και των συνταξιούχων, η διαφορά στη μεταχείριση, μεγαλώνει.

Και δεν ξέρω αν δεν είναι αυτό σύμπτωμα και ένδειξη της γενικότερης αρνητικής και πραγματικά εχθρικής τοποθέτησης της Κυβέρνησης του ΠΑΣΟΚ απέναντι στους συνταξιούχους. Δεν είναι μόνο η μεταχείριση σε αυτό το νομοσχέδιο. Αν λάβουμε υπόψη μας, ότι συστηματικά η Κυβέρνηση αγνοεί τις αποφάσεις του Ελεγκτικού Συνεδρίου, που δικαιώνουν κατηγορίες συνταξιούχων -αναφέρομαι σε μία κατηγορία συνταξιούχων δικαστικών, αναφέρομαι στο επίδομα ευδοκίμου υπηρεσίας 10% των συνταξιούχων αποστράτων στρατιωτικών και των Σωμάτων Ασφαλείας- βρισκόμαστε μπροστά σε μία συστηματικά αρνητική και εχθρική στάση απέναντι στους συνταξιούχους, και φαίνεται ότι και με αυτό το μισθολόγιο κάποια τέτοια τύχη επιφυλάσσεται στους συνταξιούχους.

Σελίδα 4294 

 

Το άλλο το οποίο με απασχολεί, κύριε Πρόεδρε, είναι το τι γίνεται με το οικογενειακό επίδομα. Είναι λάθος, κύριε Υπουργέ -σας το είπε και ο κ.Κουβέλης- να οχυρώνεστε πίσω από μία απόφαση του Συμβουλίου Επικρατείας, η οποία βγήκε ερμηνεύοντας ένα διαφορετικό νόμο και είπε ότι δεν μπορούν να το παίρνουν και οι δύο σύζυγοι. Δεν είναι συνταγματική διάταξη, το να μη μπορούν να παίρνουν κα οι δύοι σύζυγοι οικογενειακό επίδομα, όταν είναι και οι δύο εργαζόμενοι. Αν το καθιερώσετε εδώ, μπορούν κάλλιστα να το παίρνουν. Και όχι μόνο αυτό, αλλά εδώ έρχεσθε και κόβετε ένα επίδομα: Το επίδομα που θα έπαιρνε ο σύζυγος, ο οποίος εργάζεται στον ιδιωτικό τομέα. Πρόκειται άραγε για μία συνέχεια αυτής της απαράδεκτης στάσης και πολιτικής απέναντι στην οικογένεια και ιδιαίτερα στην πολύτεκνη οικογένεια, που ήδη γνωρίσαμε; 

Ζήσαμε προ ημερών αυτό το δράμα στη Βουλή με την περικοπή του επιδόματος της πολύτεκνης μητέρας. Τώρα ερχόμαστε και βλέπουμε ότι καθιερώνεται μία μεταχείριση στο οικογενειακό επίδομα άνιση μεταξύ των συζύγων. Αν έχουμε και ισότητα, στο κάτω-κάτω της γραφής να την έχουμε και πραγματικά την ισότητα. Αν οι δύο σύζυγοι εργάζονται και οι δύο να παίρνουν το επίδομα.

Τα παραδείγματα βέβαια που φέρατε των άλλων χωρών, τα οποία δεν είμαι σε θέση να τα αμφισβητήσω, ξεκινούν από εσφαλμένη προϋπόθεση, κύριε Υπουργέ. Διότι στις άλλες χώρες πρέπει ταυτόχρονα να εξετάσουμε, πρώτον, ποιό είναι το ύψος των αποδοχών των δημοσίων υπαλλήλων. Είναι τέτοιο που ασφαλώς δεν χρειάζονται έξτρα οικογενειακά επιδόματα. Αλλά μπορεί -και είναι βέβαιο- η ενίσχυση της οικογένειας και ιδιαίτερα της μητρότητας να γίνεται με άλλους τρόπους. Μπορεί να μη γίνεται με επιδόματα αυτού του τύπου, αλλά είναι γνωστό πόσο οι άλλες ευρωπαϊκές νομοθεσίες των χωρών της Ενωμένης Ευρώπης φροντίζουν την οικογένεια, φροντίζουν τη νεότητα και φροντίζουν κυρίως τη μητρότητα. Επομένως, τα παραδείγματα των άλλων χωρών, έτσι αποσπασματικά, όπως τα επικαλεσθήκατε, δεν πείθουν κανέναν.

Και το τρίτο, κύριε Πρόεδρε, είναι το επίδομα μεταπτυχιακών σπουδών. Επειδή συμβαίνει να έχω ζήσει στην πανεπιστημιακή κοινότητα, ξέρω τι σημαίνει μεταπτυχιακές σπουδές, ξέρω τι σημαίνουν διδακτορικά διπλώματα. Δεν είναι δυνατόν να μείνουν τα επιδόματα σε αυτό το επίπεδο. Είναι περίπου μία ειρωνεία.

Τέλος, κύριε Πρόεδρε, θα ήθελα να παρατηρήσω ότι με αυτό το νομοσχέδιο υποβαθμίζονται και ορισμένες κατηγορίες δημοσίων υπαλλήλων.

Υπάρχουν υπομνήματα των σχολικών συμβούλων, που διαμαρτύρονται για δυσμενή μεταχείριση. Υπάρχουν υπομνήματα των αποφοίτων της Σχολής Δημόσιας Διοίκησης, που ζητούν μία καλύτερη αντιμετώπιση. 'Ολα αυτά φαίνεται ότι δεν τα παρακολουθεί η Κυβέρνηση και φοβούμαι ότι θα ψηφίσει η Βουλή ένα νέο μισθολόγιο, αλλά ασφαλώς δεν θα ανοίξει μια νέα προοπτική στη Δημόσια Διοίκηση.

ΠΡΟΕΔΡΟΣ (Απόστολος Κακλαμάνης): Ο κύριος Ορφανός έχει το λόγο.

Απών, διαγράφεται.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Κύριε Πρόεδρε, μου επιτρέπετε;

ΠΡΟΕΔΡΟΣ (Απόστολος Κακλαμάνης): Ορίστε, κύριε Τσοβόλα. 'Εχετε μιλήσει;

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Δεν θα μιλήσω κύριε Πρόεδρε. Παίρνω το λόγο για να πω ότι η ώρα είναι δώδεκα. Νομίζω ότι θα πρέπει να διακοπεί εδώ η συζήτηση.

ΠΡΟΕΔΡΟΣ (Απόστολος Κακλαμάνης): Καταρχήν, η ώρα δεν είναι δώδεκα.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Είναι δώδκα παρά πέντε λεπτά. Λιτότητα και στα πέντε λεπτά;

Νομίζω, ότι θα πρέπει να σταματήσουμε εδώ και να συνεχίσουμε αύριο. Δεν θα καταναλώσουμε αρκετή ώρα αύριο, για να μιλήσουν και οι Κοινοβουλευτικοί Εκπρόσωποι, οι Αρχηγοί των Κομμάτων που θέλουν να μιλήσουν, να υπάρξουν δευτερολογίες, αν υπάρξουν, και στην συνέχεια να κλείσει η συζήτηση, με βάση το πνεύμα που αναπτύξατε.

ΠΡΟΕΔΡΟΣ (Απόστολος Κακλαμάνης): Κύριε Τσοβόλα, επειδή καταναλώσαμε αρκετό χρόνο στα διαδικαστικά, θα σας παρακαλέσω το εξής. Υπάρχουν γραμμένοι εδώ τρεις συνάδελφοι. Θα καλέσω τον πρώτο να μιλήσει. Ο κ. Γκατζής είναι εδώ.

Ορίστε, κύριε Γκατζή, έχετε το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Γιατί, κύριε Πρόεδρε, θα καλέσετε τον πρώτο να μιλήσει;

ΠΡΟΕΔΡΟΣ (Απόστολος Κακλαμάνης): Γιατί είναι δώδεκα παρά πέντε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Οι άλλοι θα μιλήσουν απόψε;

ΠΡΟΕΔΡΟΣ (Απόστολος Κακλαμάνης): Βεβαίως. Θα δώσω τώρα το λόγο στον κ. Γκατζή και θα πούμε στην συνέχεια.

ΣΤΡΑΤΗΣ ΚΟΡΑΚΑΣ: Μα, κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Παρακαλώ, καμία άλλη διαδικαστική συζήτηση. Αρκετό χρόνο χάσαμε.

Ορίστε, κύριε Γκατζή, έχετε το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Αυτή δεν είναι σωστή διαδικασία. Είναι επιβολή προς το Σώμα από τον Πρόεδρο της Βουλής.

ΠΡΟΕΔΡΟΣ (Απόστολος Κακλαμάνης): Παρακαλώ, θα σας εξηγήσω στη συνέχεια. Διότι είπατε και κάτι όταν έλειπα από την 'Εδρα και πρέπει να σας απαντήσω και σε αυτό.

ΣΤΡΑΤΗΣ ΚΟΡΑΚΑΣ: Τι να μας εξηγήσετε; 'Εχουμε καταλάβει.

ΠΡΟΕΔΡΟΣ (Απόστολος Κακλαμάνης): Δεν έχετε μόνο εσείς το προνόμιο να καταλαβαίνετε, κύριε Κόρακα. Και άλλοι καταλαβαίνουν.

Ορίστε, κύριε Γκατζή.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, κύριοι Βουλευτές, όσο συζητάμε το νομοσχέδιο, τόσο διαπιστώνει κανένας ότι και αυτό το νομοσχέδιο βρίσκεται στα ακριβή πλαίσια που έχει καθορίσει η Κυβέρνηση για την κυβερνητική της πολιτική, μία πολιτική η οποία είναι αντιλαϊκή, αντικοινωνική και που ουσιαστικά και με αυτό το νομοσχέδιο, συνέχεια των άλλων νομοσχεδίων που ψηφίσαμε από τις εκλογές μέχρι σήμερα, δίνει ένα ακόμα χτύπημα στο εργατικό κίνημα, στους εργαζόμενους.

Κύριοι συνάδελφοι, η Κυβέρνηση προσπαθεί να εφαρμόσει και στους δημόσιους υπαλλήλους αυτή τη "Λευκή Βίβλο" που άρχισε να περνά στους ανέργους, στους άλλους εργαζόμενους του ιδιωτικού τομέα, το λεγόμενο νέο πια σχέδιο, με τα τοπικά συμβούλια απασχόλησης. Τους οδηγεί ουσιαστικά στην ομηρία, τους οδηγεί στην υποβάθμιση της προσωπικότητάς τους, τους οδηγεί ουσιαστικά μέσα σε ένα πλαίσιο εξάρτησης.

'Ετσι θα έπρεπε να ονομαστεί το νομοσχέδιο, σαν ένα πλαίσιο καθαρά εξάρτησης των δημοσίων υπαλλήλων από τον προϊστάμενο, ο οποίος προϊστάμενος είναι ο διορισμένος της Κυβέρνησης και ο οποίος ουσιαστικά καθορίζει, αν θα πάρει ο υπάλληλος τα επιδόματα, αν δεν θα τα πάρει, αν θα πάρει το κλιμάκιο ή δεν θα το πάρει κατά την διετία, ή αν τελικά θα μπορέσει ο άνθρωπος αυτός να ζήσει φυσιολογικά ή να διωχθεί, κατά την έννοια της απελπισίας, έξω από το χώρο εργασίας.

Κύριοι της Κυβέρνησης, εξαρθώσατε την βιομηχανία, ανεβάσατε την ανεργία στα ύψη. Οι μικρομεσαίοι βρίσκονται και αυτοί σε εξαθλίωση, οι αγρότες επίσης. Αφού χρεωκοπήσατε το συνδικαλιστικό κίνημα, το διαβρώσατε ουσιαστικά, αφού χτυπάτε σήμερα και την Τοπική Αυτοδιοίκηση, βάζετε ένα χέρι παραπέρα στο δημόσιο τομέα και θέλετε να τον κάνετε ακριβώς ένα εξάρτημα της κυβερνητικής σας πολιτικής. Και ναι μεν ο δημόσιος τομέας μπορεί να εφαρμόζει στην πρακτική του τις κατευθύνσεις, αλλά υπάρχουν και μέχρι σήμερα αυτοί οι αντιδραστικοί κώδικες των δημοσίων υπαλλήλων για την εργασία τους, που εσείς με αυτό τους ξεπερνάτε και αντί να εκσυγχρονίσετε και να εκδημοκρατήσετε το σύστημα εργασίας των εργαζομένων, το οδηγείτε ακόμα παραπέρα.

Σελίδα 4295 

 

Κύριοι συνάδελφοι και ο Υφυπ. και ο εισηγητής της Πλειοψηφίας αναφέρθηκε ότι θα πάρουν αυξήσεις 8,6%, δηλαδή πάνω και από τον πληθωρισμό. Μας ανέφερε ότι η πραγματική του αύξηση θα έπρεπε να είναι περίπου 5,5%. Και εγώ λέω ότι είναι πράγματι 5,5%. Ξεχνάει, όμως, τα επιδόματα. Το 3,3% που πάει; Το ξεχνάμε;

Πέρα από τα επιδόματα αυτά, να δούμε και τι χάνει. Πριν πω τι χάνει, επειδή έλειπε ο κ. Κολοζώφ, όταν αναφέρθηκε ένας συνάδελφος της Πλειοψηφίας πάλι, που χλεύασε ότι υπάρχει μία απώλεια 30% ή 40%, και ανέφερε τα τρία χρόνια της Νέας Δημοκρατίας, που δεν πήραν τίποτα, και ότι έπαιρναν 2,5%-3,5% επί ΠΑΣΟΚ όλο αυτό το διάστημα. Ας μαζέψει λοιπόν τα έξι χρόνια με τον πληθωρισμό, που παρουσίαζε η Κυβέρνηση, να δούμε ξεπερνάει και το 40%, που είπε ο κ. Κολοζώφ; Μή μας τα φέρνουν λοιπόν, όπως ακριβώς τα θέλουν.

Πέρα από εκεί όμως, κύριοι συνάδελφοι, τί γίνετε με όλα τα άλλα, τα οποία χάνουν. Προχθές περάσαμε ένα φορολογικό νομοσχέδιο, στο οποίο μπαίνει φόρος στο επίδομα. Τί γίνεται τελικά με τις αυξήσεις, που παίρνουν μόνο στο μισθό και που για το μισθό ο κύριος Υπουργός λέει στην εισηγητική του έκθεση ότι μέχρι τώρα έφτανε το 1/10 και ο εισηγητής μας λέει ότι τετραπλασιάστηκε. Τα υπόλοιπα 6/10 του μισθού τί γίνονται; Πού θα πάει η αύξηση και γιατί δεν δίνετε τα επιδόματα και τα κρατάτε δραχμικά; Τί γίνεται τελικά με την απώλεια που έχουν οι εργαζόμενοι όλα αυτά τα χρόνια, αλλά πολύ περισσότερο γιατί δεν λαμβάνετε υπόψη σας ότι εφ' όσον δεν υλοποιείτε και την τιμαριθμοποίηση της φορολογικής κλίμακας, θα πρέπει να ενισχύσετε ακόμα παραπέρα τους εργαζόμενους.

Κύριοι συνάδελφοι, το νομοσχέδιο αυτό, όπως είπε και ο ειδικός αγορητής μας κ. Κωστόπουλος, δεν παίρνει διορθώσεις. Από την αρχή μέχρι το τέλος είναι νομοσχέδιο, που ουσιαστικά κανένας εργαζόμενος δεν πρόκειται να αποδεχθεί. Αν δεν καθοριστεί το μισθολόγιο με βάση τις πραγματικές ανάγκες των εργαζομένων για μια αξιοπρεπή ζωή, τότε να είσθε βέβαιοι ότι και αυτό το νομοσχέδιο οι εργαζόμενοι θα το παλέψουν και μάλιστα σκληρά. Και μην ψάχνετε να βρείτε πάλι κομμουνιστικό δάκτυλο, μην ψάχνετε να βρείτε πάλι κινητοποιήσεις, τις οποίες τις υποκινούν. 

Επίσης, θα ήθελα να πω κάτι που δεν ακούστηκε. Τί συνέπειες θα έχει το σύστημα αυτό και για τις συντάξεις, όταν θα υπολογίζεται η σύνταξη, όπως ακριβώς την υπολογίζατε με το βασικό μισθό, ο οποίος είναι κάτω από το 50%;

Κύριε Πρόεδρε, με βάση όσα είπαν και οι προηγούμενοι ομιλητές του Κόμματός μας, πολλά θα μπορούσε να πει κανείς για την κατάργηση της ΑΤΑ, για τις απώλειες, για τις διεθνείς συμβάσεις που δεν εφαρμόζονται και για μια σειρά άλλα πράγματα. Αυτό το νομοσχέδιο θα το καταψηφίσουμε.

ΠΡΟΕΔΡΟΣ (Απόστολος Κακλαμάνης): Ο κ. Ελευθέριος Βερυβάκης έχει το λόγο. Απών, διαγράφεται.

Ο κ. Αναστάσιος Καραμάριος έχει το λόγο. Απών, διαγράφεται.

Δεν υπάρχει άλλος να μιλήσει επί της αρχής.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Επί του καταλόγου δεν υπάρχει άλλος να μιλήσει, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Δεν υπάρχει άλλος επί του καταλόγου.

Τώρα, ας έρθουμε στο διαδικαστικό. 

ΣΤΡΑΤΗΣ ΚΟΡΑΚΑΣ: Μισό λεπτό, κύριε Πρόεδρε. Πριν πάμε στο διαδικαστικό, έχω ζητήσει το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κόρακα, έχετε το λόγο.

ΣΤΡΑΤΗΣ ΚΟΡΑΚΑΣ: Θα ήθελα να παρακαλέσω, όπως ήδη είπαμε, όταν ήταν ο κ. Κρητικός στο Προεδρείο, να συνεχίσουμε τη συζήτηση επί της αρχής αύριο, να μιλήσουν όσοι Κοινοβουλευτικοί Εκπρόσωποι απομένουν και να δοθεί η δυνατότητα να δευτερολογήσουν οι εισηγητές και όσοι Βουλευτές το θέλουν. Αυτή είναι η πρότασή μας, αυτό προτείνει ο Κανονισμός, αυτό σας προτείνουμε κι εμείς.

ΠΡΟΕΔΡΟΣ (Απόστολος Κακλαμάνης): Κύριε Κόρακα, δεν προτείνει αυτό ο Κανονισμός, το προτείνατε εσείς.

ΣΤΡΑΤΗΣ ΚΟΡΑΚΑΣ: Δεν προβλέπει ο Κανονισμός ομιλίες Κοινοβουλευτικών Εκπροσώπων και δευτερολογίες, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): Βεβαιότατα. Πότε όμως; Εδώ η πρόταση, η οποία εγένετο -και λυπάμαι, διότι εγώ παρεκάλεσα τον κ. Κρητικό να μεταφέρει αυτό που είχαμε ήδη πει πριν κατέβω από την 'Εδρα, διότι είχα μία υποχρέωση και ο κ. Κρητικός συνήντησε δυσκολία στο να κατανοηθούν αυτά που είχαμε ήδη πει- ήταν ...

ΑΔΑΜ ΡΕΓΚΟΥΖΑΣ: Γιατί αυτή η βιασύνη, κύριε Πρόεδρε; Δεν το καταλαβαίνω.

ΠΡΟΕΔΡΟΣ (Απόστολος Κακλαμάνης): Αφήστε τη βιασύνη, κύριε συνάδελφε.

Είπα σε ένα συνάδελφο πριν, ότι όπως καταλαβαίνει εκείνος, καταλαβαίνω και εγώ. Από την ώρα που θέλουμε το Προεδρείο να το ποδηγετήσουμε και το Προεδρείο είναι υποχρεωμένο -δεν το απευθύνω σε σας αυτό- να διαφυλάξει κι αυτό το κύρος του. 'Οταν εκτοξεύουμε μύδρους εναντίον του Προεδρείου για έκτατες διαδικασίες κ.λπ., τί θα κάνει το Προεδρείο, θα καταπτοηθεί, όταν έχει τον Κανονισμό;

Πώς θα το κάνουμε; Ο Κανονισμός έκτακτες διαδικασίες προβλέπει στο άρθρο 110, διαδικασία του επείγοντος και του κατεπείγοντος. Η διαδικασία με την οποία συζητούμε είναι η συνήθης διαδικασία. Απλό και καθαρό. Τώρα αν θέλουμε να αδικούμε το Προεδρείο, διότι το βρίσκουμε πρόχειρο, εγώ νομίζω, ότι η Αντιπολίτευση τα έχει με την Κυβέρνηση περισσότερο παρά με το Προεδρείο, είναι δικαίωμα του καθενός να σκέφτεται όπως αντιλαμβάνεται εκείνος. Εγώ λοιπόν σας λέγω πολύ απλά, ότι ήρθα στην αρχή της συνεδριάσεως και πρότεινα σύμφωνα με την απόφαση την οποία έλαβε η Διάσκεψη των Προέδρων -όχι ομοφώνως, δεν είπα ομοφώνως, ώστε ορισμένοι συνάδελφοι να πάρουν το λόγο για να πουν κάθε φορά τί γίνεται στη Διάσκεψη των Προέδρων, διότι ή συμφωνούμε όλοι ή συμφωνούμε εν μέρει ή συμφωνεί η πλειοψηφία και διαφωνεί η μειοψηφία, έτσι είναι τα συλλογικά όργανα- ότι η απόφαση ήταν μια μέρα επί της αρχής και τρείς επί των άρθρων. Παρενέβη ο κ. Τσοβόλας και είπε ότι καλό θα ήταν να δοθεί δεύτερη μέρα γιατί είναι ένα νομοσχέδιο το οποίο θα ενδιαφέρει τους συναδέλφους να μιλήσουν. Το είπε και ο κ. Κουβέλης αυτό.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Και εμείς το είπαμε.

ΠΡΟΕΔΡΟΣ (Απόστολος Κακλαμάνης): 'Ολοι. Λέω ποιος κατά σειρά και κυρίως ποιος έθεσε πρώτος το θέμα. Και είπα εγώ -και τα έχω καταγεγραμμένα- ότι κατάλαβα και είναι λογικό από μια άποψη, αλλά συνήθως εδώ εγγράφονται -γι' αυτό έχουμε το ηλεκτρονικό μηχάνημα- οι συνάδελφοι και ξέρουμε πως θα μιλήσουν και υποθέτω ότι όσοι θέλουν να μιλήσουν, θα είχαν έρθει.

Επομένως επί της προτάσεώς μου είμαστε σύμφωνοι, είχατε συμφωνήσει επ' αυτού, με την επιφύλαξη λέω εγώ, μετά την παρέμβαση του κ. Τσοβόλα, να δούμε αργά το βράδυ, αν υπάρχει αριθμός ικανός, για να συνεχίσουμε αύριο επί της αρχής, άλλως αν δεν είναι ικανός ο αριθμός, θα ψηφίσουμε την αρχή και στο πρώτο άρθρο θα μιλήσουν όσοι συνάδελφοι, θα έχουν απομείνει. Είναι η πάγια πρακτική την οποία ακολουθούμε.

Εγώ λοιπόν εξήντλησα τον κατάλογο αυτών που έχουν εγγραφεί, δεν είναι άλλος να πρωτολογήσει.

ΣΤΡΑΤΗΣ ΚΟΡΑΚΑΣ: Δευτερολογίες δεν θα έχουμε, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): Βεβαιότατα. Ορίστε να δευτερολογήσετε. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Είπατε δώδεκα η ώρα θα σταματήσουμε. 

ΠΡΟΕΔΡΟΣ (Απόστολος Κακλαμάνης): Είπα δώδεκα, πριν γίνει άλλη πρόταση. Την πρώτη ημέρα η πρόταση μου είναι: Να συζητήσουμε απόψε την αρχή του νομοσχεδίου μέχρι τις δώδεκα και οι άλλες τρείς συνεδριάσεις να διατεθούν για τα άρθρα. Αυτή ήταν η πρόταση την οποία έκανα.

Είπε όμως ο κ. Τσοβόλας και το επαναλάβατε όλοι μετά, 

Σελίδα 4296 

ότι είναι νομοσχέδιο σοβαρό και θα θέλουν και άλλοι συνάδελφοι να μιλήσουν. Εγώ βλέπω την Αίθουσα. Την ίδια πείρα που έχετε σεις έχω και εγώ. Και δεν έχω καμιά διάθεση να κωλυσιεργώ. Από τη στιγμή που δηλώνουν να μιλήσουν δώδεκα συνάδελφοι, δε νοείται δεύτερη μέρα συζήτηση επί της αρχής. Αυτό λέει η κοινή λογική.

Τώρα αυτό που μπορούμε να κάνουμε, για να τελειώνουμε εδώ και να μη καταπονούμεθα άλλο, αν θέλετε να διακόψουμε, είναι να κάνουμε ό,τι παγίως γίνεται. Να ψηφίσουμε το νομοσχέδιο επί της αρχής, να δούμε ποιοί θέλουν να δευτερολογήσουν εξ αυτών που μίλησαν. 'Εχετε μείνει δυο Κοινοβουλευτικοί Εκπρόσωποι, και όποιος άλλος -ο κ. Τσοβόλας δεν μίλησε- θα μιλήσετε αύριο στην αρχή της συνεδριάσεως επί της αρχής και επί του άρθρου 1 και θα προχωρήσουμε κανονικά στα άρθρα.

ΣΤΡΑΤΗΣ ΚΟΡΑΚΑΣ: Πότε θα ξεκινήσουμε τις δευτερολογίες;

ΠΡΟΕΔΡΟΣ (Απόστολος Κακλαμάνης): Εσείς θα μιλήσετε ως Κοινοβουλευτικός Εκπρόσωπος. 

ΣΤΡΑΤΗΣ ΚΟΡΑΚΑΣ: Θα πρωτολογήσω και θα θέλω μετά να δευτερολογήσω και ενδεχομένως να τριτολογήσω. Πότε θα ασκήσω αυτό το δικαίωμά μου.

ΠΡΟΕΔΡΟΣ (Απόστολος Κακλαμάνης): Αν θέλετε να έχετε -όπως λέει ο Λαός μας- και την πίτα σωστή και το σκύλο χορτάτο, ορίστε έχετε το λόγο.

ΣΤΡΑΤΗΣ ΚΟΡΑΚΑΣ: Πότε θα δευτερολογήσουμε; Απόψε;

ΠΡΟΕΔΡΟΣ (Απόστολος Κακλαμάνης): Βεβαίως αν θέλετε και γιατί όχι.

ΣΤΡΑΤΗΣ ΚΟΡΑΚΑΣ: Είναι η διαδικασία αυτή;

ΠΡΟΕΔΡΟΣ (Απόστολος Κακλαμάνης): Γιατί κύριε Κόρακα, πρώτη φορά δώδεκα η ώρα συνεχίζουμε ένα νομοσχέδιο;

ΣΤΡΑΤΗΣ ΚΟΡΑΚΑΣ: Κύριε Πρόεδρε, το αν θα πάμε μία ή δύο ημέρες επί της αρχής, είναι θέμα που θα το αποφασίσει το Σώμα. Και όπως ενημερώθηκα, η Διάσκεψη των Προέδρων, έστω και με το ασφυκτικό αυτό όριο που βάλατε, αποφάσισε δύο ημέρες επί της αρχής και δύο επί των άρθρων.

ΠΡΟΕΔΡΟΣ (Απόστολος Κακλαμάνης): 'Οχι, δεν είναι έτσι. 'Οποιος σας το είπε αυτό, είναι λάθος. Είχε προταθεί, και μάλιστα από τους κυρίους Σφυρίου και Δαμιανίδη, δύο ημέρες επί της αρχής και εγώ δεν συμφώνησα. 

ΣΤΡΑΤΗΣ ΚΟΡΑΚΑΣ: Εσείς αποφασίζετε;

ΠΡΟΕΔΡΟΣ (Απόστολος Κακλαμάνης): 'Οχι, λέγω ότι δεν συμφώνησα. 

Κύριε Κόρακα, δεν βοηθά τη συζήτηση αυτή, η διάθεση που έχετε, μιας μόνιμης και μάλιστα προσωπικού χαρακτήρα αντιδικίας...

ΣΤΡΑΤΗΣ ΚΟΡΑΚΑΣ: 'Οχι, κύριε Πρόεδρε. Δεν έχω τέτοια διάθεση. Προσπαθώ να κάνω καλά τη δουλειά μου.

ΠΡΟΕΔΡΟΣ (Απόστολος Κακλαμάνης): Ακούστε, σας παρακαλώ επιτέλους. Δεν βοηθά, λοιπόν, σε τίποτα και κανέναν αυτή η διάθεση προσωπικής αντιδικίας μαζί μου και δεν είναι αυτός ο τρόπος με τον οποίο θα με πείσετε να κάνω κάτι διαφορετικό απ' αυτό που νομίζω. Αυτό να το καταλάβετε. Δεν είπα ότι πήρα απόφαση δική μου. Είπα ότι στη Διάσκεψη των Προέδρων δεν συμφώνησα με την πρόταση εκείνη. Και η πλειοψηφία της Διασκέψεως συμφώνησε επί της προτάσεώς μου να πάμε μία ημέρα επί της αρχής και δύο επί των άρθρων. Τα Πρακτικά είναι στη διάθεσή σας. 

Παρακαλώ να δοθεί ένα αντίγραφο των Πρακτικών της Διασκέψεως στον κ. Κόρακα.

Καταλάβετέ το επιτέλους, ότι δεν μπορείτε να υποχρεώσετε κάποιον να αλλάξει άποψη όταν την έχει ήδη διαμορφωμένη.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Παρακαλώ το λόγο, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Κύριε Παπαγεωργόπουλε, σας παρακαλώ. Eίστε Βουλευτής πολλά χρόνια και σας ρωτώ: Είναι η πρώτη φορά που απ' αυτή τη θέση ο Προεδρεύων -και εγώ ως Βουλευτής ζητούσα να διακόψουμε κάποια στιγμή- μας καλούσε να μιλήσουμε; Είναι η πρώτη φορά που συμβαίνει αυτό; 

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, έχω αντιδικήσει καμία φορά μαζί σας;

ΠΡΟΕΔΡΟΣ (Απόστολος Κακλαμάνης): Ομολογώ πως όχι.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Καλόπιστα, λοιπόν, θέλω να δώσω μία διέξοδο. Στη σελίδα 89 των Πρακτικών λέγει, ότι στις δώδεκα η ώρα θα τελειώναμε και αυτό για μας είναι δεδομένο.

ΠΡΟΕΔΡΟΣ (Απόστολος Κακλαμάνης): 'Οτι στις δώδεκα θα σταματήσουμε επί της αρχής...

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Δεν επιμένω.

Η πρότασή μου, λοιπόν, είναι η εξής: Μείναμε τρεις ομιλητές. Ο Πρόεδρος του ΔΗ.Κ.ΚΙ. και δύο Κοινοβουλευτικοί Εκπρόσωποι. Πάμε αύριο με σκέτες πρωτολογίες, χωρίς δευτερολογίες, κλείνουμε και συνεχίζουμε στα άρθρα.

ΠΡΟΕΔΡΟΣ (Απόστολος Κακλαμάνης): Εγώ έχω τη γνώμη ότι αυτό που σας προτείνω είναι το πιο σωστό, διότι και τον τύπο, αν θέλετε, τηρούμε, την αρχή την ψηφίζουμε -αυτό κάνουμε πάντοτε- και πριν μπούμε στα άρθρα αύριο...

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Με το χρόνο ακέραιο;

ΠΡΟΕΔΡΟΣ (Απόστολος Κακλαμάνης): Βεβαιότατα. Να μιλήσετε. Αλλά να ψηφίσουμε την αρχή απόψε, όπως κάνουμε πάντοτε. Διότι, από την ώρα που θα αφήσουμε την αρχή εκκρεμή, ο κάθε συνάδελφος θα έλθει να δευτερολογήσει και δεν τελειώνουμε ποτέ. Είστε δύο Κοινοβουλευτικοί Εκπρόσωποι και ένας Αρχηγός Κόμματος, οι οποίοι δεν μιλήσατε και θα μιλήσετε αύριο.

Δεχθείτε και σεις, κύριε Κόρακα κάποτε, κάτι. Κάντε μία αβαρία, φανείτε πιο "ανοικτός". Δεν χάλασε ο κόσμος. 

ΣΤΡΑΤΗΣ ΚΟΡΑΚΑΣ: Μα, λέτε ότι θα ζητήσει ο κάθε συνάδελφος να μιλήσει και θα χάσουμε χρόνο. Γιατί να μη ζητήσει να δευτερολογήσει; 

ΠΡΟΕΔΡΟΣ (Απόστολος Κακλαμάνης): Τότε, να συνεχίσουμε, κύριε Κόρακα.

ΣΤΡΑΤΗΣ ΚΟΡΑΚΑΣ: Δεν θα συνεχίσουμε. Γιατί να συνεχίσουμε;

ΠΡΟΕΔΡΟΣ (Απόστολος Κακλαμάνης): Διότι εσείς μου λέτε, ότι κάποιος που πήρε το καπέλο του και έφυγε, θα έλθει αύριο και θα μιλήσει.

ΣΤΡΑΤΗΣ ΚΟΡΑΚΑΣ: Εγώ σας λέγω για τους Βουλευτές μας, που θέλουν να μιλήσουν. 

ΠΡΟΕΔΡΟΣ (Απόστολος Κακλαμάνης): Κύριε Τσοβόλα και κύριε Παπαγεωργόπουλε, όπως αντιλαμβάνεσθε, είναι άλλη η λογική η διαδικαστική του κ. Κόρακα και άλλη η δική σας. Εγώ δεν έχω καμία διάθεση. 'Οποιος θέλει, είναι εδώ και μιλάει. Αν ήσαν εδώ κάποιοι που θα δευτερολογούσαν, ευχαρίστως θα λέγαμε ναι, να δευτερολογήσουν. Αλλά να επιφυλάξουμε δικαίωμα, όποιος επιθυμεί να έλθει αύριο να μιλήσει, δεν το καταλαβαίνω, δεν το έχουμε κάνει ποτέ.

Γι' αυτό, λοιπόν, παρακαλώ, όποιος θέλει, ας μιλήσει.

ΣΤΡΑΤΗΣ ΚΟΡΑΚΑΣ: Αυτό κάνουμε συνέχεια. 

ΠΡΟΕΔΡΟΣ (Απόστολος Κακλαμάνης): 'Εχει ζητήσει το λόγο η κα Λουλέ.

Ορίστε, έχετε το λόγο.

ΑΝΔΡΙΑΝΗ ΛΟΥΛΕ: Επειδή είμαι νέα Βουλευτής και δεν καταλαβαίνω, θα ήθελα να μου εξηγήσετε, εμείς, που είμαστε ειδικοί αγορητές, θα δευτερολογήσουμε αύριο επί της αρχής;

ΠΡΟΕΔΡΟΣ (Απόστολος Κακλαμάνης):'Οχι. Επί του πρώτου άρθρου θα μιλήσετε και θα αναπτύξετε εκτενέστερα τις απόψεις σας.

ΑΝΔΡΙΑΝΗ ΛΟΥΛΕ:Το λέω αυτό, κύριε Πρόεδρε, γιατί θέλουμε να πούμε κάποια πράγματα πάνω σ'αυτά που είπε ο κύριος Υπουργός.

ΠΡΟΕΔΡΟΣ (Απόστολος Κακλαμάνης):Δεν έχετε πρόβλημα. Θα τα πείτε αύριο. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.):Κύριε Πρόεδρε, παρακαλώ, αν μου επιτρέπετε, για ένα λεπτό.

ΠΡΟΕΔΡΟΣ (Απόστολος Κακλαμάνης):Παρακαλώ, κύριε Πρόεδρε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.):Κύριε Πρόεδρε, ξέρετε ότι δεν μπορούσα να είμαι στην ώρα μου σήμερα διότι ...

Σελίδα 4297 

 

ΠΡΟΕΔΡΟΣ (Απόστολος Κακλαμάνης):Πράγματι δεν μπορούσατε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.):...στις 7.10' είχα συνάντηση, μετά είχαμε υποχρέωση όλοι που δεν μπορούσαμε να την αφήσουμε.

Θα πρότεινα λοιπόν αύριο να μιλήσουν οι δύο Κοινοβουλευτικοί Εκπρόσωποι και εγώ. Επίσης να μιλήσουν, αν θελήσουν, οι εισηγητές-αγορητές και να ψηφιστεί στη συνέχεια το νομοσχέδιο επί της αρχής.

Αφού δεν είναι κανείς εδώ, εγώ θα συμφωνήσω με την άποψή σας. 'Οποιος θέλει να δευτερολογήσει και να μιλήσει πρέπει να είναι εδώ. Θεωρώ δηλαδή ότι το να ψηφίσουμε το νομοσχέδιο επί της αρχής και να μιλάμε μετά πάλι επί της αρχής εμείς, είναι λίγο ανορθόδοξο. Αν το συμφωνήσουμε, θα ισχύσει αυτό, κύριε Πρόεδρε.

ΠΡΟΕΔΡΟΣ (Απόστολος Κακλαμάνης):Σ'αυτό ακούστε, κύριε Πρόεδρε. Η πρότασή σας είναι λογική, αλλά δεν έχετε δίκιο στο άλλο πράγμα. Είναι κανόνας. Τα τελευταία μάλιστα χρόνια κλείναμε τη συζήτηση επί της αρχής το βράδυ και παίρναμε αυτήν την απόφαση, κατ' οικονομία κάποιοι που για τον άλφα ή βήτα λόγο δεν μίλησαν, να μιλήσουν την άλλη μέρα επί της αρχής του νομοσχεδίου. Δεν έχει σημασία. Τις απόψεις σας θα διατυπώσετε. Είναι λογικό, ότι εσείς και οι Κοινοβουλευτικοί Εκπρόσωποι αναπτύσσετε γενικές πολιτικές απόψεις στο νομοσχέδιο.

Γι'αυτό λοιπόν σας παρακαλώ να κλείσουμε τώρα την κουβέντα.

ΑΔΑΜ ΡΕΓΚΟΥΖΑΣ:Μου επιτρέπετε μια παρατήρηση, κύριε Πρόεδρε;

ΠΡΟΕΔΡΟΣ (Απόστολος Κακλαμάνης):Παρακαλώ, κύριε συνάδελφε.

ΑΔΑΜ ΡΕΓΚΟΥΖΑΣ:Κύριε Πρόεδρε, επειδή ακριβώς και εγώ είμαι νέος Βουλευτής και δεν τα ξέρω καλά τα πράγματα -θα μου το συγχωρέσετε- θέλω να ρωτήσω το εξής. Εάν πάμε στη διαδικασία της δευτερολογίας επί της αρχής στο άρθρο 1 αύριο, θα μπορώ να έχω ξανά το δικαίωμα, αν είναι ομαδοποιημένη η συζήτηση, και επί των άρθρων; Δύο φορές δηλαδή θα έχω το δικαίωμα;

ΠΡΟΕΔΡΟΣ (Απόστολος Κακλαμάνης):'Οχι. 'Οταν θα λάβετε το λόγο για να μιλήσετε, θα έχετε, επιπλέον αυτού δέκα λεπτά χρόνου που δικαιούσθε για να δευτερολογήσετε επί της αρχής. Καταλάβατε; Θα πείτε εκτενέστερα τις απόψεις σας και θα μείνετε και στα άρθρα.

ΑΔΑΜ ΡΕΓΚΟΥΖΑΣ:Εντάξει, κύριε Πρόεδρε.

ΠΡΟΕΔΡΟΣ (Απόστολος Κακλαμάνης):Κατόπιν αυτού, ερωτάται το Σώμα: Γίνεται δεκτό το νομοσχέδιο επί της αρχής;

ΠΟΛΛΟΙ ΒΟΥΛΕΥΤΕΣ:Δεκτό, δεκτό.

ΑΔΑΜ ΡΕΓΚΟΥΖΑΣ:Κατά πλειοψηφία.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ:Κατά πλειοψηφία.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.):Κατά πλειοψηφία.

ΣΤΡΑΤΗΣ ΚΟΡΑΚΑΣ:Κατά πλειοψηφία.

ΠΡΟΕΔΡΟΣ (Απόστολος Κακλαμάνης):Συνεπώς το νομοσχέδιο του Υπουργείου Οικονομικών έγινε δεκτό επί της αρχής κατά πλειοψηφία.

Αύριο, όπως είπαμε, επί του άρθρου 1, ή της πρώτης ενότητας των άρθρων αναλόγως, οι Κοινοβουλευτικοί Εκπρόσωποι και οι εισηγητές θα δικαιούνται να πρωτολογήσουν ή να δευτερολογήσουν, προσθέτοντας το χρόνο αυτό στο χρόνο που θα δικαιούνται στο άρθρο. Βεβαίως και ο Πρόεδρος του Κόμματος θα έχει και εκείνος το αντίστοιχο δικαίωμα.

Δέχεσθε, κύριοι συνάδελφοι, στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ:Μάλιστα, μάλιστα.

Με τη συναίνεση του Σώματος και ώρα 00.20', λύεται η συνεδρίαση για σήμερα, Τρίτη, 25 Φεβρουαρίου 1997 και ώρα 18.00', με αντικείμενο εργασιών του Σώματος Κοινοβουλευτικό 'Ελεγχο, συζήτηση αναφορών και ερωτήσεων και στη συνέχεια Νομοθετική Εργασία, συνέχιση της συζήτησης του νομοσχεδίου του Υπουργείου Οικονομικών "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".

O ΠΡΟΕΔΡΟΣ
         ΟΙ ΓΡΑΜΜΑΤΕΙΣ
 

Σελίδα 4298 
