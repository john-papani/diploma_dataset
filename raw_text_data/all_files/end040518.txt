ΠΙΝΑΚΑΣ ΠΕΡΙΕΧΟΜΕΝΩΝ
ΠΕΡΙΟΔΟΣ ΙΑ΄
ΣΥΝΟΔΟΣ Α΄
ΣΥΝΕΔΡΙΑΣΗ ΡΝΕ΄
Δευτέρα 18 Απριλίου 2005

ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Ανακοινώνεται ότι τη συνεδρίαση παρακολουθούν μαθητές από το Γυμνάσιο Πλατανιάς Χανίων Κρήτης, σελ.

Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Ανακοίνωση του δελτίου αναφορών και ερωτήσεων της Τρίτης 19 Απριλίου 2005, σελ.
4. Συζήτηση επικαίρων ερωτήσεων:
α) Προς τον Υπουργό Αγροτικής Ανάπτυξης και Τροφίμων σχετικά με την προστασία των καταναλωτών και της ντόπιας παραγωγής αμνοεριφίων ενόψει των εορτών του Πάσχα, σελ.
β) Προς τον Υπουργό Περιβάλλοντος, Χωροταξίας και Δημοσίων Έργων σχετικά με τον τρόπο αξιοποίησης του χώρου του πρώην Αεροδρομίου στο Ελληνικό, σελ.
γ) Προς τον Υπουργό Υγείας και Κοινωνικής Αλληλεγγύης σχετικά με τις προθέσεις του Υπουργού για πώληση του Ασκληπιείου Βούλας κλπ., σελ.
5. Συζήτηση επερώτησης Βουλευτών του Πανελλήνιου Σοσιαλιστικού Κινήματος σχετικά με τη λειτουργία των Ανωτάτων Τεχνολογικών Εκπαιδευτικών Ιδρυμάτων (Α.Τ.Ε.Ι.), σελ.
ΟΜΙΛΗΤΕΣ
Α. Επί των επικαίρων ερωτήσεων:
ΓΙΑΝΝΟΠΟΥΛΟΣ Α., σελ.
ΚΑΛΟΓΙΑΝΝΗΣ Σ., σελ.
ΚΕΓΚΕΡΟΓΛΟΥ Β., σελ.
ΚΟΝΤΟΣ Α., σελ.
ΛΕΒΕΝΤΗΣ Α., σελ.

Β. Επί της επερώτησης:
ΕΞΑΡΧΟΣ Β., σελ.
ΚΑΤΣΙΦΑΡΑΣ Α., σελ.
ΚΕΓΚΕΡΟΓΛΟΥ Β., σελ.
ΛΟΒΕΡΔΟΣ Α., σελ.
ΡΑΠΤΗ Σ., σελ.
ΣΧΟΙΝΑΡΑΚΗ-ΗΛΙΑΚΗ Ε., σελ.
ΤΑΛΙΑΔΟΥΡΟΣ Σ., σελ.

    
    ΠΡΑΚΤΙΚΑ ΒΟΥΛΗΣ
    ΙΑ΄ ΠΕΡΙΟΔΟΣ
    ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
    ΣΥΝΟΔΟΣ Α΄
    ΣΥΝΕΔΡΙΑΣΗ ΡΝΕ΄
    Δευτέρα 18 Απριλίου 2005
    Αθήνα, σήμερα στις 18 Απριλίου 2005, ημέρα Δευτέρα και ώρα 18.17΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΣΟΥΡΛΑ.
    ΠΡΟΕΔΡΕΥΩΝ (Γεώργιος Σούρλας): Κυρίες και κύριοι συνάδελφοι, αρχίζει η συνεδρίαση.
    Παρακαλείται ο κύριος Γραμματέας να ανακοινώσει τις αναφορές προς το Σώμα.
    (Ανακοινώνονται προς το Σώμα από τον κ. Βασίλειο Κεγκέρογλου, Βουλευτή Ηρακλείου, τα ακόλουθα:
    Α. ΚΑΤΑΘΕΣΗ ΑΝΑΦΟΡΩΝ
    1) Η Βουλευτής Ηρακλείου κ. ΕΥΑΓΓΕΛΙΑ ΣΧΟΙΝΑΡΑΚΗ – ΗΛΙΑΚΗ κατέθεσε δημοσίευμα εφημερίδας στο οποίο ζητείται η άμεση επισκευή του Βυζαντινού Ιερού Ναού της Θεοτόκου Χρυσοσπηλιώτισσας στην Αθήνα.
    2) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία το Τμήμα Ανατολικής Κρήτης του Τεχνικού Επιμελητηρίου Ελλάδας ζητεί να μην αυξηθεί ο ΦΠΑ.
    3) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία η Κίνηση για την ανάληψη του Παγκρήτιου Σταδίου ζητεί να παραχωρηθεί οριστικά το Παγκρήτιο Στάδιο στη νεολαία της Κρήτης.
    4) Οι Βουλευτές κ. ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ και κ. ΙΩΑΝΝΗΣ ΔΡΑΓΑΣΑΚΗΣ  κατέθεσαν αναφορά με την οποία το Εργατοϋπαλληλικό Κέντρο Θεσσαλονίκης διαμαρτύρεται για τη διακοπή των θαλάσσιων δρομολογίων από το λιμάνι της Θεσσαλονίκης για Ρόδο, Κω και Σάμο και ζητεί την εκ νέου δρομολόγηση των συγκεκριμένων γραμμών.
    5) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΘΑΝΑΣΙΟΣ ΛΕΒΕΝΤΗΣ κατέθεσαν αναφορά με την οποία «Το Χαμόγελο του Παιδιού» ζητεί να βρεθεί άμεσα λύση και να παρθούν δραστικά και αποτελΕΣΑΑατικά μέτρα για την προστασία μαθητών και εκπαιδευτικών από την ανεξέλεγκτη δράση εξωσχολικών στοιχείων μέσα και έξω από τα σχολεία του Δήμου Αχαρνών Αττικής.
    6) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΘΑΝΑΣΙΟΣ ΛΕΒΕΝΤΗΣ κατέθεσαν αναφορά με την οποία «Το Χαμόγελο του Παιδιού» ζητεί να παρθούν δραστικά μέτρα για την αντιμετώπιση του φαινομένου των βεγγαλικών που τις ημέρες του Πάσχα είναι σε έξαρση.
    7) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία ο κ. Αναστάσιος Μάντζιος ζητεί τη συνταξιοδότηση όλων των αγωνιστών της Εθνικής Αντίστασης.
    8) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία η Κοινότητα Βοβούσας ζητεί την αντικατάσταση των στύλων της ΔΕΗ στην περιοχή της.
    9) Ο Βουλευτής Αιτωλ/νίας κ. ΑΝΔΡΕΑΣ ΜΑΚΡΥΠΙΔΗΣ κατέθεσε δημοσίευμα εφημερίδας το οποίο αναφέρεται στην ανάγκη λειτουργίας Εργαστηρίου Ειδικής Επαγγελματικής Εκπαίδευσης και Κατάρτισης στο Αγρίνιο.
    10) Η Βουλευτής Εύβοιας κ. ΑΙΚΑΤΕΡΙΝΗ ΠΕΡΛΕΠΕ – ΣΗΦΟΥΝΑΚΗ κατέθεσε αναφορά με την οποία το Δημοτικό Συμβούλιο Χαλκίδας ζητεί να σταματήσει η καταβολή διοδίων στο Σχηματάρι για τη διαδρομή προς την Εύβοια κλπ. .
    11) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία η Νομαρχιακή Επιτροπή της Νέας Δημοκρατίας του Νομού Ιωαννίνων ζητεί να αποζημιωθούν οι κτηνοτρόφοι του Ν. Ιωαννίνων λόγω της μειωμένης παραγωγής γάλακτος.
    12) Ο Βουλευτής Θεσσαλονίκης κ. ΕΥΑΓΓΕΛΟΣ ΒΕΝΙΖΕΛΟΣ κατέθεσε αναφορά με την οποία το Β΄ Δημοτικό Διαμέρισμα του Δήμου Θεσσαλονίκης ζητεί τη διάνοιξη υπόγειας διάβασης ΟΣΕ από την Πλατεία Νέου Σιδηροδρομικού Σταθμού έως την οδό Μαργαροπούλου.
    13) Ο Βουλευτής Θεσσαλονίκης κ. ΕΥΑΓΓΕΛΟΣ ΒΕΝΙΖΕΛΟΣ κατέθεσε αναφορά με την οποία ο Σύλλογος Ωρομισθίων και Αναπληρωτών Εκπαιδευτικών ΟΑΕΔ Νομού Θεσσαλονίκης ζητεί την αναγνώριση της προϋπηρεσίας των μελών του στον ΟΑΕΔ και στο Υπουργείο Παιδείας.
    14) Ο Βουλευτής Θεσσαλονίκης κ. ΕΥΑΓΓΕΛΟΣ ΒΕΝΙΖΕΛΟΣ κατέθεσε αναφορά με την οποία ο Δήμος Σταυρούπολης Θεσσαλονίκης ζητεί οι προσλήψεις εργαζομένων στο Ψυχιατρικό Νοσοκομείο Σταυρούπολης να έχουν ως προσόν την εντοπιότητα.
    15) Ο Βουλευτής Θεσσαλονίκης κ. ΕΥΑΓΓΕΛΟΣ ΒΕΝΙΖΕΛΟΣ κατέθεσε αναφορά με την οποία ο Πολιτιστικός Σύλλογος Αθιγγάνων Ν. Ευκαρπίας – ROM ζητεί να συνεχισθεί η λειτουργία των υπαίθριων αγορών.
    16) Ο Βουλευτής Θεσσαλονίκης κ. ΕΥΑΓΓΕΛΟΣ ΒΕΝΙΖΕΛΟΣ κατέθεσε αναφορά με την οποία ο κ. Γεώργιος Ταχμετζίδης, Δημοτικός Σύμβουλος Συκεών Θεσσαλονίκης, διαμαρτύρεται για την ασφαλιστική πρακτική του ΤΕΒΕ και ζητεί την ουσιαστική κάλυψη των ασφαλισμένων του.
    17) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Νομάρχης Εύβοιας ζητεί την άμεση χρηματοδότηση και  κατασκευή του Διευρωπαϊκού, Εθνικού και Επαρχιακού Δικτύου της Εύβοιας.
    18) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία ο Σύλλογος «Το Χαμόγελο του Παιδιού» ζητεί τη λήψη μέτρων για την πάταξη του φαινομένου της χρήσης κροτίδων κ.λπ. κατά τις ημέρες του Πάσχα.
    19) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία ο Σύλλογος Γυναικών Αρκίτσας «Η Εστία» ζητεί οικονομική ενίσχυση.
    20) Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία η Ομοσπονδία Φθιώτιδας ζητεί την επαναφορά της περιοχής της Λίμνης Ξυνιάδας στην πρότερη κατάστασή της, πριν την αποξήρανση. 
    21) Ο Βουλευτής Πειραιά κ. ΑΝΔΡΕΑΣ ΑΝΔΡΙΑΝΟΠΟΥΛΟΣ κατέθεσε αναφορά με την οποία η Ένωση Ποδοσφαιρικών Σωματείων Πειραιά ζητεί την καταβολή της επιχορήγησης που δικαιούνται τα ερασιτεχνικά ποδοσφαιρικά σωματεία του Πειραιά.
    22) Οι Βουλευτές κ. ΣΤΑΥΡΟΣ ΣΚΟΠΕΛΙΤΗΣ και κ. ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία το Εργατοϋπαλληλικό Κέντρο Σάμου ζητεί την ικανοποίηση εργασιακών, ασφαλιστικών και οικονομικών αιτημάτων των εργαζομένων.
    23) Οι Βουλευτές κ. ΣΤΑΥΡΟΣ ΣΚΟΠΕΛΙΤΗΣ και κ. ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία το Εργατικό Κέντρο Σάμου ζητεί την ικανοποίηση αιτημάτων των νησιωτών που αφορούν στο πρόβλημα των ακτοπλοϊκών συγκοινωνιών.
    24) Οι Βουλευτές κ. ΑΝΤΩΝΗΣ ΣΚΥΛΛΑΚΟΣ και κ. ΛΙΑΝΑ ΚΑΝΕΛΛΗ κατέθεσαν αναφορά με την οποία το Συνδικάτο Οικοδόμων Αθήνας, η Ένωση Ηλεκτροτεχνιτών Νομού Αττικής και το Σωματείο Μηχανικών – Συντηρητών – Εγκαταστατών Μηχανολογικών Εγκαταστάσεων Βιομηχανιών Ελλάδος καταγγέλλουν τις συνθήκες εργασίας των εργαζομένων στο βιολογικό καθαρισμό των λυμάτων Μεταμόρφωσης Αττικής.
    25) Οι Βουλευτές κ. ΑΝΤΩΝΗΣ ΣΚΥΛΛΑΚΟΣ και κ. ΛΙΑΝΑ ΚΑΝΕΛΛΗ κατέθεσαν αναφορά με την οποία το Σωματείο Εργαζομένων Καζίνο – Ξενοδοχείου και Τελεφερίκ Πάρνηθας αναφέρεται στις συνθήκες υγιεινής και ασφάλειας των εργαζομένων  στη συγκεκριμένη επιχείρηση που έχουν άμεση σχέση με τα προβλήματα που παρουσιάζει το κτίριο.
    26) Οι Βουλευτές κ. ΣΤΑΥΡΟΣ ΣΚΟΠΕΛΙΤΗΣ και κ. ΕΛΠΙΔΑ ΠΑΝΤΕΛΑΚΗ κατέθεσαν αναφορά με την οποία Έμποροι – Επαγγελματίες και Βιοτέχνες Λέσβου εκφράζουν την αντίθεσή του στο προτεινόμενο από την Κυβέρνηση ωράριο λειτουργίας των καταστημάτων.
    27) Οι Βουλευτές κ. ΕΛΠΙΔΑ ΠΑΝΤΕΛΑΚΗ και κ. ΙΩΑΝΝΗΣ ΠΑΤΣΙΛΙΝΑΚΟΣ κατέθεσαν αναφορά με την οποία το Διαμερισματικό Συμβούλιο και Φορείς του Γ΄ Δημοτικού Διαμερίσματος Πειραιά ζητούν να επανατοποθετηθεί η αυτοκινητογέφυρα  στον Κηφισό, ώστε να επανασυνδεθεί το Νέο Φάληρο με το Μοσχάτο.
    28) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία ο Δήμος Μηχανιώνας Θεσσαλονίκης ζητεί να κατασκευαστεί και να λειτουργήσει βρεφονηπιακός σταθμός σε οικόπεδο του Δ.Δ. Αγγελοχωρίου.
    29) Οι Βουλευτές κύριοι ΠΑΝΑΓΙΩΤΗΣ ΚΟΣΙΩΝΗΣ και ΙΩΑΝΝΗΣ ΠΑΤΣΙΛΙΝΑΚΟΣ κατέθεσαν αναφορά με την οποία ο Δήμαρχος Ακράτας Αχαΐας ζητεί την υπογειοποίηση του τμήματος της νέας σιδηροδρομικής γραμμής στην Παραλία Πλατάνου.
    30) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΤΣΙΟΓΚΑΣ κατέθεσαν αναφορά με την οποία οι συνταξιούχοι των Ασφαλιστικών Ταμείων ΙΚΑ, ΤΕΒΕ, ΤΣΑ, ΤΑΕ Νομού Μαγνησίας διαμαρτύρονται για τα κυβερνητικά μέτρα διαχείρισης της περιουσίας των Ασφαλιστικών Ταμείων.
    31) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία ο Δήμαρχος Σοχού Θεσσαλονίκης διαμαρτύρεται για την περικοπή δρομολογίων από το ΚΤΕΛ Θεσσαλονίκης Α.Ε. 
    Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
    1. Στην με αριθμό 5455/24-11-04 ερώτηση του Βουλευτή κ. Βασιλείου Κεγκέρογλου δόθηκε με το υπ’ αριθμ. 134495/ΙΗ/20-12-04 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
    «Απαντώντας στην ερώτηση με αριθμό 5455/24-11-2004 την .οποία κατέθεσε ο Βουλευτής κ. Βασ. Κεγκέρογλου και αφορά στο ΤΕΕ Αρκαλοχωρίου, σας γνωρίζουμε τα ακόλουθα:
    Οι Νομαρχιακές Αυτοδιοικήσεις έχουν την αρμοδιότητα για την επιλογή και την απόκτηση οικοπεδικών εκτάσεων, τον προγραμματισμό, τη μελέτη, την κατασκευή και την επίβλεψη των έργων σχολικής στέγης (Ν. 2218/94, Ν. 2240/94 και Π.Δ. 30/1996).
    Οι Νομαρχιακές Αυτοδιοικήσεις σε συνεργασία με τις οικείες Περιφέρειες έχουν την δυνατότητα να εντάξουν τα έργα κατασκευής σχολικών κτιρίων στα αντίστοιχα Π.Ε.Π. (Γ΄ Κ.Π.Σ.).
    Το ΥΠ.Ε.Π.Θ. σε ετήσια βάση επιχορηγεί τις Νομαρχιακές Αυτοδιοικήσεις από το Πρόγραμμα Δημοσίων Επενδύσεων (Σ.Α.Ε. 047/6) για οικόπεδα μελέτες και κατασκευές χωρίς περαιτέρω παρέμβαση μέσα στο Νομό.
    Τέλος, σας γνωρίζουμε ότι το ΥΠ.Ε.Π.Θ. έχει ζητήσει από το Υπουργείο Οικονομίας και Οικονομικών αύξηση του, προϋπολογισμού και της πίστωσης του έργου από το οποίο επιχορηγούνται οι Νομαρχιακές Αυτοδιοικήσεις, προκειμένου να ανταποκριθεί στις ανάγκες σχολικής στέγης.
    Ο Υφυπουργός
    ΓΕΩΡΓΙΟΣ ΚΑΛΟΣ»
    2. Στην με αριθμό 5468/24-11-04 ερώτηση του Βουλευτή κ. Αλέξανδρου Αλαβάνου δόθηκε με το υπ’ αριθμ. 575/20-12-04 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
    «Παρακαλούμε να ενημερώσετε τον κύριο Βουλευτή όπως μας πληροφόρησε η «ΑΤΤΙΚΟ ΜΕΤΡΟ Α.Ε.», από την απόφαση της Αρχής Προστασίας Δεδομένων Προσωπικού Χαρακτήρα προκύπτει ότι η «ΑΤΤΙΚΟ ΜΕΤΡΟ Α.Ε.» δεν προβαίνει σε παράβαση των αρχών που επικαλείσθε, αλλά ότι το εγκατεστημένο λογισμικό, παρέχει τη δυνατότητα υπό προϋποθέσεις, να προβαίνει σε συλλογή στοιχείων προσωπικού χαρακτήρα, ενέργεια την οποία η Αρχή δεν θεωρεί επιτρεπτή.
    Με βάση αυτή τη δυνατότητα η Αρχή απευθύνει μόνον, προειδοποίηση προς την «ΑΤΤΙΚΟ ΜΕΤΡΟ Α.Ε.» για την αποφυγή πιθανής παράβασης των αρχών προστασίας προσωπικών δεδομένων.
    Η «ΑΤΤΙΚΟ ΜΕΤΡΟ Α.Ε.» σέβεται πλήρως την απόφαση της Αρχής Προστασίας Δεδομένων Προσωπικού Χαρακτήρα και προτίθεται να ακολουθήσει απολύτως τις οδηγίες της Αρχής με την προγραμματισμένη αναβάθμιση του εγκαταστημένου συστήματος, ώστε να διαφυλάσσεται πλήρως ο προσωπικός χαρακτήρας των δεδομένων των εργαζομένων.
    Επιπλέον η Διοίκηση της ΑΤΤΙΚΟ ΜΕΤΡΟ Α.Ε. ξεκίνησε τη διαδικασία ανάθεσης σε εξειδικευμένο Σύμβουλο την εκπόνηση μελέτης επικινδυνότητας και πολιτικής ασφάλειας την οποία ζητεί η Αρχή, η εφαρμογή της οποίας θα διαφυλάξει. κατά τον πλέον αδιαμφισβήτητο. τρόπο τα προσωπικά δεδομένα των εργαζόμενων της.
    Ο Υπουργός
    Γ. ΣΟΥΦΛΙΑΣ»
    3. Στην με αριθμό 5829/7-12-04 ερώτηση των Βουλευτών κυρίων Άγγελου Τζέκη και Γεωργίου Χουρμουζιάδη δόθηκε με το υπ’ αριθμ. 8801/20-12-04 έγγραφο από τον Υπουργό Απασχόλησης και Κοινωνικής Προστασίας η ακόλουθη απάντηση:
    «Απαντώντας στην με αριθμ. 5829/2004 ερώτηση, που κατατέθηκε στη Βουλή από τους Βουλευτές κ.κ. Α. Τζέκη και Γ. Χουρμουζιάδη, σχετικά με τη διακοπή λειτουργίας της ΑΝΚΕΡ ΑΒΕΕ, σας πληροφορούμε τα εξής:
    Για τους εργαζόμενους στην επιχείρηση «ΑΝΚΕΡ- ΑΛΟΥΜΙΝΑ ΑΒΕΕ», περιοχής Φερών Έβρου, το αρμόδιο Τμήμα Κοινωνικής Επιθεώρησης μας γνώρισε τα εξής:
    Στις 15-7-2004 διενεργήθηκε έλεγχος στην εν λόγω επιχείρηση όπου διαπιστώθηκε ότι έχουν καταβληθεί οι δεδουλευμένες αποδοχές μηνός lουνίου 2004 με καθυστέρηση 10ημέρου. Η επιχείρηση έθεσε το προσωπικό της (80 εργαζόμενους) σε διαθεσιμότητα στις 19-7-2004 λόγω οικονομικών δυσχερειών, πλην 15 ατόμων εκ του διοικητικού προσωπικού. Στις 23-7-04 ανακάλεσε 8 εκ των εργαζομένων που ήταν σε διαθεσιμότητα, οι οποίοι απασχολούνται κανονικά καθόσον έχουν εξοφληθεί. Στις 2-8-2004 δίδεται η κανονική άδεια έτους 2004 σε όλο το προσωπικό. Στις 31-8-2004 άνοιξε το εργοστάσιο (χωρίς να γίνεται παραγωγική εργασία) με απασχόληση 26 εργαζομένων, ενώ το υπόλοιπο προσωπικό (80 άτομα) εξακολουθεί να βρίσκεται σε διαθεσιμότητα.
    Μετά από διενέργεια νέου ελέγχου στις 2-9-04 από την τοπική μας υπηρεσία διαπιστώθηκε ότι στους 26 εργαζόμενους δεν έχει εξοφληθεί ο μισθός του lουλίου και του επιδόματος αδείας τρέχοντος έτους, οπότε υποβλήθηκε η υπ' αριθμ. 2805/10-9-04 μήνυση και έγινε εισήγηση στη Διεύθυνση Κοινωνικής Επιθεώρησης Ανατολικής Μακεδονίας-Θράκης για την επιβολή προστίμου συνολικού ύψους 3.000,00 €.
    Στη συνέχεια η Υπηρεσία μας υπέβαλε τις με αριθ. 2969/30-9-04 και 3042/7-10-04 μηνύσεις κατά του εν λόγω εργοδότη για καθυστέρηση καταβολής αποδοχών μηνός Αυγούστου και Σεπτεμβρίου 2004 αντίστοιχα, πρώτον για τους 17 εργαζόμενους που ευρίσκονται σε επίσχεση εργασίας και δεύτερον για τους λοιπούς 76 εργαζόμενους που έχουν τεθεί σε διαθεσιμότητα για ένα τρίμηνο σύμφωνα με το άρθρο 10 του ν. 3198/55.
    Επίσης, σας κάνουμε γνωστό ότι παρακολουθούμε από κοντά την εξέλιξη στη λειτουργία της επιχείρησης επεμβαίνοντας όταν χρειασθεί προκειμένου να διασφαλίσουμε τα συμφέροντα των μισθωτών.
    Συμπληρωματικά σας γνωρίζουμε ότι το με αριθμ. 27/14-11-04 πρωτόκολλο υποβλήθηκε και πάλι μήνυση για καθυστέρηση οφειλής αποδοχών μηνός Οκτωβρίου 2004 για τους μισθωτούς που ήταν σε διαθεσιμότητα μέχρι 20-10-2004 και εμφανίζονταν απασχολούμενοι στην εταιρία.
    Αυτή τη στιγμή η επιχείρηση παραμένει κλειστή.
    Τέλος σας πληροφορούμε ότι στις 14-10-2004 ενημερώθηκε η Εθνική Αντιπροσωπεία κατά την συζήτηση της αριθμ. 377/12-10-2004 Επίκαιρης Ερώτησης, πρακτικά της οποίας σας επισυνάπτουμε για ενημέρωσή σας.
    Ο Υπουργός
    ΠΑΝΟΣ ΠΑΝΑΓΙΩΤΟΠΟΥΛΟΣ»
    Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
    
    4. Στην με αριθμό 5839/7-12-04 ερώτηση του Βουλευτή κ. Αλέξανδρου Αλαβάνου δόθηκε με το υπ’ αριθμ. ΑΠΦ 21/91/ΑΣ/3378 δίς/15-12-04 έγγραφο από τον Υπουργό Εξωτερικών η ακόλουθη απάντηση:
    «Απαντώντας στην εν θέματι ερώτηση του Βουλευτή κ. Αλέξανδρου Αλαβάνου, σας γνωρίζουμε ότι, ουδέποτε περιήλθε στο Υπουργείο Eξωτερικών, πρόταση της αμερικανικής οργάνωσης «Κυβέρνηση Ειρήνης των ΗΠΑ», η οποία να αναφέρεται στην ίδρυση «Πανεπιστημίου» στην χώρα μας.
    Εξάλλου, η διαδικασία ίδρυσης ιδιωτικού φορέα τριτοβάθμιας εκπαίδευσης η οποία, ως γνωστόν, προσκρούει στην πρόβλεψη του άρθρου 16 του Συντάγματος- υπάγεται στη σφαίρα αρμοδιοτήτων του συνερωτώμενου, καθ' ύλην αρμόδιου Υπουργείου Εθνικής Παιδείας και Θρησκευμάτων.
    Ο Υπουργός
    ΠΕΤΡΟΣ ΜΟΛΥΒΙΑΤΗΣ»
    5. Στην με αριθμό 5683/1-12-04 ερώτηση του Βουλευτή κ. Φίλιππου Πετσάλνικου δόθηκε με το υπ’ αριθμ. 992/17-12-04 έγγραφο από τον Υφυπουργό Αγροτικής Ανάπτυξης και Τροφίμων Αλληλεγγύης η ακόλουθη απάντηση:
    «Σε απάντηση της ανωτέρω ερώτησης που κατέθεσε ο Βουλευτής κ. Φ. Πετσάλνικος σας διαβιβάζουμε συνημμένα το με αριθμ. πρωτ.23582/1-12-004 έγγραφο του Προέδρου του Οργανισμού Ελληνικών Γεωργικών Ασφαλίσεων (ΕΛΓΑ).
    Ο Υφυπουργός
    Α. ΚΟΝΤΟΣ»
    Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
    
    6. Στην με αριθμό 5667/1-12-04 ερώτηση του Βουλευτή κ. Γεωργίου Παπαγεωργίου δόθηκε με το υπ’ αριθμ. 989/17-12-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
    «Απαντώντας στην παραπάνω ερώτηση που κατέθεσε ο Βουλευτής κ. Γ. Παπαγεωργίου, σας πληροφορούμε τα εξής:
    1. Η παράδοση του έργου του Συστήματος Γεωγραφικών Πληροφοριών στον Ελαιοκομικό Τομέα και του Αμπελουργικού Μητρώου, στο Νομό Ευβοίας έγινε στο τέλος του 2003 από την ανάδοχο εταιρεία.
    Μετά από τους ποιοτικούς ελέγχους των επιτροπών παραλαβής του έργου και του τεχνικού συμβούλου, η επιτροπή παραλαβής έχει προτείνει την παραλαβή της σύμβασης.
    Παράλληλα αποστάλθηκαν τα αποσπάσματα των τεμαχίων στους παραγωγούς μέσω των Δ/νσεων Αγροτικής Ανάπτυξης/Γεωργίας.
    Τα σφάλματα που διαπιστώνονται, κατά την κατάρτιση του ΣΓΠ-ΕΤ, κατηγοριοποιούνται ώστε να αντιμετωπιστούν το συντομότερο δυνατό και ανάλογα με το είδος τους, είτε από την αρμόδια Δ/νση του Υπουργείου Αγροτικής Ανάπτυξης και Τροφίμων είτε από τους τοπικούς φορείς, είτε από τους νέους αναδόχους που θα προκύψουν από τον διαγωνισμό της ενημέρωσης των μητρώων, ο οποίος βρίσκεται σε εξέλιξη και του οποίου το κόστος βαρύνει τον Κρατικό Προϋπολογισμό.
    Για τις ανάγκες της ενημέρωσης των μητρώων, οι παραγωγοί που είχαν μεταβολές υπέβαλαν αιτήσεις τροποποιητικών δηλώσεων μέσω των Οργανώσεων Παραγωγών ή των Δ/νσεων Α.Α. Γεωργίας. Η προθΕΣΑΑία των παραπάνω αιτήσεων ήταν μέχρι τις 29 Φεβρουαρίου 2004 για το ΣΓΠ-ΕΤ (ελαιοκομικής περιόδου 2003-2004) και μέχρι τις 31 Ιουλίου 2004 για το ΑΜ (αμπελουργικής περιόδου 2004-2005).
    Επίσης, στο πλαίσιο της ενημέρωσης είχαν δικαίωμα να υποβάλλουν αίτηση νέας εγγραφής και όλοι οι παραγωγοί που δεν είχαν εγγραφεί στα εν λόγω μητρώα.
    Όλες οι παραπάνω αιτήσεις θα επεξεργαστούν και θα καταχωρηθούν στο ΣΓΠ-ΕΤ και στο ΑΜ από ανάδοχες εταιρείες που θα προκύψουν από το διαγωνισμό της ενημέρωσης των μητρώων, ο οποίος βρίσκεται σε εξέλιξη. Επί του παρόντος αναμένεται απόφαση του ΣτΕ για προσφυγή που κατατέθηκε για τον εν λόγω διαγωνισμό.
    Μετά την παραλαβή των αποσπασμάτων και όσοι παραγωγοί έχουν διαφωνίες, μπορούν να υποβάλουν αίτηση τροποποίησης στο σύστημα της ενημέρωσης του ΣΓΠ-ΕΤ για την περίοδο 2004-2005.
    Οι παραγωγοί που είναι εγγεγραμμένοι στα παραπάνω μητρώα ή έχουν υποβάλει αίτηση τροποποίησης ή νέας εγγραφής στο πλαίσιο της ενημέρωσης των μητρώων, έχουν κατοχυρώσει όλα τα δικαιώματα ο συμμετοχής τους σε κοινοτικά προγράμματα και ενισχύσεις που αφορούν τις εν λόγω καλλιέργειες, με την επιφύλαξη της επεξεργασίας των δηλώσεών τους, όπως αναφέρεται παραπάνω.
    Ο Υφυπουργός
    Α. ΚΟΝΤΟΣ»
    7. Στην με αριθμό 5609/30-11-04 ερώτηση του Βουλευτή κ. Γεωργίου Λιάνη δόθηκε με το υπ’ αριθμ. 980/17-12-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
    «Σε απάντηση της ανωτέρω ερώτησης που κατέθεσε ο Βουλευτής κ. Γ. Λιάνης, σας διαβιβάζουμε συνημμένα το με αριθμ. πρωτ. 23579/15-12-2004 έγγραφο του Προέδρου του Οργανισμού Ελληνικών Γεωργικών Ασφαλίσεων (ΕΛΓΑ).
    Ο Υφυπουργός
    Α. ΚΟΝΤΟΣ»
    Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
    8. Στην με αριθμό 5470/24-11-04 ερώτηση του Βουλευτή κ. Απόστολου Φωτιάδη δόθηκε με το υπ’ αριθμ. Φ.90022/31237/1878/17-12-04 έγγραφο από τον Υπουργό Απασχόλησης και Κοινωνικής Προστασίας η ακόλουθη απάντηση:
    «Απαντώντας στην παραπάνω ερώτηση που κατατέθηκε στη Βουλή από το Βουλευτή κ. Απόστολο Φωτιάδη και στα θέματα που θίγονται σ' αυτή, σας γνωρίζουμε τα εξής:
    Α. Βασική επιδίωξη και στόχος του Ιδρύματος είναι η κανονική ασφάλιση όλων των εργαζομένων και η μείωση της εισφοροδιαφυγής. Για το σκοπό αυτό οι αρμόδιοι υπάλληλοι εξωτερικού ελέγχου των κατά τόπους Υποκ/των- Παρ/των του ΙΚΑ-ΕΤΑΜ, καθώς και οι υπάλληλοι της Ειδικής Υπηρεσίας Ελέγχου Ασφ/σης (Ε.ΥΠ.Ε.Α.), διενεργούν ελέγχους στους τόπους εργασίας (σε ορισμένες περιπτώσεις με τη συνεργασία του Σώματος Επιθεώρησης Εργασίας), όσο συχνά τους επιτρέπουν οι ιδιαιτερότητες κάθε μονάδας και σύμφωνα με τις οδηγίες της Διοίκησης, για εντατικοποίηση των ελέγχων. Στα πλαίσια αυτής της πολιτικής έχουν ληφθεί τόσο νομοθετικά όσο και λειτουργικά μέτρα.
    Ειδικότερα:
    1. Με το άρθρο 1 του νόμου 2556/97 συστάθηκε η Ειδική Υπηρεσία Ελέγχου Ασφάλισης (ΕΥΠΕΑ) για την οποία προβλέπεται συνεχής λειτουργία όλο το 24ωρο και όλες τις ημέρες της εβδομάδος, προκειμένου να διενεργούνται έκτακτοι, τακτικοί, ειδικοί και επιτόπιοι έλεγχοι στις επιχειρήσεις για τον εντοπισμό των ανασφάλιστων απασχολούμενων και να διαπιστώνεται η τήρηση των υποχρεώσεων των εργοδοτών του άρθρου 2 του ν. 2556/97.
    Εξαιτίας των συχνών ελέγχων των εργοδοτών και της επιβολής προστίμων σ' αυτούς, σε περιπτώσεις παράβασης της ασφαλιστικής νομοθεσίας, πολλές εργοδοτικές οργανώσεις κατά καιρούς διαμαρτύρονται, γεγονός που επιβεβαιώνει την διενέργεια των ελέγχων.
    2. Με τις διατάξεις των άρθρων 2 του ν. 2556/97 «Μέτρα κατά της εισφοροδιαφυγής, διασφάλιση Εσόδων ΙΚΑ-ΕΤΑΜ και άλλα θέματα» και 6 του ν. 2972/01 «Εκσυγχρονισμός της οργάνωσης και της λειτουργίας του ΙΚΑ και άλλες διατάξεις», όπως ισχύουν σήμερα, καθιερώθηκαν οι εξής υποχρεώσεις στους εργοδότες:
    (α) Να τηρούν ειδικό έντυπο όπου καταχωρούν τους νεοπροσλαμβανόμενους μισθωτούς από 1/4/98, αμέσως μετά την πρόσληψη και πριν αναλάβουν εργασία. Σε περίπτωση παράλειψης καταχώρισης μισθωτού ή μη επίδειξης από τον εργοδότη του ειδικού εντύπου επιβάλλεται από τα αρμόδια όργανα του ΙΚΑ-ΕΤΑΜ πρόστιμο (ΠΕΠΑΕ).
    (β) Να αναγγέλλουν στον ΟΑΕΔ εντός 8 ημερών την καθ' οιονδήποτε λόγω αποχώρηση του μισθωτού τους, διαφορετικά τα όργανα του ΙΚΑ-ΕΤΑΜ θα ασφαλίζουν αυτόν για περίοδο ενός εξαμήνου από την μη δηλωθείσα αποχώρηση.
    (γ) Να γνωστοποιούν κάθε μεταβολή και αλλαγή σχετικά με την επιχείρησή τους το αργότερο εντός 30 ημερών, άλλως τους επιβάλλεται πρόστιμο.
    (δ) Να έχουν καταχωρίσει στα μισθολόγια και τις Α.Π.Δ. το απασχολούμενο προσωπικό τους, προκειμένου η καταγγελία σύμβασης εργασίας του να θεωρείται έγκυρη.
    3. Με τις διατάξεις της παρ. 6 του άρθρου 2 του Ν. 2556/97 οι υπάλληλοι του ΙΚΑ-ΕΤΑΜ έχουν τη δυνατότητα να λαμβάνουν γνώση του περιεχομένου του «Κώδικα Βιβλίων και Στοιχείων» για την διεκδίκηση ασφαλιστικών εισφορών και λοιπών έννομων δικαιωμάτων.
    Περαιτέρω και προκειμένου να υλοποιηθούν οι διατάξεις του Ν. 2972/01 «Εκσυγχρονισμός της οργάνωσης και της λειτουργίας του ΙΚΑ-ΕΤΑΜ και άλλες διατάξεις» η Διοίκηση του ΙΚΑ-ΕΤΑΜ έχει δρομολογήσει ένα ευρύ πρόγραμμα ταχύρυθμου εκσυγχρονισμού, το οποίο κινείται σε δύο επίπεδα.
    - Κατ' αρχήν περιλαμβάνει ένα συνεκτικό σύνολο έργων και ενεργειών που στόχο έχουν τη βελτίωση της ισχύουσας νομοθεσίας, των διαδικασιών, της υφιστάμενης οργάνωσης και λειτουργίας του Ιδρύματος, τόσο στον τομέα της Κοινωνικής Ασφάλισης όσο και στον Τομέα της Υγείας.
    - Παράλληλα ολοκληρώνονται οι εργασίες για την ανάπτυξη του Ολοκληρωμένου Πληροφοριακού Συστήματος ΙΚΑ-ΕΤΑΜ, το οποίο ήδη επεκτείνεται σταδιακά σε όλα τα Υποκ/τα του Ιδρύματος.
    Στο πλαίσιο του Προγράμματος Εκσυγχρονισμού του Ιδρύματος, η Διοίκηση του ΙΚΑ-ΕΤΑΜ επιδιώκει την:
    1. βελτίωση της οργάνωσης του ΙΚΑ-ΕΤΑΜ
    2. καταγραφή των ανασφάλιστων εργαζομένων
    3. απογραφή των λάθρα λειτουργούντων επιχειρήσεων
    Το Ολοκληρωμένο Πληροφοριακό Σύστημα που στηρίζει τεχνολογικά την όλη προσπάθεια εκσυγχρονισμού του Ιδρύματος, προφανώς συμβάλλει καθοριστικά στη βελτίωση της οργάνωσης του ΙΚΑ-ΕΤΑΜ.
    Στο πλαίσιο του Εκσυγχρονισμού του Προγράμματος το ΙΚΑ-ΕΤΑΜ δρομολογεί ένα πλέγμα μέτρων με αντικείμενο την ενίσχυση του ελέγχου των εργοδοτών και στόχο την πάταξη του φαινομένου της εισφοροδιαφυγής όπως:
    - Τη δημιουργία και συντήρηση πλήρους και αξιόπιστου Μητρώου Εργοδοτών, έτσι ώστε να υπάρχουν ανά πάσα στιγμή τα ακριβή και ενημερωμένα στοιχεία του Εργοδότη.
    - Την εφαρμογή σύγχρονων μεθόδων διασταύρωσης των στοιχείων και στατιστικής ανάλυσης των αποτελΕΣΑΑάτων, προκειμένου να εξαχθούν χρήσιμα συμπεράσματα, σχετικά με το «χάρτη» των εργοδοτών και εργαζομένων της χώρας και να εντοπιστούν τάσεις στην οικονομία, στο ασφαλιστικό καθεστώς και την εισφοροδιαφυγή.
    - Την εφαρμογή των εξειδικευμένων κριτηρίων με βάση τα συμπεράσματα που διεξάχθηκαν από τις διασταυρώσεις, με στόχο τον κατευθυνόμενο επιτόπιο έλεγχο των εργοδοτών.
    Παράλληλα με το Ολοκληρωμένο Πληροφοριακό Σύστημα δρομολογούνται επιμέρους δράσεις οργάνωσης των διαδικασιών ελέγχου εργοδοτών στο κάθε Υποκατάστημα του Ιδρύματος. Στόχος των δράσεων αυτών είναι ο ανασχεδιασμός του υφιστάμενου τρόπου εργασίας και η εφαρμογή νέων διαδικασιών που να επιτρέπουν τη συστηματική εσωτερική παρακολούθηση των εργοδοτών, άμεσα και σε συνεχή βάση.
    Β. Όσον αφορά τις συνεδριάσεις του Δ.Σ. του ΙΚΑ-ΕΤΑΜ, σας ενημερώνουμε ότι συνεδριάζει τακτικά κάθε Πέμπτη και εκτάκτως για την κάλυψη υπηρεσιακών αναγκών δύο φορές την εβδομάδα.
    Με Διοικητή τον κ. Ι. Βαρθολομαίο συνεδρίασε από 16/6/2004 έως 29/7/2004 ως ανωτέρω. Τον Αύγουστο διέκοψε τη λειτουργία του λόγω θέρους. Από 7/10/2004 και μέχρι σήμερα συνεδριάζει μία φορά την εβδομάδα.
    Γ. Σχετικά με την εφαρμογή του Ολοκληρωμένου Πληροφοριακού Συστήματος (ΟΠΣ-ΙΚΑ) σας ενημερώνουμε ότι συνεχίζονται με εντατικό ρυθμό οι εργασίες για την εφαρμογή του, το όποιο εγκαθίσταται σταδιακά στα Υποκαταστήματα του Ιδρύματος, με την ολοκληρωμένη λειτουργία του οποίου θα δοθεί η δυνατότητα στις Υπηρεσίες Συντάξεων να εκδίδουν συνταξιοδοτικές αποφάσεις σε ελάχιστο χρόνο.
    Στο πλαίσιο αυτό αναλαμβάνονται και επικουρικές δράσεις, όπως αυτή με την οποία εκδόθηκε η με αρ. Φ10021/26672/1866/10.11.2004 Απόφαση του Υπουργού Απασχόλησης και Κοινωνικής Προστασίας περί «Σύσταση Οργανωτικού Σχήματος για την περάτωση εκκρεμών συνταξιοδοτικών υποθέσεων στο ΙΚΑ-ΕΤΑΜ, με κύριο έργο την επιτάχυνση Απονομής Συντάξεων», με σκοπό την επίσπευση της έκδοσης συνταξιοδοτικών αποφάσεων, την εκτέλεση αυτών (πληρωμές συντάξεων) και την περάτωση συνταξιοδοτικών περιπτώσεων που εκκρεμούν επί μακρό χρονικό διάστημα σε πολλά Υποκ/τα του ΙΚΑ-ΕΤΑΜ, Περιφερειακά και Τοπικά, στην Περιφέρεια του Ν. Αττικής αλλά και στη Θεσσαλονίκη. Με την ολοκλήρωση του υπερωριακού έργου των Υποομάδων Εργασίας που περιλαμβάνονται στο Οργανωτικό Σχήμα της ανωτέρω Υπουργικής Απόφασης, επιδιώκεται η εξάλειψη των εκκρεμοτήτων, ώστε με την εισαγωγή στη νέα ηλεκτρονική διαδικασία του ΟΠΣ-ΙΚΑ να εκδίδονται πλέον άμεσα οι συνταξιοδοτικές αποφάσεις επί τρεχουσών αιτήσεων συνταξιοδότησης, χωρίς εκκρεμότητες από το παρελθόν.
    Δ. Όσον αφορά την έκδοση και αποστολή «Αποσπασμάτων Ατομικών Λογαριασμών Ασφάλισης» σας πληροφορούμε ότι, ήδη έχει εκδοθεί και σταλεί το 80% των αποσπασμάτων του Α' εξαμήνου 2004, ενώ συνεχίζεται μέχρι και σήμερα η τμηματική έκδοση και αποστολή των υπολοίπων.
    Τυχόν καθυστερήσεις στην ανωτέρω διαδικασία οφείλονται σε λανθασμένα ή ελλιπή στοιχεία (εργαζομένων, ασφάλισης κλπ), που καταχώρησαν οι εργοδότες στις αντίστοιχες Αναλυτικές Περιοδικές Δηλώσεις, με αποτέλΕΣΑΑα η επεξεργασία τους να καθίσταται δυσχερής και σε ορισμένες περιπτώσεις αδύνατη. Ωστόσο, λαμβάνονται μέτρα για την αποκατάσταση αυτών των προβλημάτων με την αποστολή στους εργοδότες σχετικών επιστολών, ώστε αφενός να τακτοποιήσουν τις ε1C1Cρεμότητές τους και αφετέρου να μην επανεμφανισθούν παρόμοια προβλήματα στο μέλλον.
    Ο Υπουργός
    Π. ΠΑΝΑΓΙΩΤΟΠΟΥΛΟΣ»
    9. Στην με αριθμό 5469/24-11-04 ερώτηση του Βουλευτή κ. Απόστολου Φωτιάδη δόθηκε με το υπ’ αριθμ. Φ4/22783/1824/17-12-04 έγγραφο από τον Υπουργό Ανάπτυξης η ακόλουθη απάντηση:
    «Σε συνέχεια της παραπάνω ερώτησης σχετικά με τα έργα που εντάχθηκαν στο πλαίσιο του Δ΄ κύκλου της Β΄ προκήρυξης της Δράσης 2.1.3 «Οικονομικά κίνητρα για την ενίσχυση μεμονωμένων ιδιωτικών επενδύσεων» του Επιχειρησιακού Προγράμματος «Ανταγωνιστικότητα» του ΚΠΣ ΙΙΙ 2000-2006, σας γνωστοποιούμε τα ακόλουθα:
    Στο πλαίσιο του Δ΄ κύκλου της παραπάνω προκήρυξης υποβλήθηκαν από την περιοχή της Θράκης τρεις προτάσεις. Ειδικότερα από τους νομούς Ροδόπης και Ξάνθης υποβλήθηκαν δυο προτάσεις που αφορούσαν εξοικονόμηση ενέργειας και από το νομό Έβρου μια που αφορούσε ανανεώσιμες πηγές ενέργειας. Οι προτάσεις αυτές αξιολογήθηκαν σύμφωνα με τη διαδικασία που ορίζεται στον Οδηγό Ενεργειακών Επενδύσεων και απορρίφθηκαν κατά το στάδιο της χρηματοοικονομικής αξιολόγησης του επενδυτή (στάδιο ΙΙ της αξιολόγησης).
    Επιπρόσθετα σας αναφέρουμε ότι στο πλαίσιο των τριών προηγούμενων κύκλων της Β΄ προκήρυξης καθώς και κατά την Α΄ προκήρυξη της ίδιας Δράσης είχαν ενταχθεί δέκα προτάσεις συνολικού προϋπολογισμού 65.943.914 ευρώ και μέχρι σήμερα έχουν υπογραφεί συμβάσεις για οκτώ έργα συνολικού προϋπολογισμού 63.964.814 ευρώ. Σημειώνεται ότι ο ένας από τους τρεις επενδυτές που υπέβαλαν προτάσεις στον τελευταίο κύκλο της Β΄ προκήρυξης έχει υπογράψει σύμβαση για έργο που εντάχθηκε στην Α΄ προκήρυξη.
    Ο Υπουργός
    Δ. ΣΙΟΥΦΑΣ»
    10. Στην με αριθμό 5433/23-11-04 ερώτηση του Βουλευτή κ. Νικολάου Νικολόπουλου δόθηκε με το υπ’ αριθμ. 7935/16-12-04 έγγραφο από τον Υπουργό Ανάπτυξης η ακόλουθη απάντηση:
    «Σε απάντηση της παραπάνω ερώτησης που κατέθεσε ο Βουλευτής κ. Ν. Νικολόπουλος, σας πληροφορούμε τα εξής, όσον αφορά αρμοδιότητες του Υπ. Ανάπτυξης:
    Η πρωτοβουλία για τον καθορισμό των Β.Ε.ΠΕ, σύμφωνα με το ν.2545/97, ανήκει σε φορείς Β.Ε.ΠΕ, του ιδιωτικού ή δημόσιου Τομέα, που πρέπει να έχουν την μορφή της ανώνυμης εταιρείας. Στους φορείς αυτούς επιτρέπεται να συμμετέχουν φυσικά ή νομικά πρόσωπα του ιδιωτικού τομέα καθώς και Ο.Τ.Α., δημοτικές η κοινοτικές επιχειρήσεις, Νομαρχιακές Αυτοδιοικήσεις κλπ (παράγραφος 1 άρθρου 3 του Ν. 2545/97). Για τον σκοπό αυτό υποβάλλεται προς εξέταση στο Υπουργείο Ανάπτυξης αίτηση μετά των απαιτούμενων δικαιολογητικών είτε από τους ιδρυτές του φορέα. ΒΕΠΕ που πρόκειται να συσταθεί, είτε από τον ίδιο φορέα εφόσον έχει ήδη συσταθεί. Προκειμένου να εξεταστεί η αίτηση από την αρμόδια Υπηρεσία μας στο πλαίσιο των διατάξεων του προαναφερόμενου νόμου και με δεδομένο ότι η δημιουργία ΒΙΟ.ΠΑ. στο Νομό Αχαΐας αποτελεί έργο τοπικής σημασίας, είναι απαραίτητο να δΕΣΑΑευθούν οι απαραίτητοι πόροι για τη χρηματοδότηση του παραπάνω έργου.
    Έως σήμερα δεν έχει κινηθεί διαδικασία υλοποίησης ΒΕΠΕ με βάση το θΕΣΑΑικό πλαίσιο του ν. 2545/1997, δεδομένου ότι τέτοιο αίτημα δεν έχει υποβληθεί στην αρμόδια Υπηρεσία του Υπ. Ανάπτυξης.
    Στην Πάτρα σήμερα, σύμφωνα με τις πληροφορίες μας, έχουν ξεκινήσει διαδικασίες υλοποίησης ΒΙΟ.ΠΑ από το Δήμο με άλλο θΕΣΑΑικό πλαίσιο, και συγκεκριμένα με τις διαδικασίες του Ν. 1337/83 όπως τροποποιήθηκε και ισχύει.
    Ειδικότερα:
    Στις 22-09-1998 με την υπ' αριθμ. 23146/5040 Απόφαση (ΦΕΚ/711/Δ) Τροποποίησης του Γενικού Πολεοδομικού Σχεδίου Πατρέων, ο Δ. Πατρέων προχώρησε στην οριοθέτηση «Βιοτεχνικού Πάρκου προς εξυγίανση» στην περιοχή του Γλαύκου ποταμού. Στη συνέχεια με την υπ΄ αριθμ. 503/98/19.5.1999 Απόφαση (ΦΕΚ 344) έγινε η έγκριση της Πολεοδομικής Μελέτης όπου προσδιορίστηκαν οι όροι αρτιότητας, οι όροι δόμησης και οι συγκεκριμένες χρήσεις. Επιπλέον, σύμφωνα με την πληροφόρησή μας έχει προχωρήσει στην πράξη εφαρμογής στην ανάρτηση πινάκων, εξέταση ενστάσεων, καθορισμό εισφορών σε χρήμα.
    Στις όποιες αντιρρήσεις υπάρχουν από τους διάφορους τοπικούς φορείς σχετικά με τις επιλογές του Δήμου στα θέματα ύψους εισφορών χρημάτων και γης, δεν είναι αρμοδιότητά μας να απαντήσουμε. Έχει ήδη υποβληθεί αίτημα στο ΥΠΕΧΩΔΕ που είναι αρμόδιο προκειμένου να σταματήσει η διαδικασία.
    Ειδικότερα, για να υπαχθεί το έργο στις διαδικασίες του ν. 2545/97 σας ενημερώνουμε κατ' αρχήν ότι στον εν λόγω νόμο δεν προβλέπεται μορφή ΒΕΠΕ «ΒΙΠΑ προς εξυγίανση» τουλάχιστον στην παρούσα φάση.
    Επίσης, σημειώνουμε όσον αφορά θέματα επιχορηγήσεων, ότι το καθεστώς ενίσχυσης του ν. 2545/97 έχει εγκριθεί από τα αρμόδια κοινοτικά όργανα και μόνο με αυτό είναι δυνατό να χορηγηθούν ενισχύσεις σε ΒΕΠΕ που οργανώνονται από ιδιωτικούς ή μικτούς φορείς.
    Τέλος, σας πληροφορούμε ότι αν υπάρχει πρόθεση από φορείς να συστήσουν φορέα ΒΕΠΕ και να υλοποιήσουν ΒΙΟ.ΠΑ με τις διαδικασίες του ν.2545 θα πρέπει να επισπευθούν οι σχετικές ενέργειες αφού η προκήρυξη των σχετικών έργων των ΠΕΠ θα αφορά Φορείς ΒΕΠΕ των οποίων έχει γίνει ο καθορισμός.
    Για την υφιστάμενη Βιομηχανική Περιοχή της Πάτρας, σας γνωρίζουμε ότι η ΕΤΒΑ ΒΙΠΕ ΑΕ η οποία είναι υπεύθυνη για τη ΒΙΠΕ Πάτρας έχει προγραμματίσει να γίνουν διάφορα έργα στην εν λόγω ΒΙΠΕ για τα οποία περιμένει να προκηρυχθούν προκειμένου να υποβάλλει αίτημα έγκρισής τους.
    Όσον αφορά στην επιχορήγηση επενδύσεων στη ΒΙΠΕ Πατρών, σας γνωρίζουμε ότι αυτές ήδη υλοποιούνται μέσω των προγραμμάτων του ΕΠΑΝ, αλλά και με την αρωγή νεoσυσταθέντων οργάνων, όπως το ΤΕΜΠΜΕ Α.Ε. του ΚΕΣΥΤ κλπ, στα οποία υπάρχει εύκολη πρόσβαση από τους ενδιαφερόμενους επιχειρηματίες επενδυτές.
    Ο Υπουργός
    Δ. ΣΙΟΥΦΑΣ»
    11. Στην με αριθμό 5419/23-11-04 ερώτηση του Βουλευτή κ. Αναστασίου Καραμάριου δόθηκε με το υπ’ αριθμ. 7934/16-12-04 έγγραφο από τον Υπουργό Ανάπτυξης η ακόλουθη απάντηση:
    «Σε απάντηση της ερώτησης με αριθμό πρωτ. 5419/23.11.2004 του Βουλευτή Δωδεκανήσου κ. Α. Καραμάριου, σχετικά με το Εθνικό Συμβούλιο Ανταγωνιστικότητας και Ανάπτυξης (ΕΣΑΑ), θα θέλαμε να σας ενημερώσουμε ότι στο σχεδιασμό του νέου Επιχειρησιακού Προγράμματος του Υπουργείου μας στο Δ΄ Κοινοτικό Πλαίσιο Στήριξης, θα δώσουμε ακόμη μεγαλύτερη έμφαση στην ανάπτυξη της περιφέρειας και ειδικότερα των νησιωτικών, ορεινών και απομακρυσμένων περιοχών της Ελλάδος. Τόσο η αναφορά, που υπάρχει στον νόμο για το ΕΣΑΑ όσο και η αναφορά, που περιλαμβάνεται στη Συνθήκη για τη θέσπιση Συντάγματος της Ευρώπης για τη «νησιωτικότητα» είναι ενισχυτικές για την προώθηση των σχετικών πολιτικών.
    Ως προς τη λειτουργία των Υπηρεσιών του ΕΣΑΑ, ο ιδρυτικός νόμος του οποίου δημοσιεύθηκε την 1 η Νοεμβρίου, σας γνωρίζουμε ότι το Υπουργείο ενεργοποίησε ήδη τη διαδικασία στελέχωσής του.
    Προτεραιότητα των Υπηρεσιών του ΕΣΑΑ θα αποτελέσει η μέριμνα και για τις νησιωτικές περιοχές.
    Τέλος, σας πληροφορούμε ότι ο σχεδιασμός των νέων κοινοτικών προγραμμάτων θα περιληφθεί στο υπό κατάρτιση Εθνικό Στρατηγικό Σχέδιο Ανάπτυξης 2007-2013, το οποίο θα αποτελέσει τον βασικό άξονα του Δ΄ ΚΠΣ. Τα δύο αυτά κείμενα καθώς και οι προτάσεις του ΕΣΑΑ θα περιλαμβάνουν εξειδίκευση της πολιτικής στην οποία αναφέρεται η ερώτησή σας.
    Ο Υπουργός
    Δ. ΣΙΟΥΦΑΣ»
    12. Στην με αριθμό 5099/12-11-04 ερώτηση του Βουλευτή κ. Βασιλείου Κεγκέρογλου δόθηκε με το υπ’ αριθμ. 174998/0092/15-12-04 έγγραφο από τον Υφυπουργό Οικονομίας και Οικονομικών η ακόλουθη απάντηση:
    «Απαντώντας στην ανωτέρω σχετική ερώτηση που κατέθεσε στη Βουλή ο Βουλευτής κ. Βασίλειος Κεγκέρογλου, σας γνωρίζουμε ότι ο θΕΣΑΑός των βαρέων και ανθυγιεινών επαγγελμάτων δεν έχει επεκταθεί στο Δημόσιο με εξαίρεση, υπό ορισμένες προϋποθέσεις, μιας κατηγορίας υπαλλήλων των δήμων και εφόσον φυσικά επιλέξουν την υπαγωγή τους στο ασφαλιστικό-συνταξιοδοτικό καθεστώς των βαρέων και ανθυγιεινών επαγγελμάτων.
    Το θέμα αυτό εξετάζεται με σκοπό τη δημιουργία ενός σύγχρονου πλαισίου για τα βαρέα και ανθυγιεινά επαγγέλματα στο Δημόσιο.
    Ο Υφυπουργός
    ΠΕΤΡΟΣ ΔΟΥΚΑΣ»
    13. Στην με αριθμό 5308/18-11-04 ερώτηση της Βουλευτού κ. Θεοδώρας Τζακρή δόθηκε με το υπ’ αριθμ. 928/17-12-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
    «Απαντώντας στην παραπάνω ερώτηση που κατέθεσε η Βουλευτής κα Θ. Τζάκρη, σας πληροφορούμε τα εξής:
    Η στήριξη της τιμής παραγωγού εξασφαλίζεται με τη διασφάλιση της ελάχιστης τιμής παραγωγού, που εφέτος έχει προσωρινά καθοριστεί στο ύψος των 65,805 Ε/100 κιλά ή 224 δρχ./κιλό περίπου, έναντι των 216 δρχ/κιλό περίπου της περσινής περιόδου, βάσει της εκτίμησης του μηνός Σεπτεμβρίου.
    Το ύψος της συνυπευθυνότητας, δηλαδή η μείωση της τιμής στόχου που θΕΣΑΑικά έχει καθοριστεί στις 106,3 €/100 κιλά καθώς και της θΕΣΑΑικής ελάχιστης τιμής που ισούται με 100,99 €/100 κιλά και κατ' επέκταση ο καθορισμός της ελάχιστης τιμής κάθε εμπορικής περιόδου, σχετίζεται με την υπέρβαση της Μέγιστης Εγγυημένης Ποσότητας της χώρας μας καθώς και με το συνολικό ύψος παραγωγής Ελλάδας και Ισπανίας.
    Το επιπλέον ποσό που χορηγούν τα εκκοκκιστήρια στους παραγωγούς, μέσω των σχετικών συμβάσεων αγοραπωλησίας του προϊόντος, αποτελεί αντικείμενο της ελεύθερης διαπραγμάτευσης των δύο πλευρών, διαδικασία στην οποία το Υπουργείο Αγροτικής Ανάπτυξης και Τροφίμων δεν μπορεί να παρέμβει.
    Σημειώνεται ότι, η τελική τιμή παραγωγού διαμορφώνεται, βάσει των οριστικών στοιχείων παραγωγής, μετά το πέρας κάθε εκκοκκιστικής περιόδου.
    Ο Υφυπουργός
    Α. ΚΟΝΤΟΣ»
    14. Στην με αριθμό 5316/18-11-04 ερώτηση της Βουλευτού κ. Ευαγγελίας Σχοιναράκη - Ηλιάκη δόθηκε με το υπ’ αριθμ. 131779/21-12-04 έγγραφο από τον Υφυπουργό Υγείας και Κοινωνικής Αλληλεγγύης η ακόλουθη απάντηση:
    «Απαντώντας στην με αρ. 5316/18-11-2004 ερώτηση που κατατέθηκε στη Βουλή από την Βουλευτή κ. Ευαγγελία Σχοιvαράκη - Ηλιάκη σχετικά με την λειτουργία των χειρουργείων του Πανεπιστημιακού Γενικού Νοσοκομείου Ηρακλείου, και σε συνέχεια του με αρ. πρωτ. 119588/10-12-2004 εγγράφου μας, σας πληροφορούμε τα εξής:
    Είναι γεγονός ότι, παρά την λειτουργία του ΠΑΓΝΗ για 15 σχεδόν χρόνια, δεν έχουν ακόμη λειτουργήσει όλες οι χειρουργικές αίθουσες του Νοσοκομείου, με συνέπεια να υπάρχουν λίστες αναμονής και δυσλειτουργία.
    Έχει ήδη ξεκινήσει η αξιολόγηση της κατανομής του νοσηλευτικού προσωπικού και επιδιώκουμε την ανακατανομή του, με πρωταρχικό στόχο την ενίσχυση των χειρουργείων.
    Επίσης, έχει ήδη προκηρυχθεί μέσω ΑΣΕΠ η πρόσληψη 60 περίπου νοσηλευτών, οι οποίοι θα διατεθούν για την πλήρη ανάπτυξη του χειρουργείου και για την λειτουργία Μονάδος Αυξημένης Φροντίδας .
    Η καρδιοχειρουργική κλινική θα αρχίσει σύντομα να λειτουργεί χωρίς να θέτει όρους λειτουργίας. Υπενθυμίζεται ότι για την κακή χρήση του υπάρχοντος κτιρίου, σημαντικού προβλήματος για την ανάπτυξη των διαφόρων κλινικών και ανάλογων χειρουργείων, ευθύνονται οι προηγούμενες διοικήσεις του Νοσοκομείου, με αποτέλΕΣΑΑα 3 πτέρυγες του Π.Γ.Ν. Ηρακλείου να παραδοθούν στη νέα διοίκηση του Νοσοκομείου κλειστές και κλινικά αναξιοποίητες.
    Ο Υφυπουργός
    Α. ΓΙΑΝΝΑΚΟΠΟΥΛΟΣ»
    15. Στην με αριθμό 5376/22-11-04 ερώτηση του Βουλευτή κ. Ευσταθίου Κουτμερίδη δόθηκε με το υπ’ αριθμ. 939/17-12-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
    «Απαντώντας στην παραπάνω ερώτηση που κατέθεσε ο Βουλευτής Κ. Σ. Κουτμερίδης, σας πληροφορούμε τα εξής:
    Η αναμόρφωση της Κ.Α.Π. στον τομέα του ρυζιού, αρχίζει από την εμπορική περίοδο 2004/2005 (εσοδεία 2004). Βάσει αυτής:
    α) Καθορίστηκε η Μέγιστη Εγγυημένη Έκταση (Μ.Ε.Ε.) στα 203.330 στρέμματα, με βάση το μέσο όρο της καλλιεργηθείσας έκτασης της περιόδου αναφοράς 1999 - 2001.
    β) Σχετικά με την περιφερειοποίηση, δεν έγινε υποδιαίρεση της Μ.Ε.Ε. σε ζώνες, οπότε ολόκληρη η έκταση της Ελλάδος ανήκει σε μία ζώνη: γεγονός που μειώνει την ποινή σε περίπτωση υπέρβασης της έκτασης λόγω αναλογικότητας.
    γ) Για την εσοδεία του 2004 θα χορηγηθεί ενίσχυση συνδεδεμένη με την παραγωγή ύψους 1.323,96 €/εκτάριο.
    δ) Όπως προβλέπει ο Κανονισμός 1782/2003 του Συμβουλίου, τα δικαιώματα ενίσχυσης των ορυζοπαραγωγών θα υπολογισθούν βάσει της τριετίας αναφοράς 2000/2002, ο δε υπολογισμός και καθορισμός τους, στα πλαίσια της νέας Κ.Α.Π., εμπίπτει στις αρμοδιότητες του Ο.Π.Ε.Κ.Ε.Π.Ε. και αποτελεί, ήδη γι’ αυτόν. Αντικείμενο πρώτης προτεραιότητας.
    Ο Υφυπουργός
    Α. ΚΟΝΤΟΣ»
    16. Στην με αριθμό 5484/24-11-04 ερώτηση του Βουλευτή κ. Νικολάου Δένδια δόθηκε με το υπ’ αριθμ. 954/17-12-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
    «Απαντώντας στην παραπάνω ερώτηση που κατέθεσε ο Βουλευτής κ. Ν. Δένδιας, σας πληροφορούμε τα εξής:
    Σύμφωνα με τους Καν. (ΕΟΚ) 136/66 και 2366/98 καθώς και με την υπ' αριθμ. 295530/5-10-2004 Κοινή Υπουργική Απόφαση, για την εφαρμογή του κοινοτικού καθεστώτος ενίσχυσης στην παραγωγή ελαιολάδου, οι Οργανώσεις Παραγωγών οφείλουν να δέχονται και να αποστέλλουν ηλεκτρονικά στη Διεύθυνση Διαχείρισης Μητρώων τις αιτήσεις των παραγωγών-μελών τους, στο ΣΓΠ- ΕΤ, χωρίς να τους υποχρεώνουν να καταβάλουν οιοδήποτε ποσό για την εργασία αυτή. Οι τροποποιήσεις των δηλώσεων και οι νέες δηλώσεις θα ενταχθούν στο ΣΓΠ - ΕΤ από ανάδοχο εταιρεία που θα προκύψει από τον εν εξελίξει διαγωνισμό. Το κόστος αυτό θα βαρύνει τον κρατικό προϋπολογισμό.
    Για την εξυπηρέτηση των παραγωγών-μελών των Ο.Π. παρακρατείται ένα ποσοστό επί του ποσού της ενίσχυσης στην παραγωγή ελαιολάδου, κατ' εφαρμογή του Καν. ΕΟΚ 136/66, το οποίο καταβάλλεται ετησίως σε κάθε Οργάνωση Παραγωγών από τον ΟΠΕΚΕΠΕ.
    Ο Υφυπουργός
    Α. ΚΟΝΤΟΣ»
    17. Στην με αριθμό 5495/25-11-04 ερώτηση του Βουλευτή κ. Φώτη Κουβέλη δόθηκε με το υπ’ αριθμ. 8749/20-12-04 έγγραφο από τον Υπουργό Απασχόλησης και Κοινωνικής Προστασίας η ακόλουθη απάντηση:
    «Απαντώντας στην υπ’ αριθμ. 5495/2004 ερώτηση, που κατατέθηκε στη Βουλή από το Βουλευτή κ. Φ. Κουβέλη, σχετικά με τη ρύπανση του περιβάλλοντος από βιοτεχνίες που λειτουργούν στη Νέα Ιωνία Αττικής, σας πληροφορούμε τα εξής:
    Η Διεύθυνση Προγραμματισμού και Συντονισμού Τεχνικής και Υγειονομικής Επιθεώρησης του Σώματος Επιθεώρησης Εργασίας (Σ.ΕΠ.Ε.) είναι αρμόδια για την εξασφάλιση καλών συνθηκών εργασίας των εργαζομένων, που αφορούν στην υγεία και την ασφάλειά τους, από τις βιοτεχνίες που λειτουργούν επί των οδών Α. Κάλβου και Τζαβέλα στη Νέα Ιωνία Αττικής.
    Στα πλαίσια των αρμοδιοτήτων αυτών, κλιμάκιο Τεχνικών Επιθεωρητών του Κέντρου Πρόληψης Επαγγελματικού Κινδύνου (ΚΕ.Π.Ε.Κ.) Αθηνών και Κρήτης, διενήργησε ελέγχους στις παρακείμενες του σχολικού συγκροτήματος λειτουργούσες επιχειρήσεις. Σε καμία από αυτές, κατά τη διάρκεια των ελέγχων, δεν διαπιστώθηκε άμεσος κίνδυνος για την υγεία των εργαζομένων, λόγω έκλυσης επικίνδυνων χημικών παραγόντων στο περιβάλλον εργασίας.
    Σας ενημερώνουμε δε ότι, θα γίνονται τακτικοί επανέλεγχοι στις επιχειρήσεις αυτές, για να διαπιστώνεται η συμμόρφωση των εργοδοτών με τις διατάξεις της εργατικής νομοθεσίας για την υγεία και ασφάλεια των εργαζομένων.
    Ο Υπουργός
    ΠΑΝΟΣ ΠΑΝΑΓΙΩΤΟΠΟΥΛΟΣ»
    18. Στην με αριθμό 5493/24-11-04 ερώτηση του Βουλευτή κ. Μανόλη Στρατάκη δόθηκε με το υπ’ αριθμ. 955/17-12-04 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
    «Απαντώντας στην παραπάνω ερώτηση που κατέθεσε ο Βουλευτής κ. Μ. Στρατάκης, σας πληροφορούμε τα εξής:
    Α. Η χώρα μας, ως Κράτος -Μέλος της Ε.Ε., έχει υποχρέωση να εφαρμόζει την εκάστοτε Κοινοτική νομοθεσία. Στην περίπτωση της έγκρισης ή μη της σκόπιμης ελευθέρωσης γενετικά τροποποιημένων οργανισμών στο περιβάλλον, που θα έχει, ως επακόλουθο την καλλιέργεια ή μη γενετικά τροποποιημένων φυτικών ποικιλιών, είμαστε υποχρεωμένοι να εφαρμόσουμε την ισχύουσα Κοινοτική νομοθεσία. Η Κοινοτική αυτή νομοθεσία είναι η οδηγία 2001/18, την οποία στη χώρα μας υλοποιεί το Υ.ΠΕ.ΧΩ.Δ.Ε. με τα συναρμόδια Υπουργεία, ένα εκ των οποίων είναι και το Υπουργείο Αγροτικής Ανάπτυξης και Τροφίμων. Η εν λόγω νομοθεσία περιέχει όλες εκείνες τις διατάξεις που χρειάζονται για την εκτίμηση επικινδυνότητας αυτών των νέων οργανισμών για το περιβάλλον και τον άνθρωπο πριν ληφθεί η απόφαση ελευθέρωσής τους στο περιβάλλον της Ε.Ε. είτε για εμπορία είτε για πειραματισμό.
    Πρόσφατα εγράφησαν στον Κοινό Κατάλογο Ποικιλιών Καλλιεργούμενων Φυτών της Ε.Ε. 17 γενετικά τροποποιημένα υβρίδια καλαμποκιού, ικανή και αναγκαία συνθήκη για την ελεύθερη εμπορία τους στην Ε.Ε. Το Υπουργείο Αγροτικής Ανάπτυξης και Τροφίμων προτίθεται να αντιμετωπίσει το θέμα της καλλιέργειας γενετικά τροποποιημένων φυτικών ποικιλιών στη χώρα μας στα πλαίσια της λήψης μέτρων για τη συνύπαρξη των συμβατικών και βιολογικών καλλιεργειών με τις καλλιέργειες γενετικά τροποποιημένων φυτικών ποικιλιών. Το θέμα βρίσκεται στο στάδιο της μελέτης και σύνταξης σχετικών εισηγήσεων από τους υπηρεσιακούς παράγοντες και ειδικούς επιστήμονες, οι οποίοι επεξεργάζονται τις κατευθυντήριες γραμμές της Ε.Ε. που έχουν εκδοθεί για το θέμα της συνύπαρξης.
    Οι συμβατικοί σπόροι σποράς που παράγονται στη χώρα μας ή εισάγονται από άλλο Κράτος Μέλος ή από Τρίτη Χώρα, εξετάζονται για την παρουσία προσμίξεων με γενετικά τροποποιημένους σπόρους. Το θέμα αυτό αντιμετωπίζεται στη χώρα μας με εθνική νομοθεσία (μέχρι να ρυθμιστεί σε Κοινοτικό επίπεδο) και συγκεκριμένα με τον «Τεχνικό κανονισμό πιστοποίησης και ελέγχου κατά την εμπορία σπόρων προς σπορά συμβατικών ποικιλιών καλλιεργούμενων φυτικών ειδών για την παρουσία προσμίξεων από γενετικά τροποποιημένους σπόρους» (Κοινή Υπουργική Απόφαση 332657/16-2-2001, ΦΕΚ 176Β/21-2-2001). Τα φυτικά είδη που καλύπτονται από την υπόψη ΚΥΑ είναι το βαμβάκι, ο αραβόσιτος, τα τεύτλα, η ελαιοκράμβη, η σόγια και η τομάτα για μεταποίηση. Η εν λόγω, ΚΥΑ είναι σε ισχύ και εφαρμόζεται επιτυχώς από το 2001.
    Τα αποτελέσματα των ελέγχων που προβλέπονται στην προαναφερθείσα ΚΥΑ, γνωστοποιούνται αμέσως μετά την παραλαβή τους από την αρμόδια Διεύθυνση του Υπουργείου Αγροτικής Ανάπτυξης και Τροφίμων στις αρμόδιες περιφερειακές του υπηρεσίες και είναι στη διάθεση κάθε ενδιαφερομένου. Οι υπηρεσίες αυτές ενεργούν στη συνέχεια κατά περίπτωση και σύμφωνα με τα οριζόμενα στη σχετική νομοθεσία, δηλαδή απαγορεύουν τη διακίνηση σπόρων συμβατικών ποικιλιών με προσμίξεις γενετικά τροποποιημένων σπόρων πέραν των οριζομένων στη νομοθεσία αυτή και στη συνέχεια επιβάλλουν την εξαγωγή τους εκτός εθνικού χώρου ή την καταστροφή τους.
    Για τη χρήση, τη σήμανση και την ιχνηλασιμότητα των Γενετικά Τροποποιημένων Οργανισμών (ΓΤΟ) στα τρόφιμα και τις ζωοτροφές, ισχύουν από τις 18 Απριλίου 2004 οι Κανονισμοί:
    α. 1829/2003/(ΕΚ)/ του Συμβουλίου και του Ευρωπαϊκού Κοινοβουλίου για τρόφιμα και ζωοτροφές που προέρχονται από γενετικά τροποποιημένους οργανισμούς και
    β.1830/2003/(ΕΚ)/ του Συμβουλίου και του Ευρωπαϊκού Κοινοβουλίου σχετικά με την ιχνηλασιμότητα και τη σήμανση γενετικά τροποποιημένων οργανισμών και την ιχνηλασιμότητα τροφίμων και ζωοτροφών που παράγονται από γενετικά τροποποιημένους οργανισμούς.
    Συνεπώς, επιτρέπεται η εισαγωγή και χρήση στις ζωοτροφές μόνο των πέντε ποικιλιών αραβοσίτου και μιας ποικιλίας σόγιας, εγκεκριμένων από την Ευρωπαϊκή Ένωση ΓΤΟ, χωρίς να είναι δυνατή η επιβολή απαγόρευσής τους από τα κράτη-μέλη, διότι μια τέτοια ενέργεια είναι αντίθετη με τα όσα ορίζει η Κοινοτική νομοθεσία.
    Η σήμανση των ανωτέρω ΓΤ ποικιλιών σύμφωνα με τους προαναφερθέντες κανονισμούς είναι υποχρεωτική είτε στην ετικέτα του προϊόντος, αν πρόκειται για συσκευασμένη ζωοτροφή, είτε σε συνοδευτικά έγγραφα, αν πρόκειται για χύδην ποσότητα.
    Β. Στα πλαίσια εφαρμογής των εν λόγω Κανονισμών σε Εθνικό επίπεδο, το Υπουργείο Αγροτικής Ανάπτυξης και Τροφίμων έχει αποστείλει σε όλα τα Περιφερειακά Κέντρα Προστασίας Φυτών εγκύκλιο αναφορικά με τους ελέγχους που θα πρέπει να διεξάγονται κατά την εισαγωγή των εν λόγω προϊόντων και την εφαρμογή των ανωτέρω κανονισμών.
    Παρόμοια εγκύκλιος έχει σταλεί και από το Γενικό Χημείο του Κράτους (Γ.Χ.Κ.) προς τις περιφερειακές του Υπηρεσίες, όπου όλες οι ενέργειες πραγματοποιούνται από κοινού και μετά από συνεργασία των αρμόδιων Υπηρεσιών (Περιφερειακά Κέντρα Προστασίας Φυτών και Ποιοτικού Ελέγχου, Χημικές Υπηρεσίες ΓΧΚ, Νομαρχιακές Αυτοδιοικήσεις).
    Σύμφωνα με τον Κανονισμό για την Ιχνηλασιμότητα και την Επισήμανση των Γενετικά Τροποποιημένων Οργανισμών, καθώς και την Επισήμανση Τροφίμων και Ζωοτροφών προερχόμενων από Γενετικά Τροποποιημένους Οργανισμούς (1830/2003/Ε. Κοινοβουλίου και Συμβουλίου της 18-10-2003 - L-268/24), εξασφαλίζεται η πλήρης ανιχνευσιμότητα των ΓΤΟ σε ολόκληρη την αλυσίδα παραγωγής και εμπορίας- από το αγρόκτημα μέχρι το τραπέζι- παρέχοντας στους καταναλωτές ολοκληρωμένη πληροφόρηση μέσω της επισήμάνσης όλων των τροφίμων που αποτελούνται από, ή εμπεριέχουν, ή παράγονται από ΓΤΟ. Η ανιχνευσιμότητα δίνει τη δυνατότητα της παρακολούθησης τυχόν επιπτώσεων στο περιβάλλον, αλλά και της απόσυρσης προϊόντων από την αγορά σε περιπτώσεις ανεπιθύμητων παρενεργειών.
    Επισημαίνεται ότι κατά τη διαμόρφωση της Κοινοτικής νομοθεσίας στο επίπεδο των εμπειρογνωμόνων των Κρατών Μελών, οι εκπρόσωποι του Υπουργείου Αγροτικής Ανάπτυξης και Τροφίμων μετέχουν στις σχετικές συζητήσεις με την απαραίτητη ευαισθησία που επιβάλλει το θέμα και έχοντας πάντα υπόψη ότι πρωταρχικής σημασίας είναι η ασφάλεια του καταναλωτή και η προστασία του περιβάλλοντος.
    Ο Υφυπουργός
    Α. ΚΟΝΤΟΣ»
    19. Στην με αριθμό 5660/1.12.04 ερώτηση του Βουλευτή κ. Στυλιανού Ματζαπετάκη δόθηκε με το υπ’ αριθμ. ΑΠ.Δ5/ΗΛ/Β/Φ6/169/23188/23.12.04 έγγραφο από τον Υφυπουργό Ανάπτυξης η ακόλουθη απάντηση:
    «Σε απάντηση της υπ' αριθμ 5660 /1.12.2004 ερώτησης που κατατέθηκε στη Βουλή από τον ως άνω Βουλευτή, σας διαβιβάζουμε συνημμένα, το υπ' αριθ. Γ.ΔΝΣ/4270/20.12.04 έγγραφο της ΔΕΗ, το οποίο καλύπτει το θέμα.
    Ο Υφυπουργός
    Γ. ΣΑΛΑΓΚΟΥΔΗΣ»
    Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
    20. Στην με αριθμό 5848/7.12.04 ερώτηση του Βουλευτή κ. Μανόλη Στρατάκη δόθηκε με το υπ’ αριθμ. Φ900α/4375/7670/21.12.04 έγγραφο από τον Υπουργό Εθνικής Άμυνας η ακόλουθη απάντηση:
    «Σε απάντηση της υπ' αριθμ. 5848/7-12-2004 ερώτησης, που κατέθεσε ο Βουλευτής κ. Μανόλης Στρατάκης, με θέμα την παραλιακή ζώνη του Αεροδρομίου Τυμπακίου, σας γνωρίζουμε τα ακόλουθα:
    Σύμφωνα με το ν.2971/01 (ΦΕΚ Α' 285/19-12-2001) «Αιγιαλός, Παραλία και άλλες Διατάξεις» και ειδικά στο άρθρο 17 αυτού, ορίζεται ότι σε παραλιακές περιοχές όπου υπάρχουν εγκαταστάσεις που εξυπηρετούν σκοπούς Εθνικής Άμυνας και ασφάλειας, αναστέλλεται, για όσο διαρκεί η εξυπηρέτηση αυτή, ο κοινόχρηστος χαρακτήρας του αιγιαλού και της παραλίας.
    Η υφιστάμενη περίφραξη, για τη μη πρόσβαση στην παραλιακή ζώνη του Αεροδρομίου, ανταποκρίνεται στις απαιτήσεις ασφαλείας των εγκαταστάσεων.
    Τέλος, επισημαίνεται ότι το Αεροδρόμιο Τυμπακίου αποτελεί επιχειρησιακά ενεργή εγκατάσταση με συνέπεια τα Κριτήρια Καθαρότητας Αεροδρομίων να μην επιτρέπουν τη δημιουργία παραλιακού δρόμου στην επέκταση του Διαδρόμου Προσγειώσεως.
    Ο Υπουργός
    ΣΠΗΛΙΟΣ Π. ΣΠΗΛΙΩΤΟΠΟΥΛΟΣ»
    21. Στην με αριθμό 5267/18.11.04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. 544/13.12.04 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
    «Παρακαλούμε να ενημερώσετε τον κ. Βουλευτή η έτοιμη ήδη μελέτη του έργου για την κατασκευή του νέου κτιρίου Αεροσταθμού του Δημοτικού Αερολιμένα Σητείας επανεξετάζεται από την Υπηρεσία Πολιτικής Αεροπορίας που ζήτησε την προσωρινή αναστολή των διαδικασιών δημοπράτησης νέων έργων αεροδρομίων μεταξύ των οποίων και το έργο του θέματος.
    Ο Υπουργός
    Γ. ΣΟΥΦΛΙΑΣ»
    22. Στην με αριθμό 5304/18.11.04 ερώτηση του Βουλευτή κ. Βασιλείου Κεγκέρογλου δόθηκε με το υπ’ αριθμ. 548/13.12.04 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
    «Παρακαλούμε να ενημερώσετε τον κ. Βουλευτή ότι τον θέμα χρηματοδότησης για την εκπόνηση μελέτης ακτομηχανικής των νοτίων παραλίων Ν. Ηρακλείου, έχει περιέλθει στην Περιφέρεια Κρήτης που όπως μας πληροφόρησε εξετάζει τη δυνατότητα ένταξής του στα προγράμματά της.
    Όσον αφορά τον παραλιακό δρόμο στο Καστρί Βιάννου ο δρόμος είναι Δημοτικός και η αρμοδιότητα συντήρησης ανήκει στο Δήμο Βιάννου και κατ’ επέκταση του συνερωτώμενου Υπουργείου Εσωτερικών, Δημόσιας Διοίκησης και Αποκέντρωσης.
    Ο Υπουργός
    Γ. ΣΟΥΦΛΙΑΣ»
    
    23. Στην με αριθμό 5623/30.11.04 ερώτηση της Βουλευτού κ. Ευαγγελίας Σχοιναράκη – Ηλιάκη δόθηκε με το υπ’ αριθμ. Δ13/Β/Φ525/23240/24.12.04 έγγραφο από τον Υφυπουργό Ανάπτυξης η ακόλουθη απάντηση:
    «Απαντώντας στην παραπάνω σχετική ερώτηση που κατέθεσε στη Βουλή των Ελλήνων η Βουλευτής κα Ε. Σχοιναράκη-Ηλιάκη, σας διαβιβάζουμε το υπ' αριθ. 4269/20-12-2004 έγγραφο της Δημοσίας Επιχείρησης Ηλεκτρισμού (ΔΕΗ Α.Ε.), με το οποίο δίδεται απάντηση στο θιγόμενο στην ανωτέρω ερώτηση θέμα.
    Ο Υφυπουργός
    Γ. ΣΑΛΑΓΚΟΥΔΗΣ»
    Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
    24. Στην με αριθμό 5659/1.12.04 ερώτηση του Βουλευτή κ. Στυλιανού Ματζαπετάκη δόθηκε με το υπ’ αριθμ. Α.Π/Δ5/ΑΠ/Β/Φ6/168/23259/23.12.04 έγγραφο από τον Υφυπουργό Ανάπτυξης η ακόλουθη απάντηση:
    «Σε απάντηση της υπ’ αριθμ 5659 Ι 1.12.04 ερώτησης που κατατέθηκε στη Βουλή από τον ως άνω Βουλευτή, σας διαβιβάζουμε συνημμένα, το υπ υπ’ αριθμ. Γ.ΔΝΣ/4267/20.12.04 έγγραφο της ΔΕΗ, το οποίο καλύπτει αναλυτικά το θέμα που μας αφορά.
    Ο Υφυπουργός
    Γ. ΣΑΛΑΓΚΟΥΔΗΣ»
    Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
    25. Στην με αριθμό 5608/30.11.04 ερώτηση του Βουλευτή κ. Μιχάλη Χρυσοχοΐδη δόθηκε με το υπ’ αριθμ. Α.Π/Δ5/ΗΛ/Β/Φ6/165/23201/23.12.04 έγγραφο από τον Υφυπουργό Ανάπτυξης η ακόλουθη απάντηση:
    «Σε απάντηση της υπ' αριθμ 5608/30.11.2004 ερώτησης που κατατέθηκε στη Βουλή από τον ως άνω Βουλευτή, σας διαβιβάζουμε συνημμένα, το υπ' αριθ. Γ.ΔΝΣ/4271/20.12.04 έγγραφο της ΔΕΗ, το οποίο καλύπτει το θέμα.
    Ο Υφυπουργός
    Γ. ΣΑΛΑΓΚΟΥΔΗΣ»
    Σημ.: Τα συνημμένα  σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
    26. Στην με αριθμό 5725/2.12.04 ερώτηση του Βουλευτή κ. Μάνου Φραγκιαδουλάκη δόθηκε με το υπ’ αριθμ. Α.Π./Δ5/ΗΠ/Β/06/170/23270/23.12.04 έγγραφο από τον Υφυπουργό Ανάπτυξης η ακόλουθη απάντηση:
    «Σε απάντηση της υπ' αριθμ. 5725/2.12.04 ερώτησης που κατατέθηκε στη Βουλή από τον ως άνω Βουλευτή, σας διαβιβάζουμε συνημμένα, το υπ' αριθ. Γ.ΔΝΣ/4345/23.12.04 έγγραφο της ΔΕΗ, το οποίο καλύπτει το θέμα.
    Ο Υφυπουργός
    Γ. ΣΑΛΑΓΚΟΥΔΗΣ»
    Σημ.: Τα συνημμένα  σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
    
    27. Στις με αριθμό 5759/3.12.2004, 5670/1-12-04 ερωτήσεις και 3443/3.12.2004 Αναφορά των Βουλευτών κυρίων Στυλιανού Ματζαπετάκη, Βασιλείου Κεγκέρογλου και Εμμανουήλ Φραγκιαδουλάκη δόθηκε με το υπ’ αριθμ. 125131/15-12-04 έγγραφο από τον Υφυπουργό Υγείας και Κοινωνικής Αλληλεγγύης η ακόλουθη απάντηση:
    «Απαντώντας στις με αριθμό 5759/3.12.2004, 5670/1.12.2004 ερωτήσεις και 3443/3-12-2004 Αναφορά που κατατέθηκάν στη Βουλή από τους Βουλευτές κ.κ. Σ. Mατζαπετάκη, Β. Κεγκέρογλου και Ε. Φραγκιαδουλάκη, σχετικά με τη βράβευση των εθελοντικών οργανώσεων για το .έτος 2004, σας γνωρίζουμε τα. εξής:
    Με την ευκαιρία της 5ης Δεκεμβρίου, Παγκόσμιας Ημέρας Εθελοντισμού, η οποία καθορίστηκε ως επίσημη ημέρα εορτασμού του εθελοντισμού και στη χώρα μας σύμφωνα με το άρθρο 12 παρ. 5 του Ν. 2646/98, το Υπουργείο Υγείας και Κοινωνικής Αλληλεγγύης, διοργανώνει εκδήλωση βράβευσης εθελοντικών οργανώσεων και εθελοντών πολιτών για την αξιόλογη δράση τους στους τομείς Υγείας και Κοινωνικής Φροντίδας κατά τη διάρκεια του έτους.
    Όπως προβλέπεται στην 84280 Κ.Υ.Α. (ΦΕΚ 1334, 18-9-2003 τ.Β΄), από κάθε νομό βραβεύεται μια εθελοντική οργάνωση, εγγεγραμμένη στο Εθνικό και Νομαρχιακό Μητρώο Φορέων παροχής υπηρεσιών κοινωνικής φροντίδας ιδιωτικού τομέα μη κερδοσκοπικού χαρακτήρα, ή ένας εθελοντής πολίτης (πλην των Νομών. Αττικής και Θεσσαλονίκης που βραβεύoνται τρεις και δυο αντίστοιχα).
    Η προεπιλογή των υποψηφίων για βράβευση γίνεται από τους ανταποκριτές της ΕΡΤ Α.Ε. (μετά από διενέργεια ψηφοφορίας) σε κάθε Νομό και από τα αντίστοιχα Πε.ΣΥ.Π. Οι προτάσεις τους αποστέλλονται στο Υπουργείο Υγείας και Κοινωνικής Αλληλεγγύης το οποίο, με βάση τις προαναφερόμενες προτάσεις κάνει την τελική επιλογή.
    Επισημαίνεται ότι, και για τη βράβευση του έτους 2004 ακολουθήθηκε η ίδια διαδικασία για όλους τους Νομούς κρίνοντας ότι από τους προτεινόμενους θα πρέπει να. βραβευθούν οι φορείς και οι πολίτες εκείνοι, οι οποίοι δεν βραβεύθηκαν τα τελευταία τρία χρόνια.
    Έτσι για το Νομό Hρακλείoυ, από τους προταθέντες των δημοσιογράφων της ΕΡΤ Α.Ε. το Υπουργείο Υγείας και Κοινωνικής Αλληλεγγύης επέλεξε να βραβευθεί ο δεύτερος κατά σειρά στη ψηφοφορία φορέας, ο «Παγκρήτιος Σύλλογος Γονέων και Φίλων Ατόμων με Νεοπλασία «η Ηλιαχτίδα».
    Το Υπουργείο Υγείας και Κοινωνικής Aλληλεγγύης αναγνωρίζει και τιμά όλους τους εθελοντές για το έργο και την προσφορά τους στο κοινωνικό σύνολο.
    Ο Υφυπουργός
    Γ. ΚΩΝΣΤΑΝΤΟΠΟΥΛΟΣ»
    28. Στην με αριθμό 5673/1-12-04 ερώτηση του Βουλευτή κ. Μανόλη Στρατάκη δόθηκε με το υπ’ αριθμ. 125121/15-12-04 έγγραφο από τον Υφυπουργό Υγείας και Κοινωνικής Αλληλεγγύης η ακόλουθη απάντηση:
    «Απαντώντας στην με αριθμό 5673/1.12.2004 ερώτηση που κατατέθηκε στη Βουλή από το Βουλευτή κ. Μ. Στρατάκη σχετικά με εμπορία και εκμετάλλευση παιδιών, σας γνωρίζουμε τα εξής:
    Σύμφωνα με το άρθρο 13 του Ν. 2646/20.10.1999 (ΦΕΚ 236 τ. Α΄, «Ανάπτυξη του Εθνικού Συστήματος Κοινωνικής Φροντίδας και άλλες διατάξεις») και του άρθρου 6 του Ν. 3106/10.2.2003 (ΦΕΚ 30 τ. Α΄, «Αναδιοργάνωση του Εθνικού Συστήματος Κοινωνικής Φροντίδας και άλλες διατάξεις»), συστήθηκε και λειτουργεί υπό την εποπτεία του Υπουργείου Υγείας και Κοινωνικής Αλληλεγγύης το Εθνικό Κέντρο Άμεσης Κοινωνικής Βοήθειας (Ε.Κ.Α.Κ.Β.)το οποίο διαθέτει υπηρεσία Επιτόπιας Παρέμβασης στον τόπο του περιστατικού παραμέλησης, εκμετάλλευσης ή εμπορίας ανηλίκων οι οποίες εδρεύουν σε Αθήνα και Θεσσαλονίκη. Η υπηρεσία αυτή διαθέτει τα απαιτούμενα μέσα και το ανθρώπινο δυναμικό (κοινωνικοί λειτουργοί, ψυχολόγοι, νοσηλευτές, κοινωνικοί φροντιστές) και παρεμβαίνει άμεσα στον τόπο που αναφέρεται ή καταγγέλλεται το περιστατικό.
    Με ευθύνη του Ε.Κ.Α.Κ.Β. λειτουργούν 10 Κέντρα Κοινωνικής Στήριξης, τα οποία έχουν τη δυνατότητα να υποστηρίζουν τις οικογένειες των ανηλίκων για όσο διάστημα απαιτηθεί να καταστούν ικανές να λειτουργήσουν αυτόνομα και με απαραίτητη επάρκεια. Τα ίδια τα παιδιά εντάσσονται σε εκπαιδευτικά και υποστηρικτικά πλαίσια που τους εξασφαλίζουν την κοινωνική τους επανένταξη.
    Το Ε.Κ.Α.Κ.Β. προγραμματίζει για το 2005 τη λειτουργία δύο ξενώνων προσωρινής φιλοξενίας (ένα στην Αθήνα και ένα στη Θεσσαλονίκη) για εφήβoυς αγόρια και κορίτσια.
    Το αντίστοιχο κοινωνικό έργο στους λοιπούς νομούς της χώρας, παρέχεται από τους κοινωνικούς λειτουργούς των Κοινωνικών Υπηρεσιών των Νομαρχιακών Αυτοδιοικήσεων.
    Επίσης, σύμφωνα με το Π. Δ 233/28.8.2003 (ΦΕΚ 204 τ.Α΄, «Προστασία και αρωγή στα θύματα των εγκλημάτων των άρθρων 323, 323Α, 349, 351 και 351 Α του Ποινικού Κώδικα»), κατά το άρθρο 12 του Ν. 3064/2002 (ΦΕΚ 248 Α΄) στο Παράρτημα αναφέρονται οι αποκεντρωμένες Μονάδες παροχής Υπηρεσιών Κοινωνικής Φροντίδας των Περιφερειακών Συστημάτων Υγείας και Πρόνοιας, όπου έχουν τη δυνατότητα φιλοξενίας ανηλίκων παιδιών.
    Επίσης, παιδιά που ωθούνται στην επαιτεία ή είναι αντικείμενο εκμετάλλευσης και πρέπει να απομακρυνθούν από το οικογενειακό τους περιβάλλον, καθώς και παιδιά που είναι απροστάτευτα και στερούνται οικογενειακής φροντίδας, φιλοξενούνται στα Κέντρα Παιδικής Μέριμνας και στις Παιδοπόλεις που αποτελούν αποκεντρωμένες Μονάδες Κοινωνικής Φροντίδας των οικείων Περιφερειακών Συστημάτων Υγείας και Πρόνοιας (Πε.ΣΥ.Π.). Στις μονάδες αυτές εισάγονται παιδιά ηλικίας 5,5- 16 ετών, εκτός από το Κέντρο Παιδικής Μέριμνας Θηλέων Ρόδου και την Παιδόπολη «Άγιος Ανδρέας» Καλαμακίου που δέχονται και παιδιά προσχολικής ηλικίας. Τα παιδιά διαγράφονται από τα Ιδρύματα μετά τη συμπλήρωση του 18ου έτους της ηλικίας τους ή και νωρίτερα στην περίπτωση που έχουν εκλείψει οι λόγοι εισαγωγής του. Όσα παιδιά σπουδάζουν παραμένουν στο Ίδρυμα μέχρι την ολοκλήρωση των σπουδών τους και την επαγγελματική τους αποκατάσταση.
    Ο αριθμός των παιδιών που φιλοξενούνται ανέρχεται σε 847 περίπου. Τα απροστάτευτα βρέφη εισάγονται στο Κέντρο Βρεφών «Η ΜΗΤΕΡΑ» και στο Δημοτικό Βρεφοκομείο Θεσσαλονίκης «Ο ΑΓΙΟΣ ΣΤΥΛΙΑΝΟΣ».
    Οι πιο συχνοί λόγοι τοποθέτησης είναι οι εξής:
    Διάλυση οικογένειας, θάνατος γονέων, εγκατάλειψη, κακοποίηση παιδιού, πρoβλήματα σωματικής ή ψυχικής υγείας των γονιών, φτώχεια ιδιαίτερα σε σχέση με τις πολύτεκνες οικογένειες, παιδιά πρόσφυγες και μετανάστες, παιδιά στο δρόμο.
    Ανάλογο σκοπό με τα παραπάνω δημόσια ιδρύματα επιτελούν και τα εκκλησιαστικά και φιλανθρωπικά ιδρύματα, τα οποία φιλοξενούν παιδιά σχολικής ηλικίας εκτός από τα Παιδικά Χωριά SOS Ελλάδος, το Παιδικό Χωριό Βορείου Ελλάδος και το Πρότυπο Νηπιοτροφείο Καλλιθέας, που δέχονται και μικρότερης ηλικίας παιδιά.
    Επισημαίνονται ότι, τα παιδιά εισάγονται μετά από αίτηση του γονέα ή του κηδεμόνα ή κατόπιν εισαγγελικής εντολής. Οι εμπλεκόμενοι φορείς είναι, προκειμένου για εισαγωγή σε Δημόσιο Ίδρυμα, οι Υπηρεσίες Πρόνοιας της Νομαρχιακής Αυτοδιοίκησης, οι Περιφέρειες και το Ε.Κ.Α.Κ.Β., ενώ για εισαγωγή σε Ιδρύματα Ιδιωτικού δικαίου είναι οι Υπηρεσίες Πρόνοιας της Νομαρχιακής Αυτοδιοίκησης και το Ε.Κ.Α.Κ.Β.
    Για την αντιμετώπιση έκτακτων περιστατικών λειτουργεί το Αναρρωτήριο Πεντέλης, όπου φιλοξενούνται παιδιά προσχολικής ηλικίας με κοινωνικοοικονομικά πρoβλήματα, μέχρι την κοινωνική αποκατάστασή τους, με την αναδοχή, την υιοθεσία ή την επανένταξή τους στο οικογενειακό τους περιβάλλον.
    Παράλληλα με χρηματοδότηση του Υπουργείου Υγείας και Κοινωνικής Αλληλεγγύης, εφαρμόζεται από τη μη κερδοσκοπικού χαρακτήρα αστική εταιρία «Φιλοξενία» στη Θεσσαλονίκη, πρόγραμμα κοινωνικής φροντίδας κοινωνικά αποκλεισμένων - παραμελημένων παιδιών/παιδιών του δρόμου ή των φαναριών. Επίσης έχει υπογραφεί με το Σύλλογο «Το Χαμόγελο του Παιδιού» προγραμματική σύμβαση, αντικείμενο της οποίας, μεταξύ των άλλων, είναι και η ανάπτυξη προγραμμάτων αντιμετώπισης εκτάκτων περιστατικών παιδιών που ευρίσκονται σε κίνδυνο, με φιλοξενία σε ειδικούς χώρους και με κινητές μονάδες, σε 24ωρη βάση με τη συμβολή Κοινωνικών Λειτουργών, Παιδαγωγών, Ειδικών Παιχνιδιών (π.χ. θεατρικό παιχνίδι), Νοσηλευτών κ.α. και τη χρήση οχημάτων εξοπλισμών με ειδικό ραδιοδίκτυο, καθώς και η λειτουργία Ξενώνα Θηλέων στον Καρέα: σίτιση - εκπαίδευση των παιδιών και κάλυψη με ειδικευμένο προσωπικό. Για την υλοποίηση των αντικειμένων της προγραμματικής σύμβασης, καταβλήθηκε χρηματοδότηση από το Υπουργείο Υγείας και Κοινωνικής Αλληλεγγύης.
    Επισημαίνεται ότι για την υλοποίηση των προγραμμάτων τους οι προαναφερόμενες μονάδες ελέγχονται από το Σώμα Επιθεωρητών Υγείας και Πρόνοιας, ώστε να διαπιστώνεται η καλή λειτουργία τους.
    Ο Υφυπουργός
    Γ. ΚΩΝΤΑΝΤΟΠΟΥΛΟΣ»
    29. Στην με αριθμό 5789/6-12-04 ερώτηση του Βουλευτή κ. Θαλασσινού Θαλασσινού δόθηκε με το υπ’ αριθμ. ΥΠΠΟ/ΓΡ.ΥΦΠ./ΚΕ/480/22-12-04 έγγραφο από τον Υφυπουργό Πολιτισμού η ακόλουθη απάντηση:
    «Σε απάντηση της με αριθμό πρωτοκόλλου 5789/06-12-04 ερώτησης του Βουλευτή Σάμου Θαλασσινού Θαλασσινού, σας πληροφορούμε τα εξής:
    Η πρόταση για ίδρυση Αρχαιολογικής Συλλογής στους Φούρνους Ικαρίας αξίζει λεπτομερούς διερεύνησης δεδομένου ότι πρόκειται για ένα νησί απομονωμένο αλλά ιδιαίτερα αξιόλογο αρχαιολογικά και ιστορικά.
    Έχει δοθεί επίσης εντολή στις αρμόδιες διευθύνσεις του Υπουργείου Πολιτισμού να εξετάσουν και άλλες εναλλακτικές λύσεις που θα ενδυναμώσουν την πολιτιστική κίνηση του νησιού και το ενδιαφέρον ντόπιων και τουριστών για την πολιτιστική κληρονομιά της περιοχής.
    Η συντήρηση και ανάδειξη του πολιτιστικού πλούτου της χώρας μας και δη των ακριτικών περιοχών είναι στις άμεσες προτεραιότητες του Υπουργείου Πολιτισμού γι’ αυτό και εξετάζονται με μεγάλη προσοχή από τις αρμόδιες υπηρεσίες μας.
    Ο Υφυπουργός
    ΠΕΤΡΟΣ ΤΑΤΟΥΛΗΣ»
    30. Στην με αριθμό 5695/2-12-04 ερώτηση της Βουλευτού κ. Εύης Χριστοφιλοπούλου δόθηκε με το υπ’ αριθμ. ΥΠΠΟ/ΓΡ.ΥΦΥΠ.ΚΕ/475/20-12-04 έγγραφο από τον Υφυπουργό Πολιτισμού η ακόλουθη απάντηση:
    «Σε απάντηση της με αριθμ. πρωτοκόλλου 5695/2-12-04 ερώτησης της Βουλευτού κ. Εύης Χριστοφιλοπούλου σας πληροφορούμε τα ακόλουθα:
    Η διακοπή των εργασιών συνδέεται άμεσα με την προβλεπόμενη λύση της σύμβασης των ωρομισθίων γενικά και όχι με οποιαδήποτε αθέτηση υπόσχεσης εκ μέρους του Υπουργείου, το οποίο αναγνωρίζει τη σπουδαιότητα του χώρου και καταβάλλει προσπάθειες για την ανάδειξή του. Ήδη ο χώρος είναι ανοικτός κατά τις εργάσιμες ημέρες και ώρες.
    Ως προς την ολοκλήρωση της ανάδειξης του ιερού πρέπει να αναφερθεί ότι λόγω του προκαθορισμένου κονδυλίου που είχε διατεθεί για την Μπρεξίζα από το Ταμείο Διαχείρισης και κυρίως λόγω των περιορισμένων χρονικών ορίων μέσα στα οποία έπρεπε να καταστεί ο χώρος επισκέψιμος πριν από την έναρξη των Ολυμπιακών Αγώνων, δεν ολοκληρώθηκε η αποκάλυψη και ανάδειξη του βορείου τμήματος του κεντρικού συγκροτήματος του ιερού ύστερα από απόφαση της Επιστημονικής Επιτροπής Μαραθώνα. Γι' αυτό και η κάτοψη του κεντρικού συγκροτήματος του ιερού και όχι μόνον, εμφανίζεται ημιτελής.
    Με βάση τα σημερινά δεδομένα οι αρμόδιες Υπηρεσίες του ΥΠΠΟ ερευνούν με κάθε λεπτομέρεια όλες τις δυνατότητες για τη συνέχιση των εργασιών ανάδειξης του αρχαιολογικού χώρου, το οποίο αποτελεί κι ένα απ’ τα πρωταρχικά μελήματα του ΥΠΠΟ.
    Ο Υφυπουργός
    ΠΕΤΡΟΣ ΤΑΤΟΥΛΗΣ»
    31. Στην με αριθμό 5882/8-12-04 ερώτηση του Βουλευτή κ. Έκτορα Νασιώκα δόθηκε με το υπ’ αριθμ. Φ900α/4376/767/21-12-2004 έγγραφο από τον Υπουργό Εθνικής Άμυνας η ακόλουθη απάντηση:
    «Σε απάντηση της υπ’ αριθμ. 5882/8-12-2004 ερώτησης, που κατέθεσε ο Βουλευτής κ. Έκτορας Νασιώκας, με θέμα το πόρισμα ΕΔΕ για προκήρυξη πρόσληψης ΕΠΟΠ, σας γνωρίζουμε τα ακόλουθα:
    Από τη διενέργεια της ΕΔΕ προέκυψε ότι ο αρμόδιος επιτελικός φορέας του ΓΕΑ, η Β3, στο πλαίσιο επιτελικής επεξεργασίας για την έκδοση σχεδίου Εγκυκλίου διαταγής με θέμα «Κατάταξη των Επαγγελματιών Οπλιτών στην Πολεμική Αεροπορία» προέβη στην έκδοση ενός ατύπου προσχεδίου διαταγής στο οποίο περιλαμβάνονταν μια γενική προσέγγιση στον αριθμό και στις ειδικότητες των προς πρόσληψη ΕΠ.ΟΠ, στο χρονοδιάγραμμα υλοποίησης των σχετικών απαιτήσεων και πληροφορίες που εξυπηρετούσαν το θέμα της «Κατάταξης των Επαγγελματιών Οπλιτών στην Πολεμική Αεροπορία». Στη συνέχεια το προσχέδιο αυτό προσκομίσθηκε στη Γενική Γραμματεία του Γ.Ε.Α, στο Τμήμα Φωτοτυπικού, για να εξαχθούν περιορισμένα φωτοαντίγραφα για χρήση από εννέα (9) επιτελείς του Γ.Ε.Α που θα συμμετείχαν σε σχετική σύσκεψη για την εξέταση του θέματος και την υποβολή εισηγήσεων. Στο Φωτοτυπικό Τμήμα του ΓΕΑ έλαβε χώρα αναπαραγωγή του προσχεδίου σε φωτοτυπίες, χορηγήθηκε αυτό στους επιτελείς και στη συνέχεια κυκλοφόρησε εκτός Γ.Ε.Α από πρόσωπο ή πρόσωπα που δεν κατέστη δυνατόν να εξακριβωθούν από την ΕΔΕ.
    Από το πόρισμα της ΕΔΕ προέκυψαν ευθύνες σε προσωπικό της Γραμματείας για παράβαση θΕΣΑΑοθετημένων διαδικασιών πoυ αφορούν στην αναπαραγωγή εγγράφων, καθώς και διατάξεων για την εύρυθμη λειτουργία της εν λόγω δραστηριότητας. Το Γ.Ε.Α προέβη στο δέοντα πειθαρχικό έλεγχο και επέβαλε στο εμπλεκόμενο προσωπικό της Γραμματείας την ποινή της σύστασης.
    Η άποψη του κυρίου βουλευτού περί διακίνησης σε κομματικά γραφεία είναι αυθαίρετη.
    Ο Υπουργός
    ΣΠΗΛΙΟΣ Π. ΣΠΗΛΙΩΤΟΠΥΟΛΟΣ»)
    ΠΡΟΕΔΡΕΥΩΝ (Γεώργιος Σούρλας): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 19 Απριλίου 2005.
    Α. ΑΝΑΦΟΡΕΣ– ΕΡΩΤΗΣΕΙΣ Πρώτου Κύκλου (Άρθρο 130, παράγραφος 5 του Κανονισμού της Βουλής).
    1. Η με αριθμό 2819/182/2-9-2004 ερώτηση και αίτηση κατάθεσης εγγράφων της Βουλευτού του Πανελλήνιου Σοσιαλιστικού Κινήματος κ. Ευαγγελίας Σχοιναράκη-Ηλιάκη προς τον Υπουργό Περιβάλλοντος, Χωροταξίας και Δημοσίων Έργων, σχετικά με τους βιολογικούς καθαρισμούς των Δήμων Μοιρών και Γουβών.
    Β. ΑΝΑΦΟΡΕΣ– ΕΡΩΤΗΣΕΙΣ Δεύτερου Κύκλου (Άρθρο 130, παράγραφος 5 του Κανονισμού της Βουλής).
    1. Η με αριθμό 7541/8-2-2005 ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Αγροτικής Ανάπτυξης και Τροφίμων, σχετικά με την εφαρμογή της νέας Κοινής Οργάνωσης Αγοράς για το ελαιόλαδο.
    ΠΡΟΕΔΡΕΥΩΝ (Γεώργιος Σούρλας): Κυρίες και κύριοι συνάδελφοι, εισερχόμαστε στην ημερήσια διάταξη των 
    ΕΠΙΚΑΙΡΩΝ ΕΡΩΤΗΣΕΩΝ
    Επίκαιρες ερωτήσεις πρώτου κύκλου:
    Θα συζητηθεί η με αριθμό 842/11-4-2005 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τους Υπουργούς Ανάπτυξης και Αγροτικής Ανάπτυξης και Τροφίμων, σχετικά με την προστασία των καταναλωτών και της ντόπιας παραγωγής αμνοεριφίων ενόψει των εορτών του Πάσχα.
    Το ειδικότερο περιεχόμενο της επίκαιρης ερώτησης του κυρίου συναδέλφου έχει ως εξής:
    «Είμαστε είκοσι περίπου μέρες πριν το Πάσχα. Είναι γνωστή η αύξηση της ζήτησης που παρατηρείται κάθε χρόνο, το αντίστοιχο διάστημα, σε συγκεκριμένα τρόφιμα.
    Την πρώτη θέση στην κατανάλωση προϊόντων ζωϊκής προέλευσης τις μέρες του Πάσχα καταλαμβάνουν τα αμνοερίφια.
    Σε ρεπορτάζ και δημοσιεύματα των Μέσων Μαζικής Ενημέρωσης εκφράζονται υποψίες για αθρόες, παράνομες και παράτυπες εισαγωγές αρνιών, χωρίς μάλιστα τους απαραίτητους ποιοτικούς ελέγχους.
    Με αφορμή τα πρόσφατα γεγονότα, σχετικά με την ασφάλεια των τροφίμων, αλλά και επειδή υπάρχει σοβαρό ενδεχόμενο οι πληροφορίες και τα ρεπορτάζ των ΜΜΕ να είναι παραπάνω από αληθή,
    Ερωτάστε, κύριοι Υπουργοί,
    Αν έχετε δώσει κατευθύνσεις στις αρμόδιες υπηρεσίες, ώστε να προστατευθούν αποτελΕΣΑΑατικά οι καταναλωτές και να διασφαλιστεί η Δημόσια Υγεία.
    Αν έχετε λάβει όλα τα απαραίτητα μέτρα και ποια είναι αυτά, ώστε να προστατευθεί η ντόπια παραγωγή από αθρόες, παράτυπες και παράνομες εισαγωγές αρνιών!»
    Στην επίκαιρη ερώτηση θα απαντήσει ο Υφυπουργός Αγροτικής Ανάπτυξης και Τροφίμων κ. Κοντός, ο οποίος έχει το λόγο.
    Ορίστε, κύριε Υπουργέ, έχετε το λόγο.
     ΑΛΕΞΑΝΔΡΟΣ ΚΟΝΤΟΣ (Υφυπουργός Αγροτικής ανάπτυξης και Τροφίμων): Κύριε Πρόεδρε, κύριοι συνάδελφοι, όντως η ερώτηση είναι εξαιρετικά επίκαιρη γιατί βρισκόμαστε λίγες μέρες πριν από το Πάσχα. Θέλω, λοιπόν, να σας διαβεβαιώσω ότι γίνονται περισσότεροι έλεγχοι και σε μεγαλύτερη ένταση από κάθε άλλη φορά. Γίνονται έλεγχοι κατά την εισαγωγή των ζωών στη χώρα, γίνονται έλεγχοι στα σφαγεία, γίνονται έλεγχοι στους τόπους, όπου διατίθενται τα προϊόντα.
     Ιδιαίτερα για τις γιορτές του Πάσχα έχει γίνει σύσκεψη στο υπουργείο Αγροτικής Ανάπτυξης και Τροφίμων, με τη συμμετοχή του υφυπουργού του κ. Παπαθανασίου. Έχουμε πάρει αποφάσεις για ελέγχους και έχουμε στείλει εγκύκλιο στις διευθύνσεις κτηνιατρικής των Νομαρχιακών Αυτοδιοικήσεων, όπως επίσης και στους συνοριακούς σταθμούς κτηνιατρικού ελέγχου της χώρας, έτσι ώστε να ενταθούν οι προσπάθειες των κτηνιάτρων να προχωρήσουν οι υγειονομικοί έλεγχοι στα προϊόντα ζωικής προέλευσης.
     Όσον αφορά τον έλεγχο κατά την εισαγωγή των βοοειδών, των αιγοπροβάτων, των αμνοεριφίων από τρίτες χώρες, πραγματοποιούνται μεταξύ άλλων έλεγχοι εγγράφων και έλεγχοι ταυτοποίησης στους συνοριακούς υγειονομικούς σταθμούς κτηνιατρικού ελέγχου, στα ΣΥΚΕ δηλαδή. 
     Στη συνέχεια οι σταθμοί εκδίδουν συνοδευτικά έγγραφα και μέσω του ηλεκτρονικού συστήματος ΑΝΙΜΟ ειδοποιούν τους τόπους προορισμού τους. Με τον τρόπο αυτό οι διευθύνσεις κτηνιατρικής όλων των Νομαρχιακών Αυτοδιοικήσεων της χώρας, μέσω του συστήματος ΑΝΙΜΟ, προβαίνουν στον έλεγχο των ζώων στους στάβλους των κτηνοτρόφων και των εμπόρων, αλλά και παρακολουθούν τη γενικότερη διακίνηση των ζώων. 
     Προϋπόθεση για τη μετακίνηση των ζώων από τους στάβλους των εμπόρων αποτελεί ο έλεγχός τους από την τοπική κτηνιατρική αρχή, η οποία εκδίδει και τα προβλεπόμενα συνοδευτικά έγγραφα. Επίσης η κτηνιατρική αρχή ενημερώνεται τόσο για τον τόπο προορισμού των ζώων όσο και για την άφιξή τους στον τόπο προορισμού.
     Οι κτηνίατροι των Νομαρχιακών Αυτοδιοικήσεων που είναι αρμόδιοι για τον κρυοσκοπικό έλεγχο ελέγχουν τις σημάνσεις των ζώων και τα συνοδευτικά έγγραφα, δηλαδή υγειονομικά πιστοποιητικά, άδειες διακίνησης, διαβατήρια, τιμολόγια, φορτωτικές. Στη συνέχεια, μέσω δειγματοληπτικών ελέγχων, διασταυρώνουν τις έγγραφες πληροφορίες με τις κτηνιατρικές αρχές του τόπου προέλευσης των ζώων. Μόνο όταν πληρούνται οι παραπάνω προϋποθέσεις και ύστερα από τακτοποίηση της καταγωγής τους, επιτρέπεται η σφαγή των ζώων.
     Όσον αφορά την επισήμανση του βοείου κρέατος, η αναγνώριση του ζώου και ιδιαίτερα της χώρας γέννησής του καθίσταται δυνατή από τον κωδικό ο οποίος αναγράφεται στην ετικέτα αναγνώρισης του ζώου. Τα δύο πρώτα γράμματα χαρακτηρίζουν τη χώρα καταγωγής του ζώου. Οι Συνοριακοί Σταθμοί Υγειονομικού Κτηνιατρικού Ελέγχου ΣΥΚΕ ελέγχουν τα φορτία για τη σωστή επισήμανση των σφαγίων με τις προβλεπόμενες χρωστικές σφραγίδες και σε περίπτωση που είναι δυσανάγνωστες ή λείπουν, τότε τα σφάγια απωθούνται ή καταστρέφονται. 
     Θέλω να σας διαβεβαιώσω, κύριοι συνάδελφοι, ότι φέτος γίνεται μία πολύ μεγάλη προσπάθεια, μεγαλύτερη από κάθε άλλη φορά, έτσι ώστε και φυτοϋγειονομικώς αλλά και αγορανομικώς να πετύχουμε τα καλύτερα αποτελέσματα και μέχρι στιγμής τα αποτελέσματα που έχουμε στη διάθεσή μας είναι εντυπωσιακά. 
     ΠΡΟΕΔΡΕΥΩΝ (Γεώργιος Σούρλας): Ευχαριστούμε, κύριε υπουργέ. 
     Το λόγο έχει ο ερωτών συνάδελφος, κ. Βασίλης Κεγκέρογλου.
     ΒΑΣΙΛΕΙΟΣ ΚΕΓΚΕΡΟΓΛΟΥ: Ευχαριστώ, κύριε Πρόεδρε,.
     Κύριε Υπουργέ, με τις πρόσφατες αποφάσεις της κυβέρνησης, όπου αυξήθηκαν οι έμμεσοι φόροι, οι οποίοι κατά τεκμήριο επιβαρύνουν τον οικογενειακό προϋπολογισμό των καταναλωτών, οι καταναλωτές δικαιολογούνται να έχουν μία παραπάνω αγωνία και να αναρωτιούνται -πέρα από τα φαινόμενα ακρίβειας και αισχροκέρδειας τα οποία υπάρχουν- εάν τουλάχιστον υπάρχει σεβασμός στην υγεία τους, εάν αυτό το υπέρτατο για τον άνθρωπο αγαθό προστατεύεται από την πολιτεία, κατά το δυνατόν, και εάν πραγματικά το κάθε ευρώ, το οποίο δίνουν και με το οποίο αγοράζουν ντόπιο κρέας -σύμφωνα με την ταμπέλα- καταλήγει στην τσέπη του έλληνα παραγωγού και όχι στην τσέπη των επιτήδειων, οι οποίοι διενεργούν ενδεχόμενα τα βαφτίσια.
        Η κυβέρνηση οφείλει ασφαλώς να ενεργεί με τρόπο, ώστε να βελτιώνεται καθημερινά η αξιοπιστία των ελεγκτικών μηχανισμών. Όμως οι καταναλωτές βλέπουν αυτές τις μέρες να γίνεται μία αντιπαράθεση ανάμεσα στους ελεγκτικούς μηχανισμούς της πολιτείας, βλέπουν ότι υπάρχει έλλειψη συνεργασίας ανάμεσα στις υπηρεσίες που εποπτεύει το υπουργείο Αγροτικής Ανάπτυξης, στις οποίες αναφερθήκατε, και στον ΕΦΕΤ.
Εδώ έχουμε την Πανελλήνια Ένωση των Γεωπόνων Δημοσίων Υπαλλήλων και όχι μόνο, αλλά και κτηνιάτρων, ιχθυολόγων, η οποία έχει ανακοινώσει αποχή από ελέγχους στη λιανική πώληση και δια του προέδρου της διαμαρτύρεται ότι υπάρχει αθέτηση των υποσχέσεών σας, σε σχέση με τη λειτουργία του ΕΦΕΤ και την υπαγωγή του στο υπουργείο Αγροτικής Ανάπτυξης. Είναι, βέβαια, γεγονός ότι εσείς πήρατε μόνο το όνομα «Αγροτικής Ανάπτυξης» από «Γεωργίας» και ο ΕΦΕΤ έμεινε στο Υπουργείο Ανάπτυξης και δεν έχετε ξεκαθαρίσει ακριβώς, ποια είναι η θέση σας ως υπουργείο, ως κυβέρνηση. Θα ήθελα, αν μπορείτε, και γι’ αυτό να μας ενημερώσετε και πραγματικά να δώσετε στους καταναλωτές μια απάντηση στα ερωτήματα που έχουν, σχετικά με το αν μπορούν αυτές τις μέρες να έχουν πλήρη εμπιστοσύνη σ’ αυτά τα οποία ανακοινώνονται. Γιατί, πραγματικά, βλέπουμε να υπάρχει διαφοροποίηση, στην πράξη, σε πολλές περιπτώσεις. Βλέπουμε, δηλαδή, να ανακοινώνεται ότι γίνονται πάρα πολλοί έλεγχοι -πολύ περισσότεροι από άλλες χρονιές, όπως είπατε- και, ταυτόχρονα, να υπάρχει αποχή των αρμοδίων ελεγκτικών μηχανισμών. Πώς το εξηγείτε αυτό, κύριε Υπουργέ;
    Ευχαριστώ. 
    ΠΡΟΕΔΡΕΥΩΝ (Γεώργιος Σούρλας): Ο κύριος Υπουργός έχει το λόγο, για να δευτερολογήσει.
    ΑΛΕΞΑΝΔΡΟΣ ΚΟΝΤΟΣ (Υφυπουργός Αγροτικής Ανάπτυξης και Τροφίμων): Κύριε Πρόεδρε, κύριοι συνάδελφοι, προφανώς ο αγαπητός συνάδελφος έχει χάσει μερικά επεισόδια. Διότι οι γεωτεχνικοί της χώρας έχουν έρθει σε σύμφωνη γνώμη με τα αρμόδια υπουργεία. Έχει ανασταλεί κάθε απεργιακή κινητοποίηση -δεν πρόκειται να γίνει καμία κινητοποίηση- και μετέχουν σε όλους τους ελέγχους είτε τους κάνει το υπουργείο Αγροτικής Ανάπτυξης και Τροφίμων, είτε συνεργάζονται με τις νομαρχιακές αυτοδιοικήσεις, είτε γίνονται σε συνεργασία με τον ΕΦΕΤ. Κατά συνέπεια, τέτοιο θέμα πλέον δεν τίθεται. 
    Θέλω, δε, να σας πω ότι ελήφθη απόφαση, έτσι ώστε να προχωρήσει η μελέτη για τη μετακίνηση όλων των υπηρεσιών, που ασχολούνται με τους φυτο-υγειονομικούς ελέγχους των τροφίμων, στο υπουργείο Αγροτικής Ανάπτυξης και Τροφίμων.
    Πέρα από αυτό όμως, πρέπει να σας πω ότι για πρώτη φορά στη χώρα λειτουργούν ελεγκτικοί μηχανισμοί. Πρέπει να σας πω ότι λειτουργεί διυπουργικό όργανο, το οποίο αποτελείται από το υπουργείο Αγροτικής Ανάπτυξης και Τροφίμων, από τον ΕΦΕΤ, από το Σώμα Δίωξης Οικονομικού Εγκλήματος της Ελληνικής Αστυνομίας και από το ΣΔΟΕ, που πραγματοποιούν κοινούς ελέγχους σε εισαγόμενα αγροτικά προϊόντα.
    ΑποτέλΕΣΑΑα της προσπάθειας αυτής, ξέρετε πολύ καλά ότι είναι η εξάρθρωση ενός ολόκληρου κυκλώματος, που εισήγαγε στη χώρα αμνοερίφια από τη Ρουμανία και τη Βουλγαρία, τα «βάφτιζε» ελληνικά και τα διέθετε στην αγορά ως ελληνικά, με αποτέλΕΣΑΑα να πλήττεται και ο καταναλωτής -διότι ως ελληνικά οι τιμές τους ήταν πολύ υψηλότερες- αλλά και η ελληνική ζωική παραγωγή, η ελληνική κτηνοτροφία.
    Επίσης, θέλω να σας πω ότι στο υπουργείο Αγροτικής Ανάπτυξης και Τροφίμων λειτουργεί για πρώτη φορά γραφείο, το οποίο επικοινωνεί με όλες τις πύλες εισόδου της χώρας και σε καθημερινή βάση γνωρίζουμε τι εισαγωγές γίνονται στην χώρα μας. Αμέσως ενημερώνονται οι  νομαρχιακές αυτοδιοικήσεις, την ίδια ώρα ενημερώνεται ο ΕΦΕΤ και το υπουργείο Ανάπτυξης, το ΣΔΟΕ, έτσι ώστε έγκαιρα να πραγματοποιούνται έλεγχοι. Θέλω να σας διαβεβαιώσω -και το γνωρίζουν αυτό και οι Έλληνες κτηνοτρόφοι, το γνωρίζουν όμως και οι καταναλωτές-  ότι για πρώτη φορά έχουμε ελέγχους σε τόσο μεγάλη έκταση. 
    ΒΑΣΙΛΕΙΟΣ ΚΕΓΚΕΡΟΓΛΟΥ: Πείτε μας, κύριε Υπουργέ, ένα πρόστιμο που βάλατε. 
    ΑΛΕΞΑΝΔΡΟΣ ΚΟΝΤΟΣ (Υφυπουργός Αγροτικής Ανάπτυξης και Τροφίμων): Θέλω να διαβεβαιώσω τους Έλληνες καταναλωτές ότι οι φυτο-υγειονομικοί έλεγχοι που γίνονται είναι πρωτοφανείς σε έκταση και ότι όσον αφορά και το υπουργείο Ανάπτυξης, με το οποίο έχουμε μια άριστη συνεργασία, γίνονται συνεχείς αγορανομικοί έλεγχοι, έτσι ώστε οι τιμές των αμνοεριφίων καθ’ όλη τη διάρκεια του Πάσχα, να κυμανθούν σε ικανοποιητικά για τους καταναλωτές επίπεδα.
    ΠΡΟΕΔΡΕΥΩΝ (Γεώργιος Σούρλας): Δεύτερη είναι η με αριθμό 861/12.4.2005 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τους Υπουργούς Περιβάλλοντος, Χωροταξίας και Δημοσίων Έργων και Πολιτισμού, σχετικά με τον τρόπο αξιοποίησης του χώρου του πρώην Αεροδρομίου στο Ελληνικό. 
    Η επίκαιρη ερώτηση του κυρίου συναδέλφου, αναλυτικότερα, έχει ως εξής: 
    «Οι πρόσφατες δηλώσεις του Υπουργού ΠΕΧΩΔΕ και άλλων κυβερνητικών στελεχών για τον τρόπο αξιοποίησης του χώρου του πρώην Αεροδρομίου στο Ελληνικό κινούνται στη γνωστή λογική της ιδιωτικοποίησης, της οικονομικής εκμετάλλευσης, της τσιμεντοποίησης του χώρου και της πρόσθετης πληρωμής από τους εργαζόμενους για τη χρήση του, όπως προέβλεπε και το σχέδιο της προηγούμενης κυβέρνησης, που ανακοίνωσε ο τότε Πρωθυπουργός
    Οι κάτοικοι και οι μαζικοί φορείς της περιοχής διεκδικούν τη δημιουργία μητροπολιτικού πάρκου πρασίνου με ήπιες πολιτιστικές και αθλητικές χρήσεις στο σύνολο του χώρου, που θα είναι ανοιχτό στο λαό. Η δημιουργία του μητροπολιτικού πάρκου είναι ένα έργο κοινωφελές για εκατομμύρια Αθηναίους και μάλιστα μεγάλης προτεραιότητας.
    Η πολεοδόμηση 1.000 περίπου στρεμμάτων θα δημιουργήσει μία νέα πόλη 25.000 κατοίκων περίπου και οδηγεί στην ιδιωτικοποίηση, με τεράστιες αρνητικές επιπτώσεις όχι μόνο στην περιοχή αλλά γενικότερα στην ευρύτερη περιοχή του Λεκανοπεδίου. Δεν είναι μόνο αυτά, αλλά δεκάδες άλλες παρεμβάσεις που περιορίζουν δραστικά το μέγεθος και τη λειτουργία του χώρου ως πάρκου.
     Ερωτώνται οι κ. κ. Υπουργοί:
     Εάν η Κυβέρνηση θα αναθεωρήσει τις προτάσεις για πολεοδόμηση και εμπορική εκμετάλλευση μέρους του πρώην αεροδρομίου του Ελληνικού και αν θα ικανοποιήσει το αίτημα όλων των φορέων και κατοίκων της περιοχής, αλλά και τις ανάγκες του λαού του Λεκανοπεδίου για την αξιοποίηση όλου του χώρου, για τη δημιουργία μητροπολιτικού πάρκου με ήπιες πολιτιστικές αθλητικές χρήσεις ανοιχτού στο λαό και χωρίς χρηματική επιβάρυνση.
     Προτίθεται η Κυβέρνηση να προχωρήσει άμεσα στη δημιουργία δημόσιου φορέα διαχείρισης του πάρκου με τη συμμετοχή εκπροσώπων της τοπικής αυτοδιοίκησης και των άλλων κοινωνικών και επιστημονικών φορέων, εξασφαλίζοντας τη δημόσια διαχείρισή του, χωρίς ιδιωτικοποίηση και τσιμεντοποίηση, καθώς και τη δωρεάν προσπέλαση των κατοίκων χωρίς ανταποδοτικά γι’ αυτούς;
     Θα απαντήσει ο Υφυπουργός Περιβάλλοντος, Χωροταξίας και Δημοσίων Έργων, κ. Καλογιάννης.
     Έχετε το λόγο, κύριε Υπουργέ.
     ΣΤΑΥΡΟΣ ΚΑΛΟΓΙΑΝΝΗΣ (Υφυπουργός Περιβάλλοντος, Χωροταξίας και Δημοσίων ΄Εργων): Ευχαριστώ, κύριε Πρόεδρε.
    Το αεροδρόμιο του Ελληνικού, μετά την έναρξη λειτουργίας του νέου διεθνούς αερολιμένα της Αθήνας στα Σπάτα, έχει παύσει να λειτουργεί και ο χώρος που καταλαμβάνει προορίζεται, σύμφωνα με το ν.2338/95 κυρίως για τη δημιουργία μητροπολιτικής ζώνης πρασίνου. Στον ίδιο νόμο προβλέπεται και η ανάπτυξη και αξιοποίηση του χώρου αυτού και εντάσσεται μάλιστα η αξιοποίηση στον ευρύτερο χωροταξικό και περιβαλλοντικό σχεδιασμό της περιοχής, βάσει ολοκληρωμένης μελέτης του Οργανισμού της Αθήνας.
     Ως πρώτο βήμα  για τη μελέτη του χώρου, ο Οργανισμός της Αθήνας είχε αναθέσει στο Μετσόβιο Πολυτεχνείο, ως εξειδίκευση των στόχων του ρυθμιστικού σχεδίου, την εκπόνηση ερευνητικού προγράμματος με θέμα «Ανάπτυξη του χώρου του Ελληνικού» και συμπληρωματικό πρόγραμμα για την ένταξη των ολυμπιακών εγκαταστάσεων στην περιοχή. 
     Το Δεκέμβριο του 2003 προκηρύχθηκε διεθνής αρχιτεκτονικός διαγωνισμός ιδεών για το μητροπολιτικό πάρκο και την πολεοδομική ανάπτυξη του Ελληνικού, ο οποίος διαγωνισμός έγινε σε ένα στάδιο και ήταν εγκεκριμένος από τη Διεθνή Ένωση Αρχιτεκτόνων.
     Η κριτική επιτροπή ομόφωνα επέλεξε για το πρώτο βραβείο την πρόταση του γραφείου DZO Architecture. Οι βασικές κατευθύνσεις για το σχεδιασμό του χώρου προέβλεπαν, ότι ένα τμήμα της τάξεως των τεσσάρων χιλιάδων στρεμμάτων θα διατεθεί για τη δημιουργία μητροπολιτικού πάρκου πρασίνου με χρήσεις αναψυχής, αθλητισμού και πολιτισμού, ενώ θα έπρεπε να αξιοποιηθεί ένα περιορισμένο τμήμα χιλίων περίπου στρεμμάτων, ώστε να αυτοχρηματοδοτηθεί η υλοποίηση του πάρκου και βεβαίως να καλυφθούν τα έξοδα αναβάθμισης διαφόρων υποβαθμισμένων περιοχών του Λεκανοπεδίου. 
     Ήδη προωθείται στο γραφείο, στο οποίο έχει απονεμηθεί το πρώτο βραβείο του διεθνούς αρχιτεκτονικού διαγωνισμού, η ανάθεση εκπόνησης επικαιροποιημένης και εξειδικευμένης μελέτης γενικής διάταξης και προγράμματος ανάπτυξης της συνολικής έκτασης του Ελληνικού. Για το λόγο αυτό έχουν συνταχθεί οι σχετικές τεχνικές προδιαγραφές και έχουν δοθεί οι αναγκαίες κατευθύνσεις.
     Το όλο σκεπτικό για το Ελληνικό διέπεται από τρεις βασικές αρχές. Η πρώτη αρχή είναι να δημιουργήσουμε το μεγαλύτερο μητροπολιτικό πάρκο σε αστικό χώρο στην Ευρώπη. Σημειώνω ότι το Hyde Park είναι έκτασης 2.500 στρεμμάτων περίπου. Εμείς υπολογίζουμε στο Ελληνικό να είναι 4.000 στρέμματα.
     Η δεύτερη αρχή είναι ότι θα πρέπει να γίνει μία ελεγχόμενη πολεοδόμηση ενός ορισμένου τμήματος του Ελληνικού, έτσι ώστε να υπάρξουν οι πόροι για την κατασκευή αλλά και για τη συντήρηση του πάρκου. 
     Τέλος, η τρίτη βασική μας αρχή είναι, ότι θα πρέπει από την αξιοποίηση του συγκεκριμένου αυτού τμήματος του Ελληνικού, να προκύψουν πόροι για τη βελτίωση και βεβαίως για την αύξηση των χώρων πρασίνου του Λεκανοπεδίου. Ευχαριστώ πολύ, κύριε Πρόεδρε.
     ΠΡΟΕΔΡΕΥΩΝ (Γεώργιος Σούρλας): Ο ερωτών συνάδελφος κ. Κολοζώφ, έχει το λόγο.
     ΟΡΕΣΤΗΣ ΚΟΛΟΖΩΦ: Κύριε Πρόεδρε, η υπόθεση με το Ελληνικό είναι παλιά και οι κάτοικοι της περιοχής, πριν ακόμη δημιουργηθεί το αεροδρόμιο των Σπάτων, προβλέποντας μία εξέλιξη σαν αυτή που δρομολογείται τώρα, είχαν ήδη προωθημένες διεκδικήσεις και είχαν εισπράξει από όλους τότε τη διαβεβαίωση, ότι μόλις θα φύγει το αεροδρόμιο του Ελληνικού από εκεί, ο χώρος αυτός θα γίνει ένα μητροπολιτικό πάρκο πρασίνου με ήπιες πολιτιστικές και αθλητικές χρήσεις σε όλο το χώρο και ανοιχτό στο λαό.
    Αντί γι αυτό, βλέπουμε ότι μετατρέπεται σε πάρκο επιχειρηματικής εκμετάλλευσης και αυτό μπορεί κανείς να το αντιληφθεί παίρνοντας υπόψη ότι ο χώρος, στον οποίο βρίσκεται αυτό το αεροδρόμιο, είναι ένα πραγματικό φιλέτο που προκαλεί πειρασμό για τις μεγάλες κατασκευαστικές εταιρείες. Εάν σκεφτούμε ότι σήμερα στο λεκανοπέδιο της Αττικής υποφέρουμε από την έλλειψη πρασίνου, ότι σήμερα είναι δυόμισι τ.μ. ανά κάτοικο το πράσινο, θα έπρεπε να εφεύρουμε και τρόπους όχι μείωσης του πρασίνου αλλά πολλαπλασιασμού, να ρίχνουμε αν θέλετε οικιστικά τετράγωνα και να μετατρέπονται σε πάρκα. Και όχι αυτό που μπορούμε να κάνουμε να το περιορίζουμε ακόμη περισσότερο. 
    Ξέρετε, κύριε Υπουργέ, τι σημαίνει αυτό που λέτε, να κτιστούν χίλια στρέμματα εκεί πέρα; Η δημιουργία μιας πόλης μόνο γι’ αυτό το συγκρότημα περίπου 20.000 με 25.000, πέρα από τις χρήσεις που θα υπάρξουν μέσα σε αυτό το ίδιο το πάρκο των τεσσάρων χιλιάδων στρεμμάτων, θα το περιορίσει πάρα πολύ η συσσώρευση του πληθυσμού στα συνεδριακά κέντρα, θα επιβαρύνει την περιοχή εκείνη και θα την μετατρέψει σαν τις άλλες περιοχές της Αθήνας. Γι΄ αυτό λοιπόν κάνουμε έκκληση να αναθεωρήσετε αυτή την απόφασή σας και να προχωρήσει όπως θέλουν και οι κάτοικοι της περιοχής και οι επιστημονικοί φορείς της περιοχής, που ζητάνε όλος αυτός ο χώρος χωρίς περιορισμούς να γίνει μητροπολιτικό πάρκο πρασίνου με ήπιες πολιτιστικές και αθλητικές χρήσεις. 
    ΠΡΟΕΔΡΕΥΩΝ (Γεώργιος Σούρλας): Το λόγο έχει ο κύριος Υφυπουργός.
    ΣΤΑΥΡΟΣ ΚΑΛΟΓΙΑΝΝΗΣ (Υφυπουργός Περιβάλλοντος, Χωροταξίας και Δημοσίων Έργων): Όπως είπα και στην πρωτολογία μου, κύριε συνάδελφε, χρήσεις αθλητισμού, αναψυχής και πολιτισμού προβλέπουμε στην έκταση των τεσσάρων χιλιάδων στρεμμάτων. Και βεβαίως το πάρκο θα είναι ανοικτό στο λαό. Ο στόχος μας είναι κοινός. Είναι η αύξηση του πρασίνου στην Αθήνα. Θα δημιουργήσουμε τέσσερις χιλιάδες στρέμματα πρασίνου. Οφείλουμε όμως να βρούμε και τρόπους για να χρηματοδοτήσουμε την κατασκευή και βεβαίως τη συντήρηση του συγκεκριμένου πάρκου. Καταλαβαίνετε ότι, όταν μιλάμε για χιλιάδες στρέμματα πάρκου, υπάρχει ένα τεράστιο κόστος και θα πρέπει να προτείνουμε λύσεις για τη χρηματοδότησή του. Η χρηματοδότηση λοιπόν προτείνουμε να είναι για ένα πολύ μικρό τμήμα του πάρκου. 
    ΟΡΕΣΤΗΣ ΚΟΛΟΖΩΦ:  Με τη λογική αυτή, έχει τα χάλια που έχει το λεκανοπέδιο. Προς Θεού, δεν θα το δείτε ποτέ έγκαιρα αυτό το ζήτημα;
    ΣΤΑΥΡΟΣ ΚΑΛΟΓΙΑΝΝΗΣ (Υφυπουργός Περιβάλλοντος, Χωροταξίας και Δημοσίων Έργων): Μόλις το ΥΠΕΧΩΔΕ παραλάβει την επικαιροποιημένη μελέτη από την αρμόδια υπηρεσία του Οργανισμού της Αθήνας θα ακολουθήσει διαδικασία γνωμοδότησης επί της μελέτης από όλους του οργανισμούς τοπικής αυτοδιοίκησης και τους αρμόδιους φορείς, συλλόγους, ενεργούς πολίτες κλπ. και βεβαίως θα ακολουθήσει θΕΣΑΑοθέτηση του σχεδίου της γενικής διάταξης των χρήσεων γης.
    Απαντώντας στο δεύτερο ερώτημά σας θέλω να πω ότι θα συνταχθεί σχέδιο προεδρικού διατάγματος για τη δημιουργία του φορέα διαχείρισης του πάρκου όπως προβλέπεται στο ν. 2338/95. Με ευθύνη του φορέα διαχείρισης θα προωθηθεί η περαιτέρω εξειδίκευση με κατά περίπτωση διαγωνισμούς. 
    ΠΡΟΕΔΡΕΥΩΝ (Γεώργιος Σούρλας): Θα συζητηθεί η τρίτη με αριθμό 868/12-4-2005 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Αθανασίου Λεβέντη προς τον Υπουργό Υγείας και Κοινωνικής Αλληλεγγύης, σχετικά με τις προθέσεις του Υπουργείου για πώληση του Ασκληπιείου Βούλας κλπ. 
    Η επίκαιρη ερώτηση του κ. Λεβέντη έχει ως εξής:
    «Αναστάτωση έχουν προκαλέσει δημοσιεύματα του ημερήσιου Τύπου στους κατοίκους και φορείς του Δήμου Βούλας για την πώληση του Ασκληπιείου Βούλας που ανήκει στον Ελληνικό Ερυθρό Σταυρό (ΕΕΣ) και από το 1998 είναι ενταγμένος στο Εθνικό Σύστημα Υγείας (ΕΣΥ) που από ετών το εποφθαλμιούν μεγάλα ιδιωτικά συμφέροντα λόγω της προνομιούχου θέσης του. Συγκεκριμένα χρηματοοικονομικός όμιλος του εξωτερικού έκανε πρόταση στον ΕΕΣ για την αγορά των 104 στρεμμάτων και των 26 κτισμάτων του νοσοκομείου, για να τα μετατρέψει σε πολυτελή κτίσματα εμβαδού άνω των 80.000 τ.μ. 
    Η αγοραπωλησία κατά τις πληροφορίες συνδέεται με την ανέγερση ενός ακόμη ιδιωτικού νοσοκομείου σε τμήμα έκτασης 5.500 στρεμμάτων που διαθέτει ήδη ο ΕΕΣ στον Υμηττό. Κατά τα φαινόμενα θα είναι εκτός ΕΣΥ, δεν θα καλύπτει το δημόσιο τομέα της υγείας και ούτε τις ανάγκες των κατοίκων της ευρύτερης περιοχής η οποία δεν διαθέτει κανένα άλλο δημόσιο νοσοκομείο.
    Κατόπιν αυτών ερωτάται ο κ. Υπουργός:
1. Ποια είναι η θέση του Υπουργείου Υγείας σ’ αυτές τις διαπραγματεύσεις για την πώληση του Ασκληπιείου Βούλας σε χρηματοοικονομικό όμιλο του εξωτερικού για την κατασκευή πολυτελών κτισμάτων εμβαδού 80000 τ.μ;
2. Πώς προτίθεται η Κυβέρνηση να κατοχυρώσει το συγκεκριμένο χώρο του Ασκληπιείου Βούλας ώστε να συνεχίσει να λειτουργεί ως νοσοκομείο στα πλαίσια του ΕΣΥ και μάλιστα με εκσυγχρονισμό του κτιριολογικού, τεχνολογικού εξοπλισμού και την γενικότερη αναβάθμισή του λαμβανομένου υπ’ όψιν ότι καλύπτει τις ανάγκες άνω του ενός εκατομμυρίου κατοίκων της ΝΑ Αττικής;
    Στον συνάδελφο, κ. Λεβέντη, θα απαντήσει ο Υφυπουργός Υγείας και Κοινωνικής Αλληλεγγύης, κ. Γιαννόπουλος. Κύριε Υπουργέ, έχετε το λόγο. 
    ΑΘΑΝΑΣΙΟΣ ΓΙΑΝΝΟΠΟΥΛΟΣ (Υφυπουργός Υγείας και Κοινωνικής Αλληλεγγύης): Κύριε Πρόεδρε, είναι γεγονός ότι τα δημοσιεύματα αυτά μπορεί να έχουν προκαλέσει κάποιες ανησυχίες και τις εύλογες ενστάσεις των δημάρχων της περιοχής, μηδέ εξαιρουμένου και του κ. νομάρχη και των κατοίκων της ευρύτερης ζώνης και περιοχής. 
    Θα πρέπει όμως να γνωρίζουμε ότι το νοσοκομείο αυτό, με το π.δ. 594, στις 15 Ιουλίου 1985 μετετράπη από νοσοκομείο ιδιωτικού δικαίου σ’ ένα νομικό πρόσωπο δημοσίου δικαίου. Σύμφωνα και με το ν. 1821 που είναι η κύρωση της σύμβασης μεταξύ του ελληνικού δημοσίου και του ελληνικού Ερυθρού Σταυρού δημοσιοποιείται και το Κοργιαλένειο-Μπενάκειο και το Ασκληπιείο Βούλας. Σ’ αυτόν ακριβώς τον νόμο αναφέρεται ότι στα κατά χρήση παραχωρούμενα κτήρια του  νοσοκομείου αυτού μπορούν να γίνουν οποιασδήποτε παρεμβάσεις, να γίνουν διάφορες διευθετήσεις, προσθήκες όχι όμως να υπάρξει κατεδάφιση αυτών των πεπαλαιωμένων κτηρίων. 
    Έρχομαι, λοιπόν, ν’ απαντήσω στην δεύτερη ερώτηση του συναδέλφου, του κ. Λεβέντη για το τι γίνεται πλέον στο νοσοκομείο, αν υπάρχει πρόνοια εκ μέρους της πολιτείας για την αξιοποίηση αυτού του νοσοκομείου.
    Όντως, κύριε συνάδελφε, έχουν γίνει πάρα πολλές επεμβάσεις για τον κτηριολογικό εκσυγχρονισμό του νοσοκομείου αυτού. Γνωρίζετε το πεπαλαιωμένο πολλών κτηρίων όπως επίσης και την επιβάρυνση πολλών κτηρίων σε επίπεδο στατικής επάρκειας μετά τους τελευταίους σεισμούς. Θα πρέπει να γνωρίζετε επίσης ότι η προηγούμενη κυβέρνηση με μια σειρά θαρραλέων επεμβάσεων ανάπλασης των κτηρίων αυτών έκανε πάρα πολλές παρεμβάσεις, όπως η μελέτη- κατασκευή των επειγουσών παρεμβάσεων-βελτιώσεων των κτηρίων και του περιβάλλοντος χώρου στο Ασκληπιείο Βούλας με μια δαπάνη 1.900.000 ευρώ από τη ΔΕΠΑΝΟΜ. 
    Εκκρεμεί μια επέμβαση στο επίπεδο δημιουργίας του τμήματος επειγόντων περιστατικών. Ήταν ένα ολυμπιακό έργο, λόγω όμως αποκλίσεων που είχε η μελέτη από τα δεδομένα στα οποία έπρεπε να προσανατολιστεί, δεν δημοπρατήθηκε το έργο. Είναι ένα έργο το οποίο εκκρεμεί. 
    Παράλληλα, υπήρχε από το πρόγραμμα δημοσίων επενδύσεων μια μελέτη δημιουργίας μονάδας φυσικής ιατρικής και αποκατάστασης η οποία είναι της τάξεως του 1.690.000 ευρώ. Αυτές οι παρεμβάσεις, όπως και άλλες οι οποίες θα αναφερθούν στη δευτερολογία μου, αντικατοπτρίζουν το πνεύμα το οποίο υπάρχει στην Κυβέρνησή μας, να δώσει τη νέα πνοή στο Ασκληπιείο Βούλας.
    ΠΡΟΕΔΡΕΥΩΝ (Γεώργιος Σούρλας): Ο ερωτών συνάδελφος, κ. Λεβέντης έχει το λόγο. 
    ΑΘΑΝΑΣΙΟΣ ΛΕΒΕΝΤΗΣ: Ευχαριστώ, κύριε Πρόεδρε.
    Λυπάμαι, κύριε Υπουργέ, αλλά από τις απαντήσεις σας δεν βλέπω να απαντάτε στις δικές μου συγκεκριμένες ερωτήσεις. Και οι ερωτήσεις έχουν εγερθεί από δημοσιεύματα και συνεδριάζει έκτακτο δημοτικό συμβούλιο της Βούλας αυτήν τη στιγμή για να αποφασίσει και γίνεται η εξής ερώτηση: 
Πρόκειται να διατηρήσει αυτό το χαρακτήρα -σαν νοσοκομείο- αυτός ο χώρος ή πρόκειται να εκχωρηθεί σε χρηματοοικονομικό όμιλο, ο οποίος θα τον αξιοποιήσει για άλλες χρήσεις και το νοσοκομείο θα μεταφερθεί κάπου αλλού; 
    Πρέπει να ξέρουμε ότι αυτό το νοσοκομείο καλύπτει όλη τη Νοτιοανατολική Αττική, ουσιαστικά ένα εκατομμύριο κατοίκους. Επίσης, δεν θα πρέπει να ξεχνάμε ότι σε όλη τη Νοτιοανατολική Αττική δεν υπάρχει κανένα νοσοκομείο. Σε όλη τη Νοτιοανατολική Αττική! Ένας πληθυσμός που ξεπερνάει τα Σαββατοκύριακα και τα καλοκαίρια το ένα αν όχι και το ενάμισι εκατομμύριο κατοίκους, ενώ μόνιμα είναι πάνω από πεντακόσιες χιλιάδες κάτοικοι.
    Το ερώτημα, λοιπόν, είναι ποιες είναι οι προθέσεις της Κυβέρνησης Θα το κρατήσει σαν νοσοκομείο και θα το αναβαθμίσει; Διότι αυτό το νοσοκομείο ούτως ή άλλως έχει απαξιωθεί –και το ξέρετε πολύ καλά, κύριε Υπουργέ- παρά τις προσπάθειες που έχουν γίνει και παλαιότερα και πρόσφατα. Και με 1.900.000 ευρώ, όπως είπατε κι εσείς, δεν μπορεί να πει κανείς ότι μπορεί όλο αυτό το εκτεταμένο κτηριακό συγκρότημα, με τα παλιά κτήρια, να μπορέσει να σταθεί και να ανταποκριθεί στις σύγχρονες ανάγκες ενός σύγχρονου νοσοκομείου. Εκτός από τις άλλες ελλείψεις που υπάρχουν σε όλα τα νοσοκομεία σε προσωπικό, εκτός από τον τεχνολογικό εξοπλισμό, που εδώ λείπει ομολογουμένως σε μεγάλη έκταση, πρέπει να ξεκαθαρίσουμε ποιο θα είναι το καθεστώς που θα διέπει αυτό το χώρο, τον οποίο γεγονός είναι ότι πολλοί εποφθαλμιούν. Διότι η λέξη «φιλέτο» είναι, αν θέλετε, ένας επιεικής όρος, γιατί είναι ένας εξαιρετικά προνομιούχος χώρος και θα μπορούσε πάρα πολλά να προσφέρει.
    (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
    Τελειώνω, κύριε Πρόεδρε.
    Οι υγειονομικές ανάγκες σε όλη αυτήν την περιοχή είναι πάρα πολύ μεγάλες, γιατί εκτός του ότι δεν υπάρχει άλλο νοσοκομείο, σε όλη αυτήν την έκταση δεν υπάρχει και κανένα κέντρο υγείας. Πρέπει να πάει κανείς δεκάδες χιλιόμετρα μακριά για να βρει κέντρα υγείας.
    Επομένως εδώ θα πρέπει –και θα ήθελα να σας παρακαλέσω στη δευτερολογία σας- να μας δώσετε μία συγκεκριμένη απάντηση. Θα μείνει ή θα φύγει το νοσοκομείο; Υπάρχουν σκέψεις να εκχωρηθεί και να μεταφερθεί κάπου αλλού το νοσοκομείο σαν νοσοκομείο; Ποιος θα είναι ο χαρακτήρας του; Θα είναι ο δημόσιος χαρακτήρας, έτσι όπως προσδιορίζεται από το ΕΣΥ ή κάποιος άλλος χαρακτήρας;
    Ευχαριστώ.
    ΠΡΟΕΔΡΕΥΩΝ (Γεώργιος Σούρλας): Ο κύριος Υπουργός έχει το λόγο για να δευτερολογήσει.
    ΑΘΑΝΑΣΙΟΣ ΓΙΑΝΝΟΠΟΥΛΟΣ (Υφυπουργός Υγείας και Κοινωνικής Αλληλεγγύης): Κύριε συνάδελφε, ενστερνίζομαι την αγωνία σας, όπως επίσης και την ανησυχία, ενδεχομένως, του κυρίου νομάρχη και δημάρχου της περιοχής. Θα ήθελα, όμως, να σας διαβεβαιώσω ότι αυτήν τη στιγμή το Υπουργείο παρακολουθεί όλες τις εξελίξεις. 
    Βεβαίως, θα πρέπει να γνωρίζετε ότι οποιαδήποτε πρόθεση, απόφαση του Διοικητικού Συμβουλίου του «Ερυθρού Σταυρού», που έχουν και την κτήση όλου αυτού του νοσοκομείου, είναι κάτι που δΕΣΑΑεύει τη διατήρηση του νοσοκομείου ως νομικό πρόσωπο δημοσίου δικαίου. 
    Θα ήθελα, όμως, να σας πω παράλληλα ότι σε περίπτωση που υπάρξει επίσημη πρόσκληση ενδιαφέροντος εκ μέρους του Ερυθρού Σταυρού προς πώληση, ενδεχομένως, αυτού του νοσοκομείου, της οικοπεδικής αυτής εκτάσεως, τότε θα υπάρξει μία συγκεκριμένη διαβούλευση πάνω στο θέμα αυτό. Και δεν αποκλείεται και το ελληνικό δημόσιο να έχει την πρόθεση –και γιατί όχι;- της αγοράς της εκτάσεως αυτής μετά από εκτίμηση που θα γίνει από το Σώμα Ορκωτών Εκτιμητών.
    Είναι γεγονός ότι το 2002 υπήρξε μία πράξη τροποποίησης της σύμβασης μεταξύ του Υπουργείου Υγείας και Πρόνοιας και του Ελληνικού Ερυθρού Σταυρού επί Υπουργίας Αλέκου Παπαδόπουλου. Αυτή βέβαια η όλη αναφορά, η οποία έγινε τότε, η εργασία –την οποία την έχουμε αυτήν τη στιγμή εδώ- δεν έτυχε της οποιασδήποτε κύρωσης με αποτέλεσμα να μείνουν όλες αυτές οι αναφερόμενες διατάξεις επί της συμβάσεως της αξιοποίησης αυτής της οικοπεδικής εκτάσεως του Ασκληπιείου Νοσοκομείου απλώς ως ένα πόνημα κάποιας εργασίας.
    Θα πρέπει, όμως, να ξέρετε ότι εμείς θα διασφαλίσουμε την υγεία του ελληνικού λαού σε αυτήν την πολύπαθη περιοχή, στην περιοχή που αναπτύσσεται συνεχώς. Όλος αυτός ο ανατολικός άξονας αυξάνεται μ’ ένα ρυθμό 5% ετησίως. Και αντιλαμβάνεστε –όπως προείπα- ότι όταν θα υπάρξει συγκεκριμένη πρόταση από τους ιδιοκτήτες, τότε κι εμείς θα έλθουμε για να διασφαλίσουμε αυτό που είναι σε όλους μας πλέον κοινό, το θέμα του νοσοκομείου ως λειτουργούσα συγκεκριμένη μονάδα υγείας με το καθεστώς αυτό που λειτουργεί σήμερα.
    Σας ευχαριστώ.
    ΑΘΑΝΑΣΙΟΣ ΛΕΒΕΝΤΗΣ: Καθόλου καθησυχαστικός δεν είστε.
    ΠΡΟΕΔΡΕΥΩΝ (Γεώργιος Σούρλας): Ευχαριστούμε, κύριε Υπουργέ.
    Κυρίες και κύριοι συνάδελφοι, εισερχόμαστε στις επίκαιρες ερωτήσεις δευτέρου κύκλου.
    Η πρώτη με αριθμό 836/11-04-2005 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Μάρκου Μπόλαρη προς τον Υπουργό Οικονομίας και Οικονομικών, σχετικά με την καταβολή των δεδουλευμένων και των αποζημιώσεων στους εργαζόμενους της εταιρείας ATTIC Α.Ε. στο Νομό Σερρών, διαγράφεται λόγω κωλύματος του κυρίου Βουλευτή.
    Επίσης, η δεύτερη με αριθμό 862/12-04-2005 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Νικολάου Γκατζή προς τον Υπουργό Αγροτικής Ανάπτυξης και Τροφίμων, σχετικά με την αποζημίωση των μελισσοκόμων για όσες ποσότητες μελιού αναγκαστούν να αποσύρουν λόγω χρησιμοποίησης της κηροσκορίνης στην παραγωγή του μελιού, διαγράφεται. 
    Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων και στο σημείο αυτό διακόπτουμε τη συνεδρίαση δι’ ολίγον.
    (ΔΙΑΚΟΠΗ)
     (ΜΕΤΑ ΤΗ ΔΙΑΚΟΠΗ)
     ΠΡΟΕΔΡΕΥΩΝ (Γεώργιος Σούρλας): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
     Εισερχόμαστε στη ημερήσια διάταξη των 
     ΕΠΕΡΩΤΗΣΕΩΝ
     Θα συζητηθεί η υπ’ αριθμόν 59/31//2.3.2005 επερώτηση είκοσι έξι  Βουλευτών του ΠΑΣΟΚ των κυρίων Αποστόλου Κατσιφάρα, Αναστασίας (Συλβάνας) Ράπτη, Δημητρίου (Μίμη) Ανδρουλάκη, Ελένης Κούρκουλα, Βασιλείου Κεγκέρογλου, Ιωάννη Διαμαντίδη, Χρήστου Αηδόνη, Αθανασίου (Νάσου) Αλευρά, Μιλτιάδη Βέρρα, Αγγελικής (Άντζελας) Γκερέκου, Βασιλείου Έξαρχου, Χαράλαμπου Καστανίδη, Πέτρου Κατσιλιέρη, Δημητρίου Λιντζέρη, Χρύσας Μανωλιά, Μάρκου Μπόλαρη, Βασιλείου Οικονόμου, Μιχαήλ Παντούλα, Γεωργίου Πασχαλίδη, Φίλιππου Πετσάλνικου, Ευαγγελίας Σχοιναράκη – Ηλιάκη, Θεοδώρας Τζάκρη, Βασιλείου Τόγια, Εμμανουήλ Φραγκιαδουλάκη, Τηλέμαχου Χυτήρη και Μαρίας Δαμανάκη προς την Υπουργό Εθνικής Παιδείας και Θρησκευμάτων, σχετικά με τη λειτουργία των Ανωτάτων Τεχνολογικών Εκπαιδευτικών Ιδρυμάτων (ΑΤΕΙ).
     Πριν καλέσω τον πρώτο επερωτώντα στο Βήμα, θα σας ενημερώσω ότι από τα άνω δυτικά θεωρεία παρακολουθούν τη συνεδρίασή μας, αφού πρώτα ξεναγήθηκαν στην έκθεση με θέμα: «30 Χρόνια από το Σύνταγμα του 1975», καθώς και στους λοιπούς χώρους του Μεγάρου της Βουλής των Ελλήνων, σαράντα έξι μαθητές και μαθήτριες και πέντε συνοδοί-καθηγητές από το Γυμνάσιο Πλατανιάς Χανίων Κρήτης.
     Η Βουλή τους καλωσορίζει.
     (Χειροκροτήματα από όλες τις πτέρυγες της Βουλής)
	Ο Γραμματέας του Προεδρείου της Κοινοβουλευτικής Ομάδας του ΠΑΣΟΚ ορίζει Κοινοβουλευτικό Εκπρόσωπο τον κ. Ανδρέα Λοβέρδο.
	Το λόγο έχει ο πρώτος εκ των επερωτώντων κ. Κατσιφάρας.
	ΑΠΟΣΤΟΛΟΣ ΚΑΤΣΙΦΑΡΑΣ: Κύριε Πρόεδρε, κύριε Υπουργέ, αγαπητοί κύριοι συνάδελφοι, η παιδεία στη χώρα μας πρέπει να αντιμετωπιστεί ως εθνική υπόθεση. Ολόκληρη η κοινωνία απαιτεί από όλους μας μια εθνική συναίνεση. Απαιτεί συναίνεση για ένα νέο εκπαιδευτικό σύστημα, ανοιχτό στις νέες προκλήσεις, υπερβατικό, με ανοιχτούς ορίζοντες και χωρίς φοβίες. 
     Η κοινωνία μας θέλει να είναι το εκπαιδευτικό μας σύστημα κοντά στην παραγωγική διαδικασία της χώρας. Θέλει να δημιουργεί προϋποθέσεις για τα δικαιώματα των νέων στην εργασία και την ισότιμη συμμετοχή τους ως πολίτες του κόσμου. Θέλει ένα εκπαιδευτικό σύστημα ικανό να αναπαραγάγει τη βιωσιμότητα των ελληνικών αξιών, καθώς και των αξιών του ελληνισμού και του ανθρωπισμού, ακριβώς για να απαντήσουμε με σιγουριά ως χώρα και ως έθνος στην άκρως ανταγωνιστική κοινωνία, που κάθε μέρα σκληραίνει όλο και περισσότερο σε παγκόσμιο επίπεδο.
	Εμείς στα πλαίσια, κύριε Υπουργέ, των παραπάνω αρχών στηρίξαμε και στηρίζουμε όλες τις προσπάθειες που γίνονται στα πλαίσια του εθνικού διαλόγου για την παιδεία. Θέλουμε ο διάλογος να πετύχει. Θέλουμε να φέρει αποτελέσματα με συναίνεση, ακριβώς για να δώσουμε αυτήν τη δύναμη στη νέα γενιά, στο νέο κόσμό. Μας ενδιαφέρει και η χώρα μας και η πορεία της χώρας μας. Μας ενδιαφέρει οι νέοι μας να αισθάνονται σιγουριά, σ’ ένα περιβάλλον που θα τους δίνει δύναμη και θα μπορούν να κάνουν το άλμα προς τα μπρος.
	Ο διάλογος αυτός, κύριε Υπουργέ, συνεχώς υπονομεύεται. Και υπονομεύεται από τη δική σας Κυβέρνηση. Υπάρχουν ζητήματα τα οποία σιγά-σιγά αφαιρείτε. Αφαιρείτε αυτήν τη δύναμη από το διάλογο. Αφαιρείτε αυτό που ολοκληρώνει το διάλογο και του δίνει την αξιοπιστία σε ολόκληρη την κοινωνία, αλλά ιδιαίτερα στις εκπαιδευτικές κοινότητες.
	Προαναγγέλετε αλλαγές στα πλαίσια του διαλόγου. Αφαιρείτε ζητήματα που είναι καθοριστικά από το διάλογο. Προσθέτετε εξετάσεις, λες και δεν μπορούμε να κουβεντιάσουμε ενιαία όλο το εξεταστικό μας σύστημα. Θεωρείτε ότι υπάρχουν θέματα μικρής σημασίας, που είναι αντικείμενο του διαλόγου. Ταυτόχρονα αφαιρείτε τη δύναμη, αυτό που δίνει το χαρακτήρα τον ουσιαστικό στο διάλογο.
	Κύριε Υπουργέ, λειτουργείτε αποσπασματικά. Λειτουργείτε χωρίς μέθοδο και δεν έχετε στρατηγική. Έχετε καταφέρει να φύγουν από το τραπέζι του διαλόγου βασικοί συντελεστές της εκπαίδευσης. Το μεγάλο μέρος της εκπαιδευτικής κοινότητας αυτήν τη στιγμή απουσιάζει -και όχι αδικαιολόγητα- από το διάλογο.
	Νομίζω ότι ο χρόνος  που έχετε μπροστά σας, σας δίνει τα περιθώρια αυτά τα ζητήματα να τα δείτε. Πραγματικά εάν δεν τα δείτε, ο διάλογος στο τέλος θα καταλήξει να είναι προσχηματικός και θα έχει ήδη χρησιμοποιηθεί μόνο ως άλλοθι για να τραβήξετε μια σειρά ζητήματα και γενικώς να φαίνεται ότι γίνεται μία διαβούλευση χωρίς περιεχόμενο.
    Αυτά τα στοιχεία της πολιτικής σας δεν είναι όμως μόνο στο χώρο της παιδείας, γιατί, αν ήταν μόνο εκεί, θα μπορούσε πολύ εύκολα να διορθωθεί. Το δυστύχημα είναι ότι χαρακτηρίζουν στο σύνολό της την κυβερνητική πολιτική. Η οικονομία μέσα από τις λαθεμένες επιλογές σας πάει από το κακό στο χειρότερο, η χώρα μας στον οικονομικό τομέα επιτηρείται από την Ευρωπαϊκή Ένωση, η ακρίβεια, η ανεργία, η άνιση συμμετοχή στη μείωση του δημοσίου ελλείμματος είναι φαινόμενα που όχι μόνο δεν αντιμετωπίζουν, αλλά δυστυχώς έχουν ενταθεί επί των ημερών σας. Ταυτόχρονα, και η πορεία των εθνικών θεμάτων είναι ανάλογη με την οικονομία: Υποχωρητικότητα. Xάσατε όλα τα δυναμικά και τα κεκτημένα που είχαν διαμορφωθεί μέσα από μια ολοκληρωμένη εθνική πολιτική που σας παρέδωσε το ΠΑΣΟΚ. 
    Δυστυχώς, αγαπητέ κύριε Υπουργέ, οι Έλληνες στο σύνολό τους βιώνουν τη νέα διακυβέρνηση ως κατώτερη των αναγκών της χώρας αλλά και των προσδοκιών τους. Έχετε το βλέμμα στραμμένο προς τα πίσω, σπαταλήσατε δυνάμεις και όλη τη φρεσκάδα σας να αποδομήσετε το χθες, αδυνατείτε να αντιμετωπίσετε τις ανάγκες του σήμερα και δεν έχετε όραμα και σχεδιασμό για το αύριο. Προεκλογικά είχατε υιοθετήσει, από το φόβο ότι δεν θα πάρετε τις εκλογές, τα πάντα. Τώρα λειτουργείτε με το φόβο μήπως χάσετε τις εκλογές και δεν παίρνετε καμία πρωτοβουλία. Δυστυχώς το σύνδρομο της περιόδου 1990-1993 σας ακολουθεί. Και είναι λογικό, γιατί είναι μια δική σας κληρονομιά. 
    Προεκλογικά, κύριε Υπουργέ, λέγατε στην ελληνική κοινωνία ότι οι πόροι για την παιδεία δεν φτάνουν και είχατε πραγματικά δίκιο. Μας κάνατε κριτική και καλά κάνατε που μας κάνετε κριτική. Είχατε δίκιο. Τι κάνατε όμως; Το 2004 το περάσατε με μια εύκολη δικαιολογία, ότι δεν μπορείτε να κάνετε τίποτα από τα υποσχεθέντα γιατί ο προϋπολογισμός δεν σας το επιτρέπει. Είναι ο κακός προϋπολογισμός του κακού ΠΑΣΟΚ και δεν το επιτρέπει. 
    Έρχεται το 2005, κύριε Υπουργέ, και τι κάνετε ακριβώς; Μειώνετε τις δαπάνες για την παιδεία. Θα μου πείτε «μικρό ποσοστό». Μπορεί να είναι μικρό, αλλά είναι καθοριστικό και εκφράζει βαθύτερα τη βούλησή σας κατά πόσον εννοείτε αυτά που λέγατε προεκλογικά. Παίρνετε τις υποσχέσεις σας πίσω και αφαιρείτε από τις πραγματικές ανάγκες της εκπαίδευσης τη ροή της χρηματοδότησης. 
    Σήμερα, κύριε Υπουργέ, ερωτάσθε για τα προβλήματα που απαιτούν λύσεις -και μάλιστα άμεσες- στο χώρο της ανώτατης τεχνολογικής εκπαίδευσης. Η τεχνολογική εκπαίδευση στην Ελλάδα βρίσκεται στο πιο κρίσιμο σημείο της τελευταίας δεκαετίας. Η ανυπαρξία πολιτικής, αλλά βασικά η έλλειψη θέλησης και η ανικανότητα της Κυβέρνησης να δώσει άμεσα λύσεις έχει οδηγήσει τα ανώτατα τεχνολογικά εκπαιδευτικά ιδρύματα σε αδιέξοδο. 
    Η ανωτατοποίηση, αν και ήταν ένα τολμηρό βήμα από την κυβέρνηση του ΠΑΣΟΚ και ταυτόχρονα απαραίτητο και αναγκαίο, δεν ήταν αρκετό από μόνο του να αναβαθμίσει την ποιότητα των σπουδών. Ήταν όμως ένα από τα πιο καθοριστικά βήματα στην εξέλιξη της τεχνολογικής εκπαίδευσης στη χώρα μας. Ήταν ένα βήμα που οι πάντες αναγνωρίζουν ότι την περίοδο που έγινε και χρήσιμο και αναγκαίο ήταν. Ήταν ένα τολμηρό βήμα. 
    Τα σημερινά προβλήματα, κύριε Υπουργέ, υποβάλλουν και την πολιτική ηγεσία να πάρει άμεσες πρωτοβουλίες. Η υποχρηματοδότηση των ΑΤΕΙ συνεχίζεται και αν δεν υπάρχει πρόσθετη χρηματοδότηση και μάλιστα άμεση, τα ιδρύματα οδηγούνται σε αδιέξοδο. Ο προϋπολογισμός φαίνεται μεν ότι είναι ενισχυμένος κατά 4.200.000 ευρώ, ουσιαστικά είναι μικρότερος. Το ξέρετε πολύ καλά εσείς και το ξέρει και όλη η εκπαιδευτική κοινότητα, γιατί είναι αναγκασμένα από αυτόν τον προϋπολογισμό να καλυφθούν και τα λειτουργικά έξοδα των τριάντα τεσσάρων τμημάτων που ήταν από το πρόγραμμα ΕΠΕΑΕΚ που ήταν χρηματοδοτούμενο από την Ευρωπαϊκή Ένωση. Έτσι, λοιπόν, βαρύνουν τον προϋπολογισμό των ιδρυμάτων σε ποσό που ανέρχεται πάνω από 15.000.000 ευρώ. 
     Με τη συγκεκριμένη χρηματοδότηση όπως την έχετε και τα ελλείμματα όπως πραγματικά σήμερα υπάρχουν και αφορούν κυρίως μισθούς εκπαιδευτικών, βιβλία, τεχνολογικό και εργαστηριακό εξοπλισμό, όχι μόνο δεν θα ελαττωθούν τα ελλείμματα αλλά είναι βέβαιο ότι θα διευρυνθούν και αυτό θα έχει ως αποτέλΕΣΑΑα τη συνεχή υποβάθμιση των σπουδών. 
    Η πληρωμή του έκτακτου προσωπικού εκκρεμεί για μεγάλο χρονικό διάστημα. Είναι προκλητικό να περιμένουν σήμερα οι εργαζόμενοι που ζουν απ’ αυτό το μισθό για πάνω από πέντε μήνες να πληρωθούν. 
    Τα επαγγελματικά δικαιώματα παραμένουν μία μεγάλη εκκρεμότητα. Είναι ένα μεγάλο ζήτημα που αφορά τους φοιτητές, αφορά τους αποφοίτους που βρίσκονται ήδη στην αγορά εργασίας και υπάρχει μία άμεση πίεση να προχωρήσετε πολύ γρήγορα στην έκδοση των επαγγελματικών δικαιωμάτων. 
    Η κυβέρνηση του ΠΑΣΟΚ έκανε το μεγάλο βήμα με την ψήφιση το 2001 των περισσοτέρων από τα προεδρικά διατάγματα. Σήμερα ένα νέο αδιέξοδο δημιουργείται μετά και από τη νέα απόφαση του Συμβουλίου της Επικρατείας. Η Κυβέρνηση και τα αρμόδια Υπουργεία γνώριζαν την απόφαση αυτή από τον Ιούνιο του 2004, δυστυχώς, όμως, καμία πρωτοβουλία δεν πάρθηκε στο συγκεκριμένο θέμα. Αντίθετα, κωλυσιέργησαν αδικαιολόγητα παραπέμποντας το θέμα στο ΕΣΥΠ. Γιατί; Για να μη συγκρουστούμε. 
    Το ζήτημα δεν είναι εδώ εάν πρέπει να συγκρουστείς ή όχι. Όταν τα θέματα επιβάλλουν λύσεις, οφείλουν οι πολιτικές ηγεσίες να δίνουν λύσεις. Και οι λύσεις βεβαίως έχουν και κόστος αλλά είναι αναγκαίες, πάνε τη χώρα μπροστά και ταυτόχρονα την κοινωνία. 
    Οι φοιτητές, κύριε Υπουργέ, και οι πτυχιούχοι και τα ίδια τα εκπαιδευτικά ιδρύματα για το κύρος τους ζητούν: Τα σχέδια των προεδρικών διαταγμάτων πρέπει να ανταποκρίνονται στις απαιτήσεις του ν. 2916/2001 και να μην υπολείπονται ταυτόχρονα από τα δικαιώματα που αποδίδονται στους πτυχιούχους ισοτίμων με τα ΤΕΙ ιδρυμάτων του εξωτερικού.
    Μεγάλες καθυστερήσεις παρατηρούνται στο διορισμό των χιλίων διακοσίων εκπαιδευτικών για κάλυψη μονίμου εκπαιδευτικού προσωπικού, που υπολείπεται από τις δύο χιλιάδες θέσεις που είχε ξεκινήσει το ΠΑΣΟΚ το 2003. Τα ιδρύματα ζητούν την άμεση κάλυψη των θέσεων και λόγω πρόσθετων προβλημάτων που δημιουργούνται από τη συνταξιοδότηση.
    Τι δεν θέλουν, όμως, κύριε Υπουργέ και τι σας καταλογίζουν; Ότι προσπαθείτε να βρείτε δικαιολογία να τα πάτε προς τα πίσω. Προσπαθείτε να περάσετε τη διαδικασία μέσα από το Υπουργείο Εθνικής Οικονομίας, που ξέρετε ότι πολύ δύσκολα –και αυτό ακριβώς κάνει μέχρι σήμερα- θα σας δώσει τους αντίστοιχους πόρους. Άρα, σκοπίμως κωλυσιεργείτε.
    Υπάρχει επίσης ένα μεγάλο θέμα που αφορά τους εκτάκτους καθηγητές. Πάνω από το 50% με 60% των διδακτικών ωρών καλύπτονται με έκτακτο εκπαιδευτικό προσωπικό. Βεβαίως, είναι υψηλών απαιτήσεων και πολύ χρήσιμο. Όμως υπάρχουν εδώ δύο ζητήματα. Το ένα είναι ότι αυτή η πρακτική -και εδώ υπάρχει μεγάλη ευθύνη δική μας και το αναγνωρίζουμε- δεν βοηθάει στο να παραχθεί ένα ολοκληρωμένο επιστημονικό έργο, που πραγματικά θα βοηθήσει την προσπάθεια που κάνουμε για την ανωτατικοποίηση των ΤΕΙ, σε επίπεδο παροχής ουσιαστικού περιεχομένου στην αναβάθμιση των σπουδών, γιατί δεν μπορεί να ενταχθεί και δεν εντάσσεται στα ερευνητικά προγράμματα, σε έναν ολοκληρωμένο σχεδιασμό. 
    Υπάρχει, όμως, ένα δεύτερο ζήτημα που καλείστε να απαντήσετε. Και δεν αρκεί που δεν τους πληρώνετε τους ανθρώπους αυτούς για πάνω από πέντε μήνες, αλλά ταυτόχρονα δεν δέχεστε και κανένα από τα θΕΣΑΑικά αιτήματα που έχουν. Είναι ένα μέρος της εκπαιδευτικής κοινότητας, είναι ένα μέρος που εντάσσει τη δύναμή του, τη δύναμη της γνώσης τους στο συνολικό παραγόμενο εκπαιδευτικό προϊόν. 
    Άρα, δηλαδή πώς απαντάτε σ’ αυτούς τους ανθρώπους που περιμένουν; Τα περισσότερα απ’ αυτά είναι θΕΣΑΑικά. Έχουν να κάνουν με τη συμμετοχή στα συλλογικά όργανα, έχουν να κάνουν με το αίτημά τους να έχουν ίδιο ωράριο απασχόλησης με τους μόνιμους, κατ’ αντιστοιχία και οι αμοιβές, έχουν να κάνουν με την ίση μεταχείριση μονίμων και εκτάκτων στα προγράμματα, μεταπτυχιακά, ερευνητικά, κοινοτικά και ταυτόχρονα με την τήρηση του χρονοδιαγράμματος των διαδικασιών πρόσληψης.
    Το πρόγραμμα του ΕΠΕΑΕΚ, κύριε Υπουργέ, έχει σταματήσει. Κανένα έργο αυτήν τη στιγμή δεν λειτουργεί, δεν έχει ξεκινήσει ή έχει σταματήσει σε όλα τα ΤΕΙ, στην περιφέρεια και στο κέντρο.
    Οι συνεχείς αλλαγές της νομοθεσίας περί δημοσίων έργων και η υπολειτουργία του ΕΠΕΑΕΚ, έχει σταματήσει την απορρόφηση των κονδυλίων από την Ευρωπαϊκή Ένωση.
    Το πρόγραμμα δημοσίων επενδύσεων του 2005 δεν έχει γίνει, με αποτέλΕΣΑΑα όταν γίνει και αν γίνει το χρονικό διάστημα θα έχει ήδη εξαντληθεί και άρα στην ουσία δεν θα υπάρχει καμία απορρόφηση. 
    Κύριε Υπουργέ, επερωτάσθε και αυτήν τη στιγμή μέσω ημών απευθύνεστε στην ίδια την εκπαιδευτική κοινότητα, στο μεγάλο μέρος αριθμού των φοιτητών, απευθύνεστε στους γονείς που ματώνουν για να δώσουν από το εισόδημά τους για την εκπαίδευση –γιατί κοστίζει πολύ σήμερα η εκπαίδευση- και ταυτόχρονα απευθύνεστε στα ίδια τα ιδρύματα που περιμένουν ουσιαστικές πολιτικές στην αναβάθμισή τους. 
    Τα ΤΕΙ σε λίγο πρέπει να αξιολογηθούν. Όμως το να μειώσουμε τη δύναμή τους για να τα αξιολογήσουμε αρνητικά, είναι όχι μόνο λάθος στρατηγικής αλλά εκφράζει και μία σκοπιμότητα.
    Εμείς θέλουμε να αξιολογηθούν τα ΤΕΙ και πρέπει να αξιολογούνται τα εκπαιδευτικά ιδρύματά μας, αλλά πρέπει να υπάρχει και μία πολιτική, μια γενναία στήριξη, ούτως ώστε να πετύχουμε το καλύτερο δυνατό αποτέλΕΣΑΑα. Αυτό ζητά η εκπαιδευτική κοινότητα και αυτό δεν το δίνετε. 
    Επαναλαμβάνω, κύριε Υπουργέ, ότι επερωτάστε και για τα ζητήματα της υπό χρηματοδότησης που συνεχίζονται και για την καθυστέρηση στη ρύθμιση των επαγγελματικών δικαιωμάτων και για την αδικαιολόγητη μεγάλη καθυστέρηση της πλήρωσης των μεγάλων θέσεων και για τη μη υλοποίηση των αιτημάτων του έκτακτου προσωπικού. 
    Υπάρχει και ένα άλλο μεγάλο θέμα. Εμείς προσπαθήσαμε για μεγάλο διάστημα να φέρουμε πολύ κοντά στα πλαίσια της ανωτατικοποίησης των ιδρυμάτων το ερευνητικό και μεταπτυχιακό έργο των ΤΕΙ. Εσείς αυτήν τη στιγμή ό,τι είχε γίνει μέχρι σήμερα, όποια προσπάθεια είχε γίνει σήμερα ουσιαστική, αυτήν την ακυρώνετε. Δυστυχώς μια σειρά προγράμματα, που έχουν να κάνουν με τα μεταπτυχιακά προγράμματα σπουδών, εσείς δεν τα εγκρίνετε. Αυτό είναι ένα ζήτημα που αφορά την εκπαιδευτική κοινότητα. Είναι η δύναμη, το οξυγόνο σ’ αυτήν την κρίσιμη στιγμή που ζητούν τα εκπαιδευτικά ιδρύματα. 
    Νομίζω, κύριε Υπουργέ, ότι ανεξάρτητα από το χρόνο και ανεξάρτητα από την ατολμία σας, ο χρόνος που έχετε μπροστά σας, σας επιτρέπει να κινηθείτε άμεσα. Εάν δεν το κάνετε όμως τώρα και εάν όλα αυτά τα αφήσετε στη γενικότερη λογική της απραξίας, θα έχετε δημιουργήσει μεγάλα προβλήματα στο χώρο της εκπαίδευσης και τα ιδρύματα όχι μόνο θα σταματήσουν τις κινητοποιήσεις αλλά θα συνεχίσουν και θα είναι πιο αυξημένες.
    Ευχαριστώ.
    (Χειροκροτήματα από την πτέρυγα του ΠΑΣΟΚ)
    ΠΡΟΕΔΡΕΥΩΝ (Γεώργιος Σούρλας): Ευχαριστούμε πολύ, κύριε Κατσιφάρα.
Το λόγο έχει η συνάδελφος κ. Ευαγγελία Σχοιναράκη - Ηλιάκη.
ΕΥΑΓΓΕΛΙΑ ΣΧΟΙΝΑΡΑΚΗ - ΗΛΙΑΚΗ: Ευχαριστώ, κύριε Πρόεδρε.
Νομίζω ότι ήταν αναλυτικότατος ο εισηγητής συνάδελφος κ. Κατσιφάρας.
    Κύριε Υπουργέ, δεν ξέρω αν φταίει η πολιτική της απογραφής ή όχι. Αυτό που γνωρίζω καλά και το γνωρίζουν όλοι, η εκπαιδευτική κοινότητα, οι φοιτητές, αλλά και οι γονείς αφού υπάρχουν κινητοποιήσεις, είναι ότι τα ΤΕΙ υποχρηματοδοτούνται και υποβαθμίζονται με κάθε τρόπο. Γι’ αυτό άλλωστε υπάρχουν και κινητοποιήσεις σε εξέλιξη, όπως γνωρίζετε πολύ καλά. 
    Εκείνο που εγώ μπορώ να πω είναι ότι στη φόρα που έχει πάρει τελικά η Κυβέρνηση να χρεώνει το σήμερα στο χθες και στην κυβέρνηση του ΠΑΣΟΚ –όλα τα αρνητικά δηλαδή- έχει ξεχάσει να διαχειριστεί τις δικές της υποχρεώσεις απέναντι σε πολύ μεγάλα ζητήματα, όπως είναι και αυτό της παιδείας.
    Η προηγούμενη κυβέρνηση έκανε ένα τολμηρό βήμα, έκανε το βήμα της ανωτατοποίησης των ΤΕΙ. Μια προσπάθεια αναβάθμισης και ταυτόχρονα διασφάλισης όλων εκείνων των σημείων της μεταβατικής περιόδου για να μην υπάρχουν προβλήματα. 
    Τι παρατηρούμε σήμερα; Παρατηρούμε ξεκινώντας από τον προϋπολογισμό που εσείς διαμορφώσατε και τώρα υλοποιείτε –και τελικά διαπιστώνετε ότι δεν μπορεί να υλοποιηθεί- ότι παρά το γεγονός και τις μεγαλοστομίες του ίδιου του Πρωθυπουργού εδώ στη συζήτηση του προϋπολογισμού πως έχετε θέσει ως στόχο να φτάσει το 5% ο προϋπολογισμός για την εκπαίδευση στο τέλος της τετραετίας, για το 2005 είναι μειωμένος. Μειωμένη λοιπόν η χρηματοδότηση για τον προϋπολογισμό.
    Αυτό σημαίνει μειωμένες χρηματοδοτήσεις σε κάθε δράση στην πρωτοβάθμια, στη δευτεροβάθμια και στην τριτοβάθμια εκπαίδευση.
    Γνωρίζετε καλά ότι η πλειοψηφία των εκπαιδευτικών στα ΤΕΙ είναι έκτακτοι. Είναι το πολυπληθέστερο κομμάτι της εκπαιδευτικής κοινότητας. Θα σας δώσω μια εικόνα από τα ΤΕΙ της Κρήτης. Οι μόνιμοι εκπαιδευτικοί είναι διακόσιοι εννέα και οι έκτακτοι είναι εννιακόσιοι δεκατρείς. Τι γίνεται με αυτούς τους εννιακόσιους δεκατρείς ανθρώπους οι οποίοι έχουν κάνει πρόγραμμα ζωής τους τα ΤΕΙ και με βάση αυτόν τον οικογενειακό τους προγραμματισμό; Μένουν απλήρωτοι περίπου για έναν χρόνο. Τι γίνεται προς αυτήν την κατεύθυνση; Λέτε να κόψουν από τις λειτουργικές δαπάνες τα ΤΕΙ για να μπορέσουν να πληρώσουν τους έκτακτους. Μπορούν να γίνουν αυτά; Πώς; Πώς θα αντιμετωπιστούν τα υπόλοιπα προβλήματα στη λειτουργία των ΤΕΙ; 
    Βεβαίως υπάρχουν και άλλα δίκαια αιτήματα των εκτάκτων εκπαιδευτικών που χωρίς ιδιαίτερο κόστος μπορούν να αντιμετωπιστούν. Όπως καταγράφεται, κύριε Υπουργέ, στη σελίδα 107 του προγράμματός σας μπορούν να εξασφαλιστούν 10.000.000.000 ευρώ ετησίως εφόσον κατορθώσετε να μειώσετε τις δαπάνες. Και μέσα από αυτές τις δράσεις θα αυξήσετε κατά 35% τις κοινωνικές δαπάνες για την παιδεία και την υγεία κλπ.. Είναι η δεύτερη φορά που σε επερώτηση για χρηματοδοτήσεις και για προβλήματα στην εκπαίδευση ζητώ να μας πείτε τι έχετε κάνει προς αυτήν την κατεύθυνση, ούτως ώστε να αυξηθούν πραγματικά οι δαπάνες για την παιδεία και να έχουμε μια αναβαθμισμένη εκπαίδευση. Ουδέποτε όμως έχετε κάνει αναφορά. 
    Γνωρίζετε ότι υπάρχουν προβλήματα σε ζητήματα που κατά κόρον και επανειλημμένα έχουν τεθεί από τους ανθρώπους της εκπαιδευτικής κοινότητας στα ΤΕΙ, όπως για παράδειγμα νέες θέσεις εκπαιδευτικού προσωπικού. Σας στέλνονται οι προκηρύξεις από τους προέδρους των ΤΕΙ αλλά εσείς τις επιστρέφετε και δεν τις εγκρίνετε.
    (Στο σημείο αυτό την Προεδρική Έδρα  καταλαμβάνει ο  Α΄ Αντιπρόεδρος της Βουλής κ. ΣΩΤΗΡΗΣ ΧΑΤΖΗΓΑΚΗΣ)
    Ένα άλλο σημαντικό ζήτημα που αφορά τη λειτουργία των ΤΕΙ έχει σχέση με το πώς τα ακαδημαϊκά χαρακτηριστικά κατοχυρώνονται και τεκμηριώνονται. Γνωρίζουμε πολύ καλά ότι στο ν. 2916/2001 αναφέρεται ότι τμήματα ΤΕΙ, τα οποία πληρούν τα κριτήρια που καθορίζονται από τα οικεία όργανα αξιολόγησης των ιδρυμάτων ανωτάτης εκπαίδευσης μπορούν με εφαρμογή των σχετικών διατάξεων που ισχύουν κάθε φορά για τη διεξαγωγή προγραμμάτων μεταπτυχιακών σπουδών να συνδιοργανώνουν διατμηματικά τέτοια τμήματα με πανεπιστήμια εσωτερικού ή ομοταγή εξωτερικού. Έχει γίνει κάτι προς αυτήν την κατεύθυνση; Γιατί το Υπουργείο Παιδείας δεν εγκρίνει όλες τις προτάσεις και τις σχετικές αποφάσεις των πανεπιστημιακών οργάνων; Τι θα κάνετε προς αυτήν την κατεύθυνση; 
    (Χειροκροτήματα από την πτέρυγα του ΠΑΣΟΚ)
    ΠΡΟΕΔΡΕΥΩΝ (Σωτήρης Χατζηγάκης): Η κ. Ράπτη έχει το λόγο.
    ΣΥΛΒΑΝΑ ΡΑΠΤΗ: Κύριε Πρόεδρε, έχω στα χέρια μου ένα καλαίσθητο βιβλιαράκι. Έχει ωραία χρώματα και πολύ καλές γραμματοσειρές. Φοβάμαι όμως ότι δεν μπορώ να πω το ίδιο για το περιεχόμενό του. Ξέρετε ότι αυτό το βιβλίο γράφει απ’ έξω «Το κυβερνητικό μας πρόγραμμα για την παιδεία – το πλήρες κείμενο – Νέα Δημοκρατία». Γυρίζω στο κεφάλαιο 6, το οποίο αναφέρεται στα τεχνολογικά εκπαιδευτικά ιδρύματα. Μεταξύ άλλων διαβάζω: «Η κυβέρνηση του ΠΑΣΟΚ από το 1993 έως το 2000 δεν έκανε τίποτα σημαντικό για να βελτιώσει το επίπεδο των ιδρυμάτων ούτε φρόντισε να προχωρήσει στη λύση του προβλήματος των επαγγελματικών δικαιωμάτων των αποφοίτων». 
     Σ’ αυτό αισθάνομαι την ανάγκη να δώσω μία απάντηση, η οποία –πιστέψτε με- δεν θα χρειαστεί ούτε πολύ ώρα ούτε πολλά λόγια. Πρόκειται για εφτά σημεία. Δεν πρόκειται για τα εφτά θαύματα, σε περίπτωση που κάποιος σπεύσει να κάνει τον παραλληλισμό. Πρόκειται όμως για εφτά πολύ σημαντικά βήματα.
     Σημείο πρώτο, τα ΤΕΙ εναρμονίστηκαν με το άρθρο 16 του Συντάγματος. Σημείο δεύτερο, κατοχυρώθηκε η ακαδημαϊκότητα των τίτλων που χορηγούν τα τεχνολογικά εκπαιδευτικά ιδρύματα. Σημείο τρίτο, αναγνωρίστηκαν οι μεταπτυχιακοί τίτλοι που παίρνουν οι πτυχιούχοι των ΤΕΙ. Σημείο τέταρτο, κατοχυρώθηκε νομοθετικά η σύμπραξη, αλλά και η συνδιοργάνωση μεταπτυχιακών προγραμμάτων σε συνεργασία πανεπιστημίων και ΤΕΙ. Σημείο πέμπτο, κατοχυρώθηκε νομοθετικά η διεξαγωγή της έρευνας στα ΤΕΙ. Σημείο έκτο, κατοχυρώθηκε νομοθετικά η διάρκεια σπουδών σε οκτώ εξάμηνα. Σημείο έβδομο -και έχει ιδιαίτερη σημασία αυτό- θΕΣΑΑοθετήθηκε η δυνατότητα δωρεάν παρακολούθησης μεταπτυχιακών στο Ελληνικό Ανοιχτό Πανεπιστήμιο από έκτακτους εκπαιδευτικούς των ΤΕΙ στις κενές θέσεις που προβλέπονται για το μόνιμο εκπαιδευτικό προσωπικό με προσωποπαγή θέση. Αυτά τα εφτά πολύ σημαντικά πράγματα τα έκανε το ΠΑΣΟΚ, κύριε Πρόεδρε!
     Όμως, εδώ και ένα χρόνο έχουμε Κυβέρνηση της Νέας Δημοκρατίας και διερωτάται κανείς το εξής: Εφόσον σύμφωνα με το πρόγραμμα εδώ γράφετε ότι το ΠΑΣΟΚ δεν έκανε τίποτα σημαντικό, η ερώτηση είναι, τι το σημαντικό έχει κάνει στον ένα χρόνο και δύο μήνες σχεδόν που κυβερνά η Νέα Δημοκρατία; Η απάντηση είναι τίποτα, αλλά πραγματικά δεν θα την πω. Θα προτιμήσω να δείξω στοιχεία.
     Παίρνουμε, λοιπόν, ένα - ένα τα θέματα. Ξεκινάμε με τα επαγγελματικά δικαιώματα. Ακούσαμε την Υπουργό Παιδείας -η οποία και πάλι δεν μας τιμά με την παρουσία της σ’ αυτήν εδώ την Αίθουσα- να λέει στην προ ημερησίας διατάξεως συζήτηση για την παιδεία ότι υπάρχουν σαράντα δύο ειδικότητες των ΤΕΙ χωρίς επαγγελματικά δικαιώματα. Μάλιστα είπε ότι πρέπει να γίνουν συγκεκριμένες ενέργειες. Μα, συμφωνούμε να γίνουν συγκεκριμένες ενέργειες, μόνο που κάποιος πρέπει να τις κάνει και αυτός είναι η Κυβέρνηση. Το ΠΑΣΟΚ δεν είναι κυβέρνηση. Είναι η Νέα Δημοκρατία και άρα πρέπει να ενεργήσει τα δέοντα. 
     Το δεύτερο είναι ότι πρέπει να αποφασίσει η Νέα Δημοκρατία το εξής: Είναι σαράντα δύο οι ειδικότητες που χρειάζονται κατοχύρωση επαγγελματικών δικαιωμάτων ή είναι δεκαεφτά, όπως αναγράφεται στο πρόγραμμα;
     Υπάρχει όμως και κάτι άλλο ακόμα. Υπάρχουν ειδικότητες οι οποίες έχουν κατοχυρωμένα επαγγελματικά δικαιώματα. Γι’ αυτές κάνετε κάτι; Τις προωθείτε; Βοηθάτε τους αποφοίτους; Έχω συγκεκριμένα παραδείγματα και δεν μιλάω στον αέρα. Έχω εδώ δύο έγγραφα από τον πρόεδρο της διοικούσας επιτροπής των ΤΕΙ Ιονίων Νήσων τον κ. Παναγιώτη Κικίλια, ο οποίος λέει «προΐσταμαι ενός ΤΕΙ των Ιονίων Νήσων. Έχω εδώ δύο τμήματα που έχουν σαφή επαγγελματικά δικαιώματα οι απόφοιτοί τους». 
     (Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)
     Αν έχετε την καλοσύνη, κύριε Πρόεδρε, θα πάρω χρόνο και από τη δευτερομιλία μου. 
     Μιλάμε για το Τμήμα Βιολογικής Γεωργίας, από το οποίο έχουν ήδη αποφοιτήσει οι τριάντα πρώτοι σπουδαστές και μιλάμε επίσης για το τμήμα Τεχνολογίας Ήχου και Μουσικών Οργάνων, από το οποίο έχουν επίσης αποφοιτήσει φοιτητές. 
     Με έγγραφό του, πρώτο στις 9 Ιουλίου 2004 ο κ. Κικίλιας λέει «Στα επαγγελματικά δικαιώματα των αποφοίτων των τμημάτων αυτών, που αναφέραμε προηγουμένως, αναφέρεται η δυνατότητα απασχόλησης στην εκπαίδευση. Πλην όμως, δεν προβλέπεται κάτι ανάλογο στους διαγωνισμούς του δημοσίου, στους διαγωνισμούς του ΑΣΕΠ».
     Και λέει ο άνθρωπος: «Επειδή κάτι ανάλογο είναι πιθανόν να συμβεί και στον επικείμενο διαγωνισμό του Νοεμβρίου…» -το Νοέμβριο που μας πέρασε, λέει- «…παρακαλούμε…» -παρακαλεί το Υπουργείο ο άνθρωπος- «…να συμπεριληφθούν οι ειδικότητες Βιολογικής Γεωργίας και Τεχνολογίας Ήχου και Μουσικών Οργάνων». 
     Αυτά έγιναν τον Ιούλιο. 
     Επανέρχεται ο άνθρωπος το Νοέμβριο, στις 25 του μηνός, με το ίδιο αίτημα. Ακόμα περιμένει απάντηση! Αυτά για τα επαγγελματικά δικαιώματα. 
     Ερχόμαστε τώρα στο προσωπικό, που όπως είπαν οι συνάδελφοί μου παραμένει απλήρωτο, αλλά παρ’ όλα αυτά προσπαθεί να εργάζεται για να μη μείνουν οι μαθητές χωρίς μαθήματα και για να συνεχίσουν τα ΤΕΙ να έχουν ένα επίπεδο σπουδών. 
     Παρ’ όλα αυτά όμως υπάρχουν και εδώ κάποιες περίεργες κινήσεις. Έχω εδώ ένα άλλο έγγραφο –θα τα καταθέσω όλα αυτά στα Πρακτικά- το οποίο προέρχεται από το ΤΕΙ της Αθήνας. Έχει υπογραφή του προέδρου, του κ. Καλκάνη, ο οποίος λέει το εξής: «Στην περίπτωση που δεν βρίσκουμε έκτακτο προσωπικό με τα προσόντα τα οποία θα πρέπει να έχει, τότε τα μαθήματα δεν πρέπει να διεξάγονται». Έτσι γράφει μέσα εδώ το έντυπο. 
    «Έχουμε την άποψη …» -έτσι λέει ο κ. Καλκάνης- «… πως αυτή η δυνατότητα «νομίμων» εκπτώσεων στην ποιότητα της παρεχόμενης εκπαίδευσης υποβαθμίζει τα ιδρύματα». Λέει και άλλα πολλά. 
    Παράλληλα και ενώ υπάρχει αυτό το έγγραφο, από την πλευρά του Υπουργείου Παιδείας δεν δίνονται χρήματα για να προσληφθούν έκτακτοι. Και θα πει κάποιος σε συνδυασμό με αυτό που ανέφερα προηγουμένως, αυτές οι ενέργειες δεν συντείνουν στην αναβάθμιση των ΤΕΙ; Υπάρχει, όμως, ένα μυστικό εδώ και το μυστικό είναι το εξής: Μειώνονται οι έκτακτοι αλλά δεν μειώνονται οι ώρες εργασίας οι οποίες ανατίθενται σε άλλους ως υπερωρίες. Αυτά είναι τεχνάσματα και ξέρετε ότι τα ΤΕΙ για να αναβαθμιστούν έχουν ανάγκη από αληθινή χειροπιαστή υποστήριξη όχι από τεχνάσματα.
    Έχουμε άλλα ζητήματα, το ζήτημα των μεταπτυχιακών σπουδών. ΘΕΣΑΑοθέτησε το ΠΑΣΟΚ τη δυνατότητα –το είπαμε προηγουμένως- της σύμπραξης. Ελάτε, όμως, που η Κυβέρνηση δεν θέλει να την εφαρμόσει! Θα μου πει κάποιος, μα πώς το λες αυτό; Δεν το λέω εγώ, το λέει ο κ. Ταλιαδούρος και υπάρχει το σχετικό έγγραφο, το οποίο θα κατατεθεί στα Πρακτικά και βεβαίως θα πρέπει να μας απαντήσει εδώ το «γιατί». 
    Υπάρχει επίσης το θέμα της γενικότερης χρηματοδότησης. Το είπαν και οι συνάδελφοί μου. Είχε πει ο Πρωθυπουργός ότι «εμείς θέλουμε πραγματικά να αυξήσουμε τη χρηματοδότηση, να αναβαθμίσουμε την ποιότητα σπουδών και γι’ αυτό θα δώσουμε κονδύλια, θα το πάμε στο 5% του ΑΕΠ.»
    Ξέρετε τι βλέπω εδώ; Πέρυσι –μιλάω επί εποχής ΠΑ.ΣΟ.Κ.- ήταν 3,61% του ΑΕΠ με κυβέρνηση Νέας Δημοκρατίας έχουμε 3,58% του ΑΕΠ. Ο καθένας κάνει τις συγκρίσεις και βγάζει τα συμπεράσματά του. Πέραν αυτών όμως, ακολουθεί και στην περίπτωση της χρηματοδότησης των ΤΕΙ η Κυβέρνηση τη γνωστή λογιστική αλχημεία. Παίρνει, λοιπόν, χρήματα τα οποία δόθηκαν το 2004 και τα προσθέτει στον προϋπολογισμό του 2005. Έρχεται, λοιπόν και μας λέει όχι μόνο για τα ΤΕΙ αλλά για τα πανεπιστήμια ότι «εμείς δώσαμε περισσότερα χρήματα» και μας παρουσιάζετε διαφορές. Για τα πανεπιστήμια μας δίνει μία διαφορά 15,62%. Λάθος. Πώς βγαίνει το 15,62%; Διότι σ’ αυτά που έδωσε το 2004 προσθέτει και την έκτατη συμπληρωματική επιχορήγηση των 17.000.000 ευρώ. Σε πραγματικούς αριθμούς, σε αληθινή λογιστική η διαφορά είναι 7,87% και όχι 15,62%.
    Πάμε στα ΤΕΙ. Στα ΤΕΙ μάς δίνει μία διαφορά 21,44%. Πώς; Με τη γνωστή λογιστική αλχημεία, την έκτακτη συμπληρωματική επιχορήγηση την κολλάμε στο 2005. Έτσι, λοιπόν, έχουμε μία διαφορά 21,44%, ενώ στην πραγματικότητα η διαφορά είναι 7,82%. 
    Θα μπορούσαμε να μιλάμε πραγματικά, δυστυχώς, πάρα πολλές ώρες γι’ αυτές τις υποθέσεις, πλην όμως δεν έχουμε το χρόνο. Έχει όμως ακόμη το χρόνο η Κυβέρνηση, εάν πραγματικά θέλει να αναβαθμίσει τα ΤΕΙ. Και λέμε «αν πραγματικά θέλει» γιατί πολύ φοβόμαστε ότι ο συνδυασμός της υποχρηματοδότησης με τη μείωση του αριθμού εισακτέων, με τη μη πληρωμή του έκτακτου προσωπικού, οδηγεί σε μια πορεία τα ΤΕΙ, στην πορεία της υποβάθμισης και του λουκέτου. Αν όμως αυτό θέλει η Κυβέρνηση, οφείλει να το πει ξεκάθαρα στον ελληνικό λαό, στα παιδιά και στις οικογένειές τους, που σε δύο μόλις μήνες θα συμπληρώσουν μηχανογραφικά δελτία για να εισαχθούν στα ΤΕΙ. 
    Σας ευχαριστώ, κύριε Πρόεδρε.
    (Στο σημείο αυτό η Βουλευτής κ. Συλβάνα Ράπτη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
    (Χειροκροτήματα από την πτέρυγα του ΠΑΣΟΚ)
    ΠΡΟΕΔΡΕΥΩΝ (Σωτήρης Χατζηγάκης): Ευχαριστώ, κυρία Ράπτη.
    Ο κ. Κεγκέρογλου έχει το λόγο.
    ΒΑΣΙΛΕΙΟΣ ΚΕΓΚΕΡΟΓΛΟΥ: Ευχαριστώ, κύριε Πρόεδρε.
    Κύριε Υπουργέ, τα ΤΕΙ δημιουργήθηκαν στη θέση των υποβαθμισμένων αποδιοργανωμένων και καταδικασμένων στη συνείδηση του λαού και της νεολαίας ΚΑΤΕΕ και οι κυβερνήσεις του ΠΑΣΟΚ με το ν. 1404/1983 αλλά και με ένα συνολικό σχεδιασμό που υλοποίησαν τα επόμενα χρόνια δημιούργησαν ΤΕΙ που άρχισαν να ξεφεύγουν σιγά-σιγά από τη σκιά των πανεπιστημίων και των πολυτεχνείων. Κατέκτησαν σταδιακά ένα ποιοτικό επίπεδο εκπαίδευσης χωρίς να λείπουν οι μεγάλες ή οι μικρές διαφοροποιήσεις από ίδρυμα σε ίδρυμα και από τμήμα σε τμήμα.
     Μετά από δεκαεπτά χρόνια λειτουργίας των ΤΕΙ, το 2001 η κυβέρνηση προχώρησε με το ν. 2916 στην ουσιαστική θΕΣΑΑοθέτηση της ανώτατης πια τεχνολογικής εκπαίδευσης. Η Νέα Δημοκρατία πέρυσι τέτοιον καιρό παρέλαβε τα ΤΕΙ της χώρας μας με ένα σύγχρονο θΕΣΑΑικό πλαίσιο, με λυμένα ή δρομολογημένα τα περισσότερα ζητήματα και με κάποια ανοικτά ζητήματα, αλλά μέσα από μια δυναμική πορεία εξέλιξης και αναβάθμισης των ΤΕΙ. Ενδεικτικό είναι ότι πάνω από τριάντα προγράμματα μεταπτυχιακών σπουδών είχαν εγκριθεί και πολλά είχαν ξεκινήσει με σύμπραξη ή συνδιοργάνωση με τμήματα πανεπιστημίων της Ελλάδας και του εξωτερικού. 
     Εσείς, κύριε Υπουργέ, καταφέρατε να βαλτώσετε αυτήν τη σημαντική πορεία των ΤΕΙ μέσα σε ένα χρόνο. Ας δούμε, όμως, τι συγκεκριμένα λέγατε, κύριε Υπουργέ, στο πρόγραμμά σας. Λέγατε, λοιπόν, τα εξής:
     «Η Νέα Δημοκρατία με το πρόγραμμά της για τα ΤΕΙ δΕΣΑΑεύεται: 
     Πρώτον, να χρηματοδοτήσει και να στηρίξει επαρκώς όλα τα ΤΕΙ της χώρας για μια περίοδο τεσσάρων ετών, προκειμένου να τους δώσει το χρόνο και οικονομικά μέσα, για να βελτιωθούν. 
     Δεύτερον, να αξιολογήσει όλα τα ΤΕΙ μετά τη λήξη της περιόδου αυτής και όσα έχουν φθάσει στα πανεπιστημιακά στάνταρ να αποκτήσουν τα αντίστοιχα ακαδημαϊκά χαρακτηριστικά. 
     Τρίτον, για τις εργασιακές σχέσεις του εκπαιδευτικού προσωπικού θα γίνει ειδική ρύθμιση λόγω του μεγάλου αριθμού των ωρομισθίων. 
     ΔΕΣΑΑεύεται, επίσης, να καθορίσει τα επαγγελματικά δικαιώματα των ειδικοτήτων που εκκρεμούν με συζήτηση και διάλογο μέσα στον πρώτο χρόνο κυβερνητικής θητείας. Ένα σοβαρό και αξιόπιστο κράτος δεν μπορεί να δίνει πτυχία χωρίς επαγγελματικά δικαιώματα» λέγατε. 
     Ας δούμε τι κάνατε επί δεκατρείς μήνες. Κατ’ αρχήν για το θέμα της χρηματοδότησης του προϋπολογισμού των ΤΕΙ το έλλειμμα που διαμορφώθηκε για το 2004, όπως είναι γνωστό, ξεπέρασε τα 25.000.000 ευρώ, τα ΤΕΙ οδηγήθηκαν σε σοβαρή κρίση και, παρά τις πιέσεις μας και τα αιτήματα των προέδρων, το Υπουργείο άργησε πολύ να ανταποκριθεί εν μέρει. Η Κυβέρνηση δεν προώθησε την κάλυψη αυτού του ελλείμματος, αλλά με το φετινό προϋπολογισμό των ιδρυμάτων –τα 105.000.000 ευρώ- δημιουργεί σημαντικότερα προβλήματα. 
     Εσείς, κύριε Υπουργέ, στη Β΄ Σύνοδο των Προέδρων ανακοινώσατε ότι φέτος είναι 105.000.000 ευρώ έναντι 90.000.000 ευρώ της περυσινής χρονιάς, δηλαδή υπάρχει μια αύξηση της τάξεως του 17%. Γράφηκε σε όλες τις εφημερίδες, δώσατε συνεντεύξεις, κάνατε δηλώσεις και νομίζετε ότι όλοι σας πίστεψαν. 
     Να σας πω ένα συγκεκριμένο παράδειγμα: Σε μια γραπτή ερώτησή μου, στην 5416 το δωδέκατο μήνα, λέτε ότι για το οικονομικό έτος 2005 έχουν γραφεί πιστώσεις 105.000.000 ευρώ έναντι 100.800.000 ευρώ του 2004. Εδώ μπαίνει ένα θέμα: Πότε ήταν η αλήθεια; Όταν μιλούσατε στους προέδρους των ΤΕΙ ή όταν μου απαντάτε γραπτά; 
     Η αύξηση, αν λάβουμε υπόψη αυτό το οποίο απαντήσατε σε μένα, είναι όχι 17%, αλλά 5%. Όμως, υπάρχει πραγματικά αυτή η αύξηση ή μήπως είναι μείωση; Έρχομαι στα 15.000.000 ευρώ από τα 105.000.000, τα οποία αφορούν τη λειτουργία των καινούργιων τμημάτων που λειτουργούσαν τον προηγούμενο χρόνο με βάση το πρόγραμμα ΕΠΕΑΕ. 
     Έτσι, καταλήγουμε στο συμπέρασμα ότι μόνο τα 90.000.000 είναι για τα αντίστοιχα τμήματα των ΤΕΙ του προηγούμενου χρόνου, που λειτούργησαν με 100.000.000 ευρώ. Έχουμε μια μείωση της τάξεως του 10%. Και αυτήν τη μείωση εσείς την παρουσιάζετε ως αύξηση 10%. Καμιά συνέπεια, λοιπόν, στο θέμα της χρηματοδότησης. Οδηγείτε τα ΤΕΙ σε δραματική κατάσταση, σε υποβάθμιση και σε αδιέξοδο. 
     Ας δούμε, όμως, ένα άλλο θέμα, αυτό των εκτάκτων, μήπως εκεί είστε συνεπείς. Οι περίπου επτάμισι χιλιάδες έκτακτοι συμβασιούχοι διδάσκοντες παραμένουν απλήρωτοι για μεγάλο χρονικό διάστημα. Με δεδομένο ότι αυτοί οι εκπαιδευτικοί καλύπτουν μεγάλο ποσοστό των μαθημάτων των ΤΕΙ έχουμε προβλήματα που μπορούν να καταλήξουν μέχρι και στην απώλεια του εαρινού εξαμήνου. Υποσχεθήκατε στην αρχή –έχω γραπτή απάντηση από το Υπουργείο Εσωτερικών- ότι εντάσσονται στο π.δ. 164. Στη συνέχεια το αναιρέσατε, μέσω γνωμοδότησης του συμβουλίου που στείλατε σε όλα τα ΤΕΙ. Επίσης δεν αναγνωρίζετε ακόμη και την προϋπηρεσία τους, εάν οι άνθρωποι ήθελαν να εργαστούν στη δευτεροβάθμια εκπαίδευση. Αρνηθήκατε ακόμη και το διάλογο γι’ αυτό το θέμα. 
     Οι άνθρωποι αυτοί περνούν ένα Γολγοθά εδώ και δέκα μήνες. Έρχεται το Πάσχα και εσείς τους λέτε να «περάσουν» αυτό το Πάσχα με δανεικά. 
    Νομίζω ότι αυτό είναι η μια πλευρά της ανάλγητης πολιτικής σας, που δεν οφείλεται μόνο στο Υπουργείο Παιδείας –πρέπει να το πούμε από μόνοι μας- οφείλεται συνολικά στην οικονομική πολιτική της Κυβέρνησης. 
    Πού είναι η ειδική ρύθμιση για το έκτακτο προσωπικό, που λέγατε προεκλογικά; 
    Ας δούμε, όμως, μήπως ήσασταν συνεπείς στην άλλη διακήρυξη, που αφορά τα επαγγελματικά δικαιώματα. Τότε αναφέρατε ότι εντός του πρώτου χρόνου της κυβερνητικής θητείας θα λύνατε αυτό το θέμα. Τα επαγγελματικά δικαιώματα, όπως ειπώθηκε από τη συνάδελφο κ. Ράπτη, προηγουμένως, κατοχυρώθηκαν με μία σειρά προεδρικά διατάγματα από το 1989 μέχρι το 1993. Ασφαλώς είχαν μείνει πίσω πολλές ειδικότητες, για τις οποίες δεν είχαν εκδοθεί τα προεδρικά διατάγματα. Όταν, όμως, αναλάβατε την Κυβέρνηση, αναλάβατε και έτοιμα προεδρικά διατάγματα για όλες τις ειδικότητες, που είχαν εκπονηθεί μέχρι τον Αύγουστο του 2003, είχαν σταλεί στη νομοπαρασκευαστική επιτροπή και είχαν ολοκληρώσει τη νομική διαδικασία και οφείλετε αυτά τα προεδρικά διατάγματα να τα προχωρήσετε. 
    Έχουμε σαφώς την εξέλιξη της ακύρωσης του προεδρικού διατάγματος 318/1994. Όμως, οφείλετε σήμερα και να επανεκδώσετε το π.δ. 318, λαμβάνοντας υπόψη την οδηγία 89/48, αλλά και τα έτοιμα προεδρικά διατάγματα, τα οποία έχετε.
    Δεν είναι δυνατό, κύριε Υπουργέ, να μπορούν απόφοιτοι ΤΕΙ των υπόλοιπων χωρών της Ευρωπαϊκής Ένωσης να γραφτούν στα ελληνικά επιμελητήρια και εμείς να μη δίνουμε στους απόφοιτους των ελληνικών ΤΕΙ επαγγελματικά δικαιώματα, τα οποία τους ανήκουν. Επαναλαμβάνω ότι αυτό είχατε δΕΣΑΑευθεί να το κάνετε εντός του πρώτου χρόνου. Και ένα αξιόπιστο κράτος δεν μπορεί να δίνει πτυχία, χωρίς επαγγελματικά δικαιώματα. Πώς μία σοβαρή και αξιόπιστη Κυβέρνηση θα δώσει πτυχία τον Ιούνιο, χωρίς να έχετε κατοχυρώσει αυτό που είπατε ότι θα κάνετε στον πρώτο χρόνο; 
    Για την αξιολόγηση των ιδρυμάτων, που λέγατε στο πρόγραμμά σας, ότι θα γίνει μετά τη λήξη της περιόδου, της περυσινής σχολικής χρονιάς δηλαδή, δεν νομίζω να κάνατε τίποτα. Εκεί δεν κινήθηκε τίποτα, πέρα από τις συζητήσεις. Στις 20 Μαΐου, αν δεν απατώμαι, στο Μπέργκεν της Νορβηγίας, θα πρέπει να συνεχιστεί η συζήτηση που άρχισε στην Μπολόνια, στην Πράγα και στο Βερολίνο και πρέπει να παρουσιάσετε ένα σύστημα αξιολόγησης, μία πρόταση, ένα νομοθέτημα. Μήπως έχετε ήδη λάβει αποφάσεις χωρίς διάλογο; Μήπως έχετε προχωρήσει στα ζητήματα αυτά και δεν μας έχετε ενημερώσει; Θα ήθελα να έχουμε μία ενημέρωση πάνω σ’ αυτό το θέμα.
    Και να αναφερθώ στα στοιχεία που σας είπα, τα οποία όχι μόνο δεν δείχνουν ότι είχαμε πρόοδο στα ζητήματα των ΤΕΙ, αλλά με την πολιτική σας δημιουργήσατε σοβαρά αδιέξοδα, τα οποία στραγγαλίζουν την εκπαιδευτική κοινότητα, τους φοιτητές και τους εκπαιδευτικούς και οδηγούν τα ΤΕΙ σε αδιέξοδο. Η πολιτική σας θυμίζει την κατάσταση των ΚΑΤΕΕ πριν είκοσι τρία χρόνια. 
    Κύριε Υπουργέ, το ΤΕΙ της Κρήτης, όπως αναφέρθηκε και προηγούμενα, έχει περιέλθει, όπως και τα άλλα ΤΕΙ της χώρας, σε μικρότερο ή σε μεγαλύτερο βαθμό, λόγω της ασυνέπειας της πολιτικής σας, λόγω των πολλών οφειλών που υπάρχουν, σε δραματική κατάσταση. Δεν γίνονται όλα τα μαθήματα, δεν λειτουργούν όλα τα τμήματα, όπως πρέπει, δεν υπάρχει εύρυθμη λειτουργία, δεν βλέπω να ενδιαφέρεστε και να νοιάζεστε γι’ αυτό. Συνδικαλιστικά μπορεί να λέτε «δώσαμε 2.000.000 για να πληρωθούν οι εργολάβοι, να προχωρήσουν κάποια έργα», αλλά εκείνο το μεράκι, εκείνο το ενδιαφέρον που θα θέλαμε από εσάς, σαν Υπουργείο, για την εκπαιδευτική διαδικασία, για τους φοιτητές, των οποίων το μέλλον παίζεται μ΄ ένα εξάμηνο, δεν το βλέπουμε να υπάρχει από την πλευρά σας. Έτσι, θα ήθελα και σ’ αυτό να αναφερθείτε και να δώσετε σήμερα ένα τέλος στην απραξία της κυβερνητικής πολιτικής στον τομέα αυτό. 
    Ευχαριστώ.
    (Χειροκροτήματα από την πτέρυγα του ΠΑΣΟΚ)
    ΠΡΟΕΔΡΕΥΩΝ (Σωτήρης Χατζηγάκης): Ο κ. Έξαρχος έχει το λόγο.
    ΒΑΣΙΛΕΙΟΣ ΕΞΑΡΧΟΣ: Ευχαριστώ, κύριε Πρόεδρε.
    Πάνω από ένα χρόνο τώρα, κυρίες και κύριοι συνάδελφοι, ο ελληνικός λαός διαπιστώνει κάθε μέρα και περισσότερο τη διάψευση των προεκλογικών υποσχέσεων της Νέας Δημοκρατίας, τη μεγάλη απόσταση, το χάσμα, θα έλεγα, μεταξύ των ωραίων προεκλογικών λόγων και των μετεκλογικών πράξεων. Διαπιστώνει ο ελληνικός λαός ότι η χώρα έχει καθηλωθεί σ΄ ένα καθεστώς μεταολυμπιακής μελαγχολίας, με κύρια στοιχεία το σκεπτικισμό, την ανασφάλεια και την αγωνία για το αύριο. Ποτέ στο παρελθόν κυβέρνηση δεν προβλημάτισε, δεν διέψευσε, δεν απογοήτευσε τόσους πολλούς πολίτες σε τόσο σύντομο χρονικό διάστημα. 
    Εμείς, κύριε Πρόεδρε, έχουμε ξεκαθαρίσει ότι, ιδιαίτερα στα θέματα της παιδείας, που είναι θέματα υψηλής προτεραιότητας για τη χώρα, ασκούμε και θα ασκήσουμε εποικοδομητική κριτική, ασκούμε και θα ασκήσουμε υπεύθυνη, αξιόπιστη, σοβαρή, αλλά μαχητική αντιπολίτευση, γιατί πιστεύουμε ότι μέσα από τον εθνικό διάλογο απαιτείται να κάνουμε άλματα στον τομέα της εκπαίδευσης, αν θέλουμε να συμμετάσχουμε ενεργά στον παγκόσμιο καταμερισμό της γνώσης και της εργασίας, σε μία εποχή μάλιστα έντονου ανταγωνισμού, σε μία παγκοσμιοποιημένη κοινωνία. 
    Για μας η επένδυση στη γνώση και στην έρευνα, η επένδυση στην παιδεία πρέπει να αποτελεί κορυφαία επιλογή. Θέλουμε ένα εκπαιδευτικό σύστημα υψηλού επιπέδου, θέλουμε ισχυρά πανεπιστήμια και ανώτατα ΤΕΙ που θα μπορούν να παρέχουν ίσες ευκαιρίες μόρφωσης στους νέους και στις νέες, αλλά και να συνδέονται με τις ανάγκες της παραγωγής και την περιφερειακή ανάπτυξη. 
    Χρειαζόμαστε μία παιδεία, χρειαζόμαστε πανεπιστήμια και ανώτατα ΤΕΙ που απελευθερώνουν δημιουργικές δυνάμεις, που δημιουργούν και διευρύνουν ευκαιρίες απασχόλησης για τις νέες και τους νέους, όχι μόνο στα μεγάλα αστικά κέντρα, αλλά σε ολόκληρη την ελληνική περιφέρεια. 
    Και είναι προφανές –το βλέπουμε αυτό στους δεκατρείς μήνες- ότι η Κυβέρνηση αδυνατεί να ανταποκριθεί στις ανάγκες της παιδείας του μέλλοντος. Τα προβλήματα, όμως, δεν μπορούν να περιμένουν, απαιτούν λύσεις. Και είναι φανερό, ιδιαίτερα σε ό,τι αφορά τα ΤΕΙ, η Κυβέρνηση δείχνει να ξεχνά και την ύπαρξή τους. Έχουν αφεθεί στην τύχη τους. Περιγράφηκε και από τον εισηγητή, αλλά και από τους άλλους συναδέλφους πριν η εικόνα. Είναι η ίδια εικόνα σε όλη τη χώρα, που οφείλεται βασικά στη μειωμένη χρηματοδότηση και αυτό οδηγεί τα ΤΕΙ στην αδυναμία να ανταποκριθούν στο ρόλο τους και την αποστολή τους. Είναι, όμως, σαφές ότι ανώτατα τεχνολογικά ιδρύματα υποχρηματοδοτούμενα με βασικές ελλείψεις μόνιμου εκπαιδευτικού προσωπικού, με σοβαρές αδυναμίες στις κτηριακές και εργαστηριακές υποδομές, χωρίς προσδιορισμένα και κατοχυρωμένα επαγγελματικά δικαιώματα, με χαμηλά αμειβόμενους καθηγητές, δύσκολα μπορούν να συμμετάσχουν ενεργά στον ενιαίο ακαδημαϊκό χάρτη της ανώτατης εκπαίδευσης της Ευρωπαϊκής Ένωσης.
    Είναι χαρακτηριστικό, κύριε Υπουργέ, το παράδειγμα των ΤΕΙ της Λάρισας. Θα πρέπει να σας πω ότι στη Λάρισα υπάρχουν τμήματα, όπου μία συσκευή αντιστοιχεί σε είκοσι σπουδαστές ίσως και παραπάνω, ένας καθηγητής αντιστοιχεί σε σαράντα σπουδαστές. Θα μου πείτε: «Αυτή η κατάσταση δημιουργήθηκε στον ένα χρόνο;» Υπήρχαν προβλήματα, αλλά το μήνυμα που έχετε εκπέμψει προς τις διοικήσεις, για περιστολές των δαπανών, εκλαμβάνεται ως περιστολή σε ό,τι αφορά τις προσλήψεις έκτακτου προσωπικού, με ό,τι αυτό σημαίνει για το επίπεδο των γνώσεων. 
    Πρέπει επίσης να σας πω, ότι τουλάχιστον σε ό,τι αφορά στην προμήθεια εξοπλισμού, υπάρχει το τομεακό πρόγραμμα του Υπουργείου Παιδείας και το ΤΕΙ της Λάρισας έχει υποβάλει προγράμματα για την προμήθεια εξοπλισμού. Πότε, κύριε Υπουργέ, θα γίνει η έγκριση; Δεν έχει γίνει καν η έγκριση της προμήθειας. Πότε θα γίνουν οι διαγωνισμοί για την προμήθεια; Διότι εδώ δεν είναι ζήτημα έλλειψης πόρων, εδώ είναι ζήτημα να κινηθούν γρηγορότερα οι διαδικασίες στο Υπουργείο, ώστε να δοθούν οι εγκρίσεις.
    Για μας είναι σαφές ότι αυτό που προέχει είναι η οικονομική στήριξη των ΤΕΙ, η προκήρυξη θέσεων μόνιμου προσωπικού εκπαιδευτικού και τεχνικού και η βελτίωση των εργαστηριακών και κτηριακών υποδομών. Και υπάρχουν πόροι γι’ αυτά. 
    Πότε θα πληρωθούν –και θέλω μία απάντηση σ’ αυτό, κύριε Υπουργέ- οι έκτακτοι του ΤΕΙ της Λάρισας; Από τον Οκτώβρη έχουν να πάρουν έστω και ένα ευρώ. Και βεβαίως είναι σαφές –και κλείνω, κύριε Πρόεδρε- ότι μία άλλη προοπτική για τα ΤΕΙ είναι απαραίτητη στη χώρα, προκειμένου αυτά να μπορούν να συμμετάσχουν και να παίξουν ένα σοβαρό ρόλο στην περιφερειακή ανάπτυξη. 
Διότι γνωρίζουμε ότι κρίσιμες σχολές παίζουν σοβαρό ρόλο και στην τοπική οικονομία και την τοπική ανάπτυξη. Αυτήν την άλλη προοπτική φαίνεται ότι η Κυβέρνηση δεν την αντιλαμβάνεται ως ένα βασικό στοιχείο της πολιτικής της. 
     Είναι, όμως, απαίτηση των σπουδαστών, των εκπαιδευτικών, των γονιών, της τοπικής κοινωνίας η αναβάθμιση των ανώτατων τεχνολογικών εκπαιδευτικών ιδρυμάτων και προς αυτήν την κατεύθυνση εμείς θα αγωνιστούμε μαζί με όλους τους φορείς της εκπαιδευτικής κοινότητας με όλες μας τις δυνάμεις. 
     Ευχαριστώ, κύριε Πρόεδρε. 
     (Χειροκροτήματα από την πτέρυγα του ΠΑΣΟΚ)
     ΠΡΟΕΔΡΕΥΩΝ (Σωτήρης Χατζηγάκης): Ευχαριστώ, κύριε Έξαρχε. 
     Ο κύριος Υπουργός έχει το λόγο. 
     ΣΠΥΡΙΔΩΝ ΤΑΛΙΑΔΟΥΡΟΣ (Υφυπουργός Εθνικής Παιδείας και Θρησκευμάτων): Κυρία και κύριοι συνάδελφοι, έχουν περάσει σχεδόν τέσσερα χρόνια από την ψήφιση του ν. 2916, ενός νόμου που ενώ ορθά κατέτασσε τα ΤΕΙ στην ανώτατη βαθμίδα της εκπαίδευσης, εντούτοις δεν εξασφάλιζε και την ουσιαστική τους ένταξη, αφού άφησε ανοικτά πολλά θέματα. 
     Θυμούμαι τα λόγια της κ. Δαμανάκη στην Επιτροπή Μορφωτικών Υποθέσεων όταν έλεγε ότι το νομοσχέδιο δεν εξασφάλιζε την ουσιαστική ένταξη των ΤΕΙ στην ανώτατη εκπαίδευση και ότι «λύνει με τρόπο υβριδικό το πρόβλημα των ΤΕΙ». Κυρίως, όμως, η πολιτική που εφαρμόστηκε από το 2001 έως το 2004 δεν ήταν αντίστοιχη με τις αυξημένες ανάγκες των ιδρυμάτων. 
     Ειδικότερα, πρώτον, οι κρατικές επιχορηγήσεις των ιδρυμάτων παρέμειναν εξαιρετικά χαμηλές και με δεδομένη την αύξηση του αριθμού των σπουδαστών, αλλά και τη μείωση του ωραρίου του μονίμου εκπαιδευτικού προσωπικού, που αυτομάτως σήμαινε την αύξηση των αναγκών σε έκτακτο εκπαιδευτικό προσωπικό, δεν αρκούσαν να καλύψουν τις βασικές ανάγκες λειτουργίας τους, με αποτέλΕΣΑΑα όλοι οι προϋπολογισμοί των ΤΕΙ τα τελευταία χρόνια να κλείνουν με σημαντικά ελλείμματα, που συσσωρευμένα αύξαναν ολοένα το πρόβλημα. 
     Δεύτερον, ουδέποτε δόθηκε η εξαγγελθείσα χρηματοδότηση των 70.000.000.000 δραχμών για την πενταετία 2001-2006, ώστε να εξασφαλιστεί η ολοκλήρωση των υποδομών των ΤΕΙ. 
     Τρίτον, για να καλυφθούν περαιτέρω οι οριακές λειτουργικές δαπάνες στον προϋπολογισμό των ΤΕΙ περικόπτονταν δαπάνες από τη σπουδαστική μέριμνα. Χαρακτηριστικά σας αναφέρω ότι από το 2000 έως το 2004, ενώ ο αριθμός των σπουδαστών σε ετήσια βάση ανήρχετο σε σαράντα χιλιάδες περίπου -δηλαδή στην πενταετία 2000-2004 είχαμε διακόσιες χιλιάδες εισακτέους- οι αντίστοιχες πιστώσεις για τη σπουδαστική μέριμνα, τη σίτιση δηλαδή, κυμαίνονταν στο ίδιο επίπεδο των 16.000.000 ευρώ ετησίως, με πτωτική τάση μάλιστα τα τελευταία χρόνια. 
     Εν όψει αυτών των δεδομένων και του σημαντικού ρόλου που θεωρούμε ότι πρέπει και μπορούν να διαδραματίσουν τα ΤΕΙ στην ανωτάτη εκπαίδευση της πατρίδας μας και εν όψει των ραγδαίων τεχνολογικών εξελίξεων, αναγνωρίζουμε ότι θα πρέπει να δοθούν λύσεις, ώστε να αντιμετωπιστούν ριζικά τα προβλήματα που έχουν συσσωρευτεί τα τελευταία χρόνια στα ΤΕΙ. 
     Προς την κατεύθυνση αυτή, λοιπόν, και μέσα σ΄ ένα χρόνο λάβαμε τα εξής συγκεκριμένα μέτρα, τα οποία θα απαριθμήσω στη συνέχεια: Πρώτον, ετέθη το οικονομικό ζήτημα. Για το 2004 εξασφαλίστηκε πρόσθετη έκτακτη χρηματοδότηση για τα Ιδρύματα της τάξης των 10.000.000 ευρώ για λειτουργικές δαπάνες και 4.000.000 ευρώ για σίτιση, τα οποία προστέθηκαν στα 89.000.000 ευρώ τα οποία προβλέπονταν στον προϋπολογισμό του 2004. 
     Το 2005, πέραν αυτών των 14.000.000 ευρώ, διατέθηκαν και άλλα 15.000.000 ευρώ. Άρα 14.000.000 ευρώ το Σεπτέμβριο του 2004 και 15.000.000 ευρώ στον προϋπολογισμό του 2005 μας κάνουν συνολικά 29.000.000 ευρώ. Σε ό,τι αφορά την αύξηση: Η αύξηση το 2005, σε σχέση με τον προϋπολογισμό της προηγούμενης Κυβέρνησης του 2004, είναι 15.000.000, το οποίο σημαίνει 16,68% ευρώ.
     Θα πρέπει να σημειώσουμε –για στατιστικούς αν θέλετε λόγους, διότι δεν ελέχθη προηγουμένως- ότι η αύξηση για λειτουργικές δαπάνες το 2003 ήταν 1,73%, το 2004 ήταν 6%. Έτσι, λοιπόν, από αυτό το 1,73% και το 6,16% πήγαμε στο 16,68%. 
     Σε ό,τι αφορά τη σίτιση των σπουδαστών –γιατί αυτό που ανέφερα είναι για τις λειτουργικές δαπάνες- το 2003 υπήρξε μείωση της τάξεως του 0,61% και για το 2004 υπήρξε μείωση της τάξεως του 5,17%, ενώ για το 2005 υπήρξε αύξηση της δαπάνης κατά 49,35%.
     Επομένως είναι τουλάχιστον υποκριτικό να εγκαλείται σήμερα το Υπουργείο Παιδείας για ελλιπή χρηματοδότηση των ιδρυμάτων, σε σχέση δηλαδή με τη χρηματοδότηση που δινόταν στο παρελθόν από τις δικές σας κυβερνήσεις. Και βεβαίως οι οφειλές των ιδρυμάτων –που δεν δημιουργήθηκαν φέτος, αλλά δημιουργήθηκαν σωρευτικά τα τελευταία χρόνια από την έλλειψη της επαρκούς χρηματοδότησης και την αύξηση του αριθμού των σπουδαστών- δεν είναι δυνατόν να καλυφθούν μέσα σ’ ένα χρόνο. Θα καλυφθούν, όμως, σταδιακά. 
     Σε ό,τι αφορά τα τμήματα της διεύρυνσης, πρέπει να σας πω ότι έληγε η χρηματοδότηση από το ΕΠΕΑΕΚ τριάντα τεσσάρων τμημάτων τον Αύγουστο του 2004 και δεν υπήρξε καμία πρόβλεψη στον προϋπολογισμό για το τι θα γίνουν αυτά τα τμήματα από την 1η Σεπτεμβρίου του 2004. Εμείς επιλύσαμε το θέμα διαχειριστικά. Δόθηκε μια παράταση του χρονικού ορίζοντα λήξης του προγράμματος μέχρι τις 31 Δεκεμβρίου του 2004 και, παράλληλα, στο νέο προϋπολογισμό του 2005 προβλέπονται κονδύλια που υπερβαίνουν τα 5.000.000 ευρώ. 
     Έτσι, λοιπόν, επαναλαμβάνω ότι είναι υποκριτικό να εγκαλείται η σημερινή Κυβέρνηση να απολογηθεί για παραλείψεις της προηγούμενης ηγεσίας του ΥΠΕΠΘ, παραλείψεις που έφθαναν μέχρι και την εξαγγελία ίδρυσης νέων τμημάτων ΤΕΙ, για τα οποία, όμως, η προηγούμενη κυβέρνηση δεν είχε φροντίσει να ολοκληρώσει τη διαδικασία έκδοσης των προεδρικών διαταγμάτων. Και ήρθαμε εμείς με νόμο τον Ιούνιο, που μας πέρασε, να τα θΕΣΑΑοθετήσουμε και για τη συνέχεια του κράτους και για να μπορέσουν να λειτουργήσουν έγκαιρα το Σεπτέμβριο, όπως και λειτούργησαν.
     Κυρίες και κύριοι συνάδελφοι, θεωρώντας ότι η πληρωμή του έκτακτου εκπαιδευτικού προσωπικού αποτελεί μείζον πρόβλημα για τα ιδρύματα, είτε διότι δεν γίνεται ορθολογική  ανάθεση σε ώρες διδασκαλίας είτε διότι η πληρωμή τους καθυστερεί υπερβολικά, ώστε να παρουσιάζονται φαινόμενα δυσλειτουργίας, έχουμε επεξεργαστεί, σε συνεργασία με τα ιδρύματα και με απόλυτη συμφωνία με τους προέδρους των ιδρυμάτων και με τη σύνοδο των προέδρων των ΤΕΙ, ένα σύστημα υπολογισμού των απαραίτητων για κάθε τμήμα ωρών ανάθεσης ώστε, με βάση τον αριθμό αυτό των απαιτούμενων ωρών, να δημιουργηθεί ένας ειδικός κωδικός για τα Ιδρύματα, για την πληρωμή του εκτάκτου εκπαιδευτικού προσωπικού, ώστε από τη νέα χρονιά να μη δημιουργείται κανένα πρόβλημα καθυστέρησης στην πληρωμή των εκτάκτων. Ήδη, τα ιδρύματα έχουν εκταμιεύσει την πρώτη δόση από τον τακτικό προϋπολογισμό για τις λειτουργικές τους δαπάνες και από τα χρήματα αυτά θα μπορέσουν να πληρώσουν το μεγαλύτερο μέρος από τις οφειλές τους στο έκτακτο προσωπικό, και έρχεται τώρα και η δεύτερη δόση. Στο ΤΕΙ της Λάρισας έχουν πληρωθεί μέχρι το Δεκέμβριο και αυτές τις ημέρες θα πληρωθούν και για τους δύο-τρεις πρώτους μήνες του νέου έτους, από τη νέα αυτή επιχορήγηση.
     Τέταρτον, όσον αφορά τα επαγγελματικά δικαιώματα των αποφοίτων των ΤΕΙ, οι κυβερνήσεις του ΠΑΣΟΚ, κύριοι συνάδελφοι, φέρουν βαρύτατη ευθύνη, όχι μόνον γιατί δεν μπόρεσαν επί δέκα ολόκληρα χρόνια να επιλύσουν το πρόβλημα αυτό, αλλά αντίθετα το πρόβλημα με πράξεις και παραλείψεις τους το περιέπλεξαν, με αποτέλΕΣΑΑα το Συμβούλιο της Επικρατείας εδώ και ένα χρόνο να επιστρέφει, χωρίς επεξεργασία, όλα τα προεδρικά διατάγματα που είχαν σταλεί εκεί, εν όψει της έκδοσης της αποφάσεως για το π.δ. 318. Έτσι αφέθηκαν χιλιάδες απόφοιτοι και οι οικογένειές τους στην τύχη τους. 
     Είναι χαρακτηριστικό ότι το 1994, όταν κατατέθηκε από το Τεχνικό Επιμελητήριο της Ελλάδος προσφυγή στο Συμβούλιο της Επικρατείας για την ακύρωση του π.δ. 318 που αφορούσε επαγγελματικά δικαιώματα τριών ειδικοτήτων της Σχολής Τεχνολογικών Εφαρμογών, η τότε ηγεσία του Υπουργείου Παιδείας, με συνεχή αιτήματα αναβολών, επί μία δεκαετία δεν θέλησε να δώσει λύση στο πρόβλημα αυτό. Και όχι μόνον αυτό, αλλά με το υπ’ αριθμόν 11639/1994 έγγραφο του τότε Υπουργού ΠΕΧΩΔΕ κ. Λαλιώτη, διατάχθηκαν όλες οι δημόσιες υπηρεσίες, και κυρίως οι πολεοδομίες, για τη μη εφαρμογή του προεδρικού διατάγματος. 
     Στη συνέχεια, η μη εφαρμογή του διατάγματος ισχυροποιήθηκε με το υπ’ αριθμόν 8151/95 έγγραφο της Γενικής Γραμματείας του ΥΠΕΧΩΔΕ και με το 2652/98 έγγραφο της Γενικής Γραμματείας Δημοσίων Έργων, με τα οποία επανέλαβαν τη ρητή εντολή περί μη εφαρμογής του π.δ. 318. Το καταθέτω στα Πρακτικά για να ενημερωθείτε.
     (Στο σημείο αυτό ο Υφυπουργός Εθνικής Παιδείας και Θρησκευμάτων κ. Σπυρίδων Ταλιαδούρος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
     Έτσι, από τη μια πλευρά έχουμε το Υπουργείο Παιδείας να στέλνει και να δημοσιεύει ένα προεδρικό διάταγμα, το 318. Και από την άλλη, το ΥΠΕΧΩΔΕ να αρνείται αυτό το οποίο έκανε το Υπουργείο Παιδείας. Και οδηγηθήκαμε, με αυτόν το φαύλο κύκλο, στο Συμβούλιο της Επικρατείας επί δέκα χρόνια, το οποίο Συμβούλιο, όπως είπα και πριν, εν όψει της έκδοσης απόφασης, επέστρεφε όλα τα επαγγελματικά δικαιώματα.
     Είναι, λοιπόν, τουλάχιστον υποκρισία να εγκαλείται η παρούσα ηγεσία να απολογηθεί για την πολιτική ατολμία και την ευθυνοφοβία των κατά καιρούς ηγεσιών του Υπουργείου Παιδείας, οι οποίες ποτέ δεν θέλησαν να ασχοληθούν πράγματι με το υπ΄αριθμόν ένα ίσως πρόβλημα των ΤΕΙ, την κατοχύρωση των επαγγελματικών δικαιωμάτων και να δώσουν λύση. 
     Εν όψει αυτής της κατάστασης το Υπουργείο Παιδείας βρίσκεται σε συνεχή συνεργασία με τους αρμόδιους καθηγητές των ιδρυμάτων, με την ΟΣΕΠ-ΤΕΙ, με την ΕΕΤΕΜ και προετοιμαζόμαστε ουσιαστικά. Πρόθεσή μας είναι να φέρουμε τα νέα σχέδια των προεδρικών διαταγμάτων για τα επαγγελματικά δικαιώματα των ειδικοτήτων, που η απόφαση ακύρωσε, στο Συμβούλιο Ανώτατης Τεχνολογικής Εκπαίδευσης (ΣΑΤΕ). Προς τούτοις έχει συγκροτηθεί ήδη επιτροπή στο πλαίσιο της Γραμματείας του ΣΑΤΕ, με τη συμμετοχή όλων των φορέων, για την τελική επεξεργασία των προεδρικών διαταγμάτων, λαμβάνοντας βεβαίως υπόψη, τόσο το σκεπτικό της απόφασης του Συμβουλίου της Επικρατείας, την οποία δεν μπορούμε να παραβλέψουμε και να αγνοήσουμε, όσο και τα νέα δεδομένα τα οποία έχουν δημιουργηθεί με την ένταξη των ιδρυμάτων στην ανώτατη βαθμίδα της εκπαίδευσης.
     Συνεπώς, κυρίες και κύριοι συνάδελφοι η Κυβέρνηση, όχι μόνο δεν καθυστερεί στο θέμα των επαγγελματικών δικαιωμάτων αλλά αντιμετωπίζει το θέμα με τη δέουσα σοβαρότητα. Το προσεγγίζει λαμβάνοντας υπόψη της τα επιστημονικά δεδομένα, το σκεπτικό της απόφασης για να δώσει μόνιμη και οριστική λύση στο θέμα και όχι να υπεκφεύγει, όπως επί δέκα χρόνια γινόταν. Και έτσι θα ανοίξει και το δρόμο για την έγκριση και των υπόλοιπων προεδρικών διαταγμάτων που εκκρεμούν. Γιατί εκτός των περιπτώσεων των επαγγελματικών δικαιωμάτων, που περιλαμβάνονται στην ακυρωθείσα διάταξη του άρθρου 2 του π.δ. 318, εκκρεμεί και η έκδοση και άλλων επαγγελματικών δικαιωμάτων σε ειδικότητες, οι οποίες θα προωθηθούν στη συνέχεια άμεσα στο Συμβούλιο της Επικρατείας.
     Σε ό,τι αφορά το μόνιμο εκπαιδευτικό προσωπικό, το Υπουργείο Παιδείας όχι μόνο δεν επιστρέφει διορισμούς καθηγητών, αλλά προσπαθεί να πιέσει κατά κάποιο τρόπο τα ιδρύματα να επισπεύσουν τις διαδικασίες όπου αργούν. Παράλληλα στο πλαίσιο της αναβάθμισης του ρόλου των ΤΕΙ και προκειμένου να καλύψει άμεσα τις ανάγκες τους σε εκπαιδευτικό προσωπικό, έχει εξασφαλίσει από τις 5 Ιανουαρίου φέτος από το Υπουργείο Οικονομικών έγκριση προκήρυξης οκτακοσίων νέων θέσεων μονίμου εκπαιδευτικού προσωπικού με ορίζοντα τετραετίας, ενώ προχωρά σε θΕΣΑΑοθέτηση εξακοσίων επιπλέον θέσεων μονίμου εκπαιδευτικού προσωπικού σε ορίζοντα τετραετίας. Ήδη για το 2005 δόθηκαν για προκήρυξη στα ιδρύματα διακόσιες εβδομήντα νέες θέσεις. Και έγκειται βεβαίως στα ιδρύματα να ενεργοποιήσουν τις διαδικασίες όσο το δυνατόν συντομότερα.
     Για να κάνουμε και μια σύγκριση, σε μια τετραετία προκηρύσσουμε εμείς χίλιες εξακόσιες θέσεις μονίμου προσωπικού καθώς και διακόσιες θέσεις μελών ΕΤΠ, που προβλέπεται στο σχέδιο νόμου, που σύντομα θα έρθει στη Βουλή, αντί των τετρακοσίων θέσεων, που είχαν εγκριθεί από την προηγούμενη κυβέρνηση για την προηγούμενη τετραετία. Δηλαδή συγκρίνετε τετρακόσιες θέσεις στη μία τετραετία, και χίλιες εξακόσιες την άλλη τετραετία, τη δική μας, της Νέας Δημοκρατίας. 
     Πρόκειται, δηλαδή, για ουσιαστικό τετραπλασιασμό των θέσεων για τέσσερα χρόνια, σε σχέση με τις θέσεις που είχε εγκρίνει η προηγούμενη κυβέρνηση. 
Αυτό δείχνει όχι μόνο τη διαφορά σε αριθμούς, αλλά και τη διαφορά στη βούληση να στηρίξουμε τα ιδρύματα ουσιαστικά.
     Έρχομαι στο επόμενο θέμα, που είναι οι υποδομές των ιδρυμάτων. Οι υποδομές ενισχύονται από το πρόγραμμα δημοσίων επενδύσεων της προσεχούς τετραετίας. Φέτος δόθηκε αύξηση 25%, αγγίξαμε τα 155.000.000 ευρώ για μια τετραετία για υποδομές στα ιδρύματα. Ολοκληρώθηκε ο διάλογος που ξεκίνησε τον Ιανουάριο με όλους τους προέδρους των ιδρυμάτων που ήρθαν, συνεννοηθήκαμε και με απόλυτη συνεργασία υποβλήθηκαν οι προτάσεις τους, για να προχωρήσουμε στη συνέχεια στην υποβολή τους στο Υπουργείο Εθνικής Οικονομίας, ώστε να προχωρήσει η υλοποίηση αυτών των έργων.
     Για την ενίσχυση των ακαδημαϊκών χαρακτηριστικών των ΤΕΙ, δώσαμε για πρώτη φορά τη δυνατότητα διεξαγωγής μεταπτυχιακών προγραμμάτων. Ενεργοποιήσαμε το νόμο, ο οποίος δεν είχε ενεργοποιηθεί, με σύμπραξη, όπως προβλέπεται, με τα πανεπιστήμια. Ειδικότερα, εγκρίναμε είκοσι έξι προγράμματα -τα οποία και υλοποιούνται- μεταπτυχιακών σπουδών σε σύμπραξη με τα ελληνικά πανεπιστήμια και δεκατέσσερα μεταπτυχιακά προγράμματα σπουδών με πανεπιστήμια του εξωτερικού. Και δεν αναφέρομαι σε προγράμματα του ΕΠΕΑΕΚ μόνο. Έτσι, τα ιδρύματα αποκτούν ουσιαστική εμπειρία και σε μεταπτυχιακό επίπεδο, την οποία πριν από μας δεν είχαν. 
     Επίσης, μέσα στο πνεύμα της ακαδημαϊκής ανέλιξης των ΤΕΙ, εγκρίθηκαν περίπου εκατόν εβδομήντα νέα ερευνητικά προγράμματα στο πλαίσιο του κοινοτικού προγράμματος «ΑΡΧΙΜΗΔΗΣ 2», το οποίο είναι πάρα πολύ σημαντικό. Είναι και αυτό μια ένδειξη της σοβαρότητας, με την οποία η σημερινή Κυβέρνηση αντιμετωπίζει την ουσιαστική ανωτατοποίηση των ιδρυμάτων, προσπαθώντας να ενισχύσει τα ακαδημαϊκά τους χαρακτηριστικά. 
     Όσον αφορά τα αιτήματα των εκτάκτων εκπαιδευτικών, είχαμε συνάντηση μαζί τους δύο φορές -μαζί με τη ΓΣΕΕ- και συναποφασίστηκαν ορισμένες ρυθμίσεις: Πρώτον, αποφασίστηκε η συμμετοχή τους σε ποσοστό που δεν προβλεπόταν –ο νόμος ήταν ατελής και τον εξειδικεύουμε- στα μεταπτυχιακά προγράμματα του Ανοικτού Πανεπιστημίου, διότι μέχρι σήμερα ουδείς έκτακτος συμμετείχε σε προγράμματα του Ανοικτού Πανεπιστημίου. Δεύτερον, καθορίζουμε ενιαία κριτήρια για την πρόσληψή τους και τρίτον, την προκήρυξη θέσεων μονίμου εκπαιδευτικού προσωπικού σε γνωστικά αντικείμενα που καλύπτονται από ωρομίσθιους, ούτως ώστε να προτιμώνται οι ωρομίσθιοι στην πρόσληψη. Τέταρτον, καθορίζουμε ενιαία μορφή σύμβασης για όλα τα ΤΕΙ και πέμπτον, την έγκαιρη πρόσληψή τους, ώστε να ξέρουν όλοι από το καλοκαίρι -και όχι τον Οκτώβριο- αν θα διδάξουν στο προσεχές ακαδημαϊκό έτος. 
     Πολύ σύντομα το Υπουργείο Παιδείας θα φέρει στη Βουλή, όπως προείπα, νομοσχέδιο για τα ΤΕΙ, με το οποίο θα ρυθμίζονται θέματα και προβλήματα που δημιουργήθηκαν από την εφαρμογή του ν. 2916 και η επίλυση των οποίων αποφασίστηκε μετά από διεξοδική συζήτηση με όλους τους αρμόδιους φορείς, με τη σύνοδο των πρυτάνεων, με την ΟΣΕΠ-ΤΕΙ, με όλη την ακαδημαϊκή κοινότητα των ΤΕΙ. 
     Σε ό,τι αφορά την αξιολόγηση, η αξιολόγηση συζητήθηκε εκτενώς δύο φορές σε εθνικό διάλογο, μια στο πλαίσιο του ΕΣΥΠ και μια δεύτερη στο πλαίσιο κοινής συνεδρίασης του ΣΑΤΕ και του ΣΑΠΕ δια μακρόν, υπεβλήθησαν προτάσεις από το Υπουργείο Παιδείας, έγινε η συζήτηση, συμφωνήθηκαν τα θέματα, τα οποία θα αντιμετωπιστούν με την αξιολόγηση και προετοιμάζεται αυτήν τη στιγμή το σχέδιο νόμου, το οποίο θα έλθει  αμέσως μετά τις γιορτές του Πάσχα στην Επιτροπή Μορφωτικών Υποθέσεων για συζήτηση και στη συνέχεια στη Βουλή για ψήφιση. Έτσι μ’ αυτό το σχέδιο νόμου για την αξιολόγηση, που θα γίνει νόμος στη συνέχεια, θα αξιολογηθούν και τα ΤΕΙ. 
     Κυρίες και κύριοι συνάδελφοι, η εθνική διάσταση της παιδείας για μας αποτελεί μια πολιτική χωρίς πολιτικές σκοπιμότητες. Και αυτό κάνουμε. Θέλουμε ποιότητα, αξιολόγηση και πόρους. Είναι οι βασικοί άξονες της εκπαιδευτικής μας πολιτικής. Επιλέγουμε να επενδύσουμε κατά προτεραιότητα στη γνώση. Και αυτό κάνουμε. Θέλουμε να δημιουργήσουμε ένα αναβαθμισμένο εκπαιδευτικό σύστημα στην πράξη και όχι στα χαρτιά, μια εκπαίδευση που να μπορεί να ανταποκριθεί στα όνειρα και τις προσδοκίες των νέων μας. 
    Επιδιώκουμε ένα νέο σύστημα με σύνθεση και συναίνεση και γι’ αυτό δραστηριοποιήσαμε μετά από τέσσερα ολόκληρα χρόνια το Εθνικό Συμβούλιο Παιδείας, το οποίο εδώ και δυο μήνες λειτουργεί και παράγει έργο. Ήδη προχώρησαν στη Βουλή το νομοσχέδιο του ΔΟΑΤΑΠ, αμέσως μετά πέρασε από το Εθνικό Συμβούλιο το θέμα της αξιολόγησης, το θέμα για τη διά βίου μάθηση, το θέμα των επαγγελματικών λυκείων. Ο διάλογος προχωρεί. Ο διάλογος είναι ένα πάρα πολύ σημαντικό θέμα για την εκπαίδευση και εμείς σ’ αυτόν το διάλογο πιστεύουμε, γιατί έτσι θα δώσουμε μια παιδεία ποιότητος με σύνεση και σύνθεση. 
    Ευχαριστώ πολύ. 
    ΠΡΟΕΔΡΕΥΩΝ ( Σωτήρης Χατζηγάκης): Ευχαριστώ, κύριε Υπουργέ και για την οικονομία του χρόνου. 
    Το λόγο θα δώσω στον Κοινοβουλευτικό Εκπρόσωπο του ΠΑΣΟΚ, τον κ. Λοβέρδο. 
    Ορίστε, κύριε Λοβέρδο. 
    ΑΝΔΡΕΑΣ ΛΟΒΕΡΔΟΣ: Ως φαίνεται, κυρία και κύριοι Βουλευτές, δικαιώθηκαν όσοι προέβλεπαν ότι η διακυβέρνηση της Νέας Δημοκρατίας θα είναι μια δεξιά παρένθεση. Δικαιωθήκαμε επίσης και όσοι είχαμε δει από την εποχή της Λουκέρνης, Μάρτιος 2004 και  έπειτα από ό,τι άλλο μετά έκανε εδώ για εγχώρια κατανάλωση η Κυβέρνηση, ότι η αποδόμηση της Κυβέρνησης, σε ό,τι αφορά την εμπιστοσύνη του λαού, θα είναι και απότομη και κατακόρυφη. Και τα δυο αυτά έχουν συντελεστεί επειδή, κυρία και κύριοι Βουλευτές, η Κυβέρνηση και στα εξωτερικά θέματα του τόπου, αλλά και στα εσωτερικά θέματα, αποδεικνύεται ότι ήταν, όταν κέρδισε, πλήρως απροετοίμαστη και στην πράξη αποδεικνύεται πως δεν μπορεί να χειριστεί τις τύχες της πατρίδας και τα προβλήματα των Ελληνίδων και των Ελλήνων. 
    Θεωρώ ότι η συζήτησή μας για την εκπαίδευση, για την παιδεία, μας δίδει ένα πάρα πολύ χαρακτηριστικό παράδειγμα. Την Παιδεία και τον πολιτισμό είχε χαρακτηρίσει η Κυβέρνηση και ειδικά ο Πρόεδρός της, ο κύριος Πρωθυπουργός, ως το βαρύ πυροβολικό της κυβερνητικής πολιτικής. 
    Κύριε Υφυπουργέ, συγχωρήστε μου τη διαπίστωση πως δεκατρείς μήνες μετά διαπιστώνουμε πως και η εκπαίδευση και η παιδεία, και ο πολιτισμός αποτελούν τα «λιμά» του οπλοστασίου σας. Νεροπίστολα, τρικ και παιχνίδια στο γενικότερο παιχνίδι σας, της πολιτικής δημαγωγίας. Και αυτό στο οποίο αναφερθήκατε στο τέλος, ο εθνικός διάλογος, είναι μια μείζων απόδειξη. 
    Έχετε και την τύχη να είναι πρόεδρος και ηγέτης της Μείζονος Αντιπολιτεύσεως ένας άνθρωπος ο οποίος εδώ, σ’ αυτήν την Αίθουσα, στις 8 Νοεμβρίου δεν δίστασε να παράσχει στήριξη για τα θέματα της εκπαιδεύσεως και της παιδείας στον Πρωθυπουργό. Δεν δίστασε να πει ότι πάρα πολλά θέματα που αφορούν την εκπαίδευση, είναι έξω από την κομματική αντιπαράθεση. Και δεν μπορείτε να μη διαπιστώνετε ότι, αν υπάρχει εθνικός διάλογος σήμερα στην Ελλάδα, υπάρχει επειδή εμείς, το ΠΑΣΟΚ, είμαστε παρόντες. 
    Όλοι οι φορείς, όπως και οι συνάδελφοί μου υπογράμμισαν, έχουν αποχωρήσει, οι μείζονες φορείς. Άλλοι, επίσης μείζονες φορείς, έρχονται και είναι έτοιμοι να αποχωρήσουν. Αποχωρούν και ξαναέρχονται, για να συζητήσουν κάτι ειδικό που τους αφορά. Κατ’ ουσία όλοι οι φορείς της εκπαιδεύσεως είναι εκτός. Και τα άλλα πολιτικά κόμματα, όμως, τον έχουν καταγγείλει. Εμείς τον νομιμοποιούμε, εμείς τον διατηρούμε. 
    Επιτέλους, αφού έχετε την τύχη να έχετε τέτοια Αντιπολίτευση –διότι εσείς δεν είχατε προσέλθει στον εθνικό διάλογο για την παιδεία, όταν ήμασταν εμείς κυβέρνηση- κάντε κάτι πριν φύγετε από την Κυβέρνηση. Κάντε κάτι, πριν ο λαός σας απομακρύνει από την κυβερνητική εξουσία. Επωφεληθείτε αυτής της ευτυχούς, για εσάς, συγκυρίας και κάντε κάτι πέραν του κομματισμού και της αύξησης της γραφειοκρατίας. 
    Θέλετε να μας διώξετε από τον εθνικό διάλογο εσείς, που δεν είχατε προσέλθει ποτέ; Για να υλοποιείτε απερίσπαστοι τα αυταρχικά σας μέτρα, θέλετε να φύγουμε; Και, όμως, πρέπει να θυμάστε ότι σ’ αυτήν εδώ την Αίθουσα και ο Πρωθυπουργός και ο Πρόεδρος της Αξιωματικής Αντιπολίτευσης είχαν συμφωνήσει ότι στην Ελλάδα, έτσι όπως μεταπολιτευτικά εξελίχθηκε, η συναίνεση δεν είναι ένα πολιτικό ευχολόγιο και ένας πολιτικός καθωσπρεπισμός. 
    Είχαν συμφωνήσει ότι η συναίνεση είναι η προϋπόθεση της εφαρμογής των νόμων και των μεταρρυθμίσεων για την παιδεία, διότι η συναίνεση ακριβώς είναι αυτή που θα δώσει –αυτό που λείπει δηλαδή- τη χρονική αντοχή στις ρυθμίσεις των νόμων, τη χρονική αντοχή των μεταρρυθμίσεων.
    Εάν αυτά είναι έτσι και εάν ο κύριος Πρωθυπουργός δεν έλεγε πράγματα που δεν πίστευε, τότε, εφόσον έχετε τη συμμετοχή μας και εφόσον έχετε τη δια της συμμετοχής μας νομιμοποίηση του διαλόγου, κάντε κάτι ή επιτέλους ομολογήστε ότι δεν σας πάει ο διάλογος, ότι δεν τον αντέχετε. Και μην ταλαιπωρείτε δημαγωγώντας τον κόσμο και τους φορείς, ότι δήθεν κάτι σοβαρό προσπαθείτε να κάνετε δια του διαλόγου.
    Εμείς ξέρουμε –γιατί έχουμε πέραν της δημαγωγίας σας τα ατράνταχτα παραδείγματα, που δίνει η ζωή η ίδια, η πράξη- πως βασικός σας στόχος και στην εκπαίδευση είναι ο κομματισμός. Κι έχω τρία χαρακτηριστικά παραδείγματα, τα οποία θα αναφέρω.
    Το πρώτο αφορά τους περίφημους «προσωρινούς», κατά τις δηλώσεις του περασμένου θέρους της ιδίας της κυρίας Υπουργού, της κ. Γιαννάκου, στη Βουλή των Ελλήνων, ότι βάσει του νομοθετικού πραξικοπήματος Παυλόπουλου οι προϊστάμενοι της πρωτοβάθμιας και της δευτεροβάθμιας εκπαίδευσης δήθεν είναι προσωρινοί, έτσι όπως διορίστηκαν από εκείνες τις αλήστου μνήμης διαδικασίες όπου επελέγησαν, χωρίς κριτήρια. Είναι  προσωρινοί προϊστάμενοι μέσα από διαδικασίες, που δεν προϋπέθεταν καν να δει κανείς και αυτά τα βιογραφικά τους τι εμπεριείχαν.
    Ακόμα είμαστε με τους προσωρινούς προϊσταμένους. Λήγει η προθΕΣΑΑία, που ο νόμος έχει θέσει γι’ αυτούς τον Αύγουστο του τρέχοντος έτους. Δεν έχουν ξεκινήσει οι διαδικασίες για να περάσετε σε μονιμότερες, εν πάση περιπτώσει σταθερότερες, να τις πω, λύσεις. Και φαίνεται ότι με νόμο που θα φέρετε εδώ –το έχει εξηγήσει η κ. Σχοιναράκη επανειλημμένα αυτό- θα προεκτείνετε το χρόνο παραμονής στις θέσεις τους, αυτών των δήθεν προσωρινών προϊσταμένων.
    Παράδειγμα δεύτερο, που το ανέδειξε η κ. Περλεπέ, Βουλευτής του ΠΑΣΟΚ από την Εύβοια και που το αναδεικνύει επίσης με επίκαιρη ερώτησή της η κ. Ράπτη: Είναι το περίφημο θέμα που αφορά το ΤΕΙ Χαλκίδας. Η κυρία Υπουργός στις 3 Μαρτίου του τρέχοντος έτους υπογράφει την κατασκευή επιπρόσθετων κτηριακών εγκαταστάσεων και στις 31 Μαρτίου ανακαλεί την υπογραφή της. Όλοι λένε –και ο «Βηματοδότης» του χθεσινού «ΒΗΜΑΤΟΣ» είναι απολύτως αποκαλυπτικός- ότι η λογική των πελατειακών σχέσεων, όπως αυτές προέρχονται από την Εύβοια, για να φτάσουν στο εσωτερικό της Κυβέρνησής σας, οδήγησαν σ’ αυτήν την κραυγαλέα παλινωδία, που δεν περιποιεί τιμή στην ηγεσία του Υπουργείου.
    Και παράδειγμα τρίτον κυρίες και κύριοι Βουλευτές, είναι η περίπτωση της ερώτησης του Βουλευτή του ΠΑΣΟΚ, του κ. Παντούλα, για παράνομους διορισμούς εκπαιδευτικών ως αναπληρωτών καθηγητών στη δευτεροβάθμια Εκπαίδευση. Ζητάει έγγραφα ο συνάδελφος κ. Παντούλας. Δεν τα παρέχει η Κυβέρνηση. Μετατρέπουμε την ερώτηση σε επίκαιρη επερώτηση. Και τότε, καταθέτει η Κυβέρνηση τα έγγραφα. Και προκύπτει ανάγλυφα η παρανομία. Ολόκληρη σελίδα στη χθεσινή «ΕΛΕΥΘΕΡΟΤΥΠΙΑ». Μα, πέραν των νομικών και των πολιτικών, σημασία έχει η ζωή.
    Ακούστε, κύριε Υφυπουργέ, τη διαμαρτυρία ενός καθηγητή αναπληρωτή, ο οποίος περιμένει αυτούς τους διορισμούς, γιατί θεωρεί ότι με την προϋπηρεσία και την προσφορά του θεμελιώνει τα κριτήριά του. Στο site των αναπληρωτών καταγράφεται η συγκεκριμένη παράγραφος και σας τη διαβάζω: «Ενάντια σε χιόνια, παγετούς, βροχές, κατολισθήσεις, λάσπες, νταλίκες, μεθυσμένους και άυπνους οδηγούς, προσπαθώ να μαζέψω μόρια για να βρεθώ κοντά στο σπίτι μου. Κάθε πρωί, πριν μπω στο αυτοκίνητο, κάνω το σταυρό μου, για να επιστρέψω σώος και να ξαναδώ την οικογένειά μου. Και υπομένω την όλη κατάσταση, γιατί ξέρω ότι υπάρχουν κάποιοι κανόνες. Και θα έρθει και εμένα η σειρά μου να χαμογελάσω».
    Αντί για κανόνες και χαμόγελα, αυτός ο Έλληνας πολίτης συντάσσει αγωγές, δικόγραφα και διαμαρτυρίες για τις παρατυπίες και τις αδικίες της Νέας Δημοκρατίας.
    Πρώτη, λοιπόν,  τάξη επιχειρημάτων: Δεν θέλετε το διάλογο, θέλετε τον κομματισμό. Δεύτερο επιχείρημα: Είναι άραγε η οργάνωση του εθνικού διαλόγου για την παιδεία τέτοια που να επιτρέπει στο διάλογο να πηγαίνει στο βάθος των θεμάτων και να καθορίζονται οι προϋποθέσεις των συναινέσεων; Όχι, κυρία και κύριοι Βουλευτές. Πρόκειται για αποσπασματικό διάλογο –αναφέρθηκαν οι προλαλήσαντες συνάδελφοί μου, να μην επαναλάβω τα επιχειρήματά τους- και για ένα διάλογο που σας δίνει βραχυπρόθΕΣΑΑα το επιχείρημα ότι είστε διαλλακτικοί, αλλά τον οποίο χρησιμοποιείτε για να περάσετε τα αυταρχικά σας μέτρα, ως μέτρα που προήλθαν από συνδιαλλαγή και συναινέσεις. Τα θέματα έρχονται και φεύγουν δίχως εισηγήσεις. 
     Κύριε Έξαρχε, είπατε για την αξιολόγηση. Ένα έγγραφο, μία εισήγηση με σημεία κατατέθηκε στον εθνικό διάλογο και αυτό ήταν όλο. Και υποτίθεται ότι για την κυρία Υπουργό σε πρόσφατες, προ δύο εβδομάδων, δηλώσεις της ο διάλογος κατέληξε. Αυτή ήταν η ανακοίνωση Τύπου, την οποία εξέδωσε.
     Γιατί δηλαδή τον θέλετε, κύριε Υφυπουργέ, το διάλογο; Για να θεωρείτε ότι καταλήγουν οι συζητήσεις, όταν απλά δεν έχουν ακόμη ολοκληρωθεί, όταν απλά γίνονται με τρόπο τόσο πρόχειρο, χωρίς εισηγήσεις πάνω σ’ αυτά που θέλετε να κάνετε; Είναι δυνατόν να θεωρείτε, δεύτερο παράδειγμα εδώ, ότι έγινε διάλογος για το σχέδιο νόμου περί της δια βίου εκπαιδεύσεως, που το στείλατε στα κόμματα, ζητήσατε γραπτώς τις απόψεις τους και μάλιστα λέει η κυρία Υπουργός στην ίδια περίφημη δήλωσή της ότι αυτό το σχέδιο νόμου «πέρασε» –δική της φράση, δικό της ρήμα- από το διάλογο; Για πρόσχημα μάς θέλετε, για να σας νομιμοποιούμε; Μας θέλετε ως διακοσμητικό στοιχείο σε δήθεν διαλλακτικές και συναινετικές πολιτικές; Σκεφθείτε το καλά, γιατί το ΠΑΣΟΚ είναι η Αξιωματική Αντιπολίτευση της χώρας, είναι ένα κόμμα, το οποίο συνομιλεί με τις κοινωνικές ομάδες. Ο λόγος μας ακούγεται. Και σκεφθείτε πάρα πολύ καλά ότι υπάρχει κι άλλο δείγμα αντιπολιτευτικής γραφής, πέρα απ’ αυτό που μέχρι στιγμής έχετε την τύχη να γνωρίζετε.
     Και για να κλείσω αυτήν την ενότητα των σκέψεών μου, θα αναφέρω το εξής:
     Κυρία και κύριοι Βουλευτές, σ’ αυτήν την Αίθουσα, απ’ αυτό το Βήμα, ο κύριος Πρωθυπουργός διακήρυξε και κάτι ακόμη: Τόσο πολύ εμπιστεύεται το διάλογο, που υποσχέθηκε εδώ, στις 8 Νοεμβρίου 2004, ότι αυτός ο εθνικός διάλογος, όπως διεξάγεται στο πλαίσιο του Εθνικού Συμβουλίου για την παιδεία, θα διασυνδεθεί με την επιτροπή μας, τη Διαρκή Επιτροπή Μορφωτικών Υποθέσεων της Βουλής. Δεν θα έρθει τίποτα απροετοίμαστο, χωρίς διάλογο, χωρίς συναινέσεις, χωρίς εμβάθυνση σε σχέδια νόμου. Όλα θα περάσουν απ’ αυτό το Βήμα, το Βήμα του διαλόγου και των πραγματικών συναινέσεων.
     Κύριοι συνάδελφοι, πόσες φορές πήρε την πρωτοβουλία το Υπουργείο Παιδείας να προκαλέσει συζήτηση για τις πολιτικές του στο πλαίσιο της Διαρκούς Επιτροπής Μορφωτικών Υποθέσεων; Καμία. Και πού φθάνουμε; Φθάνουμε σε λίγες ημέρες στη διακοπή των εργασιών της Βουλής λόγω Πάσχα. Και πότε γυρίζουμε; Περίπου στα μέσα Μαΐου. Πότε θα πάει το Υπουργείο Παιδείας στο Bergen της Νορβηγίας, στη Σύνοδο των Υπουργών Παιδείας, όπου θα συζητήσουν τη συνέχεια της Μπολόνια και της Πράγας; Στις 20 Μαΐου. Είπε ο κύριος Υφυπουργός ότι εν τω μεταξύ θα έρθει στη Βουλή η πρόθεση του Υπουργείου, τα σχεδιάσματά του. 
     Πότε, κύριε Ταλιαδούρε; Στις τέσσερις ημέρες που μεσολαβούν, από τώρα που μιλάμε, μέχρι το Bergen; Εκτός αν φέρετε και καταθέσετε τα σχεδιάσματά σας σε μία συζήτηση στη Διαρκή Επιτροπή, ώστε να καλυφθείτε και να πείτε «εμείς τα φέραμε». Αυτές είναι οι συναινέσεις που επιδιώκετε; Τότε καλύτερα, αντί να τα κάνετε αυτά, ομολογήστε ότι δεν μας θέλετε, ότι δεν θέλετε κανένα κοινωνικό φορέα, ότι δεν θέλετε τα πολιτικά κόμματα. Ή ομολογήστε, εν πάση περιπτώσει, ότι είστε ακατάστατοι, ότι δεν μπορείτε να σχεδιάσετε, ότι υπονομεύετε τον Πρωθυπουργό, ότι αυτός λέει εδώ «Θα κάνουμε διάλογο στη Διαρκή Επιτροπή Μορφωτικών Υποθέσεων» και το Υπουργείο Παιδείας δεν εκτελεί. Δεν νομίζω, όμως, ότι αυτό το τελευταίο μπορεί να συντρέχει. Τα άλλα συντρέχουν, ότι δηλαδή ουδείς εξ υμών επιθυμεί το διάλογο πραγματικά, ουδείς θέλει να υπάρξουν συναινέσεις, θέλει να προσδώσουμε στα σχέδια νόμου, που εσείς παίρνετε την πρωτοβουλία τη νομοθετική εκ του Συντάγματος να φέρετε στη Βουλή, το όπλο της συναίνεσης, το οποίο –ξαναλέω- για την εκπαίδευση είναι εργαλείο χρήσιμο, γιατί προσδίδει στους νόμους χρονικές αντοχές.
Χρονικές αντοχές πολύ μεγάλες, που ξεπερνούν αυτές τις ελλαδίτικες κακές τακτικές δηλαδή το ότι κάθε Υπουργός που αλλάζει, αλλάζει τις πολιτικές του Υπουργείου Παιδείας και κάθε κυβέρνηση που αλλάζει, δεν σέβεται τον ιδρώτα και το έργο των προηγουμένων κυβερνήσεων.
     Για να δούμε τώρα ένα σημείο, που έχει σχέση με τα ΤΕΙ, πέραν του θέματος της ενδείας που προανέφερα. 
     Εάν τα πράγματα συνεχιστούν, όπως σήμερα πηγαίνουν, κύριε Υφυπουργέ, θα μιλήσουμε σε λίγο για παρακμή στο πεδίο της ανώτατης τεχνολογικής εκπαίδευσης. Νομίζω ότι οι συνάδελφοί μου μίλησαν πολύ χαρακτηριστικά. Ειδικά ο κ. Κεγκέρογλου σάς αποστερεί από επιχειρήματα με τη συγκεκριμένη καταγραφή των αριθμών που έκανε. Σας επισημαίνει πρώτον, ότι τα περίπου 15.000.000 πρόσθετης χρηματοδότησης του 2004, τα αναφέρετε στο 2005. Είναι, όμως, του 2004 που σημαίνει…
     ΣΠΥΡΙΔΩΝ ΤΑΛΙΑΔΟΥΡΟΣ (Υφυπουργός Εθνικής Παιδείας και Θρησκευμάτων): Λάθος!
     ΑΝΔΡΕΑΣ ΛΟΒΕΡΔΟΣ: Θα μας το πείτε.
     Αυτό σημαίνει ότι κάποιοι φορείς δεν θα έχουν για το τρέχον έτος αυτήν τη χρηματοδότηση.
     Δεύτερον –σ’ αυτό ας μην ειπωθεί οτιδήποτε, γιατί δεν μπορεί να ευσταθήσει ως αντίρρηση- το πρόγραμμα ΕΠΕΑΕΚ ολοκλήρωσε το συγκεκριμένο βίο του το έτος 2004. Τα ΤΕΙ, τα Ανώτατα αυτά Εκπαιδευτικά Ιδρύματα, για το έτος 2005 δεν θα έχουν αυτήν την πρόσθετη υποστήριξη που είχαν τα τριάντα τέσσερα καινούργια ιδρύματα για το έτος 2004.
     Αυτό δεν αφαιρεί πόρους για την τρέχουσα χρονιά; Δεν αφαιρεί πόρους από τα ιδρύματα, τα οποία «δεν βγαίνουν»; Και σας το λένε, πέραν των αριθμών και οι πράξεις:
     Πρώτον, δεν μπορούν να πληρώσουν τα χρέη τους. 
     Δεύτερον, για το θέμα των εκτάκτων καθηγητών, το οποίο αναφέρθηκε, οι έκτακτοι καθηγητές καλύπτουν το 50% έως 60% των διδακτικών ωρών.
     Τρίτον, δεν πρέπει να λέτε ορισμένα πράγματα, γιατί δεν είναι αλήθεια,θα το πω κομψά. Λόγω και της δικής σας ευπρέπειας, πρέπει και εμείς να είμαστε, όσο μπορούμε, πιο ήπιοι. Όμως, το επιχείρημα αυτό είναι μείζον. Μπορείτε να πείτε, κοιτώντας μας στα μάτια, ότι έχετε εν εξελίξει διαγωνισμούς, που έχουν ολοκληρωθεί με νόμιμο τρόπο και δεν προβαίνετε σε διορισμούς; Εδώ βοά η Ελλάδα! Ρωτήστε τις ιατρικές σχολές. Ρωτήστε τις πανεπιστημιακές κλινικές.
     (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
     ΠΡΟΕΔΡΕΥΩΝ (Σωτήρης Χατζηγάκης): Ολοκληρώστε, κύριε Λοβέρδο.
     ΑΝΔΡΕΑΣ ΛΟΒΕΡΔΟΣ: Κύριε Πρόεδρε, δώστε μου ένα λεπτό από τη δευτερολογία μου.
     Ρωτήστε τους αρμόδιους. Ρωτήστε τα τεχνολογικά ιδρύματα, που σας λένε ότι έχουν εκλεγμένο διδακτικό προσωπικό, το οποίο εσείς δεν διορίζετε, για να μην πω για προκηρύξεις θέσεων, όπως λέτε.
     Εδώ έχουμε ζητήματα της καθημερινής ζωής. Έχουμε προβλήματα των εκπαιδευτικών ιδρυμάτων, τα οποία κάνουν ορισμένα από αυτά να σηκώνουν τα χέρια. 
     Αύριο είναι κλειστό το ΤΕΙ Αθηνών. Σας διαμαρτύρονται. Οι άνθρωποι αυτοί έχασαν τη λογική τους; Κλείνουν τις σχολές τους έτσι, για να σας κάνουν μια διαμαρτυρία χωρίς νόημα; Κάτι σας λένε. Και σ’ αυτά δεν μπορείτε να απαντάτε μ’ αυτόν τον αυτάρεσκο τρόπο, με τον οποίο απαντήσατε.
     Σε τελευταία ανάλυση –και μ’ αυτό κλείνω- θα προσθέσουμε στο βαρύ φορτίο των τεχνολογικών ιδρυμάτων μια δυσκολία, που έρχεται από το επόμενο έτος, την περίφημη αποσπασματική, αλλά τόσο πολύ διεισδυτική στα μέσα ενημέρωσης, διακήρυξη χωρίς πρόγραμμα, δηλαδή ότι θα μπει βάση στα εξεταζόμενα μαθήματα των πανελληνίων εξετάσεων. 
     Επαναλαμβάνω ότι έχετε την τύχη, για τα θέματα της εκπαίδευσης, να μην κάνουμε κομματική αντιπαράθεση. Και η κ. Δαμανάκη και εγώ σας είπαμε ότι εάν αυτό το πράγμα μας το φέρετε ολοκληρωμένο, θα το δούμε. Είναι καλό να υπάρχουν κριτήρια στα εκπαιδευτικά θέματα και στις εξετάσεις.
     Σεις είπατε ότι θα βάλετε βάση. Το είπατε, όμως, αποσπασματικά. Και αυτομάτως η πικρή αλήθεια που προκύπτει, οδηγεί στο εξής συμπέρασμα: Περίπου δεκαέξι χιλιάδες φοιτητές λιγότεροι του χρόνου για τα τεχνολογικά ιδρύματα και για τα πανεπιστήμια της περιφέρειας. Τα πανεπιστήμια και τα ΤΕΙ της περιφέρειας θα γογγύξουν από αυτήν τη ρύθμιση, όχι επειδή δεν είναι σωστή αυτή καθεαυτή στο σκληρό της πυρήνα, αλλά επειδή είναι αποσπασματική, επειδή δεν συνοδεύεται από τίποτε άλλο, επειδή γίνεται εν μέσω, κατ’ ουσίαν, της διακοπής των χρηματοδοτήσεων.
     Έχετε μιλήσει με τους Βουλευτές της περιφέρειάς σας; Είναι σύμφωνοι μ’ αυτό; Έχουν καταλάβει τι έχετε διακηρύξει; 
     Εάν, αγαπητοί συνάδελφοι, αυτή η διακήρυξη γίνει στην πράξη πολιτική του Υπουργείου για το έτος 2006, οι πρώτοι που θα γευτούν στην πράξη αυτήν την αρνητική εκδοχή της αποσπασματικής ρύθμισης, θα είναι τα περιφερειακά πανεπιστήμια, θα είναι τα περιφερειακά ΤΕΙ. Μπρος στα προβλήματα που συσσωρεύτηκαν αυτό το έτος, θα προστεθεί και αυτό.
Είστε έτοιμοι; Τα έχετε σκεφτεί; Και αν ναι, το πρελούδιο των σκέψεών σας παρακαλώ να το δώσετε σήμερα στην Εθνική Αντιπροσωπεία.
     Δυστυχώς, παρ’ ό,τι η συζήτηση αφορά την εκπαίδευση, παρ’ ό,τι θα μπορούσε να αφορά –γιατί δεν αφορά καθόλου- την παιδεία, είμαστε υποχρεωμένοι, παίρνοντας από εδώ την εμπειρία, να συμπληρώνουμε τη διαπίστωση, αγαπητές και αγαπητοί συνάδελφοι, ότι η Κυβέρνηση αυτή της Νέας Δημοκρατίας είναι η χειρότερη Κυβέρνηση που γνώρισε ο τόπος, τουλάχιστον μετά τη Μεταπολίτευση.
     Σας ευχαριστώ.
     (Χειροκροτήματα από την πτέρυγα του ΠΑΣΟΚ)
     ΠΡΟΕΔΡΕΥΩΝ (Σωτήρης Χατζηγάκης): Ευχαριστώ, κύριε Λοβέρδο.
     Το λόγο έχει ο κ. Κατσιφάρας.
     ΑΠΟΣΤΟΛΟΣ ΚΑΤΣΙΦΑΡΑΣ: Κύριε Πρόεδρε, ο κύριος Υπουργός παραδέχθηκε μεν ότι ορθά το ΠΑΣΟΚ το 2001 τόλμησε και έκανε ένα βήμα μπροστά, μια μεγάλη εκπαιδευτική κοινότητα, με μεγάλη προσφορά ταυτόχρονα στην κοινωνία και στην αγορά εργασίας, αλλά ταυτόχρονα και στις τοπικές κοινωνίες, αναβαθμίζεται. Ιδρύματα που βρίσκονταν πολύ κοντά σε τεχνικές επαγγελματικές σχολές πήραν έναν άλλο χαρακτήρα. 
     Ενώ ορθά αποδέχεται γι’ αυτήν του την πολιτική το ΠΑΣΟΚ, ταυτόχρονα όλες οι δΕΣΑΑεύσεις του δεν είναι τίποτε παραπάνω από ένα «θα». Αναγνωρίζει, επειδή υπήρχε αυτή η ορθή αναβάθμιση, ότι πρέπει να υπάρχει και μια γενναία προσπάθεια, ούτως ώστε να υπάρχει πραγματική αναβάθμιση σε όλα τα επίπεδα. Γιατί το ΠΑΣΟΚ τόλμησε να κάνει βήματα πραγματικής αναβάθμισης και είχε σχεδιασμό. Ειδικά η εκπαιδευτική κοινότητα των ΤΕΙ και τα Ιδρύματα το ξέρουν πάρα πολύ καλά. Γιατί ιστορικά το ΠΑΣΟΚ ήταν αρωγός, ήταν δίπλα στην τεχνική εκπαίδευση στη χώρα μας, όχι τώρα, αλλά ιστορικά. 
     Τι είπε ο κύριος Υπουργός; «Υπάρχουν ελλείμματα». Αλλά με έναν συνδυασμό αριθμών τα έλυσε διά μαγείας. Αυτήν τη στιγμή, κύριε Υπουργέ, υπάρχουν ελλείμματα; Ναι ή όχι; Και αν υπάρχουν ελλείμματα, με ποιον τρόπο θα τα καλύψετε, ούτως ώστε να βρεθεί πραγματικά η σωστή παροχή υπηρεσιών; Εάν δεν υπάρχουν, βγείτε και πείτε ευθαρσώς ότι δεν υπάρχει κανένα πρόβλημα χρηματοδότησης. Η ταπεινή εκτίμησή μου –επειδή προέρχομαι και από περιοχή που υπάρχουν ΤΕΙ- είναι ότι υπάρχουν. Σε όλες τις διαδικασίες των προέδρων των ΤΕΙ αυτό μπαίνει ως πρώτο ζήτημα. 
     «Θα πληρωθούν» –λέει ο κύριος Υπουργός- «οι έκτακτοι καθηγητές». Όχι: «πληρώθηκαν» ούτε: «πότε θα πληρωθούν». «Θα πληρωθούν» γενικώς. Μα, αυτό, κύριε Υπουργέ, το γνωρίζουμε. Κάποια στιγμή θα πληρωθούν, όπως πληρώθηκαν πριν από τρεις μήνες για χρήματα που τους όφειλαν εδώ και ένα χρόνο. Γενικώς όμως αυτό το «θα» δεν απαντά σ’ αυτό που καλείται άμεσα να κάνει το Υπουργείο. Αυτό που περιμένουν οι εκπαιδευτικοί είναι το πότε θα πληρωθούν. Θέλουν μια χρονική δέσμευση για να ξέρουν πραγματικά να προγραμματίσουν και τα της ζωής τους. 
     Σε σχέση με τα προεδρικά διατάγματα, ξέρετε τι λέτε, κύριε Υπουργέ; «Θα φέρουμε». Ουσιαστικά ακολουθείτε μια πολιτική, η οποία πραγματικά δεν έχει καλά προετοιμάσει τη λύση των θεμάτων και ξεφεύγετε από τη διαδικασία με ένα «θα» και με μία υπόσχεση. 
     Το ζήτημα, κύριε Υπουργέ, δεν είναι πώς θα μεταφέρετε τις υποσχέσεις, τις οποίες έχετε ήδη μεταφέρει, από πριν μέχρι σήμερα. Το ζήτημα είναι να καθίσετε σοβαρά και να δώσετε τις λύσεις που χρειάζονται. Και επίσης, δεν δΕΣΑΑευθήκατε εάν τα συγκεκριμένα προεδρικά διατάγματα που λέτε ότι θα φέρετε θα είναι αυτά που πραγματικά έχετε και προεκλογικά υποσχεθεί -το ζητάνε οι φοιτητές και οι απόφοιτοι να είναι αντίστοιχα των προεδρικών διαταγμάτων που είχαν ήδη εκδοθεί και ήταν σεβαστά- και αν πραγματικά θα είναι στην πολιτική της ισοτιμίας με τα αντίστοιχα ευρωπαϊκά ιδρύματα. 
     Κύριε Υπουργέ, επανέρχομαι στο πρώτο θέμα γιατί θέλω να καταθέσω και ένα έγγραφο, επειδή είπατε ότι δεν υπάρχει κανένα οικονομικό πρόβλημα και ότι οι δείκτες που παρουσιάζετε είναι οι ιδανικοί. Επειδή δεν είναι πρέπον και δεν έχει καμία αξία, γιατί και ο κόσμος δεν θα καταλαβαίνει παραέξω, να κάνουμε μία σύγκριση αριθμών, θα καταθέσω και εγώ έναν πίνακα που προέρχεται από τα ίδια τα εκπαιδευτικά ιδρύματα που λένε ακριβώς το αντίθετο από αυτό που είπατε εσείς. 
    Και είμαι σίγουρος πως αν όχι σήμερα, ότι σε πολύ μικρό χρονικό διάστημα θα φανεί ποιος μιλούσε αξιόπιστα και έλεγε την πραγματική κατάσταση των ΤΕΙ.
    Όσον αφορά το πρόγραμμα δημοσίων επενδύσεων και σ’ αυτό εισπράξαμε «θα». Οι πάντες γνωρίζουν ότι το πρόγραμμα δημοσίων επενδύσεων είναι μειωμένο κατά 16% σε εθνικό επίπεδο. Εάν εσείς έχετε καταφέρει να κάνετε αύξηση στον τομέα του Υπουργείου Παιδείας, εδώ είμαστε να σας πούμε μπράβο. 
    ΒΑΣΙΛΕΙΟΣ ΚΕΓΚΕΡΟΓΛΟΥ: Θα αναβαθμιστεί στον ανασχηματισμό. 
    ΑΠΟΣΤΟΛΟΣ ΚΑΤΣΙΦΑΡΑΣ: Πράγματι. 
    Επειδή όμως νομίζω ότι όλα αυτά είναι στη σφαίρα της φαντασίας, πιστεύω ότι δεν θα είναι τίποτα παραπάνω από ένα πυροτέχνημα για τις ανάγκες της σημερινής συζήτησης. Πάντως, αν τα φέρετε, εγώ εδώ θα είμαι όπως και οι συνάδελφοί μου για να διορθώσουμε.
    Μιλήσατε για τα προγράμματα των μεταπτυχιακών. Ή τα πράγματα είναι ιδανικά ή συμβαίνει κάτι διαφορετικό. Πάντως, εγώ θα καταθέσω για τα Πρακτικά δική σας απόφαση. Υπουργείο Εθνικής Παιδείας και Θρησκευμάτων, Διεύθυνση Μεταπτυχιακών Σπουδών, Αθήνα 17/3/2005 προς το ΤΕΙ Αθήνας και προς το ΤΕΙ Πειραιώς. Συνδιοργάνωση προγράμματος μεταπτυχιακών σπουδών μεταξύ πανεπιστημίων και ΤΕΙ. 
    Απαντάτε εσείς: «Σε απάντηση των προτάσεων του Πανεπιστημίου της Αθήνας και του ΤΕΙ της Αθήνας, σας πληροφορούμε ότι με βάση την κείμενη νομοθεσία, δεν είναι δυνατή προς το παρόν η έγκρισή τους από το Υπουργείο Εθνικής Παιδείας και Θρησκευμάτων. Και η συγκεκριμένη απόφαση του 2003 ΦΕΚ 1501 κοινή υπουργική απόφαση δεν μπορεί να εφαρμοστεί». Ταυτόχρονα, η Σχολή Τεχνολογικών Εφαρμογών Τμήμα Πληροφορικής του ΤΕΙ Αθήνας στη συνεδρίασή της στις 6/4/2005 λέει: «Η γενική συνέλευση του Τμήματος Πληροφορικής συζητά το θέμα της ματαίωσης της υλοποίησης του προγράμματος μεταπτυχιακών σπουδών κατόπιν του υπ’ αριθμ. πρωτ. Α/Β7/17-3-2004 εγγράφου του ΥΠΕΠΘ προς το Τμήμα Πληροφορικής που ομόφωνα καταλήγει στο ακόλουθο ψήφισμα». 
    (Στο σημείο αυτό ο Βουλευτής κ. Απόστολος Κατσιφάρας, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
    Κύριε Υπουργέ, κάποια στιγμή αντίστοιχα έγγραφα υπάρχουν σε όλα τα ΤΕΙ. Ή ενισχύετε πραγματικά τα συγκεκριμένα προγράμματα...
    ΣΠΥΡΙΔΩΝ ΤΑΛΙΑΔΟΥΡΟΣ (Υφυπουργός Εθνικής Παιδείας και Θρησκευμάτων):  Θα σας εξηγήσω.
    ΑΠΟΣΤΟΛΟΣ ΚΑΤΣΙΦΑΡΑΣ: Να εξηγήσετε και σε μένα και στην εκπαιδευτική κοινότητα που διαμαρτύρεται και δεν έχει την εμπιστοσύνη σας.
    (Στο σημείο αυτό την Προεδρική Έδρα  καταλαμβάνει ο  Γ’ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ)
    Συνολικά, κύριε Υπουργέ, η πολιτική σας στο χώρο των ΤΕΙ είναι αποσπασματική. Έχετε μια ανασφάλεια. Δεν έχετε συγκεκριμένη πολιτική. Γενικώς παραπέμπετε τα θέματα για αργότερα. Για πρώτη φορά υπάρχει μείωση στον προϋπολογισμό για θέματα της παιδείας, αντί γι’ αυτά που λέγατε για σύγκλιση στο τέλος της τετραετίας. Όλα τα ζητήματα θα καταφέρετε να τα λύσετε στο τέλος της τετραετίας, κύριε Υπουργέ; Δεν κάνετε τίποτα παραπάνω παρά να κλέβετε και να δανείζεστε χρόνο. Αυτό όμως είναι πολύ μακριά από το δανεισμό των ελπίδων της κοινωνίας. Η κοινωνία δεν θα σας δανείσει άλλο τις ελπίδες της. Φαίνεται αυτό από τα πρώτα γκάλοπ.
    ΠΡΟΕΔΡΕΥΩΝ (Ιωάννης Τραγάκης): Έχετε μιλήσει παραπάνω, κύριε συνάδελφε. Θα κρατήσω το χρόνο από το χρόνο του κ. Λοβέρδου. 
    ΑΠΟΣΤΟΛΟΣ ΚΑΤΣΙΦΑΡΑΣ: Τελείωσα, κύριε Πρόεδρε.
    Κύριε Υπουργέ, τα προβλήματα παραμένουν ανοικτά. Αν συνεχίσετε να υπονομεύετε το διάλογο και ταυτόχρονα να μη δίνετε λύση στα προβλήματα που αντιμετωπίζει η εκπαιδευτική κοινότητα, θα βρείτε και εμάς και την κοινωνία μπροστά σας.
    ΠΡΟΕΔΡΕΥΩΝ (Ιωάννης Τραγάκης): Η συνάδελφος κ. Σχοιναράκη-Ηλιάκη έχει το λόγο.
    ΕΥΑΓΓΕΛΙΑ ΣΧΟΙΝΑΡΑΚΗ-ΗΛΙΑΚΗ: Είπατε, κύριε Υπουργέ, στην πρωτολογία σας ότι η πολιτική σας για την παιδεία αποτελεί για σας πολιτική λειτουργία χωρίς σκοπιμότητα.
    Εάν κάνω έναν απολογισμό του ενός χρόνου και της διαδρομής σας, ιδιαίτερα στο χώρο της παιδείας, θα πω κατ’ αρχάς ότι ήταν η πρώτη φορά που ζητήματα εκπαιδευτικής πολιτικής πέρασαν από νομοσχέδιο του Υπουργείου Εσωτερικών, Δημόσιας Διοίκησης και Αποκέντρωσης -και εννοώ τις επιλογές στελεχών της εκπαίδευσης και κατάργηση όσων υπήρχαν μέχρι τότε- μόνο και μόνο πραγματικά για να μπορέσετε να εφαρμόσετε και να στελεχώσετε με σκοπιμότητα πλήρη τη δομή της πρωτοβάθμιας και δευτεροβάθμιας εκπαίδευσης. 
    Τους καταργήσατε, λοιπόν, εν μία νυκτί και με διαδικασίες που θυμίζουν άλλες εποχές στελεχώσατε τις θέσεις στελεχών εκπαίδευσης, αυτά δεν τα έχει ξεχάσει κανένας. Αναφέρομαι στους διορισμούς των εκπαιδευτικών στη δευτεροβάθμια εκπαίδευση, εκείνους τους διορισμούς τους οποίους καταγγείλαμε ως παράνομους  και για τους οποίους δεν δίνατε καν για ενημέρωση -γιατί είναι μία τέχνη δική σας πλέον στον κοινοβουλευτικό έλεγχο- τα στοιχεία στους συναδέλφους. 
    Έρχεστε εδώ, κύριε Υπουργέ, και με εκπλήσσετε ειλικρινά, γιατί γνωρίζω τη διαδρομή σας των τεσσάρων προηγούμενων χρόνων κοινοβουλευτικής διαδρομής, αφού ήμασταν μαζί, αλλά και την ευαισθησία σας για το χώρο της εκπαίδευσης και τώρα μας παραπληροφορείτε.  Μας λέτε ούτε λίγο ούτε πολύ ότι αυτά που λέμε δεν ισχύουν ούτε καν για τους ωρομίσθιους απλήρωτους εκπαιδευτικούς.
    Μα, εγώ διαβάζω σε προχθεσινή εφημερίδα στο νομό μου, που είναι γνωστό ότι βρίσκονται οι εκπαιδευτικοί σε κινητοποίηση, ότι είναι απλήρωτοι οι εκπαιδευτικοί για δέκα μήνες. Θα το καταθέσω για τα Πρακτικά. Αναλύει τι ακριβώς γίνεται και αναφέρει ξεκάθαρα ότι προσφεύγουν στην επιθεώρηση εργασίας, στο εργατικό κέντρο και στο Συνήγορο του Πολίτη τις επόμενες ημέρες, για να ζητήσουν ακριβώς να στηριχθούν προς αυτήν την κατεύθυνση. 
    (Στο σημείο αυτό η Βουλευτής κ. Ευαγγελία Σχοιναράκη-Ηλιάκη καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
    Εσείς μου λέτε ότι δεν είναι σωστό αυτό που λέω σε σχέση με τα ακαδημαϊκά χαρακτηριστικά και το γεγονός ότι απορρίπτετε τα αιτήματα των πανεπιστημίων και των ΤΕΙ που ζητούν έγκριση των προγραμμάτων μεταπτυχιακών σπουδών. Και σας καταθέτει ο συνάδελφος κ. Κατσιφάρας και το έγγραφο το δικό σας με ημερομηνία 17.03.2005, αλλά και το έγγραφο της Σχολής Τεχνολογικών Εφαρμογών του Τμήματος Πληροφορικής του ΤΕΙ της Αθήνας, όπου αναφέρουν οι άνθρωποι, γιατί νιώθουν και αδικημένοι, ότι τους αξιολογήσατε και τελικά απορρίπτετε το ρόλο και τη συνεισφορά του Τμήματος Πληροφορικής του ΤΕΙ της Αθήνας. Είστε άδικοι απέναντι των καθηγητών που εργάστηκαν ευσυνείδητα μαζί με όλους εκείνους τους υπόλοιπους εμπλεκόμενους από τα πανεπιστημιακά τμήματα και συνεισέφεραν ισότιμα σ’ αυτήν την προσπάθεια, αλλά είστε και απαξιωτικοί –και αυτό είναι το πιο σημαντικό γιατί κόπτεστε για τη νέα γενιά, κύριε Υπουργέ- απέναντι στους φοιτητές των τμημάτων, αλλά και των άλλων τμημάτων των πανεπιστημίων και των τμημάτων των ΤΕΙ που προσβλέπουν στην αναβάθμιση της ποιότητας των σπουδών τους και στην αναζήτηση των νέων ευκαιριών. 
    Εσείς μας λέτε, κύριε Υπουργέ, ότι ουδέποτε επιστρέψατε προκηρύξεις για μόνιμο διδακτικό προσωπικό των ΤΕΙ. Μα, νομίζω ότι αυτά πρέπει να τα πείτε ενώπιος ενωπίω στους προέδρους των ΤΕΙ στους οποίους επιστρέφετε αυτές τις προκηρύξεις και δεν τις εγκρίνετε. Το ένα είναι αυτό. 
    Τα πολλά «θα», κύριε Υπουργέ, έχουν και ένα τέλος. Κάποτε αποκαλύπτονται. Σε απάντηση που μου δώσατε σε σχέση με τους διορισμούς για κάλυψη μονίμων θέσεων, μου λέτε ότι σε βάθος τετραετίας θα γίνει αυτό με τις οκτακόσιες προσλήψεις. Και αν θα γίνει, κύριε Υπουργέ, γιατί και αυτό έχει «θα».
    Σε ένα δελτίο τύπου που έχετε εκδώσει ο ίδιος με ημερομηνία 1η Μαρτίου 2005 και μετά από τη συνάντησή σας με το έκτακτο εκπαιδευτικό προσωπικό, αναφέρετε ότι έχετε εξασφαλίσει τις πιστώσεις για την προκήρυξη των οκτακοσίων θέσεων μονίμων εκπαιδευτικών. Και αυτό θεωρείται ότι είναι άμεσο. Πότε τελικά λέτε αλήθεια; Στον κοινοβουλευτικό έλεγχο ή μέσα στα δελτία τύπου; Και βέβαια εναποθέτετε ωραιοποιημένα τα πάντα στο διάλογο στο Εθνικό Συμβούλιο Παιδείας. Ένα διάλογο όπου όπως όλοι έχουν τονίσει είναι αποσπασματικός, ένας διάλογος που γίνεται μόνο και μόνο για να χρυσώσετε το χάπι και στο τέλος να υλοποιήσετε πολιτικές που είναι κάθε άλλο παρά εκπαιδευτικές. 
    Σας ευχαριστώ.
    (Χειροκροτήματα από την πτέρυγα του ΠΑΣΟΚ)
    ΠΡΟΕΔΡΕΥΩΝ (Ιωάννης Τραγάκης): Ευχαριστούμε πολύ, κυρία συνάδελφε.
    Ο συνάδελφος κ. Κεγκέρογλου έχει το λόγο για ένα λεπτό.
    ΒΑΣΙΛΕΙΟΣ ΚΕΓΚΕΡΟΓΛΟΥ: Ευχαριστώ, κύριε Πρόεδρε.
    Κύριε Υπουργέ, η αντιπαράθεση για τα επαγγελματικά δικαιώματα πράγματι υπήρχε πάντα από το 1984 και πιο πριν και μετά και θα συνεχίσει να υπάρχει. Και το ΤΕΕ είναι έτσι όπως είπατε. Προσέφυγε και αντιδρά σ’ αυτά τα επαγγελματικά δικαιώματα. Το ζήτημα όμως είναι τι κάνει η Νέα Δημοκρατία.
    Η Νέα Δημοκρατία ως αντιπολίτευση δεν έπαιρνε θέσεις σε σχέση μ’ αυτό το καίριο θέμα των αποφοίτων των ΤΕΙ, αλλά και σήμερα ως Κυβέρνηση συνεχίζει εκείνη την τακτική της αντιπολιτεύσεως να μην παίρνει θέση. Όμως, σήμερα δεν μπορεί να συνεχίσει να το κάνει. Πρέπει επιτέλους, κύριε Υπουργέ, να πάρετε αποφάσεις. Θα αναγκαστείτε ούτως ή άλλως να το κάνετε.
    Θα αναφέρω δύο παραδείγματα. Σε πρόσφατη προκήρυξη του ΕΛΓΑ οι τεχνολόγοι βγαίνουν εκτός προκηρύξεως, κάτι που είχαν καταφέρει με αγώνες. Τα προηγούμενα δύο τελευταία χρόνια είχαν συμπεριληφθεί στην προκήρυξη του ΕΛΓΑ για τις εκτιμήσεις των ζημιών. Στο διαγωνισμό που κάνατε εσείς ως Υπουργείο Παιδείας για την πρόσληψη των εκπαιδευτικών, ενώ αρχικά είχατε ανακοινώσει έναν αριθμό για την τεχνολογική εκπαίδευση, στη συνέχεια τον μειώσατε κατακόρυφα. 
    Ολοκληρώνω λέγοντας για την έρευνα που ειπώθηκε ότι θα ξεκινήσει κάποτε. Επί ΠΑΣΟΚ, επί πέντε χρόνια γινόντουσαν εκατοντάδες ερευνητικά προγράμματα. Ιδιαίτερο ενδιαφέρον έχει να αναφερθούμε στο πρόγραμμα «ΑΡΧΙΜΗΔΗΣ», όπου τα ΤΕΙ πράγματι μπήκαν επιτέλους στο χώρο της έρευνας.
    Και μια έκκληση, κύριε Υπουργέ, για τους έκτακτους εκπαιδευτικούς: Εξαιρέστε τους από τη συνήθη τακτική της Κυβέρνησης να μιλά επικοινωνιακά. Δείτε ότι έχουν οικογένειες, έχουν παιδιά και πρέπει να περάσουν Πάσχα. Δεν δικαιολογείται ανάλγητη πολιτική τουλάχιστον από το Υπουργείο Παιδείας. Ας κάνει το Υπουργείο Οικονομικών ό,τι θέλει. Εσείς πρέπει να δώσετε λύση γι’ αυτούς τους εκπαιδευτικούς.
    ΠΡΟΕΔΡΕΥΩΝ (Ιωάννης Τραγάκης): Ευχαριστούμε πολύ, κύριε συνάδελφε.
    Ο συνάδελφος κ. Έξαρχος έχει το λόγο για δύο λεπτά.
    ΒΑΣΙΛΕΙΟΣ ΕΞΑΡΧΟΣ: Ευχαριστώ, κύριε Πρόεδρε. 
    Για άλλη μια φορά σε μια συζήτηση στη Βουλή είδαμε τη γνωστή τακτική. Μετάθεση των ευθυνών στο ΠΑΣΟΚ, μετάθεση των υποσχέσεων στο μέλλον και ταυτόχρονα προσπάθεια δημιουργίας εντυπώσεων ότι και στα ΤΕΙ υπάρχει μια ειδυλλιακή ατμόσφαιρα που δημιουργήθηκε τον τελευταίο χρόνο ύστερα από τις παρεμβάσεις της Κυβέρνησης.
    Μα, δεν είναι έτσι, κύριε Υπουργέ. Και εδώ τα ερωτήματα επανέρχονται και θέλουμε συγκεκριμένες απαντήσεις.
    Θα τεθούν τα ζητήματα που απασχολούν την εκπαιδευτική κοινότητα των ανωτάτων τεχνολογικών εκπαιδευτικών ιδρυμάτων στον εθνικό διάλογο για την παιδεία και πότε; Διότι αυτός ο διάλογος δεν μπορεί να είναι προσχηματικός, δεν μπορεί να είναι για τη δημιουργία των εντυπώσεων. Και εσείς σήμερα διαπράξατε αυτό το ολίσθημα αναφέροντας το παράδειγμα ότι τα θέματα της διά βίου εκπαίδευσης – σας το είπε και ο κ. Λοβέρδος – συζητήθηκαν πριν λίγες μέρες στο Εθνικό Συμβούλιο. Πότε έγινε αυτό και δεν το πήραμε είδηση; Μην αξιοποιείτε, λοιπόν μία υπεύθυνη στάση, την οποία μην τη θεωρείτε και δεδομένη για συμμετοχή στο διάλογο εκ μέρους του ΠΑΣΟΚ που ουσιαστικά διασφαλίζει τη συνέχεια του διαλόγου, για να δημιουργείτε εντυπώσεις.
    Τέλος πάντων θα υλοποιήσετε τη δέσμευση του Πρωθυπουργού; Η Επιτροπή Μορφωτικών Υποθέσεων θα ενημερωθεί για την πορεία του εθνικού διαλόγου; 
    Περιμένω επίσης και μία συγκεκριμένη απάντηση στο εξής: Πότε θα ολοκληρωθεί η διαδικασία για την προμήθεια του εξοπλισμού στο ΤΕΙ της Λάρισας; Διότι εδώ τα λεφτά υπάρχουν. Δεν μιλάμε για έλλειψη πόρων. Πότε θα τελειώσει η διαδικασία και πότε θα έλθει αυτός ο εργαστηριακός εξοπλισμός στο ΤΕΙ; 
    Θέλουμε συγκεκριμένες απαντήσεις γιατί αυτές δεν τις περιμένουμε μόνο εμείς, αλλά και οι σπουδαστές, οι γονείς, η εκπαιδευτική κοινότητα, δεν μπορείτε να υπεκφεύγετε, κύριε Υπουργέ.
    (Χειροκροτήματα από την πτέρυγα του ΠΑΣΟΚ)
    ΠΡΟΕΔΡΕΥΩΝ (Ιωάννης Τραγάκης): Ευχαριστούμε, κύριε Έξαρχε.
    Ο κύριος Υφυπουργός έχει το λόγο για δέκα λεπτά.
    ΣΠΥΡΙΔΩΝ ΤΑΛΙΑΔΟΥΡΟΣ (Υφυπουργός Εθνικής Παιδείας και Θρησκευμάτων): Ευχαριστώ, κύριε Πρόεδρε.
    Θα ήθελα πρώτα να πω ότι ο εθνικός διάλογος υπάρχει, γιατί αποτελεί απαίτηση της κοινωνίας. Και δυστυχώς δεν υπήρξε διάλογος επί της κυβερνήσεως του ΠΑΣΟΚ μολονότι είχε θΕΣΑΑοθετηθεί το ΕΣΥΠ το 2000 και ουδέποτε λειτούργησε, μολονότι κατ’ επανάληψη εμείς είχαμε ζητήσει να λειτουργήσει μ’ αυτήν ή με την άλλη μορφή.
     Ίσως, λοιπόν, σας στενοχωρεί το γεγονός ότι επί των δικών σας ημερών δεν ενεργοποιήσατε τις διατάξεις του νόμου να υπάρχει ένας ουσιαστικός διάλογος για τα θέματα της παιδείας και απλώς ο ένας Υπουργός καταργούσε τη μεταρρύθμιση του προηγουμένου.
     Ο διάλογος δεν είναι αποσπασματικός, αλλά ουσιαστικός. Εκεί τίθενται ζητήματα και θέματα. Ετέθη το θέμα της αξιολόγησης και υπήρξε γραπτή εισήγηση με σημεία και επ’ αυτού τοποθετήθηκαν στις δύο συνεδριάσεις του ΕΣΥΠ και του ΣΑΤ με το ΣΑΠΕ. Οι παρόντες στο διάλογο υπέβαλαν τις προτάσεις τους. 
     Παράλληλα, ο διάλογος για την αξιολόγηση συζητήθηκε σε συνόδους των πρυτάνεων και των προέδρων των ΤΕΙ, όπου και εκεί ακούστηκαν διάφορες απόψεις. Σήμερα, μαζεύουμε αυτές τις απόψεις και ετοιμάζουμε το σχέδιο νόμου το οποίο, όπως είπα, θα έρθει αμέσως μετά τις γιορτές στην Επιτροπή Μορφωτικών Υποθέσεων, όπου και εκεί θα γίνει διάλογος. Έχουμε επαρκές περιθώριο μέχρι τις 20 Μαΐου που είναι η Σύνοδος των ευρωπαϊκών κρατών-χωρών της Μπολόνια στο Μπέργκεν. 
     Σε ό,τι αφορά τα οικονομικά των ΤΕΙ, είχαμε έκτακτη επιχορήγηση 14.000.000 το 2004 και μία αύξηση του προϋπολογισμού σε σχέση με τον αρχικό προϋπολογισμό του 2004 άλλα 15.000.000. Σύνολο, καθαρά χρήματα, χωρίς προσθαφαιρέσεις, 29.000.000 ευρώ στα ΤΕΙ. 
     Σε ό,τι αφορά τα ελλείμματα, βεβαίως και υπάρχουν ελλείμματα τα οποία βεβαίως δεν δημιουργήθηκαν σήμερα.
     ΑΠΟΣΤΟΛΟΣ ΚΑΤΣΙΦΑΡΑΣ: Πώς θα τα καλύψετε, κύριε Υπουργέ; Σ’ αυτό να μας απαντήσετε! 
     ΣΠΥΡΙΔΩΝ ΤΑΛΙΑΔΟΥΡΟΣ (Υφυπουργός Εθνικής Παιδείας και Θρησκευμάτων): Θα σας απαντήσω αμέσως. Αν με αφήσετε να ολοκληρώσω, θα σας απαντήσω! Δεν σας διέκοψα!
     ΠΡΟΕΔΡΕΥΩΝ (Ιωάννης Τραγάκης): Θα απαντήσει! Δέχεται να απαντήσει. Μην τον διακόπτετε, κύριε συνάδελφε! 
     ΣΠΥΡΙΔΩΝ ΤΑΛΙΑΔΟΥΡΟΣ (Υφυπουργός Εθνικής Παιδείας και Θρησκευμάτων): Βεβαίως, λοιπόν, υπάρχουν ελλείμματα τα οποία –επαναλαμβάνω- δεν δημιουργήθηκαν το 2004 ή το 2005. Δημιουργήθηκαν όλα τα προηγούμενα χρόνια για τους λόγους που σας εξήγησα προηγουμένως. 
     Εμείς προτιθέμεθα να καλύψουμε αυτά τα ελλείμματα του παρελθόντος με δύο τρόπους. Ο πρώτος τρόπος είναι ο εξορθολογισμός των δαπανών και θα σας εξηγήσω πώς το εννοούμε αυτό. Ο δεύτερος τρόπος είναι η αύξηση των δαπανών. Θα υπάρξει αύξηση των δαπανών για τα ΤΕΙ, ώστε να καλυφθούν τα σωρευμένα ελλείμματα. 
     Για να εξηγήσω τον εξορθολογισμό των δαπανών, έρχομαι και στους εκτάκτους. Οι έκτακτοι, κύριοι συνάδελφοι, δεν είναι ένα καινούργιο φαινόμενο το οποίο δημιουργήσαμε εμείς. Με το ν. 1404/84 το 65%-70% των εκπαιδευτικών των ΤΕΙ ήσαν έκτακτοι και το 2000 πάλι το 70% ήσαν έκτακτοι. Και το 2004 πάλι το 70% ήσαν έκτακτοι. 
     Επί εποχής ΠΑΣΟΚ παρήρχετο ένα εκπαιδευτικό έτος για να πληρωθούν. Μην φαντάζεστε ότι πληρώνονταν εγκαίρως. Και σήμερα προσπαθούμε να βρούμε τον τρόπο να αντιμετωπίσουμε –διότι είναι απαράδεκτο εκπαιδευτικός να μην πληρώνεται στην ώρα του- αυτήν τη θλιβερή κατάσταση. 
     Ποιος είναι ο τρόπος; Ο τρόπος είναι ένας ειδικός κωδικός για την πληρωμή των εκτάκτων. Θα υπάρχουν οι λειτουργικές δαπάνες και θα υπάρχει και ειδικός κωδικός για την πληρωμή των εκτάκτων. 
     Για να βρούμε τον τρόπο, για να βρούμε εκείνον τον αλγόριθμο βάσει του οποίου θα υπολογίζουμε τις ώρες οι οποίες δεν καλύπτονται από τακτικό προσωπικό, είμαστε σε συνεργασία, δηλαδή, σε διάλογο με τα ιδρύματα, με τους προέδρους, με τη Σύνοδο των Προέδρων και σχεδόν έχουμε καταλήξει σε εκείνον τον αλγόριθμο που θα μας βγάζει τις ώρες που υπολείπονται για να καλυφθούν από εκτάκτους και να υπάρχει η αντίστοιχη επιχορήγηση. 
     Από εκεί και πέρα, τα σωρευμένα ελλείμματα του παρελθόντος –διότι πλέον δεν θα δημιουργηθεί ξανά έλλειμμα και ο έκτακτος θα πληρώνεται στην ώρα του- θα τα καλύψουμε με έκτακτη επιχορήγηση των ιδρυμάτων για να καλυφθούν τα χρέη των εκτάκτων ούτως ώστε να νοικοκυρευτούν τα ιδρύματα. Με αυτόν τον τρόπο, με τον εξορθολογισμό των δαπανών και παράλληλα με την αύξηση των δαπανών, θα καλυφθούν οι έκτακτοι. 
     ΠΡΟΕΔΡΕΥΩΝ (Ιωάννης Τραγάκης): Καλό ακούγεται αυτό!
     ΣΠΥΡΙΔΩΝ ΤΑΛΙΑΔΟΥΡΟΣ (Υφυπουργός Εθνικής Παιδείας και Θρησκευμάτων): Ευχαριστώ, κύριε Πρόεδρε.
     Σε ό,τι αφορά τα επαγγελματικά δικαιώματα, όχι μόνο δεν έχουμε αδρανήσει, αλλά αντίθετα εργαζόμαστε ουσιαστικά και σε βάθος και σε συνεργασία με όλους τους εμπλεκόμενους φορείς. 
     Έχουμε κάνει συσκέψεις-συνεδριάσεις στο Υπουργείο με όλους, και με τους νομικούς και με τους εκπαιδευτικούς και ήδη έχει δημιουργηθεί –δεν θα δημιουργηθεί, αλλά δημιουργήθηκε, συστάθηκε- επιτροπή στο πλαίσιο του ΣΑΤΕ, στα πλαίσια της γραμματείας του ΣΑΤΕ. Υπάρχουν συγκεκριμένες προτάσεις, συγκεκριμένα προσχέδια τα οποία τα μελετούν και πολύ γρήγορα θα έχουμε την πρόταση της γραμματείας, της επιτροπής στο ΣΑΤΕ, την οποία θα δούμε για να πάρει την οδό προς το Συμβούλιο της Επικρατείας.
    Έτσι θα ξεμπλοκάρουμε το θέμα. Είπα και πριν ότι λαμβάνουμε υπ’ όψιν μας δύο δεδομένα: την απόφαση του Συμβουλίου της Επικρατείας την οποία σύμφωνα με το δικαιϊκό μας σύστημα δεν μπορούμε να αγνοήσουμε και από την άλλη τα νέα δεδομένα που έχουμε με την ένταξη των ΤΕΙ στην ανώτατη βαθμίδα της εκπαίδευσης. Με αυτό το ισορροπημένο σύστημα και ύστερα από συζήτηση θα επιλυθούν όλα τα επαγγελματικά δικαιώματα. 
    Σας πληροφορώ ότι όλα τα διατάγματα που εκκρεμούσαν επεστράφησαν. Και όταν επιχειρήσαμε να στείλουμε εμείς νέα διατάγματα επαγγελματικών δικαιωμάτων, το Συμβούλιο της Επικρατείας μάς τα επέστρεψε με το αιτιολογικό ότι μέχρις ότου δημοσιευθεί η απόφαση επί του 318 ουδέν προεδρικό διάταγμα θα έρχεται για έγκριση και για συζήτηση στο Συμβούλιο της Επικρατείας. Πώς, λοιπόν, θα επιλύαμε το θέμα προτού βγει μια απόφαση για την οποία ευθύνεστε εσείς, η Κυβέρνησή σας, για τη χρονοτριβή που έγινε; 
    Σε ό,τι αφορά, λοιπόν, τα οικονομικά θέματα, δεν είπα ότι δεν υπάρχει πρόβλημα. Βεβαίως υπάρχει πρόβλημα. Είναι σωρευμένο το πρόβλημα από τα προηγούμενα χρόνια και όπως εξέθεσα πριν θα το αντιμετωπίσουμε. 
    Σε ό,τι αφορά το πρόγραμμα δημοσίων επενδύσεων δεν είναι «θα». Μοιράστηκαν στα ιδρύματα 154.000.000 ευρώ γι’ αυτήν την τετραετία έναντι των 116 που είχαν δοθεί την προηγούμενη τετραετία για πρόγραμμα δημοσίων επενδύσεων. Μοιράστηκαν, εγκρίθηκαν και οδεύουν προς το Υπουργείο Εθνικής Οικονομίας.
    Αυτό που είπατε, κύριε Κατσιφάρα, για το ΤΕΙ Αθηνών αφορά συνδιοργάνωση και όχι σύμπραξη. Όπως γνωρίζετε ο ν. 2916 δεν επιτρέπει μέχρις ότου γίνει αξιολόγηση στα ιδρύματα, τη διοργάνωση μεταπτυχιακών με τη μορφή της συνδιοργάνωσης. Ουδέν μεταπτυχιακό απορρίψαμε που έρχεται με τη μορφή της σύμπραξης. Μπορεί το ΤΕΙ να το μετατρέψει σε σύμπραξη και αύριο το πρωί θα εγκριθεί. Με τη συνδιοργάνωση όμως δεν νομίζω ότι μας καλείτε να παρανομήσουμε, να παραβούμε το νόμο που εσείς ψηφίσατε, το .ν 2916, που προβλέπει ότι για να επιτραπεί συνδιοργάνωση και αυτόνομα μεταπτυχιακά απαιτείται προηγουμένως αξιολόγηση του ιδρύματος. Με το νόμο που φέρνουμε θα αξιολογηθούν τα τμήματα αυτά τα οποία επιθυμούν να αξιολογηθούν πρώτα, κατά προτεραιότητα. Τα ΤΕΙ προς τιμήν τους στηρίζουν την έννοια της αξιολόγησης και αμέσως θα τους δοθεί και συνδιοργάνωση και αυτόνομα μεταπτυχιακά εφόσον όμως αξιολογηθούν σύμφωνα με το ν. 2916. Δεν μπορούμε να παρανομήσουμε.
    Έχουν εγκριθεί οκτακόσιες θέσεις. Έχω το έγγραφο του Υπουργείου Οικονομικών από 5.1.2005 για τέσσερα χρόνια. Θα κατανεμηθούν οκτακόσιες θέσεις διά τέσσερα. Μάλιστα τον πρώτο χρόνο, διότι θέλουμε οι θέσεις να πάνε πιο νωρίς, δίνουμε διακόσιες εβδομήντα θέσεις. Και με το νομοσχέδιο το οποίο έχουμε ετοιμάσει και βρίσκεται στο Εθνικό Λογιστήριο του Κράτους έχουμε έγκριση για άλλες εξακόσιες θέσεις με ορίζοντα τετραετίας συν διακόσιες ειδικό τεχνικό προσωπικό. Για τέσσερα χρόνια χίλια τετρακόσια και τετρακόσια ήταν οι προηγούμενες για τα τέσσερα χρόνια. Έχουμε τετραπλασιασμό των μονίμων θέσεων. Έτσι θα αντιμετωπίσουμε ριζικά και ουσιαστικά το πρόβλημα των ιδρυμάτων να έχουν προσωπικό υψηλού επιπέδου και μόνιμο. 
    Θα ήθελα κλείνοντας να πω ότι στον τομέα των ΤΕΙ όλα συνδιαμορφώνονται μαζί με τα ιδρύματα. Υπάρχει ένας συνεχής διάλογος με τους προέδρους, με τις ομοσπονδίες, με τους συλλόγους, με όλα τα ιδρύματα και μέσα από αυτό το διάλογο προχωρούμε τα ζητήματα τα οποία σας ανέπτυξα και έχουμε προετοιμάσει και το σχέδιο νόμου το οποίο αμέσως μετά τις γιορτές του Πάσχα θα έρθει στη Βουλή. Έχουμε και την εμπιστοσύνη των ιδρυμάτων διότι έχουμε κοινό σκοπό. Δουλεύουμε μαζί με τα ιδρύματα για να τα στηρίξουμε και να τα ανεβάσουμε ποιοτικά. Τα σωρευμένα οικονομικά προβλήματα αντιμετωπίζονται σταδιακά όπως σας περιέγραψα, ώστε πραγματικά στο τέλος τα ιδρύματα αυτά να είναι ουσία και όχι τύποις ανώτατα.
     ΠΡΟΕΔΡΕΥΩΝ (Ιωάννης Τραγάκης): Ευχαριστούμε, κύριε Υφυπουργέ. 
     Ο Κοινοβουλευτικός Εκπρόσωπος του ΠΑΣΟΚ, κ. Λοβέρδος, έχει το λόγο για πέντε λεπτά. 
     ΑΝΔΡΕΑΣ ΛΟΒΕΡΔΟΣ: Κύριε Υπουργέ, πράγματι, ο εθνικός διάλογος για την παιδεία αποτελεί κοινωνικό αίτημα. Συμφωνώ με αυτό που είπατε. Όμως, απέναντι στις αδήριτες κοινωνικές ανάγκες και στις απαιτήσεις των ανθρώπων και των κοινωνικών ομάδων, κάθε Κόμμα μετρά την ικανότητα και την αξιοπρέπειά του με το κατά πόσο στην πράξη ανταποκρίνεται στα αιτήματα αυτά και στις αξιολογήσεις αυτές. 
     Εμείς, ως ΠΑΣΟΚ, όταν ήμασταν στην κυβέρνηση, θεσπίσαμε το Εθνικό Συμβούλιο Παιδείας και τώρα, που είμαστε στην Αντιπολίτευση, συμμετέχουμε σε αυτό. Πείτε μας, λοιπόν -και δι’ υμών στον ελληνικό λαό που μας παρακολουθεί- τι έχετε να επιδείξετε ως ανταπόκριση σε αυτό το κοινωνικό αίτημα; 
     Ότι μας καταγγέλλατε, όταν ήμασταν κυβέρνηση, για τις πολιτικές σας και ουδέποτε είχατε προσέλθει στον εθνικό διάλογο; Ότι τώρα θέλετε να διώξετε από εκεί εμάς, το μοναδικό κόμμα που σας νομιμοποιεί τις διαδικασίες; Και γιατί επαναλαμβάνω ότι θέλετε να μας διώξετε; Διότι είναι ηλίου φαεινότερο ότι άμα καλείς ένα κόμμα -το μόνο που προσέρχεται, γιατί οι άλλοι σας έχουν καταγγείλει- να συμμετάσχει σε ένα διάλογο για θέματα καυτά για τα πανεπιστήμια –σας μιλάω ως εκπαιδευτικός- για θέματα που για λόγους ειλικρίνειας, καλής κρίσης ή και στρεβλώσεων έχετε τις κοινωνικές ομάδες απέναντι, όταν για θέματα τέτοια είμαστε η πολιτική δύναμη που συμμετέχει, πρέπει να μας σεβαστείτε. Πρέπει να εισηγείστε τα θέματα. Πρέπει να ακούτε τι σας λέμε, όχι για να ενσωματώνετε τις απόψεις μας, αλλά για να δοκιμάζεται μέσα από τον διάλογο η ορθότητα των ισχυρισμών. Όμως, τίποτα από όλα αυτά δεν γίνεται! 
     Κατ’ ουσίαν, δεν θέλετε αυτήν τη διαδικασία. Τη χρησιμοποιείτε ως πρόσχημα. Τα είπα αυτά στην πρωτολογία μου. Δεν χρειάζομαι άλλα επιχειρήματα. Όμως εσείς μου δώσατε ένα τελευταίο  με τη δευτερολογία σας και θέλω να σας πω ότι το έχω ήδη επισημάνει. 
     Είναι δυνατόν, κύριε Υφυπουργέ, να λέτε ότι υπάρχει επαρκής χρόνος μέχρι τις 20 Μαΐου, που η Κυβέρνηση θα πάρει θέση για την αξιολόγηση των πανεπιστημίων και των τεχνολογικών ιδρυμάτων, που θα πάρει θέση για τα τρία συν δύο έτη σπουδών, που θα πάρει θέση για την κινητικότητα στο πεδίο της ανώτατης εκπαίδευσης, που θα πάρει θέση για τα διευρωπαϊκά προγράμματα, που θα πάρει θέση για το συμπληρωματικό δίπλωμα; Είναι δυνατόν να θεωρείτε επαρκή το χρόνο της μίας εβδομάδας που μας μένει μετά την έναρξη της λειτουργίας της Βουλής μετά το Πάσχα;
     Ξαναγυρίζουμε εδώ στις 11 ή 12 Μαΐου, κύριε Πρόεδρε, και στις 20 Μαΐου θα πάτε στο Μπέργκεν. Μας κοροϊδεύετε; Είναι αληθής αυτός ο ισχυρισμός σας; Περιέχει αλήθεια; Εκτός εάν λέτε να μας έχετε φέρει ένα σχεδίασμα. Τότε διασώζετε τη λογική των επιχειρημάτων σας. Όχι, όμως, την ουσία. 
     Όμως, τη Διαρκή Επιτροπή Μορφωτικών Υποθέσεων, την οποία ο ίδιος ο Πρωθυπουργός στην Αίθουσα αυτή αποφάσισε - είπε ότι θα το κάνει- να τη διασυνδέσει με το Εθνικό Συμβούλιο Παιδείας, ουδέποτε τη συγκαλέσατε για να την ενημερώσετε. Περιμένετε, λοιπόν, ότι σε μία συνεδρίαση του Μαΐου θα σας πουν οι πολιτικές δυνάμεις απόψεις, αφού ενημερωθούν για το ότι έγινε ο διάλογος στο Εθνικό Συμβούλιο Παιδείας και αφού δουν τα σχεδιάσματά σας; 
     Είναι πασιφανές ότι εκλαμβάνετε τον διάλογο ως εργαλείο μικροκομματικών ωφελημάτων και τη συναίνεση τη θέλετε μόνο ως «γαρνίρισμα» -με συγχωρείτε για τον όρο- ως πλαίσιο –για να το πω αλλιώτικα- για μία –υποτίθεται- διαλλακτική πολιτική. Δεν νομίζω ότι το επιχείρημά σας αντέχει τη βάσανο του πολιτικού αντιλόγου. Δεν αντέχει, όμως, και τη βάσανο της λογικής, γιατί ο χρόνος δεν υφίσταται. Δεν μπορείτε ανύπαρκτο χρόνο να τον βαφτίζετε επαρκή. Χρειάζεστε τη συνδρομή της λογικής και δεν την έχει το επιχείρημά σας.
     Τέλος, κάνατε μία αναφορά σε αυτήν την αδικαιολόγητη άρνηση.
     Οι κύριοι συνάδελφοι, ο κ. Κατσιφάρας, η κ. Σχοιναράκη –και στην πρωτομιλία της μάλιστα-, σας είπαν καλά όλα τα άλλα, καλά τα θέματα τα σχετιζόμενα με τη συγχρηματοδότηση, αλλά σας ρώτησαν, μια απόφαση για σύμπραξη σε ένα μεταπτυχιακό πρόγραμμα ενός τμήματος πανεπιστημίου και ενός τμήματος ανώτατου τεχνολογικού ιδρύματος γιατί την σταματάτε;
     Είδα τα δικά σας επιχειρήματα, κύριε Υφυπουργέ –σεις υπογράφετε την άρνηση- και εδώ εξηγείται γιατί αρνηθήκατε. Γιατί με ένα διάλογο, τη μετατροπή της συνδιοργάνωσης σε σύμπραξη, θα μπορούσατε να την είχατε επιτύχει, πριν αρνηθείτε. Η άρνησή σας απαξιώνει την απόπειρα κοινής προσπάθειας. Και σήμερα η επεξήγησή σας είναι ότι μετά το νόμο για την αξιολόγηση –ποιος άραγε ξέρει πότε αυτός θα ολοκληρωθεί και θα θεσπιστεί;- μπορούν να υποβληθούν νέα προγράμματα, προφανώς το συντομότερο για το ακαδημαϊκό έτος 2006-2007.
     Προς τι όμως η απώλεια αυτού του πολύτιμου χρόνου; Και γιατί μέσα στην πορεία μέχρι να φτάσετε στην άρνηση, είχατε πει ως Υπουργείο ότι άλλωστε εκκρεμής ήταν και η σχετική απόφαση του κ. Ευθυμίου, όταν επωφελήθηκε η ακαδημαϊκή κοινότητα της απόφασης του κ. Ευθυμίου και δύο μεταπτυχιακά προγράμματα είχαν ήδη τρέξει.
     Κύριε Υπουργέ, χρειαζόμαστε ευκρινέστερα επιχειρήματα.
     ΠΡΟΕΔΡΕΥΩΝ (Ιωάννης Τραγάκης): Ολοκληρώστε, κύριε συνάδελφε.
     ΑΝΔΡΕΑΣ ΛΟΒΕΡΔΟΣ: Ολοκληρώνω.
     Χρειαζόμαστε ευκρινέστερα επιχειρήματα για μια κατάσταση στη λειτουργία των ΤΕΙ, που είναι πραγματικά κρίσιμη. Εγώ είπα ότι, αν ολοκληρωθεί η απαράδεκτη πολιτική σας και με αυτήν τη διακήρυξη Γιαννάκου, που σημαίνει βάση στα εξεταζόμενα μαθήματα στις Πανελλήνιες, δίχως άλλο συνοδευτικό μέτρο, αν ολοκληρωθεί αυτή η αποσπασματική ρύθμιση, τότε του χρόνου θα μιλάμε για την πλήρη παρακμή πολλών ΤΕΙ, που δεν θα έχουν πια φοιτητές.
     Υπάρχουν ακόμη οι έκτακτοι, τα ζητήματα που σας προανέφερα, το θέμα των επαγγελματικών δικαιωμάτων. Κύριε Υπουργέ, πότε εκδόθηκε η απόφαση του Συμβουλίου της Επικρατείας; Ξέρετε από τους νομικούς σας συμβούλους ότι, πολύ πριν δημοσιευθεί –μην μου πείτε την τυπική ημερομηνία- το τι αποφασίζεται στις διασκέψεις, μαθαίνεται. Πόσοι μήνες έχουν περάσει;
     Πόσοι μήνες έχουν περάσει έχοντας υποσχεθεί στον πρώτο χρόνο της διακυβέρνησής σας να έχετε λύσει τα προβλήματα των επαγγελματικών δικαιωμάτων με τα σχετικά διατάγματα;
     ΠΡΟΕΔΡΕΥΩΝ (Ιωάννης Τραγάκης): Ολοκληρώσατε, κύριε συνάδελφε.
     ΑΝΔΡΕΑΣ ΛΟΒΕΡΔΟΣ: Άραγε ο χρόνος που περνά, είναι χρόνος που περνά με επεξεργασίες, με διείσδυση στο βάθος των προβλημάτων; Τον αξιοποιείτε τον χρόνο; Γιατί είμαστε ήδη στο δεύτερο χρόνο της διακυβέρνησής σας. Και να δούμε πότε θα δώσετε μια λύση για τα προβλήματα, για τα οποία και εμείς τώρα σας μιλάμε, αλλά και η κοινωνία σας μιλά.
     (Χειροκροτήματα από την πτέρυγα του ΠΑΣΟΚ)
     ΠΡΟΕΔΡΕΥΩΝ (Ιωάννης Τραγάκης): Ευχαριστούμε, κύριε συνάδελφε.
     Ορίστε, κύριε Υπουργέ, έχετε το λόγο για δύο λεπτά.
     ΣΠΥΡΙΔΩΝ ΤΑΛΙΑΔΟΥΡΟΣ (Υφυπουργός Εθνικής Παιδείας και Θρησκευμάτων): Ευχαριστώ, κύριε Πρόεδρε.
     Εμείς κάνουμε διάλογο. Εσείς συγκαλέσατε το ΕΣΥΠ μία φορά προεκλογικά, πανηγυρικά, σε ένα ξενοδοχείο, χωρίς να γίνει διάλογος. Κανείς διάλογος. Τίποτα. Εμείς τότε, ως αντιπολίτευση, είχαμε φέρει και προτάσεις νόμου και ζητούσαμε να συγκαλέσετε το Εθνικό Συμβούλιο ή, αν δεν σας αρέσει, να φτιάξετε κάτι άλλο, αλλά να έρθετε να συζητήσουμε. Απολύτως τίποτα. Και λίγο καιρό πριν από τις εκλογές, έγινε η πανηγυρική συνεδρίαση του ΕΣΥΠ. Έτσι εννοούσατε ως κυβέρνηση το διάλογο.
     Σε ό,τι αφορά την αξιολόγηση και τα θέματα του Μπέργκεν, η αξιολόγηση και η δια βίου εκπαίδευση είναι τα βασικά θέματα που θα συζητηθούν. Και η αξιολόγηση πέρασε από το Εθνικό Συμβούλιο, όπως σας είπα, τουλάχιστον για τρίτη φορά.
     Ήδη είναι δΕΣΑΑεύσεις που είχε αναλάβει η δική σας η κυβέρνηση το 1999, το 2001 και το 2003. Είχατε προετοιμάσει σχέδιο νόμου για αξιολόγηση ως κυβέρνηση. Ουδέποτε βέβαια το φέρατε. Και υποθέτω ότι γνωρίζετε ποιες είναι οι θέσεις σας για την αξιολόγηση και δεν θα περιμένετε να τις διαμορφώσετε τώρα. Τι κάνατε πέντε ολόκληρα χρόνια; Δεν διαμορφώνατε θέσεις επί της αξιολόγησης; Και τότε πώς συνετάγη το σχέδιο νόμου, παρέμεινε όμως στα ντουλάπια του Υπουργείου και δεν προχώρησε; Εμείς, όμως, κάναμε τη συζήτηση με όλους τους εκπαιδευτικούς φορείς. Στείλαμε και στα κόμματα και ζητήσαμε προτάσεις. Δεν πήραμε καμία απάντηση.
     Για το δε νομοσχέδιο για τη δια βίου εκπαίδευση για πρώτη φορά πήγαμε στην Οικονομική και Κοινωνική Επιτροπή, συζητήσαμε με όλους τους κοινωνικούς εταίρους, το στείλαμε σε όλα τα κόμματα και βεβαίως θα έρθει και στην Επιτροπή Κοινωνικών Υποθέσεων. Τώρα που ολοκληρώνονται αυτά, το μεν ένα που πέρασε από το Εθνικό Συμβούλιο, το δε άλλο που πέρασε από κοινωνικό διάλογο, θα έρθουν με δική μας πρωτοβουλία και στην Επιτροπή Μορφωτικών Υποθέσεων.
    Γιατί, όμως, εσείς που είχατε και το δικαίωμα, μέσω της συμμετοχής σας στην επιτροπή, δεν ζητήσατε τη σύγκλιση της επιτροπής; Η επιτροπή συγκαλείται και με πρωτοβουλία της Κυβέρνησης, αλλά συγκαλείται και με πρωτοβουλία της Αντιπολίτευσης. Γιατί δεν κάνατε χρήση; Αφού τόσο κόπτεστε για διάλογο και για συζήτηση, γιατί  δεν ζητάτε τη σύγκλιση της Επιτροπής Μορφωτικών Υποθέσεων; Φαίνεται ότι έχετε από το παρελθόν την αδυναμία του να μη γίνονται συζητήσεις.
    Σε ό,τι αφορά τη σύμπραξη και τη συνδιοργάνωση, ο νόμος είναι σαφής –ο νόμος ψηφίστηκε από τη δική σας πλειοψηφία- ομιλεί για σύμπραξη και όχι για συνδιοργάνωση. Να παρανομήσουμε εμείς; Δεν παρανομούμε, θα εφαρμόσουμε το νόμο, που λέει για σύμπραξη και δεν ομιλεί για συνδιοργάνωση, μέχρις ότου να γίνει η αξιολόγηση.
    Σε ό,τι αφορά για τη βάση, εμείς εξαγγείλαμε σήμερα, εγκαίρως να προετοιμάσουμε την κοινή γνώμη, το αυτονόητο, ότι δεν μπορεί να εισάγεται φοιτητής σε ΑΕΙ με βαθμό κάτω από τη βάση. Δεν νομίζω ότι επ’ αυτού χωρεί σοβαρή αντιπαράθεση απόψεων. Από εκεί και πέρα έχουμε το χρονικό διάστημα του ενός έτους να προετοιμάσουμε τα επιμέρους ζητήματα. Και ούτε βεβαίως τα περιφερειακά θα κλείσουν, όπως κινδυνολογείτε. Μπορεί να βρεθεί μέσα από τον αριθμό των φοιτητών εκείνη η κατανομή, όπου και τα περιφερειακά πανεπιστήμια θα τα κρατήσει ανοιχτά και το επίπεδο θα βελτιώσει. Ρωτήστε τους προέδρους των ΤΕΙ και τους πρυτάνεις, εάν είναι υπέρ ή κατά, να δείτε τι θα σας πουν όλοι ομοφώνως. Δεν ενδιαφέρονται οι πρόεδροι των ΤΕΙ να μην κλείσουν τα ιδρύματά τους; Μόνο εσείς ενδιαφέρεστε; Βεβαίως, ενδιαφέρονται οι πρόεδροι των ΤΕΙ, αλλά ενδιαφέρονται και για την αναβάθμιση  της ποιότητας των σπουδών.
     Άρα, λοιπόν, το αυτονόητο εξαγγείλαμε και συζητούμε  τη διαδικασία σ’ αυτό το χρονικό διάστημα, χωρίς να αιφνιδιάσουμε, πώς θα εφαρμοστεί αυτό το μέτρο, τι επιμέρους μέτρα θα πρέπει να λάβουμε, ούτως ώστε αυτό να εφαρμοστεί σωστά και να έχει μία γενικότερη ρύθμιση, για να μη θίγεται κανένα εκπαιδευτικό ίδρυμα. Σας ευχαριστώ.
    ΠΡΟΕΔΡΕΥΩΝ (Ιωάννης Τραγάκης): Ο κ. Λοβέρδος έχει το λόγο.
    ΑΝΔΡΕΑΣ ΛΟΒΕΡΔΟΣ: Σύμπραξη, συνδιοργάνωση για ακαδημαϊκό θέμα, για εκπαιδευτικό θέμα, για οργάνωση κοινού μεταπτυχιακού προγράμματος στο επιθυμητό πεδίο της συνεργασίας ΑΕΙ και ΤΕΙ: 
    Μέσα από την πορεία του διαλόγου και πριν την άρνηση θα ήταν μία πάρα πολύ καλή ενέργεια  αν επιτυγχάνατε τη συμμόρφωση, αν δεν υπάρχει -γιατί εμείς καταθέσαμε τα συγκεκριμένα έγγραφα και καταθέσαμε και απόφαση του ΤΕΙ Αθηνών μετά την άρνησή σας που ανατρέπει τα επιχειρήματά σας- αλλά και αν είχατε δίκαιο, που δεν έχετε, θα μπορούσατε ως εποπτεύουσα αρχή να οδηγήσετε τα πράγματα στην επιθυμητή νομική κατάσταση και όχι να σπεύδετε να αρνείστε για κάτι επωφελέστατο, κύριε Υφυπουργέ.
    Δεύτερον, όταν οι Βουλευτές σας καλούμε κατά τον Κανονισμό στη Διαρκή Επιτροπή –δείτε το σχετικό χωρίο- με συλλογή υπογραφών, σας καλούμε για να σας υποβάλλουμε συγκεκριμένες ερωτήσεις ανά κοινοβουλευτική ομάδα. Ο χαρακτήρας είναι οιονεί ανακριτικός. 
    Εδώ για τα θέματα της αξιολόγησης και τα  θέματα ετών διδασκαλίας, για τα θέματα του εκσυγχρονισμού της εκπαίδευσης, δεν θέλουμε να σας ανακρίνουμε. Δεν έχετε κάνει τίποτα, την παραμικρή ενέργεια. Μόνο μία απόφαση για τις μετεγγραφές στη θολούρα μιας έντονης περιόδου, η οποία καταδίκασε τα ιδρύματα σε ανορθολογικό σύστημα μετεγγραφών. Τι άλλο έχετε κάνει; Τίποτε άλλο δεν έχετε κάνει. Έχετε κάτι για να σας καλέσουμε να πείτε; Μόνο για παραλείψεις. Όμως, εδώ είναι διάλογος. Για να γίνει ο διάλογος που σας προτείνουμε, που δεν τον καταλαβαίνετε, προϋποθέτει δική σας επιθυμία. Εσείς να έρθετε. Όλοι οι Υπουργοί έχουν έρθει. Ποιοι δεν έχουν έρθει; Ο Υπουργός Πολιτισμού και ο Υπουργός Παιδείας, το βαρύ πυροβολικό, δήθεν, της Κυβερνήσεως. Είστε οι δύο κλάδοι της διοικήσεως που αποφεύγετε τη Βουλή. Όλοι οι Υπουργοί έχουν μετέλθει αυτού του χρήσιμου μέσου να ενημερώνουν για πολιτικές. Μα γιατί μιλάμε τόσο πολύ; Δεν θέλετε το διάλογο. Πείτε το ξεκάθαρα. 
    Να ξέρετε - νομίζω ότι θα το έχετε διαγνώσει-  ότι υπάρχουν κοινωνικοί φορείς, κοινωνικοί εταίροι, κύριε Υφυπουργέ, που έχουν καταγγείλει το διάλογο και που πιέζουν για άλλου είδους πολιτική αντιπολίτευση απέναντί σας. Τι θέλετε δηλαδή; Να πάμε στην εύκολη λύση; Να πάμε στη λύση του αγκαλιάσματος κάθε αιτήματος, όπως κάνατε επί έντεκα χρόνια;
Θα σας δημιουργήσει πάρα πολλά προβλήματα αυτό. 
    Δεν έχουμε κανένα πρόβλημα αλληλεγγύης απέναντι σε μία πάρα πολύ κακή κυβέρνηση, αλλά εμείς εννοούμε αυτό που είπε ο πρόεδρός μας. Εσείς δεν εννοείτε αυτό που είπε ο Πρωθυπουργός. Εμείς εννοούμε ότι η συναίνεση στο πεδίο του διαλόγου για την εκπαίδευση, για μέτρα και για μεταρρυθμίσεις, προσδίδει αντοχή στο αποτέλεσμα του διαλόγου.
     Τι σας νοιάζει; Να ακούτε μόνο επιχειρήματα; Δεν σας νοιάζει να αναζητούμε την κοινή καλή λύση; Μα μόνο αυτή θα αντέξει το χρόνο! Ειδάλλως και ο ανασχηματισμός των Υπουργών στον τομέα της παιδείας οιασδήποτε κυβέρνησης οδηγούσε κατά τα ειωθότα σε αλλαγή πολιτικής. 
     Μα λέμε αντοχή στο χρόνο. Μία προϋπόθεση υπάρχει για να έχουν οι μεταρρυθμίσεις αντοχή στο χρόνο: Συναινετικές διαδικασίες. Είτε τις θέλετε και τις εξυπηρετείτε με τις πολιτικές σας είτε δεν τις θέλετε και κάνετε ό,τι έχετε κάνει μέχρι σήμερα.
    (Χειροκροτήματα από την πτέρυγα του ΠΑΣΟΚ)
    ΠΡΟΕΔΡΕΥΩΝ (Ιωάννης Τραγάκης): Ευχαριστούμε, κύριε Λοβέρδο.
    ΣΠΥΡΙΔΩΝ ΤΑΛΙΑΔΟΥΡΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε…
    ΠΡΟΕΔΡΕΥΩΝ (Ιωάννης Τραγάκης): Επειδή σας έχουμε αδικήσει όσον αφορά το χρόνο, θα σας δώσω ένα λεπτό
     ΣΠΥΡΙΔΩΝ ΤΑΛΙΑΔΟΥΡΟΣ (Υφυπουργός Εθνικής Παιδείας και Θρησκευμάτων): Μισό λεπτό θα χρειασθώ, κύριε Πρόεδρε.
    Νομίζω ότι έχει αποδειχθεί έμπρακτα πλέον ποιος είναι υπέρ του διαλόγου και ποιος είναι κατά. Υπέρ του διαλόγου είναι εκείνος ο οποίος κάνει διάλογο και χρησιμοποιεί τις σχετικές διατάξεις. Κατά του διαλόγου είναι εκείνος που όταν είχε την ευθύνη της διακυβέρνησης και ενώ μπορούσε να κάνει χρήση των διατάξεων διαλόγου, δεν έκανε. Όλα τα άλλα είναι χάριν εντυπώσεων.
    ΠΡΟΕΔΡΕΥΩΝ (Ιωάννης Τραγάκης): Άλλα λόγια να αγαπιόμαστε, δηλαδή.
    Κυρία και κύριοι συνάδελφοι, έχουν διανεμηθεί τα Πρακτικά των συνεδριάσεων της Πέμπτης 7 Απριλίου 2005 και της Παρασκευής 8 Απριλίου 2005 και ερωτάται το Σώμα εάν τα επικυρώνει.
     ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
     ΠΡΟΕΔΡΕΥΩΝ (Ιωάννης Τραγάκης): Συνεπώς τα Πρακτικά των συνεδριάσεων της Πέμπτης 7 Απριλίου 2005 και της Παρασκευής 8 Απριλίου 2005 επικυρώθηκαν.
     Κυρία και κύριοι συνάδελφοι, κηρύσσεται περαιωμένη η συζήτηση επί της υπ’ αριθμόν 59/31/2-3-2005 επερωτήσεως Βουλευτών του ΠΑΣΟΚ προς την Υπουργό Εθνικής Παιδείας και Θρησκευμάτων, σχετικά με τη λειτουργία των Ανωτάτων Τεχνολογικών Εκπαιδευτικών Ιδρυμάτων.
     Δέχεσθε στο σημείο αυτό να λύσουμε τη συνεδρίαση;
     ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
     Με τη συναίνεση του Σώματος και ώρα 22.27΄ λύεται η συνεδρίαση για αύριο ημέρα Τρίτη 19 Απριλίου 2005 και ώρα 18.00΄ με αντικείμενο εργασιών του Σώματος: α) κοινοβουλευτικό έλεγχο: συζήτηση αναφορών και ερωτήσεων και β) νομοθετική εργασία: ι) ονομαστική ψηφοφορία επί της αρχής, των άρθρων και του συνόλου του σχεδίου νόμου: «Κύρωση της Συνθήκης για τη θέσπιση Συντάγματος της Ευρώπης», ιι) μόνη συζήτηση επί της αρχής, των άρθρων και του συνόλου του σχεδίου νόμου: «Για την προστασία της Κεφαλαιαγοράς από πράξεις πρόσωπων που κατέχουν προνομοιακές πληροφορίες και πράξεις χειραγώγησεις της αγοράς», σύμφωνα με την ημερήσια διάταξη που έχει διανεμηθεί.
     Η ΠΡΟΕΔΡΟΣ                           ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ ΟΛΟΜΕΛΕΙΑΣ 18-4-05		ΣΕΛ.-230-

