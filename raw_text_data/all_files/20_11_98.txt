

 

  

Σελίδα 1459 

 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ ΚΣΤ'

Παρασκευή 20 Νοεμβρίου 1998

 

 

Αθήνα, σήμερα στις 20 Νοεμβρίου 1998, ημέρα Παρασκευή και ώρα 10.14 συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Γ' Αντιπροέδρου αυτής κ. ΛΟΥΚΑ ΑΠΟΣΤΟΛΙΔΗ. 

ΠΡΟΕΔΡΕΥΩΝ (Λουκάς Αποστολίδης): Κυρίες και κύριοι συνάδελφοι, αρχίζει η συνεδρίαση. 

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 19.11.98 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΚΕ' συνεδριάσεώς του, της 19ης Νοεμβρίου 1998 σ' ό,τι αφορά την ψήφιση στο σύνολο του σχεδίου νόμου: "Εφαρμογή των αποφάσεων 827/25.5.93 και 955/8.11.94 του Συμβουλίου Ασφαλείας των Ηνωμένων Εθνών με τις οποίες ιδρύθηκαν δύο Διεθνή Ποινικά Δικαστήρια για την εκδίκαση παραβιάσεων του διεθνούς ανθρωπιστικού δικαίου στο έδαφος της πρώην Γιουγκοσλαβίας και της Ρουάντα"). 

Παρακαλείται ο κύριος Γραμματέας να ανακοινώσει τι αναφορές προς το Σώμα. 

(Ανακοινώνονται προς το Σώμα από τον κ. Γεώργιο Καρατάσο, Βουλευτή Αττικής, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ 

1) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος της 8ης Εδαφικής Περιφέρειας του Νομού Αιτωλ/νίας υποβάλλει προτάσεις για την ανάπτυξη της περιοχής του και ζητεί από τη ΝΑΒΙΠΕ ΑΕ να έχει τη σύμφωνη γνώμη του δημοτικού συμβουλίου Αστακού. 

2) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία η ΠΟΑΣΥ ζητεί την ικανοποίηση συνταξιοδοτικού αιτήματος μέλους της. 

3) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία ο Δήμος Λαυρεωτικής ζητεί να ισχύσει το κριτήριο της εντοπιότητας για τις προσλήψεις των κατοίκων του Λαυρίου στη ΔΕΗ της περιοχής. 

4) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία το Σωματείο Συνταξιούχων ΤΕΒΕ Νομού Θεσ/νίκης ζητεί την απόσυρση του νομοσχεδίου σχετικά με την ενοποίηση των ασφαλιστικών οργανισμών ΤΑΕ, ΤΕΒΕ και ΤΣΑ. 

5) Ο Βουλευτής Αθηνών κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία υπάλληλοι του Υπουργείου Οικονομικών διαμαρτύρονται για κύκλωμα διαφθοράς στο Υπουργείο. 

6) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η Ε.Κ.ΠΟΙ.ΖΩ. υποβάλλει προτάσεις για την προστασία του καταναλωτή. 

7) Ο Βουλευτής Αθηνών κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Πανελλήνιος Σύλλογος Διδακτικού Προσωπικού Οργανισμού Εργατικής Εστίας προτείνει νομοθετική ρύθμιση του εργασιακού καθεστώτος των μελών του. 

8) Η Βουλευτής Αθηνών κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία ο Σύλλογος Γονέων και Κηδεμόνων του 19ου Γυμνασίου Αθηνών ζητεί το διορισμό επιστάτη στο σχολείο καθώς και μέτρα αυστηρής αστυνόμευσης γύρω από το σχολείο. 

9) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία η Ομοσπονδία Τελωνειακών Υπαλλήλων Ελλάδος ζητεί τη διατήρηση της αυτοτέλειας του Ταμείου Αρωγής και Υγείας Τελωνειακών Υπαλλήλων. 

10) Ο Βουλευτής Κέρκυρας κ. ΣΠΥΡΟΣ ΣΠΥΡΟΥ κατέθεσε αναφορά με την οποία ο Δήμος Αχιλλείων Κέρκυρας ζητεί χρηματοδότηση για την αγορά οικοπέδου προς ανέγερση σχολικού κέντρου. 

11) Ο Βουλευτής Κέρκυρας κ. ΣΠΥΡΟΣ ΣΠΥΡΟΥ κατέθεσε αναφορά με την οποία ο Δικηγορικός Σύλλογος Κέρκυρας διαμαρτύρεται για άκαιρες μεταθέσεις δικαστικών λειτουργών. 

12) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε δημοσίευμα εφημερίδας σχετικά με τις ελλείψεις σε δικαστές και εισαγγελείς στην Καλαμάτα. 

13) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Λαογραφικός και Πολιτιστικός Σύλλογος Αιτωλ/νίας ζητεί την προστασία των αρχαιολογικών ευρημάτων της Πλευρώνας και Καλυδώνας. 

14) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Εμπορικός Σύλλογος Ναυπάκτου "Ο Ερμής" ζητεί να λειτουργήσει υπηρεσία του ΣΕΠΕ στη Ναύπακτο. 

15) Ο Βουλευτής Αχαΐας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία η 'Ενωση Συνταξιούχων Τοπικής Χωροφυλακής Αγρινίου ενίσταται στη διάσπαση του Μετοχικού Ταμείου Στρατού. 

16) Ο Βουλευτής Αχαΐας κ. ΓΕΩΡΓΙΟΣ ΤΣΑΦΟΥΛΙΑΣ 

 

 

  

Σελίδα 1460 

κατέθεσε αναφορά με την οποία ο Σύλλογος Γονέων - Κηδεμόνων των Νοσηλευομένων Παιδιών στο Θ.Χ.Π.Π.Α. - Σκαραμαγκά "Οι Ορίζοντες" ζητεί την επίλυση των προβλημάτων λειτουργίας του θεραπευτηρίου. 

17) Ο Βουλευτής Αχαΐας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία το Νομαρχιακό Συμβούλιο Μεσσηνίας υποβάλλει προτάσεις για την κατασκευή του οδικού άξονα της Δυτικής Ελλάδας (Ιόνια Οδός). 

18) Ο Βουλευτής Αθηνών κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Αθλητική εφημερίδα του Νομού Ημαθίας ζητεί να δικαιούται ο αθλητικός τύπος τηλεφωνικής ατέλειας. 

19) Η Βουλευτής Αθηνών κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία η ΟΛΜΕ διαμαρτύρεται για τα νέα εκπαιδευτικά μέτρα. 

20) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία η Κοινότητα Βώλακα του Νομού Δράμας ζητεί την απόσπασή της από το Κ.Νευροκόπι. 

21) Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία η Νομαρχιακή Αυτοδιοίκηση Χαλκιδικής ζητεί νέα νομοθετική ρύθμιση για το χαρακτηρισμό των αυθαιρέτων. 

22) Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο Σύλλογος Πολυτέκνων Κοζάνης διαμαρτύρεται για την περικοπή του επιδόματος στους πολύτεκνους. 

23) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία το Παράρτημα Παραπληγικών "Ο Μέγας Αλέξανδρος" του Νομού Σερρών ζητεί να διασφαλισθούν οι προϋποθέσεις, όπως η τοποθέτηση ράμπας, για την προσέλευση σε όλους τους δημόσιους χώρους των ανάπηρων πολιτών. 

24) Ο Βουλευτής Αθηνών κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία η Πανελλήνια 'Ενωση Αξιωματικών Αστυνομίας ζητεί την ίδρυση ανεξάρτητου Αρχηγείου Ελληνικής Αστυνομίας. 

25) Οι Βουλευτές κύριοι ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Αγροτικός Συνεταιρισμός Διασέλλου Τρικάλων ζητεί χρηματοδότηση για την υδροδότηση της Κοινότητας Διασέλλου. 

26) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η 'Ενωση Αγροτικών Συνεταιρισμών Λέσβου ζητεί την πληρωμή των ελαιοπαραγωγών της Λέσβου. 

27) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Σωματείο Εργατών και Εργατριών Γούνας, στο Δέρμα, Ιματισμού και Κλωστοϋφαντουργίας Σιάτιστας Νομού Κοζάνης ζητεί να ληφθούν μέτρα για τη μείωση της ανεργίας στον κλάδο της γούνας. 

B. AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 2117/10-9-98 ερώτηση δόθηκε με το υπ' αριθμ. 29865/8-10-98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Σε απάντηση της ερώτησης 2117/10-9-98 που κατέθεσε στη Βουλή των Ελλήνων ο Βουλευτής κ. Ν. Τσιαρτσιώνης, όσον αφορά την διαχείριση των κονδυλίων του λογαριασμού 23704003123-70 της Αγροτικής Τράπεζας που ανοίχτηκε υπέρ των σεισμοπλήκτων του Ν. Γρεβενών, σας γνωρίζουμε ότι όπως μας πληροφόρησε η εν λόγω Τράπεζα για το άνοιγμα του ανωτέρω λογαριασμού και για την ανάγκη διάθεσης του ποσού που είχε συγκεντρωθεί, είχε ενημερωθεί η Περιφέρεια Δυτικής Μακεδονίας. 

'Οσον αφορά τον τρόπο διάθεσης του ποσού και για λόγους διαφάνειας, συστήθηκε πενταμελής Επιτροπή Διαχείρισης και Διάθεσης του κονδυλίου η οποία αποφάσισε ομόφωνα για την διάθεση του παραπάνω ποσού με κυρίως κριτήριο την εξυπηρέτηση του κοινωνικού συνόλου και όχι των επιμέρους σεισμοπλήκτων. 

Ο Υφυπουργός

Α. ΜΠΑΛΤΑΣ"

2. Στην με αριθμό 2117/10-9-98 ερώτηση δόθηκε με το υπ' αριθμ. 102/9-10-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

Απαντώντας στην ερώτηση 2117/10.9.98 που κατέθεσε στη Βουλή, ο Βουλευτής κ. Νίκος Τσιρτσιώνης Παρακαλούμε να πληροφορήσετε τον κ. Βουλευτή σε θέματα της αρμοδιότητάς μας και σύμφωνα με τα στοιχεία της Υπηρεσίας Αποκατάστασης Σεισμοπλήκτων (ΥΑΣ) τα εξής: 

Το ΥΠΕΧΩΔΕ και οι αρμόδιες για την αποκατάσταση των σεισμοπλήκτων υπηρεσίες του ουδεμία σχέση, είχαν με τον αναφερόμενο στην Ερώτηση λογαριασμό που ανοίχθηκε στην ΑΤΕ για την ενίσχυση των σεισμοπλήκτων. 

Η αρμόδια Δ/νση του ΥΠΕΧΩΔΕ αναγνωρίζει τους δικαιούχους των σεισμοδανείων, σύμφωνα με την διαδικασία που ορίζει ο Νόμος 867/79, και εγκρίνει τη χορήγηση των ατόκων δανείων από τις Τράπεζες, καθώς και της δωρεάν κρατικής αρωγής στους δικαιούχους. 

'Οσον αφορά τη στέγαση σεισμοπαθών σε μεταφερόμενους οικίσκους τύπου Containers, μετά την παρέλευση δύο και πλέον ετών από το σεισμό, σας πληροφορούμε, ότι το μεγαλύτερο ποσοστό στεγάζει τους κατοίκους των οικισμών Καλοχίου, Μεσολάκκου και Καλαμιτσίου οι οποίοι πρόκειται να μετακινηθούν από τους οικισμούς αυτούς λόγω των προβλημάτων και αστάθειας του υπεδάφους. 

'Eνα ποσοστό επίσης μικρότερο του προηγούμενου στεγάζει σεισμόπληκτους οι οποίοι πρόκειται να εγκατασταθούν σε συμβατικές κατοικίες, η κατασκευή των οποίων καθυστέρησε έναντι των αρχικών, δεδομένου, ότι, δεν ανταποκρίθηκαν εγκαίρως στις υποχρεώσεις τους (συμπλήρωση δικαιολογητικών, κατεδάφιση του σεισμόπληκτου κτίσματος κτλ), και τα οποία θα απομακρυνθούν μετά την επανεγκατάσταση των ενοίκων στις μόνιμες κατοικίες. 

Ο Υφυπουργός

ΧΡΗΣΤΟΣ ΒΕΡΕΛΗΣ"

3. Στην με αριθμό 2125/10-9-98 ερώτηση δόθηκε με το υπ' αριθμ. 29002/7-10-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην 2125/10-9-98 eρώτηση του Βουλευτ ή κ. Ι. Κουράκη, σχετικά με την υπερωριακή απασχόληση των εργαζομένων του Περιφερειακού Πανεπιστημίου Γενικού Νοσοκομείου Ηρακλείου και την αύξηση των εφημεριών του ιατρικού προσωπικού, σας γνωρίζουμε τα εξής: 

Με την υπ' αρ. Α9β/20082/1-9-98 Κοινή Απόφαση εγκρίθηκε η καθιέρωση με αμοιβή υπερωριακής εργασίας για αντιμετώπιση πραγματικών υπηρεσιακών αναγκών του Π.Π.Γ.Ν.Η. Η ανωτέρω απόφαση η οποία έχει κοινοποιηθεί και στο νοσοσομείο, έχει διαβιβασθεί στο Εθνικό Τυπογραφείο για δημοσίευση στο φύλλο της Κυβερνήσεως, σύμφωνα με την προβλεπόμενη από το Ν. 2592/98 διαδικασία. 

Ως προς τις εφημερίες του ιατρικού προσωπικού, σας γνωρίζουμε ότι αυξήθηκαν οι πιστώσεις για την κάλυψη της δαπάνης που θα προκύψει από το Πρόγραμμα των Εφημεριών στα πλαίσια της αντιμετώπισης των πραγματικών αναγκών λειτουργίας του νοσοκομείου. 

Ο Υπουργός

ΚΩΣΤΑΣ ΓΕΙΤΟΝΑΣ"

  


 

  

Σελίδα 1461 

4. Στην με αριθμό 2164/11-9-98 ερώτηση δόθηκε με το υπ' αριθμ. 1436/8-10-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

[Απαντώντας στην Ερώτηση με αριθμό 2164/11-9-98, που κατέθεσε ο Βουλευτής κ. Ελευθέριος Παπαγεωργόπουλος, σας γνωρίζουμε τα ακόλουθα: 

Α. Στο νομό Ευβοίας δεν υφίσταται αυτή τη στιγμή σοβαρό στεγαστικό πρόβλημα Δημοτικών Σχολείων και Νηπιαγωγείων. 

Το ΥΠ.Ε.Π.Θ. έχει φροντίσει ώστε τα υπάρχοντα κτίρια να πληρούν τις προϋποθέσεις για σωστή, αξιοπρεπή και επαρκή λειτουργία των σχολικών μονάδων. 

'Εχει προγραμματιστεί η εξασφάλιση των απαραίτητων οικοπέδων και η ανέγερση νέων διδακτηρίων για τη στέγαση Δημοτικών Σχολείων και Νηπιαγωγείων έτσι ώστε να λυθεί οριστικά το στεγαστικό πρόβλημα. 

Ειδικότερα: 

α) Στην περιοχή της Χαλκίδας αγοράστηκαν οικόπεδα για το 18ο Δημοτικό Σχολείο Χαλκίδας αξίας 81 εκατομμυρίων για το 21ο Δημοτικό Σχολείο Χαλκίδας αξίας 95 εκατομμυρίων για το 24ο Δημοτικό Σχολείο Χαλκίδας αξίας 32 εκατομμυρίων. 

β) Προωθείται η διαδικασία αγοράς οικοπέδου για το 25ο Δημοτικό Σχολείο Χαλκίδας αξίας 37 εκατομμυρίων και για το 1ο Νηπιαγωγείο Χαλκίδας αξίας 40 περίπου εκατομμυρίων. 

γ) Προωθείται η διαδικασία παραχώρησης του οικοπέδου για την ανέγερση του 3ου Δημοτικού Σχολείου Χαλκίδας. 

δ) Πολύ σύντομα αρχίζει η ανέγερση του 21ου Δημοιικού Σχολείου Χαλκίδας. 

ε) Μέχρι το τέλος του 1998 ολοκληρώνεται η ανέγερση του 7ου Δημοτικού Σχολείου Χαλκίδας και του Νηπιαγωγείου Δροσιάς. 

στ) Προωθείται η διαδικασία σύνταξης μελέτης για την ανέγερση του 18ου Δημοτικού Σχολείου Χαλκίδας. 

ζ) Προωθείται η διαδικασία ανέγερσης Νηπιαγωγείου Γυμνού, Ερέτριας Ν. Αρτάκης, Ψαχνών. 

Επίσης ολοκληρώθηκε η ανέγερση Νηπιαγωγείου Μαρμαρίου Καρύστου Ιστιαίας και προωθείται η διαδικασία ανέγερσης του Δημοτικού Σχολείου Μαντουδίου. 

Β. 'Οσον αφορά τη Δευτεροβάθμια Εκπαίσευση, στην Εύβοια δεν υπάρχουν "σχολικά κτίρια εγκαταλειμένα και σε κατάρρευση", όπως αναφέρεται στην Ερώτηση Αντίθετα στην Εύβοια δεν υπάρχει τέτοιο ζήτημα. 

Ενδεικτικά σας αναφέρουμε ότι πρόσφατα εγκαινιάστηκαν και λειτουργούν Το Λύκειο Νέας Αρτάκης, το Γυμνάσιο Κανήθου και το Γυμνάσιο Δροσιάς. 

Πρόσφατα μεταστεγάστηκε το Λύκειο Κανήθου στο νέο διδακτήριο. Επίσης βρίσκεται στην αποπεράτωση και θα παραδοθεί το Δεκέμβριο το ΕΚΦΕ (Εργαστηριακό Κέντρο Φυσικών Επιστημών), στη Χαλκίδα. Σημειωτέον ότι η σχολική κτιριακή υπόδομή στην Εύβοια είναι σε πολύ καλό επίπεδο που εκτός των άλλων επιτρέπει και την πρωινή λειτουργία όλων των σχολείων. 

'Οσον αφορά το 7ο Γυμνάσιο Χαλκίδας, σας γνωρίζουμε ότι ιδρύθηκε και λειτουργεί για πρώτη χρονιά και όπως μας πληροφόρησε η Διεύθυνση Δευτεροβάθμιας Εκπαίδευσης Εύβοιας λειτουργεί κανονικά με πλήρες προσωπικό, φρεσκοβαμένες αίθουσες, καινούργια θρανία, καθίσματα κλ.π και οι μαθητές του δεν έχασαν ούτε μία μέρα το μάθημα. 

Για την καλύτερη λειτουργία του έγινε προσθήκη τριών αιθουσών στο κτίριο πρώην "ΜΙΧΕΛΗ", οι οποίες κατασκευάσθηκαν σε σύντομο χρονικό διάστημα και σχετική ανακαίνιση στο υπόλοιπο κτίριο που στεγάζεται το 7ο Γυμνάσιο. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

5. Στην με αριθμό 2194/14-9-98 ερώτηση δόθηκε με το υπ' αριθμ. 1442/8-10-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην Ερώτηση με αριθμό 2194/14-9-98 που κατέθεσαν οι Βουλευτές κύριοι Στρ. Κόρακας και Χαρ. Αγγουράκης, σας γνωρίζουμε τα ακόλουθα: 

'Υστερα από την αποκέντρωση του Προγράμματος Δημοσίων Επενδύσεων, η ευθύνη για τη σύνταξη του προγράμματος σχολικής στέγης ανάγεται στην αποκλειστική αρμοδιότητα της Νομαρχιακής Αυτοδιοίκησης. 

Το Νομαρχιακό Συμβούλιο κάθε Νομού αξιολογεί και ιεραρχεί τις υπάρχουσες ανάγκες σχολικής στέγης και εντάσσει στο Νομαρχιακό Πρόγραμμα τις πιο επείγουσες, χωρίς την παρέμβαση του Υπουργείου Παιδείας. 

Ο Ο.Σ.Κ. από το τρέχον έτος 1998 έχει την αρμοδιότητα της κατανομής των πιστώσεων του Π.Δ.Ε. στις Νομαρχιακές Αυτοδιοικήσεις για οικόπεδα και κατασκευές και στους Ο.Τ.Α. για τις επισκευές και συντηρήσεις των διδακτηρίων Α/βάθμιας και Β/θμιας Εκπ/σης. 

Οι εγκεκριμένες πιστώσεις της ΣΑΕ 041/5 του Ο.Σ.Κ. για την Νομαρχιακή Αυτοδιοίκηση Ρεθύμνου για το 1998, από το Εθνικό Π.Δ.Ε. ανέρχονται στα εξής ποσά: 

Π.Δ.Ε. (ΣΑΕ 047 - ΣΑΕ 041/5) 

Για κατασκευές - οικόπεδα 70.000.000 δρχ. 

Για επισκευές - συντηρήσεις 50.000.000 δρχ. 

Ως εκ τούτου το θέμα της χρηματοδότησης για την κατασκευή κτιρίου που θα στεγάσει το 1ο Δημοτικό Σχολείο Ρεθύμνου είναι στην αρμοδιότητα της Νομαρχιακής Αυτοδιοίκησης Ρεθύμνου. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

6. Στην με αριθμό 2209/15-9-98 ερώτηση δόθηκε με το υπ' αριθμ. 1445/8-10-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2209/15-9-98, που κατέθεσε ο Βουλευτής κ. Απόστολος Ανδρεουλάκος, σας γνωρίζουμε τα ακόλουθα: 

Η κατάργηση Γυμνασίων - Λυκείων γίνεται με απόφαση του Υπουργού Εθνικής Παιδείας και Θρησκευμάτων εφόσον υποβληθεί σχετική πρόταση της Διεύθυνσης Δευτεροβάθμιας Εκπαίδευσης και γνωμοδότηση του οικείου Νομαρχιακού Συμβουλίου, ύστερα από εισήγηση της Νομαρχιακής Επιτροπής Παιδείας (άρθρα 5 και 8 του Ν 1566/85 τΑ 167). 

Τέτοια πρόταση δεν έχει υποβληθεί στο ΥΠ.Ε.Π.Θ. από τους παραπάνω φορείς και κατά συνέπεια δεν υπάρχει θέμα κατάργησης του 2ου Ενιαίου Λυκείου Ελληνικών. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

7. Στην με αριθμό 2242/16-9-98 ερώτηση δόθηκε με το υπ'αριθμ. 18443/7-10-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 2242/16-9-98 ερώτηση του Βουλευτή κ. Λευτέρη Ν. Παπαγεωργόπουλου, με περιεχόμενο τη συγκρότηση του Διοικητικού Συμβουλίου του Νομαρχιακού Γενικού Νοσοκομείου - Κ.Υ. Κύμης, σας γνωρίζουμε ότι επίκειται αντικατάσταση του κ. Χρήστου Σπύρου από τη θέση αντιπροέδρου του ανωτέρω Διοικητικού Συμβουλίου. 

O Yπουργός

ΚΩΝΣΤΑΝΤΙΝΟΣ ΓΕΙΤΟΝΑΣ"

8. Στην με αριθμό 2244/16-9-98 ερώτηση δόθηκε με το υπ'αριθμ. 34461/7-10-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ΕΡΩΤ./Α.Κ.Ε., 2244/16-9-98 που κατατέθηκε στη Βουλή από το Βουλευτή κ. Μαν. Κεφαλογιάννη, σας γνωρίζουμε ότι, βάσει των στοιχείων που μας διαβίβασε η Περιφέρεια Κρήτης, προκύπτουν τα παρακάτω πραγματικά περιστατικά: 

1. Ο Γενικός Γραμματέας Περιφέρειας Κρήτης δεν έχει δηλώσει τίποτα σχετικό με τα αναφερόμενα στην ερώτηση και πολύ περισσότερο δεν παρουσίασε ή αναφέρθηκε σε φάκελλο με στοιχεία παρατυπιών ή παρανομιών σε δημοπρατήσεις 



 

  

Σελίδα 1462 

έργων Δήμων και Κοινοτήτων. 

Επειδή όμως, από μερίδα του τοπικού τύπου, καταγγέλθηκαν τέτοια περιστατικά, ο Γ.Γ. με δήλωσή του στα Μ.Μ.Ε. κάλεσε οποιονδήποτε διαθέτει τέτοια στοιχεία να τα καταθέσει στη Δικαιοσύνη. 

2. Μετά τη δήλωση αυτή, ένας κάτοικος του Δήμου Μαλλίων κατέθεσε στον κ. Εισαγγελέα Ηρακλείου στοιχεία τα οποία, κατά την άποψή του, στοιχειοθετούν αδίκημα. 

Για την εξέταση της συγκεκριμμένης καταγγελίας συστήθηκε επιτροπή μηχανικών της Τ.Υ.Δ.Κ. Ηρακλείου, η οποία - μετά από επιτόπια έρευνα - συνέταξε πόρισμα, το οποίο σας αποστέλλουμε συνημμένα. 

3. Πέραν όλων αυτών, πολύ πριν προκύψει το θέμα, ο Γ.Γ. απέστειλε τη συνημμένη αριθ. 408/8-1-989 εγκύκλιό του προς όλες τις αρμόδιες Δ/σεις Τοπ. Αυτοδ/σης και τις Τ.Υ.Δ.Κ. της Κρήτης, δίνοντας σαφείς οδηγίες τόσο για την ορθή εφαρμογή του Π.Δ.410/95 (Δ.Κ.Κ.), του αρθ.17 του Ν.2539/97, καθώς και της αριθ.17827/24-4-97 εγκυκλίου μας. 

Ο Υφυπουργός

Λ. ΠΑΠΑΔΗΜΑΣ"

9. Στην με αριθμό 2358/16-9-98 ερώτηση δόθηκε με το υπ'αριθμ. 1579/8-10-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2358/16-9-1998 που κατέθεσε ο Βουλευτής κ. Γ Καρατζαφέρης, σας γνωρίζουμε τα ακόλουθα: 

Ο αριθμός των μαθητών κατά τάξη δεν επηρεάζει την εκπαιδευτική διαδικασία, αφού όταν οι μαθητές υπερβαίνουν τους 30 κατά τάξη, χωρίζονται σε τμήματα, όπως συμβαίνει και στην περιοχή του Πειραιά. 

Στις περιπτώσεις που σε ένα τμήμα φοιτούν πολλοί αλλοδαποί μαθητές, οι οποίοι δεν έχουν εισαχθεί στο Ελληνικό Εκπαιδευτικό σύστημα, οι Προϊστάμενοι Διευθύνσεων και Γραφείων Εκπαίδευσης της περιοχής εξετάζουν τη δυνατότητα λειτουργίας ολιγάριθμων Τμημάτων, ώστε να μην υπάρχουν κωλύματα στην εκπαιδευτική διαδικασία. 

Ειδικά στους μαθητές που προέρχονται από το εξωτερικό, προσφέρεται πρόσθετη βοήθεια εκμάθησης της ελληνικής γλώσσας και εισαγωγής στο ελληνικό εκπαιδευτικό σύστημα, μέσω της λειτουργίας τάξεων Υποδοχής και Φροντιστηριακών Τμημάτων, τα οποία αυτή τη στιγμή βρίσκονται στο στάδιο της Οργάνωσης. Το προηγούμενο σχολικό έτους (1997 - 1998) σε όλη τη χώρα λειτούργησαν 373 Τάξεις Υποδοχής και 910 Φροντιστηριακά Τμήματα, από τα οποία στον Πειραιά λειτούργησαν 25 Τάξεις Υποδοχής και 129 Φροντιστηριακά Τμήματα. 

Τόσο στους 'Ελληνες όσο και στους αλλοδαπούς μαθητές που εξακολουθούν να αντιμετωπίζουν προβλήματα Επίδοσης παρέχεται πρόσθετη βοήθεια, με τη λειτουργία τμημάτων ενισχυτικής διδασκαλίας, τα οποία οργανώνονται και λειτουργούν με την ευθύνη των Διευθυντών των σχολείων, όπου αυτό κρίνεται απαραίτητο και του Σχολικού Συμβούλου της περιοχής. 

Υπενθυμίζουμε τέλος ότι για την αντιμετώπιση ειδικών μαθησιακών δυσκολιών λειτουργούν ειδικές τάξεις και ειδικά σχολεία. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

10. Στην με αριθμό 2371/17-9-98 ερώτηση δόθηκε με το υπ'αριθμ. 1457/8-10-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2371/17-9-98, σχετικά με τα μέτρα ασφαλείας διάβασης στο 3ο Δημοτικό Σχολείο Σπάτων, που κατέθεσε ο Βουλευτής κ. Λεωνίδας Κουρής, σας γνωρίζουμε ότι έχουν παρθεί τα εξής πρόσθετα μέτρα ασφαλείας στο αναφερόμενο σχολείο: 

1. Στην έναρξη των μαθημάτων και στη λήξη υπάρχει τροχονόμος της Δημοτικής Αστυνομίας Σπάτων. 

2. 'Ολοι οι εκπαιδευτικοί το πρωί και το μεσημέρι βρίσκονται στη διάβαση και εποπτεύουν τη μετακίνηση των μαθητών. 

3. Η διάβαση είναι βατή και ακίνδυνη για τους μαθητές, συνεχίζονται όμως τα έργα για την τοποθέτηση κιγκλιδωμάτων στις άκρες του δρόμου. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

11. Στην με αριθμό 2362/16.9.98 ερώτηση δόθηκε με το υπ'αριθμ. 1580/8.10.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2362/16.9.98, που κατέθεσαν οι Βουλευτές κύριοι Ν. Γκατζής και Α. Κανταρτζής, σχετικά με τη χρηματοδότηση του Δήμου Ν. Ιωνίας Μαγνησίας για επισκευές και συντηρήσεις των σχολικών κτιρίων, σας γνωρίζουμε ότι ύστερα από την αποκέντρωση του Προγράμματος Δημοσίων Επενδύσεων, η ευθύνη για τη σύνταξη του προγράμματος σχολικής στέγης ανάγεται στην αποκλειστική αρμοδιότητα της Νομαρχιακής Αυτοδιοίκησης. 

Το Νομαρχιακό Συμβούλιο κάθε Νομού αξιολογεί και ιεραρχεί τις υπάρχουσες ανάγκες στέγης και εντάσσει στο Νομαρχιακό Πρόγραμμα τις πιο επείγουσες, χωρίς την παρέμβαση του Υπουργείου Παιδείας. 

Ο Ο.Σ.Κ. από το τρέχον έτος 1998 έχει την αρμοδιότητα της κατανομής των πιστώσεων του Π.Δ.Ε. στις Νομαρχιακές Αυτοδιοικήσεις για οικόπεδα και κατασκευές και στους Ο.Τ.Α. για τις επισκευές και συντηρήσεις των διδακτηρίων Α/βάθμιας και Β/βάθμιας Εκπ/σης. 

Οι εγκεκριμένες πιστώσεις της ΣΑΕ 041/5 του Ο.Σ.Κ. για τη Νομαρχιακή Αυτοδιοίκηση Μαγνησίας για το 1998, από το Εθνικό Π.Δ.Ε. ανέρχονται στα εξής ποσά: 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

12. Στην με αριθμό 2395/17.9.98 ερώτηση δόθηκε με το υπ'αριθμ. 5296/9.10.98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας, στα πλαίσια των αρμοδιοτήτων μας, στην 2395/17.9.98 ερώτηση του Βουλευτή της Ν.Δ. κ. Γεωργίου Καρατζαφέρη με την οποία ερωτά για τη διαγραφή του υπολοίπου χρέους της Ολυμπιακής Αεροπορίας προς το Δημόσιο, η μη διαγραφή του οποίου δημιουργεί προβλήματα στις συναλλαγές της παραπάνω εταιρείας με τους τρίτους, εφόσον δεν χορηγείται Α.Φ.Ε., έχουμε την τιμή να θέσουμε υπόψη του σώματος της Βουλής τα ακόλουθα: 

1) Μετά την έκδοση και δημοσίευση της Ε/94/2190/7.10.94 Απόφασης της Επιτροπής Ευρωπαϊκών Κοινοτήτων (Ε.Ε.Κ.) "σχετικά με τις ενισχύσεις που χορηγεί το Ελληνικό Δημόσιο στην Ολυμπιακή Αεροπορία" ψηφίστηκαν οι νόμοι 2271/94 και 2366/95 οι οποίοι ρύθμισαν μεταξύ άλλων και τη διαγραφή των χρεών της Ο.Α. προς το Δημόσιο. 

2) Με την αριθ.2001134/296/0025/28.2.95 Απόφαση του Υπουργού Οικονομικών διαγράφηκε το τότε βεβαιωμένο χρέος της Ο.Α. προς το Δημόσιο. 

3) Μετά την παραπάνω απόφαση βεβαιώθηκαν νέα χρέη αναγόμενα στην χρονική περίοδο πριν την έκδοση και δημοσίευση της Απόφασης των Ευρωπαϊκών Κοινοτήτων και τα οποία κατ' αρχήν εμπίπτουν σ'αυτήν (διαγραπτέα). 

4) Επειδή στο στάδιο αυτό έπρεπε να αντιμετωπισθούν ορισμένα θέματα αφορώντα στο ακριβές ύψος και το είδος των χρεών που θα κάλυπτε η νέα διαγραφή, υποβλήθηκε από το Υπουργείο Οικονομικών σχετικό ερώτημα στο Ν.Σ.Κ. επί του οποίου η απάντηση αναμένεται. 

5) 'Οσον αφορά το θέμα της χορήγησης Α.Φ.Ε. στην εταιρεία, προς το παρόν και μέχρις εκδόσεως της γνωμοδότησης, αντιμετωπίζεται με τη διαδικασία παροχής φορολογικής διευκόλυνσης μέσω της Επιτροπής του άρθρου 17 του ν.5940/33. 

Ο Υφυπουργός

ΓΕΩΡΓΙΟΣ ΔΡΥΣ"

13. Στην με αριθμό 2392/17.9.98 ερώτηση δόθηκε με το υπ'αριθμ. 1461/8.10.98 έγγραφο από τον Υφυπουργό Εθνικής 

  

 

  

Σελίδα 1463 

Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2392/17.9.98 σχετικά με την αποπεράτωση της εστίας του Τ.Ε.Ι. Καλαμάτας, που κατέθεσε ο Βουλευτής κ. Πέτρος Κατσιλιέρης, σας γνωρίζουμε τα ακόλουθα: 

Στο Π.Δ.Ε. του 1997 του ΥΠ.Ε.Π.Θ. για το έργο 9443010 "ΣΠΟΥΔΑΣΤΙΚΗ ΕΣΤΙΑ Τ.Ε.Ι. ΚΑΛΑΜΑΤΑΣ" της ΣΑΕ 43 είχαν εγγραφεί πιστώσεις ύψους 100.000.000 (Προϋπολογισμός 1.100.000.000 δρχ.) και έγιναν χρηματοδοτήσεις 78.450.000 δρχ. Για το έτος 1998 έχουν εγγραφεί πιστώσεις ύψους 150.000.000 δρχ. και μέχρι σήμερα έχουν γίνει χρηματοδοτήσεις 64.750.000 δραχμές. 

Το ΥΠ.Ε.Π.Θ. στα πλαίσια των οικονομικών δυνατοτήτων του καταβάλλει κάθε δυνατή προσπάθεια για την εξασφάλιση προσθέτων κονδυλίων ώστε να υπάρχει ενίσχυση των πιστώσεων των Τ.Ε.Ι. για την καλύτερη αντιμετώπιση των αναγκών τους. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

14. Στην με αριθμό 2394/17.9.98 ερώτηση δόθηκε με το υπ'αριθμ. 1462/8.10.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2394/17.9.98 που κατέθεσε ο Βουλευτής κ. Γ. Καρατζαφέρης, σας γνωρίζουμε τα ακόλουθα: 

Η Ελληνική παιδεία παρέχεται στην Ο.Δ. της Γερμανίας εδώ και τριάντα (30) χρόνια περίπου και αποσκοπεί κυρίως στην καλλιέργεια και διδασκαλία της ελληνικής γλώσσας και στην ανάδειξη της ελληνικής πολιτιστικής ταυτότητας. Η επίτευξη των στόχων αυτών προωθείται ιδιαίτερα μέσω του εκπαιδευτικού συστήματος σε μια συντονισμένη προσπάθεια με τις Γερμανικες εκπαιδευτικές αρχές. 

Η μορφή των εκπαιδευτικών μονάδων μέσα από τις οποίες παρέχεται η ελληνική παιδεία στην Ο.Δ. Γερμανίας είναι οι ακόλουθες: 

α) Εκπαιδευτικές μονάδες ελληνόγλωσσης εκπαίδευσης. 

β) Τμήματα ελληνικής γλώσσας και πολιτισμού ενταγμένα στα σχολεία των ομόσπονδων κρατιδίων της Γερμανίας. 

γ) Μη ενταγμένα τμήματα ελληνικής γλώσσας. 

δ) Τάξεις δίγλωσσης εκπαίδευσης ενταγμένες στα σχολεία των ομόσπονδων κρατιδίων της Γερμανίας. 

ε) Εκπαιδευτικές μονάδες δίγλωσσης εκπαίδευσης. 

στ) Τμήματα ελληνικής γλώσσας για ξενόγλωσσους μαθητές. 

ζ) Τμήματα ελληνικής γλώσσας για ενήλικες. 

η) Τμήματα ελληνικών σπουδών στην τριτοβάθμια εκπαίδευση των ομόσπονδων κρατιδίων της Γερμανίας. 

θ) Τμήματα διαπολιτιστικής εκπαίδευσης. 

Τις ανωτέρω εκπαιδευτικές μονάδες ελληνόγλωσσης και δίγλωσσης Εκπαίδευσης στελεχώνουν 1200 περίπου εκπαιδευτικοί Α/θμιας και Β/θμιας Εκπ/σης, που είναι 'Ελληνες δημόσιοι Εκπαιδευτικοί με απόσπαση ή 'Ελληνες εκπαιδευτικοί με σύμβαση εργασίας ή και αλλοδαποί εκπαιδευτικοί με σύμβαση εργασίας. 

Η διοίκηση και εποπτεία της ελληνικής παιδείας στην Ο.Δ. της Γερμανίας ασκείται σύμφωνα με τις διατάξεις του ν.2413/1996 "Η Ελληνική Παιδεία στο εξωτερικό, η διαπολιτισμική εκπαίδευση και άλλες διατάξεις" (ΦΕΚ 124/96, τ.Α'), καθώς και τις νέες διατάξεις του ν.2621/23.6.1998 (ΦΕΚ 136, τ.Α') από τους Συντονιστές Εκπαίδευσης, οι οποίοι ήδη στελεχώνουν τα εννέα (09) Γραφεία Συντονιστών Α/θμιας και Β/θμιας Εκπ/σης. 

Η αποστολή της ελληνικής παιδείας στο εξωτερικό είναι βαριά και δύσκολη, με βασικό συντελεστή της δυσκολίας τους πολλαπλούς μηχανισμούς της αφομοίωσης, που δρουν μέσα στις κοινωνίες των χωρών υποδοχής του απόδημου Ελληνισμού και ειδικότερα στην Ο.Δ. της Γερμανίας τα φαινόμενα της αφομοίωσης έχουν ήδη αρχίσει να κάνουν την εμφάνισή τους στη δεύτερη και τρίτη γενιά των αποδήμων, παρά την έντονη παρουσία της ελληνικής παιδείας στο χώρο αυτό για τρεις (03) περίπου δεκαετίες. 

Για την αντιμετώπιση του προβλήματος παίρνουμε όλα τα απαραίτητα μέτρα για την αναβάθμιση των ελληνικών σχολείων της Γερμανίας και τις αναγκαίες τροποποιήσεις των αναλυτικών προγραμμάτων, ώστε να αναγνωρισθούν οι τίτλοι αυτών και απο το γερμανικό κράτος και απώτερος στόχος είναι οι καλύτερες ευκαιρίες για επαγγελματική αποκατάσταση των 30.000 περίπου ελληνοπαίδων είτε στην Ελλάδα είτε στην Γερμανία. Δεν απαιτείται μόνο η αρωγή και καθοδήγηση του μητροπολιτικού κέντρου, αλλά και η συστράτευση και δυναμική δραστηριοποίηση όλων των φορέων της ομογένειας και της ελληνορθόδοξης εκκλησίας (σχολείο, οικογένεια, κοινότητα, εκκλησία, κοινωνικοπολιτιστικές δραστηριότητες). 

Ειδικότερα, φροντίσαμε, πριν από την έναρξη του σχολ. έτους 1998-99 να αποσπάσουμε 'Ελληνες δημόσιους εκπαιδευτικούς με βάση τον αξιολογικό πίνακα επιτυχόντων του τρέχοντος σχολ. έτους 1998-99, συμφωνα με το αρ. πρωτ. Φ.03/2334/23.6.1998 έγγραφο του Γραφείου Αναπληρωτή Συντονιστή Σ.Ε.Δ.Ε. της Ελληνικής Πρεσβείας στη Βόννη. Επισημαίνουμε, ότι τα κενά τα οποία προκλήθηκαν αφενός από τις ανακλήσεις τις οποίες ζήτησαν οι ανωτέρω εκπ/κοί και αφετέρου από τη διακοπή της απόσπασης των εκπ/κών οι οποίοι ήδη διήνυαν το χρόνο απόσπασης τους, μολονότι είχε αρχίσει το νέο σχολ. έτος είναι πλέον καλυμμένα. 'Οσον αφορά τα κενά που πιθανόν δημιουργηθούν, το ΥΠΕΠΘ θα τα ικανοποιήσει. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

15. Στην με αριθμό 2420/18.9.98 ερώτηση δόθηκε με το υπ'αριθμ. 1463/8.10.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2420/18.9.1998 του Βουλευτή κ. Ηλία Βεζδρεβάνη, σας γνωρίζουμε τα ακόλουθα: 

Σύμφωνα με τις διατάξεις του άρθρου 5 του ν.1894/1990, όπως αυτές αντικαταστάθηκαν, τροποποιήθηκαν και συμπληρώθηκαν με το άρθρο 31 του ν. 2009/1992, την κυριότητα επί του ακινήτου της σχολικής περουσίας έχει ο Ο.Τ.Α. (δήμος ή κοινότητα) στην περιφέρεια του οποίου βρίσκεται. 'Ολα τα ακίνητα βαρύνονται με δουλεία υπέρ του Ελληνικού Δημοσίου, η οποία συνίσταται στη χρησιμοποίησή τους μόνο για τη στέγαση σχολείων ή μονάδων επαγγελματικής κατάρτισης ή λαϊκής επιμόρφωσης. 

Σε περίπτωση που παύσει η λειτουργία τέτοιων σχολείων ή μονάδων στην περιοχή καθενός συγκεκριμένου ακινήτου, η χρήση του ορίζεται κάθε φορά με εισήγηση του οικείου Ο.Τ.Α. και απόφαση του οικείου Γενικού Γραμματέα Περιφέρειας (στον οποίο έχει σήμερα περιέλθει αυτή η αρμοδιότητα). 

Συνεπώς είναι αδύνατη η πώληση της ακίνητης σχολικής περιουσίας. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

16. Στην με αριθμό 2433/18-9-98 ερώτηση δόθηκε με το υπ'αριθμ. 30985/8-10-98 έγγραφο από τον Υφυπουργό Eθνικής Οικονομίας η ακόλουθη απάντηση: 

"Σε απάντηση της ερώτησης 2433/18-9-98 που κατέθεσε στη Βουλή των Ελλήνων ο Βουλευτής κ. Βασίλειος Κοντογιαννόπουλος σχετικά με τις πυρκαγιές που έπληξαν το καλοκαίρι του 1998 την ορεινή Ηλεία, σας γνωρίζουμε ότι, όσον αφορά το αίτημα για τη ρύθμιση οφειλών των πληγέντων αγροτών και επαγγελματιών προς τις Τράπεζες (ερώτημα 4) το Υπουργείο Εθνικής Οικονομίας, μετά την καταγραφή των ζημιών από τα αρμόδια Υπουργεία και την κήρυξη της περιοχής ως θεομηνιόπληκτης, θα εξετάσει τη λήψη των κατάλληλων πιστωτικών μέτρων για την ενίσχυση των πληγεισών επιχειρήσεων, λαμβάνοντας πάντα υπόψη και τις υφιστάμενες δημοσιονομικές συνθήκες. 

Για τα λοιπά θέματα που θίγονται στην πιο πάνω ερώτηση θα απαντήσουν στη Βουλή τα καθ' ύλη αρμόδια Υπουργεία τα 



 

  

Σελίδα 1464 

οποία είναι συναποδέκτες της εν λόγω ερώτησης καθώς και το Υπουργείο Εργασίας και Κοινωνικών Ασφαλίσεων προς το οποίο και κοινοποιείται. 

Ο Υφυπουργός

Α. ΜΠΑΛΤΑΣ"

17. Στην με αριθμό 2433/18-9-98 ερώτηση δόθηκε με το υπ'αριθμ. 131/9-10-98 έγγραφο από τον Υφυπουργό Περιβάλλοντος, Χωροταξίας και Δημ. 'Εργων η ακόλουθη απάντηση: 

"Απαντώντας στην ερώτηση 2433/18-9-98 που κατέθεσε στη Βουλή ο Βουλευτής κ. Βασίλειος Κοντογιαννόπουλος, παρακαλούμε να πληροφορήσετε τον κ. Βουλευτή σε θέματα της αρμοδιότητάς μας τα εξής: 

1. Μετά τις πρόσφατες πυρκαγιές και την σύσκεψη που πραγματοποιήθηκε στο ΥΠΕΧΩΔΕ μεταξύ αρμοδίων Υπουργών, αποφασίστηκε η έκτακτη χρηματοδότηση επειγόντων αντιπλημμυρικών έργων στις πυρόπληκτες περιοχές. Για το Ν. Ηλείας αποφασίστηκε να διατεθεί ποσό 930 εκ. δρχ. 'Ηδη έχουν δοθεί στις αρμόδιες Υπηρεσίες οδηγίες για τη σύνταξη των σχετικών μελετών δημοπράτησης έργων άμεσης προτεραιότητας. 

Οσον αφορά στα προβλήματα της κοινότητας Νεράϊδας, όπως μας πληροφόρησε η ΔΤΥΝΑ Ηλείας, ήδη την περιοχή επισκέφτηκαν γεωλόγοι του ΙΓΜΕ, οι οποίοι πρότειναν διάφορα έργα που πρόκειται άμεσα να εκτελεστούν. Από την πλευρά της η Δ/νση Εγγειοβελτιωτικών Εργων του ΥΠΕΧΩΔΕ έχει ήδη πραγματοποιήσει αυτοψία στην περιοχή με αρμόδιους μηχανικούς και, επίσης, πρόκειται να μεταβεί στην περιοχή Ειδικός Γεωλόγος, που έχει οριστεί από την Δ/νση Εγγειοβελτιωτικών Εργων (Δ7) για μελέτες αντίστοιχων έργων στην Νότιο Ελλάδα προκειμένου να συνδράμει στην αντιμετώπιση των προβλημάτων που αντιμετωπίζει η Κοινότητα. 

Η Υπηρεσία Αποκατάστασης Σεισμοπλήκτων (ΥΑΣ) έχει δώσει εντολή στην Νομαρχιακή Αυτοδιοίκηση Ηλείας να επισκευάσει στους λυόμενους οικίσκους του ΥΠΕΧΩΔΕ, που υπάρχουν ήδη στον Νομό, και στην συνέχεια να τους διαθέσει στους δικαιούχους. 'Εχει ήδη εγκριθεί η σχετική πίστωση για την επισκευή. 

'Εχει δοθεί εντολή στον ΤΑΣ Πύργου, να διενεργήσει αυτοψίες στα πυρόπληκτα κτίσματα, και στην συνέχεια να ενημερώσει την Υπηρεσία Αποκατάστασης Σεισμοπλήκτων (ΥΑΣ), προκειμένου να ενταχθούν στο πρόγραμμα αποκατάστασης ζημιών του ΥΠΕΧΩΔΕ τα υπόψη κτίσματα. 

Ο Υφυπουργός

ΧΡ. ΒΕΡΕΛΗΣ"

18. Στην με αριθμό 2466/22-9-98 ερώτηση δόθηκε με το υπ'αριθμ. 135/9-10-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

"Απαντώντας στην ερώτηση 2466/22-9-98 που κατέθεσε στη Βουλή, ο Βουλευτής κ. Παναγιώτης Ψωμιάδης, παρακαλούμε να πληροφορήσετε τον κ. Βουλευτή σύμφωνα με τα στοιχεία του Οργανισμού Αντισεισμικού Σχεδιασμού και Προστασίας (ΟΑΣΠ) και της Υπηρεσίας Αποκατάστασης Σεισμοπλήκτων Β. Ελλάδας (ΥΑΣΒΕ) τα εξής: 

Σε ό,τι αφορά τα μέτρα που έχει πάρει η Πολιτεία για την αντιμετώπιση των επιπτώσεων εξ αιτίας ενός ενδεχόμενου σεισμού στην πόλη της Θεσσαλονίκης έχει καταρτισθεί με καθοδήγηση του ΥΠΕΧΩΔΕ από την Νομαρχιακή Αυτοδιοίκηση Θεσσαλονίκης το σχέδιο Ξενοκράτης - Σεισμοί. Το σχέδιο αυτό ενεργοποιείται όταν παραστεί ανάγκη, βρίσκεται σε συνεχή διαδικασία ενημέρωσης και επικαιροποίησης και ήδη έχει υπάρξει επιτυχής εφαρμογή στους πρόσφατους σεισμούς των Γρεβενών, Κοζάνης και Αιγίου. 

Ο ΟΑΣΠ πραγματοποίησε στην Θεσσαλονίκη τον Νοέμβριο '94 στα πλαίσια της ενημέρωσης για αντιμετώπιση σεισμικών καταστροφών και ετοιμότητας ειδική "Περιφερειακή σύσκεψη Βόρειας Ελλάδας για τον Αντισεισμικό Σχεδιασμό έκτακτης ανάγκης - σχέδιο Ξενοκράτης - σεισμοί" με συμμετοχή εκπροσώπων και των 15 Νομών της Μακεδονίας. Στην συνέχεια υπήρξε διαρκής συνεργασία με την Νομαρχιακή Αυτοδιοίκηση Θεσσαλονίκης για τα θέματα της αντισεισμικής προστασίας. 

Σχετικά με τα σεισμόπληκτα κτίρια της Θεσσαλονίκης, αυτά επισκευάστηκαν με μελέτη και επίβλεψη ιδιωτών μηχανικών υπό την εποπτεία της ΥΑΣΒΕ σύμφωνα με τους τότε ισχύοντες κανονισμούς με στόχο ο βαθμός ασφάλειάς τους να επέλθει στα ίδια επίπεδα με αυτόν πριν από τον σεισμό. 'Αλλωστε την ευθύνη για την σωστή συντήρηση ενός κτιρίου την φέρει αποκλειστικά και μόνο ο ιδιοκτήτης του. (ν. 1515/1985 "Τροποποίηση και συμπλήρωση πολεοδομικών διατάξεων κλπ", ΦΕΚ 4/Α παρ. 1 "Υποχρεώσεις ιδιοκτητών για την συντήρηση ακινήτων"). 

Για οποιονδήποτε ιδιοκτήτη ή υπηρεσία (Νομαρχία, Δήμο, και ΝΠΙΔ) ενδιαφέρεται να ελέγξει την σεισμική επάρκεια του κτιρίου του, υπάρχει κανονιστικό πλαίσιο, όπως αυτό ορίζεται από τον αντισεισμικό κανονισμό και τους ευρωκώδικες καθώς επίσης και από την Εγκύκλιο 3 ΥΠΕΧΩΔΕ (αρ. πρωτ. 10530/18-1-96) "Ελεγχος υφισταμένων κτιρίων και δομικών έργων που εξυπηρετούν τα κτίρια" και Εγκύκλιο 53 (αρ. πρωτ. 7872/31-12-97) "Σχεδιασμός Εκτακτης Ανάγκης για κοινωφελή κτίρια σε επίπεδο Νομού" Γενικής Γραμματείας ΥΠΕΧΩΔΕ. 

Επίσης ο ΟΑΣΠ στα πλαίσια της προσπάθειας αντισεισμικής θωράκισης της χώρας και μετά από εντολή του ΥΠΕΧΩΔΕ προχωράει στην σύνταξη τεχνικών οδηγιών προσεισμικού ελέγχου δημοσίων κτιρίων και στην αρχική πιλοτική εφαρμογή τους σε χαρακτηριστικούς τύπους κτιρίων. Στην σύνταξη των οδηγιών αυτών λαμβάνουν μέρος ειδικοί επιστήμονες - εκπρόσωποι όλων των ενδιαφερομένων φορέων (ΟΑΣΠ, ΙΤΣΑΚ, ΥΠΕΧΩΔΕ, Πολυτεχνεία, μελετητές κλπ.). 

Ο ΟΑΣΠ αντιμετωπίζει το θέμα με πολλή προσοχή και ευθύνη γιατί η πιθανότητα δημιουργίας αβάσιμης ανησυχίας και πανικού θα οδηγούσε σε αδιέξοδα επιζήμια για την κοινωνία. 

Ο Υφυπουργός

ΧΡ. ΒΕΡΕΛΗΣ"

19. Στην με αριθμό 2469/22-9-98 ερώτηση δόθηκε με το υπ'αριθμ. 7010/8-10-98 έγγραφο από τον Υφυπουργό Oικονομικών η ακόλουθη απάντηση: 

"Σε απάντηση της ερώτησης 2469/22-9-98 που κατέθεσε στη Βουλή των Ελλήνων ο Βουλευτής κ. Π. Κρητικός, σας πληροφορούμε ότι για τη χορήγηση εκλογικής αποζημίωσης στο προσωπικό του Υπουργείου Δημόσιας Τάξης, που απασχολείται με τη διεξαγωγή των εκλογών, εκδόθηκε η αριθμ. 2046388/7032/0022/7-10-98 κοινή Υπουργική απόφαση των Υπουργών Δημόσιας Τάξης και Οικονομικών. 

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

20. Στην με αριθμό 2491/22-9-98 ερώτηση δόθηκε με το υπ'αριθμ. 7564/7-10-98 έγγραφο από τον Υφυπουργό Oικονομικών η ακόλουθη απάντηση: 

"Σε απάντηση της 2491/22-9-98 ερώτησης του Βουλευτή κ. Ιωάννη Χωματά σχετικά με την αναστολή λειτουργίας του Τοπικού Τελωνειακού Γραφείου Κιμώλου, σας γνωρίζουμε τα ακόλουθα: 

Η αναστολή λειτουργίας του Τοπικού Τελωνειακού Γραφείου Κιμώλου από 1-9-98 εντάσσεται στο πλαίσιο της αναδιοργάνωσης των Περιφερειακών Τελωνειακών Αρχών, σε τρόπο ώστε να είναι σε θέση να ανταποκριθούν στις σύγχρονες ανάγκες και στη νέα πρόσθετη αποστολή τους σύμφωνα με το πρόγραμμα δράσης της Τελωνειακής Υπηρεσίας και ενόψει της υλοποίησης του Κοινοτικού Προγράμματος "Τελωνείο 2000". 

Η εν λόγω αναστολή λειτουργίας του παραπάνω Τ.Τ. Γραφείου κρίθηκε επιβεβλημένη καθόσον, όπως προκύπτει από τις εκθέσεις λειτουργίας του και τις ετήσιες εκθέσεις επιθεωρήσεως των αρμόδιων επιθεωρητών, αυτό δεν ασκούσε 

 

 

  

Σελίδα 1465 

καμία ουσιαστική Τελωνειακή δραστηριότητα και ο υπηρετών εκεί υπάλληλος ασχολείτο αποκλειστικά με λιμενικά καθήκοντα. 

Κατόπιν αυτού, κρίθηκε ότιν δεν είναι απαραίτητη η λειτουργία του ανωτέρω Τ.Τ. Γραφείου ως μόνιμης τελωνειακής αρχής και οι αρμοδιότητές του περιήλθαν στο Τελωνείο Μήλου, το οποίο θα μεριμνά για τη διεκπεραίωση των θεμάτων, που άπτονται της Τελωνειακής Υπηρεσίας. 

Ο Υφυπουργός

ΓΕΩΡΓΙΟΣ ΔΡΥΣ"

21. Στην με αριθμό 2542/24-9-98 ερώτηση δόθηκε με το υπ' αριθμ. 1602/8-10-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στη με αριθμό 2542/24-9-98 ερώτηση που κατέθεσε στη Βουλή των Ελλήνων ο Βουλευτής κ. Μουσταφά Μουσταφά, σχετικά με τη λειτουργία του Δημοτικού Σχολείου Καρπερού το οποίο ευρίσκεται στο Ν. Γρεβενών και όχι Κοζάνης, όπως αναφέρεται στην ερώτηση, σας γνωρίζουμε ότι με την έναρξη της φετεινής σχολικής χρονιάς το σχολείο λειτούργησε με 2 δασκάλους στα πλαίσια του άρθρου 4 του ν. 1566/85 και των εγκυκλίων οδηγιών του ΥΠΕΠΘ, δεδομένου ότι τον Ιούνιο γράφτηκαν για το τρέχον σχολικό έτος 39 μαθητές και το Σεπτέμβριο έφτασαν τους 43, αφού γράφτηκαν άλλοι τέσσερις (4) ακόμα αλλοδαποί μαθητές. 

'Υστερα από ενημέρωση που είχε η Δ/νση Π/θμιας Εκπαίδευσης της Ν.Α. Γρεβενών από το Δ/ντή του Σχολείου για την εγγραφή των τεσσάρων αλλοδαπών μαθητών, και μόνο γι' αυτό το λόγο, τοποθετήθηκε από τις 25 Σεπτεμβρίου τ.έ. και τρίτος δάσκαλος. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

22. Στην με αριθμό 2552/24-9-98 ερώτηση δόθηκε με το υπ' αριθμ. 4519/9-10-98 έγγραφο από την Υπουργό Ανάπτυξης η ακόλουθη απάντηση: 

"Σε απάντηση της ερώτησης 2552/24.9.98 που κατατέθηκε στη Βουλή των Ελλήνων από το Βουλευτή κ. Γ. Δραγασάκη, σας γνωρίζουμε τα εξής: 

'Οπως είναι γνωστό η Α.Ε. "Γενικαί Τουρ. Επιχειρήσεις Ξενία ΛΑΓΟΝΗΣΙ" είναι θυγατρική εταιρεία του ΕΟΤ και της ΕΤΒΑ στην οποία ο ΕΟΤ εμπιστεύτηκε την εκμετάλλευση της έκτασης του Λαγονησίου που του ανήκει. 

Η άσκηση της επιχειρηματικής δραστηριότητας δεν είχε τα αναμενόμενα αποτελέσματα δεδομένου ότι η εταιρεία αυτή πραγματοποιούσε κάθε χρόνο σημαντικές ζημιές ενώ παράλληλα οι παλιές εγκαταστάσεις και εξοπλισμός υποβαθμίζονταν σημαντικά δεδομένης της έλλειψης διαθεσίμων κεφαλαίων για να γίνουν αναγκαίες επενδύσεις. 

'Ετσι, για να σταματήσει η συνεχής χρηματοδότηση της εν λόγω θυγατρικής από τον προϋπολογισμό του ΕΟΤ, αποφασίστηκε η επιστροφή της έκτασής του στον ΕΟΤ και η ανάπτυξή της μέσα από τη διαδικασία πλειοδοτικού διαγωνισμού. 

Η διαδικασία αυτή διασφαλίζει άμεσα τους εργαζόμενους σε μόνιμη Βάση της Α.Ε. "Γενικαί Τουρ. Επιχειρήσεις Ξενία ΛΑΓΟΝΗΣΙ" ενώ η ιδιαιτερότητα των εποχικώς απασχολουμένων των οποίων ο αριθμός ανέρχεται σε 120 άτομα θα αντιμετωπιστεί στη βάση των διαπραγματεύσεων με τον ανάδοχο του επενδυτικού σχεδίου. Προς το σκοπό αυτό ζητήθηκε από τους εποχικούς εργαζόμενους να εξετάσουν πόσοι από αυτούς ενδιαφέρονται να συνεχίσουν την εργασία τους με τη νέα διοίκηση, ούτως ώστε οι τεχνικές διαπραγματεύσεις για την τελική ανάθεση της επένδυσης να στηριχθούν σε ξεκάθαρες βάσεις. 

Είναι ευνόητο ότι όσοι δεν επιθυμούν να εργαστούν στο νέο σχήμα και παραμείνουν στην Α.Ε. θα αποζημιωθούν σύμφωνα με τις ισχύουσες διατάξεις της κείμενης νομοθεσίας. 

Η Υπουργός

ΒΑΣΩ ΠΑΠΑΝΔΡΕΟΥ"

23. Στην με αριθμό 2572/25-9-98 ερώτηση δόθηκε με το υπ' αριθμ. 8742/8-10-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην ερώτηση με αριθμό 2572/25-9-98, που κατέθεσε στη Βουλή ο Βουλευτής κ. Μ. Κεφαλογιάννης, σας πληροφορούμε τα παρακάτω: 

1) Στις 30-9-1998 εκδήλωσαν ενδιαφέρον μέσω του Χρηματιστηρίου Αξιών Αθηνών για την αγορά του 67% των μετοχών της εταιρίας "Καταστήματα Αφορολογήτων Ειδών" δύο αξιόλογοι διεθνείς εμπορικοί όμιλοι (SARAESCO - Παπαέλληνας - Σαράντης και ΚΑΡΡΕ). 

2) Το Διοικητικό Συμβούλιο της Δημόσιας Επιχείρησης Κινητών Αξιών Α,Ε. έκανε δεκτή την προσφορά του Ομίλου των Εταιριών SAR ESCO S.Α. - Παπαέλληνας - Σαράντης ΑΒΕΕ για την πώληση των 25.100.000 μετοχών των ΚΑΕ με τίμημα ανά μετοχή 3.250 δρχ. το οποίο είναι ανώτερο από την τιμή εισαγωγής της στο Χρηματιστήριο. 

3) Με την παραχώρηση του πακέτου αυτού των μετοχών εξυπηρετείται η πολιτική της αποκρατικοποίησης που σε καμιά περίπτωση δεν μπορεί να θεωρηθεί ως πολιτική εξυπηρέτησης ξένων συμφερόντων. 

Ο Υφυπουργός

Ν. ΧΡΙΣΤΟΔΟΥΛΑΚΗΣ"

24. Στην με αριθμό 2617/28-9-98 ερώτηση δόθηκε με το υπ' αριθμ. 168/9-10-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση: 

Απαντώντας στην ερώτηση 2617/28-9-98 που κατέθεσε στη Βουλή ο Βουλευτής κ. Σπήλιος Σπηλιωτόπουλος, παρακαλούμε να πληροφορήσετε τον κ. Βουλευτή σύμφωνα με τα στοιχεία της Υπηρεσίας Αποκατάστασης Σεισμοπλήκτων (ΥΑΣ) του ΥΠΕΧΩΔΕ τα εξής: 

Η Υπηρεσία Αποκατάστασης Σεισμοπλήκτων (ΥΑΣ) ζήτησε με το υπ. Αρ. 3524/ΑΖ5/21-9-98 έγγραφό της προς τον ΤΑΣ Αιγίου την αποστολή κλιμακίου Μηχανικών για την καταγραφή των ζημιών. 

Ανάλογα του μεγέθους και της έκτασης των ζημιών θα αποφασισθεί η ένταξη η όχι του Δήμου Νωνάκριδος Ν. Αχαϊας στα προγράμματα αποκατάστασης των σεισμοπλήκτων του ΥΠΕΧΩΔΕ. 

Ο Υφυπουργός

ΧΡ. ΒΕΡΕΛΗΣ"

25. Στην με αριθμό 2628/28-9-98 ερώτηση δόθηκε με το υπ' αριθμ. 1631/8-10-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2628/28-9-98 που κατέθεσαν οι Βουλευτές κύριοι Απ. Τασούλας και Μ. Μπόσκου, σας γνωρίζουμε ότι επί του θέματος αρμόδιο να απαντήσει είναι το συνερωτώμενο Υπουργείο ΠΕΧΩΔΕ και οι αρμόδιες Τεχνικές υπηρεσίες της Ν.Α. Ιωαννίνων. 

Ο Υφυπουργός

ΙΩΑΝ. ΑΝΘΟΠΟΥΛΟΣ"

26. Στην με αριθμό 2697/29-9-98 ερώτηση δόθηκε με το υπ' αριθμ. 1633/8-10-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2697/29.9.1998, που κατέθεσε η Βουλευτής κ. Ανδρ. Λουλέ, σχετικά με τις εντάξεις των εκπαιδευτικών ξένων γλωσσών και τις προσλήψεις εκτάκτων για τις ξένες γλώσσες, σας πληροφορούμε τα ακόλουθα: 

1. Σύμφωνα με τις διατάξεις της παρ. 11 του άρθρου 1 του ν. 2621/1998, οι διαδικασίες ένταξης του Ειδικού Εκπαιδευτικού Προσωπικού πραγματοποιούνται από τις εισηγητικές επιτροπές και τα Εκλεκτορικά Σώματα που λειτουργούν στα T.Ε.Ι., οι εισηγήσεις των οποίων διαβιβάζονται απευθείας στο Υπηρεσιακό Συμβούλιο των T.Ε.Ι. και το οποίο αποφασίζει 

 

 

  

Σελίδα 1466 

σχετικά. Μετά την ολοκλήρωση των διαδικασιών αυτών ο Υπουργός Εθνικής Παιδείας και Θρησκευμάτων εκδίδει τη σχετική διαπιστωτική πράξη 'Ενταξης. Μέχρι σήμερα δεν έχει υποβληθεί καμιά πράξη ένταξης μελών Ε.Ε.Π στο ΥΠ.Ε.Π.Θ. 

2. Σύμφωνα με το άρθρο 19 του ν. 14Ο4/83, όπως τροποποιήθηκε και ισχύει σήμερα, προσλήψεις του εκτάκτου εκπαιδευτικού προσωπικού πραγματοποιούνται αποκλειστικά από τα οικεία Τ.Ε.Ι., χωρίς να προβλέπεται η άσκηση ελέγχου νομιμότητας για τα θέματα αυτά από το ΥΠ.Ε.Π.Θ. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

27. Στην με αριθμό 2699/29-9-98 ερώτηση δόθηκε με το υπ' αριθμ. 1635/8-10-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 2699/29.9.1998, της Βουλευτού κ. Ανδρ. Λουλέ, σχετικά με την αναγνώριση της προϋπηρεσίας του 'Εκτακτου Εκπαιδευτικού Προσωπικού των Τ.Ε.Ι., σας γνωρίζουμε τα ακόλουθα: 

Για τον προσδιορισμό της προϋπηρεσίας του εκτάκτου εκπαιδευτικού προσωπικού των Τ.Ε.Ι. (Επιστημονικοί συνεργάτες, εργαστηριακοί συνεργάτες και εκπαιδευτικοί ειδικών μαθημάτων), λήφθηκε υπόψη το αριθμ. 2015472/1623/0022 /11.5.1998 έγγραφο της Διεύθυνσης Μισθολογίου του Γενικού Λογιστηρίου του Κράτους, το οποίο αναφέρει ότι εφόσον δεν υπάρχει αντίστοιχος κλάδος μονίμων εκπαιδευτικών μπορεί να ληφθεί υπόψη για το σχετικό υπολογισμό, το εβδομαδιαίο ωράριο παρεμφερών κλάδων μονίμων εκπαιδευτικών. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ")

 

 

  

Σελίδα 1467 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: 

Πρώτη είναι η με αριθμό 178/16.11.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννης Καλαμακίδη προς τον Υπουργό Δικαιοσύνης, σχετικά με την παραχώρηση αιθουσών του Ειρηνοδικείου Στύρων για τις ανάγκες του νεοσύστατου Δήμου Στυραίων, η οποία διαγράφεται λόγω κωλύματος του κυρίου Υπουργού. 

Δεύτερη είναι η με αριθμό 182/17.11.98 επίκαιρη ερώτηση της Βουλευτού της Νέας Δημοκρατίας κ. Παρθένας Φουντουκίδου προς τον Υπουργό Γεωργίας, σχετικά με την καθυστέρηση καταβολής των πρόωρων αγροτικών συντάξεων. 

Η επίκαιρη ερώτηση έχει ως εξής: 

"Εδώ και επτά μήνες παρατηρείται απαράδεκτη καθυστέρηση στην καταβολή πρόωρων συντάξεων στους δικαιούχους αγρότες. 

Στις διαρκείς οχλήσεις μας προς τις αρμόδιες υπηρεσίες και το ιδιαίτερο γραφείο σας διαπιστώνουμε ότι ενώ υπάρχουν οι ανάλογες πιστώσεις για να καλυφθούν οι υποχρεώσεις προς τους δικαιούχους μέχρι τον προσεχή Μάρτιο, ωστόσο δεν καταβάλλονται, με αποτέλεσμα οι τελευταίοι να αντιμετωπίζουν πρόβλημα επιβίωσης καθώς, οι περισσότεροι, δεν έχουν άλλους οικονομικούς πόρους. 

Υπάρχει έντονη υπόνοια ότι τα χρήματα παρακρατεί η Αγροτική Τράπεζα, η οποία δεν προχωρεί σε εκταμιεύσεις, για να συμβάλει στην τεχνητή μείωση του πληθωρισμού. 'Ετσι χάριν της ευημερίας των αριθμών προτιμά η Κυβέρνηση να δυστυχούν οι άνθρωποι, αφού τελείως αδίστακτα καταρρακώνει κάθε έννοια κοινωνικής πολιτικής επιδεικνύοντας το ανάλγητο πρόσωπό της. 

Γι' αυτό σας ερωτώ, κύριε Υπουργέ: 

1. Πού οφείλεται η απαράδεκτη καθυστέρηση καταβολής των πρόωρων συντάξεων; 

2. Για ποιο σκοπό παρακρατούνται και από ποια υπηρεσία; 

3. Σε ποιες ενέργειες προτίθεσθε να προβείτε για την άμεση διευθέτηση του προβλήματος". 

Ο Υφυπουργός κ. Βρεττός έχει το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Ευχαριστώ, κύριε Πρόεδρε. 

Αν μου επιτρέπετε να κάνουμε μία απαραίτητη διευκρίνιση ότι δεν πρόκειται περί συντάξεων, αλλά περί αποζημιώσεων, τις οποίες πράγματι η Κυβέρνηση αποφάσισε να τις δίνει κάθε μήνα. 

Επί του ερωτήματος της κυρίας συναδέλφου, πράγματι υπήρξε καθυστέρηση και μάλιστα μεγάλη. Απ' ό,τι πληροφορούμεθα, δύο είναι τα αίτια αυτής της καθυστέρησης. 

Το πρώτο είναι ότι χρειάστηκε να ερμηνευτεί ο ν. 2520/97 στα πλαίσια της κοινής υπουργικής απόφασης των Υπουργών Οικονομικών και Γεωργίας και εξακολούθησαν διευκρινίσεις και αλληλογραφία ανάμεσα στα Υπουργεία για τα έξοδα των συμβολαιογράφων, που απαίτησαν χρόνο. 

Η δεύτερη καθυστέρηση οφείλεται στο γεγονός ότι απαιτήθηκε να μπει και δεύτερος υπόλογος για τη διαδικασία έκδοσης του χρηματικού εντάλματος προπληρωμής. Αυτές είναι οι δύο αιτίες των καθυστερήσεων. 

Θα μου πείτε: Δικαιολογούνται; 'Οχι, δεν δικαιολογούνται. Και πράγματι είναι εύλογο το ερώτημά σας και χαίρομαι που το θέτετε, διότι όταν συμβαίνουν πράγματα, τα οποία δημιουργούν προβλήματα στον αγροτικό κόσμο, πρέπει να λέγονται και εδώ στη Βουλή. 

Πιστεύω ότι αυτά ίσως θα μπορούσαν να είχαν προληφθεί, αλλά επειδή ρωτάτε για το τι θα γίνει από 'δω και στο εξής και αν καλύφθηκε το κενό, σας πληροφορώ ότι καλύφθηκε, δηλαδή πληρώθηκαν οι δικαιούχοι και για τους προηγούμενους μήνες, αναδρομικά δηλαδή, αλλά και για το μήνα Οκτώβριο. 

Επίσης, επειδή ενδιαφέρεστε να μάθετε στην ερώτησή σας τι θα γίνει και στο μέλλον, σας λέω ότι θα πληρωθούν έγκαιρα όπως είθισται να πληρώνονται. 

Τα μέτρα που θα λάβουμε είναι η σύντμηση των διαδικασιών. Πρέπει να υπάρχει μεγαλύτερος έλεγχος, ώστε να προλαβαίνονται τέτοιου είδους καθυστερήσεις και ελπίζουμε στο μέλλον να μην ξανασυμβούν. Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Η κ. Φουντουκίδου έχει το λόγο. 

ΠΑΡΘΕΝΑ ΦΟΥΝΤΟΥΚΙΔΟΥ: Το γεγονός ότι ομολογείτε την καθυστέρηση, δεν σας απαλλάσσει από τις ευθύνες σας. 

Είναι γεγονός και πρέπει να το σκεφθείτε, ότι πολλές φορές και εμείς οι εκπρόσωποι του λαού ερχόμαστε σε πολύ δύσκολη θέση, όταν χρειάζεται να δικαιολογήσουμε την αναποτελεσματικότητά μας σ'ένα δεδομένο δικαίωμα του πολίτη, παρά τις διαρκείς προσπάθειές μας. 'Οταν αυτά οφείλονται σε ανικανότητα ή σε καθυστερήσεις από άγνοια, έχει καλώς ή εν πάση περιπτώσει, είναι κάτι σύνηθες για τα ελληνικά δεδομένα. 'Οταν, όμως διαφαίνεται σκοπιμότητα πίσω από κάποιες πράξεις, αντιλαμβάνεσθε ότι δεν υπάρχει ελαφρυντικό και δικαιολογία για την Κυβέρνησή σας. 

Τι δικαιολογία, κύριε Υπουργέ, μπορείτε να βρείτε όταν η λογιστική αντίληψη και οι οικονομικές ιδιαιτερότητες της πολιτικής σας μπαίνουν πάνω από τους ανθρώπους; Ξεχνάτε ότι πίσω από τα νούμερα είναι αυτοί; Ξεχνάτε ότι τους οδηγείτε σε εξαθλίωση; Ξέρετε ότι δεν έχουν άλλους πόρους βιοπορισμού εκτός απ'αυτήν την αποζημίωση. 'Εχουν μεταβιβάσει όλα τα περιουσιακά τους στοιχεία. 

Είναι γνωστό ότι χρήματα υπήρχαν. Υπήρχαν είκοσι δισεκατομμύρια (20.000.000.000) που ήταν ικανά να καλύψουν τις συντάξεις μέχρι το Μάρτιο του 1999. Χαριτολογώντας και διακωμωδώντας οι αγρότες έλεγαν ότι χαρίστηκαν για την ενίσχυση προεκλογικών αγώνων εκλεκτών. 

Ενδεχόμενο έγιναν θυσία της αποπληθωριστικής σας πολιτικής. Πάντως, ούτως ή άλλως λάθος τάξη επιλέξατε, κύριε Υπουργέ, να βάλετε σε δοκιμασία. Ουκ αν λάβης παρά του μη έχοντος. 

Εγώ θεωρώ ότι δεν είναι θέμα μιας σκληρής ή μιας αδιάφορης κυβέρνησης. Εκτιμώ ότι είναι θέμα μιας παράνομης κυβέρνησης η οποία ιδιοποιείται χρήματα που ανήκουν στους 'Ελληνες αγρότες δικαιούχους της πρόωρης συνταξιοδότησης και τα ιδιοποιείται παρανόμως. 

Νομίζω ότι το επόμενο βήμα θα ήταν -και αν υπάρξουν καθυστερήσεις αυτό θα γίνει- ο εισαγγελέας. 

Είστε νέος, κύριε Υπουργέ, δεν θα ήθελα τη δική σας πολιτική να αμαυρώσουν τέτοιες πολιτικές. Ελπίζω ότι θα βρείτε το σθένος να αντισταθείτε ακόμη και σ'αυτούς που σας όρισαν, όταν το συμφέρον του αγρότη το επιτάσσει, γιατί η επιτυχία σας είναι μονόδρομος και περνάει από την αναπτέρωση της ελπίδας από την ανάκτηση της εμπιστοσύνης του 'Ελληνα αγρότη νέου ή συνταξιούχου στο μέλλον του και στο μέλλον της ελληνικής γεωργίας. 

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υφυπουργέ, έχετε το λόγο. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Τη νομιμότητα της κάθε κυβερνήσεως, κυρία συνάδελφε, την δίνει ο λαός. Είμαστε νόμιμη Κυβέρνηση και αυτήν τη νομιμότητα την έχουμε από τον ελληνικό λαό. 

ΠΑΡΘΕΝΑ ΦΟΥΝΤΟΥΚΙΔΟΥ: Υπάρχει και κατάχρηση εξουσίας, περιπτώσεις και περιπτώσεις. 

ΚΩΝΣΤΑΝΤΙΝΟΣ ΒΡΕΤΤΟΣ (Υφυπουργός Γεωργίας): Για το δεύτερο θέμα, αν δηλαδή τα χρήματα αυτά παρακρατήθηκαν για άλλους λόγους όπως π.χ. για τον πληθωρισμό, σας λέω ότι δεν έχει κανένα λόγο η Κυβέρνηση και ιδιαίτερα το Υπουργείο Γεωργίας να του δημιουργούνται προβλήματα ή καταγγελίες της μορφής, που κάνετε εσείς σήμερα. 

Συνεπώς, για να υπάρχει και καλή πίστη -και νομίζω ότι υπάρχει- να αποδώσουμε σε δυσλειτουργία της διοίκησης και σε ευθύνες, αν θέλετε, δικές μας, αλλά ευθύνες διοικητικής φύσεως και όχι της μορφής, που εσείς μας αποδίδετε. 

'Οσο για την Αγροτική Τράπεζα επίσης δεν έχει κανένα λόγο να παρακρατήσει χρήματα. Γι' αυτό θέλω να σας διαβεβαιώσω, επειδή το θέτετε σαν ερώτημα στην ερώτησή 



 

  

Σελίδα 1468 

σας. Αυτά, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, θα διακόψουμε για πέντε με δέκα λεπτά και κατόπιν θα συνεχίσουμε τις επόμενες επίκαιρες ερωτήσεις. 

(ΔΙΑΚΟΠΗ) 

(ΜΕΤΑ ΤΗ ΔΙΑΚΟΠΗ) 

ΠΡΟΕΔΡΕΥΩΝ (Λουκάς Αποστολίδης): Επαναλαμβάνεται η διακοπείσα συνεδρίαση. 

Τρίτη είναι η με αριθμό 184/18.11.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Υγείας και Πρόνοιας σχετικά με τις κινητοποιήσεις των εργαζομένων στο ΠΙΚΠΑ Βούλας, την πρόσληψη του αναγκαίου προσωπικού κλπ. 

Η επίκαιρη ερώτηση του κυρίου συναδέλφου έχει ως εξής: 

"Σε κινητοποιήσεις έχουν προχωρήσει οι εργαζόμενοι στο ΠΙΚΠΑ Βούλας, με κύριο αίτημα την πρόσληψη προσωπικού όλων των ειδικοτήτων ώστε να λειτουργήσει με ασφάλεια το 'Ιδρυμα. 

Προβλήματα στη λειτουργία του ΠΙΚΠΑ Βούλας υπήρχαν πάντα, όμως, το τελευταίο διάστημα έντονη είναι η αβεβαιότητα των εργαζομένων για το μέλλον του Ιδρύματος ενώ το πρόβλημα της έλλειψης προσωπικού έχει οξυνθεί περισσότερο. 

'Οπως αναφέρουν οι εργαζόμενοι για τα σαράντα παιδιά από το ΠΙΚΠΑ Πεντέλης, που μεταφέρθηκαν πρόσφατα και φιλοξενούνται στο "Ζηρίνειο", χρειάζεται το διπλάσιο προσωπικό σε κάθε βάρδια αφού σήμερα σε κάθε θάλαμο είκοσι παιδιών υπάρχουν δύο νοσηλεύτριες στην πρωινή και στην απογευματινή βάρδια και μία νοσηλεύτρια τη νύχτα. 

Στις άλλες μονάδες από το μεσημέρι και έπειτα υπάρχει μόνο μία νοσηλεύτρια σε κάθε θάλαμο με είκοσι δύο παιδιά. Το απόγευμα και τη νύχτα δεν υπάρχει γιατρός και τραυματιοφορέας στο 'Ιδρυμα. 

Επίσης, οι εργαζόμενοι ζητούν την καταβολή των δεδουλευμένων (Κυριακές, νυχτερινά, αργίες) από 1.1.98 και διαμαρτύρονται για την περικοπή των επιδομάτων τροφής και ανθυγιεινής εργασίας. 

Ερωτάται ο κύριος Υπουργός εάν θα ικανοποιήσει τα δίκαια αιτήματα των εργαζομένων στο ΠΙΚΠΑ Βούλας." 

Ο Υφυπουργός Υγείας και Πρόνοιας κ. Κοτσώνης έχει το λόγο. 

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, τα προβλήματα στον αριθμό των υπηρετούντων υπαλλήλων στο ΠΙΚΠΑ τα έχει διαπιστώσει και το Υπουργείο μας γι'αυτό και ζήτησε και έλαβε την έγκριση της Κυβέρνησης για το διορισμό προσωπικού και μάλιστα ειδικότερα για πέντε θέσεις του κλάδου ΔΕ Βοηθών Νοσοκόμων, μία του κλάδου ΤΕ Εργοθεραπείας, μία του κλάδου ΥΕ Εργατών, μία θέση του κλάδου ΤΕ Ψυχολόγων και τρεις του κλάδου ΤΕ Φυσικοθεραπείας. Αναμένεται η προκήρυξη αυτών των θέσεων από το ΑΣΕΠ στις επόμενες ημέρες και οπωσδήποτε πριν από το τέλος του έτους. 

Τώρα όσον αφορά το πρόβλημα το οποίο έχει προκύψει με την καταβολή αμοιβών για εργασία τις Κυριακές, τις νύχτες και αργίες, έχει ήδη υπογραφεί και δημοσιευθεί στην Εφημερίδα της Κυβερνήσεως στο τεύχος 720Β/15.7.98 σχετική απόφαση των Υπουργείων Οικονομικών και Υγείας και Πρόνοιας. Οποιεσδήποτε άλλες ανάγκες προέκυψαν καλύπτονται με συμπληρωματική κοινή υπουργική απόφαση, η οποία και υπεγράφη, αλλά δεν έχει δημοσιευθεί ακόμη, επειδή προέκυψε κάποιο νομικό θέμα, σχετικά με το εάν έχει αναδρομική ισχύ ή όχι. Η πρόθεσή μας είναι να αναγνωριστεί η αναδρομική ισχύς. 

Για τα αναφερόμενα επιδόματα τροφής κλπ. την καταβολή των οποίων αρνείται η υπηρεσία εντελομένων εξόδων του ΠΙΚΠΑ, προωθείται ήδη νομοθετική ρύθμιση ώστε να μην υπάρχει αμφισβήτηση για την καταβολή τους. 

ΠΡΟΕΔΡΕΥΩΝ (Λουκάς Αποστολίδης): Ο κ. Τασούλας έχει το λόγο. 

ΑΠΟΣΤΟΛΟΣ ΤΑΣΟΥΛΑΣ: Εάν είναι έτσι, κύριε Υπουργέ, τα πράγματα και λέτε ότι αντιμετωπίζετε τα προβλήματα, τότε καλά κάνετε. Πάντως τα προβλήματα μέχρι στιγμής είναι έντονα. Δεν ξέρω αν οι πέντε θέσεις που είπατε είναι αρκετές. Εμείς λέμε ότι πρέπει να αντιμετωπισθούν αυτά τα προβλήματα. Πρόκειται για ένα ειδικό ίδρυμα με ειδική αποστολή και ειδικά προβλήματα. 'Ολα τα προβλήματά του θα πρέπει να λυθούν. Και προσωπικό να προσληφθεί και τα δεδουλευμένα να πληρωθούν. Φυσικά και το επίδομα ανθυγιεινής εργασίας και τροφής σε ένα τέτοιο χώρο δεν πρέπει να αμφισβητείται και να καθυστερείται. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο. 

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Δεν έχω να προσθέσω κάτι άλλο, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Σας ευχαριστώ και σας ευχαριστώ και για την κατανόηση, αλλά είναι αμοιβαία. 

ΑΠΟΣΤΟΛΟΣ ΤΑΣΟΥΛΑΣ: Και εγώ σας ευχαριστώ κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Για να διευκολύνουμε τον Υφυπουργό κ. Φλωρίδη θα συζητηθεί τώρα η πρώτη επίκαιρη ερώτηση δευτέρου κύκλου. 

Πρώτη είναι η με αριθμό 180/17.11.98 επίκαιρη ερώτηση του Βουλευτή της Νέας Δημοκρατίας κ. Ελευθερίου Παπανικολάου προς τον Υπουργό Εσωτερικών, Δημόσιας Διοίκησης και Αποκέντρωσης σχετικά με δημοσιεύματα του Τύπου αναφερόμενα σε συνάντηση στην Τρίπολη του Περιφερειάρχη Πελοποννήσου και νεοεκλεγέντων Δημάρχων της Μεσσηνίας φιλικά προσκείμενων στο κυβερνών κόμμα κλπ. 

Η επίκαιρη ερώτηση του κ. Παπανικολάου έχει ως εξής: 

"Σύμφωνα με δημοσιεύματα των εφημερίδων στις 10 Νοεμβρίου 1998 στην Τρίπολη πραγματοποιήθηκε συνάντηση μεταξύ του Περιφερειάρχη Πελοποννήσου και δώδεκα Δημάρχων της Μεσσηνίας φιλικά προσκείμενων προς το ΠΑΣΟΚ. 

Παρών στη συνάντηση ήταν και ο Γραμματέας της Ν.Ε. ΠΑΣΟΚ Μεσσηνίας και σύμφωνα με πληροφορίες ο Περιφερειάρχης τους διαβεβαίωσε ότι θα έχουν την αμέριστη στήριξή του και ειδικά την οικονομική, μέσω του Ειδικού Προγράμματος Τοπικής Αυτοδιοίκησης (Ε.Π.Τ.Α.). 

Επειδή η στάση του Περιφερειάρχη είναι περιφρονητική έναντι του συνόλου των νεοεκλεγέντων Δημάρχων Μεσσηνίας, αλλά και ολοκλήρου της Πελοποννήσου αφού η Κυβέρνηση χωρίζει στην πράξη τους δημάρχους σε δικούς της και μη, 

Επειδή αποτελεί σκάνδαλο να συζητούνται οικονομικά θέματα και η διαχείριση κονδυλίων εθνικών και της Ευρωπαϊκής 'Ενωσης που προορίζονται για την αυτοδιοίκηση (σε κομματικές συσκέψεις στελεχών του ΠΑΣΟΚ) εν αγνοία του συνόλου της Νομαρχιακής και Τοπικής Αυτοδιοίκησης. 

Ερωτάται ο αρμόδιος Υπουργός: 

1. 'Ηταν ενήμερος και είχε εγκρίνει την παραπάνω σύσκεψη; 

2. Θα ανακαλέσει στην τάξη τον Περιφερειάρχη Πελοποννήσου ή αποτελεί κυβερνητική πολιτική η επιβολή διαχωριστικών γραμμών στην Τοπική Αυτοδιοίκηση; 

3. Παρακαλώ προς ενημέρωση της Βουλής να κατατεθούν τα πρακτικά της συσκέψεως μαζί με τις αποφάσεις που ελήφθησαν και αφορούν στη διαχείριση κονδυλίων είτε εθνικών είτε της Ευρωπαϊκής 'Ενωσης". 

Ο Υφυπουργός κ. Φλωρίδης έχει το λόγο. 

ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Βεβαίως η Κυβέρνηση δεν έχει γνώση ότι έγινε η προαναφερθείσα σύσκεψη. Η έρευνα η οποία κάναμε έδειξε ότι τέτοια σύσκεψη με αυτό το περιεχόμενο και αυτήν τη μορφή δεν έχει πραγματοποιηθεί. Σαφώς η Κυβέρνηση δεν θα μπορούσε να εγκρίνει ποτέ τη διεξαγωγή τέτοιου είδους συσκέψεων. 

Θέλω να ενημερώσω τον κύριο συνάδελφο ότι οι Γενικοί Γραμματείς των περιφερειών έχουν λάβει εντολή από το Υπουργείο να προχωρήσουν σε συναντήσεις με τους αιρετούς ξεχωριστά σε κάθε νομό για να συζητήσουν ενδεχομένως τα πρώτα προβλήματα που μπορεί να ανακύψουν από την εφαρμογή του προγράμματος "ΙΩΑΝΝΗΣ ΚΑΠΟΔΙΣΤΡΙΑΣ". Σε 

 

 

  

Σελίδα 1469 

εκτέλεση, λοιπόν, αυτής της εντολής ο Γενικός Γραμματέας Περιφέρειας Πελοποννήσου κ. Μασίγος απέστειλε προσκλήσεις σε όλους τους αιρετούς της περιφέρειάς του προκειμένου να υπάρξουν συναντήσεις κατά νομό. Οι προσκλήσεις αυτές εστάλησαν στις 9.11.98. 

Στις 11.11.98 πραγματοποιήθηκε η σύσκεψη με τους αιρετούς του Νομού Κορινθίας, στις 12.11.98 με τους αιρετούς του Νομού Λακωνίας, στις 16.11.98 με τους αιρετούς του Νομού Αρκαδίας, στις 17.11.98 με τους αιρετούς του Νομού Μεσσηνίας και σήμερα πραγματοποιείται η σύσκεψη με τους αιρετούς του Νομού Αργολίδας. Αυτές οι συσκέψεις έχουν σαν σκοπό να ενημερώσουν τους καινούριους Δημάρχους για το περιεχόμενο του σχεδίου "ΙΩΑΝΝΗΣ ΚΑΠΟΔΙΣΤΡΙΑΣ", για την υποστήριξη που προσφέρει η Κυβέρνηση προκειμένου αυτοί οι Δήμοι να λειτουργήσουν απρόσκοπτα από 1.1.99. 

Ταυτόχρονα οι νέοι Δήμαρχοι παρουσιάζουν στους Γενικούς Γραμματείς των περιφερειών την πρώτη αντίληψη που έχουν και τα πρώτα προβλήματα που ενδεχομένως θα παρουσιασθούν έτσι ώστε να υπάρξει έγκαιρη αντιμετώπισή τους. Νομίζω ότι αυτή η διαδικασία επελέγη για να περιορισθεί κατά το δυνατόν ο προβληματισμός και η αγωνία που έχουν οι νέοι αιρετοί που θα αναλάβουν από 1.1.99 τα καθήκοντά τους. Νομίζω ότι δεν υπάρχει τίποτα άλλο σ' αυτήν την υπόθεση. 

Bεβαίως, εφόσον δεν υπήρξε αντίστοιχη σύσκεψη, δεν υπάρχουν και οποιαδήποτε πρακτικά. 

Θέλω δε να ενημερώσω τον κύριο συνάδελφο, ότι η διαχείριση των κονδυλίων της Ευρωπαϊκής 'Ενωσης, ο προγραμματισμός για το τρίτο Κοινοτικό Πλαίσιο Στήριξης υπακούουν σε αυστηρές αρχές. Πρόκειται να αρχίσει μία διαδικασία συνάντησης με τους δημάρχους, με τους νομάρχες, στα πλαίσια και του περιφερειακού συμβουλίου κάθε περιφέρειας, προκειμένου να καταρτιστεί και η πρόταση των περιφερειών για το τρίτο Κοινοτικό Πλαίσιο Στήριξης. 

Νομίζω, λοιπόν, ότι το θέμα το οποίο θέτει ο κύριος συνάδελφος δεν υφίσταται. 

Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο κ. Παπανικολάου έχει το λόγο. 

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, το θέμα που θίγω υφίσταται και θέλω να ενημερώσω τον κύριο Υπουργό. Και επειδή ανέφερε μερικές ημερομηνίες, θέλω να πω ότι στις 10 Νοεμβρίου εκκλήθησαν οι δικοί σας, οι υμέτεροι δήμαρχοι εκλεγέντες, οι προσκείμενοι στο ΠΑ.ΣΟ.Κ του Νομού Μεσσηνίας. 

Το ότι ήταν κομματικότατη αυτή η συγκέντρωση, αποδεικνύεται από το ότι επικεφαλής του κλιμακίου των εκλεγέντων δημάρχων του Νομού Μεσσηνίας ήταν ο Γραμματέας της Νομαρχιακής Επιτροπής του ΠΑ.ΣΟ.Κ Μεσσηνίας. Αυτό δείχνει την καθαρότητα της κομματικής συγκεντρώσεως που έγινε στην περιφέρεια Πελοποννήσου από τον κ. Μασίγο. 

Το επικατάρατο της όλης υποθέσεως, αυτό το οποίο θεωρείται θεσμοκτόνο εκ μέρους της ενέργειας αυτής του κυρίου Περιφερειάρχου, είναι ότι χρησιμοποίησαν τσιφλίκι κομματικό την περιφέρεια για να κάνει αυτήν τη συγκέντρωση. Θα μπορούσε κάλλιστα να την κάνουν στη Χαριλάου Τρικούπη, στην Καλαμάτα να ζητήσουν κάποιο χώρο σε κάποιο μέρος, σε κάποιο ξενοδοχείο ώστε να γίνουν αντίστοιχες συγκεντρώσεις. 'Οχι όμως στην περιφέρεια, να γίνει μία τέτοια καθαρά κομματική συγκέντρωση και μάλιστα γιατί έγιναν οι ανάλογες διαρροές. Και πληθαίνουν οι διαρροές από το χώρο σας αυτόν τον καιρό, αλλά και τα δημοσιεύματα που περιγράφουν με τα μελανότερα χρώματα και δικές σας εφημερίδες αυτά που γίνονται. Παραδείγματος χάριν λένε: "Δώδεκα κομματικοί δήμαρχοι στον περιφερειάρχη με επικεφαλή τον κομματικό γραμματέα", "Διαχωριστικές γραμμές στην αυτοδιοίκηση", "Ο περιφερειάρχης ενήργησε ως κομματικός υπάλληλος". 

Αυτά τα δημοσιεύματα και η ανησυχία που υπάρχει στο χώρο της Τοπικής Νομαρχιακής Αυτοδιοίκησης και στο λαό της Μεσσηνίας είναι έκδηλα και αποδεικνύονται από αυτήν τη θεσμοκτόνο ομολογουμένως συμπεριφορά του Περιφερειάρχη. Νομίζω, ότι πρέπει να τραβήξετε το αφτί στον Περιφερειάρχη, να αφιερωθεί και να αφεθεί σε έργα και προσπάθειες, που θα μπορέσουν να θεραπεύσουν αυτά που είπατε, κύριε Υπουργέ, νωρίτερα. Να προσπαθήσει να θεραπεύσει το 5,6% της απορροφήσεως στην περιφέρεια Πελοποννήσου από τα ευρωπαϊκά κονδύλια των ΠΕΠ, να προσπαθήσει να διορθώσει και να βρει δημαρχιακά μέγαρα, γιατί στο χωριό που έγινε ο νέος δήμος επισκέφθηκαν το δεσπότη και ζητούν στην εκκλησία να συνέρχεται ο καινούριος δήμος. 

Αυτά είναι τα έργα με τα οποία πρέπει να ασχοληθεί και οι προσπάθειες που πρέπει να κάνει ο κ. Μασίγος και όχι με κομματικές συγκεντρώσεις, που πραγματικά υποδαυλίζουν, υποθάλπουν και δεν δημιουργούν ανάλογο κλίμα συναινέσεως, συνεργασίας και ομόνοιας που πρέπει να υπάρχει για το νέο θεσμό που ξεκινά αυτήν την περίοδο. 

Επομένως, Υπουργέ μου, πρέπει αυτήν τη στιγμή να πείτε στον κύριο Περιφερειάρχη να αφήσει αυτές τις φιέστες και όχι να κάνει τις κομματικές συγκεντρώσεις σε κτίρια, σε μέρη τα οποία προέρχονται από έξοδα, από τον ιδρώτα και από το αίμα του ελληνικού λαού. Διότι η συγκέντρωση που αναφέρετε εσείς στις 17 Νοεμβρίου, που αφορούσε όλους τους εκλεγέντες νέους Δημάρχους Μεσσηνίας, έγινε κατόπιν εορτής, μετά τα δημοσιεύματα, μετά την επίκαιρη ερώτηση τη δική μου. 

Ευχαριστώ, κύριε Πρόεδρε. Ξέρω την ευαισθησία σας για την Τοπική Αυτοδιοίκηση. 

ΠΡΟΕΔΡΕΥΩΝ (Λουκάς Αποστολίδης): Να είστε καλά! 

Ο κύριος Υφυπουργός έχει το λόγο. 

ΓΕΩΡΓΙΟΣ ΦΛΩΡΙΔΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Θα ήθελα να επαναλάβω ότι ο Γενικός Γραμματέας της Περιφέρειας Πελοποννήσου από τις 9 Νοεμβρίου απέστειλε την επίσημη πρόσκληση προς τους αιρετούς όλων των νομών και το συγκεκριμένο προγραμματισμό για τη συνάντηση που θα είχε μαζί τους σε συγκεκριμένες ημερομηνίες. 'Εχετε τα δημοσιεύματα αυτά. Η Κυβέρνηση δεν θεωρεί ελκυστικό γι' αυτή να σχολιάζει τα δημοσιεύματα των τοπικών εφημερίδων, την ενδιαφέρουν τα γεγονότα. 

Εμείς επικροτούμε την πρωτοβουλία που πήρε μετά και από παρότρυνση -αν θέλετε- δική μας ο Γενικός Γραμματέας της Περιφέρειας Πελοποννήσου να συγκαλέσει όλους τους αιρετούς σε επίσημες συναντήσεις, προκειμένου να συζητήσουν τα προβλήματα που θέτετε εσείς. 

Τα προβλήματα αυτά είναι τα ζητήματα της εγκατάστασης στα νέα κτίρια, αυτά που θα αντιμετωπίσουν ενδεχομένως εκεί. Είναι, επίσης, η συνεργασία που θα έχουν με τους επιστημονικούς συνεργάτες που ήδη καταρτίζονται προκειμένου αυτοί να απασχοληθούν στους καινούριους δήμους και βεβαίως και μια πρώτη ενημέρωση για το ειδικό πρόγραμμα Τοπικής Αυτοδιοίκησης, τοπικής ανάπτυξης για το 2000-2006. 

'Εχω επίσης και ένα δημοσίευμα από μία τοπική εφημερίδα της Μεσσηνίας, το οποίο αναγράφει ότι το κλίμα της συνάντησης του κυρίου Περιφερειάρχη με τους αιρετούς της Μεσσηνίας, όπως αυτός την είχε προγραμματίσει, ήταν εξαιρετικό. 

Κατά συνέπεια νομίζω τώρα ότι όλα αυτά τα οποία απετέλεσαν ζητήματα σε τοπικά δημοσιεύματα και έχουν να κάνουν με την παραπολιτική και όχι με την πολιτική, αυτό θα έλεγα ότι δεν θα έπρεπε να μας αφορά. Νομίζω ότι η δουλειά η οποία γίνεται εκεί είναι σημαντική και ελπίζω ότι θα έχει τα αποτελέσματα τα οποία επισημάνατε, ότι δηλαδή θα πρέπει να αυξήσουμε πράγματι την απορροφητικότητα στο ΠΕΠ Πελοποννήσου και σ'αυτό καταβάλλουμε προσπάθεια. Ευχαριστώ πολύ. 

ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε Υφυπουργέ. 

Συνεχίζουμε με τη δεύτερη με αριθμό 185/18-11-98 επίκαιρη ερώτηση δεύτερου κύκλου του Βουλευτή του Κομμουνιστικού Κόμματος Ελλάδος κ. Αποστόλου Τασούλα προς τον Υπουργό Υγείας και Πρόνοιας, σχετικά με τη λήψη μέτρων επίλυσης προβλημάτων νεφροπαθών. 

Η επίκαιρη ερώτηση έχει ως εξής: 

 

 

  

Σελίδα 1470 

"Σε αγωνιστικές κινητοποιήσεις έχουν προχωρήσει οι νεφροπαθείς ζητώντας: 

Να χορηγηθεί στους νεφροπαθείς υπό αιμοκάθαρση, περιτοναϊκή κάθαρση και μεταμόσχευση, επίδομα πρόνοιας το οποίο κυμαίνεται από 30.000-127.000 δραχμές και καταβάλλεται σε ορισμένες κατηγορίες αναπήρων. 

Να τροποποιηθεί ο νόμος που υποχρεώνει τους ανάπηρους συνταξιούχους να παίρνουν μειωμένη κατώτερη σύνταξη 32.310 δραχμές και πλήρη 43.080 δραχμές. 

Να επεκταθεί στις παραπάνω κατηγορίες νεφροπαθών το δικαίωμα της πλήρης συνταξιοδότησης στα δεκαπέντε χρόνια πραγματικής υπηρεσίας. 

Να γίνει σωστή κατανομή, σε μονάδες Τεχνητού Νεφρού, των απόρων νεφροπαθών που περιφέρονται από νοσοκομείο σε νοσοκομείο και δεν τους παρέχεται κανονική νοσηλεία. 

Να ιδρυθούν νέες Μονάδες Τεχνητού Νεφρού στα δημόσια νοσοκομεία και να καλυφθούν άμεσα οι μεγάλες ελλείψεις προσωπικού στις Μονάδες που λειτουργούν σήμερα. 

Ερωτάται ο κύριος Υπουργός εάν προτίθεται η Κυβέρνηση να προχωρήσει στην ικανοποίηση των δίκαιων αιτημάτων των νεφροπαθών;". 

Το λόγο έχει ο Υφυπουργός κ. Νικόλαος Φαρμάκης. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): Κύριε Πρόεδρε, θα υπάρξει ασφαλώς πρόβλημα χρόνου για να απαντηθεί αυτή η επίκαιρη ερώτηση με τα τόσα θέματα που έχουν τεθεί από τον αγαπητό συνάδελφο κ. Τασούλα. 

Σε ό,τι αφορά τα επιδόματα για τους νεφροπαθείς, στα οποία αναφέρεται, χορηγείται μηνιαίο επίδομα ύψους σαράντα μία χιλιάδων εννιακοσίων πενήντα δραχμών (41.950) στους ανασφάλιστους ή έμμεσα ασφαλισμένους νεφροπαθείς που βρίσκονται στο τελευταίο στάδιο νεφρικής ανεπάρκειας και υποβάλλονται σε διαδικασία αιμοκάθαρσης. Οι μεταμοσχευμένοι ανασφάλιστοι και έμμεσα ασφαλισμένοι δικαιούνται το ίδιο ποσό επιδόματος εφόσον συγκεντρώνουν από βλάβη ή παθήσεις ποσοστό αναπηρίας 67% και άνω. Επίσης χορηγείται στις παραπάνω κατηγορίες διατροφικό επίδομα στους ασφαλισμένους άμεσα ή έμμεσα, νεφροπαθείς ύψους δεκαέξι χιλιάδων πεντακοσίων εξήντα δραχμών (16.560) και σε ανασφάλιστους άπορους ύψους είκοσι τεσσάρων χιλιάδων οκτακοσίων σαράντα δραχμών (24.840). Επίσης και στους μεταμοσχευμένους για ένα έτος μετά τη μεταμόσχευση. Αυτά τα επιδόματα πρόκειται να αυξηθούν κατά 10% και σε πρόσφατη συνάντηση που είχε ο Υπουργός ζήτησε και την πρόταση της Ομοσπονδίας. Αν το κονδύλι αυτό πρέπει να δοθεί σε όλους ως επίπεδη αύξηση του 10% ή αν και πρέπει κάποιους να στηρίξουμε περισσότερο και κάποιους λιγότερο. Θα υποβληθεί η πρόταση της Ομοσπονδίας των ατόμων με ειδικές ανάγκες μέχρι τη Δευτέρα και δεν έχει πρόβλημα το Υπουργείο να την αποδεχτεί. 

Αναφέρω για την πληρότητα της απάντησης ότι το μεγαλύτερο προνοιακό επίδομα των εκατόν είκοσι εννέα χιλιάδων (129.000) δραχμών, στο οποίο προφανώς θα αναφέρεται ο κ. Τασούλας, το εξωιδρυματικό επίδομα, δίδεται στους παραπληγικούς και είναι αυτού του ύψους και σε κανένα άλλο άτομο με ειδικές ανάγκες. Αν αυτό είναι το αίτημα των νεφροπαθών, είναι προφανώς ένα αίτημα που δεν μπορεί να ικανοποιηθεί. 

Σε ό,τι αφορά τη νοσηλεία των απόρων και ανασφαλίστων νεφροπαθών, την αιμοκάθαρσή τους δηλαδή από μονάδες τεχνητού νεφρού των κρατικών νοσοκομείων, από πολύ καιρό, εδώ και ενάμιση χρόνο περίπου, το Υπουργείο με εγκύκλιό του έχει ζητήσει από τα νοσοκομεία, αυτούς τους νεφροπαθείς να τους κρατούν για αιμοκάθαρση στις δικές τους μονάδες και να μην τους παραπέμπουν σε ιδιωτικές μονάδες. Το πρόβλημα δεν έχει λυθεί. Πάλι από πρόσφατη συνάντηση που είχαμε με αντιπροσωπεία των νεφροπαθών... 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 

Θα ζητήσω συγγνώμη, κύριε Πρόεδρε, αλλά δεν έχει απαντηθεί ούτε το ένα τρίτο. 

ΠΡΟΕΔΡΕΥΩΝ (Λουκάς Αποστολίδης): Δεν γίνεται αυτό. Ας φέρει μία επερώτηση. Δεν γίνεται, ο χρόνος δεν το επιτρέπει, κύριε Υφυπουργέ. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): Εάν ο Κανονισμός λέει ότι δεν πρέπει να απαντηθεί μία ερώτηση με πληρότητα, τότε πρέπει να επέμβει το Προεδρείο και να συστήσει στους κυρίους συναδέλφους, το ερώτημα να είναι πράγματι... 

ΠΡΟΕΔΡΕΥΩΝ (Λουκάς Αποστολίδης): Σ' αυτό έχετε δίκιο. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): ...να είναι πράγματι επίκαιρο και όπως λέει ο Κανονισμός σύντομο. 

Λοιπόν, εγώ δεν μπορώ να απαντήσω, έχω αδυναμία να απαντήσω με πληρότητα στην ερώτηση σ' αυτόν το χρόνο και σταματώ εδώ. 

ΠΡΟΕΔΡΕΥΩΝ (Λουκάς Αποστολίδης): Μάλιστα. 

Ορίστε, κύριε Τασούλα. 

ΑΠΟΣΤΟΛΟΣ ΤΑΣΟΥΛΑΣ: Να διευκολύνω τον Υπουργό να απαντήσει. Τα ζητήματα που βάζει είναι τρία. Πρώτον, τι γίνεται με την παροχή υπηρεσίας σ'αυτούς τους ανθρώπους που κάνουν τον τεχνητό νεφρό. 'Εχουν πρόβλημα. Και το πρόβλημα είναι: Και δεν έχουν παντού τα νοσοκομεία μονάδες και πρέπει να αναπτυχθούν και δεύτερον, για τη μετακίνησή τους ειδικά όσοι είναι στο ΙΚΑ, δεν τους δίνεται κανένα επίδομα, ούτως ώστε να μπορούν να πηγαίνουν να κάνουν την αιμοκάθαρση. 

Τρίτον, είναι τα επιδόματα. Δεν θα βρεθεί άκρη με άλλο τρόπο. Αν θέλετε ακούστε την πρόταση του ΚΚΕ που την έχει κάνει πολλές φορές. Βέβαια δεν είναι συμβατή με αυτά που εσείς έχετε προϋπολογίσει με την πολιτική σας, με όλα. Τι λέει; 'Οσοι είναι ανίκανοι προς εργασία και όσοι είναι άνεργοι, αυτοί να πάρουν τα είκοσι μεροκάματα του ανειδίκευτου εργάτη. Και όσοι εργάζονται ή είναι συνταξιούχοι να πάρουν τα δέκα μεροκάματα και να τελειώσει αυτή η υπόθεση. 'Ετσι λύνονται αυτά τα ζητήματα. Γι' αυτό χρειάζονται βέβαια κάποιες δαπάνες παραπάνω που πρέπει να τις δώσετε. 

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υφυπουργέ. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): Είναι πράγματι, κατά την πρόταση του ΚΚΕ που δεν κυβερνάει και μπορεί ανευθύνως να προτείνει ό,τι θέλει, πολύ απλά τα πράγματα στην επίλυσή τους. Δώστε είκοσι ημερομίσθια! Να δώσουμε πενήντα, κύριε Τασούλα, ημερομίσθια ανειδίκευτου εργάτη. Γιατί βρήκατε τα είκοσι δηλαδή; 

(Θόρυβος από την πτέρυγα του ΚΚΕ) 

Σας παρακαλώ πάρα πολύ. Υπάρχει ο συνάδελφος, ο οποίος υπερασπίζεται τα δίκαια του ΚΚΕ, βλέπω με πολύ άνεση. Δεν χρειάζεται στήριξη, κύριε Κόρακα και κύριε Κολοζώφ. 

Λοιπόν, αυτές οι προτάσεις είναι προτάσεις που είναι εκτός πάσης πραγματικότητος και δεν μπορούν να ικανοποιηθούν. Δεν ζητούν αυτά ούτε οι ίδιοι οι νεφροπαθείς, τους οποίους έχουμε δει στις δέκα μέρες που είμαστε στο Υπουργείο με τον κ. Παπαδήμα δύο φορές μέχρι τώρα. Δεν ζητούν αυτά οι νεφροπαθείς. 

Τα τελευταία δύο χρόνια πληροφορώ τον κύριο συνάδελφο ότι λειτούργησαν μονάδες νεφροπαθών για αιμοκάθαρση, στη Κω, στη Σάμο, στη Λήμνο, στη Σύρο, στο 'Αργος, στις Σέρρες, στο Ασκληπιείο της Βούλας, στην Καστοριά και στην Πρέβεζα. 'Εχουν δοθεί εγκρίσεις και επιχορηγήσεις για βελτίωση των χώρων και προμήθεια νέου εξοπλισμού για επεκτάσεις επίσης στην Κάλυμνο, στην 'Αμφισσα, στην Κυπαρισσία, στο Μεσολόγγι, στη Ζάκυνθο, στη Λευκάδα και στη Χαλκιδική. Επεκτάσεις γίνονται στα νοσοκομεία της Καλαμάτας, του Ηρακλείου στο Βενιζέλειο, στο Αγρίνιο, στο Πανεπιστημιακό Πατρών, στο Χατζηκώστα Ιωαννίνων. 'Εχει επίσης προκηρυχθεί δυο φορές η κάλυψη θέσεων προσωπικού. Μία το 1997, πρόσφατα δηλαδή, πενήντα τρεις θέσεις νεφρολόγων γιατρών από τις οποίες επτά για τις μονάδες και το 1998 σαράντα τέσσερις θέσεις νεφρολόγων από τις οποίες δύο για τις μονάδες. Λοιπόν, η Κυβέρνηση και το Υπουργείο Υγείας κάνει ό,τι μπορεί για να εξυπηρετηθούν αυτοί οι άρρωστοι, οι οποίοι πράγματι έχουν ανάγκη. Δεν είναι αλήθεια ότι τα ταμεία δεν 

  


 

  

Σελίδα 1471 

διευκολύνουν τους νεφροπαθείς. 

'Οπου δεν υπάρχει τοπική μονάδα, πληρώνονται όλες οι δαπάνες μετακίνησης, κύριε Τασούλα, και το γνωρίζετε -όλες οι δαπάνες- αλλά είναι ταλαιπωρία. 

Θέλω κλείνοντας να τονίσω, ότι υπάρχει επαφή καθημερινή του Υπουργείου μας με τους εκπροσώπους των νεφροπαθών και τη συνομοσπονδία των ατόμων με ειδικές ανάγκες. 

Βλέπουμε με συμπάθεια τα αιτήματά τους, έχουμε δώσει εντολή για τους δεκαπέντε που περιφέρονται σε ιδιωτικές μονάδες και δεν εξυπηρετούνται από κρατικές μονάδες. Θα λυθεί το θέμα μέσα στην επόμενη βδομάδα. 'Εχουμε εντολή σε δεκαπέντε νοσοκομεία της Αθήνας να πάρουν από έναν στις μονάδες τους για να λήξει αυτό το θέμα και θα κάνουμε και ό,τι άλλο μπορούμε, αλλά οι οικονομικές δυνατότητες δεν είναι ανεξάντλητες και αυτή η πρόταση, την οποία πριν από λίγο περιγράψατε, είναι πρόταση που μπορεί να την κάνει όποιος δεν κυβερνά, ή όποιος δεν έχει πιθανότητα να βρεθεί μπροστά σε μια τέτοια ευθύνη ή στο άμεσο ορατό μέλλον τουλάχιστον. 

ΠΡΟΕΔΡΕΥΩΝ (Λουκάς Αποστολίδης): Επανερχόμεθα στις επίκαιρες ερωτήσεις πρώτου κύκλου. Η τέταρτη με αριθμό 177/16.11.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προν τον Υπουργό Δικαιοσύνης, σχετικά με τη σύλληψη και δίωξη ανηλίκου για επεισόδια κατά τη διάρκεια της μαθητικής πορείας της 11ης Νοεμβρίου 1998 διαγράφεται λόγω κωλύματος του κυρίου Υπουργού. 

Πέμπτη είναι η με αριθμό 191/18.11.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Εθνικής Παιδείας και Θρησκευμάτων, σχετικά με τη λήψη των αναγκαίων μέτρων επίλυσης προβλημάτων στο χώρο της Παιδείας στο Δήμο Αχαρνών. 

Η επίκαιρη ερώτηση έχει ως εξής: 

"Στο Δήμο Αχαρνών η κατάσταση που επικρατεί στο χώρο της παιδείας είναι επιεικώς απαράδεκτη. 

'Ελλειψη κτιριακής υποδομής, σχολεία που λειτουργούν πρωί-απόγευμα ή συστεγάζονται, τμήματα με μεγάλο αριθμό μαθητών και πλήθος αναπληρωτών σε θέσεις μόνιμου διδακτικού προσωπικού, έχουν φέρει σε απόγνωση μαθητές και γονείς. 

Η περίφημη εκπαιδευτική μεταρρύθμιση, δεν μπόρεσε να δώσει λύσεις στα απλά, αλλά χρόνια προβλήματα της παιδείας στη χώρα μας. 

Επειδή η παιδεία είναι ύψιστο αγαθό και δικαίωμα όλων των πολιτών, επειδή είναι απαράδεκτο στις αρχές του 21ου αιώνα να λειτουργούν σχολεία κάτω απ' αυτές τις συνθήκες και επειδή το κράτος πρέπει να παρέχει ίσες ευκαιρίες για μόρφωση σε όλους τους πολίτες ερωτάται ο κύριος Υπουργός: 

Τι προτίθεται να κάνει για να δοθούν λύσεις στο έντονο πρόβλημα που αντιμετωπίζει ο Δήμος Αχαρνών, αλλά και γενικότερα όλη η παιδεία;". 

Ο Υφυπουργός κ. Ανθόπουλος έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κύριοι συνάδελφοι, είναι γνωστό νομίζω, ότι από τα τέλη του 1996 ο Δήμος Αχαρνών έχει χαρακτηριστεί δήμος εθνικής σημασίας και προτεραιότητας, όσον αφορά το διδακτιριακό του πρόβλημα, δηλαδή το πρόβλημα της σχολικής στέγης. 

Ενημερωτικά σας λέω, ότι σύμφωνα με στοιχεία, τα οποία έχει και ο Δήμος Αχαρνών, έχουν χορηγηθεί από τον Οργανισμό Σχολικών Κτιρίων την τελευταία τετραετία, περίπου είκοσι δισεκατομμύρια (20.000.000.000) για είκοσι πέντε κτίρια, νηπιαγωγεία, δημοτικά, γυμνάσια, λύκεια, ΤΕΛ, ΤΕΣ, ΣΕΚ, παλιές ονομασίες, για αγορά οικοπέδων, για αναγερθέντα οικοδομήματα και πολλά απ' αυτά βρίσκονται σε διαδικασία κατασκευής αποπεράτωσης, ανάθεσης, υπό δημοπράτηση κλπ. 

Επιπλέον, υπάρχει ήδη ένας τριετής προγραμματισμός από τον Οργανισμό Σχολικών Κτιρίων, ο οποίος έγινε μετά την ανακήρυξη και χαρακτηρισμό του Δήμου Αχαρνών, ως Δήμου εθνικής σημασίας και προτεραιότητας και ο προγραμματισμός αυτός προβλέπει την κατασκευή είκοσι οκτώ συνολικά νέων σχολείων και βρίσκεται σε εξέλιξη. 

Τώρα, έχουμε έναν αναλυτικό πίνακα από τον Οργανισμό Σχολικών Κτιρίων που αναφέρει τι κατασκευάζονται ως προκατασκευές, τι ως συμβατικές κατασκευές, ποια βρίσκονται σε φάση μελετών τι δημοπρατείται και ποια οικόπεδα προσκτώνται. 

Είναι ένας μεγάλος κατάλογος, τον έχω στη διάθεση του συναδέλφου για να ενημερωθεί, δεν έχω το χρόνο ούτε καν να τον διαβάσω, αλλά η θα ήθελα να υπογραμμίσω, ότι υπάρχει πράγματι εντονότατο ενδιαφέρον και αποδεικνύεται εμπράκτως αυτό το ενδιαφέρον με τα σχολεία τα οποία κατασκευάζονται από νηπιαγωγεία ως ενιαία λύκεια. 

'Ηδη, με ενημέρωσε ο προϊστάμενος της διεύθυνσης ότι δυο σχολικά συγκροτήματα εγκαινιάζονται εντός του Νοεμβρίου. 'Αρα, αντιμετωπίζεται με ειλικρινές έντονο και εντατικό ενδιαφέρον το πρόβλημα της σχολικής στέγης στο Δήμο Αχαρνών. 

Τώρα, το όσον αφορά το μεγάλο αριθμό μαθητών κατά τμήματα, έχω πρόσφατη έκθεση του προϊσταμένου διεύθυνσης -και αυτό είναι στη διάθεση του συναδέλφου- όπου σύμφωνα με τους μέσους όρους, στη δευτεροβάθμια εκπαίδευση ο αριθμός των μαθητών είναι στα γυμνάσια είκοσι εννέα, με οροφή, τους τριάντα πέντε. 

Στα λύκεια είναι είκοσι επτά με πλαφόν το τριάντα πέντε και στο ΤΕΕ είναι είκοσι δύο με πλαφόν το τριάντα. Ευχαριστώ, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Να ευχηθούμε να πάνε όπως τα λέτε κύριε Υφυπουργέ. 

Ορίστε, κύριε Καρατάσο, έχετε το λόγο. 

ΓΕΩΡΓΙΟΣ ΚΑΡΑΤΑΣΟΣ: Κύριε Υπουργέ δεν είναι έτσι ακριβώς όπως τα λέτε τα πράγματα γιατί αν ήταν έτσι και πήγαιναν όλα καλά, οι γονείς δεν κατέβαιναν σήμερα να κάνουν διαδήλωση κλπ. 

Ο χώρος της παιδείας είναι ένα καζάνι που βράζει. Οι μαθητές έχουν βγει στους δρόμους. Ειδικότερα όμως στο Μενίδι το πρόβλημα είναι τόσο έντονο που απόψε οι γονείς και οι μαθητές κάνουν συλλαλητήριο, κύριε Υπουργέ. 

Ο τότε Υπουργός ο κ. Παπανδρέου είχε υποσχεθεί ότι το Μενίδι θα χαρακτηρισθεί περιοχή εθνικής σημασίας και θα εφαρμοσθεί τριετές πρόγραμμα για να ολοκληρωθούν -όχι να ξεκινήσουν- όσα σχολεία ήταν σε εξέλιξη και να κατασκευασθούν νέα για να καλυφθούν οι ανάγκες και να λειτουργούν όλα σε πρωινή βάρδια. Δυστυχώς όμως μέχρι σήμερα δεν έγινε τίποτα. 'Οπως και εσείς είπατε ακούμε όλο θα και θα. 

Η κατάσταση διαρκώς χειροτερεύει. Το Μενίδι είναι μια περιοχή με αλματώδη αύξηση πληθυσμού και με πολλούς παλιννοστούντες. Δεν υπήρξε από την Κυβέρνηση μέριμνα εδώ και δύο χρόνια τώρα αλλά και νωρίτερα. 

Για να δώσω μία εικόνα της κατάστασης που επικρατεί θα καταθέσω μερικά στοιχεία. Από τα είκοσι τέσσερα δημοτικά σχολεία μόνο τα εννέα λειτουργούν πάντα πρωϊ σύμφωνα με τον προϊστάμενο της πρωτοβάθμιας εκπαίδευσης. Από τα είκοσι επτά νηπιαγωγεία τα δεκαέξι είναι μισθωμένα και τα πιο πολλά από αυτά είναι ακατάλληλα. Από τις τριακόσιες είκοσι έξι οργανικές θέσεις δασκάλων οι εκατόν έξι καλύπτονται από αναπληρωτές. Κάθε χρόνο, λοιπόν, έχουμε αλλαγές και καθυστερήσεις που είναι σε βάρος των μαθητών. 

Στο πρώτο λύκειο η Β' τάξη έχει τριάντα οκτώ μαθητές. Στο λύκειο αυτό λειτουργούν τρία σχολεία και το πρωί το μάθημα αρχίζει στις 07.45' αντί για 08.45'. Στο δεύτερο λύκειο δεν υπάρχουν βιβλία μαθηματικών, τεχνολογίας, παιδείας και είναι πρωτεύον μάθημα στην κατεύθυνση. Για ποια εκπαιδευτική μεταρρύθμιση μιλάμε και για ποια οικονομικά ένταξη; Χωρίς αίθουσες, χωρίς εκπαιδευτικό προσωπικό, χωρίς υλικοτεχνικό εξοπλισμό, για ποια παιδεία μιλάμε; 'Εχουμε άθλια κτίρια που δεν φυλάγονται με έντονα προβλήματα ναρκωτικών και εγκληματικότητας. Οι σοβαρές ελλείψεις εκπαιδευτικών και μέσων οδήγησαν την παιδεία στο Μενίδι σε ένα μηδέν. 

Πρέπει να βάλετε την παιδεία στην πρώτη θέση, κύριε Υφυπουργέ, σε πρώτη προτεραιότητα εκτός εάν συνειδητά 

  

 

  

Σελίδα 1472 

επιλέγετε να είμαστε αμόρφωτοι κατά παραγγελία των Βρυξελλών. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, η εκπαιδευτική μεταρρύθμιση αποβλέπει σε μια μαζική παιδεία με κουλτούρα για ολοκληρωμένους πολίτες και όχι για ακρωτηριασμένες γνώσεις και για υπόδουλους πραγματικά πολίτες στις ανάγκες της αγοράς. 

Ο μορφωμένος, ο καταρτισμένος πολίτης είναι εκείνος που μπαίνει επιθετικά στην αγορά. Δεν καθοδηγείται από την αγορά, αλλά απαντά στις προκλήσεις της. 

Θα ήθελα να σας αναφέρω μια και εσείς είπατε ότι έχετε στοιχεία και αυτά τα στοιχεία είναι εκείνα τα οποία οδηγούν σε κινητοποιήσεις κάποιους, εγώ θα υποχρεωθώ να προβώ σε ανάγνωση των όσων έγιναν μετά το χαρακτηρισμό του Δήμου Αχαρνών σε δήμο εθνικής προτεραιότητας. 

Δημοπρατήθηκαν, λοιπόν, και κατασκευάζονται με το σύστημα ΠΡΟΚΑΤ το δωδεκαθέσιο Γυμνάσιο και Λύκειο Νεάπολης Αχαρνών με προβλεπόμενο χρόνο αποπεράτωσης το Μάρτιο του 1999. 

'Εχουν προγραμματισθεί για το 1998-1999, στα πλαίσια τρεχουσών δημοπρασιών, πρώτον, το 20ό Νηπιαγωγείο Αχαρνών, το 4ο Γυμνάσιο-Λύκειο Αχαρνών, το Δημοτικό Σχολείο και Νηπιαγωγείο Βαρυμπόμπης. 

Πάμε τώρα στις συμβατικές κατασκευές. Κατασκευάζονται το 2ο Ενιαίο Λύκειο Αχαρνών, το 2ο Γυμνάσιο και Λύκειο Αχαρνών, το 8ο Δημοτικό και διθέσιο Νηπιαγωγείο Αχαρνών. 

Με απόφαση του διοικητικού συμβουλίου του ΟΣΚ κατά το τρέχον έτος εγκρίθηκε η σύναψη τεσσάρων προγραμματικών συμβάσεων με το Δήμο Αχαρνών για το 14ο Δημοτικό Σχολείο δωδεκαθέσιο για το 7ο Δημοτικό Σχολείο, για το 14ο Νηπιαγωγείο, για το 7ο Νηπιαγωγείο. 

'Οσον αφορά τις επιχορηγήσεις η τακτική επιχορήγηση για το 1998 είναι εκατόν έντεκα εκατομμύρια εννιακόσιες χιλιάδες (111.900.000) δραχμές. 

Ποιες μελέτες είναι σε εξέλιξη; Είναι η μελέτη του 15ου Δημοτικού Σχολείου και Νηπιαγωγείου, του 20ου Δημοτικού Σχολείου και Νηπιαγωγείου, του 3ου Γυμνασίου. 

'Εγιναν δημοπρατήσεις οικοπέδων, το πρώτο ΕΠΛ προϋπολογισμού ενός δισεκατομμυρίου οκτακοσίων εκατομμυρίων (1.800.000.000) δραχμών. Προσκτήσεις οικοπέδων έχουν ήδη ξεκινήσει του 8ου Δημοτικού Σχολείου και Νηπιαγωγείου του 21ου κλπ. 

ΠΡΟΕΔΡΕΥΩΝ (Λουκάς Αποστολίδης): Συγγνώμη που σας διακόπτω. Καλό είναι να τα καταθέσετε για να τα γνωρίσει και ο κύριος συνάδελφος. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αλλά δεν μπορούμε να λέμε ότι υπάρχει αδιαφορία μιας Κυβέρνησης όταν από τα τέλη του 1996 και πριν παρέλθουν ακόμη ουσιαστικά δύο χρόνια, έχουν γίνει τόσες ενέργειες που εμπράκτως αποδεικνύονται και, μάλιστα, από τα ανεγερθέντα ήδη διδακτήρια. 

Σας ευχαριστώ, κύριε Πρόεδρε, για την ανοχή σας. 

ΓΕΩΡΓΙΟΣ ΚΑΡΑΤΑΣΟΣ: Αυτά είναι παλιά. Δεν είναι καινούρια. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Λέμε τι γίνεται, ποια βρίσκονται σε εξέλιξη και ποια αποπερατώνονται. 

ΠΡΟΕΔΡΕΥΩΝ (Λουκάς Αποστολίδης): Κύριε Καρατάσο, μην αδικούμε τώρα τον κύριο Υφυπουργό, όταν αναφέρεται σε στοιχεία του 1988 και του 1989. 

Επίκαιρες ερωτήσεις δευτέρου κύκλου.:Θα συζητηθεί η τρίτη με αριθμό 188/18-11-98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής Λουλέ προς τον Υπουργό Υγείας και Πρόνοιας, σχετικά με την ένταξη των γιατρών του Ιδρύματος Κοινωνικών Ασφαλίσεων στο Εθνικό Σύστημα Υγείας (ΕΣΥ). 

Η επίκαιρη ερώτηση έχει ως εξής: 

"'Εντονο είναι το πρόβλημα που αντιμετωπίζουν οι γιατροί του ΙΚΑ, οι οποίοι απασχολούνται στα νοσοκομεία του Ιδρύματος και ζητούν την άμεση καταβολή των δεδουλευμένων εταιρειών των τριών τελευταίων μηνών και την ένταξή τους επιτέλους στο Εθνικό Σύστημα Υγείας, που επί σειρά ετών το θέμα αυτό "εξετάζεται" από αρμόδιες επιτροπές των Υπουργείων Υγείας και Εργασίας, χωρίς να τους δίνετε κάποια απάντηση. 

Ερωτάται ο κύριος Υπουργός: 

Πώς θα αντιμετωπίσετε τα προβλήματα αυτά των γιατρών του ΙΚΑ, που έχουν άμεσο αντίκτυπο και στην παρεχόμενη ιατρική και νοσηλευτική φροντίδα στα νοσοκομεία του Ιδρύματος". 

Ο Υφυπουργός κ. Ιωαννίδης έχει το λόγο. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Αγαπητή συνάδελφε, το πρόβλημα που θέτετε με την ερώτησή σας είναι παλιό. Υπάρχει βεβαίως επιθυμία ορισμένων, και όχι όλων, των γιατρών των νοσοκομείων του ΙΚΑ να ενταχθούν στο ΕΣΥ. 'Η μάλλον το σωστότερο θα ήταν -γιατί δεν είναι δυνατόν να γίνει αυτό για τους γιατρούς- να ενταχθούν τα νοσοκομεία του ΙΚΑ στο ΕΣΥ. 

Είναι ένα παλιό πρόβλημα που είναι πολύ δύσκολο στην επίλυσή του. Είναι συναρτημένο και με τα περιουσιακά στοιχεία του ΙΚΑ και με το γεγονός ότι στο παρελθόν κάποια νοσοκομεία του ΙΚΑ εντάχθηκαν στο ΕΣΥ. Αλλά το ΙΚΑ δεν αποζημιώθηκε για όλο τον εξοπλισμό, τα κτίρια κλπ. 

Εν πάση περιπτώσει, έχει συσταθεί μία επιτροπή από το Υπουργείο Υγείας και Πρόνοιας στην οποία συμμετέχουν και εκπρόσωποι της Γενικής Γραμματείας Κοινωνικών Ασφαλίσεων και του ΙΚΑ, για να δουν ποια λύση μπορεί να βρεθεί. Πρέπει δε να σας πω, όπως πιστεύω ότι ξέρετε άλλωστε, ότι η ένταξη γιατρών στο ΕΣΥ προϋποθέτει και κάποιες διαδικασίες, που δεν έχουν ισχύσει βέβαια για τους γιατρούς του ΙΚΑ. 

Επομένως, είναι ένα πολύπλοκο πρόβλημα, το οποίο θέλουμε να λύσουμε, αλλά δεν βρήκαμε ακόμα με ποιο τρόπο μπορούμε να το λύσουμε. Περιμένουμε το πόρισμα της επιτροπής. 

Σε ό,τι αφορά την καταβολή των υπερωριών στους γιατρούς, στους νοσοκομειακούς επαναλαμβάνω του ΙΚΑ, υπάρχει απόφαση των Υπουργών Οικονομικών, Eργασίας και Κοινωνικών Ασφαλίσεων, με την οποία εγκρίθηκε η καθιέρωση αμοιβής υπερωριακής εργασίας του μόνιμου ιατρικού προσωπικού των νοσοκομείων του ΙΚΑ για όλο το 1998. Στη συνέχεια η υπηρεσία του ΙΚΑ προέβη στη διάθεση των εγκριθεισών ωρών στις αρμόδιες υπηρεσίες των νοσοκομείων, προκειμένου να εκκαθαριστούν και να καταβληθούν οι αποζημιώσεις υπερωριακής απασχόλησης στους γιατρούς του ΙΚΑ. 'Ηδη καταβάλλονται αυτές οι υπερωρίες. 

'Οσον αφορά τις υπερωρίες του προσωπικού που έχει σχέση εργασίας ιδιωτικού δικαίου -του ιατρικού πάντα προσωπικού των νοσοκομείων του ΙΚΑ- γίνονται ενέργειες μέσω του Ανωτάτου Συμβουλίου Εργασίας, προκειμένου να εξασφαλιστεί η έγκρισή τους και στη συνέχεια η καταβολή τους από τις αρμόδιες υπηρεσίες του ΙΚΑ. Υπάρχει δηλαδή αυτή η προϋπόθεση να εγκριθούν από το ΑΣΕ και μετά θα καταβληθούν και αυτές. 

ΠΡΟΕΔΡΕΥΩΝ (Λουκάς Αποστολίδης): Η κ. Λουλέ έχει το λόγο. 

ΑΝΔΡΙΑΝΗ ΛΟΥΛΕ: Κύριε Πρόεδρε, ο κύριος Υφυπουργός είπε ότι το θέμα είναι πάρα πολύ παλιό, άρα θα έπρεπε να έχει λυθεί και να μην ερχόμαστε ξανά σε αυτήν την Αίθουσα να το φέρνουμε για συζήτηση. 

'Εχει πράγματι συγκροτηθεί μία επιτροπή από τις 20-2-98 γι'αυτό το θέμα, αλλά ακόμα βρίσκεται σε εκκρεμότητα. Ο κύριος Υπουργός λέει ότι δεν έχει δοθεί ακόμη το πόρισμα της επιτροπής. Μα, πόσος καιρός χρειάζεται; Από τις 20-2-98 έχει συγκροτηθεί η επιτροπή. Δηλαδή έχουν περάσει οκτώ περίπου μήνες και ακόμη δεν έχουν βγάλει ένα πόρισμα; 

Ξέρετε, κύριε Υπουργέ, ότι δίνετε από τη μια μεριά προκαταβολές για τις αμοιβές των εφημεριών ενώ παράλληλα η τακτική μισθοδοσία έχει σταματήσει λόγω ελέγχου των 

 

 

  

Σελίδα 1473 

οικονομικών από τον πάρεδρο; Να τονίσω ότι η αμοιβή των εφημεριών τους γίνεται σύμφωνα με το ενιαίο μισθολόγιο και ότι των γιατρών του ΕΣΥ είναι πολύ χαμηλότερη όπου σύμφωνα με τον πρόσφατο νόμο είναι διπλάσια, ενώ οι παρεχόμενες υπηρεσίες είναι οι ίδιες. 

Με ποιο τρόπο πιστεύετε ότι μπορούν να ενταχθούν τα νοσοκομεία βεβαίως και οι γιατροί στο ΙΚΑ; 'Οπως ξέρετε ήδη έχουν ενταχθεί το "Αμαλία Φλέμινγκ", ο "Μπόμπολας", το "Ζωοδόχου Πηγή". Ειναι γνωστή και η θέση του κυρίου Πρωθυπουργού ότι δεν πρέπει να υπάρχουν νοσοκομεία στα ταμεία. Αλλά αυτά θα πρέπει να παρέχουν μόνο ασφαλιστικές υπηρεσίες στους ασφαλισμένους τους. Πιστεύω ότι γνωρίζετε αυτό που είχε πει ο κύριος Πρωθυπουργός. 

Και βέβαια θα πρέπει να προβλεφθεί, όταν θα γίνει αυτή η ιστορία, και η σχετική αποζημίωση του ΙΚΑ σε περίπτωση που δοθούν στο δημόσιο τα νοσοκομεία και όχι να χαθούν τα χρήματα αυτά για το ίδρυμα, όπως στο παρελθόν. 

Εν πάση περιπτώσει, είναι παλιό θέμα. Σκοπεύετε να το τελειώσετε; Αυτή είναι η ερώτηση και αυτήν την απάντηση θέλω. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο. 

ΦΟΙΒΟΣ ΙΩΑΝΝΙΔΗΣ (Υφυπουργός Εργασίας και Κοινωνικών Ασφαλίσεων): Και καθήκον και ευθύνη μας είναι να λύνουμε τα προβλήματα. 'Οσο πιο παλιό είναι ένα πρόβλημα, επιτρέψτε μου να σας πω ότι τόσο πιο δύσκολη είναι η επίλυσή του. 

'Ομως, δεν είναι σωστό να εξομοιώνετε τους γιατρούς του ΙΚΑ με τους γιατρούς του ΕΣΥ, διότι είπα και στην πρωτολογία μου , ότι υπάρχουν ειδικές διαδικασίες για την ένταξη των ιατρών στο ΕΣΥ. Διαδικασίες που δεν υπήρξαν προφανώς για να είναι νοσοκομειακοί ιατροί στα νοσοκομεία οι ιατροί αυτοί. 

Υπάρχουν δυσκολίες και προβλήματα συναρτημένα και με τους ίδιους τους ιατρούς και τους εκπροσώπους τους, που αν ήταν εύκολο να ξεπεραστούν, θα είχαν ξεπεραστεί. 

Πέρα από αυτό και σε ό,τι αφορά τα μισθολογικά τους, δεν είναι σωστή η αντίληψη ότι έχουν ακριβώς τον ίδιο ρόλο και προσφέρουν ανάλογες υπηρεσίες. 'Οχι ακριβώς τις ίδιες. Και εν πάση περιπτώσει, οι ρυθμίσεις που αναφέρονται στους ιατρούς του ΙΚΑ, γενικώς είναι διαφορετικές από τις ρυθμίσεις που αναφέρονται στους ιατρούς του ΕΣΥ. 

Το πρόβλημα μπορεί να λυθεί μόνο με την ένταξη όλων των νοσοκομείων της τριτοβάθμιας περίθαλψης του ΙΚΑ στο ΕΣΥ. Αυτό όμως έχει τις δυσχέρειες, στις οποίες και εγώ αναφέρθηκα και εσείς δεχθήκατε. Διότι υπάρχει και το όχι τόσο καλό προηγούμενο που είχε συνέπειες για το ΙΚΑ, την απώλεια σημαντικών περιουσιακών στοιχείων, χωρίς την αντίστοιχη αποζημίωση. 

Βεβαίως γνωρίζω τη θέση του Πρωθυπουργού. Δεν είναι μόνο θέση του Πρωθυπουργού, είναι θέση της Κυβέρνησης και απλώς πρέπει να σας πω ότι αυτά τα προβλήματα δεν λύνονται πατώντας ένα κουμπί. Θέλουν μακροχρόνια προετοιμασία για να λυθούν επιτυχώς και προς αυτήν την κατεύθυνση κινούμαστε και θα κάνουμε ό,τι είναι δυνατόν. 

ΠΡΟΕΔΡΕΥΩΝ (Λουκάς Αποστολίδης): Τέταρτη είναι η με αριθμό 189/18.11.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εθνικής Παιδείας και Θρησκευμάτων σχετικά με τη λειτουργία των Εσπερινών Λυκείων κλπ. 

Η επίκαιρη ερώτηση έχει ως εξής: 

"Μεγάλη αναταραχή επικρατεί στα Εσπερινά Λυκεια λόγω της ασάφειας του ν.2525. Οι υπηρεσίες αποφεύγουν την παροχή διευκρινίσεως για διάλυση της σύγχυσης. 

Οι μαθητές, εργαζόμενοι, οικογενειάρχες, εργαζόμενες μητέρες, παιδιά της δουλειάς πιστεύουν ότι ο ν.2525 κλείνει τα σχολεία της Εσπερινής Εκπαίδευσης και νιώθουν ανασφάλεια και απελπισία. Φέτος καλείται η Γ' Τάξη εσπερινού να διαγωνισθεί με τους μαθητές της Β' Ενιαίου λυκείου στην ίδια ύλη. 

Προβλήματα υπάρχουν επίσης για θέματα εργασιακού και στρατευμένων μαθητών. 

Ερωτάται ο κύριος Υπουργός: 

1. Πότε θα είναι έτοιμο ένα αναλυτικό πρόγραμμα που θα διευκρινίζει όλες τις ασάφειες; 

2. Τι προτίθεται να κάνει για τα θέματα της Γ'Τάξης , εργασιακά τους και το θέμα των στρατευμένων;". 

Ο κύριος Υφυπουργός έχει το λόγο. 

Παρακαλώ να υπάρχει όσο το δυνατόν συντόμευση χρόνου, γιατί τον έχουμε ξεπεράσει κατά πολύ. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 

'Ηδη το θέμα των εσπερινών λυκείων έχει συζητηθεί σ' αυτήν την Αίθουσα με αφορμή επίκαιρη ερώτηση άλλου συναδέλφου. 

Το Υπουργείο Παιδείας στα πλαίσια της εκπαιδευτικής μεταρρύθμισης και ειδικότερα με το ν. 2525 ο οποίος δεν έχει καμία ασάφεια, γιατί είναι ένας νόμος που απετέλεσε αντικείμενο ενδελεχούς προετοιμασίας και προέκυψε από έναν κοινωνικό και πολιτικό διάλογο, υιοθετεί την αρχή των ίσων ευκαιριών στην εκπαίδευση. 

Είναι πραγματικά ένας επαναστατικός νόμος για τα δεδομένα της εκπαίδευσης, αλλά είναι απολύτως σαφής με προσδιορισμένους στόχους, προσδιορισμένο χρονοδιάγραμμα εφαρμογής και καταλήξεις, διότι άλλοι στόχοι ικανοποιούνται στην πορεία μέχρι το 2000 και το 2002, άλλοι στόχοι ικανοποιούνται τότε. Αλλά η εκπαιδευτική μεταρρύθμιση είναι αληθές ότι θα δώσει τα τελικά της αποτελέσματα, όπως τόνισε και στη χθεσινή μεγάλη του συνέντευξη ο Υπουργός Παιδείας κ. Αρσένης, οπωσδήποτε μετά την πάροδο της πρώτης πενταετίας. 

Η εκπαιδευτική μεταρρύθμιση ήθελε να προχωρήσει με τη γενικότερη επιδίωξή της για αναβάθμιση του συνόλου της παιδείας και στην αναβάθμιση των εσπερινών σχολείων και των γυμνασίων και των λυκείων. Και ξεκίνησε βέβαια από τα λύκεια, διότι το ενιαίο ημερήσιο λύκειο έπρεπε να συμπαρασύρει προς τα πάνω, προς την ποιοτική εξέλιξη και το εσπερινό λύκειο. 

Το εσπερινό λύκειο, είναι ένα λύκειο στο οποίο πηγαίνουν εργαζόμενοι νέοι, είτε σε ηλικία μαθητική είτε και σε μεγαλύτερη ηλικία και έχει στόχο να εξυπηρετήσει τις μαθησιακές τους ανάγκες, να οδηγήσει στην απόκτηση ενός τίτλου που να αποδεικνύει τις γνώσεις τους και τις δεξιότητές τους και τώρα, να τους ανοίξει και το δρόμο προς την τριτοβάθμια εκπαίδευση, τόσο στα ΤΕΙ, όσο και στα ΑΕΙ. 

Εμείς πιστεύουμε και θα προχωρήσουμε σε συνεργασία με τους μαθητές και τους καθηγητές των εσπερινών λυκείων σ'αυτήν την αναδιαμόρφωση, την ποιοτική επιδίωξη των εσπερινών λυκείων. Το γραφείο μου έχει κάνει πολλές συσκέψεις με μαθητές και καθηγητές των εσπερινών λυκείων. Βρισκόμαστε σ'έναν παραγωγικό διάλογο. Βεβαίως, υπάρχουν κάποιες φοβίες και επιφυλάξεις των παιδιών, όσον αφορά τις εξετάσεις, την αξιολόγησή τους και είναι κάτι το οποίο το συζητούμε για να δώσουμε μια τέτοια λύση που να μη δημιουργήσει καμία πρόσθετη δυσκολία στα εργαζόμενα αυτά παιδιά. 

ΠΡΟΕΔΡΕΥΩΝ (Λουκάς Αποστολίδης): Η κ. Βασιλική Αράπη-Καραγιάννη έχει το λόγο. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, είπε ο κύριος Υπουργός ότι έχει γίνει και άλλη ερώτηση. Πράγματι, αλλά δεν έχουν το ίδιο περιεχόμενο οι ερωτήσεις. 'Εχω παρακολουθήσει τις ερωτήσεις του κ. Δαβάκη. 

Είπε ο κύριος Υπουργός ότι ο νόμος είναι απολύτως σαφής με προσδιορισμένους στόχους. Ναι, είναι σαφής, αλλά, κύριε Υπουργέ, με την εγκύκλιο Γ2 5356/8-10-98 που δίνετε οδηγίες για την Α' και Β' τάξη εκεί υπάρχει ασάφεια και δεν ξέρουν οι διευθυντές τι να κάνουν. Ενώ η φετινή Β' ημερήσιου, είχε ακολουθήσει από πέρσι όλα τα σχετικά με το ενιαίο λύκειο μαθήματα, βιβλία, μεθόδους διδασκαλίας κλπ.. Φέτος,όσον αφορά την ιστορία, εκτός των μειωμένων ωρών που έχουν είκοσι δύο με τριάντα πέντε, ενώ τα ημερήσια έχουν τριάντα πέντε με σαράντα πέντε, δυσκολεύονται και στη φοίτησή τους. Οι φετινοί μαθητές της Γ' εσπερινού λυκείου, στα μαθήματα 

 

 

  

Σελίδα 1474 

των αρχαίων ελληνικών διδάσκονται Αντιγόνη, Θουκυδίδη, Πρωταγόρα. 'Ομως, παρά τη διαφορετική ύλη διδασκαλίας, θα εξεταστούν από κοινού στα ίδια θέματα με τους μαθητές της Γ' τάξης εσπερινού και οι μαθητές της Β' ενιαίου λυκείου. 

'Αλλο δείγμα προχειρότητος είναι ότι η εφαρμογή του νέου νόμου δημιουργεί προβλήματα στους νέους. Οι μαθητές της Κοζάνης του Γ'εσπερινού λυκείου δεν έχουν διδαχθεί Λατινικά στη θεωρητική κατεύθυνση και όμως θα εξετασθούν. Το ίδιο συμβαίνει, κύριε Υπουργέ, και με την ιστορία. 

Θέλω να μου απαντήσετε σαφέστατα. Τι θα κάνουν οι μαθητές της Γ' εσπερινού λυκείου που είναι υποχρεωμένοι να εξετάζονται σε ιστορία και αρχαία που δεν έχουν διδαχθεί; Επίσης, τι θα γίνει με το ωρολόγιο πρόγραμμα; 'Αλλο ένα θέμα είναι τι θα γίνει με τους φαντάρους που υπηρετούν και θα πρέπει να δώσουν τόσα μαθήματα. Πώς θα πάρουν άδεια; 

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός εχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, είναι γεγονός ότι τα θέματα αυτά τα τόσο λεπτομερειακά δεν ρυθμίζονται αυθαιρέτως και αυτοβούλως από την πολιτική ηγεσία του Υπουργείου Παιδείας. Προέρχονται ως εισηγήσεις από το γνωμοδοτικό όργανο, του Υπουργείου Παιδείας που είναι το Παιδαγωγικό Ινστιούτο και έχει παιδαγωγούς και όχι πολιτικούς. 

Η πρόταση του Παιδαγωγικού Ινστιτούτου ήταν τέτοια, που κατένειμε την ύλη του ημερήσιου λυκείου, του ενιαίου λυκείου, των τριών ετών, στα τέσσερα έτη του εσπερινού ενιαίου λυκείου. 

Από κει και πέρα, για τον τρόπο κατανομής αυτής της ύλης και τα μαθήματα που πρόκειται να διδαχθούν επί τη βάσει του αναλυτικού προγράμματος αυτής της αποφάσεως, είπαμε ότι, όπου δημιουργούν πρόβλημα, μετά από συζητήσεις με τους μαθητές των εσπερινών λυκείων και τους καθηγητές, θα προχωρήσουμε ίσως σε κάποιες αναγκαίες διορθωτικές παρεμβάσεις, για να μη δημιουργηθεί -όπως σας είπα- πρόβλημα στα παιδιά. 

'Οσον αφορά τώρα την αναβολή στράτευσης κάποιων παιδιών, που πήγαιναν στις Τεχνικές Επαγγελματικές Σχολές κλπ., ήδη απευθύνουμε ένα ερώτημα-πρόταση προς το Υπουργείο Εθνικής 'Αμυνας, για να αντιμετωπίσει ευνοϊκά την περίπτωση αυτών των παιδιών. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Πέρασαν τρεις μήνες και δεν ξέρουν τα παιδιά τι θα δώσουν. 

ΠΡΟΕΔΡΕΥΩΝ (Λουκάς Αποστολίδης): Η κ. Καραγιάννη θέλει και οι πολιτικοί να γίνουν παιδαγωγοί. Καλή πρόταση. 

Κύριοι συνάδελφοι, ολοκληρώθηκε η συζήτηση των επικαίρων ερωτήσεων. 

  


 

  

Σελίδα 1475 

ΠΡΟΕΔΡΕΥΩΝ (Λουκάς Αποστολίδης): Εισερχόμαστε στην ημερήσια διάταξη των 

ΕΠΕΡΩΤΗΣΕΩΝ

Θα συζητηθεί η υπ' αριθμόν 5/20.10.1998 επερώτηση των Βουλευτών της Νέας Δημοκρατίας κυρίων Ανδρέα Καραγκούνη, Αθανασίου Γιαννόπουλου, Νικολάου Αναστασόπουλου, Φάνης Πάλλη-Πετραλιά, Βασιλείου Σωτηρόπουλου, Παναγιώτη Μελά και Παναγιώτη Σκανδαλάκη προς τον Υπουργό Υγείας και Πρόνοιας, σχετικά με την πολιτική της Κυβέρνησης στον τομέα της υγείας, ΕΣΥ κλπ. 

Εκ μέρους της Νέας Δημοκρατίας ορίζεται Κοινοβουλευτικός Εκπρόσωπος ο συνάδελφος κ. Βασίλειος Μιχαλολιάκος, από το ΔΗΚΚΙ ο Βουλευτής κ. Ιωάννης Δημαράς. 

Ο πρώτος επερωτών κ. Καραγκούνης έχει το λόγο. 

ΑΝΔΡΕΑΣ ΚΑΡΑΓΚΟΥΝΗΣ: Κυρίες και κύριοι συνάδελφοι, όταν η Νέα Δημοκρατία εγκαλούσε την Κυβέρνηση με την κατάθεση της επερωτήσεως, καταγγέλλοντας το τέλμα και τη χιονοστιβάδα των προβλημάτων που έχει σωρεύσει ο τομέας της υγείας, ήταν βέβαιη ότι επιτελεί το χρέος της απέναντι στον ελληνικό λαό. 

Η δικαίωση δεν άργησε να έρθει και ήρθε από την ίδια την Κυβέρνηση, η οποία κάτω από την πίεση της κοινής γνώμης και της πρόσφατης ετυμηγορίας του ελληνικού λαού, αναγκάστηκε να παραδεχθεί την αποτυχημένη πολιτική της, προβαίνοντας στην αλλαγή της ηγεσίας του Υπουργείου Υγείας. Βεβαίως εύχομαι ολόψυχα καλή επιτυχία στο έργο του καινούριου Υπουργού και συμπατριώτη μας και θα έρθει η ώρα να τον κρίνουμε και τον ίδιο προσωπικά. 

Η εξέλιξη αυτή, μολονότι διαφυλάσσει τον τωρινό Υπουργό από προσωπική κριτική, τουλάχιστον γι' αυτήν τη στιγμή, δεν αρκεί για να διαγράψει τα προβλήματα της υγείας, τις υστερήσεις της κυβερνητικής πολιτικής και εν πολλοίς την ανυπαρξία αυτής. 

Από το 1993 μέχρι σήμερα, οι Υπουργοί Υγείας έρχονται και φεύγουν, τέσσερις τον αριθμό, αλλά τα προβλήματα παραμένουν. Η ευθύνη, όμως, για την παρούσα κατάσταση ανήκει αποκλειστικά στην Κυβέρνηση του ΠΑΣΟΚ. Τα προβλήματα που έχουν συσσωρευθεί, έγιναν πλέον χρονίζοντα, ενίοτε αποκτούν εκρηκτικό χαρακτήρα και θέτουν σε δοκιμασία καθημερινά την ανοχή και την αντοχή των αρρώστων. 

Η Κυβέρνηση, λοιπόν, προσπαθεί να εξιλεωθεί απέναντι στον ελληνικό λαό, μάλλον αποπροσανατολίζοντάς τον, αλλάζοντας και τους συνυπεύθυνους επικεφαλείς Υπουργούς, όπως συνέβη και πρόσφατα. Κομβικής σημασίας ζήτημα 

δυστυχώς κατέστη προσφάτως η απεργία των νοσοκομειακών γιατρών για το θέμα των εφημεριών. 

'Ενα μεγάλο θέμα δημιουργήθηκε με τη σπουδή σας να αλλάξετε το καθεστώς των προβληματικών εφημεριών, καθεστώς που εσείς οι ίδιοι ως Κυβέρνηση είχατε επιβάλλει το έτος 1985-1986. Στην ουσία ήταν ένας φαύλος κύκλος ο οποίος πιθανώς σας εξυπηρετούσε πολιτικά, για να κρατάτε το ιατρικό σώμα σε σχετική παρανομία και ομηρία. Τώρα έρχεσθε, το νόμο που ψηφίσατε, τον 2606/98 να τον εφαρμόσετε εν μέσω του έτους, αδιαφορώντας για τις συνέπειες που θα προέκυπταν από την ασυνέπεια της πολιτικής σας. 

Βεβαίως, στην εφαρμογή του επιχειρήσατε σ' έναν τόσο ευαίσθητο τομέα, όπως είναι η υγεία, να είστε αυστηροί τεχνοκράτες, αυστηροί λογιστές και κέρβεροι των πιστώσεων του προϋπολογισμού. Αλλά παράλληλα δεν μπόρεσε ποτέ ο ελληνικός λαός να κατανοήσει τη διαγραφή χρεών με τη μεγαλύτερη ευκολία, τόσο στους συνδικαλιστές του ΟΑΣΑ και της ΕΘΕΛ, όσο και στην περίπτωση της Ολυμπιακής, όπου σκορπάτε τα δισεκατομμύρια πλουσιοπάροχα. 

Λογικό, λοιπόν, ήταν να υπάρξει η αντίδραση εκ μέρους του ιατρικού σώματος, όταν υπάρχει απώλεια εισοδήματος της τάξεως τουλάχιστον του 20%-30% με βάση τη μισθοδοσία του 1985, αθετώντας η Κυβέρνηση τα διακηρυγμένα, ότι δεν θα υπάρξει μείωση αποδοχών εν τω συνόλω, για την επιτέλεση του λειτουργήματός τους. 

Αποτέλεσμα ήταν να προκύψει ένα πανδαιμόνιο σε όλα τα νοσοκομεία, διότι δεν ελήφθησαν υπόψη οι ιδιαιτερότητες, οι αναγκαιότητες, αφού οι λύσεις ήταν καθαρά λογιστικές, ευνοιοκρατικές ενίοτε, που είχαν ως αποτέλεσμα τη δημιουργία ακροτήτων, με καταλήψεις νοσοκομείων, αποδιοργάνωση των υπηρεσιών, κινδύνους για την υγεία των αρρώστων κλπ. 'Εως και ξυλοδαρμό είδαμε από δικούς σας συνδικαλιστές σε εκλεκτό τέως συνάδελφο, πρόεδρο νοσοκομείου. 

Ο διάλογος, ο προγραμματισμός βάσει του νόμου, εξέλειπον, με αποτέλεσμα να παραμείνει το πρόβλημα ακόμη και σήμερα με προσφυγές στη δικαιοσύνη, με απραξία για πολλά νοσοκομεία, με οικονομικό κόστος, με ταλαιπωρία των αρρώστων και πολλά άλλα. 

Γιατρός μεγάλου νοσοκομείου μου ανέφερε ότι έχει δύο μήνες να χειρουργήσει. Επιτέλους, αναλάβετε εσείς, ως νέος Υπουργός πλέον την πολιτική ευθύνη και δώσετε τέλος, για να αποκατασταθεί η αναγκαία εργασιακή ειρήνη. Διότι, δεν είναι δυνατόν σήμερα οι γιατροί να παίρνουν μόνο τις βασικές τους αμοιβές, να μην ξεκαθαρίζεται το καθεστώς των εφημεριών, να διαταράσσεται το οικογενειακό εισόδημα, που για τους περισσότερους γιατρούς είναι αδύνατον να καλύψει τις στοιχειώδεις ανάγκες τους. 'Αλλωστε δεν είναι όλοι οι γιατροί "φακελάκηδες". 

Θέλω να θίξω ένα μείζον θέμα, που έχει σχέση με την οικονομική διαχείριση των νοσοκομείων και τα χρέη αυτών. Είναι ο πίθος των Δαναίδων και δεν θα μπορούσε άλλωστε να είναι διαφορετικά. Ο τρόπος που διοικούνται σήμερα τα νοσοκομεία και η δομή αυτών, γεννούν μόνο χρέη. Αυτό πιστεύω να προβληματίζει και σας πλέον σήμερα. 

Είναι δυνατόν την οικονομική αιμορραγία που προκύπτει από τη δική σας ανικανότητα, την κομματική σας ιδεοληψία να την πληρώνει ο κάθε ανυποψίαστος 'Ελληνας φορολογούμενος πολίτης; Σήμερα τα χρέη πλησιάζουν τα εβδομήντα με εκατό δισεκατομμύρια. Χθες ρυθμίστηκαν περίπου διακόσια δισεκατομμύρια. Επιτέλους, πού πάει αυτή η κατάσταση; 

Πέραν των διαρθρωτικών αλλαγών, την ανακοστολόγηση για την ορθολογικότερη ανακατανομή, τη χρηστή διοίκηση, είναι ανάγκη να σταματήσετε το πελατειακό σύστημα που έχετε εγκαταστήσει στον τομέα της υγείας, με αποτέλεσμα την έλλειψη ποιότητας, την ταλαιπωρία των αρρώστων, το αυξημένο κόστος. 

'Εχετε εκθρέψει, κύριε Υπουργέ, και στον τομέα της υγείας ένα τέρας, του οποίου ή θα κόψετε τον ομφάλιο λώρο ή τελικά θα σας καταφάει και σας. Ακούστε αυτήν τη συμβουλή. 

'Ολα τα μεγάλα νοσοκομεία σε όλο το κόσμο είτε είναι ιδιωτικά είτε είναι δημόσια καθίστανται αποδοτικά και ανταγωνιστικά εφόσον διαθέτουν τεχνοκρατική διοίκηση. 

Δεν είναι δυνατό σήμερα μεγάλες νοσοκομειακές μονάδες που έχουν προϋπολογισμούς εκατοντάδων δισεκατομμυρίων, να διοικούνται από άσχετους ερασιτέχνες και πολλάκις κομπιναδόρους -το είδαμε και αυτό προσφάτως- που ίσως έχουν ως μοναδικό προσόν την κομματική τους προσφορά. 

Προς Θεού! Μπαίνουμε στο καινούριο αιώνα της ελεύθερης επικοινωνίας, της οικονομικής ένωσης και του έντονου ανταγωνισμού και έχουμε ακόμα αυτόν το βηματισμό τώρα ως χώρα; 

Βεβαίως η έκρηξη στην ιατρική τεχνολογία, τα καινούρια νοσήματα που προστίθενται, η γήρανση του πληθυσμού καταλαβαίνετε ότι ανεβάζουν το κόστος. Η υπόθεση των μάνατζερς που συμφωνήσαμε από το 1993 ότι επιτέλους θα πρέπει να αναλάβουν και τα νοσοκομεία, ακόμα καρκινοβατεί. 

Θα παραλείψω αυτά που δήλωνε ο τότε Υπουργός και αγαπητός συνάδελφος κ. Κρεμαστινός ότι είχαν αποσταλεί προς εξειδίκευση στο γνωστικό αυτό αντικείμενο ορισμένα άτομα από το Υπουργείο Υγείας και Πρόνοιας και τα οποία ακόμα δεν είδαμε. Είδαμε μόνο προσφάτως μια προκήρυξη για τριάντα θέσεις, η οποία όμως σταμάτησε. Και ευτυχώς που σταμάτησε διότι τουλάχιστον αυτός που τη σταμάτησε κατάλαβε πολύ καλά ότι αυτοί που βάσει της προκήρυξης που εσείς κάνατε και που είχαν τα συγκεκριμένα προσόντα που 

  

 

  

Σελίδα 1476 

εσείς ζητούσατε, θα οδηγούσαν τα νοσοκομεία, όχι στην εξυγίανση αλλά στη χρεοκοπία τους. 

Επιτέλους ας σοβαρευτούμε. Αν ο σκοπός σας είναι να προσθέσετε ένα πρόσθετο κόστος ακόμα και έναν αριθμό ασχέτων στο δημόσιο κορβανά σας πληροφορώ ότι δεν πάει άλλο. 

'Ενα μόνο θα σας πω ότι αν μηχανογραφήσετε τα νοσοκομεία μπορείτε να μειώσετε και τον αριθμό ακόμα των ατόμων αυτών όταν πλέον θα είναι σε θέση αυτός που γνωρίζει να έχει μπροστά του την εικόνα όλης της καταστάσεως και για όλα τα νοσοκομεία. Αυτός θα εμπεδώσει το σεβασμό του δημοσίου χρήματος. Αυτός θα μιλήσει για σωστές αναγκαιότητες και αναλογίες, από το έμψυχο ως το άψυχο υλικό. Αυτός θα κρίνει την απόδοση για τον καθένα. Αυτός θα μειώσει το κόστος. Αυτός θα συμβάλει στην εξυπηρέτηση των αρρώστων. Αυτός θα εξαλείψει την αναρχία και θα εξασφαλίσει την οικονομική ευρωστία των νοσοκομείων. 

Αν η ελληνική αγορά δεν τους διαθέτει είμαστε υποχρεωμένοι να απευθυνθούμε και στη διεθνή αγορά ακόμα. Διότι είναι γνωστό ότι εκεί στηρίζεται πλέον η σύγχρονη διοίκηση των νοσοκομείων. 'Οταν μεγάλα νοσοκομεία τους στέλνουν κάθε εξάμηνο και κάνουν ειδική μετεκπαίδευση σε ορισμένα μεγάλα κέντρα καταλαβαίνετε, λοιπόν, τον ανταγωνισμό που δέχεται ακόμα και η δημόσια υγεία. Αλλά, αυτό φοβάμαι ότι δεν μπορείτε να το πράξετε εσείς. Διότι πώς θα γκρεμίσετε το κομματικό σας κράτος; Διότι αυτό θα σας συστήσουν, το οποίο θέλει το βόλεμα των ημετέρων και την εξασφάλιση των ψήφων. 

Αλλά το δίλημμα δεν είναι μόνο δικό σας στο τι θα επιλέξετε. Διότι προσωπικά έχω μια βεβαιότητα. Παρ' ό,τι είσθε γνωστός γιατρός και επ' ουδενί λόγο θα αμφιβάλλω για την ακεραιότητά σας και γνώστης του θέματος, δεν θα επιλέξετε αυτό που είναι συμφέρον για τον ελληνικό λαό και πιστεύω και για σας προσωπικά, αλλά αυτό που συμφέρει το κόμμα σας και που είναι η συντήρηση όπως είπαμε του τέρατος που αναπτύξατε και εδώ. 

Βέβαια σφυρίζετε αδιάφορα σ' αυτά που ακούτε ως Κυβέρνηση, διότι πιστεύετε ότι χάρη σ' αυτό το σύστημα που δημιουργήσατε θα επιβιώνετε. Αλλά ο ελληνικός λαός πλέον δεν το αντέχει άλλο. Το είδατε και πρόσφατα στις εκλογές. Προχθές το ακούσατε και από το στόμα του συμβούλου του Πρωθυπουργού για θέματα υγείας, που μιλούσε για αναξιοπιστία του συστήματος τουλάχιστον στο 50% του ελληνικού λαού, ενώ εσείς είχατε καλλιεργήσει ελπίδες για μια καλύτερη περίθαλψη όταν θεοποιούσατε το σύστημα. 

Είναι χρέος όλων μας και συνταγματική επιταγή η προστασία της δημόσιας υγείας πάνω από όλα με κάθε τρόπο. Και αυτό δεν γίνεται με κούφια λόγια αλλά με έργα. Νομίζω ότι φθάνει πια. 

Οι κομματικές προσλήψεις και μάλιστα γιατρών που εξασφαλίζονται με τον προηγούμενο νόμο δεν εξυπηρετούν πια. Η ποιότητα δεν μπορεί να κατέλθει άλλο. 'Εχει φθάσει στον πάτο. Η εικόνα την οποία παρουσιάζουν τα νοσοκομεία οπτικά δεν απαλύνει ούτε την αγωνία του καθ' ενός μας, ούτε απαλύνεται με τις επισκέψεις του Πρωθυπουργού στα νοσοκομεία. Καλύτερο θα ήταν, πέρα από την ενημέρωση που θα έχετε αυτόν τον καιρό για την νοσοκομειακή και εξωνοσοκομειακή φροντίδα να ακούγατε και εμάς από την πλευρά μας και μάλιστα να ακούσετε ορισμένες επισημάνσεις τι οποίες εγώ προσωπικά στα πλαίσια του λίγου χρόνου που έχω, έχω καταγράψει και που έχουν επισημανθεί και από άλλους συναδέλφους της Νέας Δημοκρατίας παλαιότερα. 

Κατ' αρχάς η δημόσια υγεία είναι στο χειρότερο σημείο από ποτέ. Ανεπαρκής υποδομή, ανεπαρκής εκπαίδευση, ανεπαρκής στελέχωση σε νομίατρους επόπτες, σε σχολιάτρους που τα κενά, όπως θα δείτε και εσείς, είναι πάρα πολύ μεγάλα. Γι' αυτόν τον σημαντικό τομέα που κινδυνεύει η υγεία του κάθε ανυποψίαστου 'Ελληνα πολίτη πρέπει να δώσετε προτεραιότητα. 

Η πρωτοβάθμια φροντίδα υγείας έχει εξελιχθεί σε ένα γραφειοκρατικό μηχανισμό, τουλάχιστον νομοθετικά, με τη θέσπιση των διαδικτύων. Αφηρημένες έννοιες . Στην πράξη δεν είδαμε τίποτα. Αγνοήθηκε πλήρως το πόρισμα της επιτροπής των επτά σοφών, που εσείς οι ίδιοι συστήσατε και εσείς οι ίδιοι απορρίψατε, παρά το κόστος που πλήρωσε ο ελληνικός λαός, διότι οι θέσεις των δυστυχώς νομίζω απερρίφθησαν διότι ήταν πλησίον των θέσεων της Νέας Δημοκρατίας, αφού εκεί καθιστούσε κυρίαρχο του θεσμού τον οικογενειακό γιατρό, όπως ισχύει σε κάθε προηγμένη χώρα με την πανεπιστημιακή εξειδίκευση και κατεύθυνση. Η σημερινή κατάσταση που επικρατεί στα κέντρα υγείας, στα εξωτερικά ιατρεία των νοσοκομείων, στα ασφαλιστικά ταμεία είναι γνωστή και σε εσάς. Είναι πέρα για πέρα άναρχη ανεξέλεγκτη και εν κατακλείδι αδυνατούν κάτω από τις σημερινές συνθήκες που εργάζονται να προσφέρουν και ποσοτική και ποιοτική κάλυψη. Και εδώ ισχύει νομίζω ο έντονος κομματικός συνωστισμός. 

Στην οξεία προνοσοκομειακή φροντίδα υγείας που επιλαμβάνεται το ΕΚΑΒ και όχι μόνο στο οδικό, αλλά και εναέριο δίκτυο, σίγουρα καθυστερεί η επέκτασή του εν τω συνόλω αδικαιολόγητα είτε λόγω κυβερνητικής ευθύνης είτε λόγω αδυναμίας χρηματοδοτήσεως. 

Σε μια εποχή που όλες οι χώρες δίνουν προτεραιότητα σ' αυτόν τον τομέα διότι σώζει ζωές, εμείς αδυνατούμε ακόμη να καλύψουμε το νησιωτικό χώρο και το εθνικό μας δίκτυο και μάλιστα όταν η χώρα μας κατέχει τα πρωτεία στα τροχαία ατυχήματα. 

Οι παρούσες αναφορές επ' ουδενί υποβαθμίζουν το έργο και τις θυσίες του προσωπικού που στελεχώνει το ΕΚΑΒ, διότι αυτοί οι άνθρωποι αξίζουν το δημόσιο έπαινο από τον πρόεδρό τους ως τον τελευταίο τραυματιοφορέα, διότι παλεύουν καθημερινά ουσιαστικά και πολλές φορές με κίνδυνο της ζωής τους να επιτελέσουν το καθήκον τους. Αλλά όμως πρέπει να γνωρίζετε ως νέος Υπουργός και τις ημέρες δόξης της κυρίας Γενικής Γραμματέα του Υπουργείου σας. 'Εχουμε στην περίπτωσή της την προμήθεια των εβδομήντα κινητών μονάδων του ΕΚΑΒ. Η προτεραιότητα στην εξυπηρέτηση ημετέρων οικονομικών συμφερόντων ξεπέρασε εδώ κάθε προηγούμενο. Το ΕΚΑΒ εξαναγκάσθηκε από την Κυβέρνηση να παραλάβει τις κινητές μονάδες μολονότι υπήρχε συγκεκριμένη απόφαση του Συμβουλίου της Επικρατείας που ακύρωνε τη σχετική σύμβαση προμήθειας, όπως και απόφαση Τμήματος του Ελεγκτικού Συνεδρίου που έδινε εντολή να μην καταβληθεί το σχετικό χρηματικό ποσό στον μειοδότη. 

'Ηταν τέτοια η εμμονή της Κυβέρνησης, ώστε υποχρεώθηκε το ΕΚΑΒ να κάνει τη σχετική παραλαβή, χωρίς να εκπροσωπείται στην Επιτροπή Παραλαβής. Αυτήν τη στιγμή δε, που μιλάμε, εκκρεμεί η εκδίκαση μήνυσης στα ποινικά δικαστήρια, καθώς και η συζήτηση αστικής αγωγής αποζημίωσης με άμεσο τον κίνδυνο για το ελληνικό δημόσιο, να πληρώσει επιπλέον ένα δισεκατομμύριο διαφορά. Εν ολίγοις, εξ αιτίας της εμμονής της Κυβέρνησης, όπως εκφράστηκε από τις πιέσεις και τη στάση και του Γενικού Γραμματέα Εμπορίου, προεξοφλήθηκε το χρηματικό ποσό -και μάλιστα κατά παράβαση του νόμου και των σχετικών αποφάσεων των δικαστηρίων- στον προμηθευτή, με σκανδαλώδη διαδικασία, επιζήμια για το ελληνικό δημόσιο. 

Ποιος θα πληρώσει αυτό, αν επιδικαστεί; Θα πληρώσουν οι Γενικοί Γραμματείς της Κυβέρνησης του κ. Σημίτη; Επιτέλους, για πόσο καιρό ακόμα θα υπάρχει το ανεξέλεγκτο της ευθύνης; Βεβαίως, γι' αυτά που λέω, έχω να καταθέσω τα επίσημα έγγραφα. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Κύριε Πρόεδρε, θα παρακαλέσω να μου δώσετε όσο χρόνο χρειαστεί και να τον αφαιρέσετε από τη δευτερολογία μου. 

Τελικώς αποδεικνύεται, νομίζω και η δικαίωση της θέσης της Νέας Δημοκρατίας να αποσύρει τους εκπροσώπους της από τις διακομματικές επιτροπές προμηθειών, λόγω της αδιαφάνειας και των σκανδάλων. 

Καταθέτω τις σχετικές αποφάσεις του Ελεγκτικού Συνεδρίου, το πρακτικό παραλαβής και την απόφαση του Συμβουλίου Επικρατείας. 

  


 

  

Σελίδα 1477 

(Στο σημείο αυτό ο Βουλευτής κ. Καραγκούνης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Νομίζω ότι η Κυβέρνηση -τουλάχιστον μέχρι χθες- συνεχίζει την ίδια τακτική και απ' ό,τι φαίνεται, είναι και ο λόγος που καθυστερεί, για να προβεί στην αγορά των αεροσκαφών, για την κάλυψη της νησιωτικής Ελλάδας. 

Είναι πρόσφατο το περιστατικό, που είναι δυσφημιστικό για τη χώρα μας, της περίθαλψης του νεαρού κοριτσιού στη γειτονική Τουρκία, επειδή δεν μπορούσε να μεταφερθεί εγκαίρως σε νοσοκομείο των Αθηνών. Το περιστατικό αυτό, δυστυχώς, δεν είναι το μοναδικό από καθυστερημένη ενεργοποίηση, όπου χάνονται ζωές. Στην προκειμένη περίπτωση, είναι και εθνικά επιβλαβές, διότι είναι η γνωστή νοοτροπία των Τούρκων προς εκμετάλλευση. 

Είναι προφανές ότι το εναέριο δίκτυο είναι πλήρως ανεπαρκές και επί τη ευκαιρία και των άλλων περιστατικών που συνέβησαν στο παρελθόν, γινόμαστε διεθνώς ρεζίλι. 

Η κυβερνητική πολιτική περιορίζεται είτε στην καθυστέρηση κίνησης των σχετικών διαδικασιών είτε οι διαδικασίες κινούνται με περίεργες μεθοδεύσεις. Εκ των υστέρων, όπως καταγγέλλεται, τροποποιούνται οι όροι της διακήρυξης και των τεχνικών προδιαγραφών, προκειμένου να ευνοηθούν συγκεκριμένα συμφέροντα, σύμφωνα με τις καταγγελίες, που πρόσφατα είδαν το φως της δημοσιότητας. Μπορώ επίσης να σας καταθέσω και αυτό το πρακτικό, που είναι σχετικό με τις τροποποιήσεις. 

(Στο σημείο αυτό ο Βουλευτής κ. Καραγκούνης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

To θέμα όμως δεν μπορεί να περιμένει άλλο και πρέπει να προχωρήσουμε. Δυστυχώς, το κληρονομείτε και αυτό, κύριε Υπουργέ. 

Επίσης, θα πρέπει να προσέξετε το μεγάλο θόρυβο που γίνεται με την ΔΕΠΑΝΟΜ και να μας ενημερώσετε σχετικά επ' αυτού. 

Στο σκέλος της τριτοβάθμιας φροντίδας θέλω να προσθέσω τα εξής: Δώστε προτεραιότητα στις μονάδες εντατικής θεραπείας. Δεν λέω να φτάσετε στο ποσοστό του 10% ή 20% που διεθνώς επικρατεί, αλλά καλύψτε επειγόντως τα κενά και τα υπάρχοντα κρεβάτια, που υπολειτουργούν. Λειτουργείστε τα χειρουργεία επί εικοσιτετραώρου βάσεως. Αλλά πώς θα τα λειτουργήσετε, όμως; 'Οπως γίνεται παντού βεβαίως, για να μειωθεί το κόστος. Σταματήστε να εξαγγέλετε προσλήψεις προσωπικού, χωρίς να πραγματοποιείτε ούτε τις μισές. Δώστε κίνητρα παραγωγικότητας, για να κινηθούν τα νοσοκομεία, τα οποία φοβούμαι ότι έχουν "τεμπελιάσει" κάτω από την υπαλληλοποίηση και μόνο. 

'Εχετε μπροστά σας πεδίο δόξης λαμπρό, για να αναιρέσετε τα κακώς κείμενα της πολιτικής σας. Θα το πράξετε; Βεβαίως, υπάρχουν θέματα, τα οποία απέφυγα να σχολιάσω, διότι δεν συνδέονται άμεσα με την παρούσα επερώτηση. Είναι θέματα που περνάνε τα κομματικά πλαίσια, όπως είναι η πληθώρα του ιατρικού προσωπικού -που αισίως έχει φθάσει τις πενήντα πέντε χιλιάδες. 

Υπάρχει η ανεργία, ειδικά των ειδικοτήτων, που στις χειρουργικές κλινικές γίνεται και επικίνδυνη. Ο προγραμματισμός των ειδικοτήτων και η εκπαίδευση των γιατρών, δυστυχώς δεν έχει προχωρήσει, παρά τα επανειλημμένα νομοθετήματα. 

Κύριοι συνάδελφοι, άφησα τελευταίο το θέμα των δαπανών στην υγεία. Σε μια εποχή που η ιατρική τεχνολογία, όπως είπα, αλλά και τα υπόλοιπα, αυξάνουν το κόστος, σίγουρα θα χρειαστούμε περισσότερα χρήματα και χρειαζόμαστε περισσότερα χρήματα. 

Βεβαίως το συνολικό κόστος -ας μην το παραλείπουμε- σήμερα στη χώρα μας, στο δημόσιο και στον ιδιωτικό τομέα, αγγίζει τα ευρωπαϊκά δεδομένα. Στην Αμερική, ενώ φθάνει αυτήν τη στιγμή στο 14% περίπου του ΑΕΠ, δεν έχουν λύσει όλα τα προβλήματα, και δεν πρόκειται να δώσουν υγεία σε όλο το λαό. 

Βεβαίως, μη διανοηθούμε να συγκρίνουμε το επίπεδο των υπηρεσιών της υγείας, με το δικό μας. 

'Εως ότου επιτύχουμε για το λαό μας την άνοδο του βιοτικού επιπέδου και μπορέσει να αυτονομηθεί σε όλα τα επίπεδα υπηρεσιών, μέχρι τότε θα πρέπει να παρέχουμε, ως πολιτεία, ειδικά για την προστασία των ασθενεστέρων τάξεων, το δημόσιο αγαθό που είναι η υγεία. 

Ας αποκαταστήσουμε το κύρος του κάθε εργαζόμενου στον τομέα της υγείας και ειδικά του γιατρού, όταν αναγνωρίζουμε ότι από την απόδοσή του εξαρτάται το 80% με 90% της απόδοσης των υπηρεσιών. 

Ας μην προσπαθήσετε, κύριε Υπουργέ, να δικαιολογηθείτε με την απάντησή σας. Ας αποτελέσει αυτή η επερώτηση ένα καινούριο ξεκίνημα, μια καινούρια αρχή, για έναν ειλικρινή διάλογο, τουλάχιστον όσον αφορά τη Νέα Δημοκρατία. 

Ως γιατροί Βουλευτές έχουμε χρεωθεί στην ελληνική κοινωνία να συγκλίνουμε και να συνεννοηθούμε. Ως κόμμα η Νέα Δημοκρατία θα είναι αυστηρός, αλλά δίκαιος κριτής απέναντί σας. 

Θα ήταν ευχής έργο να μας αναφέρετε συγκεκριμένες πρωτοβουλίες, τις οποίες προτίθεσθε να αναλάβετε, προκειμένου να απεγκλωβιστεί η υγεία από το τέλμα. 

Τα προβλήματα που δεν περιγράψαμε είναι πάρα πολλά. Θα περιμένουμε μία άλλη φορά για να σας κρίνουμε. Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, τη συνεδρίαση παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" πενήντα δύο μαθητές και δύο συνοδοί-δάσκαλοι του 3ου Δημοτικού Σχολείου Μεταμόρφωσης. 

Τους καλωσορίζουμε στο Κοινοβούλιο και ευχόμαστε να είναι πάντοτε καλά. 

(Χειροκροτήματα απ' όλες τις πτέρυγες) 

Από μέρους του Κομμουνιστικού Κόμματος Ελλάδος ορίζεται, ως Κοινοβουλευτικός Εκπρόσωπος ο κ. Τασούλας. 

Από μέρους του Συνασπισμού της Αριστεράς και της Προόδου ορίζεται, ως Κοινοβουλευτικός Εκπρόσωπος η κ. Αλφιέρη. 

Ο κ. Γιαννόπουλος έχει το λόγο. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, κύριοι συνάδελφοι, είμαι υποχρεωμένος να καλωσορίσω στο χώρο της υγείας, στο Υπουργείο Υγείας και Πρόνοιας, το συντοπίτη Λάμπρο Παπαδήμα. Γνώριζε πραγματικά το πού βρίσκεται, αυτό που δεν γνώριζε βέβαια είναι το κληρονομητήριο. Το τι κληρονόμησε από την απελθούσα και προηγούμενη ηγεσία. Πραγματικά εύχομαι ολόψυχα να πάει καλά, όχι τόσο για το προφίλ του ΠΑΣΟΚ που δεν με ενδιαφέρει, όσο για το χώρο της υγείας, τον οποίο υπηρετώ και διακονώ. 

ΠΡΟΕΔΡΕΥΩΝ (Λουκάς Αποστολίδης): Και λίγο και ο συντοπίτης σας. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: 'Οπως και ο Λάμπρος Παπαδήμας. 

Είμαι υποχρεωμένος όμως, κύριε Υπουργέ, να αναφέρω ορισμένα στοιχεία γιατί δίνεται σήμερα η ευκαιρία κοινοβουλετικά να πληροφορηθείτε στις λίγες μέρες που έχετε ως Υπουργός, πού βρίσκεται αυτός ο χώρος του συστήματος υγείας και να μάθετε, με μια γρήγορη αναφορά που θα κάνω, τους επιμέρους χώρους. 

Βεβαίως πάλι απευθύνομαι στον Υπουργό, που ανέλαβε πρόσφατα και που δεν έχει και ευθύνη, αλλά επειδή η πολιτική έχει μια συνέχεια, οφείλουμε όλοι μας κοινοβουλευτικά να ελέγχουμε την προηγούμενη κατάσταση και να δίνουμε το στοχοδιάγραμμα, τις προοπτικές και τις προτεραιότητες. 

Οι εντατικές μονάδες βρίσκονται σε άθλια κατάσταση. Ο Ευαγγελισμός λειτουργεί με μείον δέκα κρεβάτια, δεν έχουν κρεβάτια να λειτουργήσει. Το Κρατικό Αθηνών τέσσερα κρεβάτια μείον. Το Λαϊκό Νοσοκομείο έχει απαξιωθεί από πλευράς υλικοτεχνικού εξοπλισμού και πλέον τα μηχανήματα 

  

 

  

Σελίδα 1478 

έχουν εξαντλήσει τα περιθώρια αντοχής τους. Το Ασκληπιείο Βούλας υπολειτουργεί. Στο Νοσοκομείο 'Αρτας δεν λειτουργεί, η μονάδα στο Θριάσιο Πεδίο δεν λειτουργεί η μονάδα. Διότι δεν πάμε στα περιφερειακά νοσοκομεία, δεν πάμε στη Λαμία μας που δεν έχει τίποτα και εκεί θα επανέλθω. 

Μιλάμε για το ΕΚΑΒ. Ακούσατε πολύ καλά τι συμβαίνει με το ΕΚΑΒ. Από το 1993 μέχρι το 1998, πέντε χρόνια ολόκληρα, παλεύουν να πάρουν τα αεροπλάνα υψηλών δυνατοτήτων και τα ελικόπτερα. Ακόμα τίποτα. Ο διαγωνισμός έχει βαλτώσει και δεν νομίζω ότι στην προσεχή πενταετία θα έχουμε αυτά τα αεροσκάφη. Κάντε, λοιπόν, κάτι, που το έχω πει πλειστάκις εδώ μέσα εδώ στη Βουλή. Κάντε μίσθωση αεροσκαφών υψηλών προδιαγραφών, υψηλών δυνατοτήτων. Ούτε αυτό το κάνετε. Είσαστε και εσείς μάρτυρας πολλών θανατηφόρων επεισοδίων. Πόσοι 'Ελληνες πρέπει να πεθάνουν από το νησιωτικό και ηπειρωτικό χώρο, για να συγκινηθεί πλέον η ηγεσία του Υπουργείου να κάνει μισθώσεις, έως ότου βρει τα οικονομικά; Το ίδιο συνέβη και με το Λιμενικό, με τα αεροπλάνα του Λιμενικού. Να τα βρείτε πλέον οικονομικά, για να πάρετε αυτά τα αεροσκάφη. Μέχρι πόσο καιρό θα περιμένει ο 'Ελληνας; 

Θα σας πω μία άλλη περίπτωση: Ο κ. Πανταγιάς θέλοντας να δημιουργήσει προφίλ στον κύριο Πρωθυπουργό, τον πήγε στο Λαϊκό Νοσοκομείο και στο ΙΚΑ. Πέρασαν πεντέμισι μήνες από τότε μέχρι τώρα και δεν έχει αλλάξει τίποτα στο Λαϊκό Νοσοκομείο παρά τις εξαγγελίες τις οποίες έκανε. Είναι ένα νοσοκομείο, που είναι πανεπιστημιακό κέντρο και δεν έχει ούτε ένα ψηφιακό αγγειογράφο, δεν έχει αξονικό, δεν έχει μαγνήτη, δεν έχει τίποτα και υπολειτουργεί. Αυτό έχει σαν αποτέλεσμα ο ιδιωτικός τομέας της υγείας να θεριεύει απ'όλη αυτήν την πολιτική. 

Και πάμε στη Λαμία, κύριε Υπουργέ. Ο κ. Γείτονας, ο προκάτοχός σας -δεν τον μέμφομαι- ήλθε προ πενταμήνου και είπε ότι θα ονομαστεί περιφερειακό νοσοκομείο και ακόμα δεν έχει γίνει. Το νοσοκομείο το καινούριο ξέρετε πού βρίσκεται με την οικονομική αθλιότητα που έχει η ανάδοχος εταιρεία, η ΑΤΜΕΚΕ, που είναι σε αναγκαστική διαχείριση της τραπέζης και βρίσκεται σε μία βαλτώδη κατάσταση; Δεν υπάρχει μία μονάδα ηυξημένης φροντίδας, που το έχω πει πλειστάκις. Θα πρέπει οπωσδήποτε αυτό να το δείτε πολύ θετικά. 

'Ενα άλλο τεράστιο γεγονός είναι το προσωπικό των νοσοκομείων που είναι σε ομηρία. Πρέπει να λάβετε συγκεκριμένη θέση, κύριε Υπουργέ. Εκκρεμούν αυτήν τη στιγμή για μετατάξεις χίλιες πεντακόσιες αιτήσεις και το προσωπικό κρατείται σε μία ομηρία. Και τι έχει; Προσωπικούς, οικογενειακούς και κοινωνικούς λόγους, επίσης δε και λόγους συνυπηρέτησης. Είχα αναφερθεί πάνω σε αυτό το θέμα συγκεκριμένα και είχα πει ότι ή κακότητα έχουν ή άγνοια. Πιστεύω ότι η άγνοια ήταν τόσο τραγική, που δεν μπορούσαν να φθάσουν να λύσουν το θέμα αυτό. 

Να πω δε και το άλλο πάνω στο συγκεκριμένο θέμα. Τις ισάριθμες θέσεις που θα χάσετε από τη μετακίνηση του προσωπικού αυτού στα επαρχιακά νοσοκομεία, θα τις δώσετε στα νοσοκομεία του κέντρου. Γιατί λοιπόν, κρατάτε αυτό το προσωπικό σε αυτήν την ανασφάλεια; 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

'Οσον αφορά το θέμα του φαρμάκου, έχω καταθέσει επερώτηση και θα μας απαντήσει ο νυν Υφυπουργός, ο οποίος ήταν και ο διαχειριστής της υποθέσεως για το όλο καθεστώς της λίστας. Πραγματικά χάρηκα που προχθές στο ECONOMIST κάνατε μία δήλωση, ότι δεν κερδίσατε αυτά που περιμένατε από τις οικονομίες, όσον αφορά τη λίστα των φαρμάκων. Βέβαια όσον αφορά τη λίστα των φαρμάκων, πρέπει να μας πείτε ποιοι τη διαχειρίστηκαν, τι έκαναν και πώς άλλαξαν χρηματικά δεδομένα και μπήκαν σε άλλα οικονομικά θυλάκια. Θα απαντήσετε όταν θα έλθει για συζήτηση η επερώτηση. 

ΠΡΟΕΔΡΕΥΩΝ (Λουκάς Αποστολίδης): Ο κ. Αναστασόπουλος έχει το λόγο. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, επτά λεπτά μιλάμε, δεν μιλάμε πέντε. 

ΠΡΟΕΔΡΕΥΩΝ (Λουκάς Αποστολίδης): Πότε άλλαξε ο Κανονισμός; 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Είχε καθιερωθεί. 

ΠΡΟΕΔΡΕΥΩΝ (Λουκάς Αποστολίδης): 'Οχι, δεν έχει καθιερωθεί τίποτα, κύριε συνάδελφε. Ολοκληρώστε σας παρακαλώ. Σας σταμάτησα στα έξι λεπτά και εσείς το πάτε στο επτά λεπτά. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: 'Οσον αφορά τη λειτουργία των νοσοκομείων, το Θριάσιο Νοσοκομείο υπολειτουργεί, η Λιβαδιά υπολειτουργεί, η 'Αρτα σχεδόν δεν λειτουργεί, το Νοσοκομείο του Παπαγεωργίου δεν λειτουργεί και πρέπει να δώσετε απαντήσεις. 

'Οσον αφορά το θέμα της πληροφορικής, έχουν περάσει οκτώ ολόκληρα χρόνια χωρίς να γίνει τίποτα. Και εμείς έχουμε ένα ποσοστό συνευθύνης για το σύστημα της πληροφορικής. Αυτή τη στιγμή, όμως, δεν υπάρχει τίποτα. 'Εχει ήδη απαξιωθεί το σύστημα στα δώδεκα πιλοτικά νοσοκομεία ... 

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Τελειώνω, κύριε Πρόεδρε. 

Θα ήθελα να σας πω ότι, εάν δεν φτιαχτεί ένα σύστημα πληροφορικής που να ελέγχει προμήθειες και δεδομένα, μην περιμένετε οικονομία στο χώρο της υγείας, παρά μόνο σπατάλη, ρεμούλα και αδιαφάνεια. 

ΠΡΟΕΔΡΕΥΩΝ (Λουκάς Αποστολίδης): Ο κ. Αναστασόπουλος έχει το λόγο. 

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Για πολλοστή φορά στην Αίθουσα αυτή έχουν ακουστεί οι απόψεις για την κατάσταση της υγείας του ελληνικού λαού. 

Ο κύριος Υπουργός είναι καινούριος στη θέση αυτή. Συμμερίζομαι απόλυτα τη θέση του και τη δυσκολία του. Εκλήθη να αντιμετωπίσει την κατάσταση αυτή στην οποία είναι τα νοσοκομεία σήμερα. Ο κύριος Υφυπουργός όμως είναι παλιός γνώριμος του Υπουργείου Υγείας,που απ'αυτόν τουλάχιστον θα περιμένουμε περισσότερη δραστηριότητα μήπως και διορθωθεί κάτι,έστω και την τελευταία στιγμή. 

Το καλοκαίρι, κύριε Υπουργέ, ήσασταν σε άλλο Υπουργείο. Στην Επιτροπή Κοινωνικών Υποθέσεων εγένετο η επιλογή των προέδρων των Δ.Σ. των νοσοκομείων, των σαράντα περιφερειακών νοσοκομείων. Εκεί μας είχαν έλθει στοιχεία για προέδρους μαργαριτάρια, των οποίων δυστυχώς ανανέωσε τη θητεία η Κυβέρνηση. 

Τα νοσοκομεία έχουν βαλτώσει οικονομικά. Διακόσια δισεκατομμύρια (200.000.000.000) ρυθμίσατε με ομόλογα του δημοσίου πριν ένα χρόνο. Εβδόμηντα δισεκατομμύρια (70.000.000.000) είναι τα σημερινά χρέη. Και όλα αυτά, κύριε Υπουργέ, οφείλονται στην κακοδιαχείριση και στην κακοδιοίκηση, η οποία γίνεται. Και αυτά τα χρήματα της κακοδιαχείρισης, είναι του 'Ελληνα φορολογούμενου. 

Σας είχαμε φέρει τα στοιχεία για ένα λουλούδι -εντός εισαγωγικών- στο Πανεπιστημιακό Νοσοκομείο Πατρών, στο Ρίο, ο οποίος διαχειρίζεται είκοσι πέντε δισεκατομμύρια (25.000.000.000) ετησίως. Και το "λουλούδι" αυτό που λέγεται πρόεδρος. Αλλά είχε συστήσει ομόρρυθμο εταιρεία η γυναίκα του με έναν άλλο κύριο στην Πάτρα και προμήθευε με απευθείας αναθέσεις έπιπλα στο νοσοκομείο του Ρίου. Θα σας δώσω το τιμολόγιο, για να το ελέγξετε. Τα είχαμε δώσει τότε στον κ. Γείτονα αλλά ερχόντουσαν οι δημοτικές εκλογές και απαξιώθηκε να διώξει αυτόν τον κύριο. 

Σας είχαμε καταθέσει το ιδιωτικό συμφωνητικό συστάσεως της ομορρύθμου εταιρείας του κυρίου αυτού. Σας είχαμε πει -αυτό το τραγικό πρέπει να το πληροφορηθεί ο ελληνικός λαός- ότι ο αντιπρόεδρος του Δ.Σ. είχε καταθέσει ένα υπόμνημα που έλεγε ότι ο κύριος αυτός σπάζει τις δημοπρασίες σε μικρότερες, δίνει απευθείας αναθέσεις, τις δίνει σε συγγενικά πρόσωπα. Το υπόμνημα αυτό το έχετε -αν δεν το έχετε, να σας το ξαναδώσω- του αντιπροέδρου του Δ.Σ. Ξέρετε ποιο ήταν το αποτέλεσμα; 'Οτι απελύθη ο αντιπρόεδρος που κατήγγειλε τις ατασθαλίες, ο γιατρός Ω.Ρ.Λ. Γιαννακόπουλος του νοσοκομείου του Ρίου και έμεινε το 



 

  

Σελίδα 1479 

"λουλούδι" αυτό, ο Παπαβασιλόπουλος σαν πρόεδρος. Ο κλέφτης έμεινε και έφυγε ο έντιμος που κατήγγειλε. 

Σε γενικές γραμμές, κύριε Υπουργέ, με όλα αυτά δεν μπορείτε να προσφέρετε καμία βελτίωση, γι'αυτό και έχουμε το σημερινό τέλμα στα ελληνικά νοσοκομεία. Παντού καταλήψεις, παντού στάσεις εργασίας, παντού συνεχείς τριβές. Πρέπει κάτι να γίνει. Η ευθύνη που έχετε σήμερα είναι τεράστια. Στην Ελλάδα θριαμβολόγησε το ΠΑ.ΣΟ.Κ. για το ΕΣΥ και το ΕΣΥ είναι σε πλήρη κατάρρευση σήμερα. Καλείστε εσείς να το αναστήσετε -και νομίζω ότι έχετε τη δυνατότητα- διότι επιτυχών Υπουργός εκεί που ήσασταν πρώτα, είσαστε, καλούς συνεργάτες έχετε. Οφείλετε να το αναβαθμίσετε, οφείλετε να το βελτιώσετε. Αν δεν ξεκινήσετε προσπάθειες δυναμικές, να είστε βέβαιος ότι θα είστε ο Υπουργός που θα βάλετε την ταφόπλακα σε αυτό που λέγεται Εθνικό Σύστημα Υγείας. Γι'αυτό πάρτε μέτρα όσο είναι νωρίς. Εγώ για την ιστορία και για τα Πρακτικά στο ελληνικό Κοινοβούλιο θα καταθέσω όλα αυτά τα έγγραφα για τους απατεώνες που διορίσατε προέδρους Δ.Σ. των μεγαλύτερων νοσοκομείων. 

Και νομίζω ότι έχετε περιθώριο να διορθώσετε τα λάθη τα οποία έχετε κάνει. Μπορείτε πλέον αυτούς τους απατεώνες να τους παύσετε. Ευχαριστώ πολύ. 

(Στο σημείο αυτό ο Βουλευτής κ. Ν. Αναστασόπουλος καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ Λουκάς Αποστολίδης): Κύριοι συνάδελφοι, τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πρώτον, τριάντα τρεις μαθητές και δύο συνοδοί- δάσκαλοι του Δημοτικού Σχολείου Αγίου Διονυσίου Πεύκης και δεύτερον, σαράντα επτά μαθητές και δύο συνοδοί- δάσκαλοι του Δημοτικού Σχολείου Μεταμόρφωσης. 

Τους καλωσορίζουμε στο εθνικό Κοινοβούλιο 

(Χειροκροτήματα απ' όλες τις πτέρυγες) 

Ο συνάδελφος κ. Σωτηρόπουλος έχει το λόγο. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Θα ήθελα και εγώ να χαιρετίσω την παρουσία των δύο συναδέλφων στο Υπουργείο Υγείας και να τους ευχηθώ καλή επιτυχία. Βέβαια ήταν η στιγμή άτυχη για σας, κύριοι Υπουργοί, διότι εσείς δεν έχετε προσωπική πολιτική ευθύνη, αλλά η συνολική ευθύνη της Κυβερνήσεως του ΠΑΣΟΚ βαρύνει στο ποσοστό που βαρύνει και σας. 

Εύχομαι να πάνε όλα καλά και να διορθώσετε τα κακώς κείμενα ή αυτά που παραλάβατε ήδη από τους συναδέλφους σας. 

Κύριοι συνάδελφοι, κύριοι Υπουργοί, έχετε αντιληφθεί ότι περνάμε μια βαθύτατη κρίση στον τομέα της υγείας ότι δεν λειτουργούν πλέον τα νοσοκομεία; Δεν λειτουργούν οι υπηρεσίες υγείας. Εδώ και ένα χρόνο απεργούν νοσοκομειακοί γιατροί. 'Οταν δεν απεργούν νοσοκομειακοί γιατροί απεργεί το ΕΚΑΒ. 'Οταν δεν απεργεί το ΕΚΑΒ, απεργούν οι νοσηλεύτριες. 'Οταν δεν απεργούν οι νοσηλεύτριες απεργούν οι τραυματιοφορείς. Και έτσι το σύστημα δεν λειτουργεί, καταρρέει. Αυτό γίνεται εδώ και ένα χρόνο. 

Ποια ήταν η αφορμή θα την πούμε λίγο αργότερα με το νέο ιατρικό μισθολόγιο και με τον τελευταίο νόμο που ψηφίσαμε πέρυσι το καλοκαίρι που έφερε ο κ. Γείτονας και έχει δημιουργηθεί αυτή η μεγάλη ανωμαλία που έχει τρομερές επιπτώσεις στον ελληνικό λαό. 

Φθάσαμε μέχρι σημείου να μη δίνουν ούτε εξιτήρια ασθενών από τα νοσοκομεία για ορισμένες περιόδους. 

Θέλουμε να κάνουμε οικονομία. Βέβαια η πορεία προς την ΟΝΕ καλή είναι, αλλά όχι όμως και να πεθάνουμε. Στο τέλος δεν θα υπάρξουν ούτε άνθρωποι να μπουν στην ΟΝΕ. Θα κάνουμε οικονομίες, θα κάνουμε περικοπές δαπανών, αλλά όχι όμως στον τομέα της υγείας. Ποια είναι η κοινωνική ευαισθησία μιας σοσιαλιστικής κυβερνήσεως, όταν αρχίζει να κάνει περικοπές και αρχίζουμε από τον τομέα της υγείας, όταν ξέρουμε ότι οι δικές μας δαπάνες σε ποσοστά είναι πολύ χαμηλότερες από τα άλλα κράτη της ΕΟΚ και ότι αντί να αυξήσουμε τις δαπάνες, τις περικόπτουμε; Κόψαμε τις εφημερίες των ειδικευμένων γιατρών στα κέντρα υγείας το καλοκαίρι (παιδίατροι, ακτινολόγοι, μικροβιολόγοι) με αποτέλεσμα να δημιουργηθεί τεράστιο πρόβλημα. Αρχίσαμε, λοιπόν, να κάνουμε περικοπή δαπανών με το να κόψουμε εφημερίες στην επαρχία. Δεν φθάνει που τα νοσοκομεία τα επαρχιακά εφημερεύουν με ανειδίκευτους αγροτικούς γιατρούς. 'Οπου έτυχε να είναι και κάποιος ειδικευμένος στα κέντρα υγείας, δεν εφημερεύει και αυτός. Πέρυσι, από το 1983 που λειτούργησε το Κέντρο Υγείας Κρανιδίου, τοποθετήθηκε ένας ακτινολόγος. Κάναμε χαρά ότι θα λειτουργήσει το κέντρο υγείας μετά από δεκαπέντε χρόνια. Δεν πρόλαβε να κλείσει ένας μήνας και ο ακτινολόγος με υπουργική απόφαση αποσπάσθηκε στον "Ευαγγελισμό" για υπηρεσιακές ανάγκες, όταν ο "Ευαγγελισμός" έχει τριάντα ακτινολόγους. Και έμεινε ολόκληρη η περιοχή Ερμιονίδας με τα γύρω νησιά χωρίς ακτινολόγο. 

Εάν δεν αλλάξει η δομή, οι εγγενείς δυσχέρειες που παρουσιάζει το εν λόγω σύστημα, όπως το έχετε παραδεχτεί και σεις και οι προκάτοχοί σας, οι οποίοι μίλησαν για στρεβλώσεις, για δυσλειτουργίες του συστήματος πάλι θα αποτύχετε. Γίνονται προσπάθειες πραγματικά να το βελτιώσουν αλλά προς την ίδια κατεύθυνση. Δεν γίνεται τίποτε. Προς την ίδια κατεύθυνση τα πράγματα θα χειροτερεύουν καθημερινώς ό,τι και να γίνει, όσες χιλιάδες θέσεις και να πληρωθούν. Νέα νοσοκομεία και αν γίνουν, δεν χρειαζόμαστε περισσότερα κρεβάτια απ' αυτά που είναι, αρκεί να λειτουργήσουν όπως πρέπει να λειτουργήσουν. 

Φτιάχνουμε νέα νοσοκομεία, κάνουμε επεκτάσεις, διορθώσεις, βελτιώσεις των παλαιών υπαρχόντων, δεν ολοκληρώνονται όμως αυτές οι εργασίες. Και γίνεται μια τέτοια αναστάτωση! Πηγαίνετε σε οποιοδήποτε νοσοκομείο, γίνονται σε όλα ορισμένα έργα όμως δεν ολοκληρώνονται. Αυτές όμως τις επιπτώσεις με τις δυσλειτουργιες που επιφέρουν τις πληρώνουν οι ασθενείς. 

Ψηφίσαμε τον Απρίλιο το ιατρικό μισθολόγιο. Γεγονός είναι ότι πήγατε να βάλετε μία τάξη στις ιατρικές αποδοχές. 

Μειώθηκαν όμως οι αποδοχές των γιατρών από πενήντα χιλιάδες (50.000) δραχμές μέχρι εκατό πενήντα χιλιάδες (150.000) δραχμές. Βέβαια το σύστημα των πλασματικών εφημεριών δεν έπρεπε και δεν μπορούσε να συνεχισθεί. Αλλά δεν μπορεί όμως ξαφνικά να μειωθούν και οι αποδοχές των γιατρών που ξέρουμε ότι όλα τα κακά στον τομέα της υγείας προέρχονται από τους χαμηλούς μισθούς των γιατρών. Η έκθεση του ΟΟΣΑ το επισημαίνει αυτό. Αναφέρει παραοικονομία τριακόσια δισεκατομμύρια (300.000.000.000) δραχμές περίπου στον τομέα της υγείας εκ των οποίων το 70%-80% στο δημόσιο τομέα και το αποδίδει στις χαμηλές αποδοχές των γιατρών. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού) 

Κόβουμε, λοιπόν, τις εφημερίες ή χωρίζουμε τα νοσοκομεία σε τρεις ζώνες και λέμε ότι τον αριθμό των εφημεριών και τους γιατρούς που θα εφημερεύουν θα τα ρυθμίσει το Υπουργείο με τη διοίκηση και τον Πρόεδρο της Επιστημονικής Επιτροπής. Δεν γίνεται αυτό. 

Οι εφημερίες θα ρυθμιστούν από τις κλινικές, από τους γιατρούς, από τις επιστημονικές επιτροπές και μόνο και όχι από τις διοικήσεις των νοσοκομείων με τους γραφειοκράτες, τους μανδαρίνους του Υπουργείου. Δεν μπορεί να γνωρίζουν τις πραγματικές ανάγκες που έχουν τα νοσοκομεία και οι κλινικές για να εφημερεύσουν. 

Τελειώνω σε μισό λεπτό, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Θα σας αφαιρεθεί ο χρόνος από τη δευτερολογία. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Περνάμε μία κρίσιμη περίοδο. Το σύστημα έχει στεβλώσεις. Τα ιατροκοινωνικά προβλήματα αυξάνονται, ναρκωτικά, AIDS, η δημογραφική γήρανση του πληθυσμού, οι αυξημένες ιατροφαρμακευτικές απαιτήσεις που έχει σήμερα ο ελληνικός λαός και όλος ο κόσμος. 

  


 

  

Σελίδα 1480 

'Εχουμε χαμηλές δαπάνες για την υγεία, λόγω της μεγάλης οικονομικής ύφεσης που περνάει η χώρα και παγκοσμίως έχουμε αυτήν την οικονομική ύφεση. Αν δεν στραφούμε προς μία άλλη κατεύθυνση δεν θα μπορέσουμε να βελτιώσουμε τις παρεχόμενες υπηρεσίες υγείας και θα οδηγούμεθα από το κακό στο χειρότερο. 

ΠΡΟΕΔΡΕΥΩΝ (Λουκάς Αποστολίδης): Ο κ. Μελάς έχει το λόγο. 

ΠΑΝΑΓΙΩΤΗΣ ΜΕΛΑΣ: Κύριε Πρόεδρε, κυρίες και κύριοι συνάδελφοι, η Νέα Δημοκρατία για μία ακόμη φορά φέρνει το μεγάλο θέμα της λειτουργίας των δημόσιων νοσοκομείων, το μεγάλο θέμα της δημόσιας υγείας, στη Βουλή. 

Αισθάνομαι όμως, κύριοι Υπουργοί, ότι μιλάω σε ώτα μη ακουόντων. Και πιστεύω ότι αυτό αισθάνονται και οι άλλοι συνάδελφοί μου. Και δεν εννοώ τα δικά σας ώτα, κύριοι Υπουργοί, διότι εσείς τώρα ήρθατε στην ηγεσία του Υπουργείου. Εννοώ τα ώτα των προκατόχων σας από το 1993 και μετά. Και το λέω αυτό διότι παρά τις επανειλημμένες ενοχλήσεις μας, παρά τις επανειλημμένες επισημάνσεις μας και καυτηριάσεις μας, η κατάσταση στα νοσοκομεία παραμένει απαράδεκτη, προβληματική και χαώδης. 

Τα νοσοκομεία, διοικητικά, λειτουργικά, οικονομικά καταρρέουν και η εκάστοτε πολιτική ηγεσία του Υπουργείου αδιαφορεί για την υποβάθμιση της περίθαλψης του ελληνικού λαού. Και μη μου πείτε ότι χρησιμοποιώ σκληρούς χαρακτηρισμούς για αντιπολιτευτικούς λόγους, διότι την ίδια περίπου σκιαγράφηση έκανε και ο σύμβουλος επί θεμάτων υγείας του Πρωθυπουργού, ο κ. Ματσαγκάνης μιλώντας στο ECONOMIST. Μίλησε χαρακτηριστικά ο κ. Ματσαγκάνης για χαμηλή ποιότητα υπηρεσιών, για κακή εξυπηρέτηση των ασθενών, για συνθήκες διαμονής που ταλαιπωρούν τους ασθενείς, για απρόσωπη μεταχείριση των ασθενών. Και κατέληξε λέγοντας ότι σήμερα στα νοσοκομεία πηγαίνουν μόνο οι άποροι. Οι άνθρωποι που έχουν κάποια οικονομική άνεση δεν διέρχονται τις πόρτες των δημοσίων νοσοκομείων για να νοσηλευθούν. 

Αλήθεια -και το λέω σοβαρά και υπεύθυνα- μήπως θέλετε να καταλήξετε τα νοσοκομεία ιδρύματα πρόνοιας που να θεραπεύουν μόνο άπορους ανθρώπους και δεν θα πω αλλοδαπούς για να μην παρεξηγηθώ, αλλά λαθρομετανάστες; 

Η κακή ξενοδοχειακή υποδομή, η μεγάλη έλλειψη υλικοτεχνικής υποδομής, η μεγάλη έλλειψη ιατρικού και νοσηλευτικού προσωπικού υποβαθμίζουν τις παρεχόμενες υπηρεσίες υγείας. Και σαν να μην έφθαναν όλα αυτά, τελευταία προσθέσατε και το μεγάλο πρόβλημα των εφημεριών των νοσοκομειακών γιατρών και υποβαθμίσατε ακόμα περισσότερο την ήδη υποβαθμισμένη περίθαλψη. 

Με τις απεργίες των γιατρών, και τις στάσεις εργασίας, τα χειρουργεία δεν λειτουργούν, τα εξωτερικά ιατρεία δεν λειτουργούν, τα έκτακτα περιστατικά εξυπηρετούνται πλημμελώς. Είναι απαράδεκτο να θέλετε να λειτουργούν τα νοσοκομεία, όχι στη βάση των πραγματικών αναγκών, αλλά με τη λογιστική αντίληψη της εξοικονόμησης χρημάτων. Είναι απαράδεκτο να προβαίνετε στην ελάττωση των εφημεριών των ειδικευμένων γιατρών και να θέλετε να λειτουργούν τα νοσοκομεία με ειδικευόμενους γιατρούς, αδιαφορώντας για το εάν θα κινδυνέψουν ανθρώπινες ζωές. Είναι απαράδεκτο να έρχεστε μετά από δέκα τέσσερα χρόνια να κάνετε αύξηση στο μισθό των νοσοκομειακών γιατρών και μέχρι σήμερα οι γιατροί να μην έχουν λάβει τους πρώτους οκτώ μήνες του 1998 τις τακτικές τους αποδοχές με το νέο μισθολόγιο. Τις έχουν πάρει με το παλιό μισθολόγιο και χρωστάτε στον καθένα ενάμισι έως δύο εκατομμύρια. 

Μήπως πιστεύετε ότι με αυτήν την τακτική θα καταπολεμήσετε την εμπορευματοποίηση της υγείας στα νοσοκομεία ή μήπως θέλετε να την αυξήσετε; Πιστεύω ότι γνωρίζετε καλά ποια κατάσταση επικρατεί στα νοσοκομεία. Και όταν εσείς παρανομείτε έναντι των γιατρών και δεν τους δίνετε τα χρήματά τους, πώς θέλετε στη συνέχεια να μην παρανομήσουν και οι γιατροί; Μπορεί να φέρνετε νομοσχέδια με ωραίους τίτλους, όπως "Εκσυγχρονισμός και ανάπτυξη του ΕΣΥ", αλλά στην πραγματικότητα ούτε εκσυγχρονιστικά λειτουργείτε, ούτε αναπτυξιακά. Λειτουργείτε προς την κατεύθυνση της υποβάθμισης. 

Κύριε Υπουργέ, το Εθνικό Σύστημα Υγείας καταρρέει. 'Ομως μαζί με την κατάρρευση του ΕΣΥ θα καταρρεύσει και η Κυβέρνηση. Το πρώτο χτύπημα το πήρατε στις δημοτικές και νομαρχιακές εκλογές. Το τελειωτικό θα το πάρετε στις βουλευτικές εκλογές όποτε και εάν γίνουν. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο. 'Εχετε και τις ευχές του Προεδρείου για να ορθοποδήσει το ΕΣΥ. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Κύριε Πρόεδρε, κύριοι συνάδελφοι, σας ευχαριστώ για το καλωσόρισμα και για τις ευχές. 

Είναι απόλυτη πίστη μου ότι ένας Υπουργός Υγείας... 

ΙΩΑΝΝΗΣ ΔΗΜΑΡΑΣ: Κύριε Υπουργέ, είμαστε και εμείς εδώ. 

ΠΡΟΕΔΡΕΥΩΝ (Λουκάς Αποστολίδης): Τις δικές σας ευχές τις θεωρεί δεδομένες, κύριε Δημαρά. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Θέλω, λοιπόν, να ξεκινήσω λέγοντας ότι ένας Υπουργός Υγείας είναι καταδικασμένος σε αποτυχία εάν θεωρήσει την πολιτική την οποία θα ασκήσει στον τομέα της υγείας σαν μία προσωπική του υπόθεση ή σαν υπόθεση του κόμματος στο οποίο ανήκει. Να είστε βέβαιοι γι'αυτό. Αυτό αφορά όλες τις πτέρυγες της Βουλής, κύριε Δημαρά. Πάρα πολύ σύντομα θα ζητήσω τη βοήθειά σας και τις θέσεις σας πάνω στα καυτά θέματα της υγείας. Θα ανοίξουμε διάλογο με τα κόμματα, ο οποίος θα συνεχιστεί μέχρι να πετύχουμε αυτό που νομίζω ότι είναι κοινός στόχος όλων μας, δηλαδή να αναβαθμίσουμε τις παρεχόμενες υπηρεσίες υγείας και σε επίπεδο πρωτοβάθμιας φροντίδας και σε επίπεδο νοσοκομειακής περίθαλψης. 

Εξάλλου το Εθνικό Σύστημα Υγείας αυτό το στόχο είχε. Δηλαδή να μπορέσει να δώσει στον 'Ελληνα πολίτη ανεξάρτητα από την οικονομική του κατάσταση και τον τόπο κατοικίας του επαρκείς και υψηλού επιπέδου υπηρεσίες υγείας. 

Αυτές τις υπηρεσίες υγείας να τις δώσει κοντά στον τόπο κατοικίας του. Διότι δεν είναι θετικό το να έχεις τη δυνατότητα με αεροδιακομιδές -όπως είπατε- ή με διακομιδές μέσω του ΕΚΑΒ να φέρνεις -και πολύ γρήγορα-στην Αθήνα έναν κάτοικο του αιγαιοπελαγίτικου συμπλέγματος ή έναν κάτοικο των παραμεθορίων περιοχών της χώρας για να νοσηλευτεί στην Αθήνα ή στη Θεσσαλονίκη; 

Εγώ πιστεύω -και είμαι βέβαιος ότι και εσείς πιστεύετε- πως η μάχη για την αναβάθμιση της νοσοκομειακής περίθαλψης, η μάχη για την κατάργηση του ράντζου της Αθήνας πρέπει να δοθεί σε ένα πεδίο που βρίσκεται εκτός Αθηνών. Πρέπει να μπορέσουμε να συγκρατήσουμε αυτόν τον πληθυσμό, ώστε και να νοσηλεύεται σε νομαρχιακά και περιφερειακά νοσοκομεία της περιφέρειας και όχι του κέντρου της Αθήνας. Ασφαλώς κάποιες εξειδικευμένες περιπτώσεις θα φτάσουν στην Αττική, γιατί δεν θα έχουν ίσως τη δυνατότητα να προσφέρουν τέτοιες υπηρεσίες τα νομαρχιακά ή τα περιφερειακά στα νοσοκομεία τα εκτός κέντρου, αλλά αυτές να είναι λίγες. 

Σήμερα αν μπούμε σε ένα οποιοδήποτε νοσοκομείο μέσα σε ένα θάλαμο και αρχίσουμε να ρωτάμε κρεβάτι-κρεβάτι τους αρρώστους πού κατοικούν, θα δούμε ότι πάνω από το 50% είναι κάτοικοι εκτός Αττικής και κάθε μέρα που ξημερώνει τα κρεβάτια αυτά των νοσοκομείων της επαρχίας έχουν μία πληρότητα που κατά μέσο όρο για όλη τη χώρα δεν ξεπερνά το 50%. Σε κάποια δε, η πληρότητά τους είναι τραγικά χαημλότερη. 

Αναγνωρίζουμε, λοιπόν, ότι υπάρχουν προβλήματα, αλλά αυτό έχει πολύ μεγάλη διαφορά από τη μηδενιστική στάση που ασφαλώς και δεν είστε υποχρεωμένοι σαν Αντιπολίτευση να κρατάτε απέναντι στο τι έγινε μέχρι σήμερα από τη σημερινή Κυβέρνηση, από τις κυβερνήσεις του ΠΑ.ΣΟ.Κ. 

Δεν είναι δυνατόν να αγνοήσει κανείς σε επίπεδο νοσοκομειακής περίθαλψης ότι αυτά τα πέντε χρόνια έχουν προσληφθεί έντεκα χιλιάδες στελέχη, γιατροί, νοσηλευτικό, 

 

 

  

Σελίδα 1481 

παραϊατρικό προσωπικό. 

(Στο σημείο αυτό την Προεδρική `Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

Δεν μπορεί να αγνοήσει κανείς ότι κτίζονται δεκαέξι καινούρια νοσοκομεία ότι εκσυγχρονίζονται είκοσι πέντε άλλα νοσοκομεία σε ξενοδοχειακή υποδομή αλλά και σε εξοπλισμό νοσοκομειακό, δεν μπορεί να αγνοήσει κανείς ότι στο επίπεδο της προνοσοκομειακής επείγουσας φροντίδας, δηλαδή στο επίπεδο των διακομιδών της ευθύνης του ΕΚΑΒ, έχουν γίνει τεράστια βήματα. 

Πιστεύω ότι καλόπιστα λέγατε και κάνατε αυτήν την κριτική στο ΕΚΑΒ, γιατί ίσως να μην είσαστε ενήμεροι ότι οι εξήντα εννέα και όχι εβδομήντα, που είπατε, κινητές μονάδες άμεσης ιατρικής βοήθειας ήδη έχουν παραδοθεί και τις έχει το ΕΚΑΒ. 'Εχουν αποκεντρωθεί πενήντα από αυτές στην επαρχία και δέκα μέσα στο Λεκανοπέδιο και αυτήν τη στιγμή υπάρχει δυνατότητα σε όλη την εθνική οδό, την ΠΑΘΕ, να υπάρχει γρήγορα μία τέτοια κινητή μονάδα μπροστά στο οποιοδήποτε ατύχημα. 

Ασφαλώς δεν λέμε ότι τελειώνει εκεί το πρόβλημα. Ξέρετε ότι είναι στη διαδικασία αυτήν τη στιγμή του διαγωνισμού η προμήθεια άλλων εκατόν πενήντα ασθενοφόρων κοντά στις εκατοντάδες ασθενοφόρα που έχει προμηθευτεί επί κυβερνήσεων του ΠΑΣΟΚ το ΕΚΑΒ. Και δεν θέλω να κάνω σύγκριση ούτε θα αναφερθώ καθόλου στο τι έγινε στη διακυβέρνηση της χώρας από σας. Γιατί νομίζω ότι αυτά θα πρέπει να τα ξεπεράσουμε όλοι μας κάποτε και να μην μένουμε στο τι έγινε πριν και ποιος έφταιγε πριν, αλλά να δούμε από εδώ και μπρος τι θα κάνουμε. 

Επίσης μιλήσατε για τα ελικόπτερα και τα αεροπλάνα. Η διαδικασία του διαγωνισμού έχει προχωρήσει. Η διακομματική επιτροπή της Βουλής για τα ελικόπτερα έχει συμφωνήσει. 

Εκείνο που προβλέπεται από την προκήρυξη είναι ότι από τη στιγμή που θα υπογραφεί η σύμβαση, σ'ένα χρόνο θα παραδοθεί το πρώτο ελικόπτερο και σε άλλους έξι μήνες τα υπόλοιπα τρία. Αυτό σημαίνει ότι στο τέλος του 1999 -και αυτό αποτελεί δέσμευση- θα έχουμε το πρώτο ελικόπτερο και στα μέσα του 2000 θα έχουμε τα υπόλοιπα τρία. 

'Ομως εσείς λέτε ότι αυτήν τη στιγμή δεν έχουμε δυνατότητα και δεν κάνουμε αεροδιακομιδές ή δεν μισθώνουμε κλπ. 'Εχουν γίνει δυόμισι χιλιάδες αεροδιακομιδές από το Αιγαίο με ελικόπτερα της Ολυμπιακής, του Πολεμικού Ναυτικού, της Αεροπορίας και του Στρατού, όπως έχουν γίνει και πάρα πολλές απ'αυτές με αεροπλάνα της Ολυμπιακής. Υπάρχει σε ετοιμότητα στο ΕΚΑΒ, στο αεροδρόμιο του Ελληνικού, ομάδα έμπειρων γιατρών οι οποίοι μαζί με το πλήρωμα αποτελούν το στελεχιακό δυναμικό που θα πάει να κάνει την αεροδιακομιδή. Δεν υπάρχει επομένως η καθυστέρηση που υπήρχε παλιά να ειδοποιήσουν από το τάδε νοσοκομείο κάποιος γιατρός να συνοδεύσει τον άρρωστο. Αυτές οι αεροδιακομιδές γίνονται. Θα σας πω όμως και κάτι άλλο, που εδώ φταίει η κακή μας οργάνωση. 

Απ'τις αεροδιακομιδές που γίνονται, το 35% έρχεται στα νοσοκομεία των Αθηνών και βγαίνει την ίδια στιγμή, μόλις τον εξετάσουν στα εξωτερικά ιατρεία. Και αυτό είναι ένα πρόβλημα. 'Ενα παρόμοιο περιστατικό που δημιούργησε και θόρυβο στον Τύπο, έγινε στο Καστελόριζο πριν από λίγες μέρες. Θα διαβάσατε για κάποιο παιδί που πέρασε απέναντι για να δεχθεί περίθαλψη από κάποιο νοσοκομείο της Τουρκίας. Αυτό το παιδί είχε γαστρεντερίτιδα. Του είπαν οι γιατροί ότι δεν χρειάζεται να διακομισθεί. Πήγε απέναντι και ξαναγύρισε βέβαια την ίδια μέρα πίσω. 

'Εχουμε ένα πρόβλημα ακόμη στα νησιά. Μπορώ να σας διαβεβαιώσω ότι το πρόβλημα αυτό δεν θα το έχουμε τους επόμενους τρεις μήνες. Αναφέρομαι στην κάλυψη κάποιων νησιών που δεν έχουν κέντρο υγείας, που δεν έχουν νοσοκομείο, και είναι άγονες όλες οι προκηρύξεις για την κατάληψη των θέσεων από αγροτικούς γιατρούς ή για εκπλήρωση υποχρέωσης υπαίθρου ή για θητεία πενταετή. Αυτό το θέμα επειδή είμαστε σε μια συνεργασία με το Υπουργείο Εθνικής 'Αμυνας πιστεύουμε ότι θα μπορέσει να καλυφθεί από στρατιωτικούς γιατρούς, μέχρι τότε που θα βρεθεί γιατρός με ηυξημένα κίνητρα να πάει να διεκδικήσει και να καταλάβει τη θέση. 

'Ερχομαι όμως στα θέματα που θίγετε με την επερώτησή σας. 'Εχετε βάλει σαν πρώτο θέμα νομίζω το θέμα του νέου μισθολογίου και ότι οι γιατροί θα πάρουν λιγότερα λεφτά και ότι η Κυβέρνηση, εν πάση περιπτώσει, περικόπτει δαπάνες απ'την υγεία. Εδώ πιστεύω ότι πραγματικά δεν έχετε σωστή πληροφόρηση. Θα σας πω με δυο κουβέντες για να καταλάβετε τι γινόταν το 1997 και πώς πληρώνονταν οι γιατροί και πώς πληρώνονται φέτος. 

Το 1997, λοιπόν, οι γιατροί του ΕΣΥ πήραν συνολικά εκατόν σαράντα εννιά δισεκατομμύρια (149.000.000.000) δραχμές. Φέτος θα πάρουν εκατόν ενενήντα ένα δισεκατομμύρια (191.000.000.000) δραχμές. Δηλαδή, θα πάρουν σαράντα δύο δισεκατομμύρια (42.000.000.000) δραχμές παραπάνω. Αυτά, μέχρι τελευταίας δραχμής, κύριε Μιχαλολιάκο, και θα μπορέσετε να το βεβαιώσετε ότι έγιναν στις αρχές του επόμενου χρόνου όταν θα πάρετε τα στοιχεία απ'όλα τα νοσοκομεία της χώρας και θα δείτε τι έχουν πληρωθεί. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Πόσοι γιατροί προσλήφθηκαν; 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Σας παρακαλώ. Στη δευτερολογία μου, θα σας απαντήσω σε ό,τι θέλετε. 

ΒΑΣΙΛΕΙΟΣ ΜΙΧΑΛΟΛΙΑΚΟΣ: Είναι δέκα χιλιάδες νέα στελέχη. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ! 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Τα σαράντα δύο δισεκατομμύρια (42.000.000.000) δρχ. επιπλέον αντιπροσωπεύουν μια αύξηση πάνω από 27%. Πού είναι όμως το πρόβλημα; Από τα χρήματα αυτά που έπαιρναν πέρυσι, από τα εκατόν πενήντα δισεκατομμύρια (150.000.000.000) δραχμές -για να στρογγυλέψουμε το ποσό- τα εβδομήντα πέντε δισεκατομμύρια (75.000.000.000) δραχμές τα μισά δηλαδή σε τακτικές αποδοχές και τα άλλα μισά σε υπερωρίες ή εφημερίες. 

Οι γιατροί διεκδίκησαν και πάλεψαν γι'αυτό να αυξηθούν οι τακτικές τους αποδοχές. Και οι τακτικές τους αποδοχές από τα εβδομήντα πέντε δισεκατομμύρια (75.000.000.000) δρχ. έφθασαν στα εκατόν είκοσι πέντε δισεκατομμύρια (125.000.000.000) δραχμές. Δηλαδή είχαμε μια αύξηση 66% . Και αυτήν την αύξηση, γιατί την ήθελαν και δεν ζητούσαν να πάνε ισοδύναμα οι εφημερίες... 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Λιγότερα παίρνουν, κύριε Υπουργέ. Υπάρχουν εκκαθαριστικά. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ πάρα πολύ, αφήστε τον κύριο Υπουργό να ολοκληρώσει τις σκέψεις του. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Εγώ σας μιλάω με απόλυτους αριθμούς. Δηλαδή τι έπαιρναν πέρυσι οι γιατροί και τι παίρνουν φέτος. Δεν σας είπα τι παίρνει ο κάθε γιατρός χωριστά. Γιατί εσείς αναφέρεσθε -και σωστά κάνετε- σε κάποιον που μπορεί να πήρε λιγότερα, εγώ μπορεί να αναφερθώ σε κάποιον που πήρε πολύ περισσότερα απ'αυτά. 

Επομένως βλέπουμε ότι το νέο μισθολόγιο έδωσε πενήντα δισεκατομμύρια (50.000.000.000) δραχμές παραπάνω. Στα εβδομήντα πέντε δισεκατομμύρια (75.000.000.000) δραχμές προσετέθησαν πενήντα δισεκατομμύρια (50.000.000.000) δραχμές. 'Εχουμε μια αύξηση 66%. 

Η αύξηση αυτή, λοιπόν, 66%, επέφερε και μια αύξηση του ωρομισθίου που θα συμπαρέσυρε και τις εφημερίες. 'Ηταν δεδομένο ότι δεν μπορούσες να μιλήσεις πλέον ότι ο ίδιος αριθμός των γιατρών που πέρυσι φαινόταν στους πίνακες εφημεριών θα είναι και φέτος, γιατί εκεί ήταν πλασματικές εφημερίες και το ήξεραν οι γιατροί. 'Ετσι δεν θέλησαν οι ίδιοι -και προς τιμήν τους- να συνεχιστεί το καθεστώς των πλασματικών εφημεριών. 

Υπήρξε, λοιπόν, ένα μεσοδιάστημα από τη στιγμή που ψηφίστηκε ο νόμος, μέχρι τη στιγμή που εκδόθηκε η κοινή 

 

 

  

Σελίδα 1482 

υπουργική απόφαση, που έκανε την κατανομή των ποσών ανά νοσοκομείο για τις εφημερίες και την έγκριση των προγραμμάτων εφημεριών των νοσοκομείων και υπήρξε και ένα χρονικό διάστημα από την πρώτη του έτους μέχρι τότε που ψηφίστηκε ο νόμος, όπου όμως είχαν δοθεί σωστές οδηγίες για το πώς θα πληρώνονται και οι τακτικές αποδοχές και οι εφημερίες με τα δεδομένα του περασμένου Δεκέμβρη. 

Εκεί υπάρχει διεκδίκηση από κάποιους γιατρούς οι οποίοι λένε, εμείς κάναμε εφημερίες τις οποίες τώρα, δεν μας τις πληρώνετε. Εκείνο όμως που ζητώ και έδωσα και κατάλαβε το ιατρικό συνδικαλιστικό κίνημα των νοσοκομειακών γιατρών είναι να εμπεδώσω μια πολύ καλή σχέση και συνεργασία μαζί τους διότι όσο εξαρτάται, κύριοι συνάδελφοι, από μας όλους το αν θα βρούμε μια κοινή γλώσσα και αν θα βρούμε τις τομές που πρέπει να γίνουν στο χώρο της υγείας για να περπατήσει, αυτό εξαρτάται απ'αυτούς που είναι λειτουργοί υγείας και κύρια από τους γιατρούς. Υπήρξε, λοιπόν, μια συνεννόηση μαζί τους να γίνει εκκαθάριση όλων των αποδοχών τους και των τακτικών και των πρόσθετων αμοιβών. 'Εδωσα εντολές σ'όλα τα νοσοκομεία, αλλά και στο ΚΥΙΚΙ το οποίο στηρίζει απ'ό,τι ξέρετε μηχανογραφικά τα μισά περίπου νοσοκομεία της Αττικής μέχρι 15 Δεκεμβρίου να έχει τελειώσει αυτή η δουλειά και οι γιατροί να έχουν πάρει μέχρι τελευταίας δραχμής τα χρήματα, τα οποία με τις κοινές υπουργικές αποφάσεις κατανέμονται στα νοσοκομεία για την κάλυψη των εφημεριών και φυσικά για τις τακτικές τους αποδοχές. 

Παράλληλα έχει συγκροτηθεί μια ομάδα δουλειάς η οποία αποτελείται από εκπροσώπους των φορέων των νοσοκομειακών γιατρών, από προέδρους νοσοκομείων και από στελέχη του Υπουργείου του δικού μας και του Υπουργείου Οικονομικών, ώστε να επεξεργαστούν ένα αξιόπιστο σύστημα κατανομής των πρόσθετων αμοιβών ανά νοσοκομείο, πιθανότατα ανά ειδικότητα μέσα στο νοσοκομείο, γιατί όλοι μας ξέρουμε ότι υπάρχουν μάχιμες ή λιγότερο μάχιμες ειδικότητες στα νοσοκομεία και αυτό το αξιόπιστο σύστημα κατανομής να εφαρμοστεί από την πρώτη του έτους. Οι γιατροί βέβαια επιφυλάσσονται να διεκδικήσουν με όποιο τρόπο οι ίδιοι εκτιμήσουν, κάποιες εφημερίες τις οποίες λένε ότι ορισμένοι -όχι όλοι- τις έκαναν και δεν θα τις πληρωθούν. 

Αυτό είναι ένα άλλο θέμα. Δεν είναι θέμα που μας απασχολεί αυτήν τη στιγμή. Πρέπει να καταγραφούν πρώτα ποια είναι αυτά τα επιπλέον. Και εδώ θα ήθελα να σας πω ότι οι ενώσεις των νοσοκομειακών γιατρών μας φέρνουν στοιχεία λέγοντας ότι παραδείγματος χάριν στην Αττική με ένα δισεκατομμύριο (1.000.000.000) δραχμές, στη Θεσσαλονίκη με δύο δισεκατομμύρια (2.000.000.000) δραχμές παραπάνω, λύνεται το πρόβλημα. Τα δικά μας στοιχεία του Υπουργείου, δίνουν άλλα νούμερα. Σε άλλη ένωση ότι χρειάζονται ίσως περισσότερα για να λυθεί το πρόβλημα, όπως οι ίδιοι οι γιατροί βάζουν το πρόβλημα της κάλυψης των εφημεριών και σε άλλες ενώσεις, ότι χρειάζονται περισσότερα. 

Εν πάση περιπτώσει, μετά την καταγραφή αυτών των εφημεριών που δεν έχουν πληρωθεί στους γιατρούς μετά την εξόφληση των χρημάτων πού είναι να τους κατανεμηθούν με τις κοινές υπουργικές αποφάσεις, θα δούμε πού εντοπίζεται το πρόβλημα και ποια μέτρα πρέπει να πάρουμε. 

Παράλληλα όπως σας είπα, από την πρώτη του έτους θα ισχύσει ένα σύστημα εφημεριών στα νοσοκομεία, το οποίο θα το αποφασίσουμε, αφού πρώτα πάρουμε το πόρισμα της επιτροπής, που το παραδίδει την ερχόμενη εβδομάδα. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Η επιτροπή αυτή έπρεπε να είχε γίνει πριν από το μισθολόγιο, όχι μετά. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας):'Ενα δεύτερο θέμα που βάλατε είναι για τα οικονομικά των νοσοκομείων. Βέβαια ήταν πολύ θετικό, που το 1997 υπήρξε αυτή η ρύθμιση των χρεών των νοσοκομείων, που ήταν εκατόν ενενήντα τέσσερα ή εκατόν ενενήντα επτά δισεκατομμύρια, αν θυμάμαι καλά. Αλλά από τότε, σας πληροφορώ, τα νοσοκομεία δεν έχουν συσσωρεύσει επιπλέον χρέος. 

Είναι γεγονός αυτό που είπατε για τα εβδομήντα δισεκατομμύρια (70.000.000.000), αλλά παράλληλα υπάρχουν εβδομήντα δύο δισεκατομμύρια (72.000.000.000) ανείσπρακτα από ταμεία, είναι δυο δισεκατομμύρια (2.000.000.000) παραπάνω. Τα εβδομήντα δύο δισεκατομμύρια (72.000.000.000), λοιπόν, τα χρωστούν τα ασφαλιστικά ταμεία και το δημόσιο στα διάφορα νοσοκομεία και δεν έχουν εισπραχθεί. 

Δεν θέλω να σας κουράσω και να παρουσιάσω εδώ καταστάσεις από νοσοκομεία. Φανταστείτε όμως ότι ένα μόνο νοσοκομείο, το "ΘΕΑΓΕΝΕΙΟ", που μου έστειλε αναλυτική κατάσταση -γιατί έχω ζητήσει από όλα τα νοσοκομεία-έχει πιστοποιήσει στα διάφορα ταμεία οφειλές από νοσήλια -και κάποιες απ'αυτές είναι από το Γενάρη- ύψους τεσσεράμισι δισεκατομμυρίων (4.500.000.000), ενώ εβδομήντα δύο δισεκατομμύρια (72.000.000.000) είναι για τα νοσοκομεία όλης της χώρας. 

Βέβαια αυτό δεν σημαίνει ότι τα οικονομικά των νοσοκομείων και η διοίκηση τους και η διαχείριση είναι άριστη. Ασφαλώς και δεν είναι άριστη και ασφαλώς εκεί στοχεύουμε να πάρουμε μέτρα. 'Ενα απ'αυτά τα μέτρα ήταν η τοποθέτηση γενικών διευθυντών σε τριάντα νοσοκομεία της χώρας, που έγινε η προκήρυξη. Το θέμα των γενικών διευθυντών το θίξατε και σεις. 

Θα μου επιτρέψετε σήμερα να επιφυλαχθώ να σας πω τη θέση μου, γιατί είμαι στο στάδιο της ενημέρωσης για τις δεσμεύσεις που υπάρχουν, τις νομικές συνέπειες που θα μπορούσε να έχει μία κύρωση του πίνακα που καταρτίστηκε από την επιτροπή. Ασφαλώς νομίζω ότι όλοι μας θέλουμε στα νοσοκομεία να πάνε όσο γίνεται αξιολογότερα στελέχη, τα οποία θα αναλάβουν τη διοίκηση του νοσοκομείου. 

Θα δούμε και ένα άλλο πρόβλημα, που πιστεύω ότι σας είχε απασχολήσει, όταν συζητιόταν στη Βουλή το θέμα της ενδεχόμενης διαρχίας με την παρουσία του γενικού διευθυντή, του μάνατζερ και του διοικητικού συμβουλίου του νοσοκομείου. Θα δούμε πώς θα μπορούσε να λυθεί κατά τον καλύτερο τρόπο. Θα πρέπει να προχωρήσουμε όσο γίνεται πιο γρήγορα στην εγκατάσταση τέτοιων ικανών διοικητικών στελεχών στο νοσοκομείο, που θα μπορέσουν αρκετά -και όχι όλα από τα κακώς κείμενα σήμερα στη διοίκηση και διαχείριση- να τα φέρουν σε αίσιο πέρας. 

Θα ήθελα να πω ότι είμαστε η μόνη χώρα στην Ευρωπαϊκή 'Ενωση αυτήν τη στιγμή, που έχουμε ένα έλλειμμα στην είσπραξη νοσηλίων από ασφαλιστικά ταμεία και ασφαλιστικούς οργανισμούς για νοσηλεία Ευρωπαίων πολιτών. Είμαστε η μόνη χώρα, που παρέχουμε δωρεάν νοσηλεία σε Ευρωπαίους πολίτες και όχι μόνο. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Αν δεν έχουμε κοστολογημένη την ιατρική πράξη, καλά μας κάνουν. 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, θα πάρετε το λόγο να δευτερολογήσετε όλοι σας. Εσείς οι γιατροί, είσθε άλλωστε συγκρατημένοι ως εκ του επαγγέλματος. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Στον τομέα της οργάνωσης ή της αναβάθμισης των νοσοκομείων, σας είπα και στην εισαγωγή που έκανα ότι γίνεται ένα τεράστιο έργο σε όλην την Ελλάδα. Ασφαλώς πρέπει να γίνουν περισσότερα. 

Εμείς πιστεύουμε ότι θα μπορέσουν να γίνουν περισσότερα. Δεν θα περιοριστούμε στα τετρακόσια δισεκατομμύρια (400.000.000.000) του δευτέρου Κοινοτικού Πλαισίου Στήριξης, που είναι σε εξέλιξη και που ο ρυθμός απορρόφησής του, που είχε καθυστερήσει τα προηγούμενα χρόνια, τώρα είναι ικανοποιητικός. Πιστεύουμε ότι έγκαιρα, εν πάση περιπτώσει, μέσα στις προθεσμίες που προβλέπονται από το δεύτερο Kοινοτικό Πλαίσιο, θα έχει ολοκληρωθεί η απορρόφηση αυτών των κονδυλίων. 

Αλλά θα διεκδικήσουμε να υπάρξει στο τρίτο Κοινοτικό Πλαίσιο Στήριξης ένα σημαντικό κονδύλιο, όχι πλέον για να κτίσουμε καινούρια νοσοκομεία, γιατί συμφωνώ με κάποιον από σας που είπε ότι έχουμε παραπάνω νοσοκομειακές κλίνες απ' ό,τι χρειαζόμαστε, αλλά για να μπορέσουμε να αναβαθμίσουμε και τον ξενοδοχειακό, αλλά και τον ιατρικό εργαστηριακό 

 

 

  

Σελίδα 1483 

εξοπλισμό όλων αυτών των νοσοκομείων. Το νοσοκομείο βέβαια δεν είναι μόνο ο ξενοδοχειακός τομέας και ο εξοπλισμός του, είναι κύρια η στελέχωσή του με ιατρικό δυναμικό, με νοσηλευτικό, με παραϊατρικό. Εκεί όπως είπα έχουν γίνει έντεκα χιλιάδες νέες προσλήψεις, εμείς θα πρέπει να διασφαλίσουμε και κάτι άλλο που είναι πηγή πολλών προβλημάτων, κύρια στα νοσοκομεία τα νομαρχιακά. Γνωρίζετα το πρόβλημα με τις αποχωρήσεις από πολλά νοσοκομεία της επαρχίας γιατρών και νοσηλευτριών για να πάρουν μια θέση σε ένα νοσοκομείο του κέντρου και μένει κενή πολλές φορές η μοναδική θέση σε μια κλινική ενός νομαρχιακού νοσοκομείου. Εκεί, λοιπόν, πρέπει να αποδεσμευθεί από πράξεις υπουργικού συμβουλίου, από διαδικασίες ΑΣΕΠ, να προκηρύσσεται από τον φορέα η θέση, να στελεχώνεται στο συντομότερο δυνατό χρόνο με τις διαδικασίες του ν. 2190 αν αφορά νοσηλευτικό και παραϊατρικό προσωπικό και με τη δυνατότητα αυτού που έλαβε μέρος στο διαγωνισμό και έχει την αίσθηση ότι αδικήθηκε, να προσφεύγει στο ΑΣΕΠ για να δικαιωθεί. Αλλά η κατάσταση, που θα βγαίνει από το φορέα και ο πρώτος από τον πίνακα θα διορίζεται αμέσως στο νοσοκομείο, ώστε να ελαχιστοποιήσουμε το χρόνο αυτόν που μπορούν να μείνουν κενές θέσεις και ιδιαίτερα μοναδικές θέσεις μιας ειδικότητας, σε κάποια νοσοκομεία της περιφέρειας. 

'Ενα άλλο πολύ μεγάλο θέμα που το θίξατε είναι το θέμα της μηχανογράφησης: Για τη μηχανογράφηση υπάρχει έργο του Υπουργείου, ύψους επτάμισι δισεκατομμυρίων. Το έργο αυτό απαίτησε μελέτες για να μπορέσει να εξειδικευτεί και σε επίπεδο λογισμικού,για το τι πρέπει να κάνουμε για τα νοσοκομεία και το Υπουργείο, γιατί μηχανοργανώνονται και οι υπηρεσίες του Υπουργείου. Αυτές οι μελέτες έχουν παραδοθεί και η προκήρυξη των έργων θα γίνει στο πρώτο τρίμηνο του 1999. 

Αυτό αφορά πιλοτική εφαρμογή σε δεκαπέντε νοσοκομεία, δεν καλύπτει όλα τα νοσοκομεία, και τη μηχανογράνωση του Υπουργείου. Βέβαια τα λογισμικά, τα οποία θα γίνουν θα είναι ίδια λογισμικά για όλα τα νοσοκομεία και στη συνέχεια θα επιδιώξουμε από το τρίτο Κοινοτικό Πλαίσιο Στήριξης, όπου μπορώ να σας πω και με την ιδιότητα που είχα ως Υφυπουργός Εσωτερικών ότι η χώρα μας θα διεκδικήσει ένα πολύ μεγάλο κονδύλιο της τάξεως των διακοσίων δισεκατομμυρίων για να μπορέσει να ολοκληρωθεί η μηχανοργάνωση όλου του δημόσιου τομέα. Και εκεί ασφαλώς η υγεία και όταν λέω υγεία δεν αναφέρομαι μόνο στα νοσοκομεία, αναφέρομαι και στα ασφαλιστικά ταμεία, γιατί μόνο αν μηχανογραφήσεις όλο το σύστημα των παρεχόμενων υπηρεσιών υγείας σε πρωτοβάθμιο επίπεδο, θα μπορέσεις να εξασφαλίσεις σημαντικότατες οικονομίες σε σύγκριση με το σπάταλο σύστημα, που έχουμε σήμερα. Εκεί ασφαλώς εντάσσονται και τα προγράμματα τηλεϊατρικής, ξέρετε ότι κάποια από αυτά έχουν ήδη εγκατασταθεί και λειτουργούν σε κάποια νησιά, αυτά τα προγράμματα θα επεκταθούν σε όλα τα νησιά, αλλά και σε όλες τις δυσπρόσιτες περιοχές της χώρας. 

Εκπαίδευση προσωπικού. Σε κάποιους τομείς γίνεται, σε κάποιους άλλους δεν γίνεται. Το ΕΚΑΒ, ας πούμε, έχει πάρει πρωτοβουλίες, έχει εκπαιδεύσει άτομα και αυτήν τη στιγμή έχει έτοιμη τη συγκρότηση και τη λειτουργία σχολής εκπαίδευσης στελεχών και σ' αυτήν τη σχολή θα μπορούν να φοιτήσουν γιατροί, νοσηλευτές και νοσηλεύτριες, παραϊατρικό προσωπικό, ώστε να είναι σε θέση όλοι να μπορέσουν να αντιμετωπίσουν προβλήματα υγείας σε επίπεδο προνοσοκομειακής φροντίδας. 

Για την πρωτοβάθμια φροντίδα υγείας έχουμε φροντίσει να δημιουργήσουμε πολυδύναμα περιφεριακά ιατρεία στα νησιά. 'Οπως σας είπα, εκεί υπάρχει ακόμα ένα πρόβλημα με τη στελέχωσή τους. Υπάρχει μία απροθυμία των γιατρών και θα δούμε μήπως πρέπει να αυξήσουμε τα κίνητρα για να μπορέσουν να στελεχωθούν. Και αναφέρομαι σε νησιά, τα οποία δεν έχουν κέντρο υγείας και δεν έχουν νοσοκομεία. Και εκεί βέβαια, αυτό θα συνδεθεί με τη λειτουργία της τηλεϊατρικής. 

Από ό,τι ξέρετε, καθιερώσαμε και ήδει έχει ξεκινήσει η τρίμηνη εκπαίδευση των αγροτικών γιατρών. Πριν πάει ένας γιατρός και εγκατασταθεί σε αγροτικό ιατρείο περνά πλέον από τρίμηνη εκπαίδευση σε νοσοκομείο. Αυτό έχει πολύ θετικά αποτελέσματα, και ήδη έχει ανακοπεί σε σημαντικό βαθμό η αποστολή με σημειώματα του αγροτικού γιατρού ασθενών, χωρίς λόγο, στα νοσοκομεία. 

Επίσης ξέρετε ότι υπάρχει και το επιχειρησιακό σχέδιο για την εφαρμογή, πιλοτικά, δικτύων πρωτοβάθμιας φροντίδας σε έξι περιοχές, στην Ηλιούπολη, στα Μέγαρα, στη Δραπετσώνα, στο Αίγιο, στη Ζάκυνθο και στους Αμπελοκήπους της Θεσσαλονίκης. 

Σ'αυτό το θέμα, θα ήθελα να επιφυλαχθώ αυτήν τη στιγμή για το πώς θα μπορέσουν να λειτουργήσουν αυτά τα δίκτυα αποτελεσματικά. Ο νόμος προβλέπει μία συνεργασία με την αυτοδιοίκηση, με τους ασφαλιστικούς οργανισμούς και ασφαλώς, πρέπει να προηγηθεί μια κουβέντα μαζί τους και να εμπεδωθεί αυτή η συνεργασία για να μπορέσει να αποδώσει. 

Αναφερθήκατε στη στελέχωση των διοικητικών συμβουλίων των νοσοκομείων με προέδρους και είπατε για κάποιους προέδρους και ειδικά αναφερθήκατε σε έναν πρόεδρο. Σας πληροφορώ, λοιπόν, ότι γι'αυτόν τον έναν πρόεδρο ζήτησα στοιχεία, όταν διάβαζα την αναφορά σας. Και σας ρωτώ, αυτά τα στοιχεία που έχετε προσκομίσει στη Βουλή, γιατί δεν τα στέλνετε στον εισαγγελέα, αν πιστεύετε πραγματικά ότι αυτά είναι ακριβή; Αναφερθήκατε σε ποινικό μητρώο βεβαρημένο και ο άνθρωπος έχει λευκό ποινικό μητρώο. Το μόνο που ξέρω είναι ότι έχει λευκό ποινικό μητρώο. 

Ξέρετε πολλές φορές ότι συνάδελφοι εδώ μέσα στη Βουλή έχουν μηνυθεί, έχουν καταγγελθεί, έρχεται από τον εισαγγελέα αίτηση για άρση ασυλίας, ψηφίζει η Βουλή, σε πολλούς σωστά, σε κάποιους άλλους ίσως λιγότερο σωστά, να μην αρθεί η ασυλία τους. Αυτό δεν σημαίνει ότι επειδή μηνύθηκε κάποιος θα πρέπει αυτός να απομακρυνθεί από τη θέση του. 

Δεν έχει ο άνθρωπος καμία καταδίκη. Αναφερόταν σε μία καταδίκη που είχε -αλλά στο ποινικό του μητρώο δεν αναφέρθηκε- και ήταν για μια διατροφή που δεν είχε πληρώσει στη γυναίκα του. Αυτά είναι τα μόνα στοιχεία που έχω από το συγκεκριμένο φάκελο. 

Πιστεύω, ότι όσα θέματα βάλατε, κύριοι συνάδελφοι, καλύφθηκαν με την πρωτολογία μου. Θα ήθελα όμως να κλείσω τονίζοντας και πάλι την πρόθεσή μου αλλά και την έκκλησή μου για συνεργασία με όλους σας. Για να μπορέσουμε να πετύχουμε στον τομέα της υγείας -και δεν εννοώ να πετύχουμε εμείς σαν πολιτική ηγεσία- και στο σχεδιασμό που θα κάνουμε σαν χώρα για να έχουμε πιο αποδοτικές υπηρεσίες για το καλό του πολίτη. Πρέπει η υγεία να βρίσκεται εκτός πεδίου κομματικών διαπληκτισμών και αναμετρήσεων. Και πιστεύω ότι αυτή η δική σας καλόπιστη σήμερα τοποθέτηση είναι ακριβώς ταυτόσημη με τη δική μου θέση. Νομίζω ότι υπάρχουν ακόμη περιθώρια συνεργασίας και πολύ σύντομα θα έχουμε τη δυνατότητα και έξω από την Αίθουσα της Βουλής και στο Υπουργείο να τα πούμε. Με ενδιαφέρουν πάρα πολύ οι θέσεις όλων, όσων ασχολείστε με τα θέματα υγείας. 

Ευχαριστώ. 

(Χειροκροτήματα από την πτέρυγα του ΠΑ.ΣΟ.Κ.) 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να ανακοινώσω στο Σώμα ότι: 

1. Οι Υπουργοί Ανάπτυξης και Εξωτερικών, κατέθεσαν σχέδιο νόμου: "Κύρωση της Συμφωνίας τουριστικής συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Ινδίας". 

2. Οι Υπουργοί Ανάπτυξης, Εξωτερικών και Εθνικής Οικονομίας, κατέθεσαν σχέδιο νόμου: "Κύρωση της Συμφωνίας μεταξύ της Ελληνικής Επιτροπής Ατομικής Ενέργειας της Ελληνικής Δημοκρατίας και της Εθνικής Επιτροπής για τον έλεγχο πυρηνικών δραστηριοτήτων της Ρουμανίας, για την έγκαιρη γνωστοποίηση πυρηνικού ατυχήματος και την ανταλλαγή πληροφοριών σχετικών με τις πυρηνικές εγκαταστάσεις". 

Παραπέμπονται στην αρμόδια Διαρκή Επιτροπή. 

Ο κύριος Τασούλας έχει το λόγο. 

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, να σας ευχαρι-

 

 

  

Σελίδα 1484 

στήσω για την παραχώρηση της προτεραιότητας στην ομιλία και από την αρχή να πω ότι το πρόβλημα στην υγεία στη χώρα μας είναι πρόβλημα δημόσιων δαπανών και οργάνωσης του δημόσιου συστήματος της υγείας στη χώρα. Δεν είναι τυχαίο ότι οι δημόσιες δαπάνες για την υγεία δείχνουν ότι είμαστε η τελευταία απ' όλες τις χώρες της Ευρωπαϊκής 'Ενωσης στον τομέα, αυτό πλην όμως με πολύ αυξημένες ιδιωτικές δαπάνες, κύριοι συνάδελφοι. Αυτό οφείλεται, εκτός των άλλων και στο ότι υποτάσσεται η πολιτική υγείας στη γενική πολιτική, η οποία έχει ένα στόχο περιοριστικό, για να καταφέρει η χώρα να μπει στην ΟΝΕ, στο EURO κλπ. Είναι, λοιπόν, η πολιτική της Ευρωπαϊκής 'Ενωσης, η οποία έχει τέτοια κατεύθυνση, περιορισμό δηλαδή των κοινωνικών δαπανών. Αυτά θα τα πούμε και μεθαύριο στον προϋπολογισμό. Αυτό είναι η αιτία, η οποία αναγκάζει την Κυβέρνηση ή αν θέλετε επιλέγει -δεν την αναγκάζει κανείς- να κάνει τέτοια πολιτική. Και φυσικά σ' αυτό συμβαδίζει και η Νέα Δημοκρατία, η οποία την ίδια πολιτική θα ακολουθούσε αν ήταν στην κυβέρνηση, αλλά και τέτοια έκανε όταν ήταν στην κυβέρνηση και χειρότερη ακόμα. 

Το αγαθό της υγείας θεωρείται εμπόρευμα και γίνεται ολόκληρη μάχη αν θα αποκαλείται -αυτό θα το δείτε σε συνέδρια και σε σεμινάρια- ο ασθενής "πελάτης". Μάλιστα, έγινε και σχετική παρατήρηση από τον κ. Μπερνς, γιατί ακόμα στην Ελλάδα τον ασθενή τον αποκαλούμε "ασθενή" και όχι "πελάτη". 

Τα αποτελέσματα αυτής της πολιτικής, ποια είναι; Να έχουμε προβλήματα έλλειψης κλινών, όσο και αν λέγεται εδώ ότι δεν έχουμε τέτοιο πρόβλημα. Είναι εξειδικευμένο το πρόβλημα. Υπάρχουν περιοχές, όπως οι δυτικές συνοικίες της πρωτεύουσας, που δεν έχουν τα απαραίτητα νοσοκομεία. Θα σας αναφέρω ένα μεγάλο νομό, το Νομό Αιτωλοακαρνανίας, όπου με διακόσιες πενήντα χιλιάδες κατοίκους, δεν έχει ουσιαστικά νοσοκομείο, διότι δεν πρόκειται να ικανοποιηθούν οι ανάγκες με τα εκατόν είκοσι κρεβάτια που έχει το νοσοκομείο του Αγρινίου και άλλα εκατό που είναι στο Μεσολόγγι. Είναι μία περιοχή που, σύμφωνα με τα ειδικά δεδομένα, χρειάζεται περίπου χίλια κρεββάτια. 'Αντε να αφαιρέσουμε ένα ποσοστό που θα είναι οι κεντρικές υπηρεσίες, αυτό το καταλαβαίνουμε, αλλά χρειάζεται ένα νοσοκομείο τουλάχιστον εξακοσίων, επτακοσίων κλινών. Περιμένουμε εδώ να ακούσουμε ότι αυτό θα το φτιάξετε. Υπάρχουν δε και άλλες περιοχές, που έχουν τέτοια προβλήματα. Ακόμη υπάρχουν προβλήματα με παλιά νοσοκομεία ή και με νεότερα, τα οποία δεν έχουν την ανάλογη οργάνωση και τον ανάλογο εξοπλισμό. Δεν έχουν νέες μονάδες, όπως είναι οι ΜΕΘ και όχι μόνο, μονάδες τεχνητού νεφρού, στεφανιαίες μονάδες κλπ. 

Υπάρχει ένα ζήτημα εξοπλισμού των νοσοκομείων, ακόμα και στην Αθήνα. 'Εχω τελευταία περιστατικό στο ΚΑΤ. Είναι χαλασμένος, λέγει, ο αξονικός τομογράφος και είναι όμως γύρω-γύρω καμιά δεκαριά. Αυτό δείχνει την σύνδεση δημόσιου και ιδιωτικού τομέα και ποιος λυμαίνεται τον άλλον. Καταλαβαίνετε! 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Το δημόσιο θέλει λίγο λάδωμα για να λειτουργήσει. 

ΑΠΟΣΤΟΛΟΣ ΤΑΣΟΥΛΑΣ: 'Αλλο πρόβλημα βάζω εγώ. 

Υπάρχουν προβλήματα στην πρωτοβάθμια φροντίδα υγείας από άποψη υποδομής. Στις πόλεις δεν υπάρχει δημόσια πρωτοβάθμια φροντίδα υγείας οργανωμένη. Είναι αυτή των ταμείων και καταλαβαίνετε σε ποιο επίπεδο είναι. Αλλά και στην ύπαιθρο, που είναι τα κέντρα υγείας, ήδη έχουν εγκαταλειφθεί και από άποψη υποδομής και εξοπλισμού, αλλά και από άποψη λειτουργικότητας πια με το σύστημα αυτό των αμοιβών κλπ. 

Και το ΕΚΑΒ έχει σοβαρά προβλήματα και συνολικά δεν είναι οργανωμένο κατά τρόπο τέτοιο, που να λειτουργεί ικανοποιητικά και να προσφέρει υπηρεσίες στον άρρωστο. 

Στο χώρο του προσωπικού έχουμε ανεπάρκεια συνολικά είτε είναι γιατροί είτε είναι νοσηλευτικό είτε είναι άλλο προσωπικό, στον αριθμό. Καταστρέφεται το παραγόμενο προσωπικό. Υπάρχει προσωπικό νοσηλευτικό, υπάρχει προσωπικό ιατρικό, στη χώρα, αλλά αφού δεν προσλαμβάνετε με τα χρόνια καταστρέφεται. Και θα έχουμε σιγά-σιγά και τέτοιο πρόβλημα. 'Εχουμε πρόβλημα πώς λειτουργεί αυτό το προσωπικό, το καθηκοντολόγιο και όπως θα πούμε παρακάτω για τις εφημερίες των γιατρών. Το καθηκοντολόγιο αφορά το νοσηλευτικό προσωπικό με αποτέλεσμα να μην αποδίδει. Το προσωπικό έχει σοβαρότατα προβλήματα αμοιβών ανθυγιεινής εργασίας κλπ. 

Προβλήματα από τις χαμηλές δαπάνες δημιουργούνται με τα χρέη των νοσοκομείων. Τα νοσήλεια ούτε θα δώσουν λύση και θα καταχρεώσουν τα ταμεία. Και φυσικά δεν πρόκειται να σωθούν τα νοσοκομεία της χώρας από το τι θα πληρώσουν οι διάφοροι ξένοι πολίτες άλλων χωρών, που ας πληρώσουν, αλλά εάν αναφέρεστε εδώ και στην περίπτωση της Αλβανίας, αυτοί δεν έχουν τη δυνατότητα να πληρώσουν και να ενισχύσετε τα νοσοκομεία των Ιωαννίνων για να κάνουν αυτήν τη δουλειά. 

Αποτέλεσμα έχουμε τη χαμηλή λειτουργικότητα. Υπάρχει το ζήτημα των εφημεριών. Νοσοκομεία χωρίς εφημερίες -γιατί γίνεται και τέτοιος λόγος- δεν μπορεί να λειτουργήσουν. Το κυκλικό ωράριο που είναι παλιά ιστορία δεν μπορεί να εφαρμοστεί και δεν πρέπει να περάσει και από το παράθυρο, "ξέρετε είναι η αξονική, είναι τα εργαστήρια, να το περάσουμε από εκεί". Τα νοσοκομεία πρέπει να λειτουργήσουν στο πρωϊνό ωράριο και με το σύστημα των εφημεριών, σε εικοσιτετράωρη βάση. 

Οι εφημερίες, όπως γίνονται, δεν γίνονται με βάση τις πραγματικές ανάγκες και έχει πολλές πλευρές αυτό το ζήτημα. Και οι ανάγκες όταν καθορίζονται, σύμφωνα με την κατάσταση που επικρατεί στα νοσοκομεία, δεν εγκρίνονται από το Υπουργείο. 'Εγιναν σύμφωνα με τις ανάγκες αυτές που έφεραν οι επιστημονικές επιτροπές, τα διοικητικά συμβούλια κατά κανόνα και όχι μόνο οι διευθύνσεις των τμημάτων. Αλλά δεν εγκρίνονται τα κονδύλια για τις εφημερίες. 

Τώρα υπάρχει ένα ζήτημα επειδή γίνεται λόγος και υπάρχει επιτροπή λέει ο Υπουργός, της διαφορετικότητας των αναγκών. Χώρισε σε Α', Β',Γ' ζώνη τα νοσοκομεία το Υπουργείο. Αλλά με το να τα χωρίζεις, δεν λύνεις τα προβλήματα. Τα προβλήματα των μικρών νοσοκομείων στο σύστημα των εφημεριών, προβλήματα των νοσοκομείων που έχουν κάθε μέρα, προβλήματα στην επαρχία, είναι διαφορετικά σε ποιότητα και σε ποσότητα απ'ό,τι είναι τα προβλήματα μεγάλων νοσοκομείων που είναι δύο και τρία και τέσσερα νοσοκομεία και μπορούν να εναλλάσσονται στις εφημερίες. Και όπως καθιερώθηκε η εφημερία ετοιμότητος, θα αποτελέσει τελικά την πέτρα του σκανδάλου και σε μερικές περιπτώσεις μπορεί να αποτελέσει εύνοια αυτό το πράγμα για κάποιους και σε μερικούς άλλους θα αποτελέσει την καταθλιπτική μηχανή που θα τους εξουθενώσει, εκεί που είναι τα τμήματα ενός, δύο ή και τριών γιατρών. Θα τους εξουθενώσει και από άποψη προσφοράς υπηρεσίας και από άποψη αμοιβών. 

'Ενα ζήτημα το οποίο θα πρέπει να αναφερθεί εδώ, κύριε Υπουργέ, είναι το ζήτημα του συνολικού χρόνου εργασίας. 'Εγινε πολύς λόγος για τις πλασματικές εφημερίες. 'Εχω την εντύπωση ότι οι γιατροί είδαν το τυρί και δεν είδαν τη φάκα, με αυτό το ζήτημα. Τους λέγαμε ότι σας γράφουμε ενενήντα ώρες την εβδομάδα συνολικό χρόνο εργασίας, εσείς θα κάνετε τις εβδομήντα και να θεωρήσετε ότι είστε και ευνοημένοι. Αυτοί έβλεπαν ότι τάχα κλέβανε τις είκοσι ώρες, αλλού τριάντα , αλλού δέκα, αλλού τίποτε και δεν έβλεπαν ότι εργάζονται πενήντα πέντε, εξήντα, εβδομήντα ώρες. Αυτό θα προκύψει έντονα, γρήγορα και βγάζει ένα θέμα. Δεν μπορεί να ανεχθούν αιώνια να δουλεύουν οι άνθρωποι πενήντα και εξήντα και εβδομήντα ώρες. Ποιος πληρώνει όλη αυτήν την κατάσταση; Την πληρώνει ο ασθενής, η κακή λειτουργία του συστήματος. 

Για το ζήτημα των εφημεριών και των κινητοποιήσεων θέλουμε να πούμε ότι οι τακτικές αποδοχές πράγματι αυξήθηκαν, όχι όμως στο ποσοστό που λέτε. Οι συνολικές όμως αποδοχές και ο τρόπος με τον οποίο πληρώνονταν μέχρι τώρα οι γιατροί δεν αυξάνονται σε όλους. 'Ισως σε μερικούς να αυξάνονται, υπάρχουν άλλοι που δεν αυξάνονται. 

 

 

  

Σελίδα 1485 

Είναι ένα σοβαρό ζήτημα το οποίο πρέπει να δείτε, πέραν του ότι θα έχετε προβλήματα λόγω ελλειμμάτων, νομικών και ανεπαρκειών στο αν θα πληρώσετε, πώς θα πληρώσετε, με ποιες εγκυκλίους, με ποιους συμψηφισμούς κλπ. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Τελειώνω αμέσως, κύριε Πρόεδρε. 

Να πω μια κουβέντα για τους ελεύθερους επαγγελματίες που έχουν πρόβλημα με τις αμοιβές τους -εδώ και επτά χρόνια δεν έχουν αναπροσαρμοσθεί οι αμοιβές στο δημόσιο- και με το τι τους παίρνουν μέσω των αντικειμενικών κριτηρίων. Φυσικά μεγάλα προβλήματα έχουν οι νέοι γιατροί που είναι άνεργοι, που έχουν προβλήματα ειδίκευσης, μετεκπαίδευσης κλπ. 

Τι πρέπει να γίνει; Να γίνει αύξηση δαπανών. Να γίνουν νέα νοσοκομεία εκεί που χρειάζονται. Να ολοκληρωθούν αυτά που βρίσκονται σε κάποια εξέλιξη. Να οργανωθεί η πρωτοβάθμια φροντίδα υγείας και στις πόλεις που δεν υπάρχει τίποτα. Δεν φτάνει να λέμε ότι υπάρχει πιλοτικό πρόγραμμα. Πρόγραμμα μπορεί να υπάρχει, υποδομή όμως δεν υπάρχει. Τίποτα δεν υπάρχει. Χρειάζονται νέοι οργανισμοί που να υπακούουν στις ανάγκες του σήμερα. 

Να οργανωθεί το ΕΚΑΒ, να αυξηθεί το προσωπικό. Να αυξηθεί το ιατρικό προσωπικό ειδικά στα νοσοκομεία της επαρχίας. Ουδέν κακόν αμιγές καλού. Μην τα θέλουμε όλα δικά μας. Εφόσον είναι απομονωμένα τα νοσοκομεία της επαρχίας και θέλουμε να λειτουργήσουν, πρέπει να δούμε ότι χρειάζονται περισσότερο ιατρικό προσωπικό, γιατί μερικές φορές θα έχουμε και τέτοια προβλήματα, όταν δεν μπορούν να απασχολούνται ολοκληρωτικά. 

Για να γίνουν όλα αυτά -να μη φάω άλλο χρόνο, εξάλλου από αυτά που είπα βγαίνει τι χρειάζεται- χρειάζεται ένα ρωμαλέο συνδικαλιστικό κίνημα των υγειονομικών που θα συνδέεται όμως και με το κίνημα όλων των γιατρών. Χρειάζεται τελικά, να υποταχθεί αυτό το κίνημα στο αντιιμπεριαλιστικό, αντιμονοπωλιακό δημοκρατικό μέτωπο, γιατί από εκεί γεννιούνται όλα τα προβλήματα των χαμηλών δαπανών κλπ. και αυτό είναι στο χέρι των εργαζομένων στο χώρο της υγείας να το κάνουν. Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Η κ. Αλφιέρη έχει το λόγο. 

ΣΤΥΛΙΑΝΗ ΑΛΦΙΕΡΗ: Κυρίες και κύριοι συνάδελφοι, πριν προχωρήσω στην ομιλία μου, μπαίνω στον πειρασμό να κάνω τρεις επισημάνσεις: 

Η μία επισήμανση είναι πόσο ενδιαφέρον έχουν τα θέματα της υγείας που συζητάμε, όταν ακόμα και οι επερωτώντες συνάδελφοι Βουλευτές απουσιάζουν από την Αίθουσα. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Εδώ είναι. 

ΠΡΟΕΔΡΕΥΩΝ (Νικόλαος Κατσαρός): Αυτό μην το λέτε, γιατί η κατηγορία σας βαρύνει όλους. Είσθε αυτήν τη στιγμή ένας από κάθε κόμμα. 

ΣΤΥΛΙΑΝΗ ΑΛΦΙΕΡΗ: Και οι κύριοι συνάδελφοι του ΠΑΣΟΚ δεν είναι εδώ. 

(Θόρυβος στην Αίθουσα) 

ΠΡΟΕΔΡΕΥΩΝ (Νικόλαος Κατσαρός): Παρακαλώ! 

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, θα ήθελα να πω και κάτι: Εμείς σαν Αντιπολίτευση μπορεί να δικαιολογηθούμε γιατί τα δύο μεγάλα κόμματα μας αγνοούν τόσο κάθε μέρα που αισθανόμαστε περιθωριακοί. 

ΠΡΟΕΔΡΕΥΩΝ (Νικόλαος Κατσαρός): Αυτό μην το σχολιάζετε. Δεν έχετε κανένα συμφέρον να το σχολιάζετε. Αυτό πρέπει να το καταλάβετε. 

ΣΤΥΛΙΑΝΗ ΑΛΦΙΕΡΗ: 'Εχουμε, δεν έχουμε συμφέρον, αυτή είναι η πραγματική εικόνα και είναι δυσάρεστη. 

ΠΡΟΕΔΡΕΥΩΝ (Νικόλαος Κατσαρός): Το λέτε για να γράφουν αύριο εναντίον σας, εναντίον όλων χωρίς καμία διάκριση; 

ΣΤΥΛΙΑΝΗ ΑΛΦΙΕΡΗ: 'Οχι εναντίον μας. 

Για να αναβαθμισθεί το Ελληνικό Κοινοβούλιο καλό θα είναι, πρώτον να ληφθεί υπόψη ότι υπάρχουν πέντε κόμματα και δεύτερον ότι συζητούμε τόσο σοβαρά θέματα και πρέπει να είμαστε όλοι εδώ. 

Θα καταθέσω, λοιπόν,τις προτάσεις μου και την εμπειρία μου αν θέλετε, 

κύριοι συνάδελφοι, από τα θέματα υγείας που απασχολούν την περιοχή του Πειραιά. Θα καταθέσω εάν θέλετε την εμπειρία που έχει ο Συνασπισμός, που ασχολείται με τα θέματα αυτά, σε όλην τη χώρα. Εξάλλου είναι γνωστή σε όλους η κατάσταση που επικρατεί στη δημόσια υγεία, είτε είναι πρωτοβάθμια είτε είναι δευτεροβάθμια. 

Αυτήν τη στιγμή οι νοσοκομειακοί γιατροί, με τις νεοφιλελεύθερες πολιτικές της Κυβέρνησης που έχουν βάλει στο μάτι το Εθνικό Σύστημα Υγείας, βρίσκονται σε κινητοποιήσεις με αφορμή την περικοπή των εφημεριών τους. 

Η Κυβέρνηση σε μία ευρύτερη πολιτική ιδιωτικοποιήσεων υποβαθμίζει σταθερά τη δημόσια περίθαλψη. Απόδειξη αυτού είναι ότι κάθε χρόνο αυξάνεται ο αριθμός των ιδιωτικών διαγνωστικών κέντρων και των κλινικών και αυξάνονται οι δαπάνες των ασφαλιστικών ταμείων για παρακλινικές εξετάσεις και νοσήλεια και τέλος, πολλαπλασιάζονται τα ασφαλιστικά πακέτα ιδιωτικών εταιρειών για την υγεία. 

Αναφέρω ενδεικτικά, κύριοι συνάδελφοι, ότι γύρω από το αντικαρκινικό νοσοκομείο "ΜΕΤΑΞΑ" πέρυσι λειτουργούσαν δέκα διαγνωστικά ιδιωτικά κέντρα. Ταυτόχρονα όμως, μέσα στο "ΜΕΤΑΞΑ" τρεις κλινικές δεν λειτουργούσαν, γιατί δεν υπήρχαν οι επικεφαλής γιατροί, δεν είχαν γίνει οι ανάλογοι διορισμοί. Επίσης στο νοσοκομείο "ΜΕΤΑΞΑ" δεν λειτουργούσε αξονικός τομογράφος. 

'Εχουμε κάνει προσπάθειες εδώ και δύο χρόνια με ερωτήσεις και επερωτήσεις για να αγοραστεί ο περίφημος αξονικός τομογράφος, αλλά μέχρι σήμερα δεν έχει αγοραστεί. Πιστεύω ότι δεν είναι τυχαία επιλογή αυτή, κύριοι συνάδελφοι. Νομίζω ότι όσο γραφειοκρατικό και να είναι το σύστημα ένας αξονικός τομογράφος μπορεί να αγοραστεί. 

Η εμπειρία του Ιδρύματος Παπαγεωργίου δεν είναι πολύ μακριά μας για να μας θυμίσει ότι η Κυβέρνηση, όχι μόνο ενισχύει, μέσα από την υποβάθμιση του Εθνικού Συστήματος Υγείας, τον ιδιωτικό τομέα, αλλά παράλληλα διαμορφώνει όρους ιδιωτικοοικονομικής λειτουργίας σε δημόσιας λειτουργίας νοσοκομεία. Αυτό που σιωπηρά ομολογείται, είναι ότι η υγεία αποτελεί προνομιακό χώρο για ανάπτυξη επιχειρηματικής δραστηριότητας, εξασφάλισης κέρδους και εξυπηρέτησης ποικιλώνυμων συμφερόντων. 

Σε αυτήν την κατεύθυνση τα δημόσια νοσοκομεία σταθερά εγκαταλείπονται και οι εργαζόμενοι γιατροί και λοιπό προσωπικό οδηγούνται σε αδιέξοδο. Ας δούμε, όμως, ποια ακριβώς είναι σήμερα η κατάσταση στη δευτεροβάθμια περίθαλψη υγείας. 

Οι ελλείψεις προσωπικού είναι τραγικές σε πολλά νοσοκομεία, ενώ έχει αποδειχθεί ότι οι θέσεις που προκηρύχθηκαν το 1995 και φέτος με τις διαδικασίες του ν. 2190 δεν κάλυψαν τις ανάγκες. Με την ευκαιρία αυτή θέλω να πω και κάτι άλλο, αν και κάτι είπε ο Υπουργός. Εντέχνως χρησιμοποιείται το επιχείρημα ότι φταίει ο νόμος για τις καθυστερήσεις των προσλήψεων ή για το γεγονός ότι δεν γίνονται προσλήψεις νοσηλευτικού και βοηθητικού προσωπικού σε επαρκή βαθμό για τις ανάγκες ενός νοσοκομείου. 'Οποιος γνωρίζει το νόμο και παράλληλα τους οργανισμούς υπηρεσίας των νοσοκομείων, ξέρει πολύ καλά ποιος φταίει. Αρκεί μόνο να σας πω ότι για το αντικαρκινικό νοσοκομείο "ΜΕΤΑΞΑ" -που ο ν. 2190 βασίζεται στους καινούριους οργανισμούς- έχει να αλλάξει τον οργανισμό είκοσι χρόνια και δεν αποτελεί μοναδική περίπτωση. 

Δεν θέλω, βέβαια, να χρεώσω με αυτό τον κύριο Υπουργό, που θέλω να του ευχηθώ και καλορίζικος στη θέση που είναι και να του πω ότι πιστεύω πως στις επόμενες παρεμβάσεις που θα γίνουν στην Κυβέρνηση, θα έχουν γίνει κάποια βήματα επίλυσης προβλημάτων. Η Κυβέρνηση, όμως, θέλει να χρησιμοποιήσει σαν πρόσχημα το νόμο περί προσλήψεων για να μην επιβαρύνει τον προϋπολογισμό για την πρόσληψη ιατρικού και νοσηλευτικού προσωπικού. 

Οι εφημερίες των γιατρών μπήκαν στο στόχαστρο της 

 

 

  

Σελίδα 1486 

Κυβέρνησης, χωρίς αυτή να υπολογίσει ότι σημαντικές καθημερινές λειτουργικές ανάγκες των νοσοκομείων καλύπτονται από τις εφημερίες του προσωπικού. Σε συνθήκες έλλειψης ιατρικού και νοσηλευτικού προσωπικού, η περικοπή των εφημεριών θα φέρει τα νοσοκομεία προ του κινδύνου διάλυσης. Η Κυβέρνηση, όμως, μπροστά στο μονομερή στόχο της ΟΝΕ των τεχνοκρατών και όχι των πολιτικών επιλογών, αδιαφορεί για το κοινωνικό κόστος. 

Οι δαπάνες για την υγεία περικόπτονται από χρόνο σε χρόνο και δεν αναφέρομαι στους αριθμούς, όπως αυτοί παραθέτονται στους ετήσιους προϋπολογισμούς. Αν, για παράδειγμα, δει κανείς τα ποσά που αναφέρονται στον προϋπολογισμό του 1999, θα καταλάβει. Προκύπτει, όμως, το ερώτημα αν αυτά τα ποσά ανταποκρίνονται αφ' ενός στις ανάγκες αναδιοργάνωσης και εκσυγχρονισμού των νοσοκομείων προσλήψεις προσωπικού, προμήθεια σύγχρονων μηχανημάτων, δημιουργία νέων εγκαταστάσεων οργάνωση καινούριων κλινικών και εργαστηρίων και αφ' ετέρου στις ανάγκες περίθαλψης του πληθυσμού. 

Ο Συνασπισμός υποστηρίζει ότι οι δαπάνες για την υγεία δεν αντιστοιχούν στις κοινωνικές ανάγκες. Παράλληλα και ενισχυτικά σε αυτήν την κατεύθυνση η χώρα μας πρέπει να επιμένει να παρουσιάζει χαμηλή και ποιοτική απορροφητικότητα στους κοινοτικούς πόρους. Είναι λίγοι αυτοί που απορροφούνται και όσοι απορροφούνται δεν έχουν διαφανή διαχείριση και άμεση απήχηση στην καθημερινή ζωή των πολιτών και στην ποιότητα των νοσοκομείων, που εμείς σαν πολίτες συναντάμε καθημερινά. Είναι γνωστό επίσης ότι δεν υπάρχει θεσμικό πλαίσιο διάθεσης και διαχείρισης των πόρων, αλλά δεν υπάρχει και η πρόθεση αυτό να δημιουργηθεί. 

Η ανανέωση του ιατρικού εξοπλισμού δεν παρακολουθεί τις εξελίξεις και τις σύγχρονες ανάγκες διάγνωσης και θεραπείας, με αποτέλεσμα αφ' ενός να δαπανώνται τεράστια ποσά για τη συντήρηση παμπάλαιου εξοπλισμού και αφ' ετέρου να μην εξυπηρετούνται οι ανάγκες. 

Θα αναφερθώ πάλι στο αντικαρκινικό νοσοκομείο "ΜΕΤΑΞΑ". Τουλάχιστον τα τελευταία τριάντα χρόνια έχει να αγοραστεί καινούριο μηχάνημα σε αυτό το νοσοκομείο. Ο δε αξονικός τομογράφος του Τζανείου Νοσοκομείου λειτουργεί υπό ιδιόμορφο καθεστώς, διότι ανήκει στο ΙΚΑ. Βέβαια δεν είχαμε αντίρρηση, αλλά επειδή δεν υπάρχει σε εκείνην την περιοχή άλλος, οι ουρές και τα ραντεβού έχουν βάθος χρόνου. Βέβαια είναι ένα θέμα, που είχε απαντήσει ο κ. Ιωαννίδης προηγούμενα, πώς οι γιατροί του ΙΚΑ αμείβονται σε αυτήν την ιδιόμορφη σχέση. 

'Ενα άλλο θέμα, που είναι πολύ σοβαρό για τα νοσοκομεία μας είναι το εξής: Η έρευνα και η πρόληψη είναι εντελώς υποτιμημένες και ξεχασμένες στη δική μας χώρα. Λόγω όλων αυτών των προβλημάτων που αντιμετωπίζουμε όσον αφορά τη λειτουργία, όλες αυτές οι υποθέσεις, οι ιδιαίτερα ανεπτυγμένες, έχουν πάει στο περιθώριο. 

Η πρωτοβάθμια περίθαλψη υγείας βρίσκεται σε κίνδυνο. Τα περισσότερα κέντρα υγείας υπολειτουργούν, με σοβαρά προβλήματα στελέχωσης και προσωπικού, ενώ δεν υπάρχουν σχέδια για την ανάπτυξη κέντρων υγείας αστικού τύπου, όπως προβλέπεται από το τελευταίο νομοσχέδιο που πέρασε από τη Βουλή. Και όμως, η αναδιοργάνωση και η σωστή λειτουργία των κέντρων υγείας αποτελεί παράγοντα ζωής για την περιφέρεια, αλλά και για το κέντρο, γιατί θα αποσυμφορήσει τα κεντρικά νοσοκομεία. 

Με την ευκαιρία αυτή θα ήθελα να ρωτήσω τον Υπουργό Υγείας πότε επιτέλους θα δρομολογηθεί η οργάνωση των κέντρων υγείας του Περάματος, της Σαλαμίνας και των Σπετσών. Στο δε Πέραμα εδώ και τρία χρόνια, που εγώ είμαι Βουλευτής, περιμένουμε το εγκαυματολογικό ιατρείο, χρόνιο αίτημα των φορέων της πόλης και του Ιατρικού Συλλόγου Πειραιά. Πρόσφατα στοιχεία που έδωσε στη δημοσιότητα το Εργατικό Κέντρο Πειραιά, αποδεικνύουν ότι η ζώνη του Περάματος, λόγω των συνθηκών υγιεινής και ασφάλειας, αποτελεί ένα μόνιμο κίνδυνο πρόκλησης ατυχημάτων, πολλές φορές θανατηφόρων. 

Η υποβάθμιση της πρωτοβάθμιας φροντίδας υγείας στα αστικά κέντρα και την περιφέρεια, συμβάλλει στη συγκέντρωση υπηρεσιών στα νοσοκομεία και αυτό είναι πολλαπλά ασύμφορο. Σήμερα τα νοσοκομεία μας κάνουν και πρωτοβάθμια περίθαλψη, πρόληψη, θεραπεία και νοσηλεία. Νομίζω ότι είναι απαράδεκτο στη σημερινή εποχή να γίνεται αυτό και με το γνωστό μπλοκάρισμα που δημιουργείται στις υπηρεσίες των νοσοκομείων και στην ποιότητα που προσφέρουν σήμερα στον ασθενή. Αυτό δημιουργεί σοβαρά προβλήματα, λοιπόν, στην καθημερινή τους λειτουργία, προβλήματα που θίγουν τους ίδιους τους πολίτες, άνδρες και γυναίκες, γιατί δεν τους προσφέρουν ένα αξιοπρεπές και ικανοποιητικό επίπεδο παροχής υπηρεσιών υγείας. 

Ο Συνασπισμός υποστηρίζει ότι η υγεία, η πρόληψη και η προστασία της, αποτελούν πρώτο μέλημα της πολιτείας. Το Εθνικό Σύστημα Υγείας χρειάζεται εκ βάθρων αναδιοργάνωση με έμφαση στην οργάνωση της έρευνας, της πρόληψης και της πρωτοβάθμιας περίθαλψης και την αναβάθμιση της δευτεροβάθμιας με τρόπο που να καλύπτει τις χωροταξικές και κοινωνικές ανάγκες του πληθυσμού. 

Επιπλέον η Κυβέρνηση σε συνεργασία με τα συγκροτήματα -που μπορούν να παίξουν σημαντικό ρόλο, όσον αφορά την οργάνωση των υπηρεσιών υγείας σε επίπεδο νομού- με τους εργαζομένους και τους επιστημονικούς συλλόγους και φορείς, πρέπει να προχωρήσει σε συγκεκριμένες προτάσεις απορρόφησης των κοινοτικών πόρων. 

Ο Συνασπισμός στηρίζει την καλή λειτουργία των νοσοκομείων με σύγχρονες υποδομές και εξοπλισμό, στηρίζει τις προσλήψεις των γιατρών και του νοσηλευτικού προσωπικού ακόμη και με επιδότηση των θέσεων, στηρίζει τις πραγματικές εφημερίες των γιατρών, που σήμερα καλύπτουν τις ανάγκες των νοσοκομείων. 

Πιστεύω ότι η νέα ηγεσία του Υπουργείου Υγείας αντιμετωπίζει με υπευθυνότητα τα, πραγματικά, μεγάλα προβλήματα που υπάρχουν. Ο Συνασπισμός είναι εδώ, να ελέγξει αλλά και να στηρίξει θετικές κινήσεις προς αυτήν την κατεύθυνση. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Ο κ. Δημαράς έχει το λόγο. 

ΙΩΑΝΝΗΣ ΔΗΜΑΡΑΣ: Κυρία και κύριοι Βουλευτές, ξεκινώντας αυτήν την παρέμβαση του Δημοκρατικού Κοινωνικού Κινήματος για το μέγα θέμα της υγείας, επιτρέψτε μου να παρατηρήσω ότι σήμερα η χώρα υποφέρει από κακοκαιρία, από μία καταιγίδα η οποία πλήττει πολλές περιοχές της χώρας. Τα αποτελέσματα ακόμη δεν ξέρουμε ποια θα είναι σε περιοχές οι οποίες δοκιμάζονται. Αλλά εκείνο το οποίο έχω διαπιστώσει εδώ και καιρό -και εσείς βεβαίως- είναι ότι η καταιγίδα και η κακοκαιρία πλήττει την υγεία μερικές δεκαετίες. Πολλά πράγματα επισημαίνονται και εντός και εκτός Βουλής. Δυστυχώς, όμως, πολλά απ' αυτά δεν γίνονται. Λίγα πραγματοποιούνται. 

Από την εποχή που υπήρχε -και ορθώς υπήρχε- εκείνο το σύνθημα "τέρμα στη ντροπή του ράντζου" και από την εποχή που κυβερνούσε η Νέα Δημοκρατία, από το 1990 και επεσήμαινε εκείνην την υπόσχεση του ΠΑΣΟΚ από το 1981, δεν έχει γίνει τίποτα. Το ράντζο εξακολουθεί να υπάρχει. Δεν το λέω αυτό ως τη μοναδική πληγή που πλήττει το υγειονομικό σύστημα της χώρας. Απλά επισημαίνω κάτι που είμαι απολύτως βέβαιος ότι αν μη τι άλλο ευαισθητοποιεί και εσάς. 

Κύριε Υπουργέ, πρέπει να σας καλωσορίσω και να σας ευχηθώ ό,τι το καλύτερο στη θέση που αναλάβατε. 

Είναι σαφές όμως το γεγονός ότι από τον τελευταίο ανασχηματισμό της Κυβέρνησης εκεί που επέλεξε ο κ. Σημίτης να κάνει δύο-τρεις αλλαγές πολιτικών προσώπων, ένα είναι το Υπουργείο Υγείας. Δεν θέλω να πω ότι οι συνάδελφοι που προηγήθηκαν ήταν χειρότεροι από σας. 'Ισως όμως αυτό μας δίνει το δικαίωμα να πούμε ότι ο χώρος είναι ιδιαίτερα ευαίσθητος, πολύπλοκος, πολυσύνθετα τα προβλήματα που αντιμετωπίζει. Επομένως θα πρέπει -δεν σας δίνω συμβουλή- να νιώθετε την ίδια ανησυχία με αυτήν που ένιωθαν και οι προκάτοχοί σας αλλά και εμείς οι Βουλευτές που είμαστε στο 



 

  

Σελίδα 1487 

Κοινοβούλιο. 

Σε σχέση με την επερώτηση της Νέας Δημοκρατίας: Είναι αλήθεια ότι οι συνάδελφοι Βουλευτές της Νέας Δημοκρατίας είναι το ίδιο ευαίσθητοι όπως όλοι μας για τα θέματα της υγείας. Και επομένως νομιμοποιούνται απολύτως και πολύ καλά κάνουν, που φέρνουν για μία ακόμη φορά στη Βουλή αυτό το θέμα. 

Εκείνο το οποίο θα είχα να παρατηρήσω στην επερώτηση των Βουλευτών της Νέας Δημοκρατίας είναι κάτι που εγώ το θεώρησα, όπως διατυπώνεται, το λιγότερο άκομψο. Δηλαδή στην επερώτηση υπάρχει η εξής παρατήρηση: "Οι αποδοχές των γιατρών με το μισθολογικό νομοσχέδιο μετά την κατάργηση-μείωση των εφημεριών, μειώθηκαν σημαντικά από σαράντα χιλιάδες έως διακόσιες χιλιάδες (40.000-200.000) μηνιαίως." Σωστή η παρατήρηση. Και η επόμενη πρόταση λέει τα εξής: "Είναι υποχρεωμένοι πλέον οι ιατροί ή να προσφέρουν πλημμελώς τις υπηρεσίες τους ή να παρανομούν κάνοντας παράνομο ιατρείο." 

'Ετσι όπως τίθεται το θέμα ανησυχώ μήπως αυτή η παρανομία υιοθετείται ως συμπεριφορά.... 

ΒΑΣΙΛΕΙΟΣ ΜΙΧΑΛΟΛΙΑΚΟΣ: Μην ανησυχείτε. Θα διορθώσουμε τη διατύπωση. 

ΙΩΑΝΝΗΣ ΔΗΜΑΡΑΣ: Σας λέω την ανησυχία μου. Μπορείτε να το διευκρινίσετε. Και το παρακάμπτω. 

'Ενα από εκείνα που, επίσης, πρέπει να σας πω, αγαπητοί συνάδελφοι της Νέας Δημοκρατίας, ότι δεν με πείθει για τον τρόπο με τον οποίο προσεγγίζετε τις προτάσεις και λύσεις για το μέγα θέμα της υγείας, είναι αν πιστεύετε στην ύπαρξη του ΕΣΥ με τα όποια λάθη του και επομένως αν θα πρέπει ο δημόσιος χαρακτήρας της υγείας και να εξακολουθήσει να υπάρχει και να βελτιωθεί με τις προσπάθειές σας και με τις προτάσεις σας. 'Οπως όλων μας δηλαδή. 'Η μήπως θα πρέπει να περάσουμε στους ιδιώτες και να επικροτήσουμε και εμείς την προσπάθεια ιδιωτών, για να επωφεληθούν από τα μεγάλα προβλήματα και τις πληγές που μαστίζουν στο σύνολο τους το σύστημα υγείας. 

Εμείς ακόμη μία φορά -θα το πω απερίφραστα- είμαστε υπέρ του δημοσίου χαρακτήρα, όπως και εσείς λέτε, κύριε Υπουργέ της Υγείας, και αν επισημαίνονται και υπάρχουν κάποια λάθη, αυτά είναι που θα πρέπει να βελτιωθούν. 

Πρέπει να σας πω ότι με έχει απασχολήσει αρκετά χρόνια το θέμα ως δημοσιογράφο, γιατί το έχω προσεγγίσει αρκετές φορές. Και εκείνο που μου κάνει πάντα εντύπωση, από την εποχή που ο αείμνηστος Γιώργος Γεννηματάς είχε προχωρήσει, με αυτές τις γενναίες αποφάσεις που είχε πάρει, το ΕΣΥ, ήταν ότι οι ιατροί αντιμετώπιζαν πολλά προβλήματα. Είχα δε την εμπειρία να ζήσω ένα περιστατικό που μου είχε κάνει από τότε εντύπωση. 'Ενας πολύ σπουδαίος γιατρός και συμπατριώτης μας -δεν θέλω να πω το όνομά του, δεν χρειάζεται- κατήγετο από οικογένεια ιατρών, είχε νοσοκομείο στο Περιστέρι και διάλεξε να μπει στο Εθνικό Σύστημα Υγείας. Υπηρέτησε με αυταπάρνηση και το επάγγελμα και τον κοινωνικό ρόλο του γιατρού, που είναι σπουδαίος. 'Επαιρνε γύρω στις διακόσιες με διακόσιες πενήντα χιλιάδες δραχμές (200.000-250.000), όταν από το ιδιωτικό νοσοκομείο, που διέθετε η οικογένειά του και το οποίο αποφάσισε να κλείσει για να υπηρετήσει το ΕΣΥ, μπορούσε να κερδίζει ένα σωρό χρήματα. 

'Εφθασε κάποια στιγμή σε αδιέξοδο. Βρισκόταν ξημερώματα στο νοσοκομείο -και αναφέρομαι στο ΚΑΤ ιδιαιτέρως, όπου πολλοί έχουν προσφέρει τις υπηρεσίες τους- και έφευγε μεσημέρι, κάνοντας διαδοχικές εγχειρήσεις σε πάσχοντες συνανθρώπους μας. 

'Οταν είδε και απόειδε στη μιζέρια που είχε περιέλθει και το ΕΣΥ και τα φακελάκια και ο ίδιος, γιατί δεν μπορούσε να υπηρετήσει το ρόλο του, τα βρόντηξε στον αέρα, έφυγε και άνοιξε ιδιωτικό νοσοκομείο και βγάζει σήμερα όσα χρήματα θέλει. 

'Αρα πρέπει να είναι στόχος να υποστηριχθεί και η επιστημονική προσφορά αλλά και ο κοινωνικός ρόλος του ιατρού. Και προς τα εκεί πρέπει κατά τη γνώμη μας να κατευθύνεται το ενδιαφέρον σας. 

Υπάρχει ένα μεγάλο θέμα που απασχολεί και το Δημοκρατικό Κοινωνικό Κίνημα και τη Νέα Δημοκρατία και το ΚΚΕ και το Συνασπισμό και σας: 

Τι θα γίνει με αυτήν την κοινή αίσθηση που έχει ο ελληνικός λαός ότι δεν λειτουργούν τα νοσοκομεία σήμερα; Αμφιβάλλω αν έστω και ένας συμπατριώτης μας είναι ικανοποιημένος από τον τρόπο με τον οποίο λειτουργούν τα νοσοκομεία. Δεν μπορώ να μην παραδεχθώ τα σοβαρά βήματα που έχουν γίνει στο χώρο της υγείας, γεγονός που κυρίως οφείλεται στις κυβερνήσεις του ΠΑΣΟΚ. Αυτό όμως δεν σημαίνει ότι πρέπει να εφησυχάζουμε. Είμαστε όλοι υποχρεωμένοι να προχωρήσουμε, για να επιλύσουμε αυτό το πρόβλημα, πρόβλημα που δεν πρέπει να μας χωρίζει κομματικά. Σ' αυτό θα μας βρείτε συμπαραστάτες. 

Δεν θα αναφέρω αυτόν τον παρηκμασμένο καμβά που ακούγεται κάθε φορά στη Βουλή, δηλαδή ποιες είναι οι προτάσεις μας. Τις ξέρετε, τις έχουμε διατυπώσει. Είναι δική σας επιλογή να αποδείξετε ότι αυτό που λέτε για συνεργασία το εννοείτε κιόλας. Μέχρι σήμερα έχουν συζητηθεί τέσσερις ή πέντε επερωτήσεις με θέμα την υγεία. Τι να ξαναπούμε; Να αναφέρουμε τον τρόπο με τον οποίο λειτουργεί η πρωτοβάθμια φροντίδα στα κέντρα υγείας, την έλλειψη των ελικοπτέρων, τις συνθήκες υπό τις οποίες εργάζονται οι γιατροί της ΕΙΝΑΠ; Για όλα αυτά τα θέματα έχουν δοθεί οι προτάσεις των κομμάτων. 

Υπάρχει όμως ένα ακόμη γεγονός, που με κάνει να μελαγχολώ. Εγώ τιμώ τον κ. Γείτονα, τον προκάτοχό σας, κύριε Υπουργέ. Του είχα ζητήσει εδώ στην Αίθουσα με αρκετή δόση ρομαντισμού, να υπάρξει μία επιτροπή Βουλευτών, που να πάει να κάνει ρεπορτάζ στα νοσοκομεία, χωρίς να ειδοποιήσουμε κανέναν. Τις διαπιστώσεις μας από αυτό το ρεπορτάζ θα τις διατυπώναμε στη Βουλή, έτσι ώστε στη συνέχεια με τη συναίνεση όλων να υπάρξει η πολιτική βούληση για να αλλάξουν τα πράγματα. Μου υποσχέθηκε ότι θα γίνει, αλλά πέρασε ένας χρόνος χωρίς καμία κίνηση. 

Μένει ένα διά ταύτα να διατυπώσω. Επιτρέψτε μου να σας πω ότι γι' αυτό σας παραπέμπω στις προτάσεις που κατά καιρούς έχει κάνει το Δημοκρατικό Κοινωνικό Κίνημα εντός Βουλής. Περιμένουμε την πρωτοβουλία σας, για να δείτε την καλή προαίρεση που έχουμε, για να συμμαχήσουμε σε ένα τεράστιο θέμα, που δεν είναι πολιτικό αλλά είναι ένα σοβαρό θέμα που αντιμετωπίζει ο ελληνικός λαός. 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, η Διάσκεψη των Προέδρων στη σημερινή συνεδρίασή της απεφάσισε ομόφωνα την προσεχή Τετάρτη το πρωί να γίνει εμβόλιμη συνεδρίαση. Απαιτείται η σύμφωνη γνώμη του Σώματος. 

Συμφωνεί το Σώμα να γίνει εμβόλιμη συνεδρίαση την προσεχή Τετάρτη το πρωί; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Νικόλαος Κατσαρός): Συνεπώς το Σώμα συνεφώνησε. 

ΙΩΑΝΝΗΣ ΔΗΜΑΡΑΣ: Κύριε Πρόεδρε, έχει αλλάξει η ημερήσια διάταξη της Δευτέρας; 

ΠΡΟΕΔΡΕΥΩΝ (Νικόλαος Κατσαρός): Δεν έχει αλλάξει. Από την Τρίτη θα συζητηθεί το νομοσχέδιο του Υπουργείου Μεταφορών και Επικοινωνιών. Απεφασίσθη δε να συζητηθεί σε τέσσερις συνεδριάσεις, μαζί με την πρωινή συνεδρίαση της Τετάρτης, έτσι ώστε να παρασχεθεί η δυνατότητα σε περισσότερους συναδέλφους να λάβουν το λόγο. 

Ο Κοινοβουλευτικός Εκπρόσωπος της Νέας Δημοκρατίας κ. Μιχαλολιάκος έχει το λόγο. 

ΒΑΣΙΛΕΙΟΣ ΜΙΧΑΛΟΛΙΑΚΟΣ: Τελικά εκτιμώ ότι ήταν ευτυχής η συγκυρία να συμπέσει η συζήτηση της επερώτησης με την αλλαγή της πολιτικής ηγεσίας του Υπουργείου Υγείας. Αυτό ασφαλώς δεν αποτελεί αιχμή για το πρόσωπο του κ. Γείτονα. Επιχειρώ να αναδείξω ένα μεγάλο πλεονέκτημα, που έχουμε ως Βουλή των Ελλήνων, αλλά και εσείς ως Κυβέρνηση. 

Η παρούσα ηγεσία του Υπουργείου Υγείας απαλλαγμένη του άγχους προσωπικών ευθυνών για την αναποτελεσματικό-

 

 

  

Σελίδα 1488 

τητα -προσπαθώ να χρησιμοποιήσω επιεικείς χαρακτηρισμούς- της λειτουργίας του Εθνικού Συστήματος Υγείας, τουλάχιστον να μπορέσει να αποδεχθεί την ύπαρξη του προβλήματος και να προχωρήσουμε μέσα από διαδικασίες πραγματικού διαλόγου στην ανεύρεση λύσεων. 

Χαίρομαι που ο κύριος Υπουργός στην πρώτη του παρουσία στο Κοινοβούλιο με τη νέα του ιδιότητα απεδέχθη διάλογο. 

Για να θεσμοθετήσουμε την αλήθεια στο μεταξύ μας διάλογο θα ήθελα να σας παρακαλέσω, κύριε Υπουργέ, να προσδιορίσετε και χρονοδιάγραμμα έναρξης του διαλόγου και ενδεχομένως το περιεχόμενό του. Απλώς να υπενθυμίσω, ότι στον περιβόητο κοινωνικό διάλογο, που με μεγάλη χρονική καθυστέρηση η Κυβέρνηση του κ. Σημίτη προσπάθησε να εισαγάγει και στη συνέχεια τον κακοποίησε, του είχαμε επισημάνει ότι κορυφαία θέματα της πολιτικής και κοινωνικής ζωής, όπως είναι το θέμα υγείας, δεν είχαν συμπεριληφθεί καν στη θεματολογία του. 

Θέλω να αποσπάσω δέσμευση της παρούσας πολιτικής ηγεσίας του Υπουργείου Υγείας ότι θα επιβάλει και στον κοινωνικό διάλογο το μέγιστο θέμα της υγείας και να αποσπάσω δέσμευση ότι αυτός ο διάλογος θα έχει και πολιτικό χαρακτήρα και θα αφορά και τα κόμματα. 

Από εκεί και πέρα, σαφώς οι ευχές μας συνοδεύουν το να πετύχετε εσείς. Είναι επιθυμητό από το σύνολο του ελληνικού λαού, γιατί το ύψιστο κοινωνικό αγαθό της υγείας δεν επιτρέπεται να εμπλέκεται στις κομματικές σκοπιμότητες και οι κομματικές σκοπιμότητες ασφαλώς υπάρχουν. Και εσείς θέλετε να ξανακερδίσετε τις εκλογές και εμείς επιδιώκουμε να τις χάσετε. Αλλά δεν πρέπει να εμπλέκεται στο μείζον θέμα, το μέγιστο κοινωνικό αγαθό της υγείας. 

Να συνεννοηθούμε σε ορισμένα βασικά και στοιχειώδη. Οι πάντες ομολογούν όχι απλώς την αναποτελεσματικότητα του συστήματος, αλλά και την πολύ χαμηλού επιπέδου, ενδεχομένως και γεωγραφικά και θεματολογικά, παροχή υπηρεσιών. 

'Ενα μόνο ενδεχομένως να πρέπει να μας ανησυχεί ιδιαιτέρως, το γεγονός ότι όταν το ιδιωτικό κεφάλαιο -αν θέλετε- επενδύει στον τομέα υγείας, κυρίως τη διαφήμιση των προσπάθειών του την εστιάζει στο απαράδεχτα χαμηλό επίπεδο των παρεχομένων κρατικών υπηρεσιών υγείας. Και αυτό πρέπει να μας ανησυχεί. 

Τι πρέπει να γίνει; Τι χρειάζεται η υγεία; Δεν νομίζω ότι έχουμε διαφορετικό κώδικα προσέγγισης, όταν είμαστε ειλικρινείς. Χρηματοδότηση, διαφάνεια, διοικητικός εκσυγχρονισμός, εκπαίδευση σωστή των εργαζομένων, των Υπουργών Υγείας. 

Εάν θέλετε να είστε ειλικρινείς -και νομίζω ότι με ειλικρίνεια προσπαθήσατε να προσεγγίσετε στην πρώτη σας παρουσία ως Υπουργός εδώ το θέμα- υστερούμε σε όλα. 

Πρώτον, όσον αφορά τη χρηματοδότηση, πολύ σωστά ο κ. Σωτηρόπουλος αναφέρθηκε στον εθνικό μας στόχο της ένταξης στην ΟΝΕ. Εμείς ως Νέα Δημοκρατία δεν έχουμε παρά να επαναλαμβάνουμε συνεχώς την ικανοποίησή μας, γιατί και κόμματα που είχαν πολεμήσει με πάθος τον ευρωπαϊκό δρόμο εντάχθηκαν με μεγάλη καθυστέρηση έστω και μερικώς. 'Ομως, το ευρωπαϊκό μας όραμα δεν έχει να κάνει μόνο με αριθμούς. 

'Εχει να κάνει με την επιθυμία του λαού να απολαμβάνει ποιότητα ζωής ισότιμη με τους υπόλοιπους ευρωπαϊκούς λαούς. Και εδώ μπαίνει η έννοια του κοινωνικού κράτους και η χρηματοδότησή του. Το κοινωνικό κράτος στην Ελλάδα είναι 16% επί του ΑΕΠ. Ο μέσος όρος στην υπόλοιπη Ευρώπη είναι 30%. Η απόσταση τεράστια. Στον τομέα της υγείας είναι 3,3% η χρηματοδότηση στην Ελλάδα, όταν ο μέσος όρος στην Ευρώπη είναι 9,5%. 

'Οταν λοιπόν έχουμε ως αφετηρία πολύ μικρότερη χρηματοδότηση των υπολοίπων χωρών της Ευρώπης και ταυτόχρονα η αποτελεσματικότητα λόγω αγκύλωσης του συστήματος είναι περιορισμένη και βεβαίως υπεισέρχεται ως σημαντικός παράγων της υπολειτουργίας και η έλλειψη διαφάνειας, τότε βεβαίως είμαστε κοντά στα πρωτογενή αίτια που δημιουργούν την κρίση. Και θα ήθελα αυτό το θέμα της διαφάνειας να το αναδείξω με το σεβασμό που οφείλουμε όλοι απέναντι στο χρήμα του ελληνικού λαού και μάλιστα σε μία εποχή επώδυνης επέλασης φορολογικής της Κυβερνήσεως εναντίον του εισοδήματος του 'Ελληνα πολίτη. 

Ζούμε όλοι αυτήν την ώρα, αυτήν την εποχή, αυτήν την περίοδο και όχι με ιδιαίτερη περηφάνεια, το οργανωμένο σύστημα διαφθοράς που είχε επικρατήσει σε ένα ποσοστό, αν θέλετε, του ελληνικού κράτους στο χώρο της Αστυνομίας. Το τραγικό είναι ότι αυτό το μικρό ποσοστό των αστυνομικών, που εμπλέκονται, είχε πετύχει να είναι σε θέσεις κλειδιά. Και αυτό δεν είναι ευθύνη του Σώματος των Αστυνομικών, είναι ευθύνη της πολιτικής εξουσίας που έχει την αρμοδιότητα και την εξουσία -κακώς- να τοποθετεί σ'αυτές τις θέσεις-κλειδιά όχι με αντικειμενικά, διαφανή και αξιοκρατικά κριτήρια. 

Σκεφθείτε πόσο μεγαλύτερη θα είναι η οδύνη του ελληνικού λαού, αν αναδειχθούν με τη δύναμη της τηλεοπτικής εξουσίας τα αποστήματα της διαφθοράς που υπάρχουν σε άλλους τομείς. Και αν θέλουμε να είμαστε και να είσθε ειλικρινείς, πρέπει να ομολογήσουμε ότι παθητικός θεατής είναι η Κυβέρνηση στο μείζον θέμα της διαφθοράς και της συναλλαγής και της έλλειψης ανθρωπιάς, αν θέλετε, που επικρατεί σε πολλά νοσηλευτικά ιδρύματα και απέναντι στους ασθενείς και απέναντι στους συγγενείς των ασθενών. 

Αποδεχθήκατε την πρότασή μας για τη θεσμοθέτηση του γενικού διευθυντού στα νοσοκομεία. Η πραγματικότητα είναι ότι καθυστερεί και επιφυλαχθήκατε. Δεν έχει προσωπική αιχμή η επερώτηση σε σας, δεν ήσασταν Υπουργός Υγείας, όταν την κάναμε, που είναι μία μορφή διοικητικού εκσυγχρονισμού. Μας μεταθέσατε για το μέλλον την πορεία προς τη μηχανογράφηση και εξαρτημένη σε πολύ μεγάλο βαθμό και από τη χρηματοδότηση του τρίτου Κοινοτικού Πλαισίου Στήριξης, που ακόμη δεν το είδαμε. 

Προσπαθήσατε -και εκεί είναι η μεγάλη μου ένσταση απέναντι στη δική σας παρέμβαση, κύριε Υπουργέ- να δικαιολογήσετε τη ρύθμιση στο ειδικό μισθολόγιο των γιατρών του ΕΣΥ. Είναι λάθος σας. Μην ταυτιστείτε. Σύντομα θα υποχρεωθείτε να το αλλάξετε. 'Οταν με καθυστέρηση δεκατριών ετών έφερε η Κυβέρνηση το ειδικό μισθολόγιο, αφού στα προηγούμενα χρόνια είχε υπό την ομηρία τους γιατρούς του ΕΣΥ με τη διαδικασία των πλασματικών εφημεριών, είχαμε επισημάνει ότι ασφαλώς προκύπτουν αυξήσεις στις τακτικές αποδοχές, όχι όσο θα έπρεπε, για να εξασφαλίσουμε την αξιοπρεπή επιβίωση των εργαζομένων στα νοσοκομεία Ελλήνων γιατρών. 'Ομως είχαμε επισημάνει ότι για πολλούς εξ αυτών οι συνολικές τους αποδοχές θα ήσαν μειωμένες και δεν μας ακούσατε. Να καταργήσουμε τις πλασματικές εφημερίες ήταν αίτημα της Νέας Δημοκρατίας από την εποχή της εισαγωγής τους, αλλά όχι να περιορίσουμε τις απαραίτητες εφημερίες για τη λειτουργία των νοσοκομείων. 

Δεν είναι δυνατόν το Υπουργείο Οικονομικών να προσδιορίζει πόσες εφημερίες χρειάζεται ένα νοσοκομείο για να λειτουργήσει. 

Δεν είναι δυνατόν το κράτος να λέει "τόσα λεφτά δίνουμε, φτιάχτε τις εφημερίες". Δεν είναι δυνατό να βγαίνει από τη διαδικασία του Υπουργείου Υγείας ποιος είναι ο αριθμός των εφημεριών που επιβάλλεται να γίνονται σε κάθε νοσοκομείο, εσωτερικές ή εξωτερικές. 

Τα διοικητικά συμβούλια των νοσοκομείων είναι το μακρύ χέρι της Κυβερνήσεως, τα διορίζει. Κι ήταν πολύ μεγάλο λάθος της προηγούμενης πολιτικής ηγεσίας ότι χρησιμοποίησε τη Βουλή και την κοινοβουλευτική πλειοψηφία του ΠΑΣΟΚ, για να επιβάλει τους ίδιους ανθρώπους, που και με αποφάσεις του ίδιου του Υπουργού παλιότερα διόριζε ως προέδρους των νοσοκομείων. 

Κατά τη γνώμη μου ήταν λάθος σας το γεγονός ότι καλύψατε μια περίπτωση που σας καταγγέλθηκε με το όνομά της και με στοιχεία ανθρώπου, αν θέλετε, που το ήθος του αμφισβητείται. 

Και το επιχείρημά σας, κύριε Υπουργέ, ότι έχει λευκό ποινικό μητρώο ενδεχομένως είναι ατυχές και αδύναμο. Είναι γεμάτη η Ελλάδα από απατεώνες, που έχουν λευκό ποινικό μητρώο. 

 

 

  

Σελίδα 1489 

Είναι πολιτική ευθύνη, όμως, να τον έχετε καταγγελλόμενο για έλλειμμα ήθους, για κατακερματισμό διαγωνισμών κλπ., που είναι μια μορφή, με νομιμοφάνεια, διαφθοράς και συναλλαγής. Είναι μείζον θέμα. 

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Θα ήθελα να διευκρινίσω στον κ. Δημαρά ότι η Νέα Δημοκρατία δεν πρόκειται να συνεργήσει ούτε ως παθητικός θεατής σε παραοικονομία και συναλλαγή. Θα αγωνίζεται για αξιοπρεπή αμοιβή των εργαζομένων στα νοσοκομεία, αλλά ταυτόχρονα θα καλεί και Κυβέρνηση και κόμματα και φορείς να συγκρουστούν με τη διαφθορά, όπου και αν εστιάζεται και όσους και αν αφορά, όπως και με τους ίδιους τους ιατρικούς συλλόγους, οι οποίοι επίσης έχουν την ίδια αγωνία με μας. Είναι θέμα συντονισμού και πολιτικής βούλησης. 

Είχαμε προκαλέσει τον προηγούμενο Υπουργό Υγείας να αποδεχθεί το διάλογο. Η ανάδειξη των προβλημάτων δεν θα πρέπει να σας ενοχλεί. 'Ολα τα προβλήματα που καταγράφονται στην επερώτηση είναι υπαρκτά και χαρακτηρίζουν τη χαμηλού επιπέδου παροχή υπηρεσιών υγείας. 

'Οσον αφορά τις αποδοχές που καθιέρωσε το νέο μισθολόγιο, ήδη σας το αναπτύξαμε το θέμα. Γιατί η Κυβέρνηση δεν αναπροσαρμόζει τις τιμές των ιατρικών πράξεων, που επί χρόνια είναι καθηλωμένες σε απαράδεκτα χαμηλές τιμές; Αυτό δεν το αναπτύξαμε, αλλά είναι αυτονόητο. Πού οδηγεί αυτή η καθήλωσή τους; Δεν οδηγεί πολύ συχνά σε άλλου είδους συναλλαγές; Μήπως τελικά και σαν αναξιοπρεπή με τις αμοιβές καταδικάζουμε το γιατρό και τα ταμεία δεν κάνουν την οικονομία που νομίζουμε ότι κάνουν; Κουκουλώνοντας ένα πρόβλημα ή καλύπτοντας ένα πρόβλημα, μπορούμε ποτέ να το λύσουμε; 

Είπατε και ορισμένες αλήθειες, κύριε Υπουργέ, οι οποίες είναι το πρόβλημα. 'Εχουν πληρότητα και κάτω από το 50% στην επαρχία και έχουμε την επανάληψη, τον εκσυγχρονισμό, αν θέλετε να κάνουμε μαύρο χιούμορ, των ράντζων. Ναι, αλλά κάποτε δεν πρέπει να το δείτε; Την καταγραφή της παρούσας κατάστασης κάποτε δεν πρέπει να προσπαθήσετε να την κάνετε; Το πώς είμαστε γεωγραφικά, πού έχουμε τις ανάγκες; 

'Οπως είχαμε πει παλιότερα, έχουμε κηπουρούς χωρίς κήπους και έχουμε και απουσίες γιατρών. Πώς θα πάμε σε κάλυψη στα νομαρχιακά περιφερειακά νοσοκομεία χωρίς αξονικούς τομογράφους, χωρίς νευροχειρουργούς; Θα ξεκινήσει μια προσπάθεια με κάποιο χρονοδιάγραμμα συγκεκριμένο; 

Ξέρετε πού δίνετε προσωπικά τις εξετάσεις σας; Στον κρατικό προϋπολογισμό. Θα ζητήσετε και θα πετύχετε μεγαλύτερες δαπάνες; Επειδή πολλά λέγονται, ήταν περίπου στο 13,5% ο αυξητικός ρυθμός των δαπανών για την υγεία το 1992 και το 1998 έπεσε στο 8,5%. Θα ξανακοιτάξετε τα διοικητικά συμβούλια; 

'Εχει πλέον ωριμάσει ακόμη και στην πλειοψηφία των οπαδών του ΠΑ.ΣΟ.Κ, ότι ο ρόλος των κομματικών διοικήσεων έχει εξαντλήσει τις δυνατότητές του. Εισπράττει κομματικό κόστος. 

Θα αναδείξουμε ότι βασική προυπόθεση για να φύγουμε από το τέλμα και την παρακμή, είναι η ανάδειξη της αξιοκρατίας; 

Τι είδους λογική είναι να λέμε ότι η αύξηση έγινε από την πλευρά τη δική μας και από την πλευρά την άλλη είναι οι υμέτεροι; 

Κυρίες και κύριοι συνάδελφοι, δεν είμαστε ευτυχείς κάθε φορά που φέρνουμε επερώτηση και επαναδεικνύεται το μείζον πρόβλημα που υπάρχει στο χώρο της Υγείας. 

Δόξα τω Θεώ, πολιτικά έχουμε να ελέγξουμε την Κυβέρνηση σε τόσους άλλους τομείς και μαζί με μας την ελέγχει και ο ελληνικός λαός. Είμαστε, όμως υποχρεωμένοι, όσο τα προβλήματα παραμένουν σε τέλμα, να το κάνουμε. Ακόμα, είμαστε υποχρεωμένοι να το κάνουμε και με αυστηρότητα, αυτός είναι ο θεσμικός μας ρόλος. Δεν είχε κανένα στοιχείο υστεροβουλίας και κομματικής σκοπιμότητας η παρέμβασή μας. 

Είναι σίγουρο -και μ'αυτό θα κλείσω- ότι η καρέκλα, στην οποία σας τοποθέτησε ο κ. Σημίτης στον πανικό της ήττας του στις δημοτικές εκλογές, είναι ηλεκτρική. Οι επόμενοι μήνες θα δείξουν αν σας τοποθέτησε για να σας κάψει, ή αν σας τοποθέτησε εκτιμώντας ότι έχετε τη βούληση και την ικανότητα να αναδείξετε τα προβλήματα, να τον ενημερώσετε σωστά και να πάρει τις γενναίες αποφάσεις. Γιατί πρέπει να αναγνωρίσουμε ότι ο Υπουργός Υγείας από μόνος του, αν η χρηματοδότηση και τα κονδύλια μιας κυβέρνησης είναι μικρότερα των αναγκών, αν η ιεράρχιση που κάνει η ηγετική ομάδα και η αποτελεσματικότητα της οικονομίας είναι χαμηλή, είναι καταδικασμένος να αποτύχει. 

Θέλω να πιστεύω ότι η τοποθέτηση του κ. Γείτονα ως Υπουργού παρά τω Πρωθυπουργώ δεν έχει να κάνει με τη λογική να υποδεικνύει στον Πρωθυπουργό ποιες εντολές θα σας δίνει ως Υπουργός Υγείας, γιατί τότε πια η αποτυχία σας θα είναι δεδομένη και τότε θα σας ελέγξουμε πάρα πολύ αυστηρά. 

'Οσον αφορά τη σημερινή σας παρουσία, έχουμε να αναδείξουμε ότι ήταν στα όρια του ρεαλισμού και της αναγνώρισης του προβλήματος. Ανοίξαμε διάλογο, θα είμαστε παρόντες, θα είμαστε ειλικρινείς, θα είμαστε γόνιμοι και προπαντός με προτάσεις. Καλή τύχη, κύριε Υπουργέ. 

( Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, παρακαλώ να παρέμβει ο κύριος Υφυπουργός για λίγο και μετά να δευτερολογήσετε, ώστε να κλείσει ο κύριος Υπουργός. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): Κύριε Πρόεδρε, σας ευχαριστώ. Από τη θέση μου θα μιλήσω και θα είμαι όσο μπορώ περισσότερο σύντομος. Θέλω να ευχαριστήσω και εγώ με τη σειρά μου τους συναδέλφους όλων των πτερύγων για τις ευχές που μας απηύθυναν για επιτυχία στο έργο μας, λίγες μέρες μετά την ανάληψη των καθηκόντων μας ως νέας ηγεσίας του Υπουργείου Υγείας. 

Θέλω να παρατηρήσω το εξής: Κάθε φορά που η Βουλή απασχολείται με θέματα υγείας, κάθε φορά που συζητούμε τα προβλήματα του χώρου, μάλιστα με τη συμβολή σ'αυτό και του τρόπου με τον οποίο παρουσιάζονται αυτά τα προβλήματα έξω από τη Βουλή στα Μέσα Μαζικής Ενημέρωσης, σχηματίζεται η εντύπωση σ'έναν τρίτο, που μόνο ακούει και δεν γνωρίζει την υγειονομική κατάσταση της χώρας ότι η Ελλάδα είναι χώρα τριτοκοσμική στον τομέα της υγείας, ότι τίποτα δεν είναι σωστό σ'αυτόν το χώρο όπως λειτουργεί, ότι η εικόνα είναι άθλια, ότι φοβερές ελλείψεις στην υποδομή υπάρχουν, ότι οι γιατροί δεν επαρκούν, ότι το προσωπικό είναι πολύ λίγο, ότι οι κυβερνήσεις δεν ενδιαφέρονται, ότι ο πολίτης ταλαιπωρείται σε αφάνταστο βαθμό, ότι οι ιατρικές υπηρεσίες είναι χαμηλού επιπέδου, ότι ο δημόσιος τομέας παροχής υπηρεσιών, υγείας, εν πάση περιπτώσει, βρίσκεται σε διάλυση, έχει καταρρεύσει και ο άρπαγας ιδιωτικός τομέας έρχεται και καταλαμβάνει το χώρο στον οποίο έπρεπε να αναπτυχθεί ο δημόσιος τομέας υγείας. 

Είμαι υποχρεωμένος να υπερασπιστώ το δημόσιο σύστημα παροχής υπηρεσιών υγείας, το δημόσιο τομέα, που βέβαια, μπορώ να συμφωνήσω μαζί σας ότι έχει αρκετά προβλήματα.'Οχι τόσα πολλά προβλήματα στην έλλειψη της υποδομής κατά τη γνώμη μου και του εξοπλισμού και του προσωπικού, όσο κυρίως προβλήματα οργάνωσης και λειτουργίας, προβλήματα καθαριότητας, προβλήματα συμπεριφοράς, προβλήματα αναρχίας στη ροή του ασθενή μέσα στο σύστημα. Και επειδή εγώ πιστεύω ότι πρέπει να υπερασπιστούμε αυτόν τον τομέα, όχι για λόγους ιδεολογικούς, αυτό ίσως το κάναμε στο παρελθόν, σήμερα όχι γι'αυτόν το λόγο πάντως, πρέπει να συμφωνήσουμε ότι αυτός ο τομέας πρέπει να είναι στιβαρός και ρωμαλέος, για να μπορέσει να ανταποκριθεί στον προορισμό του. Είναι ο τομέας ο οποίος με οποιαδήποτε κυβέρνηση οποιουδήποτε χρώματος και με οποιοδήποτε σύστημα υγείας και αν εφαρμοστεί είναι υποχρεωμένος να παρέχει τις υπηρεσίες του στο 80% έως 85% τουλάχιστον του ελληνικού λαού. 

Βεβαίως, δίπλα σ'αυτόν, θα λειτουργεί συμπληρωματικά ένας 

 

 

  

Σελίδα 1490 

ιδιωτικός τομέας με αυστηρούς κανόνες και υπό τον έλεγχο και την εποπτεία του κράτους. Γιατί δεν συμβαίνει και αυτό στο βαθμό που έπρεπε να συμβαίνει. Αλλά ο δημόσιος τομέας παροχής υπηρεσιών υγείας έχει καθήκον να καλύπτει, όπως σας είπα, το 80% με 85% του ελληνικού πληθυσμού, που είναι τουλάχιστον το άθροισμα των πεντέμισι εκατομμυρίων ασφαλισμένων άμεσα και έμμεσα στο Ι.Κ.Α., των δυόμισι εκατομμυρίων στον Ο.Γ.Α., των διακοσίων πενήντα χιλιάδων έως τριακοσίων χιλιάδων στο Τ.Ε.Β.Ε.'Ολα αυτά μαζί είναι 80% έως 85% του ελληνικού πληθυσμού. Βεβαίως και πολλούς άλλους. 

Εγώ θεωρώ ότι χωρίς το δημόσιο τομέα παροχής υπηρεσιών υγείας και την καλή λειτουργία του δεν μπορεί να λειτουργήσει και ο ιδιωτικός τομέας υγείας. Πού πάνε τα "σκληρά" περιστατικά που λέμε εμείς οι γιατροί, τα "βρώμικα" περιστατικά; Τα δύσκολα περιστατικά. Δεν μεταφέρονται και από τα μεγαλύτερα ιδιωτικά νοσηλευτικά ιδρύματα, αυτά με την πολυτελή νοσοκομειακή υποδομή στα δημόσια ιδρύματα; Δεν μεταφέρονται όταν δυσκολεύεται η κατάσταση στο δημόσιο σύστημα παροχής υπηρεσιών υγείας; Ποιο από αυτά τα νοσηλευτικά ιδρύματα δέχεται το πολύ βαρύ περιστατικό από το δρόμο όταν διακομίζεται με ασθενοφόρο ή αλλιώς; Κανένα. 

ΠΑΝΑΓΙΩΤΗΣ ΜΕΛΑΣ: Αυτή είναι η βοήθεια... 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας):'Οχι, σας παρακαλώ, αφήστε με να ολοκληρώσω, κύριε συνάδελφε. Δεν έχετε λόγους να υπερασπίζεστε κανέναν, υποθέτω, ούτε να με διακόπτετε. 

Χρειαζόμαστε, λοιπόν, ένα ρωμαλέο δημόσιο σύστημα παροχής υπηρεσιών υγείας και αυτό πρέπει να κάνουμε και εδώ πρέπει να συνεννοηθούμε. Και νομίζω ότι θα το κάνουμε. 'Ηταν γι' αυτό το θέμα σαφής η δέσμευση του νέου Υπουργού Υγείας, του κ. Παπαδήμα. 

Δεν μπορώ να συμφωνήσω με όσα άκουσα, ότι οι δαπάνες υγείας στην Ελλάδα είναι τόσο ανεπαρκείς για την κάλυψη των αναγκών. Δεν ξέρω το ποσοστό 3,3%, που άκουσα ως δαπάνη υγείας στο δημόσιο τομέα, από πού βγαίνει. Νομίζω ότι το είπε ο κ. Μιχαλολιάκος. 

Γνωρίζω από επίσημα στοιχεία ότι είναι γύρω στο 5,2% η δημόσια δαπάνη ως ποσοστό στο Ακαθάριστο Εθνικό Προϊόν και ότι σ' αυτό πρέπει να προσθέσει κανείς και ένα 3%, που είναι η ιδιωτική δαπάνη, για να συμφωνήσουμε σε κάποια ποσοστά. Το συνολικό ποσοστό των δαπανών υγείας στο Ακαθάριστο Εθνικό Προϊόν στην Ελλάδα είναι από 8,2% έως 8,5%. 

Αυτά θεωρώ ότι είναι τα πραγματικά στοιχεία. Το θέμα συνεπώς δεν είναι μόνο να προσθέσει κανείς και άλλους πόρους στο σύστημα. Είναι θέμα περισσότερο αξιοποίησης των πόρων που έχουν δοθεί. 

Είμαστε ικανοποιημένοι από την απόδοση των επενδύσεων που έγιναν τα τελευταία δεκαπέντε χρόνια στο σύστημα υγείας, την υποδομή και το προσωπικό; Εδώ είναι ένα θέμα. Ασφαλώς όχι και γι' αυτό υπάρχει πρόβλημα και το συζητούμε. 

Πέρα από το τι χρειάζεται να προστεθεί, για τη βελτίωση της υποδομής και του εξοπλισμού, την αύξηση του προσωπικού στα δημόσια νοσοκομεία, είναι θέμα να συζητήσουμε για ένα μεγάλο μέρος αλόγιστων δαπανών υγείας, κυρίως στο χώρο της εξωνοσοκομειακής περίθαλψης, αλλά και της ενδονοσοκομειακής -διαχείριση, προμήθειες, φαρμακείο - όπου η αύξηση ακολουθεί ηλιγγιώδεις ρυθμούς, με αποτέλεσμα να γονατίζουμε ως οικονομία, όπως έχουν γονατίσει άλλωστε και οι οικονομίες περισσότερο προηγμένων οικονομικά χωρών. 'Οπως γνωρίζετε, παίρνουμε μέτρα και προς αυτήν την κατεύθυνση. 

Ακροθιγώς έθιξε το θέμα των φαρμάκων ο κ. Γιαννόπουλος, υπάρχει και επερώτηση της Νέας Δημοκρατίας που ακολουθεί, αλλά δεν θέλω να αναφερθώ δια μακρόν εδώ. 

Θα ήθελα όμως να σχολιάσω κάτι που είπε και με αφορά. 

Στο Συνέδριο του "ECONOMIST" αναφέρθηκα στη φαρμακευτική δαπάνη και στα μέτρα που πήρε η Κυβέρνηση τον τελευταίο χρόνο και ιδιαίτερα τους δύο πρώτους μήνες. 

Συνέβη και εδώ ακριβώς αυτό, που αποτελεί πια εμπειρία από την εφαρμογή ανάλογων μέτρων σε άλλες χώρες του εξωτερικού, όταν ελήφθησαν αντίστοιχα μέτρα. Υπήρξε κατ' αρχήν μια καθήλωση των δαπανών, που κινήθηκε από το 22% έως το 37% σε κάποιους νομούς. Υπήρξε πτώση των δαπανών για το φάρμακο, του Απριλίου και του Μαϊου, όταν είχε ολοκληρωθεί η εφαρμογή των μέτρων. Αναπτύχθηκαν όμως αμυντικοί μηχανισμοί απ' όσους έχουν συμφέρον να βρουν τρόπους να πωλούν περισσότερα φάρμακα και έφτασε σήμερα το ποσοστό να σταθεροποιείται γύρω στο 15%-17%. Πιστεύω ότι αυτό θα είναι το τελικό ποσοστό στο τέλος του χρόνου. Δεν είναι λίγο. 

Η λίστα αυτή καθ'εαυτή , κύριε συνάδελφε, δεν είναι μηχανισμός για τη συγκράτηση των δαπανών. Ελάχιστα μπορεί να συμβάλει σ' αυτό. Η λίστα νοικοκυρεύει άλλα πράγματα. Ελέγχει κανείς μέσω αυτής τη συνταγογράφηση. 'Εχει πολιτική για το φάρμακο. Είναι και μηχανισμός συμπίεσης των τιμών προς τα κάτω, αφού υπάρχει και οικονομικό κριτήριο, το κόστος ημερήσιας θεραπείας, για την κατάρτισή της. Είναι και φίλτρο δηλαδή για κάποια φάρμακα. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Δώστε μας κάποια στοιχεία. Τόσοι μήνες πέρασαν και δεν εγκρίνατε την απόφαση της δευτεροβάθμιας επιτροπής. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): Θα σας δώσω στοιχεία. Δεν μπορεί να τα βγάλει κανείς στους τρεις πρώτους μήνες. Θα βγάλουμε στο τέλος του χρόνου στοιχεία παρακολούθησης των οκτώ μηνών, γιατί παρακολουθούμε καθημερινά το θέμα, και εάν χρειαστεί θα πάρουμε συπληρωματικά μέτρα. 

Αυτό που έχουμε πάντως σήμερα ως χώρα -και είναι κέρδος- είναι ότι αποκτήσαμε και εμείς επιτέλους μία θετική λίστα, έναν κατάλογο συνταγογραφημένων φαρμάκων σαν και αυτό που έχουν οι προηγμένες υγειονομικά χώρες εδώ και δεκαετίες. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Φτιάξατε λίστα ημετέρων. 

ΝΙΚΟΛΑΟΣ ΦΑΡΜΑΚΗΣ (Υφυπουργός Υγείας και Πρόνοιας): Θα μου δοθεί η ευκαιρία να απαντήσω τι σημαίνει "ημετέρων και μη". Υποψιάζομαι ότι δεν υπονοείτε σε τίποτα που να με αφορά, ή θέλω να πιστεύω ότι είναι έτσι. Γιατί τότε θα σας απαντούσα αλλιώς. 

Τελειώνω, κύριε Πρόεδρε, τονίζοντας για να κλείσει το θέμα -ότι η Κυβέρνηση αποφάσισε επιτέλους να υπάρξει "λίστα φαρμάκων" στην Ελλάδα. Ποια φάρμακα είναι μέσα και ποια φάρμακα είναι εκτός της λίστας, δεν είναι υπόθεση της Κυβέρνησης και του Υπουργείου. Είναι υπόθεση των ειδικών επιτροπών που προβλέπονται από τη νομοθεσία. Αυτό που πρέπει να επισημάνω είναι ότι η λίστα που εφαρμόζεται ήδη περιέχει όλα τα φάρμακα -όχι τα ιδιοσκευάσματα- που είναι απαραίτητα για τη θεραπεία όλων των παθήσεων. Συνεπώς ο 'Ελληνας ασθενής δεν στερείται κανένα φάρμακο που έχει ανάγκη, αφού επιπλέον ο γιατρός μπορεί να συνταγογραφήσει και εκτός της λίστας. 

Κύριοι συνάδελφοι, στο χώρο της υγείας υπάρχουν πολλά προβλήματα. Και θα υπάρχουν και στο μέλλον και θα αναπαράγονται καθημερινά. Θέμα εκμετάλλευσής τους δεν πρέπει να υπάρχει από κόμματα, Βουλευτές ή άλλους. Πρέπει να συνεργαστούμε, να συνεννοηθούμε και να συμφωνήσουμε υπερκομματικά για την επίλυσή τους. 

ΠΡΟΕΔΡΕΥΩΝ (Παναγιώτης Ν. Κρητικός): Πριν δώσω το λόγο στον κ. Καραγκούνη, θα μου επιτρέψετε να κάνω τις εξής ανακοινώσεις, κύριοι συνάδελφοι. 

Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Εσωτερικών, Δημόσιας Διοίκησης και Αποκέντρωσης: "Κύρωση του Κώδικα Διοικητικής Διαδικασίας". 

Επίσης η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Μεταφορών και Επικοινωνιών: "Οργάνωση και λειτουργία των Αστικών Συγκοινωνιών στην περιοχή Αθηνών-Πειραιώς και Περιχώρων". 

Επίσης έχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "Ε-

  


 

  

Σελίδα 1491 

ΛΕΥΘΕΡΙΟΣ ΒΕΝΙΖΕΛΟΣ", τριάντα εννέα μαθητές και τρεις συνοδοί-καθηγητές από το 10ο Γυμνάσιο Πάτρας. Τους καλωσορίζουμε στο Κοινοβούλιο. 

(Χειροκροτήματα απ'όλες τις πτέρυγες της Βουλής) 

Ταυτόχρονα τους εξηγούμε ότι σήμερα Παρασκευή και κάθε Παρασκευή αντικείμενο της ημερησίας διατάξεως είναι ο κοινοβουλευτικός έλεγχος, κατά τον οποίο η συζήτηση περιορίζεται μεταξύ των επερωτώντων Βουλευτών, που είναι σε αριθμό περιορισμένο από τον Κανονισμό, και των επερωτωμένων Υπουργών. Γι'αυτό και υπάρχει αυτή η περιορισμένη παρουσία εδώ Βουλευτών. Είναι οι "εξετάζοντες" και οι "εξεταζόμενοι", για να πάμε στην ορολογία του γυμνασίου. Μόνο που οι εξετάζοντες είναι περισσότεροι από τους εξεταζομένους, γιατί έτσι προβλέπει ο Κανονισμός. 

Ο κ. Καραγκούνης έχει το λόγο. 

ΑΝΔΡΕΑΣ ΚΑΡΑΓΚΟΥΝΗΣ: Κύριε Πρόεδρε, δικαιολογώ τον κύριο Υπουργό εν μέρει, διότι δεν πρόλαβε να ενημερωθεί για τα μεγάλα προβλήματα της υγείας. Βεβαίως γνωρίζω τις δυνατότητές του για το αντικείμενο που έχει αναλάβει, αλλά όμως θα περίμενα να ακούσω πολύ περισσότερα προγραμματικά για τις δεσμεύσεις τις οποίες θα αναλάμβανε για την πορεία απ' εδώ και εμπρός στον τομέα της υγείας. 

Βεβαίως, παρατήρησα ότι κατανάλωσε το μισό χρόνο του, περίπου, αναφερόμενος στις εργασιακές σχέσεις και στην απεργία των γιατρών. Δυστυχώς, όπως είπα και στην ομιλία μου, η απεργία ήταν κομβικής σημασίας, γιατί απέδειξε την αδυναμία του συστήματος υγείας μόνο με μία απεργία των γιατρών. 

Απέφυγα στην ομιλία μου να προβώ σε συγκριτικά δεδομένα και κυρίως όσον αφορά τις νοσοκομειακές κλίνες. Και εκεί η Νέα Δημοκρατία είχε να επιδείξει λαμπρό έργο, διότι αυτά που είχε κάνει στην οκταετία το ΠΑΣΟΚ, τα έκανε η Νέα Δημοκρατία σε μία τριετία. 

Αυτό δεν το λέω για αντιπολιτευτικούς λόγους. Ο κύριος Υπουργός ως χειρουργός, αν δεν απατώμαι, γνωρίζει πού πάει σήμερα ο τομέας της υγείας από πλευράς διαρθρώσεως. Σήμερα δεν είναι ο σκοπός τα πολλά κρεβάτια. Δεν ξέρω αν φθάνουν τα πενήντα χιλιάδες κρεβάτια που έχουμε, συν τα νοσοκομεία που χτίζονται και αυτά τα οποία δεν έχουν εξοπλισθεί και δεν λειτουργούν. Ο σκοπός είναι να λειτουργήσουμε αυτές τις κλίνες, που χρειαζόμαστε, βάσει των καθημερινών αναγκών. Είναι οι μονάδες εντατικής θεραπείας, είναι τα κρεβάτια για την οξεία περίθαλψη και είναι και οι μονάδες για τα χρόνια περιστατικά, λόγω γηράνσεως του πληθυσμού και βεβαίως εξ αυτών των λόγων τα χειρουργεία που απαιτούνται για να λειτουργήσουν αυτά. 

Βεβαίως χρειαζόμαστε την εικοσιτετράωρη βάρδια των νοσοκομείων, την οποία δεν ξέρω αν την εξαγγείλατε. Αλλά πώς θα τη λειτουργήσετε; Νομίζω ότι ήδη έχετε προβεί σε μία εξαγγελία ότι θα πάρετε δύο χιλιάδες άτομα προσωπικό. Τα χίλια από αυτά τα άτομα θα πάνε στο Νοσοκομείο "ΠΑΠΑΓΕΩΡΓΙΟΥ" και στη Λάρισα, και δεν προβλέπετε καμία θέση για τα νοσοκομεία των Αθηνών. Πώς θα λειτουργήσουν τα νοσοκομεία επί εικοσιτετραώρου βάσεως; 'Αρα, λοιπόν, θα πρέπει να το δείτε αυτό. 

Μέσα σ' αυτό το πλέγμα εντάσσεται και το ΕΚΑΒ, το οποίο δυστυχώς καθυστερεί επικίνδυνα. Ούτε το ασθενοφόρο είδαμε ακόμα στον εθνικό δρόμο ούτε οργανωμένες υπηρεσίες ΕΚΑΒ προσφέρονται στην επαρχία ούτε δυνατότητες να καλυφθούν επαρχιακά νοσοκομεία, και η δευτεροβάθμια φροντίδα υγείας είναι ο ηθμός για την τριτοβάθμια. 

Θα μπορούσα να σας αναφέρω ότι το Νοσοκομείο του Αγρινίου με ιδίους πόρους περίπου έφτιαξε μονάδα εντατικής θεραπείας, την οποία δεν προβλέπεται να τη λειτουργήσει ούτε στα δύο χρόνια. 

Θα παραλείψω αυτά που έλεγε κάποτε ο πρώην συνάδελφός σας ο κ. Κρεμαστινός, ότι χρειάζεται εκατόν είκοσι δισεκατομμύρια (120.000.000.000) δραχμές για τον εκσυγχρονισμό του συστήματος υγείας. Τα ενθυμείσθε, κύριε Φαρμάκη; Τα έλεγε Υπουργός σας. Βεβαίως, αυτά ξεχάστηκαν στο δρόμο και αποφύγατε να ομιλείτε πλέον και εσείς δογματικά για το σύστημα. Επανέρχεσθε πάλι στις θέσεις της Νέας Δημοκρατίας, διότι βλέπετε ότι είναι αυτό το οποίο θέλουμε, δηλαδή, τη δημόσια υγεία, την οποία ποτέ δεν είδαμε σαν σύστημα. Σχεδόν μπορώ να πω ότι σήμερα μάλλον μνημόσυνο κάνατε στο ΕΣΥ με την παρουσία σας. 

Θα ήθελα να πω δύο λόγια για τα μεγάλα προβλήματα, τα οποία θα αντιμετωπίσουμε και πρέπει να αντιμετωπίσουμε όλοι μας. Εννοώ βεβαίως τον πληθωρισμό των γιατρών, τα προβλήματα τα οποία δημιουργούνται από τον πληθωρισμό των γιατρών, τα προβλήματα τα οποία δημιουργούνται από τις λίστες των ειδικοτήτων, τα προβλήματα που δημιουργούνται από τη μη καταμέτρηση του ιατρικού δυναμικού κατά περιφέρειες και των αναγκών τους και, βεβαίως, τα προβλήματα αξιολόγησης όλων αυτών των ανθρώπων. 

Θα πρέπει κάποια στιγμή, επειδή υπάρχουν κοινά προβλήματα με το Υπουργείο Παιδείας, όσον αφορά τους πανεπιστημιακούς, να δούμε τι γίνεται με τις μεταξύ τους σχέσεις, τις αλληλοεπικαλύψεις, τις διπλοθεσίες ή και τις τριπλοθεσίες ακόμα, όπως επίσης και για το ερευνητικό έργο των γιατρών, ειδικά των πανεπιστημιακών. Βεβαίως, δεν είστε εσείς υπεύθυνος, αλλά και αυτό ευρύτατα εμπίπτει στην αρμοδιότητα του Υπουργείου Υγείας. Εκεί είναι η γύμνια, πραγματικά, των πανεπιστημίων μας με την έλλειψη παραγωγής γνώσης. 

Αγαπητοί συνάδελφοι, έχουμε υποχρέωση, όπως είπα και στην πρωτολογία μου, να στηρίξουμε τη δημόσια υγεία, η οποία δέχεται μία αντεπίθεση από τον ιδιωτικό τομέα και καλώς τη δέχεται. Θα πρέπει, όμως, ειδικά αυτήν την ώρα που το μεγαλύτερο κομμάτι του ελληνικού πληθυσμού δεν έχει τη δυνατότητα να προσπελάσει αυτόν τον τομέα της ιδιωτικής υγείας, να στηρίξουμε τη δημόσια υγεία. 

Εγώ θα συμφωνήσω μαζί σας ότι δεν μπορεί ο ιδιωτικός τομέας να ανταγωνιστεί επιστημονικά τη δημόσια υγεία. Δεν έχει την υποδομή να την ανταγωνιστεί. 

Πιστεύω, λοιπόν, ότι γι' αυτήν τη δημόσια υγεία πρέπει να σκεφθούμε και να δώσουμε λύσεις. Δεν αρκούν μόνο τα λόγια. Ο κόσμος πλέον έχει βαρεθεί τα λόγια. Και εμείς μάλιστα που είμαστε Βουλευτές επαρχιών και ξέρουμε ότι ειδικά η περιφέρεια πλήττεται περισσότερο, θα πρέπει να προστατεύσουμε όλον αυτόν τον πληθυσμό και τον αγροτικό, τον απλό, το λαϊκό και τον εργάτη, για να μπορέσουμε πλέον να του εξασφαλίσουμε αυτό το πολύτιμο αγαθό. 

Ευχαριστώ πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Αναστασόπουλος έχει το λόγο. 

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Πρόεδρε, προηγείται ο κ. Γιαννόπουλος. 

ΠΡΟΕΔΡΕΥΩΝ (Παναγιώτης Ν. Κρητικός): Συγγνώμη. 

Ο κ. Γιαννόπουλος έχει το λόγο, ο οποίος όμως "τσιμπολόγησε" το χρόνο της δευτερολογίας του με τις διακοπές. 

AΘΑΝΑΣΙΟΣ ΓΙΑΝΝΟΠΟΥΛΟΣ: Να μας τον αφαιρέσετε, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): 'Αλλωστε, θα σας δοθεί η ευκαιρία να τα πείτε με τον κύριο Υπουργό στην πλατεία Λαού στη Λαμία, τσιμπολογώντας και κανένα από τα γνωστά γλυκά εκεί. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Εγώ χαίρομαι, γιατί ο κύριος Υπουργός είπε ότι το θέμα της υγείας του ελληνικού λαού δεν είναι απόφαση, αρχή του ενός ανδρός. 'Αρα λοιπόν και μόνο με αυτό το πνεύμα μπορούμε όλοι να βοηθήσουμε. 

Χάρηκα, επίσης, που ο κύριος Υφυπουργός είπε ότι δεν θεωρείται ο χώρος της υγείας ένας χώρος προς εκμετάλλευση των κομμάτων της Αντιπολίτευσης. Και από το χώρο της Κυβέρνησης, των Υπουργών, να πουν με σαφήνεια, με ακρίβεια, με ενάργεια, ότι "μπορούμε να κάνουμε αυτά, έχουμε κάνει αυτά και σε στοχοδιάγραμμα, ελληνικέ λαέ, θα κάνουμε αυτά". Με το να προσπαθείτε να ωραιοποιήσετε το χώρο της υγείας, μοιραίως δεν πρόκειται να προσφέρετε τίποτα. Δεν έχετε προσφέρει τίποτα με όλες αυτές τις ενέργειες. 

'Οσον αφορά το θέμα της επιτροπής, πιστεύω ότι καταρτίστηκε εκπρόθεσμα. 'Επρεπε να έχει γίνει η επιτροπή αυτή για τη μισθοδοσία των γιατρών, πριν από το νομοσχέδιο, όχι 



 

  

Σελίδα 1492 

δηλαδή κατόπιν εορτής. 

Κύριε Υπουργέ, πρέπει να γνωρίζετε ότι όλοι οι γιατροί παίρνουν λιγότερα από αυτά τα οποία έπαιρναν το Δεκέμβριο του 1997. Γι'αυτό και ο νομοθέτης προσφυώς αναφέρει στο άρθρο 12 του νομοσχεδίου ότι "όσοι παίρνουν λιγότερα, θα φθάσουν τις αποδοχές έως της τελικής ρυθμίσεως, του Δεκεμβρίου του 1997". Δείτε το, ακριβώς όπως περιγράφεται. Δεν θα ήθελα να μπω σε περιπτωσιολογίες. Θα σας αναφερθούν τα στοιχεία. Τα γνωρίζετε πολύ καλά. 

Ο γιατρός πληρώνει αυτήν τη στιγμή ένα περίεργο πρόβλημα που ανέκυψε στο θέμα της μισθοδοσίας, που βάση συνταγματικών διατάξεων κλπ. δεν μπορεί να ξεπεράσει ο μισθός του το μισθό του προέδρου του Αρείου Πάγου. Και πάνω στις πλάτες του γιατρού, όπως έχω πει, υφάνθηκε ο καμβάς του μισθολογίου των δικαστικών και ημών των Βουλευτών. 'Αρα ο γιατρός είναι το θύμα σε όλη αυτήν την ιστορία. Κανείς δεν είναι υπέρ των πλασματικών εφημεριών, κανείς δεν είναι υπέρ όλων αυτών των προβληματικών παραμέτρων, αλλά δεν μπορούμε να υιοθετήσουμε περίεργες καταστάσεις. 

Το θέμα που πρέπει να σας απασχολήσει, κύριε Υπουργέ, είναι ότι τα νοσοκομεία -και εγώ λυπάμαι, γιατί είμαι επί είκοσι οκτώ χρόνια νοσοκομειακός γιατρός- βρίσκονται σε απαξίωση. Υπάρχει απαξίωση των υποδομών. Κινδυνεύουμε να έχουμε και ένα άλλο πρόβλημα: Απαξίωση στελεχιακού δυναμικού. Μεγάλη επίθεση υφίσταται ο δημόσιος τομέας της υγείας από ασφαλιστικές εταιρείες, που ανοίγουν ιδιωτικά θεραπευτήρια και στρατολογούν ό,τι καλύτερο υπάρχει στο δημόσιο τομέα της υγείας. Αυτό πρέπει να σας απασχολήσει. 

Πρέπει να μπούμε σε μία άλλη λογική. Πρέπει να δούμε αυτά τα στρεβλά θέματα του συστήματος της υγείας από το 1985 και μετά και να φτιάξουμε κάτι το καινούριο. 

Δεν είναι δυνατόν να συνεχιστεί αυτό το χάλι της υγείας στο δημόσιο τομέα. Θα πρέπει να γνωρίζετε ότι τα νοσοκομεία αυτή τη στιγμή είναι νοσοκομεία για τους συμπαθείς ενδεείς μας Αλβανούς, Πακιστανούς, Κούρδους. Κάντε μία επίσκεψη στα μεγάλα νοσοκομεία του κέντρου και θα δείτε τι κατάσταση υπάρχει. 

Θα σας πω και κάτι να το γνωρίζετε: Κάντε δειγματοληπτικά ή σε όλα τα νοσοκομεία του κέντρου μία αίτηση, να σας πουν τα λογιστήρια την τελευταία πενταετία ποιους έχουν νοσηλέψει με κάρτα νοσηλείας. Και εκεί θα δείτε την τραγικότητα της καταστάσεως. Είναι σε συνάρτηση με την κοστολόγηση της ιατρικής πράξεως, που εμφανίζονται οι αλλοδαποί, οι φίλοι μας της Ευρωπαϊκής 'Ενωσης.... 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, τελειώνετε, δεν έχετε άλλο χρόνο. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: ...να νοσηλεύονται σχεδόν δωρεάν. 

ΠΡΟΕΔΡΕΥΩΝ (Παναγιώτης Ν. Κρητικός): Πήρατε και το χρόνο από την πρωτολογία σας. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: 'Ενα λεπτό, τελειώνω. 

ΠΡΟΕΔΡΕΥΩΝ (Παναγιώτης Ν. Κρητικός): 'Επρεπε να είχατε τελειώσει. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Αυτά τα προβλήματα έπρεπε να σας είχαν απασχολήσει, κύριε Υπουργέ, για να βάλετε μία σφραγίδα νέας πνοής στο Υπουργείο. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αναστασόπουλος έχει το λόγο. 

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Κύριε Πρόεδρε, κύριοι Υπουργοί, αν από κάπου σήμερα μας άκουγε ο μακαρίτης ο Σπύρος Δοξιάδης και ο μακαρίτης ο Γεώργιος Γεννηματάς, θα αισθανόντουσαν ντροπή για το κατάντημα του Εθνικού Συστήματος Υγείας, που κάποια στιγμη και οι δύο ονειρεύτηκαν και ο ένας προσπάθησε να συμπληρώσει τον άλλον. 

Κύριοι Υπουργοί, από εσάς θα περιμέναμε σήμερα να αναγνωρίσετε τα λάθη σας, να αναλάβετε τις ευθύνες σας και να δώσετε προοπτική για το αύριο. 

Ο σύμβουλος του Πρωθυπουργού στο Συνέδριο του "ΕCONOMIST" απεκάλυψε ότι το ΕΣΥ κατέρρευσε. Είπε ότι πλέον υπάρχει μία ιδιωτικοποίηση στα πάντα και ότι όλοι περνάνε μέσα από τα φακελάκια. Σας το είπε ο κ.Σημίτης στην κοινοβουλευτική σας ομάδα, άλλωστε γι'αυτό έγινε και η αναδόμηση της ηγεσίας του Υπουργείου Υγείας. Και αντί προς την κατεύθυνση αυτή και οι δύο σας στις ομιλίες σας να μας πείσετε -όχι εμάς, τον ελληνικό λαό- ότι οι προθέσεις σας είναι να βελτιωθεί η υφισταμένη κατασταση, ούτε λίγο ούτε πολύ ωραιοποιήσατε την απαράδεκτη κατάσταση. 

Και λυπάμαι για όσα είπατε γι'αυτόν τον απατεώνα στο Ρίο, ο οποίος είναι ένας στυγνός απατεώνας με δεκαεπτά μήνες φυλακή, του οποίου έχουν δημεύσει την περιουσία και τον κατήγγειλε ο αντιπρόεδρος, ο δικός σας, που είχατε διορίσει. Και διώξατε τον αντιπρόεδρο που κατήγγειλε τον απατεώνα και τον απατεώνα τον κρατήσατε στη θέση του. Με τέτοιους θα κάνετε αναβάθμιση του Εθνικού Συστήματος Υγείας; Με τέτοιο επίπεδο πιστεύετε ότι θα μπορέσετε να βελτιώσετε τα οικονομικά, όταν ο ίδιος εμπορεύεται το ίδιο το νοσοκομείο και πουλάει έπιπλα της γυναίκας του σ'αυτό; 

Ο κ. Παπαβασιλόπουλος, ο Φώτης Παπαβασιλόπουλος είναι, κύριε Υπουργέ, ο εκλεκτός σας υποψήφιος του ΠΑ.ΣΟ.Κ. στις προηγούμενες εκλογές του 1996. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Ο εκλεκτός του Τσουκάτου. 

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Ο εκλεκτός του Τσουκάτου. 

Κύριε Πρόεδρε, κύριοι Υπουργοί, θα πρέπει επιτέλους να κάνουμε αυτό που είπε ο κ. Φαρμάκης τελειώνοντας. Και εμείς, κύριε Φαρμάκη, σε αυτό έχουμε συμφωνήσει. 'Οταν ο κ. Κρεμαστινός έφερε τους "σοφούς" με την έκθεση των εμπειρογνωμόνων, να γίνει επιτέλους στην Ελλάδα ένα σύστημα υγείας που θα ήταν αποδεκτό από όλα τα κόμματα, το δικό μας κόμμα απήντησε -όταν μας στείλατε την έκθεση- ότι δεν είχαμε καμία αντίρρηση, εφόσον δεν γινόντουσαν αποσπασματικές αλλοιώσεις στο πόρισμα, να καθήσουμε κάτω και να το εφαρμόσουμε. 

Δυστυχώς, όμως, ούτε τα εκατόν είκοσι δισεκατομμύρια (120.000.000.000) που χρειαζόντουσαν τότε, για να προχωρήσει το σύστημα αυτό των εμπειρογνωμόνων υπήρχαν, ούτε η πρόθεση υπήρχε, διότι θέλατε να βολεύετε ημετέρους. Και νομίζατε ότι μέσω του πορίσματος αυτού θα βρίσκατε τα κόμματα σε μεγάλη νηφαλιότητα, ώστε να τα πείσετε, χωρίς να εφαρμόζετε τη γνώμη των εμπειρογνώμονων, για να σας δώσουν συγκατάθεση. 

Εμείς είμαστε υπέρ ενός συστήματος υγείας αποδεκτού από όλα τα κόμματα, εφόσον θα εξυπηρετεί την υγεία του ελληνικού λαού. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σωτηρόπουλος έχει το λόγο. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Εγώ σήμερα χαίρομαι ιδιαίτερα γι' αυτήν την επερώτηση και πρέπει να ξεκαθαρίσουμε ότι δεν υπεβλήθη αυτή από κανένα αντιπολιτευτικό μένος, αλλά έγινε απλώς για να επισημανθούν οι αδυναμίες του συγκεκριμένου Εθνικού Συστήματος Υγείας. 

Ενώ βλέπουμε ότι χρήματα δίνονται, νοσοκομεία γίνονται, βελτιώσεις γίνονται, η δυσφορία του ελληνικού λαού είναι πολύ μεγάλη έναντι του συστήματος και αυτό δεν έχει επισημανθεί μόνο από μας, από σας, αλλά έχει επισημανθεί και από τον ΟΟΣΑ, που διαπιστώνει ότι ο ελληνικός λαός είναι σε μεγαλύτερο ποσοστό από όλους τους λαούς της Ευρώπης εναντίον των υγειονομικών υπηρεσιών. 

Μίλησε ο κ. Φαρμάκης πολύ σωστά και ο κύριος Υπουργός για τις προσπάθειες που καταβάλλονται σε υποδομή, αλλά δεν προβληματίζεσθε, γιατί αυτή η δυσφορία μεγαλώνει; Χρήματα δίνουμε, νοσοκομεία κάνουμε, η δυσφορία μεγαλώνει. 

Παρακολουθείστε την πορεία ενός ασθενούς από την ώρα που θα πάει στο εξωτερικό ιατρείο μέχρι την ώρα που θα βγει, για να δείτε τι δεινά τραβάει αυτός ο άνθρωπος. 'Ενας φίλος, καρκινοπαθής, νοσηλεύθηκε στο Νοσοκομείο του 'Αργους για δέκα μέρες, ήρθε στο Νοσοκομείο "ΣΩΤΗΡΙΑ" για δεκαπέντε μέρες, προχώρησαν κατά ένα βαθμό οι εξετάσεις του στο 'Αργος, ολοκληρώθηκαν εδώ και χρειάστηκε ακτινοθεραπεία. Του είπαν να πάει στον "'ΑΓΙΟ ΣΑΒΒΑ", μεσολάβησα και εγώ. Τετρακόσιοι περιμένουν για ακτινοθεραπεία. 'Ετρεχε 

 

 

  

Σελίδα 1493 

ο γιος του στο "ΜΕΤΑΞΑ", μήπως μπορέσει να πάει γρηγορότερα. Κατέληξε σε ένα ιδιωτικό νοσοκομείο, γιατί έπρεπε οπωσδήποτε να κάνει το συντομότερο δυνατόν ακτινοβολίες. Υπάρχουν τέτοια λειτουργικά προβλήματα. 

Εγώ προσωπικά πιστεύω -και η παράταξή μας παλαιότερα είχε αναφερθεί- ότι από τις μεγάλες αδυναμίες του συστήματος είναι και οι εργασιακές σχέσεις των γιατρών. Δεν μπορεί ο γιατρός να είναι δημόσιος υπάλληλος. Δεν μπορεί ο γιατρός να διορίζεται δημόσιος υπάλληλος στα σαράντα πέντε του χρόνια, όταν οι άλλοι δημόσιοι υπάλληλοι τότε βγαίνουν στη σύνταξη. 'Ενας δημόσιος υπάλληλος θα μπει στο δημόσιο στα είκοσι δύο ή στα είκοσι πέντε του χρόνια, θα κάνει μία πορεία και θα φύγει στα πενήντα. Ο γιατρός μπαίνει στα σαράντα, στα σαράντα πέντε και στα πενήντα ακόμα στο σύστημα υγείας. Είναι δυνατόν να τον βαφτίσουμε δημόσιο υπάλληλο και να του δώσουμε μία νοοτροπία δημοϋπαλληλική, για να κάνει τη δουλειά του δημοσίου υπαλλήλου; 'Οχι. 

Πρέπει να αλλάξουμε νοοτροπία. Να γίνει μία κοστολόγηση των ιατρικών πράξεων, να παρέμβουμε και στον ιδιωτικό τομέα, που λειτουργεί αλόγιστα με τεράστιες δαπάνες. Εμείς δεν είμαστε εναντίον του δημόσιου τομέα της υγείας. Θέλουμε να τον εξυγιάνουμε, για να μην καταρρεύσει, όπως καταρρέει η Ολυμπιακή και όλες οι άλλες ΔΕΚΟ. Θέλουμε να προσφέρει, πραγματικά, θετικές υπηρεσίες. Ας δοκιμάσουμε και μία άλλη γραμμή. 

Είπατε ότι κάνετε πιλοτικά προγράμματα για τα πρωτοβάθμια δίκτυα. Στα νοσοκομεία των επαρχιών, όπως είπατε η ποιότητα είναι πολύ χαμηλή. Ας δοκιμάσουμε οι ιδιώτες γιατροί όλων των ειδικοτήτων -και υπάρχουν πάρα πολλοί- να πάνε στα κρατικά νοσοκομεία να χειρουργήσουν, να ασκήσουν εκεί το επάγγελμα κάτω από τον έλεγχο της πολιτείας, να δούμε τι θα γίνει. Κάντε το πιλοτικά σε δύο ή τρεις νομούς. 

Πιστεύω ότι πρέπει να στραφούμε λίγο προς αλλαγή φιλοσοφίας λειτουργίας του ΕΣΥ. Ναι, στο δημόσιο τομέα, ναι, στην εξυγίανσή του, αλλά ας προχωρήσουμε και προς την κατεύθυνση των δικαιωμάτων των ασθενών. Κάναμε μία επιτροπή με τον τελευταίο νόμο, η οποία θα επιβλέπει εάν προστατεύονται τα δικαιώματα των ασθενών. 

Ποια είναι τα δικαιώματα αυτά; Πρώτα απ' όλα, η ελεύθερη επιλογή γιατρού και θεραπευτηρίου. Επίσης, η επιλογή του φαρμάκου. Αυτά δεν συμβαίνουν σήμερα. Η επιτροπή τι ελέγχει; Διάβασα προχθές ότι "ο Συνήγορος του Πολίτη" παρεμβαίνει για να βοηθήσει όσον αφορά την εξεύρεση κλίνης. Αν φθάσουμε στο σημείο, έχοντας αυτήν τη χαμηλή σε πολλά νοσοκομεία πληρότητα, να παρεμβαίνει και ο "Συνήγορος του Πολίτη" για την ανεύρεση μιας νοσηλευτικής κλίνης, τότε κάτι δεν πάει καλά. 

Πρέπει, λοιπόν, σε όλη την προσπάθεια που καταβάλλετε για την υποδομή και στην επέκταση του συστήματος, να επέλθει και μία αλλαγή φιλοσοφίας εργασιακών σχέσεων και να γίνει λίγο πιο φιλελεύθερο το σύστημα στην επιλογή του γιατρού. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μελάς έχει το λόγο. 

ΠΑΝΑΓΙΩΤΗΣ ΜΕΛΑΣ: Κύριοι Υπουργοί, σας παρακολούθησα με ιδιαίτερη προσοχή. Μου δώσατε την αίσθηση ότι θέλετε να βελτιώσετε την κατάσταση που υπάρχει στο χώρο της Υγείας. 'Ομως, δυστυχώς, μου δώσατε και την αίσθηση, ότι, δεν θέλετε να παραδεχθείτε την απαράδεκτη κατάσταση που υπάρχει στα νοσοκομεία. Εκτός και εάν λόγω της θέσεώς σας, είσαστε υποχρεωμένοι να υποστηρίξετε το Εθνικό Σύστημα Υγείας, διότι και εσείς και η Κυβέρνηση συνολικά έχει ευθύνες για την απαράδεκτη αυτή κατάσταση. 

Υπάρχει "μπάχαλο" στα νοσοκομεία. Ο καθένας κάνει ότι θέλει. Υπάρχει έλλειψη νοσηλευτικού, ιατρικού προσωπικού και έλλειψη υποδομής. 

Χαρακτηριστικά θα σας αναφέρω ένα νοσοκομείο του Λεκανοπεδίου, το νοσοκομείο "ΜΕΤΑΞΑ" του Πειραιά. Δεν έχει αξονικό τομογράφο, όταν η ιδιωτική πρωτοβουλία διαθέτει πληθώρα. Οι άρρωστοι απ' αυτό το νοσοκομείο μεταφέρονται στους αξονικούς τομογράφους της ιδιωτικής πρωτοβουλίας που εσείς του ΠΑΣΟΚ κάποτε την πολεμήσατε λυσσαλέα. Επίσης, οι ακτινοθεραπευτές ζήτησαν αξονικό τομογράφο, για να τον συνδέσουν με γραμμικό επιταχυντή για καλύτερη ακτινοθεραπεία. 'Ομως ο γραμμικός επιταχυντής επισκευάζεται επί οκτώ μήνες. 

Επιπλέον έχουμε επτά κλινικές χωρίς διευθυντή. Ο χειρουργικός τομέας είναι ακέφαλος. 'Εχουμε ένα έλλειμμα 20% σε ειδικευμένους γιατρούς. Αυτή είναι η σκιαγράφηση ενός νοσοκομείου. Αυτή είναι η κατάσταση που επικρατεί γενικά στα νοσοκομεία του Λεκανοπεδίου αλλά και όλης της Ελλάδας. 

Είπατε, κύριε Υπουργέ, ότι δώσατε σαράντα δύο δισεκατομμύρια για τη μισθολογική αύξηση των γιατρών. Το ξέρουν αυτό οι γιατροί; 'Οταν ήλθε εδώ το νομοσχέδιο για με τις αυξήσεις των νοσοκομειακών γιατρών, τότε μιλούσατε για τριάντα δισεκατομμύρια. Οι φορείς σας έλεγαν ότι έπρεπε να δώσετε σαράντα πέντε δισεκατομμύρια. 'Αρα τότε δεν δίνατε αυτά τα σαράντα δύο δισεκατομμύρια, τώρα τα δίνετε κάτω από την πίεση των γιατρών, αφού προκαλέσατε αναστάτωση στα νοσοκομεία και υποβάθμιση των παρεχομένων υπηρεσιών. Δεν πρέπει να νομοθετείτε με τη λογική, αν υπάρξουν αντιδράσεις, θα δώσουμε περισσότερα, αν δεν υπάρξουν, δεν θα δώσουμε. 

'Οσον αφορά το ΕΚΑΒ δυστυχώς υπάρχουν μονάδες του ΕΚΑΒ που καταστρέφονται λόγω αχρησίας στο προαύλιο του Γενικού Κρατικού Νοσοκομείου Αθηνών. Ακόμη, όσον αφορά τη μεταφορά των αρρώστων, για να μεταφερθεί ένας άρρωστος με εγκεφαλικό επεισόδιο χρειάζονται τρεις μέρες πριν να ειδοποιηθεί το ΕΚΑΒ. Αυτό είναι σημερινό. Ζήτησε ένας άρρωστος από κλινική του Πειραιά να μεταφερθεί στον Πόρο και του είπαν σε τρεις μέρες. Αυτή είναι η εξυπηρέτηση του 'Ελληνα φορολογούμενου σήμερα. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Κύριοι συνάδελφοι, σας ευχαριστώ και πάλι για την καλόπιστη κριτική που κάνετε. Θέλω, όμως, να τονίσω ότι η πρωτολογία μου δεν εξωράισε κανένα Εθνικό Σύστημα Υγείας, αλλά παρουσίασε τα πράγματα όπως ήταν. Μάλιστα όσοι τοποθετηθήκατε μετά, το αναγνωρίσατε αυτό. Δηλαδή ότι μίλησα για μία ανισοκατανομή των ασθενών στα νοσηλευτήρια της επαρχίας σε σχέση με το κέντρο, που είναι η βασική αιτία των περισσότερων δεινών στη δευτεροβάθμια περίθαλψη. 

Υπηρεσίες υγείας παρέχονται και από τον ιδιωτικό και από το δημόσιο τομέα. Εμείς θέλουμε να δίδεται σωστή περίθαλψη στους 'Ελληνες ασθενείς τόσο από το δημόσιο όσο και από τον ιδιωτικό τομέα. Ασφαλώς έχουμε ευθύνη επειδή χρηματοδοτούμε το δημόσιο σύστημα οι παρεχόμενες υπηρεσίες να είναι όσο το δυνατόν υψηλότερου επιπέδου. 

Μιλήσατε και κάνατε μία κριτική για τους πόρους, για τις δαπάνες δηλαδή του Εθνικού Συστήματος Υγείας. Εγώ εδώ προβληματίζομαι πολύ να πω, αν πρέπει να αυξηθούν οι δαπάνες ή αν πρέπει να περισταλούν οι σπατάλες από ένα ανοργάνωτο και απόλυτα σπάταλο σύστημα παροχής υπηρεσιών υγείας και στον ιδιωτικό και στο δημόσιο τομέα. Εκεί, κύριοι συνάδελφοι, πρέπει όλοι να ρίξουμε το βάρος και να δούμε πώς θα ελέγξουμε τις δαπάνες. 

'Εχετε υπόψη σας ότι συνολικά δαπανούνται δύο τρισεκατομμύρια (2.000.000.000.000) δραχμές στην Ελλάδα για την υγεία που παρέχεται από τον ιδιωτικό και το δημόσιο τομέα; Και πραγματικά υπάρχει μια εκτίμηση ότι η οικονομία που θα μπορούσε να γίνει, αν ήταν απόλυτα λειτουργικό αυτό το σύστημα, είναι της τάξης πολλών εκατοντάδων δισεκατομμυρίων. Κάποιοι, δηλαδή, μιλούν για ένα 20% αυτών των δαπανών ότι θα μπορούσαν να εξοικονομηθούν αν μπορούσαμε για παράδειγμα να βρούμε εκείνη τη μαγική συνταγή, όπου θα επέτρεπε στους 'Ελληνες να παίρνουν όσα φάρμακα χρειάζονται και όχι παραπάνω, να παταχθεί δηλαδή η κατευθυνόμενη συνταγογραφία, που όπως γνωρίζετε αποτελεί καθεστώς για κάποιους κακούς συναδέλφους και εκθέτει το σύνολο του ιατρικού Σώματος. Δεν είναι όμως όλοι οι γιατροί τέτοιοι. 

Να δούμε, ακόμη το θέμα των προμηθειών. Πώς μπορούν 

  

 

  

Σελίδα 1494 

να εξορθολογιστούν οι δαπάνες, και οι διαδικασίες 

Εγώ στο προηγούμενο Υπουργείο πέρυσι έκανα μία προμήθεια μηχανημάτων για δήμους ύψους τριάντα πέντε δισεκατομμυρίων (35.000.000.000) δραχμών, μηχανημάτων που αν τα έπαιρναν μόνοι τους οι δήμοι θα κόστιζαν παραπάνω. Αυτό το ομολογούν οι ίδιες οι εταιρείες που εξεδήλωσαν ενδαφέρον. 

Και αυτό έγινε με αποκέντρωση της αρμοδιότητας από το Υπουργείο Ανάπτυξης στο Υπουργείο Εσωτερικών. Υπήρξαν διαδικασίες άψογες και δεν ακούστηκε τίποτα. Μάλιστα, γράφτηκαν θετικά σχόλια στις εφημερίδες για τη διαδικασία. 

Αυτήν τη στιγμή ζητήσατε να εξαγγείλουμε χρονοδιαγράμματα κλπ. Να είστε βέβαιοι ότι πριν να ολοκληρώσω την ενημέρωσή μου, τις επαφές μου με όλους τους φορείς που παρέχουν υπηρεσίες υγείας, με τα κόμματα, με τους συναδέλφους που μέσα στα κόμματα που έχουν άποψη για τον τομέα, δεν θα εξαγγείλω ούτε θα δεσμευτώ με κανένα χρονοδιάγραμμα. 

Πιστεύω όμως απόλυτα -και αυτό θα το δείτε τους προσεχείς μήνες- ότι είναι πάρα πολλά αυτά τα οποία πρέπει να κάνουμε και μπορούμε να κάνουμε. Και δεν θα πρέπει να διστάσουμε να τα κάνουμε. 

Εγώ δεν έχω το πρόβλημα αυτό που έβαλε ο συνάδελφος κ. Δημαράς -ο οποίος βλέπω ότι λείπει- που μου ζήτησε συγγνώμη, να μη θεωρήσω, όπως είπε, ότι μου δίνει συμβουλή. 

Εγώ θέλω τις συμβουλές σας, αλλά θέλω πάνω από όλα τη συμβολή σας. Αν βλέπετε ότι πρέπει να παρθούν κάποιες αποφάσεις που είναι σωστές, πρέπει και να τις στηρίζετε. 

Θα ήθελα, λοιπόν, γι' αυτές τις δαπάνες να σας φέρω μόνο δύο παραδείγματα: 

Είναι ένα αίτημα των ιδιωτών γιατρών, που έχει υποβληθεί και από τον Πανελλήνιο Ιατρικό Σύλλογο και από τον ΙΣΑ και από όλους τους συλλόγους τους ιατρικούς και τους οδοντιατρικούς της επαρχίας -και πολύ σωστό- για την αναπροσαρμογή των ιατρικών πράξεων και των ιατρικών επισκέψεων που είναι καθηλωμένες από το 1991. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Τα αντικειμενικά κριτήρια. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Συμφωνώ. 

Σκεφτείτε όμως κάτι άλλο τώρα ότι αυτές οι τιμές είναι καθηλωμένες από το 1992. Αλλά από το 1992 μέχρι σήμερα οι δαπάνες για το δημόσιο και για τα ασφαλιστικά ταμεία έχουν τετραπλασιαστεί. 

Εκεί θα βοηθήσετε και εσείς; Εμείς έχουμε κάποιες σκέψεις, αλλά θα βοηθήσετε και εσείς, όταν αυτές τις σκέψεις θα τις μεταφράσουμε σε συγκεκριμένες πολιτικές; 

Και, ναι, να δώσουμε στους έντιμους συναδέλφους, που θα γράφουν μια επίσκεψη στο βιβλιάριο την ημέρα και όχι δύο ή τρεις. Φοβάμαι, κύριοι συνάδελφοι, ότι δεν το έχετε καταλάβει κάποιοι από σας. Τα σαράντα δύο δισεκατομμύρια (42.000.000.000), δεν τα έδωσα εγώ. Εγώ βρήκα ότι είχαν δοθεί αυτά τα λεφτά με τις κοινές υπουργικές αποφάσεις. Και για να δώσουμε να καταλάβει και ο ελληνικός λαός τι σημαίνουν τα σαράντα δύο δισεκατομμύρια (42.000.000.000) θα πω το εξής. Αν τα μοιράζαμε σε όλους τους γιατρούς του Εθνικου Συστήματος Υγείας, δηλαδή αν τους βάζαμε στη γραμμή και τους δίναμε ό,τι αναλογούσαν στον καθένα, θα αναλογούσαν στον καθένα διακόσιες χιλιάδες (200.000) το μήνα παραπάνω από τα λεφτά που έπαιρνε την περσινή χρονιά, δηλαδή ένας μισθός πρωτοπροσλαμβανόμενου υπαλλήλου στο δημόσιο. Βέβαια, η κατανομή άφησε κάποιους που μπορεί να πάρουν λιγότερα λεφτά από πέρυσι. Ακούστε, όμως, να δείτε, τι γίνεται. 

ΒΑΣΙΛΕΙΟΣ ΜΙΧΑΛΟΛΙΑΚΟΣ: Πρώτη φορά γίνεται αυτό! 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, μη διακόπτετε. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Μιλάμε για είκοσι χιλιάδες (20.000) γιατρούς και ο αριθμός αυτήν που πιθανόν να πάρει, εάν τελικά θα πάρει λιγότερα από πέρυσι, δεν ξεπερνάει τους πεντακόσιους. 

Θέλουμε να δούμε, λοιπόν, κατά περίπτωση, τι γινόταν με αυτούς τους πεντακόσιους. Και πιστεύω ότι και σεις θα συνηγορήσετε ότι δεν θα ήταν λογικό ένας γιατρός μιας συγκεκριμένης ειδικότητας -που οι συνάδελφοι που ήταν μαχόμενων ειδικοτήτων μέσα στα νοσοκομεία ξέρουν- να εφημερεύει δεκαπέντε μέρες το μήνα. Υπάρχουν, όπως πολύ καλά ξέρετε, τέτοιες ειδικότητες, που εγώ δεν θα αναφέρω. Αν αυτό εννοείτε... 

ΑΝΔΡΕΑΣ ΚΑΡΑΓΚΟΥΝΗΣ:'Οχι. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Και αν κάποιο διοικητικό συμβούλιο έκανε το λάθος να τον βάζει δεκαπέντε μέρες και να τον πληρώνει δεκαπέντε εφημερίες το μήνα... Αυτό εννοείτε; 'Οτι πρέπει να πάρει όσα έπαιρνε τότε; Διότι αυτό εγώ το θεωρώ ότι είναι κοροϊδία προς τον ελληνικό λαό. 

Αν όμως υπάρχουν γιατροί μάχιμων ειδικοτήτων, κυρίως σε μικρές βαθμίδες μπορεί να συναντηθεί αυτό. Γιατί εδώ έχει γίνει ένα άλλο τραγικό λάθος. Υπάρχουν ειδικευόμενοι σε κλινικές περισσότεροι από τον αριθμό που έπρεπε να ειδικευτούν. Και δυστυχώς είναι ένα θέμα αυτό που έχει αναπτυχθεί όλη την τελευταία οκταετία. 

Είχα την τιμή να είμαι στην ομάδα που έφτιαξε το Εθνικό Σύστημα Υγείας. 'Οταν είχαμε φτιάξει το ΕΣΥ, εκτός του ότι φτιάξαμε πρότυπους οργανισμούς, λέγαμε ότι δεν υπάρχει καμία λογική το Νοσοκομείο της Λαμίας, που έβαλε κάποιος εκ των συναδέλφων πριν, να έχει διαφορετικό οργανισμό από το Νοσοκομείο των Σερρών ή της Καλαμάτας, που έχουν να αντιμετωπίσουν τον ίδιο πληθυσμό στους νομούς τους, που θα πρέπει να έχουν επομένως την ίδια στελέχωση και την ίδια δομή στους οργανισμούς τους. Αυτοί οι οργανισμοί πλέον δεν έχουν καμία σχέση, έχουν ξεφύγει. Ο ένας βρίσκεται εκατό θέσεις ιατρικού προσωπικού πάνω από τον άλλον. Αλλά το τραγικότερο απ'όλα ήταν ότι τότε είχαμε αποφασίσει πόσες κλίνες αντιστοιχούν σε κάθε ειδικευόμενο, για να δοθεί έγκριση να δίνει ειδικότητα η κλινική. Είχαμε βάλει, λοιπόν, στη χειρουργική τόσα, στην παθολογία τόσα κλπ. Ξέρετε τώρα ότι υπάρχει κλινική που έχει περισσότερους ειδικευόμενους από τα κρεβάτια; 

ΝΙΚΟΛΑΟΣ ΑΝΑΣΤΑΣΟΠΟΥΛΟΣ: Βέβαια. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Αυτό, είναι επομενο, όμως, κύριε Αναστασόπουλε, να οδηγήσει αυτούς τους ειδικευόμενους γιατρούς στο να πάρουν λιγότερες αποδοχές. Δεν μπορείς να τους βάλεις στη γραμμή να εφημερεύουν δύο-δύο πάνω απο το κεφάλι του αρρώστου. Μόνο σ'αυτές τις περιπτώσεις όπου υπάρχουν τέτοιες υπερβολές, όπως τις χαρακτηρίσατε, μπορεί οι γιατροί να πάρουν λιγότερα λεφτά φέτος από πέρυσι. 

ΑΝΔΡΕΑΣ ΚΑΡΑΓΚΟΥΝΗΣ: Επί του παρόντος σεις... 

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, διακοπές. Σας παρακαλώ, αφήστε να συνεχιστεί η όμορφη συζήτηση. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Θα πρέπει, λοιπόν, όλα αυτά να τα δούμε και να ισορροπήσουμε το σύστημα. Και το σύστημα να το ισορροπήσουμε όχι μόνο από πλευράς αμοιβών των γιατρών. Αυτό να είσθε βέβαιοι ότι με το διάλογο που έχουμε ξεκινήσει με τους νοσοκομειακούς γιατρούς, θα γίνει, γιατί θα βρούμε την άκρη και θα ισορροπήσουμε το σύστημα. Θα πρέπει όμως να ισορροπήσουμε το σύστημα με την κατανομή του προσωπικού -πιθανότατα με αυτό το θέμα, με μετατάξεις που πολλοί ζητάνε από δω για την επαρχία- χωρίς να δημιουργηθεί πρόβλημα στην Αθήνα, ώστε να φτιάξουμε λειτουργικά όλα τα νοσοκομεία της χώρας και να μπορέσουμε να ανακόψουμε αυτό το ρεύμα, το οποίο οδηγεί όλους τους 'Ελληνες στην Αθήνα και στη Θεσσαλονίκη. Αυτό θα σημάνει αναβάθμιση πάνω απ'όλα των νοσοκομείων της Αθήνας, όπου το προσωπικό τότε πιθανότατα να τους περισσέψει, ενώ σήμερα δεν τους φτάνει. 

Εγώ παρουσίασα την εικόνα, όπως πραγματικά είναι. Θα ήθελα και εσείς να την παρουσιάζετε όπως πραγματικά είναι και να μη μηδενίζετε, αναφέροντας ότι "δεν υπάρχει τίποτε". Αυτό είναι τραγικό, ιδιαίτερα για μας τους γιατρούς που μάλιστα προερχόμαστε από το νοσοκομειακό χώρο, να βγαίνουμε εδώ και να μιλάμε για διαλυμένα νοσοκομεία, που 

 

 

  

Σελίδα 1495 

"δεν γίνεται τίποτα, δεν χειρουργεί κανένας μέσα". Και τα λένε αυτά άνθρωποι που χειρουργούν μέσα σ' αυτά τα νοσοκομεία και ξέρουν ποιοι έρχονται και τους χειρουργούν μέσα στα νοσοκομεία. 

(Θόρυβος στην Αίθουσα) 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, σας παρακαλώ! 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Εν πάση περιπτώσει, ο μηδενισμός είναι χειρότερος ακόμα και από τον εξωραϊσμό. Εγώ είμαι πραγματιστής. Ούτε εξωραϊζω ούτε μηδενίζω και παρακαλώ να κάνετε και εσείς το ίδιο. 

Η επιτροπή των δικαιωμάτων των ασθενών είναι πραγματικά μια τομή με το νομοσχέδιο, έχει ξεκινήσει και λειτουργεί. Δεν έχουν λειτουργήσει σε όλα τα νοσοκομεία. Τους έστειλα προχθές εγκύκλιο .... 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Ποια δικαιώματα; 

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ! Επτά γιατροί είσθε, ακούστε και ένα δικηγόρο. 

ΒΑΣΙΛΕΙΟΣ ΣΩΤΗΡΟΠΟΥΛΟΣ: Μην πέσουμε στη δυσμένειά τους! 

ΠΡΟΕΔΡΕΥΩΝ (Παναγιώτης Ν .Κρητικός): Το λειτούργημα δεν επιτρέπει δυσμένεια, το επάγγελμα ίσως. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Θα ήθελα να πω δυο κουβέντες για το ΕΚΑΒ. Πιστεύω ότι και εκεί δεν έχετε καλή ενημέρωση. Τα αυτοκίνητα που βρίκονται επάνω στο συνεργείο του ΕΚΑΒ δεν χαλάνε. Είναι συνεργείο και έρχονται τα χαλασμένα αυτοκίνητα, επισκευάζονται, και φεύγουν καινούρια. Υπάρχουν μόνο στο ΕΚΑΒ, όπως είπα και πριν, δεκατέσσερις κινητές μονάδες, οι οποίες δεν έχουν αποκεντρωθεί, γιατί αυτές χρειάζονται και στην Αττική, για να αντικαθιστούν κάποιες οι οποίες θα πάθουν μια ζημιά και θα έρθουν στο συνεργείο. Δεν πρέπει να αφήσεις ακάλυπτο το αντίστοιχο νοσοκομείο ή κέντρο υγείας από κινητή μονάδα. 

ΠΑΝΑΓΙΩΤΗΣ ΜΕΛΑΣ: Μόνο δεκατέσσερις είναι; 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Θα ήθελα να κλείσω, κύριοι συνάδελφοι, τονίζοντας αυτό που είπε ο κ. Μιχαλολιάκος για το διάλογο. Να του δώσουμε ουσιαστικό περιεχόμενο και χρονοδιάγραμμα και να βάλουμε θεματολογία, ποια θα είναι αυτά που θα μας απασχολήσουν. Αυτό να είσθε βέβαιοι ότι θα γίνει. Πάρα πολύ σύντομα θα απευθυνθώ σε όλα τα κόμματα, στις κοινοβουλευτικές ομάδες των κομμάτων που ασχολούνται με θέματα υγείας και θα βάλουμε κάτω να συζητήσουμε όλα τα καυτά θέματα και πιστέψτε με, είναι πάρα πολλά αυτά. Αν σήμερα ήθελα να τα αναφέρω, θα ανέφερα ένα κατεβατό. 

Για παράδειγμα, αυτό που βάλατε πριν, τι θα γίνει με το Νοσοκομείο "ΠΑΠΑΓΕΩΡΓΙΟΥ" και πότε θα λειτουργήσει, πότε θα λειτουργήσει το καινούριο Νοσοκομείο της Λάρισας, τι θα γίνει με την 'Αρτα, να βγούμε να πούμε την αλήθεια στον ελληνικό λαό, το τι γίνεται. Χρειάζεται να το δούμε όλοι μαζί. 

Για τη Λαμία, επειδή αναφερθήκατε, κύριε Γιαννόπουλε, στην εταιρεία, η εταιρεία αυτή έχει αναλάβει το έργο, το έργο περπατάει. Δεν είναι λόγος να λέμε εδώ μέσα αν είναι καλή ή όχι η εταιρεία. Η κατασκευαστική αυτή εταιρεία είχε δώσει εξετάσεις και είχε πάρει άριστα, άσχετα αν είχε οικονομική περιπέτεια και χρειάστηκε σε κάποια στιγμή να στηριχθεί. Αλλά πείτε μου, επειδή ξέρετε ποια ήταν η διαδικασία της προκήρυξης τότε και της ανάδειξης αναδόχου, αν αυτή η εταιρεία ... 

ΠΡΟΕΔΡΕΥΩΝ (Παναγιώτης Ν. Κρητικός): Να ολοκληρώσουμε τη συζήτηση, κύριε Υπουργέ. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Αν αυτή η εταιρεία δεν έπαιρνε το έργο, δεν θα ήσασταν εσείς που θα βγαίνατε και θα λέγατε "ζημιώσατε το ελληνικό δημόσιο, γιατί με τόσο έκπτωση δεν αναθέσατε στη τάδε εταιρεία;" 

Θα ήθελα να κλείσω τονίζοντας ότι τα θέματα της υγείας πρέπει να τα αντιμετωπίσουμε όλοι μας σαν εθνικό θέμα με ευρύτητα αντίληψης, με συνεργασία, με κατανόηση, με καλή θέληση και ασφαλώς όχι με αντιπολιτευτική διάθεση και από πλευράς μας να είσθε βέβαιοι ότι αυτό θα το αναγνωρίσουμε. Και θα αναγνωρίσουμε ότι δεν είναι έργο δικό μας, είναι έργο όλων των πτερύγων αυτής της Βουλής, το ό,τι μπορέσουμε να πετύχουμε από δω και πέρα στον τομέα της υγείας. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μιχαλολιάκος, Κοινοβουλευτικός Εκπρόσωπος της Νέας Δημοκρατίας, έχει το λόγο να δευτερολογήσει. 

ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριε Πρόεδρε, ο κύριος Υπουργός με τη δευτερολογία του απέδειξε ότι γνωρίζει το πολιτικό του συμφέρον και ποιο είναι. Ουσιαστικά επεξέτεινε τη δική μας επερώτηση αναδεικνύοντας και άλλα αρνητικά στοιχεία, που χαρακτηρίζουν τη σημερινή κρίση στο ΕΣΥ. Πράγματι, πρέπει να επικρατήσει συναινετικό κλίμα για τη σωστή προσέγγιση των πρωτογενών αιτιών που δημιουργούν την κρίση και την αντιμετώπισή τους. 

Πρέπει όμως να ομολογήσετε, κύριε Υπουργέ, ότι αυτή η αναφορά σας στα προβλήματα εμπεριέχει και το στοιχείο της αυτοκριτικής, στη λογική ότι είναι συλλογική η ευθύνη μιας κυβερνητικής θητείας για την αντιμετώπιση των προβλημάτων του ελληνικού λαού. 

Μια κυβέρνηση δεν μπορεί να περιορίζει το ρόλο της στο να αναφέρει τα προβλήματα, που συνεχώς οξύνονται και να λέει ότι στο μέλλον πρέπει να τα αντιμετωπίσουμε. Χρειάζεται θάρρος να ομολογήσει κανείς ότι η Κυβέρνηση ως συλλογικό όργανο απέτυχε. Και αυτή είναι μια πολύ καλή προϋπόθεση, για να πάμε σε λύσεις. 

Επίσης, ο κύριος Υπουργός είπε ότι δεν είναι θέμα αύξησης των δαπανών. Δεν είναι η καλύτερη επιλογή, που πρέπει να κάνουμε. 'Ισως θα πρέπει να προσπαθήσουμε πολύ στην περιστολή των δαπανών, γιατί υπάρχουν και σπατάλες. 

Η Νέα Δημοκρατία ακούει με ικανοποίηση ομολογία κυβερνητικού παράγοντα, ότι έχουμε και σπάταλο κράτος. Μάλιστα, θέλω να τονίσω ότι η σπατάλη πολύ συχνά συνδέεται με τη διαφθορά και τη συναλλαγή. Δεν είναι μόνο από έλλειψη ικανοτήτων. Αυτό, όμως, δεν σημαίνει ότι δεν χρειάζεται και μια γενναία αύξηση της χρηματοδότησης του κοινωνικού κράτους εν γένει, γιατί η Ελλάδα δυστυχώς υπολείπεται κατά πολύ. 

Tα προβλήματα αυξάνουν και ως εκ τούτου αυξάνουν και οι ανάγκες μεγαλύτερης χρηματοδότησης και ουσιαστικότερης και αποτελεσματικότερης αξιοποίησης. Η Νέα Δημοκρατία θα είναι σύμμαχος και σήμερα ως Aντιπολίτευση και προπαντός θα είναι πρωταγωνιστής αύριο ως κυβέρνηση στην περιστολή της σπατάλης και στην πάταξη της διαφθοράς. 

Θέλουμε να ελπίζουμε ότι θα δούμε σύντομα και πράξεις, γιατί δεν μπορεί να ωραιοποιούμε μια πορεία προς λύσεις και ταυτόχρονα να εμμένουμε στην ίδια λογική των κριτηρίων επιλογής των προέδρων των νοσοκομείων. Δεν μπορεί, δηλαδή, να εμμένουμε ότι οι αποτυχόντες να εκλεγούν Βουλευτές του ΠΑΣΟΚ είναι οι πλέον κατάλληλοι να είναι πρόεδροι των μεγάλων νοσοκομείων. Πολλοί εξ αυτών μπορεί να είναι και πολύ ικανοί, αλλά δεν μπορεί να ισχύει αυτό το παλαιού τύπου κριτήριο, γιατί, εν πάση περιπτώσει, αυτό είναι ένα από τα αίτια της κρίσης. 

Πρέπει να αναδείξουμε την αξιοκρατία. Και εμείς θα αιφνιδιαστούμε ίσως, ευχάριστα πάντως, αν δείξετε άλλο πνεύμα, άλλο πρόσωπο, όπως και συνεργασία, για να πάψει το ΠΑΣΟΚ -όσο είναι ακόμη Κυβέρνηση- να έχει συμπεριφορά ιδιοκτήτη του ελληνικού λαού και της επίλυσης των προβλημάτων του. 

Μέχρι τώρα είχε επιχειρήσει αυτήν την απόλυτη καπηλεία, ότι είναι το μόνο κόμμα, που έχει την κοινωνική ευαισθησία. Τα κατάφερε, αν θέλετε, στην κοινωνική προπαγάνδα και δημιούργησε ψευδαισθήσεις λειτουργίας ενός ΕΣΥ, που θα παρείχε προς κάθε 'Ελληνα υπηρεσίες υψηλής ποιότητας και αποτελεσματικές, αλλά είχε χρονική διάρκεια, μέχρις ότου ο ελληνικός λαός χρειάστηκε να γίνει δέκτης των υπηρεσιών του. 'Οταν έγινε δέκτης των υπηρεσιών του, απογοητεύθηκε. Γι'αυτό έχουμε αυτήν τη μεγάλη αναξιοπιστία από τον ίδιο 

 

 

  

Σελίδα 1496 

τον ελληνικό λαό προς το σύστημα. 

Η Νέα Δημοκρατία θα παραμείνει παράταξη ευθύνης και διαλόγου και ελπίζω -και μ'αυτό κλείνω- με αφορμή τον προϋπολογισμό, να προλάβετε μέχρι τη συζήτησή του, να βελτιώσετε τα κονδύλια για την υγεία. 

ΠΡΟΕΔΡΕΥΩΝ (Παναγιώτης Ν. Κρητικός): Αν επιθυμεί η Κυβέρνηση, έχει τον τελευταίο λόγο. 

Ορίστε, κύριε Υπουργέ. 

ΛΑΜΠΡΟΣ ΠΑΠΑΔΗΜΑΣ (Υπουργός Υγείας και Πρόνοιας): Κύριε Πρόεδρε, δεν είχα πρόθεση -και το έδειξα και στην πρωτολογία και στη δευτερολογία μου- να πάω στο παρελθόν και να αναφερθώ σε ευθύνες της Νέας Δημοκρατίας. 

Είμαι υποχρεωμένος, όμως, από τη στιγμή που ο Κοινοβουλευτικός Εκπρόσωπος της Νέας Δημοκρατίας ούτε λίγο ούτε πολύ είπε ότι εμείς ήλθαμε εδώ σαν Κυβέρνηση και διαλύσαμε το σύστημα υγείας, να υπενθυμίσω πως ό,τι έχει γίνει σ'αυτήν εδώ τη χώρα στο χώρο της υγείας, έχει γίνει από το ΠΑΣΟΚ, κύριε Μιχαλολιάκο, και στη δεκαετία του '80 και στη σημερινή διακυβέρνηση της χώρας. 

Θα πρέπει να υπενθυμίσω ότι στη δική σας περίοδο διακυβέρνησης, ούτε ένα ασθενοφόρο ούτε ένα κέντρο υγείας ούτε μια πρόσληψη στον τομέα της υγείας δεν έγινε. 

Αποδυναμώθηκε ο τομέας της υγείας και σας λέω ότι σήμερα έχουμε κάνει έντεκα χιλιάδες προσλήψεις τα τελευταία πέντε χρόνια και ακόμη υπάρχουν τεράστια κενά στη στελέχωση. 

Να κλείσουμε, όμως, την παρένθεση, εγώ βάζω παρένθεση σε αυτά που είπα τώρα, με αναγκάσατε να τα πω, δεν το ήθελα. 

Νομίζω ότι θα πρέπει να κοιτάμε μπροστά και να μην κοιτάμε πίσω. Κοιτώντας μπροστά έχουμε πραγματικά πεδίο δόξης λαμπρό όλοι μας, για να μπορέσουμε να βρούμε ποια είναι εκείνα τα οποία πρέπει να κάνουμε για να ισορροπήσει το σύστημα. Το σύστημα δεν πάσχει από πλευράς υποδομών, δεν πάσχει από πλευράς στελέχωσης, πάσχει από πλευράς ισορροπίας δυνάμεων μεταξύ κέντρου και περιφέρειας και αυτήν την ισορροπία πιστεύω ότι μπορούμε να τη βρούμε. Μπορούμε να είμαστε σε ένα διάλογο και με τους γιατρούς και με τους άλλους λειτουργούς υγείας και ασφαλώς και με τους χρήστες υγείας και να βρούμε ποιες είναι αυτές οι τομές που πρέπει να γίνουν. 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, κηρύσσεται περαιωμένη η συζήτηση επί της υπ'αριθμ. 5/20.10.98 επερώτησης των Βουλευτών της Νέας Δημοκρατίας κυρίων Ανδρέα Καραγκούνη, Αθανασίου Γιαννόπουλου, Νικόλαου Αναστασόπουλου, Βασιλείου Σωτηρόπουλου, Παναγιώτη Μελά, Παναγιώτη Σκανδαλάκη και κ. Φάνη Πάλλη-Πετραλιά προς τον Υπουργό Υγείας και Πρόνοιας, σχετικά με την πολιτική της Κυβέρνησης στον τομέα της Υγείας, Ε.Σ.Υ., κλπ. 

'Εχουν διανεμηθεί τα Πρακτικά της Τετάρτης 11 Νοεμβρίου 1998 και ερωτάται το Σώμα, εάν επικυρούνται; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς τα Πρακτικά της Τετάρτης 11 Νοεμβρίου 1998 επεκυρώθησαν. 

Κύριοι συνάδελφοι, δέχεστε στο σημείο αυτό να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

Με τη συναίνεση του Σώματος και ώρα 14.40' λύεται η συνεδρίαση για τη Δευτέρα 23 Νοεμβρίου 1998 και ώρα 18.30', με αντικείμενο εργασιών του Σώματος: Συζήτηση, σύμφωνα με τα άρθρα 45, 51, παράγραφος 4 και 137 του Κανονισμού της Βουλής, επί της Εκθέσεως της Διακομματικής Επιτροπής, της συσταθείσης με ομόφωνη απόφαση της Ολομελείας της Βουλής, για την εξέταση του Σωφρονιστικού Συστήματος της Χώρας και των συνθηκών διαβίωσης των κρατουμένων, σύμφωνα με την ημερήσια διάταξη που έχει διανεμηθεί. 

O ΠΡΟΕΔΡΟΣ                                                                                  ΟΙ ΓΡΑΜΜΑΤΕΙΣ

  
