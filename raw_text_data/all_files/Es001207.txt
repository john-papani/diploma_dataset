
ΣΥΝΕΔΡΙΑΣΗ Ο'
Πέμπτη 7 Δεκεμβρίου 2000 
ΠΙΝΑΚΑΣ ΣΥΝΕΔΡΙΑΣΕΩΝ
ΘΕΜΑΤΑ
Α' ΕΙΔΙΚΑ ΘΕΜΑΤΑ
1. Επικύρωση Πρακτικών,

2. 'Αδεια απουσίας των Βουλευτών Μ. Γιαννάκου - Κουτσίκου και Ν. 
Μπακογιάννη
3. Ανακοινώνεται ότι τη συνεδρίαση παρακολουθούν μαθητές από: το 17ο Δημοτικό Σχολείο Αχαρνών Ανατ. Αττικής, το 5ο Γυμνάσιο Χαϊδαρίου, την Ιταλική Σχολή Α' Αθήνας, τα Δημοτικά Σχολεία Λίλης Γοργοκυρίου και Αγίας Κυριακής Τρικάλων,
4. Επί του Κανονισμού,
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου επικαίρων ερωτήσεων της Παρασκευής 8
Δεκεμβρίου 2000.
4. Συζήτηση επικαίρων ερωτήσεων:
α) Προς τον Υπουργό Μεταφορών και Επικοινωνιών, σχετικά με τους
πιθανούς κινδύνους για την υγεία από τη χρήση των κινητών τηλεφώνων κλπ.,
β) Προς τον Υπουργό Εργασίας και Κοινωνικών Ασφαλίσεων: i) σχετικά με την ανάθεση καθηκόντων τεχνικών συμβούλων για την εκπόνηση μελετών κατασκευής του Ολυμπιακού Χωριού κλπ.,
ii) σχετικά με τους χρονικούς περιορισμούς στην πιστοποίηση των δομών και στην κατάρτιση του μητρώου εκπαιδευτών των Κέντρων Επαγγελματικής Κατάρτισης,
γ) Προς τον Υπουργό Εθνικής Παιδείας και Θρησκευμάτων i) σχετικά με
την πληρωμή των αναπληρωτών εκπαιδευτικών, οι οποίοι εργάζονται στα Τεχνολογικά Επαγγελματικά Εκπαιδευτήρια (ΤΕΕ) Πύργου,
ii) σχετικά με τις προθέσεις της Κυβέρνησης για αλλαγή του θεσμικού
πλαισίου, που διέπει την Εθνικής Βιβλιοθήκη,
δ) Προς τον Υπουργό Περιβάλλοντος Χωροταξίας και Δημοσίων 'Εργων
σχετικά με τη λειτουργία κέντρων πληροφόρησης στους υγρότοπους διεθνούς σημασίας κλπ.,
Γ. ΝΟΜΟΘΕΤΙΚΗ ΕΡΓΑΣΙΑ
1) Κατάθεση 'Εκθεσης Διαρκούς Επιτροπής:
Η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Οικονομίας: "Περί κυρώσεως της υπ' αριθμόν 58861/ΥΠΕ/00003/Ι/Ν 2601/98/9-11-2000 "Υπαγωγή επένδυσης της υπό σύσταση εταιρείας GLAVERBEL ΚΑΒΑΛΑΣ Α.Ε. στην ενίσχυση της επιχορήγησης και επιδότησης τόκων του ν. 2601/98 "κοινής υπουργικής απόφασης",
2. Ψήφιση στο σύνολο του σχεδίου νόμου του Υπουργείου Οικονομικών:
"Φορολογικές ελαφρύνσεις και απλουστεύσεις και άλλες διατάξεις",
3. Συζήτηση επί των άρθρων του σχεδίου νόμου του Υπουργείου Εργασίας και Κοινωνικών Ασφαλίσεων: "Προώθηση της απασχόλησης και άλλες διατάξεις",
4. Κατάθεση σχεδίου νόμου: Οι Υπουργοί Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικων, Ανάπτυξης, Εθνικής 'Αμυνας, Εθνικής Παιδείας και Θρησκευμάτων, Δημόσιας Τάξης, Μεταφορών και Επικοινωνιών, Δικαιοσύνης, Εμπορικής Ναυτιλίας, Εργασίας και Κοινωνικών Ασφαλίσεων, Πολιτισμού, Εξωτερικών και Υγείας και Πρόνοιας κατέθεσαν 
σχέδιο νόμου: "Είσοδος και παραμονή αλλοδαπών στην ελληνική επικράτεια. Κρήση της ελληνικής ιθαγένειας με πολιτογράφηση",
5) Αίτηση ονομαστικής ψηφοφορίας Βουλευτών της Νέας Δημοκρατίας επί
των άρθρων 5 και 9 του σχεδίου νόμου του Υπουργείου Εργασίας και
Κοινωνικών Ασφαλίσεων,
6) Κατάθεση πρότασης νόμου: Πενήντα Βουλευτές του ΠΑΣΟΚ κατάθεσαν
πρόταση νόμου για το εγγυημένο ελάχιστο εισόδημα,
ΟΜΙΛΗΤΕΣ
Επί του Κανονισμού
ΚΕΔΙΚΟΓΛΟΥ Β.
Επί των επικαίρων ερωτήσεων
ΒΛΑΣΣΟΠΟΥΛΟΣ Ε.,

ΒΛΑΧΟΣ Γ.,
ΒΟΥΛΓΑΡΗΣ Α.,
ΕΥΘΥΜΙΟΠΟΥΛΟΣ Η.,
ΚΟΣΙΩΝΗΣ Π.,
ΞΗΡΟΤΥΡΗ Α.,
ΠΕΤΡΑΛΙΑ-ΠΑΛΛΗ Φ.,
ΠΕΤΣΑΛΝΙΚΟΣ Φ.,
ΠΡΩΤΟΠΑΠΑΣ Χ.,
ΧΟΥΡΜΟΥΖΙΑΔΗΣ Γ.,
Επί του σχεδίου νόμου του Υπουργείου Οικονομικών
ΓΙΑΝΝΑΚΟΥ - ΚΟΥΤΣΙΚΟΥ Μ.,
ΚΩΣΤΟΠΟΥΛΟΣ Δ.,
ΦΩΤΙΑΔΗΣ Α.,
Δ. Επί του σχεδίου νόμου του Υπουργείου Εργασίας και Κοινωνικών
Ασφαλίσεων
ΑΓΓΕΛΟΠΟΥΛΟΣ Ν.,
ΑΜΠΑΤΖΟΓΛΟΥ Γ.,
ΓΕΝΝΗΜΑΤΑ Φ.,
ΓΙΑΚΟΥΜΑΤΟΣ Γ.,
ΓΙΑΝΝΑΚΟΥ - ΚΟΥΤΣΙΚΟΥ Μ.,
ΓΙΑΝΝΙΤΣΗΣ Ι.,
ΓΚΑΤΖΗΣ Ν.,
ΚΑΡΑΜΠΙΝΑΣ Δ.,
ΚΕΔΙΚΟΓΛΟΥ Β.,
ΚΟΥΡΑΚΗΣ Ι.,
ΛΟΒΕΡΔΟΣ Α.,
ΞΗΡΟΤΥΡΗ Αικ.,
ΠΑΝΑΓΙΩΤΟΠΟΥΛΟΣ Π.,
ΠΡΩΤΟΠΑΠΑΣ Χ.,
ΣΠΥΡΟΠΟΥΛΟΣ Ρ.,
ΣΤΡΙΦΤΑΡΗΣ Σ.

ΠΡΑΚΤΙΚΑ ΒΟΥΛΗΣ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ Ο'
Πέμπτη 7 Δεκεμβρίου 2000
----------
Αθήνα, σήμερα στις 7 Δεκεμβρίου 2000, ημέρα Πέμπτη και ώρα 10.46', συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,
αρχίζει η συνεδρίαση.
Παρακαλείται η κυρία Γραμματέας να ανακοινώσει τις αναφορές προς το
Σώμα.
Ανακοινώνονται προς το Σώμα από την κα Φάνη Πετραλιά-Πάλλη, Βουλευτή Β' Αθηνών, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής).
ΠΡΟΕΔΡΟΣ (Απόστολος Κακλαμάνης): 'Εχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 8 Δεκεμβρίου 2000.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 2 & 3 Καν. Βουλής) 1. Η με αριθμό 398/6-12-2000 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Εμμανουήλ Μπεντενιώτη προς τον Υπουργό Εργασίας και Κοινωνικών Ασφαλίσεων, σχετικώς με τις προθέσεις της Κυβέρνησης να προωθήσει μία κοινωνική-ασφαλιστική σύμβαση με την Αυστραλία.
2. Η με αριθμό 397/6-12-2000 επίκαιρη ερώτηση του Βουλευτή της Νέας
Δημοκρατίας κ. Μιχαήλ Χαλκίδη προς τον Υπουργό Γεωργίας, σχετικώς με τη λήψη μέτρων διαφύλαξης του εισοδήματος ροδακινοπαραγωγών κλπ.
3. Η με αριθμό 392/6-12-2000 επίκαιρη ερώτηση του Βουλευτή του
Κομμουνιστικού Κόμματος Ελλάδος κ. Σπυρίδωνος Στριφτάρη προς τον Υπουργό Εργασίας και Κοινωνικών Ασφαλίσεων, σχετικώς με τις προθέσεις του Υπουργείου να αυξήσει το επίδομα ανεργίας κλπ.
4. Η με αριθμό 406/6-12-2000 επίκαιρη ερώτηση του Βουλευτή του
Συνασπισμού της Αριστεράς και της Προόδου κ. Φώτη Κουβέλη προς τους Υπουργούς Γεωργίας, Περιβάλλοντος, Χωροταξίας και Δημοσίων 'Εργων, σχετικώς με τη λήψη των αναγκαίων μέτρων για τον περιορισμό της ρύπανσης των υδάτων κλπ.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ('Αρθρο 130 παρ.2 & 3 Καν.Βουλής) 1. Η με αριθμό 403/6-12-2000 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Παναγιώτη Φασούλα προς τον Υφυπουργό Πολιτισμού (Αρμόδιο για θέματα Αθλητισμού), σχετικώς με τη λήψη μέτρων ανακαίνισης του σταδίου Ειρήνης και Φιλίας, εν όψει των Ολυμπιακών Αγώνων.
2. Η με αριθμό 395/6-12-2000 επίκαιρη ερώτηση του Βουλευτή της Νέας
Δημοκρατίας κ. Γεωργίου Κωνσταντόπουλου προς τον Υπουργό Εθνικής Παιδείας και Θρησκευμάτων, σχετικώς με τα κριτήρια επιλογής των περιοχών, όπου θα ιδρυθούν νέα Τεχνολογικά Εκπαιδευτικά Ιδρύματα, την ίδρυση σχολής στο Νομό Πιερίας κλπ.
3. Η με αριθμό 407/6-12-2000 επίκαιρη ερώτηση του Ανεξάρτητου
Βουλευτή κ. Γεωργίου Καρατζαφέρη προς τον Υπουργό Ανάπτυξης, σχετικώς με την καταγγελία της 'Ενωσης Καταναλωτών και Δανειοληπτών, για παραπλανητική τηλεοπτική διαφήμιση της Τράπεζας EUROBANK κλπ.
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 376/4-12-2000 επίκαιρη ερώτηση του Βουλευτή
του Πανελλήνιου Σοσιαλιστικού Κινήματος κ. Ευάγγελου Βλασσόπουλου προς τους Υπουργούς Μεταφορών και Επικοινωνιών, Υγείας και Πρόνοιας, σχετικώς με τους πιθανούς κινδύνους για την υγεία, από τη χρήση των κινητών τηλεφώνων κλπ.
Η επίκαιρη ερώτηση του κ. Βλασσόπουλου έχει ως εξής:
"Πρόσφατες έρευνες 'Αγγλων επιστημόνων έρχονται να επιβεβαιώσουν τα συμπεράσματα πρόδρομων ερευνών, που πραγματοποιήθηκαν σε διάφορες ευρωπαϊκές χώρες και την Αμερική, για τις βλαπτικές επιδράσεις στον ανθρώπινο οργανισμό των, από τα κινητά τηλέφωνα, εκπεμπόμενων ακτινοβολιών.
Τα συμπεράσματα αυτών των ερευνών δημοσιεύθηκαν στην έγκυρη ιατρική
επιθεώρηση "Lancet" είναι δε περισσότερο ανησυχητικά για τους νέους χρήστες κάτω των δεκάξι ετών.
Σύμφωνα εξάλλου με δημοσιεύματα των Βρετανικών εφημερίδων "Guardian" και "Independent" το Υπουργείο Υγείας της Βρετανίας εντός των προσεχών ημερών -και όχι πέραν των εορτών των Χριστουγέννων- ετοιμάζει προειδοποιητικό φυλλάδιο για τις πιθανές βλαπτικές επιδράσεις στους χρήστες, το οποίο θα υποχρεωθούν οι εταιρείες να διαθέτουν ως συνοδευτικό των συσκευών.
Μετά τα παραπάνω ερωτώνται οι αρμόδιοι Υπουργοί:
Εάν προτίθενται να υποχρεώσουν τις εταιρείες να χορηγούν μαζί με τη
συσκευή κατατοπιστικό φυλλάδιο-προσπέκτους, στο οποίο εκτός από τις τεχνικές προδιαγραφές και τις οδηγίες χρήσεως θα αναγράφονται και οι πιθανοί κίνδυνοι από τη χρήση του κινητού τηλεφώνου";
'Εχει και ένα υστερόγραφο ο συμπατριώτης μου κ. Βλασσόπουλος, αλλά ο Κανονισμός δεν προβλέπει υστερόγραφο στις ερωτήσεις. Είναι χρήσιμο, όμως, να το διαβάσετε.
ΠΑΝΑΓΙΩΤΗΣ ΚΟΣΙΩΝΗΣ (Ε' Αντιπρόεδρος της Βυλής): Πείτε μας σε τι
αναφέρεται, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Αναφέρει στοιχεία, κατά τα οποία οι κάτω των δεκαοκτώ ετών χρήστες κινητών αγγίζουν το ένα εκατομμύριο και οι κάτω των δεκαπέντε ετών ξεπερνύν τις τριακόσιες χιλιάδες.
Αφού δεν έχουμε ενδιαφέρον να δείξουμε στα παιδιά μας, τους δίνουμε
κινητά.
Ο Υφυπουργός Μεταφορών και Επικοινωνιών κ. Αλέξανδρος Βούλγαρης έχει το λόγο.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Κύριε
Πρόεδρε, κυρίες και κύριοι συνάδελφοι, η διάρκεια ζωής των κινητών
τηλεφώνων είναι σχετικά μικρή και για το λόγο αυτό δεν υπάρχουν στοιχεία από έρευνες, οι οποίες έχουν ήδη αρχίσει να γίνονται, τα οποία όμως στοιχεία να έχουν υιοθετηθεί από την Παγκόσμια Οργάνωση Υγείας ή από άλλους διεθνείς φορείς και οργανισμούς, οι οποίοι ασχολούνται με τη δημόσια υγεία.
Υπάρχει μια έρευνα, η οποία δημοσιεύθηκε πρόσφατα στον αγγλικό Τύπο αλλά και στη χώρα μας, η οποία έγινε από κρατικούς φορείς στην Αγγλία. Οι έρευνες αυτές απέδειξαν ότι δεν υπάρχει πρόβλημα και ανησυχία για τη δημόσια υγεία από τη χρήση των κινητών τηλεφώνων, ούτε ειδικότερα βέβαια για τα παιδιά νεαρής ηλικίας.
Στο κείμενο, όμως, της έρευνας υπάρχει μία επισήμανση συμβουλευτικού χαρακτήρα, ότι ειδικά για τα παιδιά της συγκεκριμένης ηλικίας, η οποία αναφέρεται και στην επίκαιρη ερώτηση που συζητούμε, για καθαρά προληπτικούς λόγους θα πρέπει να γίνεται μια λελογισμένη χρήση.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Και βέβαια, η έρευνα αφορά τις προδιαγραφές κατασκευής των τηλεφώνων, αφορά δηλαδή τους κατασκευαστές συσκευών κινητής τηλεφωνίας. Θυμίζω ότι στο χώρο της Ευρώπης υπάρχουν δύο μεγάλες εταιρείες -η "ΝΟΚΙΑ" και η "ERICSSON"-, και δεν αφορά τις εταιρείες που παρέχουν υπηρεσίες κινητής τηλεφωνίας.
Από την άλλη πλευρά, σε επίπεδο Ευρωπαϊκής 'Ενωσης, δεν έχει κινηθεί καμία διαδικασία, ούτε έγινε συζήτηση ούτε έχει αποφασιστεί να εκδοθεί οδηγία σε σχέση με την ακτινοβολία της κινητής τηλεφωνίας.
Γι' αυτό το λόγο εκτιμούμε ότι, στα πλαίσια του ανταγωνισμού και της λειτουργίας της αγοράς, τόσο οι εταιρείες κατασκευής συσκευών για την κινητή τηλεφωνία, όσο και οι εταιρείες παροχής υπηρεσιών θα ανταποκριθούν θετικά σε αυτήν τη διαδικασία, δηλαδή να περιλαμβάνουν και κάποιο φυλλάδιο, το οποίο θα αναφέρεται στους τυχόν κινδύνους, ειδικά για τα παιδιά, από τη μη λελογισμένη χρήση.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): "Κοντά στο νου και η γνώση". Να
γίνεται λελογισμένη χρήση από όλους.
Ο κ. Βλασσόπουλος έχει το λόγο.
ΕΥΑΓΓΕΛΟΣ ΒΛΑΣΣΟΠΟΥΛΟΣ: 'Εχετε δίκιο.
Κύριε Πρόεδρε, είναι η τρίτη φορά που καταθέτω επίκαιρη ερώτηση με το ίδιο ακριβώς θέμα. Φαίνεται πως οι επιστημονικές έρευνες δικαιώνουν τις ανησυχίες της επιστημονικής κοινότητας, για τις βλάβες στην υγεία από τα κινητά τηλέφωνα. Επιβεβαιωτική είναι η έρευνα που δημοσιεύτηκε τελευταία στην έγκυρη Ιατρική Βρετανική Επιθεώρηση, "The Lancet".
Φαίνεται πως δικαιώνουν και τις προβλέψεις και τις ανησυχίες όλων,
που, ενώ αρχικά ήταν υποψίες, γίνονται επιβεβαιωτικές ενδείξεις. Τηλεγραφικά τα σημερινά στοιχεία και δεδομένα, όπως τεκμηριώνονται
επιστημονικά, για τις βλαπτικές επιδράσεις της εκπεμπομένης ακτινοβολίας από τα κινητά είναι τα εξής: Πρώτον, υπάρχει πράγματι βλαπτική επίδραση από τις μη ιονίζουσες μικροκυματικές ηλεκτρομαγνητικές ακτινοβολίες στην υγεία.
Δεύτερον, η επίδραση είναι θερμική και αφορά τις γνωστικές λειτουργίες του εγκεφάλου, μνήμη και προσοχή.
Τρίτον, οι κίνδυνοι είναι μεγαλύτεροι για τα παιδιά και τόσο
μεγαλύτεροι όσο μικρότερα είναι τα παιδιά.
Τέταρτον, το μέγεθος του κινδύνου σχετίζεται με την τεχνολογία του κινητού, την απόσταση από την οποία εκπέμπεται η ακτινοβολία και τέλος, το χρόνο έκθεσης.
Πέμπτον, οι κίνδυνοι μετριάζονται αν ο χρήστης χρησιμοποιεί ακουστικά, τα λεγόμενα hands free.
Μπροστά στους διαφαινομένους κινδύνους, το Υπουργείο Υγείας της Μεγάλης Βρετανίας ετοιμάζει φυλλάδιο, το οποίο θα μοιράζουν υποχρεωτικά τα καταστήματα που πουλούν κινητά στους καταναλωτές - χρήστες. Το φυλλάδιο θα μοιράζεται από τις αρχές του χρόνου και θα είναι προειδοποιητικό των κινδύνων.
Τελειώνω προτείνοντας: Πρώτον, όχι άλλος εφησυχασμός στη χώρα μας. Δεύτερον, προσπέκτους με οδηγίες χρήσης.
Τρίτον, προειδοποιητικό φυλλάδιο για τους πιθανούς κινδύνους, κατά το πρότυπο του φυλλαδίου που εκδίδει το Υπουργείου Υγείας της Μεγάλης Βρετανίας.
Και τελευταίο, πρωτοβουλία της χώρας μας -το τονίζω αυτό- να
συζητηθεί το θέμα στο συμβούλιο των αρμόδιων Υπουργών της Ευρωπαϊκής 'Ενωσης. Ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Ο Υφυπουργός Μεταφορών και
Επικοινωνικών κ. Βούλγαρης έχει το λόγο.
ΑΛΕΞΑΝΔΡΟΣ ΒΟΥΛΓΑΡΗΣ (Υφυπουργός Μεταφορών και Επικοινωνιών): Κύριε Πρόεδρε, κυρίες και κύριοι συνάδελφοι, όπως σας ανέφερα πριν, το θέμα το οποίο συζητούμε αφορά κυρίως τις κατασκευαστικές εταιρείες συσκευών για την κινητή τηλεφωνία. Στη χώρα μας δεν υπάρχουν τέτοιες κατασκευαστικές εταιρείες και γι' αυτό το λόγο εμείς δεν έχουμε τη δυνατότητα να υποχρεώσουμε εταιρείες άλλων χωρών της Ευρωπαϊκής 'Ενωσης ή εταιρείες που βρίσκονται έξω από το χώρο της Ευρώπης να συμπεριλαμβάνουν τέτοιο φυλλάδιο. Αυτό μπορεί να γίνει για το χώρο της Ευρώπης και για άλλα προϊόντα που μπαίνουν μέσα στην Ευρωπαϊκή 'Ενωση, αφού προηγηθεί συζήτηση και συνταχθεί οδηγία, σύμφωνα με τους Κανονισμούς της Ευρωπαϊκής 'Ενωσης, η οποία θα επιβάλει αυτήν τη διαδικασία, δηλαδή το να συμπεριληφθούν τέτοια φυλλάδια στις κατασκευαστικές εταιρείες.
Πρέπει να συνεργαστούμε και με τους Υπουργούς των άλλων χωρών της Ευρωπαϊκής 'Ενωσης, να συζητηθεί στο Συμβούλιο Υπουργών Επικοινωνιών αυτό το ζήτημα, που πιστεύω ότι έχει ευαισθητοποιήσει και τα άλλα κράτη της Ευρωπαϊκής 'Ενωσης και τους αντίστοιχους Υπουργούς Επικοινωνιών.
Επίσης, θα ήθελα να πω ότι μετά από μία συζήτηση που έχει κάνει το
Υπουργείο μας με τις εταιρείες κινητής τηλεφωνίας, υπάρχει ενδιαφέρον να αναληφθούν πρωτοβουλίες γι' αυτό το ζήτημα όσον αφορά τα παιδιά, από τις εταιρείες αυτές που παρέχουν υπηρεσίες κινητής τηλεφωνίας στην Ελλάδα. Αυτό, όμως, θα αφορά την ενημέρωση από τις επιχειρήσεις που παρέχουν κινητή τηλεφωνία και όχι από τις κατασκευαστικές εταιρείες που βρίσκονται έξω από την Ελλάδα.
ΕΥΑΓΓΕΛΟΣ ΒΛΑΣΣΟΠΟΥΛΟΣ: Κύριε Υπουργέ, συγγνώμη...
ΠΡΟΕΔΡΕΥΩΝ (Κωνσταντίνος Γείτονας): Δεν έχετε δικαίωμα δευτερολογίας, κύριε Βλασσόπουλε. Μακάρι να το επέτρεπε ο Κανονισμός. 'Ολοι οι παριστάμενοι συνάδελφοι θα ήθελαν να πουν κάτι σ' αυτό το θέμα.
ΕΥΑΓΓΕΛΟΣ ΒΛΑΣΣΟΠΟΥΛΟΣ: Κύριε Υπουργέ, τα παιδιά χρησιμοποιούν κινητά τηλέφωνα της ίδιας τεχνολογίας.
ΠΡΟΕΔΡΕΥΩΝ (Κωνσταντίνος Γείτονας): Πάντως καλό είναι και οι γονείς και οι παππούδες στα παιδιά μας και στα εγγόνια μας να πούμε ότι υπάρχει και η ζωντανή επικοινωνία των ανθρώπων, η ανθρώπινη επικοινωνία, και δεν χρειάζεται και σ' αυτό να κυριαρχήσει η τεχνολογία. Και αυτό θα είναι καλύτερο, για την ατομική και κοινωνική ζωή μας.
Δεύτερη είναι η με αριθμό 382/4-12-2000 επίκαιρη ερώτηση της
Βουλευτού της Νέας Δημοκρατίας κας Φάνης Πάλλη-Πετραλιά προς τον Υπουργό Εργασίας και Κοινωνικών Ασφαλίσεων, σχετικώς με την ανάθεση καθηκόντων τεχνικών συμβούλων, για την εκπόνηση μελετών κατασκευής του Ολυμπιακού Χωριού κλπ.
Η επίκαιρη ερώτηση της κας Πετραλιά έχει ως εξής:
"Στην 46η συνεδρίαση το Διοικητικό Συμβούλιο του Οργανισμού Εργατικής Κατοικίας (ΟΕΚ) όπου συζητήθηκε "Η έγκριση ανάθεσης καθηκόντων τεχνικών συμβούλων για την εκπόνηση μελετών του Ολυμπιακού Χωριού" έγινε μία πρωτοφανής μεθόδευση προκειμένου να παρουσιάζεται το Διοικητικό Συμβούλιο την ίδια μέρα να λαμβάνει δύο διαφορετικές αποφάσεις. Η μία για να εισηγηθεί στον Υπουργό την πρόσληψη είκοσι εταιρειών-συμβούλων και η δεύτερη για να εξουσιοδοτηθεί ο πρόεδρος του Οργανισμού Εργατικής Κατοικίας (ΟΕΚ) να διαπραγματευθεί με δεκαεπτά γραφεία τεχνικών συμβούλων που είχαν ήδη προεπιλεγεί!
Για να καλυφθούν τυπικά οι διαφορετικές αποφάσεις για το ίδιο θέμα
διαχωρίζεται το πρακτικό της ίδιας συνεδρίασης (46/28-7-2000) στα δύο, τυπώνεται σε δύο διαφορετικά αποσπάσματα πρακτικών και αποστέλλεται με διαφορετικό αριθμό πρωτοκόλλου (2293 και 2294) προς τη Διεύθυνση Κατασκευών.
Δεδομένης της δημόσιας δέσμευσης του Πρωθυπουργού, ότι όλα τα έργα θα κατασκευασθούν με νόμιμους και διαφανείς διαγωνισμούς και όχι με αναθέσεις και δεδομένου ότι στελέχη του Οργανισμού Εργατικής Κατοικίας μεταξύ των οποίων και η διευθύντρια κατασκευών έχουν παραπεμφθεί στη δικαιοσύνη και είναι υπόδικοι για παρανομίες, καλείται ο αρμόδιος Υπουργός να απαντήσει:
Γνωρίζει τη μεθόδευση αυτή και ενέκρινε ο κύριος Υπουργός την
απευθείας ανάθεση σε προεπιλεγέντα από τον Οργανισμό Εργατικής Κατοικίας τεχνικά γραφεία, σε πόσα, σε ποια, με ποια κριτήρια και με ποιους οικονομικούς και λοιπούς όρους και ρήτρες;"
Ο Υφυπουργός Εργασίας και Κοινωνικών Ασφαλίσεων κ. Πρωτόπαπας έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, απορώ πράγματι τι είδους επίκαιρη ερώτηση είναι αυτή. Είναι μία υπόθεση που έχει λήξει από τον Ιούλιο.
Τον Ιούλιο εισηγήθηκε το Διοικητικό Συμβούλιο του ΟΕΚ στο Υπουργείο Εργασίας -δεν έχει δικαίωμα να κάνει μόνο του τέτοιες κινήσεις, χωρίς την έγκριση του αρμόδιου Υπουργού- μία σειρά μέτρα για την πρόσληψη τεχνικών συμβούλων για τις μελέτες του Ολυμπιακού Χωριού. Τον Αύγουστο απερρίφθη η εισήγηση μετά από λίγες μέρες και πήρε εντολή το Διοικητικό Συμβούλιο του ΟΕΚ να κάνει μόνο του τις μελέτες. Από τον Αύγουστο μέχρι τώρα τις έχει κάνει και όχι μόνο τις έχει κάνει, αλλά πριν από δέκα μέρες τις παρουσίασε και στην κα Αγγελοπούλου και εν συνεχεία στον κ. Ρογκ και στο κλιμάκιο της Διεθνούς Ολυμπιακής Επιτροπής, πήρε μάλιστα συγχαρητήρια για τις μελέτες που έχει κάνει. Και όχι μόνο αυτό, αλλά είναι γνωστό ότι προ ολίγων ημερών εξεδόθη η απόφαση του Συμβουλίου Επικρατείας με την οποία απερρίφθη η προσφυγή γαλλικής εταιρείας επί του θέματος των μελετών.
Δεν υφίσταται κανένα θέμα, έχει λήξει από τον Ιούλιο. Ούτε επίκαιρη
ερώτηση είναι. Φοβάμαι δε ότι η κυρία συνάδελφος έχει πέσει θύμα παραπλάνησης για ένα θέμα, το οποίο ουδέποτε υπήρξε. Διότι ως γνωστόν, όταν δεν υπάρχει υπογραφή του Υπουργείου, η οποιαδήποτε εισήγηση του Οργανισμού δεν έχει καμία νομική υπόσταση, δεν υφίσταται.
ΠΡΟΕΔΡΕΥΩΝ (Κωνσταντίνος Γείτονας): Η κ. Πετραλιά έχει το λόγο.
ΦΑΝΗ ΠΕΤΡΑΛΙΑ-ΠΑΛΛΗ: Κύριε Υπουργέ, με όσα είπατε πριν από λίγο, τις όποιες υποψίες είχα τις επιβεβαιώσατε και αποδεικνύεται πράγματι αυτό το "κόλπο" το οποίο πήγε να γίνει μέσα από αυτήν την ιστορία. Διότι εσείς τώρα είπατε ότι τη συγκεκριμένη απόφαση του διοικητικού συμβουλίου δεν την υπογράψατε. Το γεγονός αυτό είναι πολύ σημαντικό και θα καταθέσω στα Πρακτικά σχετικά αποσπάσματα.
'Οταν ακούμε τον Πρωθυπουργό να λέει ότι δεν θα γίνει πουθενά καμία απευθείας ανάθεση, δημιουργείται το εξής θέμα: Στο ίδιο συμβούλιο για το ίδιο θέμα, το θέμα 65 της ημερήσιας διάταξης, εμφανίζονται οι ίδιοι άνθρωποι να παίρνουν δήθεν δύο διαφορετικές αποφάσεις.
Λοιπόν, το ένα πρακτικό λέει -υπάρχουν επίσημα αποσπάσματα των πρακτικών και τα δύο αποσπάσματα υπογράφονται από το ίδιο πρόσωπο, τη διευθύντρια κατασκευών- ότι ο Υπουργός θα εγκρίνει πρόσληψη είκοσι τεχνικών συμβούλων και το άλλο απόσπασμα -για το ίδιο πρακτικό της ίδιας στιγμής, αλλά με διαφορετικό αριθμό και διαφορετικό περιεχόμενο που χρεώνεται σε διαφορετικό υπάλληλο- λέει να επιλέξει ο ίδιος ο ΟΕΚ από τα δεκαεπτά προεπιλεγμένα ήδη τεχνικά γραφεία συμβούλων.
Αυτό είναι χειρότερο και από το θέμα για το οποίο ο κ. Λιάσκας παραιτήθηκε. Για το θέμα των τεχνικών συμβούλων. Διότι ο κ. Λιάσκας και το "ΑΘΗΝΑ 2004", κύριε Υπουργέ, ό,τι έκαναν το έκαναν νομότυπα. Σύμφωνα με τους κανονισμούς της ΕΟΚ και σύμφωνα με τις οδηγίες της ΕΟΚ επελέγησαν εκείνοι οι σύμβουλοι.
'Οταν, λοιπόν, έρχεται ο Υπουργός ΠΕΧΩΔΕ και λέει ότι παίζετε με σημαδεμένα χαρτιά, εγώ θα πω, αυτά κι αν είναι σημαδεμένα χαρτιά. Το ίδιο πρακτικό, οι ίδιοι άνθρωποι, με άλλο αριθμό και άλλο περιεχόμενο. 
Επιτρέψτε μου, κύριε Πρόεδρε, να καταθέσω τα Πρακτικά, διότι φαίνεται
ότι ο κύριος Υπουργός δεν είναι εκείνος ενημερωμένος. 'Αλλωστε, είναι γνωστό ότι κάποιοι άνθρωποι είναι υπόδικοι στον ΟΕΚ.
ΠΡΟΕΔΡΕΥΩΝ (Κωνσταντίνος Γείτονας): Καταθέστε ό,τι στοχεία έχετε κι
ολοκληρώστε.
ΦΑΝΗ ΠΕΤΡΑΛΙΑ-ΠΑΛΛΗ: Επειδή είπατε ότι πήρατε συγχαρητήρια, θα σας πω ότι σαφώς πήρατε συγχαρητήρια. Κι εγώ που είδα στην τηλεόραση το φιλμάκι της εικονικής πραγματικότητας, θα πω ότι πράγματι φαίνεται πολύ ωραίο. 
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κυρία Πετραλιά.

ΦΑΝΗ ΠΕΤΡΑΛΙΑ-ΠΑΛΛΗ: Κύριε Πρόεδρε, σας ενδιαφέρει, γιατί το CNN... ΠΡΟΕΔΡΕΥΩΝ (Κωνσταντίνος Γείτονας): 'Ολα ενδιαφέρουν τον ελληνικό
λαό, αλλά ολοκληρώστε.
ΦΑΝΗ ΠΕΤΡΑΛΙΑ-ΠΑΛΛΗ: Το CNN έδειχνε προχθές "τα μαντριά του
Ολυμπιακού Χωριού" και όχι το φιλμάκι του κυρίου Υπουργού.
(Στο σημείο αυτό η Βουλευτής κ. Φάνη Πετραλιά-Πάλλη καταθέτει για τα

Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Κωνσταντίνος Γείτονας): Ο Υφυπουργός Εργασίας και
Κοινωνικών Ασφαλίσεων κ. Πρωτόπαπας έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Δυστυχώς, κύριε Πρόεδρε, φαίνεται ότι η κυρία συνάδελφος, εκτός από παραπλάνηση, έχει και κακοπιστία, διότι αναφέρεται η ίδια σε μελέτες. Οι μελέτες βέβαια θα είναι και στο χαρτί και στο φιλμάκι. 'Ετσι πρέπει να είναι οι μελέτες, εξ όσων γνωρίζω τουλάχιστον μέχρι τώρα. Δεν μπορεί οι μελέτες να είναι πραγματικές. Είναι μελέτη και τη συζήτησή σας την κάνατε για τη μελέτη και η απάντησή μου ήταν για τη μελέτη.
Το χρονοδιάγραμμα, το οποίο έπρεπε να γνωρίζετε -διότι είναι δημόσιο, εφόσον παρακολουθείτε τα αθλητικά έργα του Ολυμπιακού Χωριού- λέει ότι η μελέτη θα ήταν έτοιμη το Νοέμβριο. Αυτό λέει το χρονοδιάγραμμα, δεν υπάρχει άλλο χρονοδιάγραμμα.
ΦΑΝΗ ΠΕΤΡΑΛΙΑ-ΠΑΛΛΗ: Επί της ταμπακέρας θα μου πείτε;
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Ούτε μαντριά υπάρχουν, διότι θα έπρεπε να ξέρετε ότι πήγε η Αντιπροσωπεία της Διεθνούς Ολυμπιακής Επιτροπής στο χώρο και είδε τα έργα εκχέρσωσης και διαμόρφωσης του χώρου, τα οποία είναι εν εξελίξει από τον Αύγουστο. Και το χρονοδιάγραμμα αυτό έλεγε. Εμείς έχουμε δώσει στη δημοσιότητα ένα συγκεκριμένο χρονοδιάγραμμα. Το χρονοδιάγραμμα αυτό προέβλεπε ότι τον 
Αύγουστο θα αρχίσουν οι διαδικασίες εκχέρσωσης και διαμόρφωσης του χώρου. Πήγε η Διεθνής Ολυμπιακή Επιτροπή, και μάλιστα χωρίς να μας ειδοποιήσει, και βρήκε τις μπουλντόζες και τα έργα να γίνονται. Μάλιστα έστειλε και άνθρωπο νωρίτερα, πριν έρθει.
Δεύτερον, έλεγξε τις μελέτες και τις βρήκε εντάξει. Δεν καταλαβαίνω,
γιατί πρέπει τώρα να ψεγόμαστε...
ΠΡΟΕΔΡΕΥΩΝ (Κωνσταντίνος Γείτονας): Ούτως ή άλλως η ερώτηση δεν είναι
για την πορεία του έργου. Είναι για άλλο θέμα.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Κύριε Πρόεδρε, το ανέφερε η κα Πετραλιά.
ΠΡΟΕΔΡΕΥΩΝ (Κωνσταντίνος Γείτονας): Κακώς.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Το ανέφερε και επομένως θα πρέπει να απαντήσω.
ΦΑΝΗ ΠΕΤΡΑΛΙΑ-ΠΑΛΛΗ: Για τα δύο πρακτικά θα μου πείτε;
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):

Θα ήθελα, λοιπόν, η κ. Πετραλιά να μην παίζει εν ου παικτοίς, διότι ξέρω και σοβαρή είναι και προσεκτική πάντα και καλόπιστη. Δεν θέλω, λοιπόν, να παίζουμε εν ου παικτοίς. Τα έργα αυτά θέλουν στήριξη, γιατί αφορούν όλους μας και όχι μόνο την Κυβέρνηση.
ΦΑΝΗ ΠΕΤΡΑΛΙΑ-ΠΑΛΛΗ: Εσείς μου είπατε ότι ενθουσιάστηκε η ΔΟΕ.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Αυτό που είπα και στην πρωτολογία μου -και κλείνω- είναι ότι δεν υπάρχει εισήγηση, όταν δεν επενδύεται με νομική πράξη. 'Οταν δεν επενδύεται με υπογραφή υπουργικής απόφασης, δεν υφίσταται. 'Αρα, δεν υφίσταται. Τώρα το τι εισηγήσεις έχει κάνει η αρμόδια διεύθυνση, αυτό είναι δικαίωμά της. Από τη στιγμή που δεν γίνονται αποδεκτές, γιατί γίνεται συζήτηση, δεν καταλαβαίνω. Γιατί έγινε μία εισήγηση από μία υπηρεσία;
ΦΑΝΗ ΠΕΤΡΑΛΙΑ-ΠΑΛΛΗ: Μα, είναι νόμιμα και τα δυο πρακτικά;
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Μα, είναι δυνατόν, κυρία Πετραλιά, επειδή μια υπηρεσία έκανε εισηγήσεις...
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Υπουργέ.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):.. οι οποίες δεν επενδύθηκαν με το κύρος υπουργικής απόφασης, να έρχεται αυτό για συζήτηση στη Βουλή;
ΦΑΝΗ ΠΕΤΡΑΛΙΑ-ΠΑΛΛΗ: Το διοικητικό συμβούλιο τις έκανε.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Πραγματικά, λυπούμαι πάρα πολύ.
ΦΑΝΗ ΠΕΤΡΑΛΙΑ-ΠΑΛΛΗ: Βεβαίως. Είναι οργανισμός, που θα διαχειριστεί
δισεκατομμύρια, κύριε συνάδελφε.
ΠΡΟΕΔΡΕΥΩΝ (Κωνσταντίνος Γείτονας): Κυρία Πετραλιά, μιλήσατε δύο
λεπτά, καταθέσατε έγγραφα στα Πρακτικά. Αρκετά.
Τρίτη είναι η με αριθμό 385/4.12.2000 επίκαιρη ερώτηση του Βουλευτή
του Κομμουνιστικού Κόμματος Ελλάδας κ. Παναγιώτη Κοσιώνη προς τον Υπουργό Εθνικής Παιδείας και Θρησκευμάτων, σχετικώς με την πληρωμή των αναπληρωτών εκπαιδευτικών, οι οποίοι εργάζονται στα Τεχνολογικά Επαγγελματικά Εκπαιδευτήρια (ΤΕΕ) Πύργου.
Η επίκαιρη ερώτηση του κ. Κοσιώνη έχει ως εξής:
"Τριάντα δύο εκπαιδευτικοί στο ΤΕΕ Πύργου, που προσλήφθηκαν ως αναπληρωτές, μένουν απλήρωτοι από την αρχή της σχολικής χρονιάς. Η απάντηση από τις υπηρεσίες γι' αυτήν την κατάσταση είναι πως δεν υπάρχουν πιστώσεις.
Το γεγονός αυτό είναι ενδεικτικό του ρόλου που επιφυλάσσει η
Κυβέρνηση για τα ΤΕΕ και αναδεικνύει με τον καλύτερο τρόπο την αναγκαιότητα να καταργηθεί ο θεσμός του αναπληρωτή, με τη θεσμοθέτηση μόνιμων διορισμών στα πραγματικά κενά.
Εκτός των άλλων, το ζήτημα έχει και μια άλλη διάσταση, αφού τριάντα
δύο οικογένειες αντιμετωπίζουν πρόβλημα επιβίωσης.
Ερωτάται ο κύριος Υπουργός:
Πώς είναι δυνατόν να έγιναν προσλήψεις, χωρίς να υπάρχουν πιστώσεις; Τι μέτρα θα πάρει, ώστε να πληρωθούν άμεσα οι εργαζόμενοι
εκπαιδευτικοί στο ΤΕΕ Πύργου;".
Ο Υφυπουργός Εθνικής Παιδείας και Θρησκευμάτων κ. Πετσάλνικος έχει το λόγο.
ΦΙΛΙΠΠΟΣ ΠΕΤΣΑΛΝΙΚΟΣ (Υφυπουργός Εθνικής Παιδείας και
Θρησκευμάτων): Ευχαριστώ, κύριε Πρόεδρε.
Σε σχέση με την πρόσληψη και τη μισθοδοσία των παραπάνω
τριανταδύο αναπληρωτών καθηγητών στο ΤΕΕ Πύργου, θα πρέπει για ενημέρωση του συναδέλφου, κατ' αρχήν να υπογραμμίσω ότι δεν υπήρξε κανένα πρόβλημα έλλειψης πιστώσεων. Δεν είχαμε κανένα πρόβλημα με τις πιστώσεις. Είχαν διατεθεί έγκαιρα οι πιστώσεις, για να καλυφθούν οι ανάγκες λειτουργικών κενών, που εδημιουργήθησαν από την αρχή της σχολικής χρονιάς και μετά. 'Οπως θα γνωρίζετε, οι εγγραφές των μαθητών στα ΤΕΕ εγένοντο μέχρι και τις 15 Οκτωβρίου και ανάλογα με τον αριθμό των τμημάτων που εδημιουργούντο διατίθεντο αμέσως οι πιστώσεις από το Υπουργείο Παιδείας, σύμφωνα με τις προτάσεις της Διεύθυνσης Δευτεροβάθμιας Εκπαίδευσης Ηλείας.
'Ενα πρόβλημα σε ό,τι αφορά την καθυστέρηση υπήρξε γιατί η Διεύθυνση Δευτεροβάθμιας Εκπαίδευσης Ηλείας δεν έστειλε αυτές τις προσλήψεις των αναπληρωτών αμέσως μόλις εγένετο η τοποθέτησή τους, περίμενε να συγκεντρώσει όλες τις περιπτώσεις και τις απέστειλε στο Υπουργείο Παιδείας στις 24 Νοεμβρίου. Στο ΥΠΕΠΘ έφθασαν και πρωτοκολλήθηκαν μετά από μερικές μέρες. Ξεκίνησε η διαδικασία συγκεκριμένα στις 30 Νοεμβρίου, το έγγραφο αυτό της διεύθυνσης διαβιβάστηκε αυθημερόν στην υπηρεσία δημοσιονομικού ελέγχου. Διαβιβάσαμε τις σχετικές πράξεις για τις οποίες εξεδόθη αριθμός βεβαίωσης της υπηρεσίας δημοσιονομικού ελέγχου και από τις 6 Δεκεμβρίου, δηλαδή από χθες γίνεται και η καταβολή των χρημάτων.
Θα μπορούσα να πω ότι υπήρξε μια μικρή καθυστέρηση, και κατά την
άποψή μου κακώς υπήρξε, από την πλευρά της Διεύθυνσης της Δευτεροβάθμιας Εκπαίδευσης ως προς τη μεταβίβαση των σχετικών -επαναλαμβάνω- εγγράφων για την πρόσληψη των αναπληρωτών, αλλά δεν υπήρξε κανένα πρόβλημα. 
Ενημερωτικά θα ήθελα επίσης να σας πω, κύριοι συνάδελφοι, ότι σε ό,τι
αφορά την κάλυψη των πραγματικών αναγκών στα ΤΕΕ, φέτος προσελήφθησαν χίλιοι μόνιμοι εκπαιδευτικοί τεχνικών ειδικοτήτων, ενώ μέσα στο πρώτο τρίμηνο του 2001 θα διεξαχθεί και ο διαγωνισμός του ΑΣΕΠ για την πρόσληψη και άλλων εκπαιδευτικών τεχνικών ειδικοτήτων που θα στελεχώσουν τα ΤΕΕ με οργανικές τοποθετήσεις, δηλαδή θα τοποθετηθούν σε οργανικές θέσεις. 
ΠΡΟΕΔΡΕΥΩΝ (Κωνσταντίνος Γείτονας): Ο Ε' Αντιπρόεδρος της Βουλής κ.
Παναγιώτης Κοσιώνης έχει το λόγο.
ΠΑΝΑΓΙΩΤΗΣ ΚΟΣΙΩΝΗΣ (Ε' Αντιπρόεδρος της Βουλής): Κύριε Υπουργέ, δεν είναι καθόλου ασυνήθιστο φαινόμενο να γίνεται μια μετάθεση ευθυνών στα παρακάτω όργανα. Φταίει η δευτεροβάθμια εκπαίδευση για το λόγο ότι δεν έχουν πληρωθεί.
Χθεσινή ανακοίνωση της ΕΛΜΕ λέει ότι δεν είναι τριάντα δύο, περνούν τους εκατό. Οι πληροφορίες μας μας λένε ότι δεν είναι στον Πύργο ή στην Ηλεία, αλλά είναι γενικότερο το πρόβλημα. Και όταν βλέπουμε ότι υπάρχει μια συγκεκριμένη κατεύθυνση και στον προϋπολογισμό και στο Υπουργείο Παιδείας, είναι αδύνατο να μην το συνδυάσει κανείς αυτό το πράγμα με την κατάσταση στην οποία βρισκονται τα ΤΕΕ τα οποία δημιουργήθηκαν για να
αποτελέσουν το καταφύγιο αυτών που εκδιώχθηκαν από το λύκειο και δεν έχουν ούτε κτιριακή υποδομή, ούτε υλικοτεχνική ούτε συγγράμματα και τώρα δεν εχουν ούτε και μισθό.
Οι πληροφορίες λένε, κύριε Υπουργέ, ότι δεν έχουν πληρωθεί ακόμα και είναι χθεσινή ανακοίνωση της ΕΛΜΕ αυτό που σας λέω. Δεν είναι τριάντα δύο, ξεπερνούν τους εκατό. Δεν είναι θέμα πιστώσεων μόνο και υπάρχουν και άλλες πληροφορίες. Η ανακοίνωση της ΕΛΜΕ λέει ότι υπάρχουν και μόνιμοι -όχι στα ΤΕΕ μονο- οι οποίοι δεν έχουν πληρωθεί υπερωρίες και άλλα που τους χρωστούν από το Μάρτιο. Δεν είναι θέμα μόνο κονδυλίων, είναι μέσα Δεκέμβρη, φθάσαμε στις γιορτές.
ΦΙΛΙΠΠΟΣ ΠΕΤΣΑΛΝΙΚΟΣ (Υφυπουργός Εθνικής Παιδείας και Θρησκευμάτων): Εγώ σας δίνω μια υπεύθυνη απάντηση, κύριε Κοσιώνη. Τώρα, αν θέλετε περισσότερο έγκυρη ενημέρωση, μπορείτε να απευθύνεσθε στις ΕΛΜΕ. Πιθανά οι ΕΛΜΕ να γνωρίζουν καλύτερα και πιο υπεύθυνα τις διαδικασίες στις οποίες αναφέρθηκα!
Σας έδωσα λοιπόν την υπεύθυνη απάντηση, γιατί στο ερώτημά σας λέγατε ότι δεν υπάρχουν πιστώσεις. Δεν έκανα μετάθεση ευθυνών. Με ειλικρίνεια εδώ σας ενημέρωσα ότι οι περιφερειακές υπηρεσίες θα έπρεπε να ενεργήσουν γρηγορότερα. Να αποστείλουν νωρίτερα τα έγγραφα στο Υπουργείο Παιδείας. Δεν είναι μετάθεση ευθυνών, κύριε Κοσιώνη. Αυτό είπαμε στον προϊσταμένο της διεύθυνσης. Αντί να κάθεται να τις μαζεύει και να τις στείλει όλες μαζί, θα έπρεπε μόλις εγένετο η τοποθέτηση του αναπληρωτή -γιατί ανάλογα με τον αριθμό των τμημάτων που εδημιουργούντο, όπως είπα, μέχρι και τις 15 Οκτωβρίου εγένοντο και οι προσλήψεις αναπληρωτών εκπαιδευτικών- να την αποστείλει στις κεντρικές υπηρεσίες του Υπουργείου Παιδείας. Γι' αυτό σας ανέφερα και συγκεκριμένες ημερομηνίες γιατί κάθησα και έψαξα πότε έφθασαν στο Υπουργείο Παιδείας και πώς οι υπηρεσίες του Υπουργείου Παιδείας τις προώθησαν. Δεν υπάρχει λοιπόν κανένα πρόβλημα πιστώσεων.
Και από την άλλη πλευρά σε ό,τι αφορά τα ΤΕΕ, είναι ο δεύτερος

ισόκυρος πυλώνας με τα ενιαία λύκεια, η τεχνική επαγγελματική εκπαίδευση. Σε ό,τι αφορά τα κονδύλια δε για να υπάρξει γρηγορότερος εκσυγχρονισμός
των εργαστηρίων των ΤΕΕ, η βελτίωση της υποδομής τουs γενικότερα, θα σας θυμίσω ότι αυξήσαμε τα κονδύλια που θα διατεθούν και από το Γ' Κοινοτικό Πλαίσιο Στήριξης για την Τεχνική Επαγγελματική Εκπαίδευση από εκατόν είκοσι οκτώ δισεκατομμύρια που τα είχαμε βρει, όταν πήγαμε στο Υπουργείο Παιδείας, ως πρώτη άποψη-απόφαση του Υπουργείου Παιδείας τα αυξήσαμε στα εκατόν εννενήντα δύο δισεκατομμύρια. Και οι διαδικασίες για την προμήθεια συγχρόνων εργαστηρίων σε ό,τι αφορά τον εξοπλισμό των ΤΕΕ καθώς επίσης και οι διαδικασίες για τη στελέχωση, στις οποίες αναφέρθηκα νωρίτερα είναι σε πλήρη εξέλιξη, έτσι ώστε τα ΤΕΕ να ξεπερνούν τα προβλήματα της αρχικής λειτουργίας τους με γρήγορους ρυθμούς. Φέτος δε, καταβάλαμε εντονότατη προσπάθεια στη διάρκεια του καλοκαιριού και όλοι οι μαθητές των ΤΕΕ έχουν και συγγράμματα, παρ' ότι, επαναλαμβάνω, ήταν πολύ σύντομο το χρονικό διάστημα, για να μην υπάρξει το πρόβλημα να διδάσκονται με σημειώσεις ή με cd rom. Πράγματι πετύχαμε, ώστε να αποσταλούν και τα συγγράμματα για να λειτουργούν απρόσκοπτα τα ΤΕΕ.
ΠΡΟΕΔΡΕΥΩΝ (Κωνσταντίνος Γείτονας): Τέταρτη είναι η με αριθμό 387/4.12.00 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ασημίνας Ξηροτύρη Αικατερινάρη προς τους Υπουργούς Περιβάλλοντος, Χωροταξίας και Δημοσίων 'Εργων, Γεωργίας, σχετικώς με τη λειτουργία Κέντρων Πληροφόρησης στους υγρότοπους διεθνούς σημασίας κλπ.

Η επίκαιρη ερώτηση έχει ως εξής:
"Τα οκτώ Κέντρα Πληροφόρησης τέθηκαν σε λειτουργία το 1997 μέσω
προγραμματικών συμβάσεων μεταξύ του ΥΠΕΧΩΔΕ, του Υπουργείου Γεωργίας και φορέων της Τοπικής Αυτοδιοίκησης. Το προσωπικό τους αποτελείται από επιστημονικούς συνεργάτες, ξεναγούς και γραμματείς. Η τριετής εμπειρία από τη λειτουργία των Κέντρων Πληροφόρησης κατά γενική ομολογία αποτιμάται θετικά καθώς αυτά αναδείχτηκαν σε σημαντικούς πόλους αναφοράς για το περιβάλλον της ευρύτερης περιοχής των υγρότοπων, λειτουργούν ως φορείς ενημέρωσης της τοπικής κοινωνίας και ως κρίκος σύνδεσης με τις κεντρικές υπηρεσίες των Υπουργείων και την Ε.Ε. έχουν δε κατακτήσει 
σημαντικό επιστημονικό και συμβουλευτικό ρόλο. Η διάρκεια ισχύος των Π.Σ. 

λήγει στις 31.12.2000 οπότε παύει η λειτουργία των παραπάνω κέντρων, ενώ ήδη κάποια έχουν παύσει τη λειτουργία τους λόγω έλλειψης χρηματοδότησης. 
Η συνέχιση της λειτουργίας των Κέντρων Πληροφόρησης είναι ζωτικής
σημασίας, όμως δεν φαίνεται να υπάρχει καμία πρόβλεψη γι' αυτό. Στο ν. 2742/99 που προβλέπει την ίδρυση των φορέων διαχείρισης, προβλέπεται και η έκδοση προεδρικών διαταγμάτων που θα ρυθμίζουν τη λειτουργία των φορέων.
Ερωτώνται οι κύριοι Υπουργοί:
Πότε θα εκδοθούν τα προεδρικά διατάγματα που προβλέπει ο ν. 2742/99
και αν θα καθορίζουν τη συνέχιση της λειτουργίας των Κέντρων Πληροφόρησης με την ένταξη τους στους φορείς διαχείρισης. Μέχρι τότε πώς θα εξασφαλιστεί η λειτουργία των κέντρων πληροφόρησης.
Πώς θα αντιμετωπίσουν το πρόβλημα των εργαζομένων στα κέντρα προκειμένου να μη βρεθούν χωρίς δουλειά με τη λήξη της σύμβασής τους".
Ο κύριος Υφυπουργός έχει το λόγο.
ΗΛΙΑΣ ΕΥΘΥΜΙΟΠΟΥΛΟΣ (Υφυπουργός Περιβάλλοντος, Χωροταξίας και Δημοσίων 'Εργων): Ευχαριστώ την κα Ξηροτύρη, γιατί έκανε αυτήν την ερώτηση για δύο λόγους. Ο ένας είναι γιατί τα θέματα προστασίας φύσης είναι γενικώς ξεχασμένα από την ελληνική κοινωνία και ο δεύτερος λόγος είναι γιατί αναγνωρίζει πράγματι ότι υπάρχει ένα θετικό έργο και ένας θετικός απολογισμός σε ό,τι αφορά την μέχρι τώρα λειτουργία των Κέντρων Πληροφόρησης στις περιοχές προστασίας της φύσης. Εκείνο το οποίο θέλω να πω όμως είναι ότι αυτές οι προγραμματικές συμβάσεις με τις οποίες λειτούργησαν μέχρι τώρα αυτά τα κέντρα πληροφόρησης, έγιναν στα πλαίσια του Β' Κοινοτικού Πλαισίου Στήριξης και αφορούσαν κυρίως τις υποδομές. 'Ηταν προγραμματικές συμβάσεις μεταξύ τοπικών φορέων Τοπικής Αυτοδιοίκησης και των συναρμόδιων Υπουργείων. Τώρα, όπως ξέρετε, βρισκόμαστε στο τέλος αυτής της περιόδου, του Β' Κοινοτικού Πλαισίου και ξεκινάει το Γ'. Και προφανώς αυτά τα κέντρα και άλλες περίπου είκοσι περιοχές πρόκειται να ενταχθούν μέσα στα προγράμματα του Γ' Κοινοτικού Πλαισίου Στήριξης και να τύχουν οικονομικής υποστήριξης κυρίως όμως σε ό,τι αφορά τις υποδομές, διότι το Κοινοτικό Πλαίσιο Στήριξης δεν χρηματοδοτεί έξοδα προσωπικού. Εκείνο το οποίο συνέβη μέχρι σήμερα είναι ότι αυτά τα κέντρα λειτούργησαν στα πλαίσια αυτών των οικονομικών δυνατοτήτων που έδινε το Β' Κοινοτικό Πλαίσιο Στήριξης, αλλά και μέσα από άλλες πρωτοβουλίες Τοπικής Aυτοδιοίκησης των περιβαλλοντικών οργανώσεων και εν πάση περιπτώσει διαφόρων άλλων χρηματοδοτικών πόρων που έκαναν δυνατή μέχρι τώρα τη λειτουργία τους.
Εκείνο όμως το οποίο πρέπει να ξέρουμε για να έχουμε συνείδηση είναι ότι δεν πρέπει να σκεφτόμαστε πως οι οργανισμοί αυτοί πρέπει να είναι κρατικοδίαιτοι. Δεν θα πάμε να κάνουμε οργανισμούς προστασίας της φύσης, τους οποίους θα συντηρεί αιωνίως το κράτος με δημοσίους υπαλλήλους.

Η ιδέα τόσο της ελληνικής πολιτικής όσο και της Ευρωπαϊκής Ενωσης
είναι αυτοί οι φορείς διαχείρισης, οι οποίοι τώρα με το νέο νόμο παίρνουν υπόσταση να καταφέρουν κάποια στιγμή να είναι και οικονομικά αυτοδύναμοι. Να είναι δηλαδή βιώσιμες επιχειρήσεις. Το κράτος και το Κοινοτικό Πλαίσιο Στηριξης και οι άλλες πρωτοβουλίες μπορούν να χρηματοδοτήσουν τις

υποδομές, αλλά από κει και πέρα, είναι θέμα των τοπικών οργανισμών, των περιβαλλοντικών οργανώσεων αν θέλετε, να βρουν τα μέσα για να τους κάνουν βιώσιμους και να υπάρξουν στο μέλλον ως αυτοτελείς επιχειρήσεις. Αυτή είναι η μοντέρνα αντίληψη για τους φορείς διαχείρισης και προστασίας της φύσης.
ΠΡΟΕΔΡΕΥΩΝ (Κωνσταντίνος Γείτονας): Η κ. Αικατερινάρη έχει το λόγο.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Κύριε Υπουργέ, στο σκεπτικό συμφωνούμε απόλυτα, στο δια ταύτα όμως, δεν με καλύψατε. Με την ερώτησή μου θέλω πραγματικά να ψάξουμε εποικοδομητικά να βρούμε τον τρόπο με τον οποίο θα συνεχίσουμε να στηρίζουμε αυτήν την προσπάθεια για τους υγρότοπους της χώρας μας.
Εγώ πήρα περισσότερα στοιχεία από τα δύο κέντρα πληροφόρησης που
λειτουργούν για τις εκβολές Γαλλικού, Δέλτα Αξιού, Αξιού, Λουδία, Αλιάκμονα κλπ. και για τις λίμνες Κορώνεια και Βόλβη. 'Εχοντας υπόψη το ν. 2742 -που είναι ένα πολύ καλό εργαλείο του 1999- "χωροταξικός σχεδιασμός και αειφόρος ανάπτυξης" ο οποίος προβλέπει με προεδρικό διάταγμα να ιδρυθούν αυτοί οι φορείς διαχείρισης, νομίζω ότι θα πρέπει κάποτε να υπάρξει μια πολιτική για να ενεργοποιήσουμε αυτούς τους νόμους
και να εκδώσουμε τα απαραίτητα προεδρικά διατάγματα.
Από τη θητεία μου σ'αυτά τα πράγματα, αλλά και σεις από τη μακρά σας πείρα στα οικολογικά θέματα, ξέρετε ότι τέτοια προεδρικά διατάγματα σε προοδευτικούς νόμους δεν ενεργοποιούνται. Ακόμα και ο νόμος για το περιβάλλον το 1986 έχει προεδρικά διατάγματα, που δεν έχουν εκδοθεί και δεν μπορούν να ενεργοποιηθούν οι θετικές διατάξεις που αφορούν στο περιβάλλον.
Νομίζω, ότι εφόσον συσταθούν οι φορείς διαχείρισης που δεν θα
παραπέμπουν σ'αυτές τις προγραμματικές συμβάσεις, μέσω του Γ' Κοινοτικού Πλαισίου Στήριξης, θα βρεθεί ο τρόπος της χρηματοδότησης, ούτως ώστε αυτοί οι φορείς μ' ένα μεικτό σύστημα να προχωρήσουν αυτό το πακέτο των ενεργειών για να πάρουν ένα είδος συμβούλου ή κάτι άλλο. Νομίζω ότι αυτοί οι φορείς διαχείρισης που θα γίνουν με βάση το προεδρικό διάταγμα και βάσει των επιταγών του νόμου, θα βρουν και τον τρόπο χρηματοδότησης και τον τρόπο με τον οποίο θα καλύψουν το προσωπικό τους και τα έξοδα. Σ' αυτό θα πρέπει να δείξετε ιδιαίτερη ενεργοποίηση και απόδοση, κύριε Υπουργέ. Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υφυπουργός έχει το λόγο. ΗΛΙΑΣ ΕΥΘΥΜΙΟΠΟΥΛΟΣ (Υφυπουργός Περιβάλλοντος, Χωροταξίας και
Δημοσίων 'Εργων): Σε ό,τι αφορά την επόμενη περίοδο, δηλαδή την επόμενη πενταετία, όχι μόνο αυτά τα δέκα κέντρα που υπάρχουν σήμερα θα λειτουργήσουν, αλλά θα προστεθούν και άλλα είκοσι περίπου, μέσα σε μια προσπάθεια να δημιουργήσουμε τοπικούς οργανισμούς διαχείρισης και προστασίας της φύσης.
Η χρηματοδότηση αυτών των κέντρων -είτε γίνει στα πλαίσια του νέου
νόμου που ορίζει τα περί των φορέων διαχείρισης είτε συνεχιστεί με άτυπες μορφές, γιατί και αυτές δεν αποκλείονται, όπως γίνονται σήμερα στους περισσότερους βιοτόπους που αναφέρατε, προβλέπεται να προέρχεται κυρίως από τρεις πηγές. Είναι από το Κοινοτικό Πλαίσιο Στήριξης, και ιδιαίτερα το πρόγραμμα "ΦΥΣΗ" στο Επιχειρησιακό Πρόγραμμα Περιβάλλοντος, είναι από κοινοτικές πρωτοβουλίες όπως π.χ. τα προγράμματα "LIFE" και υπάρχει και μια τρίτη δυνατότητα η οποία μπορεί να χρηματοδοτήσει κατά κάποιο τρόπο προσωπικό γι' αυτές τις περιοχές, δεδομένου ότι αυτό δεν προβλέπεται από τους άλλους χρηματοδοτικούς πόρους μέσω των προγραμμάτων του Κοινοτικού Ταμείου και του Υπουργείου Εργασίας.
'Ηδη είμαστε σε συνεργασία με το Υπουργείο Εργασίας προκειμένου να δημιουργήσουμε τέτοια προγράμματα κατάρτισης, αν θέλετε και απασχόλησης σε αυτές τις περιοχές, έτσι ώστε τουλάχιστον το προσωπικό το οποίο υπάρχει σήμερα να διατηρηθεί για τα επόμενα πέντε χρόνια.
Το θέμα όμως είναι -και επιμένω σε αυτό- ότι αυτοί οι οργανισμοί θα πρέπει κάποια στιγμή να γίνουν βιώσιμοι και αυτοδύναμοι. Αυτή είναι η μόνη επιλογή που έχουμε για το μέλλον.
ΠΡΟΕΔΡΕΥΩΝ (Κωνσταντίνος Γείτονας): Επίκαιρες ερωτήσεις δευτέρου
κύκλου:
Πρώτη είναι η με αριθμό 388/4.12.2000 επίκαιρη ερώτηση του Βουλευτή
του Πανελλήνιου Σοσιαλιστικού Κινήματος κ. Φλώρου Κωνσταντίνου προς τον Υπουργό Γεωργίας, σχετικώς με την ένταξη του έργου "'Αρδευση της πεδιάδας της Δράμας-Καβάλας, από τα νερά του ποταμού Νέστου" στο Γ' Κοινοτικό Πλαίσιο Στήριξης.
Η ερώτηση διαγράφεται λόγω κωλύματος του κυρίου Υπουργού.
Δεύτερη είναι η με αριθμό 381/4.12.2000 επίκαιρη ερώτηση του Βουλευτή της Νέας Δημοκρατίας κ. Γεωργίου Βλάχου προς τον Υπουργό Εργασίας και Κοινωνικών Ασφαλίσεων, σχετικώς με τους χρονικούς περιορισμούς στην πιστοποίηση των δομών και στην κατάρτιση του μητρώου εκπαιδευτών, των Κέντρων Επαγγελματικής Κατάρτισης.
Η επίκαιρη ερώτηση του κ. Βλάχου σε περίληψη έχει ως εξής:
"Με τις πρόσφατες υπουργικές αποφάσεις 115910/9.10.2000 και 115911/9.10.2000 τέθηκαν χρονικοί περιορισμοί τόσο στην πιστοποίηση των δομών στα Κέντρα Επαγγελματικής Κατάρτισης, όσο και στην κατάρτιση του Μητρώου Εκπαιδευτών. Εν τούτοις, δεν προβλέφθηκε η διαδικασία προκηρύξεων για ανάθεση των προγραμμάτων κατάρτισης καθώς και σύστημα διαχείρισης των εν λόγω προγραμμάτων.
Επίσης, δεν προβλέπεται καμιάς μορφής διαχειριστική αμοιβή για όσα
Κέντρα Επαγγελματικής Κατάρτισης υλοποιούν ενέργειες κατάρτισης.
Με τις διαδικασίες που θεσπίστηκαν δημιουργείται ουσιαστικά ένα ακόμα κλειστό επάγγελμα στον ευαίσθητο χώρο της κατάρτισης.
Ερωτάται ο κύριος Υπουργός:
1. Γιατί δεν παραμένει ανοικτή χωρίς χρονικούς περιορισμούς η
διαδικασία υποβολής των φακέλων για το μητρώο εκπαιδευτών; Επίσης γιατί αποκλείονται από το Μητρώο Εκπαιδευτών άτομα που έχουν πλούσια επαγγελματική εμπειρία, αλλά στερούνται την εκπαιδευτική εμπειρία που εσείς καθορίζετε ως αναγκαία;
2. Τι σκοπιμότητα εξυπηρετείται και δεν θεσμοθετείται η διαδικασία
της διαρκούς πιστοποίησης των Κ.Ε.Κ.;
'Ετσι θα μπορούν στο μέλλον και άλλοι ενδιαφερόμενοι να πιστοποιούν
Κ.Ε.Κ.
3. Θα φέρετε στη Βουλή για συζήτηση το σύστημα διαχείρισης ενεργειών κατάρτισης ή θα εκδώσετε μόνοις σας χωρίς διάλογο σχετική υπουργική απόφαση;"
Ο Υφυπουργός Εργασίας και Κοινωνικών Ασφαλίσεων κ. Πρωτόπαπας έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Κύριε Πρόεδρε, στις 31.12.2000 λήγει η προθεσμία υποβολής των φακέλων πιστοποίησης, που γίνεται με το νέο τρόπο από τα Κ.Ε.Κ. Σύμφωνα με το νέο σύστημα, τα Κ.Ε.Κ. θα πρέπει να προβούν σε μία σειρά αλλαγές, όχι τόσο κτιριακού, αλλά κυρίως ποιοτικού χαρακτήρα, στην οργάνωση, τη δομή και τον καθορισμό της λειτουργίας τους, προκειμένου να μπορούν καλύτερα να παρεμβαίνουν στην αγορά εργασίας και να εξασφαλίζουν τη δουλειά, την απασχόληση για τους αποφοίτους τους και ακόμη να είναι, τόσο από άποψη κτιριακή, όσο και σε σχέση με τα προγράμματά τους προσβάσιμα σε ειδικές κατηγορίες, όπως είναι τα άτομα με ειδικές ανάγκες. Βεβαίως, καθορίζονται και αυστηροί όροι που έχουν να κάνουν με το επιστημονικό και διδακτικό προσωπικό για να τους δοθεί η πιστοποίηση, δηλαδή η άδεια λειτουργίας και εκτέλεση προγραμμάτων του Ευρωπαϊκού Κοινοτικού Ταμείου.
Η πιστοποίηση αυτή, η οποία έχει σαφώς πολύ καλύτερους όρους από ότι στο παρελθόν, αποτελεί συνέχεια εκείνης του 1997. Το 1997 φτιάξαμε ένα σύστημα από την αρχή. 'Ηταν λογικό σε πρώτη φάση να δώσουμε ιδιαίτερο βάρος στα ζητήματα της διαφάνειας και του ελέγχου. Τώρα, έχοντας εξασφαλίσει τα ζητήματα αυτά σε πολύ σημαντικό βαθμό, δίνουμε βάρος και σε ζητήματα της ποιότητας, όπως επίσης και της απόδοσης, δηλαδή της σχέσης των μαθημάτων των Κ.Ε.Κ. με την είσοδο των ανέργων στην αγορά εργασίας. Αυτό καθιστά ανέφικτο το σύστημα της διαρκούς πιστοποίησης. Δεν είναι δυνατόν δηλαδή, από τη στιγμή που θέλουμε στο σύστημα αυτό να δώσουμε μία ποιοτική αναβάθμιση, να λέμε ότι ο καθένας μπορεί να έρχεται όποτε θέλει, να δίνει ένα φάκελο όποτε θέλει και εμείς να το πιστοποιούμε όποτε αυτός μας το ζητήσει. Αυτό δεν θα είχε καμία σημασία σε τελική ανάλυση, διότι η επόμενη προκήρυξη των προγραμμάτων θα γίνει εντός του έτους 2001, "'Αρα, Κ.Ε.Κ. τα οποία μέχρι τότε δεν θα είναι πιστοποιημένα, δεν θα μπορούν και να συμμετάσχουν στην προκήρυξη.
Επομένως και το ερώτημα το οποίο τίθεται δεν έχει καμία πρακτική αξία. Ξαναλέω ότι ο στόχος είναι η προκήρυξη να βγει μέσα στο 2001 και ει δυνατόν στο πρώτο εξάμηνο. Η προκήρυξη αυτή θα καθορίζει τους όρους και τις διαδικασίες υποβολής και έγκρισης αφού προηγηθεί αξιολόγηση βεβαίως σε δύο στάδια των προγραμμάτων και θα έχει το χαρακτήρα, όπως είχε και η προηγούμενη αξιολόγηση και έγκριση, και της πλήρους διαφάνειας και του ελέγχου και θα έλεγα της σφραγίδας του Υπουργείου Εργασίας σε τελική φάση με τη γνωμοδοτική επιτροπή ότι καλώς έχει και ότι τα προγράμματα αυτά μπορούν να είναι σύμφωνα με τις ανάγκες της αγοράς εργασίας και να βοηθήσουν στη δημιουργία πρόσθετων δεξιοτήτων για τους άνεργους και στην καταπολέμηση της ανεργίας.
'Οσον αφορά στο Μητρώο Εκπαιδευτών, αυτό έχει αξία όταν αρχίσει η διαδικασία της προκήρυξης των προγραμμάτων. Αυτήν τη στιγμή δεν έχει καμία αξία διότι δεν είμαστε σ' αυτήν τη φάση.
Κλείνω λέγοντας ότι για τη διαχειριστική αρχή και τις διαδικασίες της διαχείρισης έχει ψηφιστεί σχετικός νόμος από τη Βουλή. 'Ετσι θα κινηθούμε κατ' εξουσιοδότηση με υπουργικές αποφάσεις, οι οποίες θα είναι μέσα στα πλαίσια αυτού του νόμου.
ΠΡΟΕΔΡΕΥΩΝ (Κωνσταντίνος Γείτονας): Ο κ. Βλάχος έχει το λόγο.
ΓΕΩΡΓΙΟΣ ΒΛΑΧΟΣ: Κύριε Υπουργέ, πραγματικά με τις πρόσφατες αποφάσεις σας προσπαθήσατε να ρυθμίσετε τα θέματα πιστοποίησης δομών των ΚΕΚ αλλά και το Μητρώο Εκπαιδευτών. Ως προς την πιστοποίηση των δομών και γενικότερα τη λειτουργία των ΚΕΚ κατά την άποψή μας υπάρχουν σημαντικά
κενά.
Το πρώτο και σημαντικότερο θα έλεγα ότι είναι ο χρόνος υποβολής των
φακέλων για την πιστοποίηση των ΚΕΚ, ο οποίος -έτσι κι αλλιώς- είναι ανεπαρκής. Επιπλέον, έχει ως παρενέργεια τη δημιουργία ενός κλειστού επαγγελματικού κυκλώματος, χωρίς να δίνει τη δυνατότητα της αύξησης του αριθμού των ΚΕΚ από νέους ενδιαφερόμενους που, προφανώς, για να ανταγωνιστούν αυτούς που υπάρχουν μέχρι σήμερα, θα πρέπει να υποβάλουν πληρέστερες προτάσεις, οι οποίες σε τελική ανάλυση θα είναι προς όφελος των ατόμων που καταρτίζονται.
Δεύτερον, θέλω να πω, ότι η μη θέσπιση ποσοστού κέρδους από τα ΚΕΚ δημιουργεί συνθήκες αδιαφάνειας γιατί δεν νομίζω κι εσείς να πιστεύετε ότι αυτά τα νομικά πρόσωπα, μη κερδοσκοπικού χαρακτήρα, δεν προσπαθούν με άλλους τρόπους να εξασφαλίσουν κέρδη.
Και τρίτον θα έλεγα ότι μέχρι στιγμής δεν έχετε προβλέψει διαδικασία προκηρύξεων ανάθεσης προγραμμάτων κατάρτισης όπως και σύστημα διαχείρισης των εν λόγω προγραμμάτων, το οποίο θα πρέπει να είναι απλοποιημένο. Ταυτόχρονα όμως να δίνει έμφαση στην ποιότητα της κατάρτισης και στην προώθηση της απασχόλησης. Να προβλέπει, δηλαδή, ουσιαστικούς ελέγχους και όχι μόνο διαχειριστικούς. Και ακόμη τη σύνδεση των ΚΕΚ με δημόσια κέντρα προώθησης της απασχόλησης.
Στο θέμα τώρα της δημιουργίας του Μητρώου των Εκπαιδευτών δεν έχετε
μεν ημερομηνία λήξεως, αλλά δεν έχει προβλεφθεί ούτε και η διαρκής δυνατότητα ελέγχου, όπως είπατε προηγουμένως, δικαιολογητικών εγγραφής στο μητρώο, τουλάχιστον, ανά εξάμηνο. 'Ενα, επίσης, σημαντικό στοιχείο είναι ότι κατά την εγγραφή των εκπαιδευτών στο μητρώο δίνετε προτεραιότητα στην εκπαιδευτική προϋπηρεσία, ενώ αντίστοιχα αποκλείετε άτομα με πλούσια επαγγελματική εμπειρία.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε συνάδελφε.
ΓΕΩΡΓΙΟΣ ΒΛΑΧΟΣ: Τελειώνω, κύριε Πρόεδρε.
'Ετσι δεν μπορεί κανείς να ξεκινήσει εάν πραγματικά δεν έχει αυτήν την εμπειρία, την οποίαν τόσο πολύ εσείς ζητάτε, ενώ θα μπορούσαμε να αναβαθμίσουμε και με άλλα προσόντα. Εμείς πιστεύουμε ότι συνδυασμός επαγγελματικής και εκπαιδευτικής εμπειρίας στις σωστές αναλογίες μπορεί να δώσει πολύ καλύτερα αποτελέσματα.
Ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Πρωτόπαπας έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, κύριοι συνάδελφοι, ορθώς θα μπορούσε κάτι καλό να είναι καλύτερο θεωρητικώς. Θα ήθελα όμως να μας στείλει ο συνάδελφος μια επιστολή που να λέει σε σχέση με τα προσόντα, τα οποία έχουμε θέσει για το Μητρώο Εκπαιδευτών, τι καλύτερο θα μπορούσε να γίνει. Και αν κάτι δεν έχουμε φανταστεί ή αν κάτι δεν έχουμε βρει ή αν κάτι άλλο υπάρχει, σαφώς δεν έχουμε καμία αντίρρηση στο μέλλον να το διορθώσουμε. Εξάλλου είναι τρέχουσα διαδικασία και όχι μια διαδικασία στατική. 'Εχει ένα δυναμικό χαρακτήρα. Ανά πάσα στιγμή μπορείς να διορθώσεις κάποιο προσόν του Μητρώου Εκπαιδευτών.
Είναι πάντως πάρα πολύ σημαντικό το γεγονός, ότι γίνεται Μητρώο Εκπαιδευτών γιατί θα έχουμε πια πιστοποιημένους ανθρώπους από άποψη γνώσεων, εμπειριών και δυνατοτήτων για σωστή και ποιοτική κατάρτιση.
Aν θέλετε ένα προσόν να διορθωθεί, στείλτε μια επιστολή να δούμε τι
λάθος έχουμε κάνει -γιατί και στην τοποθέτησή σας δεν αναφέρατε κάτι- και ευχαρίστως να το διορθώσουμε.
Δεύτερον, έχετε απόλυτο δίκιο -και χαίρομαι διότι μου δίνεται η ευκαιρία να το πω εν συντομία στη Βουλή- σε σχέση με το θέμα του επιχειρηματικού κέρδους των Κέντρων Επαγγελματικής Κατάρτισης. Ως γνωστό δραστηριότητα χωρίς κέρδος δεν υφίσταται. 'Εχουμε κουβεντιάσει κατ' επανάληψη με την Ευρωπαϊκή Επιτροπή, διότι εκεί είναι το πρόβλημα, τη δυνατότητα του να υπάρχει κέρδος επιχειρηματία έστω υπό τη μορφή των management and fees, δηλαδή κάποιας αμοιβής της διαχείρισης και του διοικητικού κομματιού των προγραμμάτων. Αν το πετύχουμε και αυτό -και πιστεύω ότι θα το πετύχουμε- θα έχουμε μια περαιτέρω εξυγίανση του συστήματος, διότι υπάρχει επίσημο κέρδος και καταλαβαίνετε ότι η ύπαρξη επισήμου κέρδους διευκολύνει τους ελέγχους και τη δυνατότητα της εφαρμογής του ελέγχου των προγραμμάτων.
Κλείνω λέγοντας για το ποιοτικό θέμα. Στο ποιοτικό θέμα πιστεύω, ότι έχουμε κάνει άλματα. Και δεν το λέω για να ευλογήσουμε τα γένια μας, το
λέω γιατί είναι πραγματικότητα. Στηριγμένοι πάνω στη δουλειά των περασμένων ετών προσπαθούμε να κάνουμε ένα ποιοτικό άλμα, γι' αυτό υπάρχει αν θέλετε και μία χρονική υστέρηση. Το ποιοτικό άλμα θα συνδέει τα μαθήματα που θα γίνονται με τις ανάγκες της αγοράς εργασίας. Γι' αυτό και θα προηγηθεί μελέτη, γι' αυτό και δεν έχουμε από τώρα κάνει την προκήρυξη. Θα προηγηθεί μελέτη σε επτά χιλιάδες επιχειρήσεις σε όλη την Ελλάδα για το τι επαγγέλματα δημιουργούνται και για το τι επαγγέλματα χάνονται αν θέλετε. Με βάση αυτό που δημιουργείται στην αγορά εργασίας θα προσπαθήσουμε η προκήρυξη να ζητάει αυτά τα επαγγέλματα, αυτές τις δεξιότητες και αυτές τις γνώσεις. Θα υπάρχει πλέον και η υποχρέωση των ΚΕΚ να διασυνδέονται υποχρεωτικά με τα Κέντρα Προώθησης Απασχόλησης του ΟΑΕΔ. Γι' αυτό και κάνουμε την τομή στον ΟΑΕΔ προκειμένου και τα ΚΕΚ να αποτελούν μέρος της εξατομικευμένης παρέμβασης ώστε να μπορούν οι άνεργοι να βρίσκουν δουλειά.
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, παρακαλώ ολοκληρώστε.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Τελείωσα. 'Ηταν μεγάλο το θέμα και πολύπλευρη η ερώτηση του κυρίου συναδέλφου.
ΠΡΟΕΔΡΕΥΩΝ (Κωνσταντίνος Γείτονας): Ασφαλώς αλλά υπάρχει και ο
χρόνος από τον Κανονισμό.
'Εχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ", τριάντα μαθητές και δύο συνοδοί -δάσκαλοι από το 17ο Δημοτικό Σχολείο Αχαρνών Ανατολικής Αττικής.
Η Βουλή τους καλωσορίζει.
(Χειροκροτήματα από όλες τις πτέρυγες)
Τελευταία είναι η με αριθμό 383/4.12.2000 επίκαιρη ερώτηση του
Βουλευτή του Κομμουνιστικού Κόμματος Ελλάδας κ. Γεωργίου Χουρμουζιάδη προς τον Υπουργό Εθνικής Παιδείας και Θρησκευμάτων, σχετικώς με τις προθέσεις της Κυβέρνησης, για αλλαγή του θεσμικού πλαισίου, που διέπει την Εθνική Βιβλιοθήκη.
Η επίκαιρη ερώτηση του κ. Χουρμουζιάδη έχει ως εξής:
"Σύμφωνα με πληροφορίες η Κυβέρνηση προτίθεται να προωθήσει την αλλαγή του θεσμικού πλαισίου που διέπει την Εθνική Βιβιοθήκη με άμεσο στόχο την μετατροπή της σε ΝΠΔΔ που αποτελεί ενδιάμεσο βήμα για τη μετατροπή της σε ΝΠΙΔ.
Είναι φανερό, ότι η υλοποίηση αυτού του σχεδιασμού ανοίγει το δρόμο
για την άμεση ή έμμεση ιδιωτικοποίηση της Εθνικής Βιβλιοθήκης παραδίδοντάς την στην ουσία στους μεγαλοεπιχειρηματίες που θέλουν να εκμεταλλευτούν το συσσωρευμένο πνευματικό-μορφωτικό υλικό που διαθέτει. 
Ταυτόχρονα η εξέλιξη αυτή θα έχει αρνητικές επιπτώσεις για τις
εργασιακές σχέσεις και τα δικαιώματα των εργαζομένων στο χώρο της Εθνικής Βιβλιοθήκης.
Ερωτάται ο κύριος Υπουργός:
Ποιες είναι οι προθέσεις της Κυβέρνησης σχετικά με το μέλλον της
Εθνικής Βιβλιοθήκης;"
Ο Υπουργός Εθνικής Παιδείας και Θρησκευμάτων κ. Ευθυμίου έχει το
λόγο.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Nα ξεκινήσουμε από κάτι βασικό. Νομίζω ότι όσο υπάρχει Ελλάδα ένα πράγμα θα διαφυλάσσει απόλυτα το δημόσιο χαρακτήρα που είναι η Εθνική Βιβλιοθήκη και τα Γενικά Αρχεία του Κράτους, που συμπυκνώνουν την πιο πολύτιμη πνευματική κληρονομιά, την ιστορική κληρονομιά του ελληνικού έθνους. Είναι το μόνο πράγμα που ποτέ δεν πρέπει να αμφισβητηθεί, δηλαδή ο απόλυτος δημόσιος χαρακτήρας του.
'Αρα, κύριε Χουρμουζιάδη, να ξεκινήσουμε με αυτό το δεδομένο για να
έχει νόημα η συζήτηση.
Αυτό που συμβαίνει στην Εθνική Βιβλιοθήκη είναι ότι για πρώτη φορά από πάρα πολύ καιρό υπάρχει ένα πλήρες συνεκτικό σχέδιο σωστικών παρεμβάσεων και μακροπρόθεσμων λύσεων σε κάτι που εσείς ως καθηγητής έγκυρος και ως ευαίσθητος άνθρωπος γνωρίζετε ότι υπάρχει ως πρόβλημα. Η Εθνική Βιβλιοθήκη, όταν ανέλαβα το Υπουργείο αντιμετώπιζε, ορισμένα προβλήματα σωστικού χαρακτήρα. Αυτήν τη στιγμή που μιλάμε τα κειμήλιά της βρίσκονται δίπλα στον καυστήρα που θερμαίνει τη βιβλιοθήκη. Αν συνέβαινε οποιαδήποτε τυχαία περίπτωση φωτιάς θα είχαμε μία εθνική καταστροφή
ανυπολόγιστης σημασίας.
Δεύτερον, μετά τους σεισμούς έχει ρωγμές που οδηγούν τα νερά της
βροχής πάνω στα πολύτιμα κειμήλια. Πρώτη μου δουλειά ήταν να αποκαταστήσω με άμεσες σωστικές παρεμβάσεις τη δυνατότητα να διασωθούν αυτά τα κειμήλια. Και θέλω να ευχαριστήσω δημόσια τον Υπουργό κ. Πάγκαλο, ο οποίος ενεργοποιήθηκε και αυτήν την εβδομάδα είμαι βέβαιος ότι το Κεντρικό Αρχαιολογικό Συμβούλιο θα εγκρίνει τη μελέτη Πενέλη, ώστε αμέσως μετά ο ΟΣΚ να παρέμβει. Το κτίριο είναι διατηρητέο και έπρεπε να προηγηθεί απόφαση του ΚΑΣ για να έχουμε την έγκριση σωστικής παρέμβαση από τα αποτελέσματα του σεισμού. Αυτήν τη στιγμή επίσης ειδικό συνεργείο πυρασφάλειας του Υπουργείου Παιδείας βρίσκεται εκεί για να προφυλάξει τα κείμενα από το άλλο ενδεχόμενο.
Αποδέχθηκα τη δωρεά του Πανεπιστημίου Αθηνών για πενήντα ένα
στρέμματα στην Πανεπιστημιούπολη Ζωγράφου για την ίδρυση εκεί του νέου κτιρίου της Εθνικής Βιβλιοθήκης, που σε συνδυασμό με το μνημειακό κτίριο του Πανεπιστημίου θα αποτελέσει τη νέα έδρα λειτουργίας και ταυτόχρονα εξασφαλίσαμε 500.000.000 από την περιφέρεια Αττικής, ώστε εκεί να μεταφερθούν οι υπηρεσίες αποθήκευσης και καταλογογράφησης που είναι διάσπαρτες σήμερα και βρίσκονται στη Νέα Χαλκιδώνα και στην Αγία Παρασκευή.
Αυτό που συμβαίνει, κύριε Χουρμουζιάδη, και σας το λέω ευθέως είναι
ότι η Εθνική Βιβλιοθήκη αναβαθμίζεται πλήρως. Με νομοθέτημα που θα περάσουμε συντόμως και είμαι βέβαιος ότι όλοι θα συμφωνήσουμε, θα αποκτήσει επιτέλους διευθυντή που δεν έχει από το 1996 και με πλήρη προφύλαξη του δημόσιου χαρακτήρα θα λειτουργήσει ως μνημείο του ελληνικού έθνους.
Πρέπει, όμως, να συνειδητοποιήσουμε όλοι ότι οι δημόσιοι οργανισμοί
δεν γίνονται για να εξυπηρετούνται οι εργαζόμενοι εκεί, αλλά οι εργαζόμενοι υπάρχουν εκεί για να εξυπηρετούν τους εθνικούς στόχους. Επομένως, πράγματι θα μετακινηθούν οι εργαζόμενοι, θα υπάρξει αλλαγή λειτουργιών για να σωθεί η Εθνική Βιβλιοθήκη, για να είναι εθνικό κτήμα. 
Είναι βαθιά ανήθικο ότι η προστασία του εθνικού πλούτου
μετασχηματίζεται σε μομφή περί ιδιωτικοποίησης, προκειμένου να διακριθεί αυτή η δομική ακινησία που την έχει οδηγήσει σε αυτήν την εικόνα.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Υπουργού)
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, ολοκληρώστε κύριε
Υπουργέ.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Το νομοθετικό της πλαίσιο είναι από το 1943. Σήμερα διεθνώς έχει αλλάξει η έννοια της Εθνικής Βιβλιοθήκης.
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, ολοκληρώστε.
'Εχετε και δευτερολογία.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Θα την εξαντλήσω, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Να την εξαντλήσετε.
Ο κ. Χουρμουζιάδης έχει το λόγο.
ΓΕΩΡΓΙΟΣ ΧΟΥΡΜΟΥΖΙΑΔΗΣ: Ευχαριστώ, κύριε Πρόεδρε.
Λυπήθηκα, κύριε Υπουργέ, που ανεβάσατε τον τόνο της φωνής σας όταν μιλούσατε για τους εργαζόμενους και δεν νομίζω ότι είναι η αιτία που η Εθνική μας Βιβλιοθήκη δεν βρίσκεται στη σωστή κατεύθυνση και όσον αφορά τη δομή της και όσον αφορά τη λειτουργία της.
Επίσης, δεν ξέρω αν δεν άκουσα, αλλά νομίζω ότι δεν είπατε για το δημόσιο χαρακτήρα, δεν είπατε αν δεν υπάρχει πρόθεση να μετατραπεί σε νομικό πρόσωπο δημοσίου δικαίου, γιατί πραγματικά την Εθνική Βιβλιοθήκη δεν μπορεί κανείς να τη φαντάζεται ότι δεν θα είναι μια δημόσια υπηρεσία αναβαθμισμένη, όπως ακριβώς πιστεύετε ότι θα γίνει με τις σωστικές παρεμβάσεις σας, ακόμα και στο πεδίο της εγκατάστασής της σε άλλο κτίριο. 
Τώρα αν κανείς, στηριχθεί για να σχολιάσει στο τι ακριβώς συμβαίνει
με τα πανεπιστήμια που είναι νομικά πρόσωπα δημοσίου δικαίου, δεν θα πρέπει να είναι τόσο ήσυχος αν και η Βιβλιοθήκη μετατραπεί σε ένα τέτοιο νομικό πρόσωπο.
Το τελευταίο είναι το σχόλιο του φόβου. Αν μετατραπεί σε νομικό
πρόσωπο δημοσίου δικαίου, νομίζω ότι ανοίγει ο δρόμος για να ιδιωτικοποιηθεί. Και ξέρετε αυτόν τον πλούτο, όπως ήδη τον χαρακτηρίσατε, πολλοί οι οποίοι ασχολούνται με το βιβλίο θα θελήσουν να τον
εκμεταλλευτούν βάζοντας μέσα την παρουσία τους, για την οποία δεν είμαι καθόλου ήσυχος.
'Ηθελα, λοιπόν, να ακούσω από σας ότι δεν θα πάμε σε εκείνη την
κατεύθυνση.
ΠΡΟΕΔΡΕΥΩΝ (Κωνσταντίνος Γείτονας): Ο Υπουργός κ. Ευθυμίου έχει το
λόγο.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων):
Προφανώς, διαφεύγει στον κ. Χουρμουζιάδη ότι ήδη το Νομικό Συμβούλιο του Κράτους με την υπ'αριθμόν 167/95 απόφασή του προσδιορίζει, ότι η Εθνική Βιβλιοθήκη αποτελεί δημόσια υπηρεσία, η οποία χωρίς να είναι οργανωμένη σε ίδιο νομικό πρόσωπο δημοσίου δικαίου λειτουργεί εν αποκεντρώσει και στην κατάρτιση του προϋπολογισμού της και της έγκρισής του πρέπει να ακολουθεί τις διατάξεις του νομοσχεδίου, περί λογιστικού του νομικού προσώπου δημοσίου δικαίου. Δηλαδή η αλλαγή του νομικού καθεστώτος σε νομικό πρόσωπο δημοσίου δικαίου πιστοποιεί απλώς την υπάρχουσα λειτουργία, με απόφαση της ολομέλειας του Νομικού Συμβουλίου του Κράτους. 
Κύριε Χουρμουζιάδη, όπως ξέρετε πάρα πολύ καλά το νομικό πρόσωπο
δημοσίου δικαίου είναι μία απόλυτη διασφάλιση ενός δημοσίου οργανισμού. Παρέχει, όμως, τις μέγιστες δυνατές ευχέρειες για μια αποτελεσματική
λειτουργία, διότι η Εθνική Βιβλιοθήκη πρέπει να αποκτήσει νέες υπηρεσίες, πρέπει να αποκτήσει αναβαθμισμένες λειτουργίες, έτσι ώστε να υπηρετεί τον εθνικό πλούτο που έχει και όχι να τον συντηρεί εν ακινησία, γιατί ο εθνικός πλούτος υπάρχει όταν είναι προσβάσιμος στους πολίτες, όταν είναι προσβάσιμος στην έρευνα, όταν είναι προσβάσιμος ως προς τον πλούτο του υλικού του.
'Αρα, δεν υπάρχει κανένα απολύτως θέμα οποιασδήποτε μορφής ιδιωτικοποίησης. Αυτό που υπάρχει -είμαι βέβαιος ότι θα το χαιρετήσει η Εθνική Αντιπροσωπεία- είναι για πρώτη φορά πλήρες και ολοκληρωμένο σχέδιο ανάδειξης της Εθνικής Βιβλιοθήκης, καθώς -το τονίζω- εξασφαλίσαμε και τους πόρους, ένα ευνοϊκό δάνειο της Τράπεζας Επενδύσεων, που μας επιτρέπει να εικάζουμε ότι μέσα στην επόμενη πενταετία το μεν μνημειακό κτίριο της Εθνικής Βιβλιοθήκης θα στεγάζει τη διοίκηση και τα σύγχρονα ηλεκτρονικά αναγνωστήρια στη δε περιοχή του Ζωγράφου σε νέο κτίριο θα στεγάζονται επιτέλους με πληρότητα όλες οι λειτουργίες του με απόλυτη και μοναδική υπαγωγή στο δημόσιο, αλλά και με λειτουργικότητα προς χρήσιν όλου του ελληνικού λαού.
Αυτή είναι η μόνη αλήθεια για την Εθνική Βιβλιοθήκη, την οποία είμαι βέβαιος ότι θα την επικυρώσει και η Εθνική Αντιπροσωπεία.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,
ολοκληρώθηκε η συζήτηση των επικαίρων ερωτήσεων.
'Εχω την τιμή να ανακοινώσω στο Σώμα ότι η Βουλευτής Α' Αθηνών, κ. Μαριέττα Γιαννάκου-Κουτσίκου, ζητεί ολιγοήμερη άδεια απουσίας στο εξωτερικό.
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
Επίσης, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Οικονομίας: "Περί κυρώσεως της υπ'αριθμόν 58861/ΥΠΕ/1/00003/Ι/Ν 2601/98/9-11-2000 "Υπαγωγή επένδυσης της υπό σύσταση εταιρείας "GLAVERBEL ΚΑΒΑΛΑΣ Α.Ε." στην ενίσχυση της επιχορήγησης και επιδότησης τόκων του ν. 2601/98" κοινής υπουργικής απόφασης".
ΠΡΟΕΔΡΕΥΩΝ (Κωνσταντίνος Γείτονας): Κύριοι Βουλευτές, εισερχόμεθα
στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Εργασίας και Κοινωνικών Ασφαλίσεων: "Προώθηση της απασχόλησης και άλλες διατάξεις".
ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, δεν θα ψηφίσουμε στο σύνολο το
νομοσχέδιο του Υπουργείου Εθνικής Οικονομίας;
ΠΡΟΕΔΡΕΥΩΝ (Κωνσταντίνος Γείτονας): Κοιτάω να δω τον αρμόδιο Υπουργό στα έδρανα.
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων):
Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Υπουργέ.
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): Κύριε Πρόεδρε, θέλω να ενημερώσω το Σώμα ότι καταθέτουμε διορθώσεις και αναδιατυπώσεις στο σχέδιο νόμου...
ΠΡΟΕΔΡΕΥΩΝ (Κωνσταντίνος Γείτονας): Κύριε Γιαννίτση, μισό λεπτό.
'Ηρθε ο κύριος Υφυπουργός Οικονομικών.
Πριν προχωρήσουμε στο νομοσχέδιο του Υπουργείου Εργασίας και Κοινωνικών Ασφαλίσεων, θα γίνει ψήφιση στο σύνολο του νομοσχεδίου του Υπουργείου Οικονομικών: "Φορολογικές ελαφρύνσεις και απλουστεύσεις και άλλες διατάξεις".
Κύριε Υφυπουργέ, έχετε διανείμει νομοτεχνικές παρατηρήσεις στο σχέδιο νόμου.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Θέλω να πω ότι είναι
μόνο νομοτεχνικές παρατηρήσεις και αν υπάρχει κάποια αντίρρηση να μας το πείτε, γιατί δεν αλλάζει τίποτα απολύτως.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Πρόεδρε, μπορώ να έχω το λόγο; ΠΡΟΕΔΡΕΥΩΝ (Κωνσταντίνος Γείτονας): Η κα Μαριέττα Γιαννάκου-Κουτσίκου
έχει το λόγο.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Πρόεδρε, κύριε Υφυπουργέ, για λόγους αρχής έχετε διανείμει πέντε σελίδες παρατηρήσεων, τις οποίες ονομάζετε νομοτεχνικές, αλλά αυτό έγινε αυτή τη στιγμή. Θεωρώ ότι λόγοι αρχής επιβάλλουν να μην ψηφισθεί τώρα το νομοσχέδιο του Υπουργείου Οικονομικών και να ψηφισθεί την Τρίτη για να έχουν την ευκαιρία οι Βουλευτές να μελετήσουν το κείμενο.
Νομίζω ότι αυτό πρέπει να το δεχθείτε. Είναι θέμα αρχής για το
Κοινοβούλιο.
ΠΑΝΑΓΙΩΤΗΣ Ν. ΚΡΗΤΙΚΟΣ: Εκείνο που πρέπει να γίνει είναι να αναγνωσθούν αυτά από τον κύριο Υπουργό.
ΠΡΟΕΔΡΕΥΩΝ (Κωνσταντίνος Γείτονας): Ασφαλώς πρώτα πρέπει να αναγνώσει τις νομοτεχικές παρατηρήσεις ο κύριος Υπουργός.
Κυρία Γιαννάκου, υπάρχει η διαβεβαίωση και από τις υπηρεσίες ότι
πρόκειται για νομοτεχνικές παρατηρήσεις.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Δεν λέει τίποτα αυτό.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Υπουργέ,
ανακοινώστε τις νομοτεχνικές διορθώσεις.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Στο άρθρο 4 στον τρίτο
στίχο της παρ. 20 του άρθρου αυτού μετά τις λέξεις "του άρθρου 32" τίθενται οι λέξεις "Κώδικα Φορολογίας Εισοδήματος" αντί "του ν. 2238/1994". (σελ. 11 του νομοσχεδίου). Αλλάζει ο αριθμός του νόμου με τον Κώδικα.
Στον πρώτο και δεύτερο στίχο των παραγραφων 21 και 22 του άρθρου
αυτού, αντίστοιχα, αντί του "ν. 2238/1994" τίθενται οι λέξεις "Κώδικα Φορολογίας Εισοδήματος". (σελ. 12 του νομοσχεδίου).
Στο άρθρο 17 οι περιπτώσεις α και δ του δεύτερου εδαφίου της
παραγράφου 2 του άρθρου αυτού, ανασυντάσσονται ως εξής:
"α) 'Εναν εφέτη δικαστή των πολιτικών δικαστηρίων, ως Πρόεδρο."
"δ) 'Ενα Διευθυντή Δημόσιας Οικονομικής Υπηρεσίας (Δ.Ο.Υ.)."
(σελ. 37 του νομοσχεδίου)
Στον δέκατο έκτο στίχο της παραγράφου 2 του άρθρου αυτού, οι λέξεις
"μετά των αναπληρωτών τους" αντικαθίστανται από τις λέξεις "με τους αναπληρωτές τους". (σελ. 37 του νομοσχεδίου).
Στο άρθρο 18 στον τέταρτο στίχο της παραγράφου 1 του άρθρου αυτού, οι λέξεις "όλοι αυτοί", διαγραφονται ως περιττές. (σελ 37 του νομοσχεδίου). 
Στον πέμπτο στίχο της παραγράφου 4 του άρθρου αυτού, οι λέξεις
"κατά περιπτωση", διαγράφονται ως περιττές. (σελ. 38 του νομοσχεδίου). Στον τέταρτο στίχο της παραγράφου 4 του άρθρου αυτού, οι λέξεις "του
προβλεπόμενου" αντικαθίστανται με τις λέξεις "από εκείνο που προβλέπεται". (σελ. 38 του νομοσχεδίου).
Στον ενδέκατο στίχο της παραγράφου 4 του άρθρου αυτού, οι λέξεις "από τα άρθρα" αντικαθίστανται με τις λέξεις "με τις διατάξεις των άρθρων". (σελ. 38 του νομοσχεδίου).
Στον εικοστό στίχο της παραγράφου 4 του άρθρου αυτού, οι λέξεις "μέχρι και του τετραπλασίου", αντικαθίστανται με τις λέξεις "μέχρι το τετραπλάσιο". (σελ. 38 του νομοσχεδίου).
Στο άρθρο 19 ο τίτλος του άρθρου "Αναστολή εκτέλεσης", αντικαθίσταται

από τον τίτλο "Επιστροφή έμμεσων φόρων". (σελ. 39 του νομοσχεδίου). Η παράγραφος 1 του άρθρου αυτού, αναδιατυπώνεται λεκτικά ως
ακολούθως:
"'Εμμεσοι φόροι που καταβλήθηκαν αχρεωστήτως ή παρά το νόμο δεν 
επιστρέφονται αν έχουν επιρριφθεί στην κατανάλωση. Το βάρος απόδειξης έχει εκείνος που ζητάει την επιστροφή". (σελ. 39 του νομοσχεδίου).

Η παράγραφος 2 του άρθρου αυτού, αναδιατυπώνεται λεκτικά ως ακολούθως:
"Το δικαστήριο διατάσσει υποχρεωτικώς πραγματογνωμοσύνη σε υποθέσεις επιστροφής φόρων που έχουν επιρριφθεί στην κατανάλωση". (σελ. 39 του νομοσχεδίου).
Η παράγραφος 3 του άρθρου αυτού, αναδιατυπώνεται λεκτικά ως ακολούθως:
"Οι προθεσμίες άσκησης ένδικων μέσων, περιλαμβανομένης και της
αναιρέσεως κατά αποφάσεων που διατάσσουν την επιστροφή καθώς και η άσκησή τους έχουν ανασταλτικό αποτέλεσμα". (σελ. 39 του νομοσχεδίου).
Η παράγραφος 4 του άρθρου αυτού, αναδιατυπώνεται λεκτικά ως ακολούθως:
"Οι διατάξεις των παραγράφων 1 και 3 εφαρμόζονται και στις υποθέσεις που εκκρεμούν κατά το χρόνο έναρξης της ισχύος τους ενώπιον των φορολογικών αρχών και των διοικητικών δικαστηρίων καθώς και του Συμβουλίου της Επικρατείας". (σελ. 39 του νομοσχεδίου).
Στο άρθρο 20 στον τέταρτο στίχο του πρώτου εδαφίου της παραγράφου 1
του άρθρου αυτού, μετά τη λέξη "πινακίδες", τίθενται οι λέξεις "του 
οχήματος με το οποίο γίνεται η μεταφορά" και τίθεται η ένδειξη ",". (σελ. 39 του νομοσχεδίου.
Στον πρώτο στίχο του δευτέρου εδαφίου της παραγράφου 1 του άρθρου
αυτού, η λέξη "επιφυλασσομένων", αντικαθίσταται με τις λέξεις "επί
πλέον". (σελ. 39 του νομοσχεδίου).
Στον τρίτο στίχο του τρίτου εδαφίου της παραγράφου 1 του άρθρου

αυτού, η λέξη "αυτού", διαγράφεται ως περιττή. (σελ. 39 του νομοσχεδίου). Στο άρθρο 24 στο δεύτερο στίχο της περίπτωσης α της παραγράφου 1 του
άρθρου αυτού, οι λέξεις "στην περίπτωση που" αντικαθίστανται με τον σύνδεσμο "όταν". (σελ. 42 του νομοσχεδίου).
Στο τελευταίο εδάφιο της παραγράφου 1 του άρθρου αυτού οι λέξεις "των πιο πάνω περιπτώσεων", αντικαθίστανται με τις λέξεις "της πιο πάνω περίπτωσης". (σελ. 42 του νομοσχεδίου).
Στο άρθρο 25 στον πέμπτο στίχο του πρώτου εδαφίου του αντικαθιστάμενου άρθρου 19 του π.δ. της 28 Ιουλίου 1931, αντί του ν. "1642/1986" τίθεται "2859/2000". (σελ. 46 του νομοσχεδίου).
Στο άρθρο 30 στην παράγραφο 1 του άρθρου αυτού, στον πρώτο στίχο, οι λέξεις "Τα ποσά του τέλους" αντκαθίστανται από τις λέξεις "Τα τέλη". (σελ. 54 του νομοσχεδίου).
Στην παράγραφο 3 του άρθρου αυτού, στον πρώτο στίχο, οι λέξεις "Πέραν των ποινών" αντικαθίστανται από τις λέξεις "Πέρα από τις ποινές". (σελ. 54 του νομοσχεδίου).
Στο άρθρο 32 γίνεται αναμόρφωση του τίτλου του άρθρου από "Σύνταξη
υπεύθυνης δήλωσης άρθρου 8 του ν. 1599/1986" σε "Δήλωση του άρθρου 8 του ν. 1599/1986". (σελ. 58 του νομοσχεδίου).
Οι λέξεις στον πρώτο στίχο της διάταξης που αρχίζει "Ο Υπουργός Οικονομικών μπορεί με απόφασή του να ορίζει ότι,", αντικαθίστανται "Με απόφαση του Υπουργού Οικονομικών μπορεί να ορίζεται ότι,". (σελ. 58 του νομοσχεδίου).
Στο άρθρο 33 στην παράγραφο 2 του άρθρου αυτού, στον πρώτο στίχο ή
λέξη "αυτής" αντικαθίσταται με την ένδειξη "1". (σελ. 58 του νομοσχεδίου).

Στο άρθρο 40 τίθεται ο τίτλος του άρθρου: Κατάργηση διατάξεων. (σελ. 71 του νομοσχεδίου).
Στο άρθρο 41 τίθεται ο τίτλος του άρθρου: Παράταση προθεσμιών.
Η παράγραφος 3 του άρθρου αυτού τίθεται ως παράγραφος 22 του άρθρου
16 του νομοσχεδίου (σελ. 71 του νομοσχεδίου)
Στο άρθρο 42 τίθεται ο τίτλος του άρθρου: Θέματα προσωπικού (σελ. 72
του νομοσχεδίου).
Στο άρθρο 43 τίθεται ο τίτλος του άρθρου: Κοπή κερμάτων ΕΥΡΩ (σελ. 72
του νομοσχεδίου).
Το άρθρο 44 τίθεται ως δεύτερο εδάφιο της παραγράφου 1 του άρθρου 11

του νομοσχεδίου (σελ. 73 του νομοσχεδίου).
Το άρθρο 45 τίθεται ως παράγραφος 4 του άρθρου 24 του νομοσχεδίου
(σελ. 73 του νομοσχεδίου).
Το άρθρο 46 αναριθμείται ως άρθρο 44 και τίθεται ο τίτλος του άρθρου: Κράτηση από επιδοτήσεις (σελ. 74 του νομοσχεδίου).
Το άρθρο 47 αναριθμείται ως άρθρο 45 και τίθεται ο τίτλος του άρθρου: Φορολογία εκπαιδευτικών Βαυαρίας (σελ. 74 του νομοσχεδίου).
Το άρθρο 48 αναριθμείται ως άρθρο 46 και τίθεται ο τίτλος του άρθρου: Κατάργηση απαλλαγής (σελ. 75 του νομοσχεδίου).
Το άρθρο 49 αναριθμείται ως άρθρο 47 και τίθεται ο τίτλος του άρθρου: Αναστολή εκτέλεσης (σελ. 75 του νομοσχεδίου).
Το άρθρο 50 αναριθμείται ως άρθρο 48 και τίθεται ο τίτλος του άρθρου: Απαλλαγή από φόρο μεταβίβασης (σελ. 76 του νομοσχεδίου).
Το άρθρο 51 αναριθμείται ως άρθρο 49 (σελ. 76 του νομοσχεδίου).
Το άρθρο 52 αναριθμείται ως άρθρο 50.
(Στο σημείο αυτό ο Υφυπουργός Οικονομικών κ. Αποστ. Φωτιάδης
καταθέτει για τα Πρακτικά τις προαναφερθείσες νομοτεχνικές διορθώσεις, οι οποίες έχουν ως εξής:
"ΝΟΜΟΤΕΧΝΙΚΕΣ ΔΙΟΡΘΩΣΕΙΣ
ΣΤΟ ΣΧΕΔΙΟ ΝΟΜΟΥ: Φορολογικές ελαφρύνσεις και απλουστεύσεις και άλλες διατάξεις"
'Aρθρο 4
1. Στον τρίτο στίχο της παρ. 20 του άρθρου αυτού μετά τις λέξεις "του άρθρου 32" τίθενται οι λέξεις "Κώδικα Φορολογίας Εισοδήματος" αντί "του ν. 2238/1994". (σελ. 11 του νομοσχεδίου).
2. Στον πρώτο και δεύτερο στίχο των παραγράφων 21 και 22 του άρθρου
αυτού, αντίστοιχα, αντί του "ν. 2238/1994" τίθενται οι λέξεις "Κώδικα Φορολογίας Εισοδήματος". (σελ. 12 του νομοσχεδίου).
'Αρθρο 17
1. Οι περιπτώσεις α και δ του δεύτερου εδαφίου της παραγράφου 2 του
άρθρου αυτού, ανασυντάσσονται ως εξής:
"α) 'Εναν εφέτη δικαστή των πολιτικών δικαστηρίων, ως Πρόεδρο."
"δ) 'Ενα Διευθυντή Δημόσιας Οικονομικής Υπηρεσίας (Δ.Ο.Υ.)."
(σελ. 37 του νομοσχεδίου)
2. Στον δέκατο έκτο στίχο της παραγράφου 2 του άρθρου αυτού, οι λέξεις "μετά των αναπληρωτών τους" αντικαθίστανται από τις λέξεις "με τους αναπληρωτές τους". (σελ. 37 του νομοσχεδίου).
'Αρθρο 18
1. Στον τέταρτο στίχο της παραγράφου 1 του άρθρου αυτού, οι λέξεις
"όλοι αυτοί", διαγράφονται ως περιττές. (σελ 37 του νομοσχεδίου).
2. Στον πέμπτο στίχο της παραγράφου 4 του άρθρου αυτού, οι λέξεις "κατά περίπτωση", διαγράφονται ως περιττές. (σελ. 38 του νομοσχεδίου).

3. Στον τέταρτο στίχο της παραγράφου 4 του άρθρου αυτού, οι λέξεις
"του προβλεπόμενου" αντικαθίστανται με τις λέξεις "από εκείνο που προβλέπεται". (σελ. 38 του νομοσχεδίου).
4. Στον ενδέκατο στίχο της παραγράφου 4 του άρθρου αυτού, οι λέξεις
"από τα άρθρα" αντικαθίστανται με τις λέξεις "με τις διατάξεις των άρθρων". (σελ. 38 του νομοσχεδίου).").
5. Στον εικοστό στίχο της παραγράφου 4 του άρθρου αυτού, οι λέξεις "μέχρι και του τετραπλασίου", αντικαθίστανται με τις λέξεις "μέχρι το τετραπλάσιο". (σελ. 38 του νομοσχεδίου).
'Αρθρο 19
1. Ο τίτλος του άρθρου "Αναστολή εκτέλεσης", αντικαθίσταται από τον
τίτλο "Επιστροφή έμμεσων φόρων". (σελ. 39 του νομοσχεδίου).
2. Η παράγραφος 1 του άρθρου αυτού, αναδιατυπώνεται λεκτικά ως
ακολούθως:
"'Εμμεσοι φόροι που καταβλήθηκαν αχρεωστήτως ή παρά το νόμο δεν επιστρέφονται αν έχουν επιρριφθεί στην κατανάλωση. Το βάρος απόδειξης έχει εκείνος που ζητάει την επιστροφή". (σελ. 39 του νομοσχεδίου).
3. Η παράγραφος 2 του άρθρου αυτού, αναδιατυπώνεται λεκτικά ως
ακολούθως:
"Το δικαστήριο διατάσσει υποχρεωτικώς πραγματογνωμοσύνη σε υποθέσεις επιστροφής φόρων που έχουν επιρριφθεί στην κατανάλωση". (σελ. 39 του νομοσχεδίου).
4. Η παράγραφος 3 του άρθρου αυτού, αναδιατυπώνεται λεκτικά ως
ακολούθως:

"Οι προθεσμίες άσκησης ένδικων μέσων, περιλαμβανομένης και της
αναιρέσεως κατά αποφάσεων που διατάσσουν την επιστροφή καθώς και η άσκησή τους έχουν ανασταλτικό αποτέλεσμα". (σελ. 39 του νομοσχεδίου).
5. Η παράγραφος 4 του άρθρου αυτού, αναδιατυπώνεται λεκτικά ως
ακολούθως:
"Οι διατάξεις των παραγράφων 1 και 3 εφαρμόζονται και στις υποθέσεις που εκκρεμούν κατά το χρόνο έναρξης της ισχύος τους ενώπιον των φορολογικών αρχών και των διοικητικών δικαστηρίων καθώς και του Συμβουλίου της Επικρατείας". (σελ. 39 του νομοσχεδίου).
'Αρθρο 20
1. Στον τέταρτο στίχο του πρώτου εδαφίου της παραγράφου 1 του άρθρου αυτού, μετά τη λέξη "πινακίδες", τίθενται οι λέξεις "του οχήματος με το οποίο γίνεται η μεταφορά" και τίθεται η ένδειξη ",". (σελ. 39 του νομοσχεδίου.
2. Στον πρώτο στίχο του δευτέρου εδαφίου της παραγράφου 1 του άρθρου αυτού, η λέξη "επιφυλασσομένων", αντικαθίσταται με τις λέξεις "επί πλέον". (σελ. 39 του νομοσχεδίου).
3. Στον τρίτο στίχο του τρίτου εδαφίου της παραγράφου 1 του άρθρου αυτού, η λέξη "αυτού", διαγραφεται ως περιττή. (σελ. 39 του νομοσχεδίου). 
'Αρθρο 24
1. Στο δεύτερο στίχο της περίπτωσης α της παραγράφου 1 του άρθρου αυτού, οι λέξεις "στην περίπτωση που" αντικαθίστανται με τον σύνδεσμο "όταν". (σελ. 42 του νομοσχεδίου).
2. Στο τελευταίο εδάφιο της παραγράφου 1 του άρθρου αυτού οι λέξεις "των πιο πάνω περιπτώσεων", αντικαθίστανται με τις λέξεις "της πιο πάνω περίπτωσης". (σελ. 42 του νομοσχεδίου).
'Αρθρο 25
Στον πέμπτο στίχο του πρώτου εδαφίου του αντικαθιστάμενου άρθρου 19
του π.δ. της 28 Ιουλίου 1931, αντί του ν. "1642/1986" τίθεται "2859/2000". (σελ. 46 του νομοσχεδίου).
'Αρθρο 30
1. Στην παράγραφο 1 του άρθρου αυτού, στον πρώτο στίχο, οι λέξεις "Τα ποσά του τέλους" αντκαθίστανται από τις λέξεις "Τα τέλη". (σελ. 54 του νομοσχεδίου).
2. Στην παράγραφο 3 του άρθρου αυτού, στον πρώτο στίχο, οι λέξεις
"Πέραν των ποινών" αντικαθίστανται από τις λέξεις "Πέρα από τις ποινές". (σελ. 54 του νομοσχεδίου).
'Αρθρο 32
1. Γίνεται αναμόρφωση του τίτλου του άρθρου από "Σύνταξη υπεύθυνης
δήλωσης άρθρου 8 του ν. 1599/1986" σε "Δήλωση του άρθρου 8 του ν. 1599/1986". (σελ. 58 του νομοσχεδίου).
2. Οι λέξεις στον πρώτο στίχο της διάταξης που αρχίζει "Ο Υπουργός Οικονομικών μπορεί με απόφασή του να ορίζει ότι,", αντικαθίστανται "Με απόφαση του Υπουργού Οικονομικών μπορεί να ορίζεται ότι,". (σελ. 58 του νομοσχεδίου).
'Αρθρο 33
Στην παράγραφο 2 του άρθρου αυτού, στον πρώτο στίχο ή λέξη "αυτής"
αντικαθίσταται με την ένδειξη "1". (σελ. 58 του νομοσχεδίου).
'Αρθρο 40
Τίθεται ο τίτλος του άρθρου: Κατάργηση διατάξεων. (σελ. 71 του
νομοσχεδίου).
'Aρθρο 41
1. Tίθεται ο τίτλος του άρθρου: Παράταση προθεσμιών.
2. Η παράγραφος 3 του άρθρου αυτού τίθεται ως παράγραφος 22 του
άρθρου 16 του νομοσχεδίου (σελ. 71 του νομοσχεδίου).
'Aρθρο 42
Tίθεται ο τίτλος του άρθρου: Θέματα προσωπικού. (σελ. 72 του
νομοσχεδίου).
'Aρθρο 43
Tίθεται ο τίτλος του άρθρου: Κοπή κερμάτων ΕΥΡΩ. (σελ. 72 του
νομοσχεδίου).
'Aρθρο 44
Tίθεται ως δεύτερο εδάφιο της παραγράφου 1 του άρθρου 11 του
νομοσχεδίου. (σελ. 73 του νομοσχεδίου).
'Aρθρο 45
Tίθεται ως παράγραφος 4 του άρθρου 24 του νομοσχεδίου. (σελ. 73 του
νομοσχεδίου).
'Aρθρο 46
Aναριθμείται ως άρθρο 44 και τίθεται ο τίτλος του άρθρου: Κράτηση από επιδοτήσεις. (σελ. 74 του νομοσχεδίου).
'Aρθρο 47
Aναριθμείται ως άρθρο 45 και τίθεται ο τίτλος του άρθρου: Φορολογία
εκπαιδευτικών Βαυαρίας (σελ. 74 του νομοσχεδίου).
'Aρθρο 48
Aναριθμείται ως άρθρο 46 και τίθεται ο τίτλος του άρθρου: Κατάργηση
απαλλαγής (σελ. 75 του νομοσχεδίου).
'Aρθρο 49
Aναριθμείται ως άρθρο 47 και τίθεται ο τίτλος του άρθρου: Αναστολή
εκτέλεσης (σελ. 75 του νομοσχεδίου).
'Aρθρο 50
Aναριθμείται ως άρθρο 48 και τίθεται ο τίτλος του άρθρου: Απαλλαγή
από φόρο μεταβίβασης (σελ. 76 του νομοσχεδίου).
'Aρθρο 51
Aναριθμείται ως άρθρο 49 (σελ. 76 του νομοσχεδίου).
'Aρθρο 52
Aναριθμείται ως άρθρο 50.").
ΠΡΟΕΔΡΕΥΩΝ (Κωνσταντίνος Γείτονας): Αυτές είναι νομοτεχνικές καθαρά
βελτιώσεις.
Nομίζω λοιπόν ότι μπορούμε να προχωρήσουμε στην ψήφιση του νομοσχεδίου.
ΔΗΜΗΤΡΙΟΣ N. ΚΩΣΤΟΠΟΥΛΟΣ: Κύριε Πρόεδρε, σας παρακαλώ, το λόγο.
ΠΡΟΕΔΡΕΥΩΝ (Κωνσταντίνος Γείτονας): Κύριε Κωστόπουλε, μη δημιουργούμε θέμα. Τέλος πάντων, θα σας ακούσουμε.
ΔΗΜΗΤΡΙΟΣ N. ΚΩΣΤΟΠΟΥΛΟΣ: Πέραν από τις νομοτεχνικές παρατηρήσεις, που περισσότερο το λόγο έχει η Kοινοβουλευτική Eκπρόσωπος κα Κουτσίκου, εγώ έχω να πω το εξής:
Πρώτον, ότι αυτό είναι σύγγραμμα, δεν είναι δύο-τρεις νομοτεχνικές
παρατηρήσεις. Πρέπει κάποιος να το δει αυτό.
Αλλά το ουσιαστικό θέμα το οποίο προκύπτει είναι το θέμα του άρθρου
49, το οποίο αναφέρεται βασικά στη ρύθμιση των πανωτοκίων.
Θα ενθυμείσθε ότι ο κύριος Υπουργός απεδέχθη βεβαίως την αναστολή των πλειστηριασμών, αλλά απεδέχθη και την υποχρέωση των τραπεζών να παραδίδουν εντός διμήνου ή τριμήνου -δεν ενθυμούμαι επακριβώς τους μήνεςστους ενδιαφερόμενους τα αντίγραφα των καρτελών και, εν πάση περιπτώσει, τα έγγραφα από τα οποία προκύπτει η επιβάρυνση. Ουσιαστικά το άρθρο δεν έχει καλύψει αυτό που ψήφισε η Βουλή. Θέλω να το δούμε και στα Πρακτικά και να το ολοκληρώσουμε.
ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Φωτιάδη, έχετε το
λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, σε αυτό συμφωνώ, να κρατηθεί λίγο, γιατί απ' ό,τι ενθυμούμαι όντως έτσι είχε γίνει. Να κρατηθεί το άρθρο αυτό.
ΠΡΟΕΔΡΕΥΩΝ (Κωνσταντίνος Γείτονας): 'Οχι, δεν θα κρατηθεί το άρθρο. Στο σύνολο ψηφίζουμε. Επομένως μελετήστε και αυτό το σημείο, ανατρέξτε στα Πρακτικά και θα ψηφίσουμε το σύνολο σε μία ώρα περίπου. Αναβάλλουμε την ψήφισή του για μία ώρα.
ΜΑΡΙΕΤΑ ΓΙΑΝΝΑΚΟΥ-ΚΟΥΤΣΙΚΟΥ: Γι' αυτό το θέμα μόνο να δούμε το
κείμενο.
ΠΡΟΕΔΡΕΥΩΝ (Κωνσταντίνος Γείτονας): Εντάξει, κυρία Κουτσίκου. Νομίζω ότι συμφωνήσαμε σ' αυτό.
ΠΑΝΑΓΙΩΤΗΣ Ν. ΚΡΗΤΙΚΟΣ: Θα υπεισήλθε κάποιος δαίμων της τραπεζοκρατίας!
ΠΡΟΕΔΡΕΥΩΝ (Κωνσταντίνος Γείτονας): Είναι θέμα επιβεβαίωσης από τα
Πρακτικά.
Προχωρούμε, λοιπόν, στη συνέχιση της συζήτησης επί των άρθρων και του συνόλου του σχεδίου νόμου: "Προώθηση της απασχόλησης και άλλες διατάξεις".
Πριν δώσω το λόγο στον κύριο Υπουργό, προτείνω στο Σώμα να συζητήσουμε σήμερα τα δύο κεφάλαια, το κεφάλαιο με τα άρθρα 1 έως 14 και εκείνο με τα 15 έως 16 και τα υπόλοιπα στην επόμενη συνεδρίαση. Αν συμφωνείτε, να προχωρήσουμε. Θα συζητήσουμε το κεφάλαιο Α' και το κεφάλαιο Β'.

Συμφωνεί το Σώμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Εντάξει, κύριοι συνάδελφοι.
Το λόγο έχει ο κύριος Υπουργός.
Κύριε Υπουργέ, έχετε κάποιες διορθώσεις-αναδιατυπώσεις. Να ενημερώσετε το Σώμα και να τις διανείμετε.
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): Κύριε Πρόεδρε, είναι διορθώσεις-αναδιατυπώσεις, τις οποίες τις έχουμε καταθέσει και έχουν διανεμηθεί.
(Στο σημείο αυτό ο Υπουργός Εργασίας και Κοινωνικών Ασφαλίσεων κ. Αναστάσιος Γιαννίτσης καταθέτει για τα Πρακτικά τις προαναφερθείσες διορθώσεις-αναδιατυπώσεις, οι οποίες έχουν ως εξής:

ΔΙΟΡΘΩΣΕΙΣ - ΑΝΑΔΙΑΤΥΠΩΣΕΙΣ
ΣΤΟ ΣΧΕΔΙΟ ΝΟΜΟΥ
"ΠΡΟΩΘΗΣΗ ΤΗΣ ΑΠΑΣΧΟΛΗΣΗΣ ΚΑΙ ΑΛΛΕΣ ΔΙΑΤΑΞΕΙΣ"
'Αρθρο 3
Στην παράγραφο 1, στη δωδέκατη σειρά οι λέξεις "Κοινοτικό Πλαίσιο Στήριξης" αντικαθίστανται με τις λέξεις "Κοινοτικού Πλαισίου Στήριξης". 
Στην παράγραφο 2, διαγράφονται οι λέξεις "του άρθρου" και ο αρθμός
"7".
'Αρθρο 5
Στην παράγραφο 2, στην όγδοη σειρά, μετά τη λήξη "ισχύει" προστίθεται "ή απασχολούν λιγότερους από είκοσι (20) εργαζομένους".
'Αρθρο 9
Το άρθρο 9 αναδιατυπώνεται ως εξής:

'Αρθρο 9
Τροποποιήσεις του ν. 1387/1983
1. Το εδάφιο α) της παραγράφου 2 του άρθρου 1 του ν. 1387/1983 (ΦΕΚ
110Α) αντικαθίσταται ως εξής:
"α) τέσσερις (4) εργαζόμενοι για επιχειρήσεις ή εκμεταλλεύσεις που
απασχολούν είκοσι (20) έως διακόσια (200) άτομα"
2. Το ποσοστό που προβλέπεται στο εδάφιο β) της παραγράφου 2 του ν. 1387/1983 (ΦΕΚ 110Α) εφαρμόζεται για επιχειρήσεις ή εκμεταλλεύσεις, που
απασχολούν πάνω από διακόσιους (200) εργαζόμενους.
3. Η παράγραφος 5 του άρθρου 5 του ν. 1387/1983 (ΦΕΚ 110Α), που
προστέθηκε με την παράγραφο 1 του άρθρου 15 του ν. 2736/1999 (ΦΕΚ 172Α), αντικαθίσταται ως εξής: "Σε ομαδικές απολύσεις, που προκαλούνται από τη

διακοπή της δραστηριότητας της επιχείρησης, κατόπιν δικαστικής απόφασης δεν εφαρμόζονται οι παράγραφοι 2, 3 και 4 του παρόντος άρθρου".
'Αρθρο 15
Στο τέλος της παραγράφου 5 προστίθεται εδάφιο ως εξής: "Στο δεύτερο
εδάφιο της παραγράφου 2 του άρθρου 9 του ν. 2639/98 (ΦΕΚ 205Α) καθώς και στην περίπτωση β. της παραγράφου 2.1. του άρθρου 6 του π.δ. 136/99 (ΦΕΚ 134Α) μετά τη λήξη Σ.ΕΠ.Ε. προστίθενται οι λέξεις "σε επίπεδο τμήματος"". 
'Αρθρο 16
Στην παράγραφο 4, στην τέταρτη σειρά μετά τη λέξη "εργασίας" προστίθενται οι λέξεις "χωρίς τη στήλη των καταβαλλομένων αποδοχών". 
'Αρθρο 19
Το άρθρο 19 αναδιατυπώνεται ως εξής:

"'Αρθρο 19
Συγχώνευση Νομικών Προσώπων
1. Το "Εθνικό Ινστιτούτο Εργασίας" που ιδρύθηκε με το ν. 2150/1993
(ΦΕΚ 98Α) καταργείται ως αυτοτελές νομικό πρόσωπο και συγχωνεύεται με το "Εθνικό Παρατηρητήριο Απασχόλησης" (Ε.Π.Α.), που ιδρύθηκε κατ' 
εξουσιοδότηση του ν. 1836/1989 (ΦΕΚ 79Α) και του άρθρου 14 του ν. 2434/1996 (ΦΕΚ 188Α), με την υπ' αριθμ. 31699/93 (ΦΕΚ 423Β)
απόφαση του Υπουργού Εργασίας και Κοινωνικών Ασφαλίσεων όπως αυτή
τροποποιήθηκε με τις υπ' αριθμ. 33347/96 (ΦΕΚ 343Β) και 33244/97 (ΦΕΚ
109Β) αποφάσεις του Υπουργού Εργασίας και Κοινωνικών Ασφαλίσεων.
2. Το προσωπικό του Εθνικού Ινστιτούτου Εργασίας μεταφέρεται στο

Ε.Π.Α. με την ίδια σχέση εργασίας και τα ίδια ασφαλιστικά δικαιώματα και υποχρεώσεις, που είχε κατά τη δημοσίευση του παρόντος. Οι συμβάσεις έργου, που έχει συνάψει το Ε.Ι.Ε., ισχύουν και δεσμεύουν το Ε.Π.Α.
3. Η κινητή και ακίνητη περιουσία του Ε.Ι.Ε. περιέρχεται στο Ε.Π.Α.,
το οποίο υπεισέρχεται σε όλα τα δικαιώματα και τις υποχρεώσεις του Ε.Ι.Ε. Η μεταβίβαση της περιουσίας, η μεταγραφή στα βιβλία μεταγραφών των
ακινήτων και εμπραγμάτων δικαιωμάτων, που μεταβιβάζονται από το Ε.Ι.Ε. στο Ε.Π.Α. καθώς και κάθε άλλη συμφωνία ή πράξη, που απαιτείται για τη

συγχώνευση, απαλλάσσονται παντός φόρου, τέλους χαρτοσήμου ή άλλου τέλολυς, εισφοράς ή δικαιώματος, υπέρ του δημοσίου ή οποιουδήποτε τρίτου, συμπεριλαμβανομένων των αμοιβών, των πάγιων και αναλογικών δικαιωμάτων, επιδομάτων ή άλλων τελών υπέρ υποθηκοφυλάκων.
4. Με Προεδρικό Διάταγμα, που εκδίδεται εντός (6) έξι μηνών από τη δημοσίευση του παρόντος με πρόταση του Υπουργού Εργασίας και Κοινωνικών Ασφαλίσεων, ορίζονται ο τρόπος και η διαδικασία μεταφοράς της περιουσίας, οι αρμοδιότητες του Ε.Ι.Ε., που μεταφέρονται στο Ε.Π.Α., τα της μεταφοράς των υπηρεσιών του και κάθε άλλη σχετική λεπτομέρεια. Μέχρι την έκδοση του προεδρικού διατάγματος εξακολουθούν να ισχύουν οι κατά τη δημοσίευση του παρόντος νόμου διατάξεις, που αναφέρονται στη διοίκηση, οργάνωση, λειτουργία και το προσωπικό των συγχωνευόμενων νομικών προσώπων. 'Οπου σε νόμο, διάταγμα ή υπουργική απόφαση αναφέρεται το Ε.Ι.Ε., νοείται εφεξής ότι αναφέρεται το Ε.Π.Α. Διατάξεις νόμου, που θεσπίζουν πόρους του Ε.Ι.Ε καθώς και κάθε διάταξη νόμου, διατάγματος ή υπουργικής απόφασης υπέρ του Ε.Ι.Ε. θεωρείται, ότι ισχύει υπέρ του Ε.Π.Α.".
'Αρθρο 20
Στην παράγραφο 2,
στη δεύτερη σειρά μετά τη λέξη "κατοικίας" διαγράφεται το "και"
και τίθεται κόμμα ",".
Στην τρίτη σειρά μετά τη λέξη "Εστίας" προστίθεται "και του Δ.Σ. του Εθνικού Κέντρου Πιστοποίησης Δομών Συνεχιζόμενης Επαγγελματικής Κατάρτισης και Συνοδευτικών Υποστηρικτικών Υπηρεσιών".
Στο τέλος της παραγράφου 2 προστίθεται: "Με όμοια απόφαση καθορίζεται, στα πλαίσια των κειμένων διατάξεων, αποζημίωση για τα μέλη του Δ.Σ. του Εθνικού Κέντρου Πιστοποίησης Δομών Συνεχιζόμενης Επαγγελματικής Κατάρτισης και Συνοδευτικών Υποστηρικτικών Υπηρεσιών".
Στο τέλος του άρθρου προστίθεται η παράγραφος 14 ως εξής:
14. Στο άρθρο 6 ν. 2434/1996 (ΦΕΚ 188Α) προστίθεται τελευταία παράγραφος 4 ως εξής: "4. Για τις επιχειρήσεις τις οποίες ο αυτοαπασχολούμενος ζητά επιχοερήγηση, ο ΟΑΕΔ μπορεί να αναθέτει σε τράπεζα ή εξειδικευμένη θυγατρική της εταιρείας την αξιολόγηση της βιωσιμότητας της επιχείρησης αυτής. Με απόφαση του Υπουργού Εργασίας και Κοινωνικών Ασφαλίσεων, μετά από γνώμη του Δ.Σ. του ΟΑΕΔ, καθορίζονται οι όροι, οι προϋποθέσεις και διαδικασία για την εφαρμογή της διάταξης αυτής. 
'Αρθρο 22
Στο πρώτο εδάφιο στην τρίτη σειρά μετά τη λέξη "πρόσωπα" προστίθεται κόμμα ",".
'Αρθρο 23
Η παράγραφος 1 αντικαθίσταται ως εξής: "Τα δύο τελευταία εδάφια της
παραγράφου 4 του άρθρου 85 του ν. 2084/92 (ΦΕΚ 165 Α), όπως ισχύει, καταργούνται."
'Αρθρο 24
Στην παράγραφο 1 στην περίπτωση α. στο τέλος της πέμπτης σειράς, η
λέξη "αιτούντα" αντικαθίσταται με τη λέξη "αιτούντος".")
ΠΡΟΕΔΡΕΥΩΝ (Κωνσταντίνος Γείτονας): Επομένως προχωρούμε στη συζήτηση της πρώτης ενότητας των άρθρων.
Το λόγο έχει ο εισηγητής του ΠΑΣΟΚ κ. Κουράκης.
ΙΩΑΝΝΗΣ ΚΟΥΡΑΚΗΣ: Κύριε Πρόεδρε, κύριοι συνάδελφοι, στις δύο ημέρες επί της αρχής αναφερθήκαμε στους στόχους του νομοσχεδίου, όπου η βασική του φιλοσοφία είναι η αύξηση της απασχόλησης.
Φυσικά έχουν καταγραφεί όλες οι απόψεις των συναδέλφων. Δεν θα επαναλάβω όσα είπα στην εισήγησή μου και εγώ και ο Κοινοβουλευτικός μας Εκπρόσωπος. Εκείνο όμως που πρέπει να τονίσω είναι ότι επειδή και οι εξελίξεις στην αγορά εργασίας είναι ταχύτατες, τα πράγματα λοιπόν η πολιτική δεν πρέπει να τα αφήνει ακίνητα. Γι' αυτό τονίσαμε ότι η πολιτική καταξιώνεται όταν με ασφάλεια σχεδιάζει το μέλλον, όταν χωρίς δογματικές αντιλήψεις αντικρίζει κατάματα την αλήθεια και όταν με σύνεση παρεμβαίνει, πείθει, οργανώνει και οδηγεί.
Και θα μπω, κύριε Πρόεδρε, στα άρθρα.
Το άρθρο 1 αναφέρεται στα περιφερειακά σχέδια δράσης για την απασχόληση. Δίνεται η δυνατότητα στις περιφέρειες, στα πλαίσια του δημοκρατικού προγραμματισμού, να υποβάλουν προτάσεις για την κατάρτιση του εθνικού σχεδίου δράσης για την απασχόληση, τόσο πριν από την κατάθεσή
του όσο και μετά την έγκρισή του από την Ευρωπαϊκή Επιτροπή, εξειδικεύοντάς το μάλιστα σε περιφερειακό επίπεδο. Είναι μια πάρα πολύ σημαντική εξέλιξη, γι' αυτό προτείνεται, στα περιφερειακά συμβούλια να συμμετέχει ένας εκπρόσωπος του ΟΑΕΔ και ένας εκπρόσωπος του Σώματος της Επιθεώρησης. Σημαντική, λοιπόν, αυτή η καινοτομία του νομοσχεδίου που δίνει την περιφερειακή διάσταση που έρχεται, επαναλαμβάνω, να τη συνδέσει και να τη συντονίσει σε περιφερειακό και τοπικό επίπεδο, με τις ανάγκες για την απασχόληση, με τη συνολική πολιτική για την απασχόληση.
Το άρθρο 2 αναφέρεται στη δημιουργία του συμβουλίου εμπειρογνωμόνων
πολιτικής απασχόλησης και κοινωνικής ασφάλισης.
Μέσα στις εξελίξεις που υπάρχουν είναι σημαντικός ο ρόλος αυτού του
συμβουλίου εμπειρογνωμόνων, ως ενός επιστημονικού οργάνου και γνωμοδοτικού που θα υποβάλει προτάσεις στο πλαίσιο των γενικών κατευθύνσεων της κυβερνητικής πολιτικής, για τα θέματα απασχόλησης, κοινωνικής πολιτικής που υλοποιεί το Υπουργείο Εργασίας και Κοινωνικών Ασφαλίσεων.
Επίσης, θα υποβάλει προτάσεις στρατηγικής, που θα αποβλέπουν
ταυτόχρονα στην εξασφάλιση και διατήρηση συνθηκών κοινωνικής σταθερότητας και κοινωνικής συνοχής, στη μελέτη της διεθνούς εμπειρίας για τα αντίστοιχα θέματα πολιτικής και επίσης θα αποτιμά, θα αξιολογεί την αποτελεσματικότητα και τις επιπτώσεις των παρεμβάσεων για την απασχόληση και την κοινωνική πολιτική και θα υποβάλει σχετικές προτάσεις.
Στο άρθρο 3. Το άρθρο 3 αναφέρεται στην ειδική υπηρεσία οριζόντιας παρακολούθησης των δράσεων του Ευρωπαϊκού Κοινωνικού Ταμείου. Και έτσι προτείνεται η σύσταση αυτής της ειδικής υπηρεσίας οριζόντιας παρακολούθησης των δράσεων του Ευρωπαϊκού Κοινωνικού Ταμείου, για να συντονίζει τις δράσεις σε όλα τα επιχειρησιακά προγράμματα του Γ' Κοινοτικού Πλαισίου Στήριξης και να παρακολουθεί την εξέλιξη, την αποτελεσματικότητα των παρεμβάσεων αυτών.
Ποιος είναι ο στόχος. Ο στόχος αυτής της υπηρεσίας είναι η ανάπτυξη
μιας ολοκληρωμένης πολιτικής για την αγορά εργασίας και τους ανθρώπινους πόρους στην εφαρμογή του Γ' Κοινοτικού Πλαισίου Στήριξης.
Στα άρθρα 4 και 5 καθιερώνεται το τριανταοκτάωρο, η δραστική μείωση
του χρόνου απασχόλησης και επίσης προβλέπονται αντικίνητρα για την υπερβολική χρήση της υπερωριακής απασχόλησης. Πιο συγκεκριμένα:
Στο άρθρο 4 καταργείται το διευθυντικό δικαίωμα για υπερεργασία και η υφιστάμενη υποχρέωση επίσης του εργαζόμενου καταργείται για παροχή υπερεργασίας πέντε ωρών την εβδομάδα.
Συνεπώς αυτό μειώνει το μέγιστο χρόνο απασχόλησης των μισθωτών κατά διακόσιες τριάντα ώρες το χρόνο και με αυτόν τον τρόπο εμείς πιστεύουμε ότι δημιουργούνται οι συνθήκες για αυξημένες προσλήψεις. Σημαντικό ρόλο επίσης σ'αυτό θα παίξει και η αύξηση του κόστους κάθε νόμιμης υπερωρίας από 125% στο 150% της ωριαίας αμοιβής, καθώς επίσης και η αύξηση του κόστους της παράνομης υπερωρίας από 200% στο 250% που λειτουργεί ως αντικίνητρο, να καλύπτουν οι επιχειρήσεις τις ανάγκες τους με υπερωρίες και έτσι θα πάμε -πιστεύουμε εμείς και αυτή είναι και η φιλοσοφία του νομοσχεδίου, εξάλλου όλα αυτά θα κριθούν εκ του αποτελέσματος- στην αύξηση της ζήτησης της απασχόλησης.
Με το άρθρο 5, καθιερώνεται το τριανταοκτάωρο στις περιπτώσεις
διευθέτησης τρεις ώρες τη βδομάδα με διατήρηση των αμοιβών των εργαζομένων. Και γνωρίζουμε όλοι ότι υπάρχει ο ν.2639/98 και πρέπει να πούμε τι προστίθεται σ'αυτόν το νόμο. Προστίθεται ότι οι επιχειρήσεις που παρέχουν ως αντιστάθμισμα τους εργαζόμενους, στη μετάβαση από σαράντα ώρες στις τριάντα οκτώ ώρες εργασίας τη βδομάδα. Η διευθέτηση αυτή υπολογίζεται σε ετήσια βάση. Πρέπει να τονίσω ότι η διευθέτηση γίνεται στα πλαίσια των σημερινών νομοθετικών ορίων για την ανάπαυση, το μέσο εβδομαδιαίο χρόνο εργασίας αλλά και τις άλλες ρυθμίσεις. Είναι σημαντικό ότι αυτό μπορεί να γίνει μόνο με τη συναίνεση των εργαζομένων, όπως αυτοί εκπροσωπούνται είτε από τα κλαδικά σωματεία είτε από την ομοσπονδία, τη ΓΣΕΕ, τα επιχειρησιακά σωματεία. Και είναι σημαντικό, γιατί με τις ρυθμίσεις αυτές μειώνεται -επαναλαμβάνω- και ο μέγιστος χρόνος απασχόλησης των μισθωτών και δημιουργούνται συνθήκες νέων προσλήψεων, αλλά και το ότι θα επιτρέψουν να αξιοποιήσει ο εργαζόμενος καλύτερα τις ώρες ανάπαυσης.
Το άρθρο 6 αναφέρεται στη μείωση των ασφαλιστικών εισφορών. Οι
εργοδοτικές εισφορές στο ΙΚΑ μειώνονται κατά δύο ποσοστιαίες μονάδες στις περιπτώσεις των μισθωτών με πλήρη απασχόληση ή είκοσι πέντε ημερομίσθια και τακτικές αποδοχές μέχρι 200.000 δραχμές το μήνα. Γιατί γίνεται
το μέτρο αυτό: Το μέτρο αυτό θα αποτελεί μια ισχυρή στήριξη για νέες προσλήψεις για εργαζόμενους που πρωτοεισέρχονται στην αγορά εργασίας. Και φυσικά να επαναλάβω ότι και τα αποτελέσματα των μέτρων γενικότερα και του μέτρου αυτού θα αποτιμηθούν -έτσι τουλάχιστον υπάρχει πρόβλεψη- μετά από διετία. Το κόστος αυτό της κοινωνικής ασφάλισης καταβάλλεται από τον κρατικό προϋπολογισμό.
Στο άρθρο 7 προβλέπεται η εισοδηματική στήριξη των εργαζομένων με μερική απασχόληση. 'Ετσι καθορίζεται η κατά 7,5% προσαύξηση των αποδοχών των μερικώς απασχολουμένων για λιγότερες από τέσσερις ώρες.
Αυτό θα λειτουργήσει ως αντικίνητρο, ούτως ώστε οι όποιες προσλήψεις γίνονται, να γίνονται για πάνω από τέσσερις ώρες, όπου υπάρχει και πλήρης ασφαλιστική κάλυψη.
Στο άρθρο 8 υπάρχουν τα κίνητρα για την επανένταξη των μακροχρόνια ανέργων στην αγορά εργασίας. Είναι ένα θέμα το οποίο είχε τεθεί πολλές φορές από Βουλευτές και της Συμπολίτευσης και της Αντιπολίτευσης. Εδώ πρέπει να τονίσουμε ότι οι μακροχρόνια άνεργοι θα λαμβάνουν ως κίνητρο επανένταξής τους στην ενεργό απασχόληση ποσό ύψους τριάντα χιλιάδων (30.000) δραχμών, εφόσον προσλαμβάνονται με το καθεστώς μερικής απασχόλησης από τέσσερις ώρες την ημέρα και πάνω. Το ποσό αυτό θα καταβάλλεται για το διάστημα που θα διαρκεί η σχέση εργασίας, με ανώτατο όριο τους δώδεκα μήνες.
Για το άρθρο 9 πρέπει να τονίσουμε ότι γίνεται αναπροσαρμογή του καθεστώτος των ομαδικών απολύσεων. 'Ετσι μειώνεται το σημερινό ανώτατο όριο των πέντε ατόμων στις επιχειρήσεις κάτω των πενήντα εργαζομένων σε τέσσερα άτομα. Εδώ πρέπει να τονίσουμε ότι η πλειοψηφία των επιχειρήσεων στη χώρα μας, το 90% περίπου, έχει κάτω από πενήντα εργαζόμενους. Το ίδιο όριο καθιερώνεται σε επιχειρήσεις που απασχολούν μέχρι διακόσια άτομα.
Το άρθρο 12 αναφέρεται στην άδεια μητρότητας. Χορηγείται μια επιπλέον εβδομάδα άδειας μετά τον τοκετό στις εργαζόμενες μητέρες. 'Ετσι η συνολική διάρκεια της άδειας μητρότητας αναπροσαρμόζεται σε δεκαεπτά εβδομάδες.
Το άρθρο 13 αναφέρεται στους κανόνες λειτουργίας των ιδιωτικών γραφείων συμβούλων εργασίας. 'Ετσι τροποποιείται ο ν. 2639 σχετικά με τη λειτουργία ιδιωτικών γραφείων συμβούλων εργασίας. Με αυτό το άρθρο καθορίζεται ο τρόπος αμοιβής τους και καθιερώνεται η υποχρέωση των γραφείων να συνεργάζονται με τον Ο.Α.Ε.Δ. και τον Ε.Π.Α.
Το άρθρο 14 αναφέρεται στη Γνωμοδοτική Επιτροπή για χορήγηση αδειών
του ΕΞ.Υ.Π.Π. Συγκροτείται η Γνωμοδοτική Επιτροπή για να χορηγεί τις άδειες λειτουργίας των Εξωτερικών Υπηρεσιών Προστασίας και Πρόληψης που προβλέπονται από το π.δ. 17/1996.
Το άρθρο 15 αναφέρεται στις Δευτεροβάθμιες Επιτροπές του νόμου 2643/98. Είναι ο νόμος που αναφέρεται στις προσλήψεις ατόμων με ειδικές ανάγκες, πολυτέκνων κλπ. 'Ετσι οι Δευτεροβάθμιες Επιτροπές μπορούν να εξετάζουν τη νομιμότητα και την ουσία των κρινομένων υποθέσεων.

Με το άρθρο 16, που είναι και το τέλος της ενότητας αυτής,
ρυθμίζονται θέματα που αφορούν τις αρμοδιότητες και τη στελέχωση του Σώματος Επιθεωρητών Εργασίας, για να επιτευχθεί η αποτελεσματικότερη λειτουργία στην άσκηση του ελεγκτικού έργου στους χώρους εργασίας. 
Πρέπει να τονίσουμε -επειδή τονίστηκε απ' όλους τους συναδέλφους- ότι
το νομοσχέδιο κινείται σε θετική κατεύθυνση. Για το πώς θα ελεγχθούν όλα αυτά, πώς θα ελεγχθεί η εφαρμογή της εργατικής νομοθεσίας, η τήρηση των συμβάσεων και των συμφωνιών, είπαμε ότι με τις διαδικασίες του ΑΣΕΠ έχουν ήδη προσληφθεί τριακόσιοι είκοσι τρεις τέτοιοι επιθεωρητές, που θα στελεχώσουν τις επιθεωρήσεις εργασίας.
Στο επόμενο διάστημα θα γίνει η προκήρυξη για άλλους διακόσιους, ούτως ώστε να υπάρχει αποτελεσματικότερος έλεγχος στο χώρο εργασίας. 'Ετσι θα περιοριστεί κατά πολύ στους χώρους εργασίας η καταστρατήγηση των νόμων.
Με αυτές τις σκέψεις, κύριε Πρόεδρε, τελείωσα αυτήν την ενότητα των
άρθρων και σας ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, παρακαλώ το λόγο επί του
Κανονισμού.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία, αφού προηγουμένως στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ": "για τα ογδόντα χρόνια από την ενσωμάτωση της Θράκης στην Ελλάδα", είκοσι έξι μαθητές και ένας συνοδός καθηγητής από το 5ο Γυμνάσιο Χαϊδαρίου και δεκαοκτώ μαθητές και δύο συνοδοί καθηγητές από την Ιταλική Σχολή της Α' Αθήνας.
Η Βουλή τους καλωσορίζει.
(Χειροκροτήματα από όλες τις πτέρυγες)
Το λόγο έχει ο κ. Παναγιωτόπουλος.
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, με συγχωρείτε, είχα ζητήσει το
λόγο επί του Κανονισμού και προηγούμαι.
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, με συγχωρείτε, έχει ζητήσει το λόγο επί του Κανονισμού ο κ. Κεδίκογλου. Τώρα έλαβα το γραπτό αίτημα.
Ορίστε, κύριε Κεδίκογλου, σε τι συνίσταται το θέμα επί του Κανονισμού;
ΒΑΣΙΛΗΣ ΚΕΔΙΚΟΓΛΟΥ: Σύμφωνα με το άρθρο 85 του Κανονισμού, παράγραφος 5, κάθε σχέδιο νόμου είναι υποχρεωμένο να συνοδεύεται από έκθεση του Γενικού Λογιστηρίου. Η έκθεση του Γενικού Λογιστηρίου δεν είναι ένα τυπικό στοιχείο. Πέρασε το νομοσχέδιο από το Γενικό Λογιστήριο και ο διευθυντής από κάτω γράφει ότι εισάγεται και αυτό και θα έχει μία ακαθόριστη δαπάνη.
Κύριε Πρόεδρε, σας επιτρέπω να μη μου δίνετε σημασία, αλλά να
κουβεντιάζετε αποκλείεται. Αφού τελειώσετε, πείτε μου. Σας επιτρέπω να μη δίνετε σημασία σε ό,τι λέω, αλλά δεν δέχομαι να απασχολείσθε από άλλον. 
ΠΡΟΕΔΡΕΥΩΝ (Κωνσταντίνος Γείτονας): Κύριε Κεδίκογλου, λίγο ψυχραιμία.
'Οταν θέτετε ένα θέμα, χρειάζεται το Προεδρείο να συμβουλεύεται και τις υπηρεσίες.
ΒΑΣΙΛΗΣ ΚΕΔΙΚΟΓΛΟΥ: Περιμένω.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, συνεχίστε. Μη δημιουργείτε θέμα.
ΒΑΣΙΛΗΣ ΚΕΔΙΚΟΓΛΟΥ: Σύμφωνα λοιπόν με το άρθρο 85, παράγραφος 5,
κύριε Πρόεδρε, κάθε σχέδιο νόμου, που συνεπάγεται επιβάρυνση, πρέπει να συνοδεύεται από την έκθεση του Γενικού Λογιστηρίου του Κράτους, που ορίζει το άρθρο 75 παράγραφος 1 του Συντάγματος και ανάλογα με το περιεχόμενό του από ειδική έκθεση του αρμόδιου Υπουργού, τη γνωμάτευση του Ελεγκτικού Συνεδρίου κλπ.
'Εχει γίνει λοιπόν κανόνας και δυστυχώς τελευταία, επί Προεδρίας Κακλαμάνη -που δεν συγχωρείται, γιατί ο Κακλαμάνης ξέρει πολύ καλά τη διαδικασία- να αναγράφεται "ετήσια δαπάνη ακαθόριστος".
Κύριε Πρόεδρε, ήδη η Βουλή διαθέτει Επιστημονική Υπηρεσία. Η
Επιστημονική Υπηρεσία δεν έχει αρμοδιότητα να εκφράζει μόνο τη γνώμη της επί της συνταγματικότητος ή μη συνταγματικότητος ή υπέρ του ενός ή του άλλου νόμου, αλλά να την εκφράζει και σε κάθε ένα θέμα.
Να ορίσετε, λοιπόν, ένα τμήμα οικονομικών, γιατί δεν μπορεί να
γράφουν ότι είναι ακαθόριστη δαπάνη από μία επιτροπή που θα λειτουργήσει και έχει καταντήσει πλέον η έκθεση του Γενικού Λογιστηρίου να είναι απλώς μία υπογραφή.
'Εφθασε σε σημείο να φέρει εδώ ο Γιαννόπουλος το παράνομο της παρανομίας, το σκάνδαλο των σκανδάλων, για ολόκληρο εφετείο και δεν υπάρχει μία στοιχειώδης εκτίμηση για το "ακαθόριστη δαπάνη".
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, παρακαλώ.
ΒΑΣΙΛΗΣ ΚΕΔΙΚΟΓΛΟΥ: Αυτό, λοιπόν, είναι μία σοβαρότατη παράλειψη.
Δεύτερον, σύμφωνα με τον Κανονισμό, το άρθρο 133, οι Υπουργοί υποχρεούνται να καταθέτουν έγγραφα. Αυτό, κύριε Πρόεδρε, είναι μία εξαιρετική διαδικασία και τη ζητάμε. 'Οταν λοιπόν λέμε στον Υπουργό: "Σε παρακαλώ, φέρε μας το πρωί τον πίνακα των δαπανών των εισφορών", αυτό είναι κάτι που το ξέρει και ο κλητήρας του Υπουργείου του, δεν μπορεί να είναι ασεβής στη Βουλή και να μην το φέρνει.
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): Το έχω εδώ, θα του το έδινα.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, θα απαντήσετε, αφού πάρετε το λόγο.
ΒΑΣΙΛΗΣ ΚΕΔΙΚΟΓΛΟΥ: Το ζήτησα με γράμμα μου. Τώρα θέλετε να κάνω

αίτηση κατάθεσης εγγράφων; Θα την κάνω. Θα τα φέρετε, θέλετε δεν θέλετε. Τι σας ζήτησα; Ποιες είναι οι εισφορές εργοδοτών και εργαζομένων σε καθεμία κατηγορία και δεν μπορείτε να το φέρετε εδώ και τρεις ημέρες. Αυτό λέγεται ασέβεια σε εσάς, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, τελειώστε, κύριε Κεδίκογλου. Αυτήν τη στιγμή παραβιάζετε εσείς τον Κανονισμό ως προς το χρόνο.
ΒΑΣΙΛΗΣ ΚΕΔΙΚΟΓΛΟΥ: 'Εχω ακόμη δύο λεπτά ...
ΠΡΟΕΔΡΕΥΩΝ (Κωνσταντίνος Γείτονας): Δεν έχετε, γιατί δεν σας έβαλα
από την αρχή το ρολόι. Ολοκληρώστε.
ΒΑΣΙΛΗΣ ΚΕΔΙΚΟΓΛΟΥ: Να πληροφορηθούν οι κύριοι πως δεν μπορούν να αστειεύονται εδώ. Ζητώ λοιπόν σήμερα να το έχω διαφορετικά θα πάω με την άλλη διαδικασία και δεν σας συμφέρει σας πληροφορώ.
ΠΡΟΕΔΡΕΥΩΝ (Κωνσταντίνος Γείτονας): Δεν προκύπτει θέμα παραβίασης του Κανονισμού. Το νομοσχέδιο συνοδεύεται από έκθεση του Γενικού Λογιστηρίου. 
Το λόγο έχει ο κ. Παναγιωτόπουλος.
ΒΑΣΙΛΗΣ ΚΕΔΙΚΟΓΛΟΥ: Είναι αρκετή για εσάς αυτή η έκθεση; Ευχαριστώ
πολύ.
ΠΡΟΕΔΡΕΥΩΝ (Κωνσταντίνος Γείτονας): Κύριε Κεδίκογλου, προχωρούμε ήδη
στη συζήτηση του νομοσχεδίου.
Το λόγο έχει ο εισηγητής της Νέας Δημοκρατίας, ο κ. Παναγιωτόπουλος. ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων):
Την έχω εδώ, κύριε Πρόεδρε. Αν δεν φώναζε ο κ. Κεδίκογλου, θα την είχε
ήδη πάρει.
ΠΡΟΕΔΡΕΥΩΝ (Κωνσταντίνος Γείτονας): Καλώς. Δώστε την, σας παρακαλώ,
στον κ. Κεδίκογλου.
Ορίστε, κύριε Παναγιωτόπουλε.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, σήμερα για αρκετές ώρες σε ολόκληρη τη χώρα έχουν παγώσει μεγάλα τμήματα της οικονομικής, παραγωγικής και εν γένει κοινωνικής δραστηριότητας.
ΒΑΣΙΛΗΣ ΚΕΔΙΚΟΓΛΟΥ: Τα θεωρεία είναι άδεια. Σημασία δεν δίνουν.

Επειδή είναι Πέμπτη σήμερα και Παρασκευή αύριο, θα πάνε εκδρομή! ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, μπορώ να ξεκινήσω; ΠΡΟΕΔΡΕΥΩΝ (Κωνσταντίνος Γείτονας): 'Εχετε ήδη ξεκινήσει, κύριε
Παναγιωτόπουλε. Δεν σας αφορά καμία διακοπή. Συνεχίστε την ομιλία σας. ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, όταν διακόπτομαι, η
παράκλησή μου είναι -με σεβασμό στους συναδέλφους- να μην παραβιάζεται ο χρόνος και να μην τρέχει ο χρόνος.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Παναγιωτόπουλε, μη δημιουργείτε θέμα.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Να μην τρέχει ο χρόνος, κύριε Πρόεδρε. ΠΡΟΕΔΡΕΥΩΝ (Κωνσταντίνος Γείτονας): Ναι, αλλά δεν αφορούσε εσάς η
διακοπή. Και δεν κρατείται ο χρόνος των διακοπών. Συνεχίστε, σας παρακαλώ. Μην το συνεχίζετε το θέμα εσείς, κύριε Παναγιωτόπουλε. Συνεχίστε την ομιλία σας.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Θα σας παρακαλέσω να περιφρουρήσετε τη
διαδικασία μέσα στη Βουλή.
ΠΡΟΕΔΡΕΥΩΝ (Κωνσταντίνος Γείτονας): Την περιφρουρώ τη διαδικασία και δεν θέλω μαθήματα, κύριε Παναγιωτόπουλε. Σας παρακαλώ, συνεχίστε την ομιλία σας.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Δεν το βλέπω και όχι τόνο οργίλο σε
εμένα, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ναι, αλλά όχι μαθήματα προς το
Προεδρείο.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Ούτε εσείς σε εμένα μαθήματα, κύριε
Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Σας παρακαλώ, κύριε Παναγιωτόπουλε, συνεχίστε.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Επί του νομοσχεδίου ....
ΠΡΟΕΔΡΕΥΩΝ (Κωνσταντίνος Γείτονας): Ωραία, κύριε Παναγιωτόπουλε. ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Σήμερα για πολλές ώρες, κυρίες και κύριοι
συνάδελφοι, σε όλη τη χώρα πάγωσε ένα μεγάλο μέρος της οικονομικής, παραγωγικής και εν γένει κοινωνικής δραστηριότητας. Μια σειρά από ομοσπονδίες εργαζομένων και του ιδιωτικού και του ευρύτερου δημόσιου τομέα, με τη συμπαράσταση και ανωτάτων συνδικαλιστικών συνομοσπονδιών που
καλύπτουν και τον υπό στενή έννοια δημόσιο τομέα, προχώρησαν σε απεργιακές κινητοποιήσεις, για να στείλουν σε εσάς, κύριε Υπουργέ, και στην Κυβέρνησή σας ένα μήνημα, το οποίο μήνυμα δεν κουραστήκαμε να επαναλαμβάνουμε μέσα στη Βουλή των Ελλήνων.
Δηλαδή πολύ απλά ότι το νομοσχέδιο με τον τίτλο "Προώθηση της απασχόλησης και άλλες διατάξεις", που φέρατε στη Βουλή των Ελλήνων και συζητούμε σήμερα κατ'άρθρον, είναι ψευδεπίγραφο, δεν ανταποκρίνεται στον τίτλο του και ταυτόχρονα είναι αναποτελεσματικό. Αντί να προωθήσει την απασχόληση και να καταπολεμήσει την ανεργία, το υπ'αριθμόν ένα πρόβλημα της ελληνικής κοινωνίας, ουσιαστικά συγκαλύπτει την ανεργία, δεν καταπολεμά την ανεργία και φοβάμαι ότι στην πράξη, αντί να προωθήσει την απασχόληση, θα επιτείνει το πρόβλημα της ανεργίας.
Εμείς ξεκαθαρίσαμε από την αρχή, κυρίες και κύριοι συνάδελφοι, ότι θα καταψηφίσουμε το νομοσχέδιο. Το καταψηφίσαμε επί της αρχής, θα καταψηφίσουμε και τις βασικές του διατάξεις, τον κεντρικό πυρήνα των διατάξεών του, που αφορούν ακριβώς τις εργασιακές σχέσεις και την προσπάθεια παρέμβασης του Υπουργού Εργασίας, της πολιτικής ηγεσίας του Υπουργείου στην αγορά εργασίας.
Ζητήσαμε απελευθέρωση των αγορών, προτείναμε πολιτικές-εργαλεία, που βεβαίως δεν είναι αρμοδιότητα του Υπουργείου Εργασίας και βεβαίως σας δώσαμε τη δυνατότητα και διατυπώσαμε την πρόταση και την έκκληση να προχωρήσουμε σε μια συνολική προσπάθεια, όλος ο πολιτικός κόσμος, για να σχεδιάσουμε μια πολιτική πρωτοβουλία, μια εθνική πρωτοβουλία, για να καταπολεμηθεί η ανεργία σε ορίζοντα πενταετίας, δεκαετίας με σωστές πολιτικές-εργαλεία, τις οποίες και τις προτείναμε.
Τώρα επί των άρθρων ουσιαστικά καλούμεθα, όταν συνολικά το νομοσχέδιο, όπως είπα και στην πρωτολογία μου επί της αρχής, προτείνει δόσεις ασπιρίνης απέναντι σε μια βαρύτατη λοίμωξη, να συζητήσουμε αν οι δόσεις αυτές θα είναι 2 μιλιγκράμ ή 3 μιλιγκράμ ή 5 μιλιγκράμ. Αυτή είναι η ουσία της συζήτησης επί των άρθρων.
Συγκεκριμένα τα άρθρα 1 και 2 η Νέα Δημοκρατία θα τα καταψηφίσει, γιατί παρά τον πομπώδη τίτλο του άρθρου 1, "Περιφερειακά σχέδια δράσης για την απασχόληση", όπως καταγγέλθηκε και στην Αίθουσα αυτή και από Βουλευτές της Συμπολίτευσης, ο Ο.Α.Ε.Δ. δεν μπορεί να ανταποκριθεί στη σημαντική αποστολή που έχει, να συνδέσει την κατάρτιση και επανεκπαίδευση με τις ανάγκες της αγοράς εργασίας.
Το άρθρο έρχεται να μας πει ότι θα οριστεί ένας εκπρόσωπος του ΟΑΕΔ
και του ΣΕΠ στα περιφερειακά συμβούλια με, αν θέλετε, την προοπτική να συνδέσει προβλήματα της περιφέρειας με το συνολικό σχεδιασμό. Το άρθρο είναι ατελές, συνολικά οι επιλογές σας είναι λανθασμένες και δεν θα ψηφιστεί.
'Αρθρο 2: Συμβούλιο εμπειρογνωμόνων πολιτικής απασχόλησης και
κοινωνικής ασφάλισης. Και αυτό το άρθρο δεν θα ψηφιστεί.
Θα μπορούσε, κύριε Υπουργέ, να εξεταστεί και η συμμετοχή εκπροσώπων των κοινωνικών εταίρων με ανάλογα προσόντα σ' έναν τέτοιο φορέα. Δεν το κάνετε. Προσδιορίζετε αποζημιώσεις, μία σειρά από γραφειοκρατικές διαδικασίες. Είναι και αυτό ατελές και δεν θα σας κουράσω άλλο.
Πάμε στο άρθρο 3. Το άρθρο 3 θα το ψηφίσουμε. Δεν έχουμε αντίρρηση. 'Εχουμε μία απορία, σας την είπαμε στη Διαρκή Επιτροπή Κοινωνικών Υποθέσεων, θα την επαναλάβουμε και ενώπιον της Ολομελείας της Βουλής των Ελλήνων: Γιατί δεν κατατέθηκε η ρύθμιση στο νομοσχέδιο που συζητήθηκε πριν από λίγες εβδομάδες στην Ολομέλεια της Βουλής, σχετικά με το οργανωτικό πλαίσιο διαχείρισης του Γ' Κοινοτικού Πλαισίου Στήριξης; Μήπως οφείλεται στη δεδομένη, πλέον, ασυνεννοησία μεταξύ Υπουργών της Κυβερνήσεως του κ. Σημίτη; Εμείς εκεί το αποδίδουμε. Εν πάση περιπτώσει, θα ψηφίσουμε το άρθρο 3.
'Αρθρο 4. Ερχόμαστε τώρα στον κεντρικό πυρήνα των προτεινομένων διατάξεων, που αποβλέπουν στο να παρέμβουν στην αγορά εργασίας. Το άρθρο 4 δεν θα το ψηφίσουμε.
Δεν θα το ψηφίσουμε, διότι αυξάνει το εργατικό κόστος στην υπερωρία
και την υπερεργασία, μειώνει την ανταγωνιστικότητα και δημιουργεί γραφειοκρατικά προσκόμματα. Είναι ένα άρθρο το οποίο, όπως σας είπα, εισάγει ποσοστώσεις στην "ασπιρίνη", με δεδομένο ότι μία βαρύτατη λοίμωξη της ελληνικής κοινωνίας, όπως είναι το φαινόμενο της ανεργίας, που την έχει επιτείνει η πολιτική σας, δεν καταπολεμάται με ποσοστώσεις "ασπιρίνης".
'Αρθρο 5: Διευθέτηση του χρόνου εργασίας. Εδώ ανοίγει ένα μεγάλο θέμα, το οποίο προηγουμένως το έχουν αντιμετωπίσει κι άλλες χώρες της Ευρώπης.
Εμείς ως Νέα Δημοκρατία θα πούμε ότι δεν έχουμε κανένα πρόβλημα, ίσα ίσα βλέπουμε πολύ θετικά και το θέμα των τριάντα πέντε ωρών. Και, όπως ξέρετε, στο εργασιακό περιβάλλον σε αρκετές περιπτώσεις που έχουμε επιχειρήσεις εντάσεως κεφαλαίου και εντάσεως τεχνολογίας, στην πράξη εφαρμόζεται. Αλλά δεν μπορεί να έλθει το κράτος να το θεσμοθετήσει με μία διάταξη, αν πρώτα δεν το έχουν συμφωνήσει και δεν έχουν οδηγηθεί σε προσέγγιση οι κοινωνικοί εταίροι.
Η Νέα Δημοκρατία, λοιπόν, καταλήγει και λέει ότι όπως είναι το άρθρο 5 δεν θα το ψηφίσει, αλλά απευθύνεται στους κοινωνικούς εταίρους και τους παροτρύνει να προχωρήσουν σε μία προσέγγιση που αφορά τη συγκεκριμένη ρύθμιση και από εκεί και πέρα αντιμετωπίζουμε αυτήν την προοπτική πολύ θετικά.
'Αρθρο 6. Με το άρθρο 6 υποτίθεται ότι μέσω της μειώσεως των
εργοδοτικών εισφορών προσπαθείτε να δημιουργήσετε κίνητρα, να κάνετε δηλαδή πιο θελκτική, πιο γοητευτική, πιο συμφέρουσα την πρόσληψη ιδιαιτέρως χαμηλομίσθων εργαζομένων για τον εργοδότη.
Εμείς επισημαίνουμε ότι, όπως έχει διατυπωθεί το άρθρο, υπάρχει ο
κίνδυνος απόλυσης παλαιών υψηλομίσθων εργαζομένων και αντικατάστασής τους από νέους με μισθό κάτω από 200.000 δραχμές. Επισημαίνουμε ότι η ρύθμιση, όπως είναι, δημιουργεί κοινωνικό πρόβλημα και ανέργους μεγάλης ηλικίας και προτείνουμε να καταργηθεί το πλαφόν των 200.000 δραχμών.
Προσθέτουμε επίσης ότι όπως είναι διατυπωμένο το άρθρο -ομιλώ για το άρθρο 6- ενισχύει την είσοδο ανιδείκευτων και χωρίς ουσιαστική προοπτική εξέλιξης εργαζομένων σε μία αγορά εργασίας απορυθμισμένη, που χαρακτηρίζεται σήμερα από υψηλές απαιτήσεις εξειδίκευσης.

Σας προτείνουμε, λοιπόν, ευθέως: Καταργείστε το πλαφόν των 200.000 και επικαλούμεθα την ομολογία σας στη Διαρκή Επιτροπή Κοινωνικών Υποθέσεων, όπου είπατε, κύριε Υπουργέ, ότι έτσι όπως είναι αφορά μόνο το 1% των επιχειρήσεων.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Κύριε Πρόεδρε, με την άδειά σας θα ήθελα λίγα λεπτά παραπάνω, τουλάχιστον όσα χρειάστηκε ο κ. Κουράκης, τον οποίο παρακολούθησα, για να φέρει σε πέρας την εισήγησή του.
ΠΡΟΕΔΡΕΥΩΝ (Παναγιώτης Γείτονας): Κύριε Παναγιωτόπουλε, θα έχετε ως εισηγητής ανοχή μέχρι δεκαπέντε λεπτά για να αναπτύξετε την ομιλία σας

με άνεση.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Ευχαριστώ πολύ.
Το άρθρο 7 αφορά την προσαύξηση αμοιβής των μερικώς απασχολουμένων.
Κύριε Πρόεδρε, κυρίες και κύριοι συνάδελφοι, ασφαλώς η μερική απασχόληση δεν μπορεί να υποκαταστήσει την ολική απασχόληση στις εργασιακές σχέσεις. Δεν μπορεί η μερική απασχόληση να αποτελεί στόχο μιας πολιτείας. Ασφαλώς χρειάζονται πολιτικές για να γίνει πιο ευέλικτη η αγορά εργασίας, ασφαλώς χρειάζονται πολιτικές για να γίνει πιο ελαστική η αγορά εργασίας. Αλλά σε καμία περίπτωση αυτές οι πολιτικές δεν μπορεί να υποκαταστήσουν την ανάγκη συνολικών πολιτικών δράσεων που θα κατοχυρώσουν και θα επεκτείνουν την ολική απασχόληση.
Eμείς θα καταψηφίσουμε το άρθρο 7. Και θα το καταψηφίσουμε γιατί θεωρούμε ότι ναι μεν είναι επιβεβλημένη η προσαύξηση, πλην όμως η προτεινόμενη είναι πολύ χαμηλή και δεν περιορίζεται σε όσους εργάζονται κάτω των τεσσάρων ωρών την ημέρα.
Προτείνουμε, κύριε Υπουργέ, να υπάρξει και ασφαλιστική κάλυψη όσων
απασχολούνται κάτω των τεσσάρων ωρών και οι οποίοι θα πρέπει να εξομοιωθούν με τους μερικά απασχολούμενους για τέσσερις ώρες και άνω. 
Πάμε στο άρθρο 8. Το άρθρο 8 αφορά κίνητρα επανένταξης μακροχρόνια
ανέργων στην αγορά εργασίας.
Η παράγραφος 1 μας βρίσκει σύμφωνους. Γιατί η παράγραφος 1, κυρίες
και κύριοι συνάδελφοι -για όσους δεν έχουν το κείμενο μπροστά τους- λέει ότι χορηγείται μηνιαία οικονομική ενίσχυση τριάντα χιλιάδων δραχμών με ανώτατο όριο τους δώδεκα μήνες σε όσους προσλαμβάνονται με σύμβαση μερικής απασχόλησης τουλάχιστον τεσσάρων ωρών ημερησίως.
Δεχόμαστε τη ρύθμιση. Προτείνουμε να βελτιωθεί και το τέσσερις ώρες
να γίνει τρεις ώρες ημερησίως.
Αλλά διαφωνούμε με την παράγραφο 2 που εισάγετε μία σχετικότητα στη
σχετική ρύθμιση και λέτε ότι με υπουργική απόφαση καθορίζονται οι κατηγορίες δικαιούχων, τα κριτήρια και οι όροι χορήγησης.
'Οχι, κύριε Υπουργέ, διότι τέτοιες διατάξεις είναι λίγο πονηρές. Φοβόμαστε ότι ενδέχεται να εξυπηρετήσουν πελατειακούς πειρασμούς της Κυβέρνησης, μιας Κυβέρνησης που είναι γνωστό ότι ενδίδει στη διαχρονική της πορεία σε τέτοιους είδους πελατειακούς πειρασμούς και πελατειακές σχέσεις.
Ελάτε, λοιπόν, να ορίσετε σαφώς τα κριτήρια, τις κατηγορίες των δικαιούχων, τους όρους χορήγησης στο συγκεκριμένο νομοσχέδιο και στο συγκεκριμένο άρθρο και εμείς, αφού εγκρίνουμε την παράγραφο 1 προτείνοντάς σας τη βελτίωση αντί για τέσσερις ώρες, τρεις ώρες, θα ψηφίσουμε ολόκληρο το άρθρο, εφόσον εσείς καθορίσετε επακριβώς τα κριτήρια.
Πάμε στο άρθρο 9. Κύριε Υπουργέ, το άρθρο 1 μιλάει για απολύσεις. Δεν μπορεί ο κεντρικός στόχος ενός τέτοιου νομοσχεδίου, το οποίο εν χορδαίς και οργάνοις φέρνει η Κυβέρνησή σας στη Βουλή, να είναι το θέμα των απολύσεων. Δείχνει, αν θέλετε, μια νοοτροπία περίεργη. Δείχνει την έλλειψη κοινωνικής ευαισθησίας απέναντι σε μία αγορά εργασίας ιδιαίτερα απορρυθμισμένη.
Βεβαίως υπάρχει ένα θέμα: Να γίνει πιο ορθολογικό το πλαίσιο των
απολύσεων, πιο προσαρμοσμένο στα ζητούμενα της αγοράς εργασίας σήμερα και στα δεδομένα. Αλλά το συγκεκριμένο άρθρο δεν δίνει λύση. Το άρθρο 9 καταψηφίζεται από τη Νέα Δημοκρατία.
Αντίθετα το άρθρο 10, που αφορά ρυθμίσεις για τη θεμελίωση συνταξιοδοτικού δικαιώματος μακροχρόνια ανέργων όσον αφορά την παράγραφο 1 και 2, θα ψηφιστεί από το κόμμα μας. Και θα ψηφιστεί γιατί αφορά συμβατική υποχρέωση βάσει της Εθνικής Γενικής Συλλογικής Σύμβασης Εργασίας του 2000-2001 που μέχρι σήμερα δεν έχει νομοθετηθεί.
Βεβαίως εμείς θα επισημάνουμε ορισμένες αδυναμίες. Θα επισημάνουμε
ότι το κόστος του μέτρου δεν είναι αυτό που αναγράφεται στην ειδική έκθεση του Γενικού Λογιστηρίου, αλλά πολλαπλάσιο. Και θα σημειώσουμε ως γενική παρατήρηση ότι φοβούμεθα πως το βάρος δεν μπορεί να το επωμίζεται ο ΛΑΕΚ, του οποίου οι σκοποί είναι διαφορετικοί.
Γενική παρατήρηση. Δεν μπορείτε, κύριε Υπουργέ, να ασκείτε συνταξιοδοτική και κοινωνική πολιτική από ανύπαρκτα κονδύλια μέσω του ΛΑΕΚ. Δεν μπορεί να κάνετε κοινωνική πολιτική με ξένα κόλλυβα.

Πάμε στο άρθρο 11. Το άρθρο 11 το πήρατε πίσω και είδαμε ότι το
επαναδιατυπώσατε. Είπα πριν τη βασική μας ένσταση για το ΛΑΕΚ και όπως το επαναδιατυπώσετε, θα το καταψηφίσουμε γιατί, όπως είπαμε και στην επιτροπή και το επαναλαμβάνουμε και εδώ, δεν μπορεί ο ΛΑΕΚ να είναι ο πίθος των Δαναϊδων. Δεν είναι δυνατόν! 'Εχετε βάλει στο μάτι τα εκατόν 
είκοσι δισεκατομμύρια συν σαράντα, που είναι τα χρεωστούμενα στο ΛΑΕΚ και προσπαθείτε μέσω αυτών να κάνετε κοινωνική πολιτική. Δεν γίνεται αυτό. Το ίδιο επιχειρήσατε και προεκλογικά.
Η Νέα Δημοκρατία σας πίεσε να κατοχυρώσετε την ιατροφαρμακευτική
περίθαλψη των ανέργων, τη φορτώσατε στο ΛΑΕΚ, δηλαδή στο κοινό ταμείο εργοδοτών και εργαζομένων και είδαμε να υπερηφανεύεστε -όχι εσείς προσωπικά, αλλά οι συνάδελφοί σας- ότι κατοχυρώσατε την ιατροφαρμακευτική περίθαλψη των ανέργων. Είναι λάθος.
Το άρθρο 12, κύριε Πρόεδρε, για την άδεια μητρότητας, θα το ψηφίσουμε και αισθανόμαστε ότι τέτοιου είδους άρθρα έρχονται καθυστερημένα στη Βουλή των Ελλήνων.
Το άρθρο 13 -προτρέχω γιατί έχει τελειώσει ο χρόνος- που αναφέρεται στους κανόνες λειτουργίας ιδιωτικών γραφείων συμβούλων εργασίας είναι ατελές. Εμείς δεν είπαμε ότι δεν πρέπει να υπάρχουν ιδιωτικά γραφεία συμβούλων εργασίας, αλλά το άρθρο, όπως το φέρατε, είναι ατελές και μπορεί να οδηγήσει σε προβλήματα, ορισμένα από τα οποία επεσήμανε και ο εισηγητής του Κομμουνιστικού Κόμματος Ελλάδος.
Το άρθρο 14 το καταψηφίζουμε. Είναι άρθρα εργαλεία γραφειοκρατικής
φύσεως που και βελτιωμένα θα μπορούσαν να έρθουν στη Βουλή, αλλά ουσιαστικά θα μπορούσαν να αποβλέπουν στο να δώσουν συνολικότερες λύσεις. 
Το άρθρο 15 -κλείνω, κύριε Πρόεδρε, με την ανοχή σας- το
καταψηφίζουμε και αυτό. 'Εχει τελειώσει ο χρόνος μου, αλλιώς θα μπορούσα να σας πω περισσότερα πράγματα για το άρθρο αυτό.
'Ερχομαι στο άρθρο 16. Το καταψηφίζουμε, κύριε Υπουργέ, γιατί όπως
σας είπαμε και στη Διαρκή Επιτροπή Κοινωνικών Υποθέσεων, εάν ρωτήσετε έναν απλό εργαζόμενο σήμερα "είσαι ικανοποιημένος από τον τρόπο με τον οποίο οι επιθεωρήσεις εργασίας επιχειρούν να προστατεύσουν τον εργαζόμενο, όπως είναι η αποστολή τους;" θα σας πει "όχι". Επικαλούμαι και καταγγελίες που έγιναν στη Βουλή των Ελλήνων από συναδέλφους, τόσο της Αντιπολίτευσης όσο και της Συμπολίτευσης. Θυμούμαι τα όσα είπε ο κ. Πιπεργιάς, που προέρχεται από το συνδικαλιστικό χώρο, για την Εύβοια. Είπε "η Επιθεώρηση Εργασίας κοιμάται".
Αυτή είναι η πραγματικότητα, κύριε Υπουργέ και με τον τρόπο που αντιμετωπίζεται συνολικά το θέμα της Επιθεώρησης Εργασίας δεν προσφέρετε λύσεις.
Αυτά για τα δεκαέξι πρώτα άρθρα. Καταλήγοντας, εμείς πιστεύουμε ότι την ύστατη ώρα θα έπρεπε να έχετε αποσύρει το νομοσχέδιο και θα έπρεπε από κοινού να συναινέσετε στην ανάληψη μιας εθνικής πρωτοβουλίας δεκαετούς εμβέλειας, για να αντιμετωπίσουμε όλες οι παρατάξεις αποτελεσματικά το πρόβλημα της ανεργίας.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, στο σημείο αυτό θα διακόψουμε τη συζήτηση για να προχωρήσουμε στην ψήφιση στο σύνολο του σχεδίου νόμου του Υπουργείου Οικονομικών "Φορολογικές ελαφρύνσεις και απλουστεύσεις και άλλες διατάξεις".
'Εχουν διανεμηθεί οι νομοτεχνικές παρατηρήσεις και είχαν την ευκαιρία να τις μελετήσουν τα κόμματα.
Κύριε Υπουργέ, προέκυψε ένα θέμα κατά τη συζήτηση για το άρθρο 49.
'Εχετε να προτείνετε κάτι;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Ευχαριστώ τον κ. Κωστόπουλο. 'Οντως, από παραδρομή δεν περιελήφθηκε μια πρόταση, η οποία έγινε αποδεκτή από τον Υπουργό Εθνικής Οικονομίας και Οικονομικών.
'Ετσι λοιπόν στο άρθρο 49 τίθεται παράγραφος 3, η οποία έχει ως εξής: "3. Οι τράπεζες και τα λοιπά πιστωτικά ιδρύματα υποχρεούνται εντός προθεσμίας τριών μηνών από την υποβολή της σχετικής αιτήσεως να χορηγούν στον αιτούντα δανειολήπτη αντίγραφο του φακέλου του δανείου του και λεπτομερή κατάσταση περιέχουσα όλες τις επί μέρους χρεοπιστωτικές πράξεις και σημειώσεις και την εν γένει εξέλιξη του χρέους του".
Το καταθέτω για τα Πρακτικά.
(Στο σημείο αυτό ο Υφυπουργός Οικονομικών κ. Απόστολος Φωτιάδης
καταθέτει για τα Πρακτικά την προαναφερθείσα τροποποίηση, η οποία έχει ως εξής:
"'Αρθρο 49
τίθεται παρ. 3, η οποία έχει ως εξής:
"3. Οι Τράπεζες και τα λοιπά πιστωτικά ιδρύματα υποχρεούνται εντός προθεσμίας τριών μηνών από την υποβολή της σχετικής αιτήσεως να χορηγούν στον αιτούντα δανειολήπτη αντίγραφο του φακέλλου του δανείου του και λεπτομερή κατάσταση περιέχουσα όλες τις επί μέρους χρεοπιστωτικές πράξεις και σημειώσεις και την εν γένει εξέλιξη του χρέους του".")
ΠΡΟΕΔΡΕΥΩΝ (Κωνσταντίνος Γείτονας): 'Οπως ελέγχθη, προκύπτει και

από τα Πρακτικά ότι είχε γίνει δεκτή η προαναφερθείσα τροποποίηση. Ερωτάται το Σώμα: Γίνεται δεκτό το σχέδιο νόμου του Υπουργείου
Οικονομικών με τις φραστικές και νομοτεχνικές διορθώσεις του κυρίου Υπουργού, καθώς και τη συμπλήρωση του άρθρου 49, και στο σύνολο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κατά πλειοψηφία.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Το σχέδιο νόμου του Υπουργείου Οικονομικών έγινε δεκτό κατά πλειοψηφία και στο σύνολο, με τις φραστικές και νομοτεχνικές διορθώσεις του κυρίου Υπουργού, καθώς και τη συμπλήρωση του άρθρου 49.
Συνεπώς το σχέδιο νόμου του Υπουργείου Οικονομικών: "Φορολογικές ελαφρύνσεις και απλουστεύσεις και άλλες διατάξεις" έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του νομοσχεδίου υπάρχει στο τεύχος των Πρακτικών της
Βουλής).
ΠΡΟΕΔΡΕΥΩΝ (Κωνσταντίνος Γείτονας): Παρακαλώ το Σώμα να

εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Παρεσχέθη η ζητηθείσα εξουσιοδότηση.
Επανερχόμαστε στη συζήτηση του νομοσχεδίου του Υπουργείου Εργασίας και Κοινωνικών Ασφαλίσεων "Προώθηση της απασχόλησης και άλλες διατάξεις".

Ο ειδικός αγορητής του Κομμουνιστικού Κόμματος Ελλάδος κ. Στριφτάρης έχει το λόγο.
ΣΠΥΡΙΔΩΝ ΣΤΡΙΦΤΑΡΗΣ: Ευχαριστώ, κύριε Πρόεδρε.
'Ηθελα να πω ότι η γενικότερη φιλοσοφία του νομοσχεδίου -τα είπαμε
και στη συζήτηση επί της αρχής- δεν επιτρέπει να ψηφίσουμε και επί μέρους άρθρα. 'Ηθελα όμως να κάνω και μερικές παρατηρήσεις:
Σε σχέση με τα τρία πρώτα άρθρα νομίζω ότι είναι το κερασάκι στην
τούρτα να λέμε πολλές κουβέντες, να δημιουργούμε και άλλους γραφειοκρατικούς μηχανισμούς για να παρακολουθήσουμε, να δούμε, να ελέγξουμε, να προτείνουμε κλπ. Ουσιαστικά τέτοια σχέδια δράσης υπήρξαν και προηγούμενα και δεν ξέρω αν η Κυβέρνηση και το ΠΑ.ΣΟ.Κ. είναι ικανοποιημένοι από τέτοια περιφερειακά σχέδια δράσης που υπήρξαν, άσχετα αν ελέγχθηκαν ή δεν ελέγχθηκαν. Πάντως την ανεργία δεν τη μείωσαν.

Τώρα, όσον αφορά την καρδιά του νομοσχεδίου, τα άρθρα 4, 5, 6 κλπ. Και το άρθρο 4 είναι πραγματικά κοροϊδία, γιατί αυξάνουμε την τιμή της
υπερωριακής εργασίας, τη στιγμή που με το άρθρο 6 ουσιαστικά δίνουμε το δικαίωμα στον εργοδότη να χρησιμοποιεί τόσες ώρες εργασίας, όσες ουσιαστικά κατά τη γνώμη μας έχουν συμφωνηθεί με το Σύλλογο Ελληνικών Βιομηχανιών και την Κυβέρνηση, άσχετα αν ζητά ίσως περισσότερα για το θεαθήναι και φυσικά για να θολώσουν τα νερά.
Δεν έχει, λοιπόν, καμία έννοια να ψηφίσουμε ένα άρθρο, που κάτω από άλλες προϋποθέσεις μπορεί να είχε, όχι απήχηση στην αύξηση των θέσεων εργασίας, αλλά στην καλύτερη αμοιβή της εργασίας.
'Αρθρο 5. Δεν νομίζω ότι έγιναν δύο εικοσιτετράωρες απεργίες από τη ΓΣΕΕ, μία από την ΑΔΕΔΥ και μία τρίωρη στάση, για λόγους συντεχνίας ή για να υπερασπίσουν κακά δικαιώματα.
'Ηθελα να κάνω εδώ μία παρατήρηση σε σχέση με αυτά που ακούγονται για
τους εργαζόμενους, τεμπέληδες κλπ. Ποιος τους έφτιαξε έτσι; Γιατί δεν αναρωτιόμαστε ποιος τους έφτιαξε τεμπέληδες τους δημόσιους υπαλλήλους; Γεννήθηκαν τεμπέληδες ή η όλη πολιτική που εφαρμόζεται στο δημόσιο τομέα τους έχει καταντήσει έτσι;
Aυτό το άρθρο ουσιαστικά -και είναι αυτό για το οποίο μας κατηγόρησε
ο Υφυπουργός, ο Υπουργός, οι εισηγητές και οι Κοινοβουλευτικοί Εκπρόσωποι του ΠΑΣΟΚ- είναι πραγματικά έκτρωμα και θα αφήσει στην ιστορία με μελανά γράμματα, όχι μόνο τα ονόματα της πολιτικής ηγεσίας του Υπουργείου Εργασίας αλλά όλης της Κυβέρνησης.
Για τη μείωση των ασφαλιστικών εισφορών. Εδώ φαίνεται καθαρά -αν το
συνδυάσουμε αυτό και με αυτά που έδωσε στη δημοσιότητα το Υπουργείο Υγείας- ότι ουσιαστικά πάμε να φορτώσουμε όλα τα ασφαλιστικά βάρη στις πλάτες των ασφαλισμένων, να απαλλάξουμε τους εργοδότες και η ουσία ξεκινά από εδώ. Είπαμε ότι τίποτα δεν μας εγγυάται ότι το κράτος θα είναι
συνεπές και θα αποδώσει στο ΙΚΑ αυτό που αφαιρείται αυτήν τη στιγμή από την εισφορά των εργοδοτών.
Το κράτος χρωστάει στο ΙΚΑ πάρα πολλά ποσά, η τακτική του ΠΑΣΟΚ είναι
συνηθισμένη, πήγαινε να πάρεις δάνειο να καλύψεις τις υποχρεώσεις σου, φτάνουν τα χρέη του ΙΚΑ σε ένα, δύο, τρία τρισεκατομμύρια, αρχίζουμε ρυθμίσεις και το ΙΚΑ πάντα, ενώ όλοι οφείλουν στο ΙΚΑ, βρίσκεται χρεωμένο και ανίκανο να αντιμετωπίσει έστω και αυτά που νομοθετικά δικαιούνται οι ασφαλισμένοι στο ΙΚΑ.
Δεν είναι τωρινό το φαινόμενο να κάνουμε κοινωνική πολιτική στις
πλάτες των ασφαλιστικών ταμείων, ουσιαστικά στις πλάτες των εργαζομένων. Πάντα έτσι πολιτεύτηκε το ΠΑΣΟΚ, στις πλάτες των εργαζομένων, στις πλάτες των ασφαλιστικών ταμείων. 'Εκανε δήθεν κοινωνική πολιτική στις πλάτες των συνεταιρισμών και φτάσαμε εδώ που φτάσαμε τα ασφαλιστικά ταμεία και τις συνεταιριστικές οργανώσεις.
Τώρα το κερασάκι, το άρθρο 7, που λέει προσαύξηση κατά 7,5% σε αυτούς
που εργάζονται τέσσερις ώρες.
(Στο σημείο αυτό την Προεδρική 'Εδρα καταλαμβάνει η Δ' Αντιπρόεδρος
της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ)

Και εδώ γιατί να τους δώσεις, αφού θα τον πάρουμε για τρεις ώρες. Ο
άνεργος είναι σε πρώτη προτεραιότητα; Ποιος άνεργος; Εκείνος που θα δουλεύει τρεις ώρες, θα λογίζεται εργαζόμενος βέβαια και θα γράφουμε, μειώθηκε η ανεργία τόσο.
ΡΟΒΕΡΤΟΣ ΣΠΥΡΟΠΟΥΛΟΣ: Τέθηκε τώρα αυτό. Δεν το έχετε καταλάβει, κύριε συνάδελφε.
ΣΠΥΡΙΔΩΝ ΣΤΡΙΦΤΑΡΗΣ: Μη με διακόπτετε, κύριε συνάδελφε. Δεν το έχουμε καταλάβει. 'Ομως λέει ότι νομιμοποιεί η προσαύξηση σε τέσσερις ώρες. Και εγώ λέω, ο εργοδότης θα τον πάρει για τρεις ώρες, απλά ελληνικά μιλάμε, δεν μιλάμε τούρκικα.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε συνάδελφε, σας παρακαλώ, τις παρατηρήσεις σας προς το Προεδρείο να τις λέτε.
ΣΠΥΡΙΔΩΝ ΣΤΡΙΦΤΑΡΗΣ: Τώρα για τα άλλα δύο άρθρα που ακολουθούν, θέλω να πω ότι για το άρθρο για την καταβολή εισφορών στους μακροχρόνια ανέργους, γιατί να τους πληρώνει το ΛΑΕΚ. Δεν κατάλαβα ειλικρινά. Αν θέλετε να κάνετε κοινωνική πολιτική, μην κάνετε κοινωνική πολιτική με τα λεφτά των εργαζομένων. Θα μου πείτε ότι αυτά δεν είναι μόνο των εργαζομένων. Ναι, τα λεφτά αυτών που είναι για συγκεκριμένο σκοπό και στόχο. Γιατί δεν κάνετε αυτό το οποίο πρέπει να κάνετε; Βεβαίως θα συμφωνούσα με μια τέτοια διάταξη. Αλλά το θέμα είναι ότι επειδή και σεις δεν είσθε σίγουρος ότι τα μέτρα που προτείνετε θα δώσουν έστω και την παραμικρή διέξοδο στο θέμα της ανεργίας, προσφεύγετε σε ταμεία άλλα, για να κάνουν τη δήθεν κοινωνική πολιτική.

Ιδιωτικά γραφεία εργασίας: Υποβαθμίσατε που υποβαθμίσατε τον ΟΑΕΔ. Συρρικνώσατε το αντικείμενό του. Συρρικνώσατε το έργο που μπορούσε να
κάνει πραγματικά για την ειδίκευση, επανειδίκευση, επανακατάρτιση των εργαζομένων, το δώσατε στους ιδιώτες. Τώρα με αυτό το άρθρο ουσιαστικά επεκτείνετε το δουλεμπόριο που υπάρχει τώρα με τα ιδιωτικά γραφεία εργασίας.
Είναι μακρά η περίοδος που δοκιμάστηκαν τα ιδιωτικά γραφεία εύρεσης εργασίας και στη ναυτική εργασία πηγαίνετε κάτω στο λιμάνι να δείτε τους ναυτικούς πώς τους τραβολογούν οι δουλέμποροι που άνοιξαν και είχαν τέτοια γραφεία σε συνεννόηση φυσικά με το εφοπλιστικό κεφάλαιο. Και έρχεστε τώρα ακόμα πιο πολύ να ευνουχίσετε ουσιαστικά τον ΟΑΕΔ και να αφήσετε την ελπίδα του εργαζόμενο να ζητήσει δουλειά στα κοράκια, πραγματικά, που θα έχουν αυτά τα ιδιωτικά γραφεία εύρεσης εργασίας.

Δεν θέλω να κουράσω περισσότερο το Σώμα, θέλω να πω δύο κουβέντες για την Επιθεώρηση Εργασίας.
Κύριε Υπουργέ, όταν κάνουμε ένα λάθος και στραβώσει η βέργα, δεν πάμε να την ισιώσουμε, γιατί θα σπάσει. Στην ουσία αυτό γίνεται εδώ. Είδατε την κατακραυγή των εργαζομένων με την κατάργηση των Επιθεωρήσεων Εργασίας, που ουσιαστικά έχετε κάνει αυτά τα περασμένα χρόνια και με άλλα νομοθετήματα και έρχεσθε τώρα να μπαλώσετε αυτά που δεν μπαλώνονται. Δεν λύνεται το πρόβλημα πραγματικά του ελέγχου, της παραβίασης, έστω και αυτής της κουτσουρεμένης εργατικής νομοθεσίας που υπάρχει σήμερα, δεν λύνεται με αυτά τα μέτρα που προτείνετε σ' αυτό το άρθρο. Κοντολογίς νομίζω ότι πραγματικά οι εργαζόμενοι θα αντιπαλέψουν αυτά τα συγκεκριμένα άρθρα, αυτόν το συγκεκριμένο νόμο, όταν γίνει νόμος και όπως πολλοί τέτοιοι νόμοι στη πράξη καταργήθηκαν, άρθρο 4 κλπ., αυτής της κυβέρνησης της προοδευτικής κατά τα άλλα Κυβέρνησης, στην πράξη δεν εφαρμόστηκαν ποτέ.
Και πιστεύω ότι με μέτρα τα οποία εντείνουν την τρομοκρατία στους χώρους δουλειάς, όπως είναι ακριβώς αυτά που θα βρούμε μπροστά μας, ο εργοδότης θα μπορεί να κάνει ό,τι θέλει τον εργαζόμενο με την απειλή φυσικά και του νόμου πλέον. Και αυτός είναι ένας στόχος που εξυπηρετεί πέρα από τα κίνητρα στο μεγάλο κεφάλαιο, για καλύτερα κέρδη. Δηλαδή, να ενταθεί η τρομοκρατία στους χώρους δουλειάς, να απαγορευθεί στην ουσία η υπογραφή συλλογικών συμβάσεων κλπ.
Εδώ θα ήθελα να πω και το εξής: Οι εργαζόμενοι σε μικροεπιχειρήσεις
κάτω από είκοσι άτομα, τι θα κάνουν και από πού θα καλύπτονται; Τουλάχιστον οι άλλοι θα πηγαίνουν στον Οργανισμό Διαιτησίας. Αυτοί πού θα πηγαίνουν; 'Η θα είναι μόνο το δικαίωμα του εργοδότη να επιβάλει τις εκατόν τριάντα οκτώ ώρες κατά το δοκούν;
Τουλάχιστον και από την έκθεση της Επιστημονικής Επιτροπής της Βουλής κάτι τέτοιο επισημαίνεται και εδώ έχει να κάνει πραγματικά με τη φιλοσοφία σας ότι δεν σας ενδιαφέρουν οι εργαζόμενοι και σας ενδιαφέρουν
οι μεγάλοι βιομήχανοι για να ρυθμίσετε τα θέματα, ώστε να μπορούν και να ξεζουμίζουν και να ρυθμίζουν την αγορά εργασίας, όπως αυτοί θέλουν και με όποιο ημερομίσθιο αυτοί θέλουν.
Αυτή είναι η ουσία και των 16 άρθρων, εκτός αυτού που αφορά στη μητρότητα, για το οποίο μπορεί κανείς να πει δυο καλές κουβέντες. 
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο κ. Αμπατζόγλου έχει το λόγο. ΓΕΩΡΓΙΟΣ ΑΜΠΑΤΖΟΓΛΟΥ: Κύριοι συνάδελφοι, μετά τη γενική συζήτηση που
έγινε, είναι σαφής πλέον ο προσανατολισμός του νομοσχεδίου, όπως επίσης είναι σαφείς και οι θέσεις των διαφόρων παρατάξεων της Βουλής, καθώς και των διαφόρων εργοδοτικών ή και εργατικών οργανώσεων.
Με εξαίρεση τους εισηγητές όλοι συγκλίνουν στο συμπέρασμα ότι το
παρόν σχέδιο νόμου δεν πρόκειται να βοηθήσει στην κατεύθυνση της αντιμετώπισης της ανεργίας.
Εξετάζοντας όμως ένα προς ένα τα άρθρα είναι κανείς υποχρεωμένος να τοποθετηθεί είτε αρνητικά, όταν είναι ριζικά αντίθετος, είτε να το υποστηρίξει είτε σε μερικά άρθρα να συνεκτιμήσει τα συν και τα πλην και συνολικά να τοποθετηθεί με ένα "ναι" ή με ένα "όχι" ή και με ένα λευκό. 
Θέλουμε επίσης να επισημάνουμε ότι συνεχίζεται και σ'αυτά τα άρθρα η
τακτική χρησιμοποίησης προεδρικών διαταγμάτων, τα οποία καλούνται να ρυθμίσουν στο μέλλον σοβαρά θέματα, για τα οποία θα όφειλε η Εθνική Αντιπροσωπεία να έχει γνώση.
Ο νόμος είναι ότι το περιεχόμενο τέτοιων προεδρικών διαταγμάτων ήταν διαβλητό, μετακινούσε το εκκρεμές προς την πλευρά των πολιτικών σκοπών του Υπουργείου και κυρίως είχε κομματικό περιεχόμενο.
Θέλω δηλαδή να πω γενικά ότι οι εκτιμήσεις, που έγιναν από την πλευρά του Υπουργείου και των συναδέλφων του ΠΑΣΟΚ για μείωση της ανεργίας και βασίστηκαν σε αριθμητικά δεδομένα, είναι ασκήσεις επί χάρτου. 'Οχι απλώς διότι η συνήθης πρακτική στην Ελλάδα δεν επιβεβαιώνει ή δεν βασίζεται ή δεν εδράζεται σ'αυτά που έχουν στο μυαλό τους οι εισηγητές, αλλά και γιατί προσφέρουν ένα πολύπλοκο υπολογιστικό σύστημα, που δεν πρόκειται ποτέ να εφαρμοστεί.
Σε ό,τι αφορά τα άρθρα, στα τρία πρώτα είμαστε αντίθετοι, διότι δεν
βοηθούν το στόχο στον οποίον αναφέρονται. 'Οταν είχαν κατατεθεί τα κεντρικά σχέδια δράσης, ο Συναπισμός είχε επισημάνει ότι δεν θα βοηθούσαν στην αντιμετώπιση της ανεργίας.
Επίσης είναι περίεργο γιατί ανατίθενται στους περιφερειάρχες και
αγνοούν τους τοπικούς φορείς.
Στο άρθρο 2 δεν μπορούμε να καταλάβουμε γιατί το Υπουργείο επιμένει σε ένα συμβούλιο εμπειρογνωμόνων αμιγώς επιστημονικό και αρνείται την συμμετοχή των κοινωνικών φορέων. Δεν υπάρχει επιστήμη μόνο για την επιστήμη τουλάχιστον σε ένα θέμα τόσο σοβαρό όσο είναι το πρόβλημα της απασχόλησης.
Εάν θέλατε να μείνετε σε μια απολύτως επιστημονική τεκμηρίωση, θα σας αρκούσε η μονάδα ανάλυσης και τεκμηρίωσης. Δεν θα θέλατε δύο
οργανισμούς.
Σε ό,τι αφορά το άρθρο 4, καταργείται φραστικά η υπερεργασία, το
οκτάωρο. Εισάγεται το τρίωρο, το οποίο ονομάζεται ιδιόρρυθμη υπερωρία και το οποίο έχει ακριβώς τα ίδια χαρακτηριστικά με την υπερεργασία, το διευθυντικό δικαίωμα και πέραν των σαράντα τριών ωρών απαιτούνται προς έγκριση υπερωρίες με τις νόμιμες διαδικασίες.
Είμαστε αντίθετοι και προτείνουμε να καταργηθεί πλήρως ο θεσμός της
υπερεργασίας.
Σε ό,τι αφορά το άρθρο 5, που αφορά στη διευθέτηση του χρόνου εργασίας, όπου για πρώτη φορά θεσμοθετήθηκε με το ν. 2639/98. Είναι μια διάταξη η ποία καταργεί στην πράξη το οκτάωρο. Δίνει τη δυνατότητα αυξομείωσης της απασχόλησης, η οποία μπορεί να φτάσει σύμφωνα με τις εκτιμήσεις μέχρι έντεκα ώρες την ημέρα και μέχρι πενήντα πέντε ώρες την εβδομάδα. Αυτό πρακτικά δεν θα αποδοθεί ποτέ στον εργαζόμενο στη διάρκεια του ενός χρόνου. Και είναι περίεργο γιατί, ενώ ίσχυε μέχρι στιγμής το τρίμηνο, κατ' εξαίρεση το εξάμηνο και η υπέρβαση του ημερήσιου ωραρίου κατά μία ώρα, σήμερα το Υπουργείο εισηγείται την αντιστάθμιση σε ένα δωδεκάμηνο χρονικό διάστημα και άνευ ορίου στην ημερήσια υπέρβαση του ωραρίου.
Θα θέλαμε δε να επισημάνουμε -και αποτελεί κοινό τόπο και έχει προέλθει από πολλές μελέτες- ότι τα σοβαρότερα, τα συχνότερα εργατικά ατυχήματα συμβαίνουν μετά το οκτάωρο. Και είναι περίεργο ότι από τη μια
το Υπουργείο νομοθετεί την ευελιξία του ωραρίου και από την άλλη το Συμβούλιο Υγιεινής και Ασφάλειας Εργασίας επεξεργάζεται νομοθετήματα με βάση το οκτάωρο και το συμβατικό ωράριο, τα οποία υιοθετεί ο κύριος Υπουργός και γίνονται νόμοι του κράτους.
Επίσης εκτίμηση του Ινστιτούτου Εργασίας της ΓΣΕΕ και της ΑΔΕΔΥ είναι ότι με αυτή τη ρύθμιση θα μειωθεί περίπου κατά 10% το κόστος εργασίας.
Σε ό,τι αφορά το άρθρο 6 για τη μείωση των ασφαλιστικών εισφορών. 
Είμαστε αντίθετοι στο να γλιτώσουν αυτές τις επιβαρύνσεις οι εργοδότες και να αναλάβει το κράτος την υποχρέωση να τα δίνει στο ΙΚΑ. Μα, μέχρι σήμερα το κράτος το μόνο για το οποίο δεν μπορεί να καυχάται είναι ότι αποδίδει στο ΙΚΑ τα χρέη του. Χρωστάει 1,3 τρισεκατομμύρια από το 1975 μέχρι το 1998. Οδήγησε το ΙΚΑ στο να δανειστεί για να καλύψει τις ανάγκες των εορτών. Και βέβαια αναφέρεται ότι με υπουργική απόφαση θα αναπροσαρμόζονται -άγνωστο προς ποια κατεύθυνση- οι εισφορές των εργοδοτών και οι αμοιβές των εργαζομένων.
Στο άρθρο 7, που αφορά την προσαύξηση αμοιβής των μερικά απασχολούμενων. Είμαστε αντίθετοι με τους μερικά απασχολούμενους κάτω από τέσσερις ώρες την ημέρα και κάτω από είκοσι ώρες την εβδομάδα.
Αυτή η μορφή μερικής απασχόλησης απ' ό,τι γνωρίζουμε, δεν υπάρχει και στην Ευρωπαϊκή 'Ενωση. Είναι κάτι που δεν θα μειώσει την ανεργία. Βεβαίως μπορεί να διορθώσει τους δείκτες της ανεργίας, γιατί θα απογράφονται ως εργαζόμενοι. Θα έχουν όμως μισή εργασία. Και δεν νομίζουμε ότι θα αποδώσει τίποτε άλλο από τη βελτίωση αυτών μόνο των δεικτών για να έρθει η Κυβέρνηση μετά από ένα και δύο χρόνια και να πει ότι δημιουργήθηκαν μερικές θέσεις εργασίας.
Σχετικά με το άρθρο 8 που αφορά στα κίνητρα επανένταξης των μακροχρόνια ανέργων στην αγορά εργασίας: Δεν είναι βεβαίως λύση η πριμοδότηση των μακροχρόνια ανέργων για να επιλέξουν τη μερική απασχόληση, αλλά η ένταξή τους σε ένα πρόγραμμα πλήρους και σταθερής απασχόλησης. Θέλουμε όμως να επισημάνουμε ότι σήμερα ως επίδομα ανεργίας λαμβάνουν το 51% του βασικού μισθού. Το ΠΑΣΟΚ είχε ψηφίσει από το 1994 νόμο, ο οποίος προέβλεπε ότι από το 1997 θα λαμβάνουν το 66% του βασικού μισθού. Η δική μας πρόταση, που έχει κατατεθεί, είναι να αυξηθούν σταδιακά τα επιδόματα ανεργίας και να φτάσουν στο 80% των αποδοχών του ανειδίκευτου εργάτη. Επειδή όμως δεν μπορούμε να αγνοήσουμε την οποιαδήποτε οικονομική ενίσχυση σε έναν άνεργο, η θέση μας είναι λευκό στο άρθρο αυτό.
Σε ό,τι αφορά στο άρθρο 9, που αφορά στις ομαδικές απολύσεις,
τονίσαμε ότι είμαστε αντίθετοι και δεν χρειάζεται να επανέλθουμε στο θέμα αυτό.
Σχετικά με το άρθρο 10, που αφορά σε ρυθμίσεις για τη θεμελίωση του συνταξιοδοτικού δικαιώματος των μακροχρόνια ανέργων: Η θέση μας είναι, ναι, μόνο και μόνο επειδή συμφώνησαν στη φάση αυτή οι εργοδότες και οι εργατικές οργανώσεις. Θα θέλαμε όμως να επισημάνουμε ότι το κράτος ασκεί κοινωνική πολιτική με χρήματα των κοινωνικών εταίρων, ότι ο ΛΑΕΚ έχει εκατόν είκοσι δισεκατομμύρια (120.000.000.000) κεφάλαιο, εκ των οποίων τα ογδόντα υπάρχουν και τα σαράντα τα χρωστάει το ΙΚΑ.
Συμφωνούμε προφανώς με το άρθρο 11 για την άδεια της μητρότητας, διαφωνούμε όμως με το άρθρο 12, για τους κανόνες λειτουργίας των 
ιδιωτικών γραφείων συμβούλων εργασίας, όπου αίρεται ο περιορισμός το 10%. Και θα φθάσουμε στο σημείο που πρόσφατο δημοσίευμα περιγράφει τη δήλωση

του κ. Ρομπόλη, επιστημονικού διευθυντή του Ινστιτούτου Εργασίας, ότι μέσω των ιδιωτικών γραφείων εύρεσης εργασίας γίνεται σήμερα δανεισμός εργαζομένων. Σε αυτό το σημείο φθάσαμε. Δεν μπορείτε να το απελευθερώσετε περισσότερο αυτό το καθεστώς.
Σε ό,τι αφορά στο άρθρο 13, θα συμφωνήσουμε με τις τοποθετήσεις της Ελληνικής Εταιρείας Ιατρικής, που έχει διανεμηθεί και στον Υπουργό και σε όλους τους συμβούλους. Και η τοποθέτησή μας θα είναι κατά του άρθρου αυτού, διότι δεν αναφέρεται η συμμετοχή του Ανώτατου Συμβουλίου Εργασίας, που λειτουργεί με την επωνυμία Συμβούλιο Υγιεινής και Ασφάλειας της Εργασίας. Η παρούσα διάταξη αποδυναμώνει τη λειτουργία του ΣΕΥΑ. Επίσης καταργείται το σημείο 7 του άρθρου 7 του π.δ. 9599, που έδινε τη δυνατότητα σε τρία μέλη της γνωμοδοτικής επιτροπής να ελέγχουν την πληρότητα και την ορθότητα εφαρμογής των πράξεων του ΕΞ.Υ.Π.Π. Και, επίσης, δεν προβλέπεται η συμμετοχή της ΑΔΕΔΥ.
Η θέση μας είναι "ναι" στο άρθρο 14.
Επίσης, στο άρθρο 15 η θέση μας είναι "ναι", παρά το ότι συμμεριζόμαστε πλήρως τις επισημάνσεις της Ελληνικής Εταιρείας Ιατρικής της Εργασίας και Περιβάλλοντος.
'Οσον αφορά το άρθρο 17, για την υποβολή καταστάσεων προσωπικού, είμαστε ριζικά αντίθετοι, ότι καταργείτε το δύο φορές το χρόνο και καθιερώνετε την υποβολή κατάστασης προσωπικού μία φορά το χρόνο. Με τη σημερινή εικόνα υπάρχει η εκτίμηση της ΓΣΕΕ ότι συγκαλύπτεται το 30% της παράνομης απασχόλησης και "μαύρης εργασίας". Με τη διάταξη την οποία εισάγετε, αποδεσμεύετε πλήρως τον έλεγχο στον ευαίσθητο αυτόν τομέα. Μέσα σε ένα χρόνο θα γίνονται τέρατα και σημεία στις εταιρείες μερικής απασχόλησης και το κράτος δεν θα έχει υπόψη του τίποτα θα κλείνει τα μάτια επισήμως. Αυτό το θεωρούμε απαράδεκτο.
Ευχαριστώ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο κύριος Υπουργός έχει το λόγο. ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων):
Θα περιοριστώ σε κάποιες παρατηρήσεις, διευκρινίσεις ή επισημάνσεις και δεν θα μιλήσω για πολύ.
Κατ' αρχήν, όσον αφορά τη διευθέτηση, άκουσα ότι υπάρχει μία
παρότρυνση για να τα βρουν οι κοινωνικοί εταίροι μεταξύ τους, όσον αφορά το σχήμα. Το άρθρο δεν κάνει τίποτε άλλο παρά να δίνει ένα θεσμικό πλαίσιο, ακριβώς για να τα βρουν οι κοινωνικοί εταίροι όταν θέλουν και με τους όρους που θέλουν και με την εγγύηση της έγκρισης των ομοσπονδιών και των ασφαλισμένων.
'Ενα σημείο που θίχτηκε από τους περισσότερους ομιλητές είναι το θέμα του ΛΑΕΚ. Εδώ υπάρχει κάτι οξύμωρο. Ο ΛΑΕΚ, ο οποίος συστήθηκε με απόφαση των κοινωνικών εταίρων και χρηματοδοτείται με πόρους των κοινωνικών εταίρων, έχει σκοπούς που εντάσσονται στην καταπολέμηση της ανεργίας, στην απασχόληση και σε κοινωνικά θέματα και δεν καταλαβαίνω πώς εννοούν οι κύριοι ομιλητές της Αντιπολίτευσης το να απαγορεύσει η Κυβέρνηση στους εταίρους του ΛΑΕΚ να παίρνουν αποφάσεις ενάντια στο σκοπό για τον οποίο συστήθηκε και να τους λέμε "όχι". Αν θέλετε να μεταφέρω την αντίθεση της Βουλής στους εταίρους ότι πρέπει να σταματήσουν να παίρνουν τέτοιες αποφάσεις, πρέπει τα εκατόν είκοσι δισεκατομμύρια να γίνουν διακόσια ή 
διακόσια πενήντα και να λιμνάζουν και να μη διατίθενται για κανένα σκοπό. Αυτό κατάλαβα ότι είναι το συμπέρασμα.
Εμείς δεν ήρθαμε σε καμία από αυτές τις ρυθμίσεις ως Κυβέρνηση να ζητήσουμε από τον ΛΑΕΚ ή να επιβάλουμε κάποιες υποχρεώσεις. Καμία επιβολή δεν υπήρξε. 'Ηταν αυτοτελής απόφαση των κοινωνικών εταίρων, την οποία υιοθετήσαμε.
'Οσον αφορά στο θέμα των ιδιωτικών γραφείων, θέλω να θυμίσω ότι

ιδιωτικά γραφεία υπάρχουν ήδη και λειτουργούν με κάποιους κανόνες. Κρίνουμε ότι αυτοί οι κανόνες πρέπει να αυστηροποιηθούν και αυτό γίνεται. Από εκεί και πέρα, αν επειδή αφορούν στα ιδιωτικά γραφεία, δεν υπάρχει
υπερψήφιση, αυτό είναι άλλο θέμα. Η ουσία των διατάξεων είναι μια

αυστηροποίηση των κανόνων λειτουργίας των ιδιωτικών γραφείων για την καλύτερη λειτουργία τους.
'Οσον αφορά στο ΣΕΠΕ, άκουσα τις παρατηρήσεις, τις ενστάσεις και τις αντιρρήσεις των ομιλητών της Αντιπολίτευσης. Κατ' αρχήν και εδώ αυτό που γίνεται είναι να βελτιώνεται η λειτουργία του ΣΕΠΕ, ώστε να υπάρχει μία αποτελεσματικότερη παρουσία του στην αγορά εργασίας. Αυτό ενώ είναι το ζητούμενο από όλους υποθέτω τους ομιλητές και φυσικά κατά πρώτο λόγο από την Κυβέρνηση, ερχόμαστε και αρνούμαστε αυτές τις διατάξεις, οι οποίες μάλιστα θέλω να σημειώσω ότι έχουν γίνει αντικείμενο συζήτησης και έχουν εγκριθεί από το Συμβούλιο Κοινωνικού Ελέγχου του ΣΕΠΕ, στο οποίο συμμετέχουν οι κοινωνικοί εταίροι. Δηλαδή οι ομιλητές της Αντιπολίτευσης αρνούνται να υλοποιήσουν κάτι που οι ίδιοι οι κοινωνικοί εταίροι έχουν δεχθεί και θεωρούν ότι θα βελτιώσει την αποτελεσματική παρουσία του ΣΕΠΕ στην αγορά εργασίας, την οποία κατά τα άλλα τη θέλουν.
'Οσον αφορά τις ασφαλιστικές εισφορές και αυτό που ακούστηκε ότι το κράτος δεν τηρεί τις υποχρεώσεις του προς το Ι.Κ.Α. και φορτώνεται, θέλω να πω το εξής:
Είπα ότι θα υπήρχε σήμερα μια συνεννόηση. Πράγματι έγινε μια σύσκεψη με τον Υπουργό Εθνικής Οικονομίας και μπορώ να ανακοινώσω στο Σώμα ότι το δημόσιο αναγνωρίζει 1,3 τρισεκατομμύρια δραχμές για χρέη του προς το Ι.Κ.Α. μέχρι τα τέλη αυτού του έτους, τα οποία θα εξοφληθούν σε δόσεις μέσα σε μια χρονική περίοδο. Αυτό είναι μια έμπρακτη αναγνώριση ότι το

δημόσιο αυτά τα οποία οφείλει στο Ι.Κ.Α. τα καλύπτει. Βεβαίως αυτό δίνει μια ανάσα σε πάρα πολλά ζητήματα του Ι.Κ.Α., αλλά και σε μια σειρά από άλλες πολιτικές.
Θέλω να κάνω μια επισήμανση στον εκπρόσωπο του Συνασπισμού, ότι οι πενήντα πέντε ώρες την εβδομάδα δεν μπορούν να γίνουν. Το ανώτατο πλαφόν που υπάρχει είναι αυτό που υπάρχει και σήμερα που είναι σαράντα οκτώ ώρες ο νόμιμος χρόνος συνολικής απασχόλησης. Δεν μπορεί να πάει παραπάνω αυτός ο νόμιμος χρόνος. Οποιαδήποτε πλαφόν ισχύουν σήμερα, θα εξακολουθήσουν να ισχύουν απαράλλαχτα και στην επόμενη περίοδο.

'Οσον αφορά τη μερική απασχόληση, θέλω να επισημάνω ότι το καθεστώς
δεν αλλάζει ούτε κατά μία κεραία. Επίσης, εισάγουμε ουσιαστικά αντικίνητρα στη μερική απασχόληση για κάτω από τέσσερις ώρες. Και αυτά τα αντικίνητρα είναι τα εξής:
Πρώτον, γι'αυτήν την κατηγορία μερικής απασχόλησης αυξάνουμε 7,5% την ωριαία αμοιβή. Δηλαδή ουσιαστικά σπρώχνουμε την επιχείρηση και λέμε ότι, αν θέλεις έναν άνθρωπο με τρεις ώρες, θα τον πληρώσεις για τέσσερις ώρες, άρα πάρ'τον για τέσσερις ώρες κατευθείαν για να έχει και αυτός την πλήρη ασφαλιστική του κάλυψη.
Δεύτερον, δίνουμε το κίνητρο των τριάντα χιλιάδων δραχμών ακριβώς σε κόσμο που θα πάει σε μερική απασχόληση τουλάχιστον τεσσάρων ωρών και μείωση της εργοδοτικής εισφοράς του 2%, η οποία αφορά επίσης πλήρως απασχολούμενους είτε με μισθό είτε με ημερομίσθιο, με είκοσι πέντε ημερομίσθια το μήνα.
'Εχουμε τρεις ρυθμίσεις οι οποίες είναι μια μορφή, αν θέλετε,
αντικινήτρου στη μερική απασχόληση κάτω από τέσσερις ώρες, ακριβώς γιατί η λογική της μερικής απασχόλησης σε τόση μικρή βάση δημιουργεί προβλήματα και θέλουμε να προστατέψουμε τον εργαζόμενο.
Τέλος, όσον αφορά το άρθρο για τις ομαδικές απολύσεις, θέλω να πω ότι η διόρθωση που κάναμε σε σχέση με την αρχική πρότασή μας σημαίνει ότι επτακόσιες χιλιάδες επιχειρήσεις έχουν μείωση του ορίου αυτού και περίπου χίλιες επιχειρήσεις έχουν μια μικρή αύξηση. Νομίζω ότι αυτό σηματοδοτεί ότι ο μεγάλος όγκος της οικονομίας δεν πηγαίνει προς την κατεύθυνση που υπάρχουν φόβοι, απλώς είναι ένας εξορθολογισμός, τον οποίον πολλοί έχουν αναγνωρίσει.
Ευχαριστώ πολύ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριοι συνάδελφοι, τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ", πενήντα μαθητές και τέσσερις συνοδοί-καθηγητές από το 5ο Γυμνάσιο Χαϊδαρίου, Γ' Εκπαιδευτική Περιφέρεια της Αθήνας.
Η Βουλή τους καλωσορίζει.
(Χειροκροτήματα απ' όλες τις Πτέρυγες)
Εισερχόμαστε στις πρωτολογίες των συναδέλφων.
Ο κ. Γιακουμάτος έχει το λόγο.
ΓΕΡΑΣΙΜΟΣ ΓΙΑΚΟΥΜΑΤΟΣ: Κυρία Πρόεδρε, κύριε Υπουργέ, χαίρομαι
πραγματικά σήμερα που αναγνωρίζει η επίσημη Κυβέρνηση -γιατί υπάρχει και ανεπίσημη κυβέρνηση- ότι στο Ι.Κ.Α. χρωστάει 1,3 τρισεκατομμύρια δραχμές. Το είπαμε και στην επερώτησή μας την προηγούμενη εβδομάδα. Χαίρομαι ιδιαίτερα, γιατί παραμονές του προϋπολογισμού ο κ. Παπαντωνίου, ο οποίος επαίρεται για διακόσια δισεκατομμύρια πλεόνασμα στον προϋπολογισμό, ακούει τον Υπουργό Εργασίας να δηλώνει ότι 1,3 τρισακατομμύρια είναι η μαύρη τρύπα της κοινωνικής ασφάλισης.
'Αρα, σταματήστε αυτά τα πυροτεχνήματα περί διακοσίων δισεκατομμυρίων οργανικού πλεονάσματος.
Κύριε Υπουργέ, σε απόγνωση βρίσκονται οι ελληνικές οικογένειες που
κάθε μέρα διαπιστώνουν ότι συρρικνώνεται το εισόδημά τους και δεν επαρκεί να καλύψει βασικές βιοτικές ανάγκες τους.
Η Εθνική Στατιστική Υπηρεσία -"πράσινη" υπηρεσία- ανακοίνωσε ότι το
ελάχιστο κόστος επιβίωσης τετραμελούς οικογένειας, χωρίς το ενοίκιο, είναι τετρακόσιες ενενήντα επτά χιλιάδες (497.000) δραχμές το μήνα.
Δεν το λέει η Αξιωματική Αντιπολίτευση, κύριε Υπουργέ. Πού ζείτε; Στο 'Αγιο 'Ορος; Εδώ, στην Ελλάδα, στην Αθήνα, μια τετραμελής οικογένεια θέλει τετρακόσιες ενενήντα εφτά χιλιάδες (497.000) το μήνα για να ζήσει. 
Αγαπητοί συνάδελφοι του ΠΑ.ΣΟ.Κ, χαμογελάτε, ενώ θα έπρεπε να κλαίτε
με το κατάντημα της ελληνικής οικονομίας και της ελληνικής κοινωνίας σήμερα.

Κύριε Υπουργέ, πόσα παίρνει ο νεοδιοριζόμενος; Εκατόν σαράντα πέντε χιλιάδες (145.000). Πόσα παίρνει ο ανειδίκευτος εργάτης; Εκατόν σαράντα πέντε χιλιάδες (145.000). Πόσα παίρνει το τετράωρο ο εργαζόμενος στο σούπερ-μάρκετ θεσμοθετημένα; Εξήντα χιλιάδες (60.000) το μήνα.
Κύριε Υπουργέ, έρχεστε εδώ με το άρθρο 7 και νομοθετείτε "σοσιαλιστικά" το τρίωρο και το δίωρο. Δίνετε για τα μάτια του κόσμου 7,5%. Δηλαδή, κάποιος που θα δουλέψει δύο ώρες από το τετράωρο θα πάρει τριάντα χιλιάδες (30.000) συν δύο χιλιάδες (2.000) παραπάνω.
Είναι αυτό κράτος πρόνοιας και κοινωνικής προστασίας ή είναι κράτος
ανάλγητο; Οι εργαζόμενοι, οι συνταξιούχοι, οι μικρομεσαίοι και οι ευπαθείς κοινωνικές ομάδες οδηγούνται σε εξόντωση και εξαθλίωση. Στη χώρα μας πάνω από το 29% ζει κάτω από το όριο της φτώχειας. Δεν το λέω εγώ αυτό. Το λέει ο ΟΑΣΑ. 'Εχουμε δημιουργήσει τη νέα πανστρατιά νεοπτώχων. 
Κύριε Υπουργέ, η ανεργία είναι αποτέλεσμα -όχι με αυτό το νομοσχέδιο,
όχι με τέτοιες διαδικαστικές πράξεις- έλλειψης ρυθμού ανάπτυξης στη βιομηχανία, στη βιοτεχνία και της φυγής των νέων από το γεωργικό επάγγελμα.
Στη χώρα μας το 1981 η ανεργία εκινείτο στο 3%. Σήμερα πλησιάζει το 14% και σε πολλά μέρη της χώρας, όπως στην Εύβοια, τη δυτική Μακεδονία, πλησιάζει το 18%. Το κοινωνικό κράτος του ΠΑ.ΣΟ.Κ. και του κ. Σημίτη αδυνατεί όπως λειτουργεί σήμερα να προστατεύσει τη φτώχεια, την περιθωριοποίηση. Ο κοινωνικός αποκλεισμός και η υποβάθμιση της ποιότητας ζωής αποτελούν σήμερα την αχίλλειο πτέρνα της ελληνικής κοινωνίας.
Κύριε Υπουργέ, τα τελευταία χρόνια εμφανίζεται ένα ταχύτατα διευρυνόμενο κοινωνικό ρήγμα, συνοδευόμενο από τη δημιουργία μιας νέας υποβαθμισμένης κοινωνικής τάξης, που βρίσκεται στα όρια του κοινωνικού αποκλεισμού.
Αλήθεια, τι είδους κοινωνία οραματίζεσθε και με αυτό το νομοσχέδιο και με μια σειρά άλλων κυβερνητικών πράξεων, κύριε Υπουργέ; Ποια είναι αυτή η κοινωνία που επιθυμείτε;
Με αυτό το νομοσχέδιο τι μας φέρατε;
Στο άρθρο 1 τα περιφερειακά συμβούλια.
Στο άρθρο 2 τα συμβούλια εμπειρογνωμόνων.
Στο άρθρο 3 προχωράτε πιο εκσυγχρονιστικά, πιο σικ, και μιλάτε για οριζόντια συμβούλια παρακολούθησης, λες και με αυτά τα συμβούλια και με αυτές τις λογικές θα αυξήσετε τις θέσεις εργασίας.
Στο άρθρο 5 μιλάτε για τη διευθέτηση του χρόνου εργασίας. Είναι το
μόνο που αφορά στη διευθέτηση του χρόνου εργασίας Εδώ δεν έχετε ούτε την πολιτική βούληση ούτε τη γενναιότητα ούτε διαθέτετε τον ειλικρινή κοινωνικό διάλογο να δεχθείτε το τριανταπεντάωρο.
Κύριε Υπουργέ, ενώ εσείς δεν το δέχεστε, σήμερα συνεδριάζει η Διαρκής Επιτροπή και η κ. Βάσω Παπανδρέου φέρνει -και καλά κάνει- στο δημόσιο τομέα το τριανταπεντάωρο και λέει: "'Οσοι δουλεύουν Σάββατο και απογεύματα, τους επιδοτώ με λιγότερο χρόνο εργασίας". Βοούν σήμερα έξω και τα κανάλια και οι εφημερίδες ότι η κ. Βάσω Παπανδρέου φέρνει το τριανταπεντάωρο στο δημόσιο τομέα. Πολύ σωστά κάνει, γιατί δεν μπορεί να υπάρχει ταμπού.
Τι σημαίνει τριανταπεντάωρο; Σημαίνει ότι σε κερδοφόρες επιχειρήσεις χωρίς μείωση αποδοχών, σε επιχειρήσεις υψηλής εντάσεως, μπορούμε να φέρουμε το τριανταπεντάωρο. Πώς; Με πριμ παραγωγικότητας, χωρίς να ανέβει το μισθολογικό κόστος, μπορεί να αυξηθεί η παραγωγικότητα και να αυξηθούν οι ώρες.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Κυρία Πρόεδρε, σας παρακαλώ αφήστε μου δύο λεπτά. Δεκάλεπτο μιλούν οι άλλοι συνάδεφλοι.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): 'Οχι δύο λεπτά. Θα δείξω μία
μικρή ανοχή. Προχωρήστε.
ΓΕΡΑΣΙΜΟΣ ΓΙΑΚΟΥΜΑΤΟΣ: Γιατί, κυρία Πρόεδρε; Πέντε λεπτά αφήσατε
τους εισηγητές, γιατί για εμένα μία μικρή ανοχή, δεν κατάλαβα; ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Εάν σκεφθείτε λίγο θα
καταλάβετε.
ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Υπουργέ, εν πάση περιπτώσει πρέπει αυτή η κοινωνία να οραματίζεται, να βάζει τις βάσεις για το μέλλον του τριανταπεντάωρου. Αυτό πρέπει να το δείτε.
Στα άρθρα 8, 9 και 10 τι κάνετε; 'Ερχεστε ως νέοι "καραμουζούνηδες"
-οι παλαιότεροι θα τους θυμούνται- να δώσετε άπλετα λεφτά από το ΛΑΕΚ. Τα λεφτά του ΛΑΕΚ είναι λογαριασμός αλληλεγγύης, που πράγματι πρέπει να δοθεί στους εργαζόμενους. Εσείς, όμως, μετατρέπεται το ΛΑΕΚ σε ασφαλιστικό οργανισμό, για να πάρετε τα χρήματα.
Ποια είναι τα χρήματα του ΛΑΕΚ; Είναι εκατόν είκοσι δύο δισεκατομμύρια (122.000.000.000). Σαράντα τέσσερα δισεκατομμύρια (44.000.000.000) χρωστάτε ήδη. Αυτήν τη στιγμή χρωστάει η Κυβέρνηση σαράντα τέσσερα δισεκατομμύρια (44.000.000.000). Πάτε, λοιπόν, να πάρετε και τα περίπου ογδόντα δισεκατομμύρια. Είναι κοινωνικά δίκαιο από τον κρατικό προϋπολογισμό και η τριακονταπενταετία και τα δέκα χιλιάδες πεντακόσια ένσημα για να παίρνουν σύνταξη όταν έχουν επτάμισι χιλιάδες βαρέα και ανθυγιεινά.
Τι να πω για το άρθρο 12. 'Ερχεστε εδώ πάλι ως νέοι "Καραμουζούνηδες" 
και υιοθετείτε την πρόταση από δεκαέξι εβδομάδες, δεκαεφτά για το τοκετό. Η πρόταση της Νέας Δημοκρατίας είναι πιο γενναία και έχει ανακοινωθεί. Λέει ότι το επίδομα στήριξης της μητρότητας για τις μητέρες που

βρίσκονται κάτω από το όριο της φτώχειας -το λέμε αυτό γιατί και η κ. Βαρδινογιάννη που έχει τρία παιδιά μπορεί να είναι εργαζόμενη, αλλά δεν είναι κάτω από το όριο της φτώχειας- να το παίρνουν ένα χρόνο μετά τον τοκετό. Το κόστος έχει υπολογιστεί στα είκοσι δισεκατομμύρια (20.000.000.000).
'Ολες οι ρυθμίσεις είναι ρυθμίσεις διαδικαστικές, είναι πομφόλυγες. Αυτό το νομοσχέδιο δεν έχει ουσία. Κάνετε ανακατανομή της φτώχειας και τη διευρύνετε. Με αυτά που λέγατε προεκλογικά ο λαός εξαπατήθηκε και σας έδωσε την Κυβέρνηση. Σήμερα όμως βλέπει ότι η χώρα με αυτή την Κυβέρνηση οδηγείται από ναυάγιο σε ναυάγιο. Και δυστυχώς το μεγαλύτερο ναυάγιο δεν ήταν το "ΣΑΜΙΝΑ". Είναι οι ναυαγοί μισθωτοί, συνταξιούχοι, οι πνιγμένοι στα χρέη, που είναι μέχρι το λαιμό. Αυτοί οι φουκαράδες πληρώνουν τη νύφη, αυτής της ανάλγητης Κυβέρνησης, η οποία δεν είναι του λαού αλλά είναι Κυβέρνηση ειδικών συμφερόντων.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο κ. Λοβέρδος έχει το λόγο. ΑΝΔΡΕΑΣ ΛΟΒΕΡΔΟΣ: Τα όσα έχω να πω είναι περισσότερο για τη
διαδικασία της Διαρκούς Κοινοβουλευτικής Επιτροπής και λιγότερο για την Ολομέλεια, καθόσον έχω να κάνω κάποιες παρατηρήσεις κυρίως νομοτεχνικού περιεχομένου. Εφόσον μέχρι να ισχύσει το νέο Σύνταγμα δεν έχουμε το δικαίωμα συμμετοχής στις διαρκείς κοινοβουλευτικές επιτροπές στις οποίες δεν είμαστε μέλη, παίρνουμε το χρόνο μας στην Ολομέλεια για να κάνουμε τις σχετικές παρατηρήσεις.
Η πρώτη έχει να κάνει με την εισηγητική έκθεση του σχεδίου νόμου. Θα την ήθελα κάπως περισσότερο ευρεία. Είναι ένα μικρό κείμενο μιάμισυ σελίδας. Το θέμα που συζητάμε, άλλο αν δεν το συζητάμε πάντα σωστά, έχει να κάνει με πολύ περισσότερα πράγματα από όσα πραγματεύεται το σχέδιο νόμου ως προς μία φάση αντιμετώπισης του προβλήματος της ανεργίας και ως προς ένα μέτρο αντιμετώπισης των συγχρόνων προβλημάτων που δημιουργούνται στις κοινωνίες της νέας οικονομίας.
Είναι πολλά τα πρότυπα αντιμετώπισης του προβλήματος της ανεργίας και των προβλημάτων των συγχρόνων οικονομιών, που μας παρέχουν οι ευρωπαϊκές χώρες. Είναι περιπτώσεις που πρέπει να τις μελετήσουμε πριν κάνουμε κριτική. Σε κάποιες από αυτές τις περιπτώσεις, στις οποίες π.χ. η μερική απασχόληση αποτελεί ένα πολύ ζωντανό και σημαντικό μέτρο, έρχεται το κοινωνικό κράτος να δημιουργήσει συνθήκες, στις οποίες η φτώχεια δεν αποτελεί απειλή. 'Οταν δεν υπάρχει το κοινωνικό κράτος για λόγους πολιτικών επιλογών ή για λόγους αρρυθμιών τα ζητήματα της μερικής απασχόλησης όσο εύστοχα και αν τα ρυθμίζει ένα σχέδιο νόμου, τελικώς δεν δίνουν λύσεις.
Σχετικά με όλα αυτά τα πρότυπα, με τα μέτρα που έχουν ευδοκιμήσει, με το διάλογο που έχει αναπτυχθεί, νομίζω ότι θα πρέπει να γίνει συζήτηση. Δεν έχει δοθεί μέχρι τώρα η ευκαιρία στην Ολομέλεια να γίνει τέτοια συζήτηση. Σε σχέση με την εισηγητική έκθεση, λοιπόν, νομίζω ότι θα έπρεπε οι βάσεις που οδηγούν σ' αυτήν την πολιτική μας να έχουν αναπτυχθεί. 
'Οσον αφορά το άρθρο 2 και το πενταμελές συμβούλιο εμπειρογνωμόνων
δεν καταλαβαίνω γιατί η Νέα Δημοκρατία το καταψηφίζει. Είναι θετικό το ότι ιδρύεται αυτό το όργανο. Απ' ό,τι φαίνεται από την παράγραφο 1 το γεγονός ότι το καλεί ο Υπουργός σημαίνει ότι του καθορίζει και την ημερήσια διάταξη. Αυτό είναι λίγο σφικτό. Αφού βασιζόμαστε τόσο πολύ στη
γνωμοδοτική του λειτουργία, θα μπορούσαμε να του δίναμε ένα περιθώριο για να συνεδριάζει αυτοβούλως, καθορίζοντας δική του ημερήσια διάταξη. Πιστεύω ότι αυτό μπορεί να ωφελήσει ειδικά σε περιπτώσεις όπου η συγκυρία δεν επιτρέπει στον Υπουργό να βλέπει όλα τα ζητήματα και οι τεχνοκρατικές γνώσεις μπορούν κάποια στιγμή να δώσουν το έναυσμα, την πρωτοβουλία. 
Συνεπώς το "καλείται" της παραγράφου 1 του άρθρου 2 ίσως θα μπορούσε
να συμπληρωθεί και με μία φράση ακόμη, που να επιτρέπει κάποιες στιγμές να καθορίζει ημερήσια διάταξη και το ίδιο το όργανο.
Στην παράγραφο 4, του άρθρου 2, ως προς τη Μονάδα Ανάλυσης και Τεκμηρίωσης, δεν καταλαβαίνω αν μέσα στη δουλειά της θα είναι και η ειδική στατιστική. Το λέω αυτό, διότι όσον αφορά την τεκμηρίωση στο αντικείμενο της εργασίας, είναι πάρα πολλές φορές αντιφατικά τα στοιχεία που έχουμε ή ελλιπή.
Δεν είμαι σίγουρος, ως Βουλευτής του ελληνικού Κοινοβουλίου, αν μπορώ να έχω πλήρη εικόνα, λόγου χάρη, στην περιφέρειά μου τι ποσοστά ανεργίας έχουμε, πώς αυτά κυμαίνονται από δήμο σε δήμο, ή από περιοχή σε περιοχή και ποιά είναι η ειδική φύση της εκάστοτε ανεργίας, πόση είναι η επιλεκτική ανεργία, πόση η μη επιλεκτική κλπ.
Θα ήταν πάρα πολύ χρήσιμο ως ειδική στατιστική δουλειά από τη Μονάδα Ανάλυσης και Τεκμηρίωσης να προκύπτουν και στατιστικές, δηλαδή να της αποδοθεί και αυτή η αρμοδιότητα. Δεν το γνωρίζω αν η διατύπωση του άρθρου ήδη το εμπεριέχει.
Επίσης για το άρθρο 2, η Επιστημονική Υπηρεσία της Βουλής επισημαίνει σχετικά με το απόρρητο -αναφέρομαι στην παράγραφο 5- ότι είναι μία επέκταση της υποχρέωσης εχεμύθειας και πέραν των ορίων του απορρήτου που ο Υπαλληλικός Κώδικας θέλει.
Είναι ηθελημένη αυτή η υπέρβαση των διατάξεων του Υπαλληλικού Κώδικα; Υπάρχει ειδικός λόγος όσον αφορά αυτήν τη Μονάδα Τεκμηρίωσης και Ανάλυσης, όταν υπερβαίνουμε τον Υπαλληλικό Κώδικα; Το επισημαίνει και η Επιστημονική Υπηρεσία, το επισημαίνω και εγώ και θα ήθελα μια απάντηση. Κι αν πρόκειται για παραδρομή, να απαλειφθεί. Αν, όμως, υπάρχει ειδικός λόγος, να εξηγηθεί.
'Οσον αφορά το άρθρο 3, σχετικά με την Ειδική Υπηρεσία Οριζόντιας Παρακολούθησης κλπ., νομίζω ότι στην εξουσιοδότηση δεν αναφέρεται το επίπεδο της μονάδας που ο νομοθέτης θέλει. Το αφήνει στην εξουσιοδότηση; 'Οταν λέει οργάνωση, εννοεί να καθορισθεί και αυτό; Για την πληρότητα της εξουσιοδότησης πρέπει να γίνει συγκεκριμένη αναφορά.
Στο άρθρο 9, η Επιστημονική Υπηρεσία της Βουλής κάνει ειδική αναφορά για το τι γίνεται με τις περιπτώσεις που μία επιχείρηση έχει ακριβώς είκοσι εργαζόμενους. Ποια ρύθμιση την καταλαμβάνει; 'Εχει δίκιο η Επιστημονική Υπηρεσία της Βουλής να θέτει το ερώτημα ή δεν έχει δίκιο; Απαιτείται ειδικότερη επεξήγηση για τις επιχειρήσεις που έχουν είκοσι ακριβώς εργαζομένους; Νομίζω ότι εάν έχει δίκιο, πρέπει να δοθεί μια απάντηση απλώς για να γραφεί στα Πρακτικά.
Tέλος, στο άρθρο 16, σχετικά με την Επιθεώρηση Εργασίας, που πολλοί συνάδελφοι αναφέρθηκαν, επειδή έχω προσωπική εμπειρία ειδικά από τους ελέγχους εργασίας στο επίπεδο των μικρομεσαίων επιχειρήσεων, θα έλεγα το εξής, ότι ναι μεν το παρόν σχέδιο νόμου παρεμβαίνει για ορισμένα ειδικά θέματα, αλλά υπάρχει το μείζον και γενικό ζήτημα αυτού καθεαυτού του ελέγχου στο χώρο της εργασίας. Δεν είναι μόνο οι εργαζόμενοι που διαμαρτύρονται. Και οι εργοδότες πολλές φορές διαμαρτύρονται. Και επειδή οι νέες μορφές στο χώρο της εργασίας προϋποθέτουν ευελιξίες ποικίλης μορφής, αυτές οι ευελιξίες για να μην οδηγήσουν σε μία πραγματική ζούγκλα στο χώρο της εργασίας, απαιτούν άριστες υπηρεσίες επιθεώρησης εργασίας. Αυτό νομίζω ότι αποτελεί άλλο θέμα σε σχέση με το θέμα του σχεδίου νόμου, που κάποια στιγμή πρέπει να το δούμε.
Ευχαριστώ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κυρίες και κύριοι συνάδελφοι, έχω την τιμή να ανακοινώσω στο Σώμα ότι πενήντα Βουλευτές του ΠΑ.ΣΟ.Κ. κατέθεσαν πρόταση νόμου για το εγγυημένο ελάχιστο εισόδημα.
Παραπέμπεται στην αρμόδια Διαρκή Επιτροπή.
Επίσης, η συνάδελφος, κ. Ντόρα Μπακογιάννη ζητεί έγκριση της Βουλής
για ολιγοήμερη απουσία της στο εξωτερικό.
Εγκρίνει η Βουλή;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Η Βουλή ενέκρινε.
Ο κ. Σπυρόπουλος έχει το λόγο.
ΡΟΒΕΡΤΟΣ ΣΠΥΡΟΠΟΥΛΟΣ: Κυρία Πρόεδρε, κυρίες και κύριοι συνάδελφοι, θα προσπαθήσω στα πλαίσια της ενότητας των άρθρων να δώσω μερικές απαντήσεις στους συναδέλφους της Νέας Δημοκρατίας και των υπολοίπων κομμάτων και κάποιες διευκρινίσεις.
Πιστεύω ότι αφού φύγαμε από τη συζήτηση επί της αρχής και ερχόμαστε πια στη συζήτηση στα άρθρα, δίνεται η δυνατότητα στον καθένα από μας, στο κάθε κόμμα δηλαδή, να βάλει το δάχτυλο επί τον τύπο των ήλων και βέβαια μέσα από την τοποθέτησή μας στα επιμέρους άρθρα να αποκαλύψουμε και τις πολιτικές μας στοχεύσεις και τις πολιτικές μας δεσμεύσεις και τις αναφορές μας.
Ας δούμε στα κρίσιμα άρθρα, στα άρθρα δηλαδή που αποτελούν τα πολιτικά κλειδιά του σχεδίου νόμου, πώς η Νέα Δημοκρατία επιχειρεί να υπεκφύγει από την πολιτική της ευθύνη, να τοποθετηθεί πάνω σε σκληρά θέματα πολιτικής "όχι" αφηρημένα. Μπορεί βέβαια στο πρώτο άρθρο να λέει όχι, αλλά είναι ένα όχι αφηρημένο σε ένα άρθρο λειτουργικού χαρακτήρα. Το ίδιο μπορεί να σημαίνει αυτό και στο δεύτερο άρθρο, αλλά δεν μπορεί να συμβεί το ίδιο όταν ερχόμαστε στο άρθρο 4.
Το συγκεκριμένο άρθρο 4 έχει μια μοναδικότητα, δεν ετεροκαθορίζεται, δεν διαχέεται σε ένα νομοσχέδιο, έχει έναν αυτοπροσδιορισμό. Και ο αυτοπροσδιορισμός του έγκειται: συμφωνούν οι συνάδελφοι της Νέας Δημοκρατίας για την κατάργηση της υπερεργασίας και τη μείωση των υπερωριών; Εδώ δεν έχει ναι μεν αλλά. Είναι ένα κι ένα κάνει δύο. Ούτε δυόμισι κάνει ούτε μηδέν κάνει. Και βέβαια η μη συμφωνία τους ή η συμφωνία τους υποδηλώνει και πολιτική. Δεν αντιλέγουν δε και δεν αμφισβητούν ότι το άρθρο αυτό δημιουργεί ανακατανομή. Δημιουργεί μια εσωτερική ανακατανομή σε μια επιχείρηση, μεταφέρει πόρους δηλαδή από τον επιχειρηματία στους εργαζόμενους. Αυτό είναι σαφές ότι κάνει κατά τι ή ουσιαστικά, ανάλογα πώς το εκλαμβάνει ο καθένας, ακριβότερη την παραγωγή του προϊόντος. Και βέβαια από τη δική μας τη μεριά λέμε "ναι", αυτό πρέπει να γίνει κύρια ευθύνη του επιχειρηματία για τη διεύρυνση της απασχόλησης και είναι το αντιστάθμισμα που θα πρέπει να δώσει μια υγιής επιχείρηση για κάποια πράγματα, τα οποία οι εργαζόμενοι έδωσαν και είναι πολλαπλάσια. Γιατί έχει σήμερα χαμηλά επιτόκια, έχει ένα άλλο μακροοικονομικό περιβάλλον, έχει δυνατότητες χρηματοδότησης και ανάπτυξης, που δεν τις είχε πριν από λίγα χρόνια και ότι όλα αυτά επιτεύχθηκαν και με τη συμβολή των εργαζόμενων. Είναι η ώρα του υγιούς επιχειρηματία να δώσει ένα τμήμα αυτών, που θα έπρεπε στους εργαζόμενους και εδώ η Νέα Δημοκρατία λέει "όχι".
Πάμε στο δεύτερο άρθρο, σε σχέση με τη διευθέτηση του χρόνου
εργασίας. Και εδώ λέει κάτι πολύ παράξενο. Λέει το εξής: όχι γιατί τους καλούμε να το πράξουν μόνοι τους -το άρθρο ουσιαστικά αυτό λέει- αλλά λέει και κάτι ακόμη ότι την όποια συμφωνία θα την κάνουν μόνοι τους οι επιχειρηματίες και οι επιχειρήσεις, αλλά ο νομοθέτης οπλίζει τον εργαζόμενο, το συνδικάτο και με ένα ακόμη δεδομένο. Του λέει, για να συμφωνήσεις στη διευθέτηση, εσένα σε οπλίζω και δεν χρειάζεται αυτό να το διαπραγματευτείς με το δεδομένο ότι αυτή η διαδικασία σε πάει με την ευθύνη του νομοθέτη στις τριάντα οκτώ ώρες, σου μειώνει κατά δύο ώρες τις ώρες εργασίας.
Και πάλι αυτό είναι πολιτική δέσμευση, δεν είναι υπεκφυγή, δεν είναι, ναι, μεν αλλά, δεν είναι κούφιος κοινωνισμός, δεν είναι ψευδεπίγραφος φιλολαϊκισμός, είναι πολιτική. Εδώ δεν υπάρχουν τρίπλες, υπάρχει ναι ή "όχι" και εδώ είπε "όχι". Και το "όχι" σαφώς υποδηλώνει τη δέσμευσή της και μάλιστα μια δέσμευσή της από συμφέροντα, που μάλλον δεν παράγουν ή δεν πράττουν στην οικονομία, μάλλον μεταπράττουν.

Πάμε σε άλλο σημείο, προσαύξηση αμοιβής των μερικώς απασχολουμένων. Εδώ νομίζω ότι και από τους συναδέλφους του ΚΚΕ και του Συνασπισμού έχει
γίνει κατανοητό τι γίνεται εδώ. Νομίζω με τη δευτερολογία του ο Υπουργός το κάλυψε. Ουσιαστικά ωθεί τις επιχειρήσεις για την εφαρμογή της μορφής, αν θέλουμε να πάμε σε μερική απασχόληση, να μην πάμε σε μισθωτή δίωρη, μονόωρη ή τρίωρη. Να πάμε σε τετράωρη τουλάχιστον κατ' ελάχιστον.
Είναι δηλαδή μια ρύθμιση προς όφελος των εργαζομένων, προς όφελος των ασφαλιστικών ταμείων. Μπορεί να διαφωνούμε ότι θα πρέπει να μην υπάρχει τετράωρη απασχόληση, ότι θα πρέπει να υπάρχει μερική απασχόληση. Νομίζω

όμως ότι κανείς δεν διαφωνεί ότι δεν πρέπει να υπάρχει ανεργία. Υπάρχει όμως και η πραγματικότητα. Και η πραγματικότητα είναι
απόλυτα σαφής: Εγώ που είμαι επιχειρηματίας μπορούσα να πληρώνω πέντε (5) δραχμές την ώρα και τώρα μου λέει το νομοσχέδιο ότι δεν θα την πληρώνω πέντε (5) δραχμές, θα την πληρώνω 6,5 δραχμές. Με αυτήν τη ρύθμιση βλέπω ότι είναι καλύτερα για μένα να προσλάβω τον εργαζόμενο για τέσσερις ώρες. Και με αυτήν την έννοια έχει και κοινωνική ασφάλιση. Λέμε όχι σε αυτό; 
Λέτε όχι, κύριοι συνάδελφοι, σε ό,τι φιλεργατικό έχει το νομοσχέδιο. 
Το νομοσχέδιο όμως υφίσταται σωστή κριτική από τους Βουλευτές του ΠΑΣΟΚ. Μόνο αυτοί το κρίνουν σωστά. Λένε το εξής: Είναι σωστά αυτά που έχει,
αλλά θα έπρεπε να έχει και αυτά και αυτά και αυτά... Αυτό λένε, αυτό λέει και ο Υπουργός. Αυτό λέμε όλοι μας, αυτό λέει το ΠΑΣΟΚ συνολικά.
Οι μόνοι που δεν εντοπίζετε σωστά τις ελλείψεις ή αντιστρατεύεσθε

στις φιλεργατικές κατευθύνσεις του νομοσχεδίου είστε εσείς. Εσείς είστε υπόλογοι στους απεργούς σήμερα. Εμείς, αν θέλετε, είμαστε ελλιπείς απέναντί τους. Εσείς είστε αντίθετοι στους σημερινούς απεργούς.
Κύριοι συνάδελφοι, υπάρχουν και άλλα. Μας λέτε ότι κάνετε χάρη που
ψηφίζετε την άδεια μητρότητος. Μα, αυτό είναι μια τυπική υποχρέωση της Βουλής.
Ακούστηκε και μια επιχειρηματολογία από Βουλευτή της Νέας Δημοκρατίας -αγαπητό κατά τα άλλα- που επιχειρεί να διαστρεβλώσει και να παρουσιάσει τα μαύρα άσπρα, τα μαύρα γκρι κλπ. για τα θέματα που αφορούν το Λ.Α.Ε.Κ. Το Υπουργείο Εργασίας δεν κάνει τίποτε άλλο από το να υλοποιεί πολιτικές που έχουν συμφωνηθεί μεταξύ των δύο πλευρών. Αυτό κάνει. Και αν θέλετε, στη μια ρύθμιση του άρθρου 11...
ΒΑΣΙΛΗΣ ΚΕΔΙΚΟΓΛΟΥ: Από πού και ως πού έχει το δικαίωμα;
ΡΟΒΕΡΤΟΣ ΣΠΥΡΟΠΟΥΛΟΣ: Τους το ζητούν.
Στη ρύθμιση, που αφορά το άρθρο 11, έρχεται και αναλαμβάνει μια πρόσθετη ευθύνη έναντι της ευθύνης που αναλαμβάνει ο Λ.Α.Ε.Κ. Γιατί διαφωνείτε σε αυτό; Δεν καταλαβαίνω γιατί διαφωνείτε σε αυτό.
Κύριοι συνάδελφοι, νομίζω ότι καθώς προχωράει η συζήτηση αυτού του νομοσχεδίου και διαλύεται ο κουρνιαχτός της σύγχυσης, το νομοσχέδιο αυτό αποδεικνύεται εξαίρετο. Είναι υπεύθυνο και μάλιστα είναι προς τη σωστή κατεύθυνση.
Αυτόν τον αγώνα το δώσαμε μόνοι μας, ενάντια στους συναισθηματισμούς μας και στα προβλήματά μας. 'Ομως, τα καταφέραμε! Τα καταφέραμε και 
αποδεικνύουμε στην πράξη ότι είμαστε ένα κόμμα, που έχουμε ευαισθησίες. Μπορεί να μην έχουμε ίδιες απόψεις για όλα -αλίμονο αν είχαμε- μπορούμε

όμως και να μιλάμε μεταξύ μας και να συμφωνούμε.
Και είναι σίγουρο ότι είμαστε σε μια διαλεκτική αντιστοιχία με το κοινωνικό γίγνεσθαι, με τα ευρύτερα λαϊκά στρώματα και με τις παραγωγικές δυνάμεις του τόπου. 'Εχουμε συνείδηση ότι αυξάνουμε το κόστος παραγωγής. 
ΒΑΣΙΛΗΣ ΚΕΔΙΚΟΓΛΟΥ: Οι εργάτες γης τι είναι;
ΡΟΒΕΡΤΟΣ ΣΠΥΡΟΠΟΥΛΟΣ: 'Εχουμε συνείδηση, λοιπόν, ότι αυξάνουμε το
κόστος παραγωγής.
'Εχουμε συνείδηση ότι το 2% που μειώνουμε τις ασφαλιστικές εισφορές είναι σημαντικό. Αυτό είναι το μόνο θέμα για το οποίο η Νέα Δημοκρατία ήταν απόλυτα ειλικρινής. Λέει ότι θέλει να μειωθούν οι ασφαλιστικές εισφορές, αλλά να φύγει το πλαφόν. Θα θέλαμε και εμείς να φύγει το πλαφόν. Δεν δυνάμεθα όμως σήμερα. Και το ξέρει βέβαια ο κύριος εισηγητής ότι το πλαφόν μπορεί να φύγει, υπάρχει πρόβλεψη μέσα από τη δυναμική των υπουργικών αποφάσεων να αναθεωρείται το πλαφόν.
Κάνατε ακόμα μια υπεκφυγή. Υπάρχει άρθρο στο νομοσχέδιο που ενώ υιοθετείτε το πρώτο σκέλος του, δεν υιοθετείτε το δεύτερο. Αφορά μάλιστα το κίνητρο επανένταξης μακροχρόνια ανέργων στην αγορά εργασίας. Λέτε εσείς ότι υιοθετείτε το πρώτο σκέλος, δεν υιοθετείτε όμως το δεύτερο και κατ'επέκταση ακυρώνεται το πρώτο, για τις τριάντα χιλιάδες (30.000) ενίσχυση για την απασχόληση των μακροχρόνια ανέργων. Υιοθετείτε το πρώτο -σωστά- όμως δεν ψηφίζετε το δεύτερο και έτσι, στερείτε τα εργαλεία από το Υπουργείο Εργασίας να εφαρμόσει το πρόγραμμα. Και τι είναι τα εργαλεία; Η έκδοση μιας τυπικής υπουργικής απόφασης. Σε κανένα δημοκρατικό πολίτευμα δεν μπορεί να γίνει διαφορετικά.
Οι εξουσιοδοτικές νομοθετικές διατάξεις για τέτοια θέματα είναι ένα 
σύνηθες φαινόμενο και είναι αναπότρεπτη αυτή η εξέλιξη και η διαδικασία. Λέει, λοιπόν, δεν το ψηφίζω γιατί εκεί υπάρχει σκοπιμότητα και δολιότητα

για πελατειακές σχέσεις.
Προσέξτε, νομίζω ότι σ' αυτήν την Αίθουσα αυτό που έχουμε ανάγκη είναι να είναι η πολιτική παρούσα. Από δω πρέπει να απουσιάσει ο ψευδεπίγραφος λαϊκισμος και η απουσία της πολιτικής.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει η Κοινοβουλευτική Εκπρόσωπος της Νέας Δημοκρατίας κ. Γιαννάκου.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κυρία Πρόεδρε, υπάρχει εδώ ο Υπουργός
και οι Υφυπουργοί για να κάνουν τέτοιου είδους υπεράσπιση του νομοσχεδίου. Με εκπλήσσει ο Κοινοβουλευτικός Εκπρόσωπος του ΠΑΣΟΚ και με τα σχόλιά του περί λαϊκισμού. Κύριε συναδελφε, εκεί που δεν θα συμφωνήσουμε, δεν θα συμφωνήσουμε. Τι να κάνουμε δηλαδή; Θα αλλάξουμε εμείς στάση επειδή έτσι σας βολεύει; Η Νέα Δημοκρατία ήταν πάρα πολύ σαφής. Η θεωρία που εμφανίσατε βέβαια δεν περιέλαβε τις απολύσεις. Αυτό το ξεχάσατε. Μας αναπτύξατε θεωρία για το τι είναι σε όφελος των εργαζομένων και τι δεν είναι. Σας πληροφορώ ότι δεν υπάρχει τίποτα σε όφελος των εργαζομενων αν δεν συνδυαστεί με τα υπόλοιπα. 'Οταν δείτε τη συνολική εικόνα -διότι δεν μπορεί να βλέπετε το δένδρο και να χάνετε το δάσος- θα καταλάβετε ότι αυτό που έχετε φέρει δεν είναι ούτε υπέρ των εργαζομένων ούτε υπέρ των επιχειρήσεων -και είναι χαρακτηριστικό ότι δεν το δέχονται οι μικρομεσαίες επιχειρήσεις και οι εκπρόσωποί τους που στο κάτω κάτω είναι κομματικοί σας φίλοι- ούτε υπέρ του ανταγωνισμού. 
Επομένως κάνατε σχόλια, τα οποία ήταν εκ περισσού, προφανώς για να
τονώσετε το κομματικό ηθικό. Εμείς δεν χρειαζόμαστε τόνωση του κομματικού ηθικού και δεν θα κάνω παρόμοια σχόλια.
'Εχουμε ξεκαθαρίσει, λοιπόν, ότι ορισμένα άρθρα όπως είναι το 1 και το 2 δεν τα ψηφίζουμε και σας είπαμε, γιατί δεν τα ψηφίζουμε. Δεν είναι βέβαια τόσο μεγάλης ουσίας αν και ασκούνται τελικά πολιτικές ουσίας μέσα από τα πρόσωπα διότι αρκετές διατάξεις εδώ έχουν και οιονεί φωτογραφικό χαρακτήρα. Φυσικά ψηφίζουμε το άρθρο 3 παρά το γεγονός ότι έπρεπε να το είχατε συνδυάσει με το σχέδιο νόμου για το Κοινοτικό Πλαίσιο Στήριξης. 
Είπατε για συμφέροντα τα οποία υπάρχουν στο θέμα της κατάργησης της
υπερεργασίας. Μα, δεν είναι μόνο του αυτό, είναι όλες οι διευθετήσεις. Και όλες οι διευθετήσεις δεν αποβαίνουν υπέρ των εργαζομένων. Είναι λιγότερο ευέλικτες και περισσότερο γραφειοκρατικές οι ρυθμίσεις. Αλλά αν πάμε και στις διευθετήσεις νομίζετε ότι αυτό που έχει σημασία για τον εργαζόμενο είναι οι δύο ώρες λιγότερο, που οι εκπρόσωποί του δηλώνουν ότι δεν θα το ζητήσουν και οι εργοδότες δηλώνουν ότι δεν θέλουν να το εφαρμόσουν ποτέ; Δεν πρόκειται για κάποια ριζοσπαστική αλλαγή, που παίρνει ρίσκα και που φέρνει έστω και ελάχιστες θέσεις εργαζομένων.
Και πάντως είναι εκπληκτικό το γεγονός ότι επικοινωνιακά και το
Υπουργείο και εσείς προσπαθείτε να βεβαιώσετε τον κόσμο ότι πρόκειται μόνο με αυτό να υπάρξει κάποια αλλαγή στο τοπίο της απασχόλησης, όταν η κριτική που σας ασκείται όχι από δω, αντικειμενικά, από τα ευρωπαϊκά όργανα είναι δριμύτατη.
Αγοράζετε χρόνο, αλλά οι εργαζόμενοι δεν μπορούν να αγοράζουν χρόνο και κυρίως οι άνεργοι που έχετε παραδεχθεί ότι δεν εκπροσωπούνται. Σημειώνουμε, λοιπόν, ότι δεν θα ψηφίσουμε αυτά, που αφορούν στη διευθέτηση. Είναι ένα τίποτα, κύριοι συνάδελφοι, ένα τίποτα μπροστά στο πραγματικό πρόβλημα και θα το δείτε στην πράξη. Θα είμαστε εδώ του χρόνου και θα κληθεί ο Υπουργός να μας πει σε πόσες περιπτώσεις αυτά εφαρμόστηκαν και πόσες θέσεις εργασίας δημιουργήθηκαν. Και μη μας ξαναπούν ότι δεν ξέρουμε από αξιολόγηση, δεν έχουμε αξιολόγηση, θέλουμε χρόνια να τη φτιάξουμε, να τη δημιουργήσουν, αφού έρχονται και αναπτύσσουν τέτοιες θεωρίες εδώ.
Στο άρθρο 6 για τη μείωση των ασφαλιστικών εισφορών βεβαίως είμαστε εναντίον. Δηλαδή τι θέλουμε; Στις επιχειρήσεις που είναι ανταγωνιστικές, αυτό δεν μπορεί να εφαρμοστεί. Ας μπει για τους νέους εργαζομένους. Ας μπει μια ρήτρα ανάλογα με τους νέους εργαζομένους, που θα φέρει κάθε επιχείρηση ώστε να μειωθούν οι εισφορές. Γιατί να είναι για όλους τους εργαζομένους με αποδοχές κάτω των 2.000.000 δραχμών; Αυτό δηλαδή δεν το εξετάζει το Υπουργείο; Το Υπουργείο απλώς δίνει μια υπόσχεση σε μια μεγάλη μάζα ανειδίκευτων ότι "εμείς κάποια δουλειά θα σας βρούμε, έστω και προσωρινή". Φυσικά, ούτε αυτό θα βρεθεί και το ξέρετε πάρα πολύ καλά. 
Δεν ψηφίζουμε το άρθρο 7, αλλά το άρθρο 8 σαφώς και το ψηφίζουμε. 
Είναι σαφής η δέσμευσή μας και είχαμε ψηφίσει και στην επιτροπή.
Δεν ψηφίζουμε το άρθρο 9. Αυτό το άρθρο, κύριε Σπυρόπουλε, που δεν είναι υπέρ των εργαζομένων, με τις απολύσεις, εσείς πώς θα το ψηφίσετε; Πώς και θυμηθήκατε να μνημονεύσετε μόνο το άρθρο περί υπερεργασίας, που είναι όπως είπατε υπέρ των εργαζομένων;
'Ενα σχέδιο νόμου, λοιπόν, ή εκφράζει μια συνολική πολιτική ή όχι. Εμείς με καλή διάθεση θελήσαμε να το δούμε ως εκφράζον μια συνολική πολιτική, έστω μικρής εμβέλειας. Εσείς μόνος σας ομολογείτε, παίρνοντας άρθρο-άρθρο και όπως τα τεκμηριώσατε ότι εκ των πραγμάτων δεν εκφράζει καμία πολιτική ούτε συνολική πολιτική απολύτως τίποτα.
Ψηφίζουμε το άρθρο 10, γιατί είναι κάτι που αποφασίστηκε από τους κοινωνικούς εταίρους. Απορήσατε με το θέμα του ΛΑΕΚ. Να σας θυμίσω ότι υπήρχε προσφυγή του ΛΑΕΚ στον ΟΑΕΔ για τα σαράντα δισεκατομμύρια που χρωστάει το ΙΚΑ και ο ΟΑΕΔ, αντί να κάνει τη δουλειά του, δεν έκανε τίποτα. Δηλαδή καταχώνιασε τη διαμαρτυρία και την αιτίαση και δεν την απηύθυνε καν στο ΙΚΑ. Εμείς, λοιπόν, ψηφίζουμε αυτά που αποφάσισαν οι κοινωνικοί εταίροι, παρ'ότι δεν είναι ακριβώς αυτά. Κάπως
διαφορετικά αποφάσισαν πριν δέκα μήνες και εσείς κολλήσατε και άλλα στο άρθρο 10. Εν πάση περιπτώσει, όμως το ψηφίζουμε.
Αυτά στα οποία δεν συμφώνησαν οι εταίροι δεν ψηφίζουμε και κρατάμε τη δέσμευσή μας. Εάν οι εταίροι αποφασίσουν -όχι το Δ.Σ. του ΛΑΕΚ- να κάνουν ό,τι θέλουν, γιατί είναι δικά τους χρήματα, να κάνουν ό,τι θέλουν. Κατά τα άλλα δεν ψηφίζουμε εμείς το άρθρο 11 και το λέμε ξεκάθαρα.
Φυσικά ψηφίζουμε την άδεια μητρότητας. Απορήσατε και είπατε ότι δεν θα το ψηφίζαμε. Κύριε Σπυρόπουλε, στην Ελλάδα ζούμε και ξέρουμε ποιες πολιτικές υποστηρίζει ο καθένας, όχι στα λόγια, αλλά στα έργα και αυτό είναι σαφές.
Το άρθρο 13 δεν το ψηφίζουμε. Τα ιδιωτικά γραφεία υπάρχουν. Εάν δεν λειτουργούν διότι υπάρχουν συγκεκριμένοι λόγοι, αυτά που έχετε εδώ, το ατελές πλαίσιο δεν μπορεί να καλύψει τις αδυναμίες. Είναι και πάλι τακτοποίηση διαφόρων επί μέρους θεμάτων.
Βεβαίως δεν ψηφίζουμε και τα άρθρα 14 και 15.
Κύριε Υπουργέ, θα το ψηφίσετε όπως έχει. Καλά κάνετε, έχετε την πλειοψηφία, να το ψηφίσετε. Ξεκαθαρίζω οριστικά και αμετάκλητα ότι η Νέα Δημοκρατία έθεσε ένα πλαίσιο θεμάτων συνολικής πολιτικής, το οποίο ισχυριστήκατε ότι θα συζητήσετε με τους εταίρους και δεν το συζητήσατε. Βιαζόσαστε πάρα πολύ. Βιαζόσαστε και για το ασφαλιστικό, διατάξεις του οποίου έχετε βάλει στο παρόν νομοσχέδιο και ακόμα εκεί φυσικά δεν ξέρουμε τι θα φέρετε τελικά. 'Ενα είναι σίγουρο, ότι δεν πρόκειται περί στρατηγικής και συνολικής πολιτικής. Δεν πρόκειται να ανακάμψει η δυσάρεστη πραγματικότητα.
Υπάρχει και ένας άλλος κίνδυνος: Να αντιμετωπίσουν όλοι την υπόθεση
αυτή αφελώς, ως να επρόκειτο να φέρει κάποια αποτελέσματα, να ολιγωρήσουν, να παραπέμψουν τα πάντα στο μέλλον, να έρθουμε του χρόνου εδώ και να έχουμε την ίδια κριτική και θα την έχουμε μέχρι τον Απρίλιο, για το εθνικό σχέδιο δράσης για την απασχόληση. Εκεί θα δείτε ότι όλες οι επόμενες κριτικές θα αποκαλύψουν την αδυναμία της Ελλάδας στην παρακολούθηση των κατευθυντηρίων γραμμών.
Εμείς δεν ζητάμε θαύματα, όπως ζητούσατε εσείς ως Αντιπολίτευση. Ζητάμε λογικές πολιτικές και συγκεκριμένες. Ελάτε όμως που πολλές φορές οι λογικές πολιτικές έρχονται σε αντίθεση με το κομματικό συμφέρον και δεν μπορούμε να επεκταθούμε σε όλες τις πολιτικές, όπως πρέπει, όρα κοινοτικά προγράμματα, για τα οποία δεν πήραμε απάντηση στις ερωτήσεις που υποβάλαμε για το τι έγινε προεκλογικά.
Αν δεν απαλλαγείτε, λοιπόν, απ'αυτήν τη νοοτροπία, δεν θα προχωρήσει καμία πολιτική. Κατά τα άλλα εμείς τελούμε εν επιγνώσει του "κομματικού σας καθήκοντος" που σας οδηγεί να εκστρατεύσετε εναντίον μας, αντί να εκστρατεύσετε εναντίον της πραγματικότητας που εκφράζει αυτός ο νόμος. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): 'Εχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" για τα ογδόντα χρόνια από την ενσωμάτωση της Θράκης στην Ελλάδα, τριάντα τρεις μαθητές και έξι συνοδοί-καθηγητές από τα Δημοτικά Σχολεία Λίλης, Γοργοκυρίου και Αγίας Κυριακής Τρικάλων.
Η Βουλή τους καλωσορίζει.
(Χειροκροτήματα από όλες τις πτέρυγες)
Ο κύριος Υφυπουργός έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Κυρία Πρόεδρε, είχαμε την ευκαιρία χθες τόσο ο κύριος Υπουργός όσο και εγώ στις ομιλίες μας να αναφερθούμε αναλυτικά στα θέματα, που αγγίζει αυτό το νομοσχέδιο.
Θέλω μόνο να κάνω δυο παρατηρήσεις αυτήν τη στιγμή πολύ σύντομα. Η πρώτη είναι ότι εξακολουθεί, φαίνεται, η Νέα Δημοκρατία να μην κατανοεί τον πυρήνα του νομοσχεδίου σε σχέση με την προσδοκία δημιουργίας θέσεων απασχόλησης. Συμφωνώ με τον κ. Σπυρόπουλο, αλλά δεν θα επαναλάβω αν το νομοσχέδιο είναι υπέρ του κόσμου της εργασίας ή όχι.
Θέλω να θέσω ένα άλλο επιχείρημα. Η μείωση του χρόνου εργασίας, που
διαπερνά τη σειρά των άρθρων που συζητούνται αυτήν τη στιγμή και συγκεκριμένα το άρθρο για την κατάργηση της υπερεργασίας, το άρθρο για τις ακριβές υπερωρίες και το άρθρο για τη διευθέτηση, δίνει ή δεν δίνει τη δυνατότητα για νέες προσλήψεις στις επιχειρήσεις; Εδώ είναι η καρδιά του προβλήματος.
ΚΩΝΣΤΑΝΤΙΝΟΣ ΚΑΡΑΜΠΙΝΑΣ: Το πιστεύετε αυτό;
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Αν δεν το πίστευα, δεν θα το έλεγα, κύριε Καραμπίνα, γιατί με ξέρετε πάρα πολλά χρόνια. Ουδέποτε ισχυριστήκαμε ότι το νομοσχέδιο αυτό λύνει όλα τα ζητήματα της ανεργίας. Το αναλύσαμε και χθες. Είχαμε την ευκαιρία χθες να αναλύσουμε τις πολιτικές μας για την απασχόληση και να αναφερθούμε σ' αυτές. Αλλά είχαμε πει επίσης ότι η πολιτική αυτή πρέπει να συμπληρωθεί και με παρεμβάσεις στο εργασιακό πεδίο.
Η ερώτηση είναι σαφής. Σε τρία άρθρα, που συζητούμε αυτήν τη στιγμή, υπάρχει μείωση του χρόνου εργασίας. Αν αθροίσουμε τη μείωση αυτή, δημιουργείται ένα πολύ μεγάλο νούμερο, το οποίο θα λείψει από τις επιχειρήσεις. Ναι ή όχι; Δημιουργούνται με αυτόν τον τρόπο ή δεν δημιουργούνται θέσεις εργασίας;
Και εγώ θα έλεγα ότι πρέπει καλόπιστα τόσο εμείς, που είμαστε εδώ,
όσο και οι κοινωνικοί εταίροι να προσεγγίσουν και το άρθρο της διευθέτησης. Είναι αναγκαία η διευθέτηση σε πολλές επιχειρήσεις. Πολλοί νομίζουν ότι προσπαθούν να την κάνουν στην πράξη.
Το να δίνεις κίνητρο για μείωση του χρόνου εργασίας, για να επιτευχθούν τα σενάρια της διευθέτησης, την ώρα που λείπει η υπερεργασία, είναι σε τελική ανάλυση ένα θέμα που ευνοεί συνάμα επιχειρήσεις, αλλά και απασχόληση. Εγώ δεν θα πω για τους εργαζομένους, αλλά θα πω και για την απασχόληση. Και τα άρθρα αυτά είναι δεμένα το ένα με το άλλο. Δεν είναι λίθοι, πλίνθοι, κέραμοι ατάκτως ερριμμένοι. Είναι μια συνάρτηση, είναι μια ενιαία λογική που τα διαπνέει.
Και σε αντιστάθμισμα, έρχεται η μείωση των εργοδοτικών εισφορών. Ας ομολογήσουμε ότι μακάρι να μπορούσαμε να κάνουμε και μεγαλύτερη. Είμαστε υπέρ της άποψης της μείωσης του μη μισθολογικού κόστους εργασίας, όπως είναι αυτήν τη στιγμή σε όλη την Ευρώπη. Γι' αυτό παραπέμπουμε στη δεύτερη παράγραφο σε υπουργική απόφαση, που μας δίνει τη δυνατότητα στο μέλλον να βελτιώνουμε αυτήν την κίνηση.
Η λογική είναι ότι μειώνουμε το χρόνο εργασίας δραστικά, η επιχείρηση έχει ανάγκη για προσλήψεις και με τη μείωση του έμμεσου μη μισθολογικού κόστους εργασίας, δεν αφήνουμε να δημιουργηθεί πρόβλημα ανταγωνιστικότητας στις επιχειρήσεις, όταν κάνουν αυτές τις προσλήψεις. Τόνισα και χθες, για το μηχανισμό εφαρμογής ότι τριακόσιοι είκοσι τρεις άνθρωποι εκπαιδεύονται αυτήν τη στιγμή. Είναι νέοι επιστήμονες, προσληφθέντες με το ν. 2190, το τονίζω αυτό κάθε φορά για να μη θεωρηθεί ότι κάνουμε και προσωπική πολιτική, ακριβώς για να δέσουν και τονώσουν τους μηχανισμούς εφαρμογής.
'Αρα θα πρέπει εδώ να γίνει αντιληπτό ότι υπάρχει μια παρέμβαση
δραστική στον τομέα της στήριξης της απασχόλησης, που αποτελεί συμπλήρωμα και δεν αναιρεί όλες τις άλλες πολιτικές, οι οποίες εκδηλώνονται, προχωρούν και να είστε βέβαιοι ότι θα προχωρήσουν και μάλιστα ιδιαίτερα αποτελεσματικά.
Η δεύτερη παρατήρηση είναι ότι εκεί, που πραγματικά κοντεύω να τα χάσω, είναι η ιστορία με το ΛΑΕΚ. Υπάρχει ένα άρθρο, το οποίο αναφέρεται στις εισφορές, εργοδοτικές και εργατικές των μακροχρονίως ανέργων άνω των πενήντα πέντε και εξήντα ετών. 'Ακουσα τους εκπροσώπους της Νέας
Δημοκρατίας να λένε ότι δεν ψηφίζουν αυτό το άρθρο. Και αναρωτιέμαι γιατί. Είναι ομόφωνη η συμφωνία των κοινωνικών εταίρων. Δεν είναι απλώς απόφαση του ΛΑΕΚ.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Για το 11;
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Το άρθρο που ομιλεί για τις εισφορές, για τους μακροχρόνια ανέργους των εξήντα και πενήντα πέντε ετών ...
ΜΑΡΙΕΤΤΑ ΓΙΑΝΝΑΚΟΥ ΚΟΥΤΣΙΚΟΥ: Το 10 το ψηφίσαμε.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Το πρωί είπε ο κ. Παναγιωτόπουλος για το 10 ότι δεν θα το ψηφίσετε, αυτό που αναφέρεται στις εισφορές για τους μακροχρόνια ανέργους, όχι στην άδεια μητρότητας ...
ΜΑΡΙΕΤΤΑ ΓΙΑΝΝΑΚΟΥ ΚΟΥΤΣΙΚΟΥ: Το ψηφίσαμε και στην επιτροπή και εδώ. ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Το 10 είπαμε ότι το ψηφίζουμε. Να δούμε
τα Πρακτικά.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Το πρωί σας άκουσα να λέτε κάτι άλλο. Πρέπει να πρόκειται για παρεξήγηση, να το αρνηθήκατε. Μιλήσατε γενικά για ΛΑΕΚ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Διευκρινίστηκε, κύριε Υπουργέ. Τελείωσε το θέμα. Παρανόηση ήταν.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Μιλήσατε γενικά για ΛΑΕΚ. Αλλά εγώ θα πάω και στο τέως 11, το οποίο δημιουργεί την ίδια απορία. Υπάρχει απόφαση της διαχειριστικής επιτροπής του ΛΑΕΚ. Θέλω να θυμίσω ότι τη διαχειριστική επιτροπή του ΛΑΕΚ την έκαναν οι ίδιοι οι κοινωνικοί εταίροι, της έδωσαν τη δυνατότητα να παίρνει αποφάσεις με έξι στα εννέα, δηλαδή με ενισχυμένη πλειοψηφία. 
Υπάρχει αυτήν τη στιγμή απόφαση της διαχειριστικής επιτροπής του
Λ.Α.Ε.Κ με έξι στους εννέα, δηλαδή με ενισχυμένη πλειοψηφία. Και θέλω να τονίσω -για να μη γίνει καμία παρεξήγηση ότι είναι κομματικοί μας φίλοιότι μέσα σ'αυτούς τους έξι υπάρχουν και στελέχη της Γ.Σ.Ε.Ε, τα οποία δεν ανήκουν στην παράταξη της ΠΑ.ΣΚ.Ε.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Το ξέρουμε.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Το ξέρω ότι το ξέρετε. Και μάλιστα, εκτιμώ ότι μεταξύ αυτών κάποιοι ανήκουν και στη δική σας παράταξη.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Και αυτό το ξέρουμε.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Και ερωτώ: Υπάρχει ο λογαριασμός, υπάρχει η εξουσιοδοτική πράξη του λογαριασμού, υπάρχει απόφαση με ενισχυμένη πλειοψηφία, υπάρχουν εκατόν είκοσι δισεκατομμύρια (120.000.000.000) που λιμνάζουν, τα οποία, υποτίθεται, ότι πηγαίνουν για την καταπολέμηση της ανεργίας, υπάρχει μια γενναία απόφαση να διατεθούν οκτώ, εννιά δισεκατομμύρια από αυτά για τρία χρόνια, επί τρία δηλαδή για τρία χρόνια, για να γίνει μια συγκεκριμένη σημαντική πράξη, που θα ανακουφίσει ανθρώπους, που έχουν ανάγκη. Γιατί, λοιπόν, το καταψηφίζετε;

Εμείς δεν ισχυριστήκαμε ότι είναι δικό μας. Μιλήσαμε για το Λ.Α.Ε.Κ. Στην αρχική διατύπωση ο κύριος Υπουργός παρέπεμπε στην απόφαση του
Λ.Α.Ε.Κ. Η απόφαση υπήρξε και γι' αυτό αναδιατυπώθηκε το άρθρο.
Και ερωτώ: Η Νέα Δημοκρατία γιατί το αρνείται; Μήπως γιατί κάποιοι άνθρωποι πενήντα οκτώ (58) ετών με βαρέα και ανθυγιεινά επαγγέλματα θα πάρουν σύνταξη;
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Υπουργέ, παρακαλώ συντομεύετε.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Αν αυτό είναι το ζητούμενο, τότε λυπούμαι πάρα πολύ.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κυρία Πρόεδρε, παρακαλώ το λόγο. ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κυρία Κουτσίκου, δεν το
δικαιούσθε, εκτός αν θέλετε κατά παραχώρηση να σας δώσω ένα λεπτό μόνο

για μία σύντομη απάντηση.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Ευχαριστώ, κυρία Πρόεδρε.
Είμαστε σαφείς από την πρώτη στιγμή. Είπαμε συμφωνία κοινωνικών εταίρων. Δεν έχετε φέρει καμία συγκεκριμένη αποτίμηση για το ποιο είναι το πραγματικό κόστος αυτής της υπόθεσης.
Πράγματι, η διαχειριστική επιτροπή του Λ.Α.Ε.Κ. πήρε με έξι ψήφους τη συγκεκριμένη απόφαση και πράγματι έπρεπε όλα αυτά να τα φέρετε στο ασφαλιστικό. Και σας είπα, κύριε Υφυπουργέ...
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Γιατί το καταψηφίζετε;
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Υφυπουργέ, δεν φέρατε συγκεκριμένη αποτίμηση -και το ξέρετε καλά- και δεν υπάρχει συμφωνία των κοινωνικών εταίρων.
(Θόρυβος στην Αίθουσα από την πτέρυγα του ΠΑ.ΣΟ.Κ.)
Κύριοι συνάδελφοι, όπως θέλουμε εμείς θα ψηφίζουμε, δεν θα μας
υποβάλει κανείς πώς θα ψηφίζουμε. Ορισμένοι εδώ θέλετε να καταργήσετε τον κοινοβουλευτισμό, αλλά δεν περνάει. Πώς να το κάνουμε!
Κύριε Υφυπουργέ, σας έχω εξηγήσει γιατί το καταψηφίζουμε. Θέλουμε απόφαση των κοινωνικών εταίρων και αποτίμηση. 'Εχουμε σοβαρές απορίες, γιατί δεν το φέρνετε στο ασφαλιστικό και ξέρουμε ότι είναι θέμα επ' ανταλλαγή, για να συμφωνήσουν ορισμένοι να περάσετε το νομοσχέδιο. 
(Θόρυβος στην Αίθουσα - Κωδωνοκρουσίες)
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Παρακαλώ, κύριοι συνάδελφοι. 'Εληξε το θέμα. Δόθηκαν οι δέουσες εξηγήσεις και από τις δύο πλευρές. 
Συνεχίζουμε στον κατάλογο των εγγεγραμμένων ομιλητών. Το λόγο έχει η
κ. Φώφη Γεννηματά.
ΦΩΤΕΙΝΗ ΓΕΝΝΗΜΑΤΑ: Κυρία Πρόεδρε, κύριε Υπουργέ, κυρίες και κύριοι συνάδελφοι, οι ραγδαίες τεχνολογικές εξελίξεις και η παγκοσμιοποίηση των αγορών και των επιχειρήσεων δημιουργούν, σίγουρα, ρήγματα στο κοινωνικό και εργασιακό περιβάλλον και η ανεργία σε πολύ μεγάλο βαθμό είναι συνέπεια αυτών των εξελίξεων. Δεν έχει όμως μόνο συγκυριακό χαρακτήρα, αλλά και διαρθρωτικό.
Η νέα αυτή κατάσταση πραγμάτων δημιουργεί απαιτήσεις για νέες δεξιότητες, για νέα επαγγέλματα, για νέες εργασιακές σχέσεις ή καλύτερα, θα έλεγα, νέες ανθρώπινες σχέσεις στην εργασία. Είναι βέβαιο ότι οι χώρες που δεν θα προχωρήσουν σε προσαρμογές θα προκαλέσουν πολύ μεγαλύτερα προβλήματα ανεργίας στο μέλλον.
Το νομοσχέδιο του Υπουργείου Εργασίας και συγκεκριμένα το πρώτο
κεφάλαιο που αναφέρεται σε ρυθμίσεις για θέματα απασχόλησης, αποτελεί ένα πρώτο βήμα, μία αφετηρία διαλόγου και προβληματισμού για την αντιμετώπιση της ανεργίας, αλλά και την προστασία των εργαζομένων. Γιατί για μας είναι σαφές ότι η πιεστική διαχείριση ενός μόνο συντελεστή της παραγωγής, δηλαδή της εργασίας, για την αύξηση του περιθωρίου του κέρδους δεν οδηγεί στην ανάπτυξη.
Πιο συγκεκριμένα, η πρόβλεψη του νομοσχεδίου για τα περιφερειακά
σχέδια δράσης για την απασχόληση συνδέεται με την προσπάθεια περιορισμού της ανεργίας στις πηγές της. Η συρρίκνωση του πρωτογενούς τομέα απαιτεί επενδύσεις ακριβώς σ' αυτές τις περιοχές, ώστε να μπορέσουμε να περιορίσουμε την κινητικότητα της εργασίας, που στην πραγματικότητα είναι η κινητικότητα της ανεργίας προς τα αστικά κέντρα.
Η ανάπτυξη της επιχειρηματικότητας που διαπνέει το κεφάλαιο αυτό του νομοσχεδίου ειδικότερα προωθείται με τη μείωση των ασφαλιστικών εισφορών και τη διευθέτηση του χρόνου εργασίας. Προσφέρει το πλαίσιο και την απαραίτητη ευελιξία για την ανάπτυξη επιχειρηματικών πρωτοβουλιών ειδικά σε επιχειρήσεις της νέας τεχνολογίας.
Στο σημείο αυτό νομίζω ότι πρέπει να δούμε και την ανάπτυξη της
γυναικείας επιχειρηματικότητας ιδιαίτερα στους τομείς των κοινωνικών και προνοιακών υπηρεσιών. Είναι μια δραστηριότητα, που στην υπόλοιπη Ευρώπη διαρκώς κερδίζει έδαφος.
Ιδιαίτερα θέλω να σταθώ στην κατάργηση της υπερεργασίας και στη δραστική μείωση των υπερωριών, που αναμφίβολα θα δημιουργήσουν νέες θέσεις εργασίας. Απαιτεί όμως το μέτρο αυτό για την εφαρμογή του ελεγκτικούς μηχανισμούς, κύριε Υπουργέ, αν δεν θέλουμε να μείνει το άρθρο αυτό ανενεργό.
Το δικαίωμα συνταξιοδότησης στην κατηγορία ασφαλισμένων στα βαρέα και ανθυγιεινά, στα τριάντα πέντε χρόνια, θεωρώ ότι δεν είναι απλά κοινωνικά δίκαιο, αλλά δημιουργεί και προϋποθέσεις πρόσληψης όσων είναι σήμερα εκτός παραγωγής και ιδιαίτερα σε κλάδους χαμηλής εξειδίκευσης.
Το τρίπτυχο ανάπτυξη-ανταγωνιστικότητα-απασχόληση κατευθύνεται στον
κεντρικό στόχο, που δεν είναι άλλος από τη σταδιακή μείωση του χρόνου εργασίας, χωρίς την ταυτόχρονη μείωση των αποδοχών, γιατί πιστεύω ότι αυτό είναι το βασικό εργαλείο αντιμετώπισης της ανεργίας και δημιουργίας νέων θέσεων εργασίας.
Γνωρίζουμε πολύ καλά ότι η προσπάθεια αυτή είναι μόνο η αρχή μιας
σειράς πρωτοβουλιών, που πρέπει να νομοθετήσουμε με τόλμη, με αποφασιστικότητα, με διάλογο, με σεβασμό στο πανανθρώπινο δικαίωμα της εργασίας, αλλά κυρίως με ευθύνη απέναντι στη νέα γενιά, που κινδυνεύει να μετατρέψει το όνειρο της συμμετοχής της στην παραγωγή σε έναν εφιάλτη καθημερινής αναζήτησης.
Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο κ. Κεδίκογλου.
ΒΑΣΙΛΗΣ ΚΕΔΙΚΟΓΛΟΥ: Κυρία Πρόεδρε, πρώτον θέλω να κάνω μια παρατήρηση.
Είπα στον κύριο Υπουργό προχθές ότι υπάρχει μια -λυπάμαι για τον όροψευδής εικόνα στην έκθεση του προϋπολογισμού του 1999 και του 2000.
Η αποτίμηση και η πραγματοποίηση, σχετικά με τον αριθμό των ανέργων
του 1999 και του 2000, στη μεν έκθεση του 1999 είναι ένα νούμερο τετρακόσιες εξήντα εξίμισι χιλιάδες και το 2000, η περσινή έκθεση έλεγε τετρακόσιες πενήντα χιλιάδες. Φέτος παρουσιάζονται αυτά τα νούμερα κατά πενήντα έως εκατό χιλιάδες αυξημένα.
Και σας είπα ότι αυτό δεν είναι εικόνα και δεν τιμά ένα Υπουργείο να μην έχει στοιχειώδη Στατιστική Υπηρεσία. Αυτά δεν είναι παρωνυχίδες να μην απαντάτε και να νομίζετε ότι τα απαντήσατε.
Σας το τονίζω: Χωρίς στοιχειώδη Στατιστική Υπηρεσία τι νομοσχέδιο
φέρνετε; Το ένα θέμα είναι αυτό.
ΝΙΚΟΛΑΟΣ ΑΓΓΕΛΟΠΟΥΛΟΣ: Κατά προσέγγιση βγάζουν.
ΒΑΣΙΛΗΣ ΚΕΔΙΚΟΓΛΟΥ: Σας παρακαλώ, να μιλάτε σοβαρά.
ΝΙΚΟΛΑΟΣ ΑΓΓΕΛΟΠΟΥΛΟΣ: Εγώ σοβαρά μιλάω...
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Αγγελόπουλε, σας
παρακαλώ.
ΒΑΣΙΛΗΣ ΚΕΔΙΚΟΓΛΟΥ: Δεύτερον, στην έκθεση αναφέρονται οι εισφορές στο Ι.Κ.Α., εισφορές εργαζομένων, του κράτους κλπ.
Σας ερωτώ: Υπέρ του ταμείου, που είσθε εσείς ασφαλισμένος ως καθηγητής, στο ταμείο που είμαι εγώ, στο ΤΣΜΕΔΕ, ο γιατρός, ο άλφα, ο βήτα, υπάρχουν κοινωνικοί πόροι; Υπάρχουν. Πηγαίνετε και αγοράζετε φάρμακα και στο τιμολόγιο κάτω λέει "υπέρ του ΤΣΑΥ".
Στο Ι.Κ.Α., στους ασφαλισμένους του Ι.Κ.Α. -γιατί εσείς είσθε
σοσιαλιστική κυβέρνηση, η σύγχρονη Αριστερά- που είναι ασφαλισμένοι αυτοί που παράγουν το εισόδημα, έχουν κανέναν κοινωνικό πόρο; Απεναντίας τι έχετε; 'Εχετε χρέη σε αυτούς. Και θέλετε να λέγεσθε Κυβέρνηση προοδευτική και Κυβέρνηση σοσιαλιστική και Κυβέρνηση σύγχρονη; Για όνομα του Θεού και της Παναγίας! Και θα πληρώσετε φέτος λιγότερα έσοδα απ' ό,τι πέρυσι, από τα χρέη σας τριάκοσια τριάντα εκατομμύρια (330.000.000), όταν στους άλλους δίνετε κοινωνικούς πόρους; Είσθε Κυβέρνηση μεταπρατών ή δεν είσθε; Είσθε Κυβέρνηση χρηματιστικού κεφαλαίου ή δεν είσθε; Είσθε Κυβέρνηση κομπιναδόρων ή δεν είσθε; Αυτοί είσθε.
Παρακάτω: Εσείς έχετε τους ασφαλιστικούς οργανισμούς και μέσω αυτών προσπαθείτε να επιδιώξετε κάτι. Δεν είναι ο Ο.Γ.Α. στις υπηρεσίες σας; Υπάρχει κανείς εδώ στην Αίθουσα που πιστεύει ότι μπορεί να κτυπηθεί η ανεργία αν δεν εξειδικευτεί, αν δεν ανέβει η γεωργία; Αν δεν καταξιωθεί κοινωνικώς ο αγρότης; Αν δεν καταξιωθούν κοινωνικώς τα επαγγέλματα;

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Κάνατε κάτι για να ανεβάσετε κοινωνικώς τον εργαζόμενο, τον οξυγονοκολλητή, τον ηλεκτροκολλητή, τον υδραυλικό, τον αγρότη; Είδατε καμία διαφήμιση σε καμία τηλεόραση; Είδατε καμία οικογένεια οξυγονοκολλητή ή εργάτη κλπ. να διαφημίζεται; Τι περιμένετε; Στις τηλεοράσεις κλπ. 

βλέπετε ό,τι χειρότερο υπάρχει. Τους εισαγωγείς των κοσμημάτων, των αρωμάτων και οτιδήποτε υπάρχει. Αυτών είσθε εκπρόσωποι.
Σε ό,τι αφορά τις διευθετήσεις που κάνει το νομοσχέδιο εγώ δεν έχω αντίρρηση. Είναι σωστές. Θα συμφωνήσω μαζί σας. Το θέμα είναι από πού τα παίρνετε, ποιος πληρώνει το μάρμαρο. 'Ενας εισοδηματίας πληρώνει μία δραχμή;
'Εχετε φθάσει στο σημείο εσείς, σοσιαλιστική Κυβέρνηση, να έχετε χειρότερες θέσεις από το Σύνδεσμο Ελληνικών Βιομηχανιών. Σας λένε οι άνθρωποι: "Κύριοι, να βαρύνει το εισόδημα. Κύριοι οι εισφορές για κοινωνικές δαπάνες και ένα μέρος των ασφαλιστικών εισφορών να βαρύνουν το φόρο εισοδήματος. Εγώ, ο επιχειρηματίας, αν κερδίσω, να μου πάρετε. Με γεια σας, με χαρά σας. Αλλά με αυτά που μου βάζετε", το είπε και ο κ. 
Σπυρόπουλος, "μου αυξάνετε το κόστος εργασίας. Ποιά ανταγωνιστικότητα μου λέτε; Με πνίγετε".
Είστε, λοιπόν, εσείς σοσιαλιστική Κυβέρνηση, όταν ο Σύνδεσμος Ελληνικών Βιομηχανιών σας κάνει προοδευτικότερη πρόταση και σας λέει "κύριοι, δείτε τι γίνεται στη Δανία, τι γίνεται στην Ιρλανδία, κλπ."; Εκεί αυτά βαρύνουν το φόρο εισοδήματος.
Ελάτε, λοιπόν, και πείτε: "Εσείς που πληρώνετε φόρο εισοδήματος πάνω 
από εισόδημα ενός ύψους τόσο ποσοστό πάει υπέρ των κοινωνικών δαπανών". Απαντήστε συγκεκριμένα. Θα μειωθεί το κόστος παραγωγής; Απαντήστε συγκεκριμένα. Θα αυξηθεί η ανταγωνιστικότητα; Απαντήστε συγκεκριμένα. Ανοίγονται αγορές ή όχι; Τι μου λέτε τώρα "διευθετούμε, τρεις ώρες,

τέσσερις ώρες"; Ποιος θα πάρει έναν καινούριο εργάτη, όταν έχει μια παραγγελία περιπτωσιακή για δύο-τρεις μήνες; Ποιος θα πάρει νέους εργαζομένους;
Αυτά δεν επιτρέπονται για το ανάστημα των συναδέλφων σας, για το ανάστημα το δικό σας και των άλλων. Αλλά για όλα αυτά σας δικαιολογώ. Οι προτάσεις που λέω είναι για να βαρύνουν το φόρο εισοδήματος όλων αυτών, όπως γίνεται σε όλο τον κόσμο. Δεν είναι θέμα σοσιαλιστικών κρατών. Είναι απλή οικονομία. Αυτός που διαβάζει στοιχειωδώς στοιχεία οικονομίας, αυτά τα ξέρει, τα βλέπει.
Αυτά, όμως, κύριε Πρόεδρε, είναι πρωθυπουργικές κατευθύνσεις. Εδώ έχουμε ανεπάρκεια πρωθυπουργική. Ο άνθρωπος είναι ανεπαρκής. Τι να κάνουμε; Πέσαμε έξω. Mea culpa. Ο άνθρωπος είναι ανεπαρκής. Ο Υπουργός, αφού ο Πρωθυπουργός του λέγει "κουκιά θα πάρεις", κουκιά μοιράζει. Αλλά χρειάζεται κάποιος άλλος να του πει "όχι κουκιά, θα πάρεις και κρέας, θα πάρεις και μπον φιλέ και από εκείνο θα μοιράσεις". Αυτό, όμως, είναι δουλειά του Πρωθυπουργού. Ο Πρωθυπουργός είναι ανεπαρκής. Η χώρα έχει πρόβλημα πρωθυπουργού, έχει πρόβλημα πρωθυπουργικής ανεπάρκειας. Δεν λειτουργεί ούτε ο Πρωθυπουργός ούτε βεβαίως λειτουργεί το Υπουργικό Συμβούλιο. Πάνε εκεί, ακούν τι λέει ο Πρωθυπουργός και λένε "ναι".
Με αυτήν, λοιπόν, την κατάσταση -για να κλείσω, κύριε Πρόεδρε- για
ό,τι μεν λέει το νομοσχέδιό σας, προς τα πού τα κατευθύνει, δεν έχω αντίρρηση να σας πω ότι κάνετε την καλύτερη μοιρασιά. Από πού τα παίρνετε, όμως; Το από πού τα παίρνετε, όμως, δεν είναι δική σας ευθύνη αλλά του Πρωθυπουργού. Tα παίρνετε από τον κοσμάκη. Κάνετε ανακατανομή της φτώχειας. Τη φτώχεια την οδηγείτε στην εξαθλίωση και μοιράζετε εξαθλίωση. Η εξαθλίωση, όμως, δεν είναι σύμμαχός σας. Είναι εχθρός. Δυστυχώς, η εξαθλίωση δεν είναι σύμμαχος της δημοκρατίας. Είναι εχθρός της δημοκρατίας. Λάβετε τα μέτρα σας.
Επιτέλους πείτε του: "Κύριε Πρωθυπουργέ, είστε ανεπαρκής". Να συνέλθει η Κοινοβουλευτική Ομάδα και να κοιτάξει να τακτοποιήσει τα θέματα. Με αυτόν δεν περπατάει η χώρα. Πρόκειται περί συμφοράς. Πρέπει να το καταλάβουμε αυτό. Mea culpa, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Η κα Ξηροτύρη έχει το λόγο. ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Παίρνω το λόγο για να σταθώ
περισσότερο στα πρώτα άρθρα του νομοσχεδίου, όπου φαίνεται να προσπαθούν με κάποια όργανα -τα οποία βέβαια δεν έχουν ουσιαστικές παρεμβάσεις στο σχεδιασμό και στην ανάπτυξη της χώρας- μέσα από τη διαδικασία του προγραμματισμού των δράσεων και το έργο από το Γ' Κοινοτικό Πλαίσιο Στήριξης, να ελέγξουν την κατάσταση, ούτως ώστε να κατανεμηθούν σωστότερα οι δράσεις αυτές για να λυθεί το πρόβλημα της απασχόλησης.
Ξέρετε πάρα πολύ καλά ότι με το Β' Κοινοτικό Πλαίσιο Στήριξης, όχι μόνο δεν δημιουργήθηκαν οι θέσεις εργασίας, τις οποίες τα εισαγωγικά σημειώματα του κοινοτικού αυτού πλαισίου έλεγαν ότι θα τις εξασφαλίσουν, αλλά τουλάχιστον για την περιοχή τη δική μου, την περιοχή της Θεσσαλονίκης η ανεργία καλπάζει, συνεχίζει ακόμα να ανεβαίνει και έχει φθάσει στο 13%. Στους νέους και στις γυναίκες υπερβαίνει το 33% και ακόμη οι υπεύθυνοι στην περιφέρεια προσπαθούν να τεκμηριώσουν, να διερευνήσουν, γιατί τα δώδεκα τρισεκατομμύρια (12.000.000.000.000) που διατέθηκαν την άλλη φορά δεν ήταν, για μας τουλάχιστον, η μαύρη τρύπα, που όχι μόνο δεν δημιούργησε απασχόληση, αλλά και κατάπιε αυτά τα χρήματα και άφησε την ανεργία να ανεβαίνει.
Το πρόβλημα είναι ότι με αυτό το νομοσχέδιο, τα τριάντα τρία δισεκατομμύρια για τη δική μου περιοχή, κάποια άλλα αλλού, θα μπορέσετε να τα αξιοποιήσετε προς αυτήν την κατεύθυνση; Αυτοί οι μηχανισμοί που προτείνετε με τα πρώτα σας άρθρα, θα μπορέσουν να συμβάλουν προς αυτήν
την κατεύθυνση; Δεν θα μπορέσουν, κύριε Υπουργέ. Τα είπαμε αυτά πάρα πολύ καλά κατά το νομοσχέδιο για τη διαχείριση του Γ' Κοινοτικού Πλαισίου Στήριξης.
Βάζετε εδώ δύο κρατικούς σας υπαλλήλους να παρακολουθούν τα περιφερειακά συμβούλια. Ποια περιφερειακά συμβούλια; Αυτά τα οποία ο καινούριος νόμος έχει καταργήσει; Ούτε στις επιτροπές παρακολούθησης βάζετε άνθρωπο, ούτε καν στις διαχειριστικές αρχές των περιφερειακών προγραμμάτων, όταν βέβαια και αυτές οι αρχές και η επιτροπή παρακολούθησης και οι περιφερειακές διαχειριστικές αρχές δεν αποφασίζουν, αλλά εφαρμόζονται οι προτάσεις τους, εφόσον συμφωνούν με την πρόταση του Γενικού Διευθυντή ή του Υπουργού Εθνικής Οικονομίας. Επομένως πρέπει να πάρετε τα μέτρα σας.
Με το νομοσχέδιο αυτό, το μόνο που κάνετε με τα άρθρα 4 και 5 είναι
να φορτώσετε και άλλα βάρη στους ήδη εργαζόμενους, με πρόσχημα ότι έτσι θα κάνετε ένα νομοσχέδιο, που αφορά τους ανέργους. Για τους ανέργους θα μπορούσατε να κάνετε αυτό το οποίο σας είπα πριν, να δείτε τι σας φταίει και πώς πρέπει να λειτουργήσουν τα όργανα του δημοκρατικού προγραμματισμού, ούτως ώστε να δημιουργήσουν πραγματικά θέσεις απασχόλησης και να μη δημιουργούν και άλλη συσσώρευση κεφαλαίου σε αυτούς, οι οποίοι ευνοούνται από τις ρυθμίσεις και τις κεντρικές αποφάσεις που παίρνονται, κατά τη διαδικασία της ένταξης των προγραμμάτων, αλλά και της διαχείρισης και της μεταφοράς πόρων και από τα περιφερειακά προγράμματα και από προοδευτικές δράσεις, σε δράσεις οι οποίες αφορούν τα μεγάλα συμφέροντα.
'Ετσι, τουλάχιστον για τα άρθρα 4 και 5, εμείς δεν λαϊκίζουμε και σας έχουμε θέσει τις θέσεις μας με πάρα πολύ τεκμηριωμένο τρόπο. Εσείς λαϊκίζετε και μάλιστα ο ίδιος ο Πρωθυπουργός, ο οποίος προκειμένου να δείξει την αποφασιστικότητά του, τόνισε ότι αυτό το νομοσχέδιο αφορά τους άνεργους και όχι τους βολεμένους.
Σας ερωτώ, κύριε Υπουργέ, ποιοι είναι οι βολεμένοι; Οι εργαζόμενοι με το κατώτατο μεροκάματο στον ιδιωτικό τομέα σήμερα, χωρίς συνθήκες στοιχειώδους ασφάλειας και υγιεινής; Μήπως είναι οι εργαζόμενοι του δημόσιου τομέα, τους οποίους κατηγορείτε συνεχώς, μέχρι να τους αποκεφαλίσετε στο τέλος με 2% αύξηση με την εισοδηματική πολιτική της λιτότητας; 'Η μήπως είναι οι τόσοι απόφοιτοι, οι ικανοί των πανεπιστημίων μας, οι οποίοι αυτήν τη στιγμή κατά το 35% εργάζονται σε άλλες εργασίες απ' αυτό που σπούδασαν;
Δεν είναι, λοιπόν, ότι αυτό το νομοσχέδιο έρχεται να διορθώσει τα
θέματα και να δημιουργήσει θέσεις απασχόλησης. Αλλού πρέπει να ψάξετε τις ευθύνες. Να συνεργαστείτε και να φέρετε νομοσχέδια με τα άλλα Υπουργεία, ούτως ώστε, επιτέλους, αυτό τουλάχιστον το Γ' Κοινοτικό Πλαίσιο Στήριξης, το οποίο χρησιμοποιείται, ως αυτό το εργαλείο που θα λύσει όλα τα προβλήματα, να λύσει ένα μέρος από το πρόβλημα της ανεργίας.
Με αυτό το νομοσχέδιο, δεν αντιμετωπίζεται τίποτα και θα πάρω την
απάντηση μετά την εφαρμογή του, κύριε Υπουργέ, που είχα πάρει στην επίκαιρη ερώτησή μου, για τα θέματα της ανεργίας στη Θεσσαλονίκη, ότι ευνοήθηκε η Θεσσαλονίκη, με την πολιτιστική πρωτεύουσα, με κάποιες δράσεις, οι οποίες καμία σχέση δεν είχαν με την απασχόληση των εργαζομένων.
ΠΡΟΕΔΡΕΥΩΝ (Κωνσταντίνος Βρεττός): Ο κύριος Υπουργός έχει το λόγο. ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων):

Θα ήθελα να κάνω μία σύντομη παρέμβαση για τα θέματα που έθιξε ο κ. Κεδίκογλου. Εγώ προσωπικά αδυνατώ να παρακολουθήσω τον κ. Κεδίκογλου
στους χαρακτηρισμούς που δίνει. Καταλαβαίνω την πικρία του, θέλω όμως να
πω τα εξής.
Πρώτον, τα όσα είπε για έναν πρωθυπουργό, που πριν από λίγους μήνες

εξελέγη για δεύτερη φορά από τον ελληνικό λαό, αποτελούν ύβρη κατά του τμήματος εκείνου του ελληνικού λαού, που τον ψήφισε και κατά ολοκλήρου του ελληνικού λαού, που τον έχει Πρωθυπουργό.
Είναι ένας πρωθυπουργός, που έδωσε στην Ελλάδα τα τελευταία χρόνια μια καινούρια δυναμική, τιμάται διεθνώς σε ένα εξαιρετικό επίπεδο, που έχει μια αναγνώριση ευρύτερη και δεν τιμά τον κ. Κεδίκογλου, ο οποίος βγήκε και εξελέγη κάτω από το κόμμα του ΠΑΣΟΚ, να εκφράζεται με αυτόν τον τρόπο. Ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Ο κ. Καραμπίνας έχει το λόγο. ΚΩΝΣΤΑΝΤΙΝΟΣ ΚΑΡΑΜΠΙΝΑΣ: Κύριε Πρόεδρε, εκείνο που θα έπρεπε να

είχαμε κάνει εδώ και τρεις μέρες είναι να σας έχουμε χαιρετίσει, κύριοι. Να σας έχουμε χαιρετίσει και να μη μένουμε εδώ μέσα, να νομιμοποιούμε τον εμπαιγμό, που κάνετε στους πεντακόσιους σαράντα δύο χιλιάδες ανέργους και εν όψει Χριστουγέννων, όπου δεν θα έχουν να φάνε. Αν νομίζετε ότι θα λύσετε το πρόβλημα της ανεργίας και της απασχόλησης με αυτόν το
λογιστικό, προτεινόμενο τρόπο, πιστεύω ότι περίσσεψε και το θράσος να υποτιμάτε και τη νοημοσύνη όλων μας εδώ μέσα, ότι λύνετε το μεγάλο πρόβλημα της απασχόλησης και της ανεργίας με τις μικροπαρεμβάσεις στο ωράριο.
Θα έπρεπε να σας περιποιεί τιμή η παρουσία όλων μας εδώ και η καλή
διάθεση, που έχουμε επιδείξει. Εν πάση περιπτώσει, αν δεν θέλετε να επιλέξετε αυτό το σκέλος, ότι δηλαδή μας τιμάτε με τις θέσεις που εκφράζετε εδώ για όλα αυτά τα θέματα και πιστεύετε ότι με τη μείωση των ωρών ή με την κατάργηση της υπερεργασίας θα δώσετε λύση στο πρόβλημα της ανεργίας, είσθε έκθετοι απέναντι στο λαό αυτήν τη στιγμή. Διότι ισχυρίζεσθε ότι με μία ελάσσονα πρόταση μπορείτε να βοηθήσετε στο

πρόβλημα της ανεργίας και δεν φέρνετε το τριανταπεντάωρο, να δώσετε οριστική λύση σ' αυτό το πρόβλημα.
Μη μας πείτε, κύριε Υπουργέ, ότι δεν φέρνετε το τριανταπεντάωρο γιατί δεν το θέλουν οι κοινωνικοί εταίροι. Διότι τους κοινωνικούς εταίρους μέχρι σήμερα τους αγνοήσατε. Φέρτε, λοιπόν, το τριανταπεντάωρο, για να δώσετε λύση στο όλο πρόβλημα.
Επίσης μη μας πείτε να προτείνουμε τη δική μας θέση. Διότι εμείς
έχουμε πολύ διαφορετική θέση και είναι πολύ συγκεκριμένη. Με μικροπαρεμβάσεις αυτής της μορφής "δουλεύετε", τον κόσμο και δεν κάνετε τίποτε άλλο. Οι δικές μας θέσεις είναι μέσα από την ανάπτυξη. Γιατί θα ρωτήσω και θα ήθελα να μου απαντήσετε στο εξής. Πάω εγώ αύριο στην 'Αρτα -και οι άλλοι συνάδελφοι στις περιοχές τους- που υπάρχει 33% ανεργία και θα τους πω "ξέρετε, η Κυβέρνηση με το νομοσχέδιο που έφερε και που συμμετείχα και εγώ σε όλη τη διαδικασία, σας έλυσε το πρόβλημα της εργασίας".
Πέστε μου, κύριε Υπουργέ, μειώσατε το κόστος παραγωγής των αγροτικών προϊόντων; Ενισχύσατε τη γεωργία, για να παραμείνει αυτός ο κόσμος εκεί; Μειώσατε τη φορολόγηση στις επιχειρήσεις, που κλείνουν από το υπέρμετρο βάρος η μία μετά την άλλη; Τι θα πω στους εκατόν πενήντα χιλιάδες πτυχιούχους; 'Οτι βρήκαν εργασία;
Εν πάση περιπτώσει, εμείς έχουμε πολύ συγκεκριμένες πολιτικές, για να αντιμετωπίσουμε όλο αυτό το μεγάλο πρόβλημα. 'Ομως η ευθύνη αυτήν τη στιγμή είναι δική σας.
Τίθεται επίσης και ένα άλλο θέμα. Κατά πόσο εσείς, το Υπουργείο
Εργασίας, η Κυβέρνηση, είσθε εναρμονισμένοι με το πνεύμα που η Ευρωπαϊκή Επιτροπή έχει υιοθετήσει και με τους στόχους που η επιτροπή για τη νέα ατζέντα περί απασχόλησης έχει υιοθετήσει;
Λέει, λοιπόν, η Ευρωπαϊκή Επιτροπή: Στρατηγικός στόχος της νέας
ατζέντας κοινωνικής πολιτικής, που τοποθέτησε η Ευρωπαϊκή Επιτροπή, είναι να γίνει η Ευρώπη ανταγωνιστικότερη και δυναμικότερη, με βάση τη γνώση, για να διατηρήσει την οικονομική ανάπτυξη με περισσότερες και καλύτερες θέσεις εργασίας.
Μέσα από ποιο πνεύμα η Ευρωπαϊκή Επιτροπή επιδιώκει να επιτύχει τους παραπάνω στόχους, κυρίες και κύριοι συνάδελφοι; Φυσικά μέσα από το διάλογο των κοινωνικών εταίρων, στους οποίους και κάνει έκκληση να συνεργαστούν πιο συστηματικά στη στρατηγική για την απασχόληση, να αναπτύξουν διάλογο και να κάνουν διαπραγματεύσεις σε όλα σχεδόν τα επίπεδα κυρίως όσον αφορά τη διά βίου μάθηση με σκοπό την ενίσχυση της απασχόλησης.
Εσείς, σύμφωνα με αυτά που περιλαμβάνετε στο νομοσχέδιο, έχετε καμιά σχέση με όλα αυτά; Τους κοινωνικούς εταίρους τους αγνοήσατε παντελώς. Εξω είναι οι εργαζόμενοι και απεργούν. Οι εργοδότες σε σχέση με το νομοσχέδιο ισχυρίζονται ότι τους δημιουργεί προβλήματα στη λειτουργία των επιχειρήσεών τους, ότι αυξάνει το κόστος παραγωγής. Η ΟΚΕ καταθέτει τις προτάσεις της και αντιτίθεται σ' αυτό το νομοσχέδιο και με λίγα λόγια λέει ότι δεν προσφέρει τίποτα. Απλώς διαταράσσει και το εργασιακό κλίμα. Είσαστε λοιπόν σε ρήξη με όλους.
Εκείνο που μπορώ να πω είναι ότι αυτό το νομοσχέδιο αποπνέει μια καθεστωτική αντίληψη και ενισχύει τον κρατισμό σε όλο του το μεγαλείο και εξυπηρετεί μόνο το κομματικό συμφέρον και τίποτε άλλο.

Κύριε Υπουργέ, κακώς εμμένετε. Το καλύτερο που έχετε να κάνετε είναι να αποσύρετε το νομοσχέδιο και να φέρετε ένα άλλο, που πράγματι θα συμβάλει έτσι ώστε το μεγάλο πρόβλημα της απασχόλησης και της ανεργίας που απασχολεί τον τόπο και το λαό μας να βρει τη λύση του. Ευχαριστώ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Το λόγο έχει ο κ. Νικόλαος
Αγγελόπουλος.
ΝΙΚΟΛΑΟΣ ΑΓΓΕΛΟΠΟΥΛΟΣ: Κύριε Πρόεδρε, κυρίες και κύριοι συνάδελφοι,
πριν αναφερθώ στα άρθρα τα οποία συζητούμε, ήθελα να κάνω δυο παρατηρήσεις στις επισημάνσεις που έκανε ο κύριος Υπουργός.
Κύριε Υπουργέ, ο ΛΑΕΚ είναι λογαριασμός κοινωνικής αλληλεγγύης και
στηρίζεται σε πόρους των κοινωνικών εταίρων.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Λέγεται Λογαριασμός για την Απασχόληση και την Επαγγελματική Κατάρτιση. 
ΝΙΚΟΛΑΟΣ ΑΓΓΕΛΟΠΟΥΛΟΣ: Ακριβώς. Αν δείτε μέσα στους σκοπούς του
είναι η κοινωνική αλληλεγγύη και η προώθηση της απασχόλησης και της επαγγελματικής κατάρτισης. Δεν είναι μέσο άσκησης κοινωνικής πολιτικής για τις εκάστοτε κυβερνήσεις. Και είναι πραγματικά ενθαρρυντικό ότι στις κάποιες θετικές ρυθμίσεις, οι οποίες αναφέρονται στο νομοσχέδιο, οι κοινωνικοί εταίροι έχουν προηγηθεί, προηγούνται της Κυβέρνησης. Δεν πρέπει όμως να μας διαφεύγει το γεγονός ότι ο κοινωνικός ρόλος του 
κράτους δεν ασκείται από τους κοινωνικούς εταίρους, αλλά από την εκάστοτε κυβέρνηση.
Μια δεύτερη παρατήρηση είναι στο αναφερόμενο έλλειμμα του ΙΚΑ. Είπατε ότι η Κυβέρνηση σας γνωστοποίησε χθες και με τη σειρά σας το γνωστοποιείτε σε μας ότι αναγνωρίζει ότι χρωστάει στο ΙΚΑ 1,3 τρισεκατομμύρια δραχμές. Χάρη μας κάνει η κυβέρνηση με την αναγνώριση αυτή; Μπορούσε να μην αναγνωρίσει ότι πράγματι χρωστάει στο ΙΚΑ αυτά τα λεφτά, που ενδεχόμενα είναι ακόμα περισσότερα; Μόνο δεν μας είπατε, πότε θα πληρώσει αυτά τα χρήματα η Κυβέρνηση, γιατί στον προϋπολογισμό, που θα συζητήσουμε σε λίγες μέρες, δεν υπάρχει καμία σχετική πρόβλεψη, τουλάχιστον για το 2001.
Σχετικά με τις αναφορές περί λαϊκισμού, ψευδεπίγραφου ή μη, που
έγιναν από τον Κοινοβουλευτικό Εκπρόσωπο του ΠΑΣΟΚ, πιστεύω ότι αυτές οι αναφορές έχουν άλλους αποδέκτες και κύρια εκείνους που τους χαρακτηρίζει η ασυνέπεια λόγων και έργων, ανάλογα με τη θέση την οποία κατέχουν κάθε φορά. Μπροστά ή πίσω από τον "μπερτέ", όπως συνηθίζει να λέει ο λαός μας. 
Ακούστηκε κατά κόρον ότι οι ρυθμίσεις που γίνονται με το νομοσχέδιο
είναι υπέρ του κόσμου της εργασίας και ότι επιχειρείται μείωση του χρόνου εργασίας. Και αναρωτιέται κανείς: Ο χώρος της εργασίας, οι εργαζόμενοι διανοητικώς καθυστερημένοι είναι και έπειτα από τόσο διάλογο, που έγινε για τόσους μήνες, δεν μπορούν να καταλάβουν το συμφέρον τους;
'Οπως επίσης και η άλλη πλευρά των εργοδοτών. Είπαμε και στην
επιτροπή ότι με το νομοσχέδιο αυτό δε συμφωνούν ούτε οι εργαζόμενοι ούτε οι εργοδότες. Είχαμε ασυμφωνία των μελών της Κυβέρνησης μεταξύ τους, απεπέμφθη ο κ. Πάγκαλος από την Κυβέρνηση ακριβώς γι'αυτό το λόγο, διαφωνούν κορυφαία κομματικά στελέχη του ΠΑ.ΣΟ.Κ., διαφωνούν οι συνδικαλιστές του ΠΑ.ΣΟ.Κ.. Γνωρίζουμε ότι έγιναν παρεμβάσεις από Βουλευτές του ΠΑ.ΣΟ.Κ. προς την κατεύθυνση βελτίωσης του νομοσχεδίου, το οποίο εξακολουθεί να μη λειτουργεί προς την κατεύθυνση αύξησης της απασχόλησης και καταπολέμησης της ανεργίας.
Εάν παρακάμψουμε τις ρυθμίσεις, που αναφέρονται στα θέματα τα συνταξιοδοτικά, τα ασφαλιστικά, ρυθμίσεις που γίνονται μέσω του ΛΑΕΚ, μέσω των κοινωνικών εταίρων, πέστε μου μία άλλη διάταξη, η οποία προωθεί την απασχόληση, καταπολεμά την ανεργία, δημιουργεί θέσεις εργασίας, μειώνει, αν θέλετε, αυτό το μεγάλο κοινωνικό πρόβλημα.
Με τη διευθέτηση του χρόνου εργασίας είναι σαφές ότι αυξάνεται το κόστος απασχόλησης ανά μονάδα προϊόντος. Μειώνεται η ανταγωνιστικότητα των ελληνικών προϊόντων. Είναι δύο στοιχεία, τα οποία επιδρούν αρνητικά στο θέμα της απασχόλησης. Η αγορά εργασίας θα επιδεινωθεί, γιατί καταργούνται ορισμένες ευελιξίες, τις οποίες είχαν συνηθίσει μέχρι σήμερα και οι εργαζόμενοι και οι εργοδότες. Τα αποτελέσματα θα είναι μηδενικά ή και πολλές φορές αρνητικά τελείως.
Πρόταση -γιατί είπατε ότι δεν υπάρχουν προτάσεις- μείωση του συμβατικού χρόνου απασχόλησης -ας αφήσουμε τα άλλα για υπερεργασίες,
υπερωρίες κλπ.- με πριμοδότηση των επιχειρήσεων, που αποδέχονται τη ρύθμιση μέσω των συντελεστών φορολογίας.
Η Ιρλανδία είχε αυτά τα θαυμαστά ποσοστά ανάπτυξης 7,5%, θεαματική μείωση της ανεργίας, γιατί η φορολόγηση των επιχειρήσεων είναι στο 1/3 απ'ό,τι είναι η δική μας. Με συντελεστές φορολόγησης που θα μειωθούν μετά από δύο χρόνια στο 40% φιλοδοξείτε να τονώσετε την ανταγωνιστικότητα των ελληνικών επιχειρήσεων; Και από την άλλη μεριά μείωση του μη μισθοδοτικού κόστους, μείωση των εργοδοτικών εισφορών. Ξέρετε πόσο πληρώνει ένας εργαζόμενος στα τριάντα πέντε χρόνια εργασίας για να πάρει σύνταξη; Σαράντα τέσσερα εκατομμύρια διακόσιες ογδόντα χιλιάδες
(44.280.000) δραχμές σε σταθερές τιμές. Και θα έρθετε μετά από λίγους μήνες να μας πείτε ότι τα ασφαλιστικά ταμεία έχουν χρεοκοπήσει και δεν φθάνουν τα λεφτά για να πάρουν οι εργαζόμενοι τις συντάξεις τους.
Αύξηση των απολύσεων. Με απολύσεις δεν αυξάνεται η απασχόληση ούτε μειώνεται η ανεργία. Ενίσχυση της μερικής απασχόλησης. Τονώνετε τη μερική απασχόληση. Μην ξεχνάτε, κύριε Υπουργέ, ότι οι μερικώς απασχολούμενοι είναι πρώτα απ'όλα μερικώς άνεργοι. Και μην ξεχνάτε τι συμβαίνει στην αγορά εργασίας. Γι'αυτό σας είπα ότι είναι πολύ καλή η θεωρητική προσέγγιση, που κάνετε του θέματος, αλλά από την άλλη μεριά δε γνωρίζετε στην πράξη τι συμβαίνει στην αγορά εργασίας.
Για να κλείσω με το νομοσχέδιο, το οποίο καταθέτετε και θα ψηφίσετε
στη Βουλή κατοχυρώνετε νομοθετικά το καθεστώς ασυδοσίας, το οποίο κυριαρχεί σήμερα στην αγορά εργασίας. Σας είπα και στην επιτροπή, ελάτε μαζί μου να πάμε μια βόλτα να δείτε τι γίνεται στην αγορά εργασίας και να είσθε βέβαιος ότι την άλλη μέρα το πρωί θα αλλάξετε γνώμη. Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Κυρίες και κύριοι συνάδελφοι, έχω την τιμή να ανακοινώσω προς το Σώμα ότι οι Υπουργοί Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών, Ανάπτυξης, Εθνικής 'Αμυνας, Εθνικής Παιδείας και Θρησκευμάτων, Δημόσιας Τάξης, Μεταφορών και Επικοινωνιών, Δικαιοσύνης, Εμπορικής Ναυτιλίας, Εργασίας και Κοινωνικών Ασφαλίσεων, Πολιτισμού, Εξωτερικών και Υγείας και Πρόνοιας κατέθεσαν σχέδιο νόμου: "Είσοδος και παραμονή αλλοδαπών στην ελληνική επικράτεια. Κτήση της ελληνικής ιθαγένειας με πολιτογράφηση." 
Είναι σημαντικό το θέμα γι'αυτό και συμμετέχουν πολλά Υπουργεία ως
συναρμόδια. Παραπέμπεται στην αρμόδια Διαρκή Επιτροπή.
Ο κ. Πιπεργιάς έχει το λόγο. Απών.
Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε.
Κύριοι Βουλευτές, το νομοσχέδιο αυτό είναι ένα μέρος της γενικότερης επίθεσης, που έχει εξαπολύσει σήμερα η Κυβέρνηση απέναντι στους εργαζόμενους. Αν το συνδυάσουμε με τις άλλες δρομολογήσεις που έχουν γίνει στο ασφαλιστικό, αν το συνδυάσουμε με την εισοδηματική πολιτική του 2,2%, με το νέο φορολογικό σύστημα, που απαλλάσσει τα ανώτατα εισοδήματα πάνω από δεκαεπτά εκατομμύρια (17.000.000) κατά 5% ετησίως, που με αυτά μαζί με τις ανώνυμες εταιρείες μαζεύονται εκατόν τριάντα πέντε δισεκατομμύρια (135.000.000.000) ετησίως, που θα τους απαλλάσσει, αλλά και με τη νέα επίθεση που γίνεται σ'αυτό εδώ το νομοσχέδιο, το οποίο είναι καταλύτης για τις εργασιακές σχέσεις του οκταώρου που κατακτήθηκαν από τον περασμένο αιώνα, στην παγκόσμια εργατική τάξη και που οι 'Ελληνες με θυσίες και αίμα κατέκτησαν προπολεμικά, θα πρέπει να δούμε ότι αυτό το νομοσχέδιο και αυτή η πολιτική δεν πάει άλλο.
Μας είπε ο Κοινοβουλευτικός Εκπρόσωπος ο κ. Σπυρόπουλος ότι το ΠΑΣΟΚ είναι υπέρ των εργαζομένων μ'αυτό το νομοσχέδιο και ότι όλοι οι άλλοι που αντιδρούν είναι ενάντια. Μα, κύριε Σπυρόπουλε, η ηγεσία της ΓΣΕΕ, που αποτελείται από μέλη της Κεντρικής Επιτροπής του ΠΑΣΟΚ, πριν από λίγο επισκέφθηκε τα γραφεία μας και ζήτησε να συνδράμουμε στην απόσυρση του νομοσχεδίου. Μιλάμε για δικά σας κορυφαία συνδικαλιστικά στελέχη. Κι έρχεστε τώρα να διαστρεβλώσετε και να πείτε το άσπρο μαύρο, ότι δηλαδή
το ΚΚΕ είναι αντίθετο με τα συμφέροντα των εργαζομένων;
Εδώ, κύριε Πρόεδρε, θα πρέπει να δούμε ότι υπάρχει θα έλεγα πολιτικό θράσος σ'αυτές τις περιπτώσεις και δεν μπορεί να λέγονται τέτοια πράγματα και πολύ περισσότερο μέσα στη Βουλή, όταν είμαστε παρόντες. Από πίσω μας λέγονται πολλά, αλλά τουλάχιστον εδώ θα πρέπει να ομολογείται η αλήθεια.
Τι γίνεται μ'αυτό το νομοσχέδιο, κύριοι Βουλευτές; Με το οκτάωρο που καταργείται και που γενικεύει τη μερική απασχόληση και που ακούω και πολλοί από τη Νέα Δημοκρατία να αναφέρονται στην Ολλανδία κλπ.; Εκεί το 35% του εργατικού δυναμικού είναι με μερική απασχόληση. Δουλεύουν οι άνθρωποι τρεις και τέσσερις ώρες την ημέρα. 'Εχουν διαγραφεί από τους άνεργους. Επομένως έχει λυθεί εκεί το πρόβλημα της φτώχειας; Και εν πάση περιπτώσει ξέρετε ότι οι Ολλανδοί σήμερα βλέποντας ότι απέτυχε αυτό το σύστημα προσπαθούν να καταργήσουν τη μερική και να περάσουν στην πλήρη απασχόληση;
Πέρα απ'αυτά βάζετε τα ιδιωτικά γραφεία, κύριε Υπουργέ. Ξέρετε τι γίνεται στο λιμάνι με τη μαύρη εργασία, με τα ιδιωτικά γραφεία; Αυτό θα συμβεί και σε ολόκληρη την Ελλάδα. Εκεί θα πρέπει να πληρώνει ο άλλος για να του βρει ο ιδιώτης, το ιδιωτικό γραφείο δουλειά και θα δίνει μια θέση που τυχόν θα υπάρχει σ'εκείνον, ο οποίος θα δίνει τα περισσότερα. 
Λύνεται, λοιπόν, το πρόβλημα έτσι; Αντί να ενισχύσετε τα γραφεία
εργασίας, τους επιθεωρητές εργασίας, που ψηφίστηκε σαν νομοσχέδιο και δεν τους έχετε ακόμα, δεν έχετε υλοποιήσει αυτήν την απόφασή σας, αντί να δείτε την τρομοκρατία που υπάρχει μέσα στους χώρους δουλειάς, αντί να δείτε τα νομοσχέδια που περνάτε -τρομοκρατικά, φασιστικά νομοσχέδια θα έλεγα- όσον αφορά και στους δημόσιους υπαλλήλους ακόμη για τους οποίους έχετε ορισμένες διατάξεις, αντί να τα καταργήσετε και να εισάγετε τη δημοκρατία στους χώρους δουλειάς, μας λέτε για ιδιωτικά γραφεία.
Λέτε ακόμα, κύριε Υπουργέ, ότι από είκοσι μέχρι διακόσιους εργαζόμενους έχει δικαίωμα να απολύει τέσσερις το μήνα. Αυτό το ανώτατο όριο που ήταν για τους διακόσιους, δηλαδή να απολύει 2% το μήνα, το γενικεύετε μέχρι τους είκοσι. Κι εγώ σας λέω: Αυτός που έχει είκοσι, είκοσι πέντε, θα απολύει τέσσερις το μήνα, δηλαδή μέσα σε τρεις-τέσσερις μήνες θα τους έχει διώξει όλους; 'Η ελπίζετε ότι με τη μερική απασχόληση ή με τις υπερωρίες των εκατόν τριάντα οκτώ ωρών, που λέτε και που είπε και ο κύριος Υπουργός αυξάνετε τη ζήτηση της εργασίας; 'Οταν έχει εκατόν τριάντα οκτώ ώρες δικαίωμα ο εργοδότης να κρατήσει τον εργαζόμενο χωρίς να τον πληρώνει υπερωρία, θα έχει ανάγκη να απασχολήσει κάποιον άλλον για να πάρει μετά την αποζημίωση από κει και πέρα των ωρών εργασίας;
Είναι θέματα αυτά με τα οποία θέλετε να πείσετε την ελληνική κοινωνία ότι βοηθάτε τους εργαζόμενους;
Εν πάση περιπτώσει, δεν μπορεί να επικαλείται κάθε φορά η Κυβέρνηση
τις εκλογές και να ξεπλένει όλα τα ανομήματά της σαν να είναι η κολυμβήθρα του Σιλωάμ. Εδώ παίρνονται αποφάσεις οι οποίες κτυπάνε κατά μέτωπο τους εργαζόμενους, τους ωθούν σε ακόμη μεγαλύτερη εξαθλίωση. Την απάντηση την πήρατε σήμερα. Την πήρατε, κύριε Σπυρόπουλε, από τους ίδιους τους δικούς σας εργαζόμενους επικεφαλής του συνδικαλιστικού κινήματος. Φυσικά και αυτοί αναγκάστηκαν πιστεύω, κάτω από την οργή των εργαζομένων να πάρουν αυτήν τη θέση.
Αποσύρετε το νομοσχέδιο αυτό, κύριε Υπουργέ. Δεν πρέπει να περάσει. Θα συνδέσετε το όνομά σας με μια γενικευμένη επίθεση και με ένα ιστορικό γεγονός ότι καταργείτε εσείς το οκτάωρο στην Ελλάδα. Δεν σας ενδιαφέρει ίσως σαν πολιτική καριέρα, γιατί είσαστε εξωκοινοβουλευτικός.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Κυρίες και κύριοι συνάδελφοι,
έχει ολοκληρωθεί το στάδιο των πρωτολογιών. Θέλει κάποιος να δευτερολογήσει;
ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, παρακαλώ, το λόγο.
ΠΡΟΕΔΡΕΥΩΝ (Κωνσταντίνος Βρεττός): Ο κ. Κεδίκογλου έχει το λόγο. ΒΑΣΙΛΗΣ ΚΕΔΙΚΟΓΛΟΥ: Θα πω δυο λέξεις για το ΛΑΕΚ, κύριε Πρόεδρε.
Η επέμβαση στον οργανισμό του ΛΑΕΚ νομίζω ότι είναι έξω από τις αρχές της οικονομίας της αγοράς. 'Εστω και αν ερχόμαστε με νόμο και αναγκάζουμε, αυτές είναι εισφορές εργαζομένων και εργοδοτών. Αφήστε να κάνουν μόνοι τους τη δουλειά τους, να νομίσουν αυτοί ό,τι νομίσουν σε κάποια βάση. Οι κατευθύνσεις είναι δεδομένες, δεν μπορούν να τις παραβούν. Δεν έχουμε καμιά δουλειά εμείς, ως Βουλή, να νομοθετούμε για το πού και το πώς θα δωθούν τα χρήματα αυτά. Είναι χρήματα δικά τους. 
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων):
Εκείνοι αποφάσισαν και το επιτρέπουν.
ΒΑΣΙΛΗΣ ΚΕΔΙΚΟΓΛΟΥ: Δεν χρειάζεται καμία νομοθεσία. Αποφάσισαν, δικά τους λεφτά είναι, θέμα του καταστατικού τους είναι. Αφήστε τους να κάνουν
καταστατικό και να το διαθέσουν.
Αυτά είχα να πω, κύριε Πρόεδρε, τίποτε άλλο.
ΠΡΟΕΔΡΕΥΩΝ (Κωνσταντίνος Βρεττός): Κύριε Υπουργέ, έχετε να πείτε
κάτι;
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): 'Οχι, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Κηρύσσεται περαιωμένη η συζήτηση
επί της ενότητας των άρθρων 1 έως 16.
Δεν μπαίνουμε όμως στη διαδικασία της ψηφοφορίας διότι έχει υποβληθεί αίτηση ονομαστικής ψηφοφορίας Βουλευτών της Νέας Δημοκρατίας για τα άρθρα 5 και 9, της οποίας το κείμενο έχει ως εξής:
Η πρόταση ονομαστικής ψηφοφορίας έχει ως εξής:
"ΠΡΟΣ ΤΟ ΠΡΟΕΔΡΕΙΟ
ΤΗΣ ΒΟΥΛΗΣ ΤΩΝ ΕΛΛΗΝΩΝ
Οι κάτωθι υπογεγραμμένοι Βουλευτές, κάνοντας χρήση συγκεκριμένων
άρθρων του Κανονισμού της Βουλής, υποβάλλουν το αίτημα διεξαγωγής Ονομαστικής Ψηφοφορίας για τα 'Αρθρα 9 (περί απολύσεων) και 5 (περί Διευθέτησης του χρόνου εργασίας) που περιλαμβάνονται στο σχέδιο νόμου: "Προώθηση της Απασχόλησης και 'Αλλες διατάξεις".
Οι αιτούντες - αιτούσες
Μ. Γιαννάκου
Θ. Σκρέκας
Π. Παναγιωτόπουλος
Κ. Καραμπίνας
Ν. Αγγελόπουλος
Α. Λυκουρέζος
Θ. Δαβάκης
Κ. Τασούλας
Σ. Καλαγιάννης
Η. Φωτιάδης
Μ. Εβερτ
Α. Βαρίνος
Π. Μολυβιάτης
Ν. Μπακογιάννη
Ε. Χαϊτίδης
Π. Καμμένος
Σ. Καλατζάκου
Σ. Σπύρου
Λ. Λυμπερακίδης"
Θα αναγνώσω και τον κατάλογο των υπογραφόντων την αίτηση της
ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Βαρβιτσιώτης. Παρών.
Η κ. Γιαννάκου. Παρούσα.
Ο κ. Σκρέκας. Παρών.
Ο κ. Παναγιωτόπουλος. Παρών.
Ο κ. Καραμπίνας. Παρών.
Ο κ. Αγγελόπουλος. Παρών.
Ο κ. Λυκουρέζος. Παρών.
Ο κ. Δαβάκης. Απών.
Ο κ. Τασούλας. Απών.
Ο κ. Καλογιάννης. Παρών.
Ο κ. Φωτιάδης. Απών.
Ο κ. 'Εβερτ. Παρών.
Ο κ. Βαρίνος. Παρών.
Η κ. Μπακογιάννη. Παρούσα.
Ο κ. Χαϊτίδης. Παρών.

Ο κ. Καμμένος. Παρών.
Η κ. Καλαντζάκου. Παρούσα.
Ο κ. Σπύρου. Παρών.
Ο κ. Λυμπερακίδης. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.
Συνεπώς διακόπτουμε τη συνεδρίαση για δέκα (10) λεπτά, σύμφωνα με τον Κανονισμό.

(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΕΥΩΝ (Κωνσταντίνος Βρεττός): Επαναλαμβάνεται η διακοπείσα
συνεδρίαση.
Κύριοι συνάδελφοι, το Προεδρείο εκτιμώντας τις ανάγκες του νομοθετικού έργου, σύμφωνα με τον Κανονισμό (άρθρο 72 παράγραφος 3), θα λύσει τη συνεδρίαση για αύριο Παρασκευή 8 Δεκεμβρίου 2000 και ώρα 10.30' με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης Βουλευτών της Νέας Δημοκρατίας προς τους Υπουργούς Εσωτερικών, Δημόσιας Διοίκησης και Αποκέντρωσης, Εξωτερικών, Δικαιοσύνης και Δημόσιας Τάξης, σχετικά με το ζήτημα της "παράνομης Ελληνοποίησης" αλλογενών προσώπων κλπ.
Λύεται η συνεδρίαση.
'Ωρα λήξης: 14.40'.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ 

