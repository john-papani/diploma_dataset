Τετάρτη 23 Φεβρουαρίου 2000 (πρωί)¶
ΣΥΝΕΔΡΙΑΣΗ ?Α'¶
ΠΙΝΑΚΑΣ ΠΕΡΙΕΧΟΜΕΝΩΝ¶
ΘΕΜΑΤΑ¶
Α. ΕΙΔΙΚΑ ΘΕΜΑΤΑ¶
1. Επικύρωση Πρακτικών, σελ.¶
2. Ανακοινώνεται ότι τη συνεδρίαση παρακολουθούν μαθητές, από το 2ο
Γυμνάσιο Αμαρουσίου Αττικής και το 33ο Δημοτικό Σχολείο Αθηνών, σελ.¶
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ¶
1) Κατάθεση αναφορών, σελ.¶
2) Απαντήσεις Υπουργών σε ερωτήσεις Βουλευτών, σελ.¶
Γ. ΝΟΜΟΘΕΤΙΚΗ ΕΡΓΑΣΙΑ¶
1. Συζήτηση επί των άρθρων του σχεδίου νόμου του Υπουργείου Εθνικής Παιδείας και Θρησκευμάτων: "Εκπαίδευση των ατόμων με ειδικές ανάγκες και άλλες διατάξεις", σελ.¶
ΟΜΙΛΗΤΕΣ¶
Επί του σχεδίου νόμου του Υπουργείου Εθνικής Παιδείας και Θρησκευμάτων:¶
ΑΛΕΞΟΠΟΥΛΟΣ Γ., σελ.
ΑΝΘΟΠΟΥΛΟΣ Ι., σελ.
ΑΡΑΠΗ-ΚΑΡΑΓΙΑΝΝΗ Β., σελ.
¶ ΑΡΣΕΝΗΣ Γ., σελ.
¶ ΒΟΥΛΓΑΡΑΚΗΣ Γ., σελ.
¶ ΚΑΤΣΙΛΙΕΡΗΣ Π., σελ.
¶ ΚΟΥΝΑΛΑΚΗΣ Π., σελ.
ΛΟΥΛΕ Α., σελ.
¶ ΠΑΠΑΔΗΜΟΠΟΥΛΟΣ Ι., σελ.
¶ ΠΑΠΑΦΙΛΙΠΠΟΥ Ν., σελ.
¶ ΣΠΥΡΙΟΥΝΗΣ Κ., σελ.
¶ ΣΤΕΦΑΝΗΣ Κ., σελ.
¶ ΤΑΣΟΥΛΑΣ Α., σελ.
¶ ΤΣΟΒΟΛΑΣ Δ., σελ.
¶
ΠΡΑΚΤΙΚΑ  ΒΟΥΛΗΣ¶
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)¶
ΣΥΝΟΔΟΣ Δ'¶
ΣΥΝΕΔΡΙΑΣΗ   A'¶
Τετάρτη 23 Φεβρουαρίου 2000 (πρωί)¶
--------------------------¶
Αθήνα, σήμερα στις 23 Φεβρουαρίου 2000, ημέρα Τετάρτη και ώρα 10.48'¶ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.¶
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.¶
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 22.2.2000 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της   ' συνεδριάσεώς του, της 22ας Φεβρουαρίου 2000 σε ό,τι αφορά τη ψήφιση στο σύνολο των σχεδίων νόμων:¶
1."Αγροτικές Συνεταιριστικές Οργανώσεις.¶
2. "Κύρωση της Συμφωνίας μεταξύ του Υπουργείου Γεωργίας της Ελληνικής Δημοκρατίας και του Υπουργείου Γεωργίας της Ισλαμικής Δημοκρατίας του Ιράν για οικονομική, επιστημονική και τεχνική συνεργασία στον τομέα της γεωργίας".¶
3. "Κύρωση του Πρωτοκόλλου για την ενίσχυση της τριμερούς συνεργασίας για την καταπολέμηση του εγκλήματος και ιδιαίτερα του διασυνοριακού εγκλήματος μεταξύ των Κυβερνήσεων της Ελληνικής Δημοκρατίας, της Δημοκρατίας της Βουλγαρίας και της Ρουμανίας".¶
4. "Κύρωση της Σύμβασης δικαστικής συνδρομής σε αστικές και ποινικές υποθέσεις μεταξύ της Ελληνικής Δημοκρατίας και της Γεωργίας".¶ 
Παρακαλείται ο κύριος Γραμματέας να ανακοινώσει τις αναφορές προς το
Σώμα.¶
(Ανακοινώνονται προς το Σώμα από τον κ. Γεώργιο Καλαντζή, Βουλευτή
Καβάλας, τα ακόλουθα:¶
Α. ΚΑΤΑΘΕΣΗ ΑΝΑΦΟΡΩΝ¶
(Το κείμενο των ανακοινώσεων υπάρχει στο τεύχος των Πρακτικών της
Βουλής)¶
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, εισερχόμαστε στην ημερήσια διάταξη της¶
ΝΟΜΟΘΕΤΙΚΗΣ ΕΡΓΑΣΙΑΣ¶
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Εθνικής Παιδείας και Θρησκευμάτων, "Εκπαίδευση των ατόμων με ειδικές εκπαιδευτικές ανάγκες και άλλες διατάξεις".¶
Το νομοσχέδιο ψηφίστηκε χθες επί της αρχής. Στη σημερινή εμβόλιμη
συνεδρίαση θα συζητηθούν τα άρθρα. ¶
Θα παρακαλέσω, λοιπόν, τον κύριο Υπουργό να μας πει πώς προτείνει να συζητηθούν τα άρθρα, με βάση τις ενότητες βέβαια.¶
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, τα άρθρα 1 έως 5 αποτελούν μία ενότητα. Προτείνω, λοιπόν, να συζητήσουμε πρώτα την ενότητα των άρθρων 1 έως 5.¶
ΓΕΩΡΓΙΟΣ ΒΟΥΛΓΑΡΑΚΗΣ: Συμφωνούμε, κύριε Πρόεδρε.¶
ΠΡΟΕΔΡΕΥΩΝ (Παναγιώτης Ν. Κρητικός): Ναι, αλλά δεν μπορούμε να περιορίσουμε τη σημερινή συνεδρίαση μόνο σε αυτήν την ενότητα. Να προχωρήσουμε παραπέρα σε μία δεύτερη ενότητα.¶
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, να συζητήσουμε αυτήν την ενότητα και, αν υπάρχει χρόνος, να προχωρήσουμε και σε μία δεύτερη ομάδα άρθρων.¶
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βουλγαράκης έχει το λόγο.¶ 
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, επειδή το απόγευμα υπάρχει ούτως
ή άλλως άλλη συνεδρίαση, αλλά του ιδίου αντικειμένου, του Υπουργείου Εθνικής Παιδείας και επειδή έχουμε την άνεση να συνεχίσουμε την επόμενη Τρίτη, θα έλεγα να μείνουμε στην πρώτη ενότητα των άρθρων, τα οποία
νομίζω ότι είναι και ο πρώτος τίτλος του νομοσχεδίου -αν φυσικά δεν υπάρχει αντίρρηση- και την επόμενη Τρίτη να πάμε στο επόμενο κομμάτι του νομοσχεδίου.¶
Θα ήθελα, όμως, να παρακαλέσω, αν ο κύριος Υπουργός έχει να καταθέσει τροπολογίες, να τις καταθέσει από τώρα, για να είμαστε έτοιμοι, ούτως ώστε την επόμενη Τρίτη να μπορούμε να τοποθετηθούμε συνολικά και να κλείσουμε το νομοσχέδιο.¶
Αυτή είναι η γνώμη μου. Αν υπάρχει αντίρρηση φυσικά...¶
ΠΡΟΕΔΡΕΥΩΝ (Παναγιώτης Ν. Κρητικός): 'Εχω τη γνώμη ότι τα υπόλοιπα άρθρα είναι αρκετά. Είναι περίπου άλλα δέκα άρθρα.¶
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, δεν είναι όλα της ίδιας
εμβέλειας.¶
ΠΡΟΕΔΡΕΥΩΝ (Παναγιώτης Ν. Κρητικός): Εν πάση περιπτώσει, θα το δούμε στην πορεία.¶
Ο κύριος Υπουργός έχει το λόγο.¶
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Ας
αρχίσουμε με την ενότητα των άρθρων 1 έως 5...¶
ΠΡΟΕΔΡΕΥΩΝ (Παναγιώτης Ν. Κρητικός): Δεν διαφωνώ, κύριε Υπουργέ.¶ 
ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Εγώ
πιστεύω ότι θα μείνει χρόνος να συζητήσουμε και μία άλλη ομάδα. Θα το δούμε, όμως, αυτό στην πορεία.¶
ΠΡΟΕΔΡΕΥΩΝ (Παναγιώτης Ν. Κρητικός): Θα το δούμε στην πορεία.¶
ΑΝΔΡΙΑΝΗ ΛΟΥΛΕ: Εγώ συμφωνώ με τον κύριο Υπουργό.¶
ΠΡΟΕΔΡΕΥΩΝ (Παναγιώτης Ν. Κρητικός): Μα, δεν διαφωνώ ως πρώτη ενότητα να συζητηθούν τα άρθρα 1 έως 5. Εγώ θα έλεγα, εφόσον υπάρξει χρόνος, να πάμε και παραπέρα.¶
Θα παρακαλέσω, λοιπόν, τον κύριο Υπουργό, εάν έχει να κάνει κάποια παρατήρηση επί της ενότητας των άρθρων 1 έως 5, να την κάνει από τώρα για τη διευκόλυνση της συζητήσεως.¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
Κύριε Πρόεδρε, θα θέλαμε να επιφέρουμε κάποιες διορθώσεις και τροποποιήσεις.¶
Στο άρθρο 1, παράγραφος 4, στην περίπτωση β', διαγράφονται οι αρχικές
λέξεις "Για τα δύο επόμενα σχολικά έτη μπορεί..."¶
Στη συνέχεια, μετά τις λέξεις "κατά τη διδασκαλία" προστίθεται το
ρήμα "μπορεί".¶
Στο τέλος αυτής της παραγράφου, μετά τη φράση "...του Παιδαγωγικού
Ινστιτούτου", προστίθεται η εξής φράση: "Απαραίτητο προσόν για την
τοποθέτηση εκπαιδευτικού και ειδικού εκπαιδευτικού προσωπικού στις Σ.Μ.Ε.Α., Σχολικές Μονάδες Ειδικής Αγωγής Κωφών και Βαρηκόων, είναι η γνώση της νοηματικής γλώσσας". Και έτσι ολοκληρώνεται κάτι με τη συναίνεση όλων.¶
Στο άρθρο 4, κεφάλαιο β', παράγραφος 2, στον όγδοο στίχο, μετά τις λέξεις "συγγενείς 1ου και 2ου βαθμού", προστίθενται οι λέξεις "και συζύγων".¶
Ευχαριστώ, κύριε Πρόεδρε.¶
ΠΡΟΕΔΡΕΥΩΝ (Παναγιώτης Ν. Κρητικός): Με τις προφανέστατα βελτιωτικές προσθήκες του κυρίου Υπουργού γίνεται η συζήτηση επί της ενότητας των άρθρων 1 έως 5.¶
Ο εισηγητής της Πλειοψηφίας κ. Κατσιλιέρης έχει το λόγο.¶
ΠΕΤΡΟΣ ΚΑΤΣΙΛΙΕΡΗΣ: Κύριε Πρόεδρε, η διατύπωση του άρθρου 1, παράγραφος 4 δίνει τέλος σε μία σύγχυση, που υπήρξε και στην επιτροπή, αλλά και τις επόμενες μέρες και στο βομβαρδισμό μας από υπομνήματα συλλόγων, φορέων κλπ. Νομίζω ότι δίνεται η καλύτερη λύση.¶
Στο άρθρο 1, παράγραφος 5 η πρότασή μου είναι να προστεθεί το εξής:
"Οι ειδικές περιπτώσεις των προηγούμενων παραγράφων διαπιστώνονται από διεπιστημονική ομάδα ή πολυεπιστημονική των Κ.Δ.Α.Υ.". 'Ετσι μπαίνουν οι απαραίτητοι όροι για να εμπλουτίσουν το σχέδιο νόμου που συζητάμε.¶
'Αρθρο 1, παράγραφος 6, εδάφιο α': Στο ν. 1566 υπήρχε η αναφορά στην ολόπλευρη ανάπτυξη της προσωπικότητάς τους. Και δεν αναφέρεται μόνο στο γνωστικό τομέα ή στην έλλειψη κινητικότητας, αλλά σε όλους τους τομείς.  Γι' αυτόν ακριβώς το λόγο πιστεύω ότι ο όρος "ολόπλευρη" πρέπει να προηγηθεί της λέξης "ανάπτυξης".¶
Επίσης, κύριε Πρόεδρε, προτείνω ο πέμπτος στίχος της παραγράφου 11 του άρθρου 1, να συμπληρωθεί ως εξής: "...υποστηρίζονται κατάλληλα, ώστε να εξασφαλίζεται η αναγκαία διδακτική και ψυχοπαιδαγωγική, ψυχολογική, κοινωνική και κάθε άλλη σχετική υποστήριξη των ατόμων αυτών". Διότι δεν είναι θέμα μόνο διδακτικής στήριξης των ατόμων αυτών. Το διδακτικό μέρος είναι το ένα σκέλος. Υπάρχουν, όμως, πάρα πολλά άλλα. Το ψυχολογικό, το κοινωνικό σε σχέση με την υποστήριξη.¶
'Αρθρο 1, παράγραφος 19: "Διευθυντές των σχολείων ειδικής αγωγής που περιλαμβάνουν τμήματα νηπιαγωγείου και δημοτικού είναι οι τοποθετούμενοι κατά τις ισχύουσες διατάξεις ως διευθυντές των δημοτικών σχολείων ειδικής αγωγής". Η πρότασή μου είναι να προστεθεί το εξής: "Στις μεγάλες μονάδες ειδικής αγωγής και με τμήματα νηπιαγωγείων πάνω από δύο, υποδιευθυντής τοποθετείται ειδικός νηπιαγωγός".¶
Στο άρθρο 2 στην παράγραφο 3 το εδάφιο δ', ρυθμίστηκε το συζητήσαμε
στην επιτροπή και υπάρχει βελτίωση όπως είχε ζητηθεί. ¶
Στο άρθρο 2 παράγραφος 4 στο εδάφιο γ' λέει "Σε κάθε Κ.Δ.Α.Υ. των
Νομών Αρκαδίας, Αχαϊας, Ηρακλείου κλπ. που λειτουργούν στην έδρα της Διοικητικής Περιφέρειας ..." και στο εδάφιο δ' λέει "Στο Κ.Δ.Α.Υ. της Νομαρχίας Αθηνών και του Νομού Θεσσαλονίκης ...". Γι' αυτά τα εδάφια προτείνω να υπάρχει ένας από κάθε ειδικότητα. Να μην περιορίζεται, δηλαδή, η σύνθεση σε αυτές τις ειδικότητες που αναφέρονται αλλά να είναι τουλάχιστον ένας από κάθε ειδικότητα στις έδρες των περιφερειών.¶
Στο άρθρο 2, στις παραγράφους 5 και 7 υπάρχει η επανάληψη της λέξης "εκπαιδευτικοί" και φοβούμαι ότι θα υπάρξει σύγχυση ότι υπονοούνται μόνο οι δάσκαλοι και οι καθηγητές και δεν αναφέρεται το ειδικό επιστημονικό προσωπικό, το οποίο πρέπει να υπάρχει σε όλα τα άρθρα, μιας και είναι το καινούριο στοιχείο πάνω στο οποίο θα βασιστεί η ειδική αγωγή.¶
Στο άρθρο 2 στην παράγραφο 7, λέει "Με απόφαση του Υπουργού Εθνικής Παιδείας και Θρησκευμάτων που εκδίδεται εντός του μηνός Ιουνίου κάθε έτους, καθορίζονται οι κενές θέσεις εκπαιδευτικών κάθε Κ.Δ.Α.Υ. κλπ.".  'Εχω την εντύπωση, κύριε Υπουργέ, ότι θα πρέπει να συντομεύσουμε τους χρόνους. Νομίζω ότι είναι πάρα πολύ αργά να εκδίδεται εντός του Ιουνίου, δηλαδή, όταν έχουν κλείσει τα σχολεία. Θα πρέπει να εκδίδεται εντός του Μαρτίου ή του Απριλίου, σε κάθε περίπτωση όμως, πριν τον Ιούνιο.¶
Στην παράγραφο 10 του ιδίου άρθρου λέει "Οι Σχολικοί Σύμβουλοι
Ειδικής Αγωγής παρέχουν οδηγίες στα Κ.Δ.Α.Υ. για την επίτευξη των σκοπών τους". Μα, οι Σχολικοί Σύμβουλοι Ειδικής Αγωγής, δηλαδή, οι δάσκαλοι δεν μπορεί να δίνουν οδηγίες σε εξειδικευμένο προσωπικό, σε ειδικότητες. Το σωστό νομίζω ότι είναι "Οι Σχολικοί Σύμβουλοι Ειδικής Αγωγής
συνεργάζονται και συντονίζονται με τη διεπιστημονική ομάδα των Κ.Δ.Α.Υ.".¶ Στην παράγραφο 17 που αναφέρεται στο Παιδαγωγικό Ινστιτούτο, λέει
"Στο Παιδαγωγικό Ινστιτούτο ιδρύεται Τμήμα Ειδικής Αγωγής και συνιστάται έβδομη θέση Αντιπροέδρου, ο οποίος προεδρεύει του Τμήματος αυτού.  Συνιστώνται επίσης στο Παιδαγωγικό Ινστιτούτο μία θέση συμβούλου ειδικής αγωγής, μία θέση μόνιμου παρέδρου, ειδικότητας ειδικής αγωγής και έξι θέσεις παρέδρων με θητεία, των οποίων οι ειδικότητες είναι αντίστοιχες με τις ειδικές εκπαιδευτικές ανάγκες των μαθητών ...". Δηλαδή αυτές οι οκτώ θέσεις πάλι προορίζονται για δασκάλους. Πάλι εξακολουθεί να απουσιάζει η διεπιστημονική προσέγγιση για το ειδικό εκπαιδευτικό προσωπικό.¶
Νομίζω, λοιπόν, ότι μετά την πέμπτη σειρά θα πρέπει να προστεθεί:
"Και έξι θέσεις παρέδρων με θητεία, των οποίων οι ειδικότητες είναι αντίστοιχες με τις ειδικότητες του ειδικού εκπαιδευτικού προσωπικού". ¶ 
Τέλος, στο άρθρο 3 εκεί που λέει "Συνιστώνται τρεις (3) θέσεις
συμβούλων ειδικής αγωγής, εκ των οποίων δύο (2) ειδικότητας κωφών και βαρήκοων και μίας (1) ειδικότητας τυφλών" να προστεθεί "χρειάζονται ακόμη ένας σύμβουλος προσχολικής ειδικής αγωγής και πρώιμης παρέμβασης, ένας σύμβουλος δευτεροβάθμιας ειδικής αγωγής, ένας σύμβουλος Τεχνικής Επαγγελματικής Εκπαίδευσης και ένας σύμβουλος ειδικού εκπαιδευτικού προσωπικού".¶
Αυτά είχα να πω, κύριε Πρόεδρε, ευχαριστώ.¶
ΠΡΟΕΔΡΕΥΩΝ (Παναγιώτης Ν. Κρητικός): Ο Εισηγητής της Νέας Δημοκρατίας κ. Αλεξόπουλος έχει το λόγο.¶
ΓΕΩΡΓΙΟΣ ΑΛΕΞΟΠΟΥΛΟΣ: Κύριε Πρόεδρε, στο άρθρο 1 αντί του όρου "ιδιαιτεροτήτων", δοκιμότερος όρος είναι ο όρος "δυσλειτουργιών", γιατί ο όρος "ιδιαιτερότητες" ταιριάζει και με άτομα επιπέδου άνω του
φυσιολογικού, όπως είναι η ιδιοφυϊα κλπ.¶
Στην παράγραφο 2, η κατάταξη είναι καλύτερα να σπάσει σε τρεις κατηγορίες. Πρώτον, άτομα με μη ειδικές δυσκολίες μάθησης. Δεύτερον,
άτομα με ειδικές δυσκολίες μάθησης και τρίτον, αναπτυξιακές διαταραχές, όπως η υπερκινητικότητα με ελαττωματική προσήλωση της προσοχής. ¶
Στην παράγραφο 5, να διαγραφεί η φράση "Οι ειδικές περιπτώσεις" και να γραφεί "Η κατάσταση των ατόμων που πρόκειται να συνταχθούν σε κάποια από τις κατηγορίες των ατόμων με ειδικές εκπαιδευτικές ανάγκες καθορίζεται από τα εξεταστικά Κέντρα Διάγνωσης, Αξιολόγησης και Υποστήριξης (Κ.Δ.Α.Υ.)", γιατί στο ίδιο άρθρο έχουμε ειδικές εκπαιδευτικές ανάγκες, ειδικές δυσκολίες, ειδικές περιπτώσεις, πράγμα που δημιουργεί σύγχυση.¶
Στο άρθρο 2 στις παραγράφους 1 έως 3, δεν είναι σαφές από την
εισηγητική έκθεση το κείμενο του νόμου, πώς και πόσο καλά εκαλύπτοντο οι ανάγκες των Α.Μ.Ε.Α. και με ποιο προσωπικό. Γιατί τώρα με την καθιέρωση των Κ.Δ.Α.Υ. θα λυθούν όλα και ως διά μαγείας; Μήπως απλά αλλάζουμε ταμπέλες;¶
Στην παράγραφο 4 γιατί παρατηρούνται πολύ μεγάλες διαφορές στη
στελέχωση των Κ.Δ.Α.Υ. των διαφόρων νομών; ¶
Στην παράγραφο 5 υπάρχει προσωπικό με τα αναφερόμενα προσόντα για
κάλυψη όλων των αναγκών;¶
Στις παραγράφους 7 και 8 δεν φαίνονται τα προσόντα των εκπαιδευτικών που θα αποσπώνται για μία τριετία στο Κ.Δ.Α.Υ. Μήπως νοούνται και εκπαιδευτικοί χωρίς προσόντα, προσωρινά, για κάλυψη των αναγκών; Ομοίως, ο προϊστάμενος του Κ.Δ.Α.Υ. μπορεί να είναι μη ειδικός εκπαιδευτικός; ¶ 
'Ερχομαι τώρα στις παραγράφους 13 και 17. Μέχρι τώρα το έργο του
Υπηρεσιακού Συμβουλίου Ειδικού Εκπαιδευτικού Προσωπικού πώς διεκπεραιωνόταν; Και στο Παιδαγωγικό Ισντιτούτο τι ίσχυε; ¶
Στην παράγραφο 21, μέσα στο πλαίσιο των υποσχόμενων λειτουργικών
βελτιώσεων προβλέπονται αλλαγές στα ΚΕ.Κ.Υ.Κ.Α.Μ.Ε.Α.; ¶
Στο άρθρο 3 ήθελα να κάνω μία γενική παρατήρηση. Το άρθρο αναφέρεται σε θέματα προσωπικού ειδικής αγωγής που έχουν συνάφεια κυρίως με τη λειτουργία του Κ.Δ.Α.Υ. και ελάχιστα με τη στελέχωση των Σ.Μ.Ε.Α. Δηλαδή, τα Σ.Μ.Ε.Α. λειτουργούν τώρα καλά και απλώς λείπουν τα Κ.Δ.Α.Υ.¶
Στο άρθρο 3 στην παράγραφο 1, αναφέρεται πρόβλεψη για ελάχιστο προσωπικό για τη Σ.Μ.Ε.Α., ενώ αντίθετα προγραμματίζεται πολύ προσωπικό για το Κ.Δ.Α.Υ. Ποια είναι η γνώμη σας; Υπάρχει σήμερα επαρκής στελέχωση των Α.Μ.Ε.Α.; Υπάρχει ικανοποιητικός αριθμός εκπαιδευτικών μετεκπαιδευομένων στην ειδική αγωγή, ώστε να καλυφθούν όλες οι ανάγκες; Υπάρχουν μετεκπαιδευμένοι στην ειδική αγωγή εκπαιδευτικοί που μένουν ανεκμετάλλευτοι;¶
Στο άρθρο 3 παράγραφος 2 τι πιστεύετε για τα μεταφορικά μέσα που
καλύπτουν τις ανάγκες μεταφοράς των μαθητών των ΣΜΕΑ;¶
Στην παράγραφο 7 του ιδίου άρθρου, δεν θα είναι δυνατόν να κρίνει κανείς το ορθό ή μη των προσλήψεων ή το ρουσφετολογικό σχεδιασμό τους δεδομένου ότι δεν έχουμε συνολική εικόνα της διαρθρώσεως των ΣΜΕΑ από την Ελλάδα, ούτε ξέρουμε τα οργανογραφήματά τους;¶
Στην παράγραφο 14 του ιδίου άρθρου, γιατί οι σχετικές ανάγκες μεταφοράς των μαθητών ΚΔΑΥ δεν καλύπτονται με προσφυγή στον ιδιωτικό τομέα; Δεν θα ήταν οικονομικότερο;¶
Στο άρθρο 4 στο τμήμα Ε' στην παράγραφο 5 αναφέρεται η λειτουργία οικοτροφείων. Δεν είναι σαφές πώς αυτά λειτουργούν ή αν λειτουργούν ως θεσμός σήμερα.¶
Πώς κρίνετε την οργάνωση της επιμόρφωσης αναφορικά με την Ειδική
Αγωγή;¶
Στο άρθρο 5 στην παράγραφο 1 ποια η διαφορά μεταξύ ειδικής τάξης και τμήματος ένταξης; Στην παράγραφο 5 του ιδίου άρθρου  η κωδικοποίηση της νομοθεσίας που ισχύει για την Ειδική Αγωγή είναι κάτι που πρέπει να γίνει.¶
Η δομή του συζητούμενου σχεδίου νόμου δεν είναι σύμφωνη με το θεσμικό κείμενο γιατί περιέχει λεπτομέρειες για διορισμούς προσωπικού ή για δευτερεύουσες διαδικασίες ή άλλα θέματα, που δεν έχουν θεσμικό
χαρακτήρα. Εν πάση περιπτώσει επειδή ο πρώτος νόμος για τα ΣΜΕΑ αντικαταστάθηκε από άλλον, αυτός ακολούθως τροποποιήθηκε και ο συζητούμενος νόμος τείνει να συμπληρώσει το εκπαιδευτικό πλαίσιο ειδικής αγωγής. Δημιουργείται ένα χάος που δεν διευκολύνει καθόλου τις υπηρεσίες που ασχολούνται με τα ΣΜΕΑ. Κωδικοποίηση, λοιπόν, τάχιστα.¶
ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος
του Κομμουνιστικού Κόμματος Ελλάδος κ. Τασούλας έχει το λόγο.¶
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, τη βασική μας κριτική την κάναμε
επί της αρχής του νομοσχεδίου. ¶
Το άρθρο 1 παράγραφος 9 αναφέρει: "Η εκπαίδευση των ατόμων με ειδικές εκπαιδευτικές ανάγκες παρέχεται δωρεάν από το κράτος σε δημόσια σχολεία.  Η μορφή των σχολείων αυτών προσδιορίζεται από το είδος και το βαθμό των ειδικών εκπαιδευτικών των μαθητών". Μ' αυτήν τη διατύπωση μπορεί να ξεγελαστεί κανείς και να πει ότι από το κράτος παρέχεται. Αυτό όμως το άρθρο δεν λέει ότι δεν παρέχεται από κανέναν άλλο, δεν λέει ότι παρέχεται υποχρεωτικά και αποκλειστικά. Η πρότασή μας είναι ότι η εκπαίδευση παρέχεται από το κράτος δωρεάν, υποχρεωτικά και αποκλειστικά, που
σημαίνει ότι κανένα άλλο ίδρυμα δεν θα ασχολείται, όπως και να ονομάζεται αυτό, με την εκπαίδευση και με οποιονδήποτε τρόπο σχετικά με τα άτομα με ειδικές ανάγκες. ¶
Το άρθρο 2 αναφέρεται στην οργάνωση των ΚΔΑΥ. Η κριτική μας έχει γίνει. Πρόκειται για μια διοικητική υπηρεσία, η οποία δεν θα αποδώσει τίποτα. Ούτε η ίδια μπορεί να φέρει σε πέρας το έργο με το οποίο υποτίθεται ότι επιφορτίζεται με το νομοσχέδιο, αλλά ούτε υπάρχει και η υποδομή στα σχολεία. Ο καθένας μπορεί να καταλάβει ότι ένα ΚΔΑΥ με πέντε, έξι άτομα στην έδρα μιας νομαρχίας, δεν μπορεί να εξυπηρετήσει τις ανάγκες και αυτές που αναφέρει το νομοσχέδιο της διάγνωσης, της αξιολόγησης κλπ.¶
Τα άρθρα 3 και 4 αναφέρονται στο προσωπικό. Θέλουμε να επισημάνουμε ότι υπάρχουν κατηγορίες προσωπικού που δεν αναφέρονται όπως είναι τα ΤΕΦΑΑ. Υπάρχουν προβλήματα και γι' αυτό είναι πολλές οι διαμαρτυρίες των εκπροσώπων, είτε συλλογικών οργάνων είτε ατομικά, που εργάζονται στην εκπαίδευση και όχι μόνο. Δημιουργούνται τεράστια προβλήματα εργασιακά, εξέλιξης κλπ. ¶
Νομίζουμε ότι δεν προωθείται η συγκρότηση υπηρεσιών όσον αφορά το προσωπικό των ατόμων με ειδικές ανάγκες. Συνεπώς καταψηφίζουμε τα άρθρα 4 και 5.¶
ΠΡΟΕΔΡΕΥΩΝ (Παναγιώτης Ν. Κρητικός): Ο ειδικός αγορητής του Συνασπισμού της Αριστεράς και της Προόδου κ. Κουναλάκης έχει το λόγο.¶ 
ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, θέλω κατ' αρχήν να αναφερθώ στην
παράγραφο 4 του άρθρου 1. 'Εχουμε γεμίσει εδώ από κείμενα...¶
Δεν παρακολουθούν οι κύριοι Υπουργοί. 'Εχουν άλλα να ασχοληθούν. Δεν πρόκειται να μιλήσω αν δεν με προσέξουν. ¶
ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, την επιμέλειά
σας.¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
Είναι βροχή οι παρατηρήσεις.¶
ΠΕΤΡΟΣ ΚΟΥΝΑΛΑΚΗΣ: Δεν φθάνει που αυθαιρετείτε διαρκώς, τουλάχιστον να ακούτε τι λέμε και μην τα παίρνετε υπόψη σας. Αλλά αυτό είναι η ελάχιστη ευγένεια, την οποία πρέπει να επιδεικνύει κανείς. ¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, θα ήθελα να απαντήσω στην παρατήρηση του κυρίου συναδέλφου. Υπάρχει και ευγένεια, όχι ελάχιστη ευγένεια. ¶
ΠΕΤΡΟΣ ΚΟΥΝΑΛΑΚΗΣ: Η υψηλή δόση ευγένειας είναι ...¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Οι παρατηρήσεις των συναδέλφων καταγράφονται. Αν θέλετε να μη γράφουμε τις παρατηρήσεις σας, να μην τις γράφουμε.¶
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ να μη γίνεται αυτός ο διάλογος. Μια σύντομη παρέμβαση-ενημέρωση ήταν του κυρίου Υπουργού. Αυτό δεν σημαίνει ότι δεν έχει την ευγένεια να παρακολουθήσει τους κυρίους συναδέλφους.¶
ΠΕΤΡΟΣ ΚΟΥΝΑΛΑΚΗΣ: 'Οπως είπα και χθες στη συζήτηση τη γενικότερη που κάναμε, σκοπός της ειδικής αγωγής πρέπει κατά τη γνώμη μας να είναι η ένταξη και η ενσωμάτωση των μαθητών με ειδικές ανάγκες. Σ' αυτό το πνεύμα θα κάνω και τις παρατηρήσεις που ακολουθούν.¶
'Οσον αφορά το άρθρο 1 παράγραφος 4, γεμίσαμε με κείμενα φορέων που
απ' ό,τι φαίνεται έχουν και διαφωνίες μεταξύ τους. Παραδείγματος χάρη ο Πανελλήνιος Σύνδεσμος Γονέων και Κηδεμόνων Κωφών και Βαρήκοων παιδιών δεν συμφωνεί να είναι αποκλειστικά η ελληνική νοηματική γλώσσα η γλώσσα που θα χρησιμοποιείται γι' αυτά τα παιδιά.¶
Εμείς κάνουμε την εξής πρόταση, που νομίζουμε ότι θα αντιμετωπίσει συνολικότερα το πρόβλημα: Ως γλώσσα των κωφών και βαρήκοων μαθητών, εκτός της νοηματικής, να υιοθετηθεί η ολική μέθοδος, η χειλανάγνωση δηλαδή, που ισχύει σχεδόν σε όλες τις χώρες. Διότι κατά τη γνώμη μας, η παρεμπόδιση του προφορικού λόγου και κάθε άλλου πρόσφορου μέσου, θα επιδράσει αρνητικά στην εκπαίδευση και στην κοινωνική ένταξη των παιδιών. Νομίζω ότι θα μπορούσαμε να κινηθούμε προς αυτήν την κατεύθυνση. Σε πάρα πολλές χώρες του κόσμου αυτές οι δύο δυνατότητες είναι ισοδύναμες.¶
Η παράγραφος 9 του άρθρου 1 πρέπει κατά τη γνώμη μας να συμπληρωθεί
με τα εξής: "Σε όσα παιδιά και εφήβους απαιτείται ειδική εκπαιδευτική στήριξη ή φοίτησή τους σε δημόσια σχολεία ειδικής γενικής αγωγής, αυτή είναι υποχρεωτική μέχρι και την ηλικία των δεκαοκτώ ετών".¶
Στην παράγραφο 10 του άρθρου 1 αναφέρεται ότι το Υπουργείο Παιδείας είναι αποκλειστικός φορέας για την ειδική αγωγή. Και συνεχίζει το άρθρο αναφέροντας ότι στις διαδικασίες ίδρυσης, λειτουργίας και εποπτείας κέντρων και εργαστηρίων ειδικής επαγγελματικής κατάρτισης ατόμων με ειδικές ανάγκες, αρμοδιότητας του Υπουργείου Υγείας και Πρόνοιας, συμπράττει και ο Υπουργός Εθνικής Παιδείας. Εδώ κατά τη γνώμη μας πρέπει να διασαφηνιστούν ορισμένα θέματα. Για παράδειγμα προκύπτουν προβλήματα του τύπου ποιος θα επιχορηγεί αυτές τις μονάδες, πώς θα γίνονται οι διορισμοί σε αυτές εκπαιδευτικών, τι θα γίνει με τις ήδη λειτουργούσες μονάδες. Ενδεικτικά αναφέρουμε ορισμένα μόνο από τα κέντρα ιδρύματα, που 
ασχολούνται περισσότερο από είκοσι χρόνια στον τομέα αυτό, με επιτυχία.             Εποπτεύονται όμως μέχρι σήμερα από το Υπουργείο Υγείας και Πρόνοιας και
εξυπηρετούν ένα μεγάλο αριθμό μαθητών ηλικίας δεκατεσσάρων έως είκοσι δύο ετών. Είναι το "Υπάτη Θεοτόκος", το "Σικιαρίδειο 'Ιδρυμα", το "Εργαστήριο Ειδικής Αγωγής", το "Μαργαρίτα", το "Ψυχολογικό κέντρο Βορείου Ελλάδας", "Μέριμνα Πάτρας", το "Στουπάθειο, Εταιρεία Προστασίας Σπαστικών " κ.ο.κ. Οι εργαζόμενοι στα παραπάνω αναφερόμενα νομικά πρόσωπα ιδιωτικού δικαίου είναι μέλη και στα σωματεία που ανήκουν στην Ομοσπονδία Εργαζομένων σε ειδική αγωγή.¶
Κατά τη γνώμη μας , προκειμένου να αποφευχθούν πιθανά νέα προβλήματα
στο χώρο, πιστεύουμε ότι η παράγραφος αυτή πρέπει να συμπληρωθεί με τα εξής: Οι φορείς που λειτουργούν σήμερα υπό την εποπτεία του Υπουργείου Παιδείας και Πρόνοιας και παρέχουν στο σύνολό τους ή μερικώς
επαγγελματική εκπαίδευση σε άτομα με ειδικές ανάγκες, οφείλουν μέσα σε χρονικό διάστημα που πρέπει να οριστεί, να ενταχθούν στο υπό σχεδίαση σύστημα με τις ίδιες υποχρεώσεις των μονάδων του Υπουργείου Παιδείας π.χ.  προσόντα προσωπικού, πρόγραμμα σπουδών και άλλα ή διαφορετικά να αλλάξουν αντικείμενο υπηρεσιών ή επωνυμία ώστε να μη γίνονται συγχύσεις.  Στο
μεταβατικό αυτό χρονικό διάστημα που θα ορίζεται, θα συσταθεί επιτροπή από τα συναρμόδια Υπουργεία και εκπροσώπους των φορέων των ατόμων με ειδικές ανάγκες ή των εργαζομένων στο χώρο, που θα προτείνει λύσεις σε προβλήματα, που θα ανακύψουν, όπως ο τρόπος απορρόφησης των φορέων και ένταξή τους στο νέο σύστημα, διοικητικό καθεστώς των φορέων αυτών, εξασφάλιση της απασχόλησης των ήδη εργαζομένων σε αυτούς και το εργασιακό τους καθεστώς, σαφείς ρυθμίσεις για τα προσόντα που πρέπει να έχουν όσοι προσλαμβάνονται στο μέλλον κλπ.¶
Συγχρόνως θα πρέπει να ορίζεται ότι στο μέλλον επαγγελματική εκπαίδευση παρέχεται μόνο από φορείς εγκεκριμένους από το Υπουργείο Παιδείας, ενώ το Υπουργείο Υγείας και Πρόνοιας θα περιοριστεί στο καθαρά προνοιακό κομμάτι για άτομα μεγαλύτερα των είκοσι δύο ετών ή μικρότερης ηλικίας, αλλά με βαριές αναπηρίες. Νομίζουμε ότι πρέπει να αποσαφηνιστούν τέτοια προβλήματα.¶
Στην παράγραφο 12 του άρθρου 1, να προστεθεί ένα εδάφιο που να
αναφέρει: "Οι σχολικές μονάδες ειδικής αγωγής συστεγάζονται με γενικά σχολεία και οι διοικήσεις και ο σύλλογος διδασκόντων είναι υποχρεωμένοι να προωθούν προγράμματα ένταξης και ενσωμάτωσης". Είναι η αντίληψη που έχουμε εναντίον της ιδρυματοποίησης, της απομόνωσης, του γκέτο κλπ.¶
Στην παράγραφο 13 του άρθρου 1, το εδάφιο α' να αντικατασταθεί από
δύο εδάφια, α1 και α2 ως εξής: "α1. Νηπιαγωγεία ειδικής αγωγής για νήπια από τριάμισι ετών μέχρι επτά ετών, που συστεγάζονται με νηπιαγωγεία γενικής αγωγής" -και αυτό για να διευκολυνθεί η ένταξη των παιδιών αυτών στο σχολικό και οικογενειακό περιβάλλον- "α2. Δημοτικά σχολεία ειδικής αγωγής για παιδιά με ειδικές εκπαιδευτικές ανάγκες από το έκτο μέχρι και το δέκατο πέμπτο έτος της ηλικίας τους που συστεγάζονται με δημοτικά σχολεία ειδικής αγωγής". Και αυτό για να διευκολυνθεί η ένταξή τους στο σχολικό, οικογενειακό και κοινωνικό περιβάλλον.¶
Επίσης, στο εδάφιο β' να προστεθεί "που συστεγάζονται με γυμνάσια
γενικής αγωγής".¶
Στο εδάφιο γ' να προστεθεί "που συστεγάζονται με λύκεια γενικής
αγωγής".¶
Στα εδάφια δ' και ε' να προστεθεί "που συστεγάζονται με ΤΕΕ γενικής
αγωγής".¶
Στην παράγραφο 15 του άρθρου 1 εδάφιο α' να αντικατασταθεί η φράση "Για την παράταση αποφασίζει ο αρμόδιος προϊστάμενος της Διεύθυνσης Εκπαίδευσης ύστερα από εισήγηση του οικείου Κ.Δ.Α.Υ." ως εξής: "Για την παράταση αποφασίζει ο Σύλλογος Διδασκόντων, αφού συναινέσουν εγγράφως ο γονέας ή κηδεμόνας και ο ενήλικος μαθητής αν το επιτρέπουν οι νοητικές και φυσικές του δυνάμεις".¶
Στην ίδια παράγραφο το εδάφιο β' να αντικατασταθεί ως εξής: "Τα
νηπιαγωγεία ειδικής αγωγής, είναι αυτοτελείς μονάδες και συστεγάζονται με νηπιαγωγεία γενικής αγωγής".¶
Στο άρθρο 1 παράγραφος 13, θετικό στοιχείο θεωρούμε ότι είναι η θεσμοθέτηση τριών βαθμίδων ΤΕΕ ειδικής αγωγής. Μέχρι σήμερα, λόγω έλλειψης νομικού πλαισίου, συνυπήρχαν μαθητές με εντελώς διαφορετικό επίπεδο σπουδών, με δυσμενείς επιπτώσεις στο επίπεδο των υπηρεσιών. Καθώς θετική είναι και η ρύθμιση της παραγράφου 23 του άρθρου 1 για τον ορισμό επαγγελματικών δικαιωμάτων για τους απόφοιτούς τους.¶
Θεωρούμε ιδιαίτερα σημαντική την αναφορά που γίνεται στην παράγραφο 16 του άρθρου 1, για την ανάγκη να περιληφθούν στο πρόγραμμα του ειδικού σχολείου και δραστηριότητες προεπαγγελματικής εκπαίδευσης. Για να γίνει όμως πραγματικότητα αυτή η διάταξη, θα πρέπει να προβλεφθούν κονδύλια για τη δημιουργία των σχετικών υποδομών και τη διατήρηση και λειτουργία όσων ήδη δημιουργήθηκαν στο πλαίσιο του ΕΠΕΑΕΚ. Είναι αυτονόητο ότι το σχεδιαζόμενο σύστημα ειδικής αγωγής απαιτεί ειδικούς πόρους.¶
'Αρθρο 2. Με το παρόν άρθρο ιδρύονται και λειτουργούν στις έδρες των νομών και νομαρχιών Κέντρα Διάγνωσης, Αξιολόγησης και Υποστήριξης των ατόμων με ειδικές εκπαιδευτικές ανάγκες, τα ΚΔΑΥ. Με τη συγκεκριμένη σύνθεση του κάθε ΚΔΑΥ, έχουμε σοβαρές επιφυλάξεις για την εγκυρότητα της διάγνωσης. Υπάρχει σοβαρός κίνδυνος να γίνει λάθος αξιολόγηση γιατί ο χρόνος και η προσωπική επαφή που μπορεί να έχει μια τέτοια ομάδα με κάθε παιδί να μην είναι δυνατόν να υπάρξει. Θεωρούμε ότι είναι απαραίτητη η συμμετοχή του γονέα, του εκπαιδευτικού της τάξης του -αν είναι ήδη μαθητές τα παιδιά- του παιδίατρου που το παρακολουθεί και γενικά οποιοσδήποτε μπορεί να βοηθήσει ώστε να διαμορφωθεί πληρέστερη εικόνα της
κατάστασης του παιδιού.¶
Σε κάθε περίπτωση, οποιαδήποτε απόφασή του θα ληφθεί, θα εξετάζεται
σε τακτά χρονικά διαστήματα. Το είπα και χθες στην ομιλία μου, δηλαδή,
όχι εφάπαξ διάγνωση.¶
Τα στελέχη των διαγνωστικών κέντρων θα πρέπει να λειτουργούν
αντικειμενικά και να μην αποσκοπούν σε άλλου είδους σκοπιμότητες π.χ.               δημιουργία νέων θέσεων εργασίας, επιχορηγήσεις νομών λόγω ύπαρξης ατόμων
με ειδικές ανάγκες κλπ.¶
Η ειδική αγωγή, είναι ένας ιδιαίτερα ευαίσθητος τομέας επειδή αφορά άτομα τα οποία περισσότερο από οποιαδήποτε άλλη κατηγορία πληθυσμού, δεν έχουν τη δυνατότητα να εκφράσουν τις ανάγκες τους και τη γνώμη τους. Θα πρέπει να δοθεί ιδιαίτερη έμφαση στη στήριξη των γονέων του παιδιού με ειδικές εκπαιδευτικές ανάγκες γιατί χωρίς τη συμβολή τους η προσφορά του σχολείου θα είναι ελλιπής και μη αποτελεσματική.¶
Στις συνεδριάσεις που αφορούν την παράγραφο 20 του άρθρου 2, στις συνεδριάσεις του Τμήματος Ειδικής Αγωγής του Παιδαγωγικού Ινστιτούτου να συμμετέχει έστω και με δικαίωμα λόγου εκπρόσωπος των εργαζομένων που μπορεί να είναι είτε μέλος της διοίκησης της ΓΣΕΕ με τη σχετική ενημέρωση ή από τις ομοσπονδίες των εκπαιδευτικών με εμπειρία στο χώρο. Πιστεύουμε ότι στο συγκεκριμένο νομοσχέδιο θα μπορούσε να περιληφθεί διάταξη που να αναγνωρίζει την προϋπηρεσία εκπαιδευτικών σε φορείς ειδικής αγωγής του Υπουργείου Υγείας και Πρόνοιας όταν αυτοί κάποια στιγμή διορίζονται σε σχολικές μονάδες του Υπουργείου Παιδείας της πρωτοβάθμιας ή
δευτεροβάθμιας εκπαίδευσης.¶
Ευχαριστώ για την ανοχή σας.¶
ΠΡΟΕΔΡΕΥΩΝ (Παναγιώτης Ν. Κρητικός): 'Εχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία σαράντα τρεις μαθητές και τέσσερις συνοδοί-καθηγητές από το 2ο Γυμνάσιο
Αμαρουσίου Αττικής, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ". Τους καλωσορίζουμε.¶
( Χειροκροτήματα  απ' όλες τις π τέρυγες)¶
Η ειδική αγορήτρια του Δημοκρατικού Κοινωνικού Κινήματος κ. Βασιλική Αράπη-Καραγιάννη έχει το λόγο.¶
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, όσον αφορά το άρθρο 1 παράγραφος 4 όπου κάνατε ήδη τη διόρθωση, πρέπει να σημειώσουμε εδώ τα επιχειρήματα ότι η ελληνική γλώσσα είναι κατοχυρωμένη συνταγματικά ως επίσημη γλώσσα των Ελλήνων, που σημαίνει ότι η καθιέρωση ως επίσημης της νοηματικής γλώσσας των κωφών μαθητών, καθιστά τα παιδιά μας αυτόματα ως μειονότητα μέσα στην ίδια μας την πατρίδα και εμείς και τα παιδιά μας 
είμαστε 'Ελληνες πολίτες και διεκδικούμε ό,τι παρέχει το Σύνταγμα.                  Αποκλείεται ένταξή τους αν όχι ισότιμα, έστω και υποτυπωδώς μέσα στην
κοινωνία μας και ιδιαίτερα στην παραγωγική διαδικασία, δεδομένου ότι η πλειοψηφία των Ελλήνων δεν γνωρίζει τη νοηματική γλώσσα. 'Ετσι, λοιπόν, προετοιμάζουμε με τον ασφαλέστερο τρόπο τη φυσική τους απομόνωση και τη διόγκωση του προβλήματός τους. Η Ομοσπονδία Κωφών Ελλάδος αφορά τους κωφούς ενήλικες. Ουδεμία σχέση και άποψη δικαιούνται να έχουν τα παιδιά μας. 'Ετσι με αυτό το γεγονός του πατροναρίσματος διερωτώμεθα ποια συμφέροντα εξυπηρετούν. Από την ίδρυση της σχολής μονάδας της Αργυρούπολης, συνέχεια της Σχολής Μαρτίνου, έχουμε να επιδείξουμε Ελληνόπουλα που η φυσική τους αδυναμία δεν τα εμπόδισε στην ένταξή τους στην ελληνική κοινωνία και στην παραγωγική διαδικασία. 'Ετσι είχαμε και έχουμε Ελληνόπουλα που σπούδασαν και σπουδάζουν στα ελληνικά πανεπιστήμια. Αυτό κυρίως οφείλεται στην εκμάθηση της δίγλωσσης εκπαίδευσης. Δεν απεμπολούμε το δικαίωμά μας για την ένταξη των παιδιών μας στο σύνολο της ελληνικής κοινωνίας. Σαν γονείς θα αγωνισθούμε με κάθε δύναμη και δυνατότητα που μας παρέχει ο καταστατικός χάρτης της χώρας μας, για να μη γίνουν τα παιδιά μας μειονότητα μέσα στην πατρίδα μας.¶ 
'Ετσι, λοιπόν, κύριε Υπουργέ, με την απάλειψη που κάνατε για τη
γλώσσα, την ελληνική νοηματική, οι γονείς ικανοποιούνται, αλλά πρέπει να το κοιτάξετε πάλι το θέμα, κύριε Υπουργέ, για να ικανοποιηθούν περισσότερο.¶
Στην παράγραφο 5 όσον αφορά τα ΚΔΑΥ εμείς είμαστε αντίθετοι διότι
ακολουθείτε μία τακτική αντίθετη με αυτήν που έχει εφαρμοσθεί την τελευταία πενταετία στην Ευρώπη. Οι εκπαιδευτικές ανάγκες πρέπει να διαπιστώνονται πρώτα στο σχολείο και οι εκπαιδευτικοί της πρωτοβάθμιας
και δευτεροβάθμιας εκπαίδευσης επιμορφωνόμενοι στις ειδικές ανάγκες σε συνεργασία με το σχολικό ψυχολόγο και τον κοινωνικό λειτουργό, πρέπει να προβαίνουν στην αρχική αντιμετώπιση, συμβουλευόμενοι το σύμβουλο ειδικής αγωγής.¶
Σύμβουλοι ειδικής αγωγής πρέπει να διορισθούν και στη δευτεροβάθμια εκπαίδευση. Ο σχολικός σύμβουλος ειδικής αγωγής καταγράφει πληροφορίες για τις εκπαιδευτικές ανάγκες των μαθητών και συντονίζει την ειδική εκπαιδευτική πρόβλεψη δουλεύοντας μαζί με τους δασκάλους και τους καθηγητές των μαθητών. Στο τρίτο στάδιο οι εκπαιδευτικοί και ο σύμβουλος της ειδικής αγωγής βοηθούνται από το ειδικό προσωπικό εκτός σχολείου, από νομαρχιακές υπηρεσίες. Στο τέταρτο στάδιο παραπέμπονται οι μαθητές στις νομαρχιακές εκπαιδευτικές αρχές για μια διεπιστημονική αξιολόγηση και βεβαίωση. Στο πέμπτο στάδιο με αυτήν τη βεβαίωση καταγράφεται και ετοιμάζεται κάθε πρόβλεψη που πρέπει να γίνει για το μαθητή.¶
Ενώ, λοιπόν, η ευρωπαϊκή πρακτική είναι γνωστή, το νομοσχέδιο
υποχρεώνει τους μαθητές να περάσουν από ΚΔΑΥ ενώ αυτό είναι υποχρέωση των υπηρεσιών του σχολείου. Ο σύλλογος εκπαιδευτικών προτείνει την ίδια πορεία και θεωρεί ότι με τα ΚΔΑΥ αποκόπτεται η ειδική αγωγή από το εκπαιδευτικό σύστημα και ότι αποτελούν παράκεντρα του εκπαιδευτικού συστήματος που δεν μπορούν να ανταπκριθούν στις ανάγκες.¶
Στην παράγραφο 7 του άρθρου 1, είναι θετικό στοιχείο η επιμήκυνση της παροχής εκπαίδευσης μέχρι τα είκοσι δύο χρόνια. Στην παράγραφο 11 του άρθρου 1, για να αντιμετωπισθεί η εκπαίδευση όλων των μαθητών με ειδικές ανάγκες στη συνήθη σχολική τάξη, πρέπει να βρίσκεται σε κάθε σχολείο ένας εκπαιδευτικός που υπηρετεί στα ΚΔΑΥ. 'Ενας εκπαιδευτικός της νομαρχίας είναι αδύνατον να μπορεί να ασχολείται με όλες τις περιπτώσεις. ¶
Στην επιτροπή ο Πρόεδρος των Κωφών μας είχε πει ότι οι μαθητές είναι τριάντα πέντε χιλιάδες ενώ στα Πρακτικά έγραφε τρεισήμισι χιλιάδες. Πρέπει να αυξηθούν τα τμήματα ένταξης και να ιδρυθούν σύντομα στη δευτεροβάθμια εκπαίδευση ειδικές τάξεις που θα στεγάζονται με τα γενικά σχολεία και θα βοηθούν στην κοινωνικοποίηση των μαθητών. Τα αυτοτελή σχολεία θα πρέπει να είναι για τις πολύ βαριές περιπτώσεις.¶
Στην παράγραφο 15 του άρθρου 1 η αναδιάρθρωση της δομής των ειδικών
σχολείων είναι θετική. Τετραετές γυμνάσιο και λύκειο και επταετές δημοτικό, είναι μια πιο λογική δομή. 'Ηταν απαράδεκτο να έχουν την ίδια δομή με τα συνήθη σχολεία και με το ίδιο αναλυτικό πρόγραμμα. Για την παράταση όμως δεν αποφασίζει ο προϊστάμενος της διεύθυνσης εκπαίδευσης, αλλά ο σύλλογος διδασκόντων με τη συναίνεση του γονέα και του μαθητή.¶ 
Τα νηπιαγωγεία ειδικής αγωγής είναι αυτοτελείς μονάδες και
συστεγάζονται με νηπιαγωγεία γενικής αγωγής. Επίσης συμφωνώ με όλες τις παρατηρήσεις που έκανε ο προλαλήσας συνάδελφος κ. Κουναλάκης. Τις ίδιες παρατηρήσεις είχα να κάνω και εγώ όσον αφορά τον Πανελλήνιο Επιστημονικό Σύλλογο Ειδικής Αγωγής. Σας ευχαριστώ.¶
ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του Δημοκρατικού
Κοινωνικού Κινήματος κ. Τσοβόλας έχει το λόγο.¶
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Υπουργέ, είχα θέσει χθες το βράδυ το θέμα των ΤΕΙ. Ο χώρος βρίσκεται σε αναβρασμό. 'Εχουν εξαγγείλει μακροχρόνιες απεργίες αν δεν υπάρξει λύση στο πρόβλημα. 'Εχουν γίνει παραιτήσεις προέδρων ΤΕΙ.¶
Και όλα αυτά γιατί είχαμε μια αρνητική εξέλιξη από το Συμβούλιο Επικρατείας σε σχέση με την επιμήκυνση του χρόνου σπουδών. Πήρα θέση ότι πρέπει να ικανοποιηθεί το αίτημα και των σπουδαστών και των καθηγητών με διάταξη που πρέπει να μπει σ' αυτό το νομοσχέδιο. Δεν πρέπει να γίνουν αυτές οι κινητοποιήσεις. Είμαι βέβαιος ότι αργότερα θα έρθετε να δώσετε λύση όπως κάνατε και στο παρελθόν σε παρόμοιες περιπτώσεις. ¶
Περιμένω απάντηση αν πρόκειται να φέρετε διάταξη σ' αυτό το νομοσχέδιο, ώστε να αντιμετωπισθεί το πρόβλημα. Αρκετά έχει ταλαιπωρηθεί ο χώρος της τεχνικής εκπαίδευσης των ΤΕΕ που φτιάξατε με το νόμο της δήθεν εκπαιδευτικής μεταρρύθμισης αλλά και ο χώρος των Τεχνολογικών Εκπαιδευτικών Ιδρυμάτων.¶
Η δική μας θέση είναι ξεκάθαρη και έχει διατυπωθεί πολλές φορές μέσα σ' αυτήν την Αίθουσα. Σε αυτήν την περίοδο της τεχνολογικής επανάστασης που διανύουμε διεθνώς, απαιτείται για την Ελλάδα η ουσιαστική αναβάθμιση
των ΤΕΙ έτσι ώστε να ακολουθήσουμε τις εξελίξεις και να ικανοποιήσουμε τις σύγχρονες ανάγκες στο χώρο της τεχνολογίας και της τέχνης.¶
Σας ζητώ να ρυθμίσετε το θέμα τώρα. Είμαι βέβαιος ότι αν δεν το ρυθμίσετε τώρα το θέμα, θα υπάρξει μεγάλη έκρηξη και θα αναγκαστείτε να το κάνετε μετά.¶
ΠΡΟΕΔΡΕΥΩΝ (Παναγιώτης Ν. Κρητικός): Δεν υπάρχει άλλος κύριος
συνάδελφος για να πρωτολογήσει επί της ενότητας 1 έως 5.¶
Ο κύριος Υπουργός έχει το λόγο.¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα ανακοινώσουμε μία τροπολογία, αναδιατύπωση στο άρθρο 4, παρ. 4, η οποία είναι η εξής: "Το κατά την παράγραφο 6 του άρθρου 35 του ν. 1566/85 και
την περίπτωση β' της παραγράφου 1 του άρθρου 10 του ν. 2470/97 επίδομα δυσμενών συνθηκών εργασίας καταβάλλεται στο δραχμικό ύψος που θα διαμορφώνεται με κοινή υπουργική απόφαση των Υπουργών Εθνικής Παιδείας και Θρησκευμάτων και Οικονομικών αποκλειστικά και μόνο στο εκπαιδευτικό, ειδικό εκπαιδευτικό προσωπικό και βοηθητικό προσωπικό, που υπηρετεί στις σχολικές μονάδες ειδικής αγωγής και στα τμήματα ένταξης αρμοδιότητας του Υπουργείου Εθνικής Παιδείας και Θρησκευμάτων."¶
'Οσον αφορά τώρα στο θέμα σχετικά με τις παρατηρήσεις των συναδέλφων και το θέμα που έθεσε ο Αρχηγός του ΔΗ.Κ.ΚΙ. ο κ. Τσοβόλας, θα ήθελα να ξεκινήσω με το σημείο το οποίο αποτέλεσε και σημείο ιδιαίτερης προσοχής στις αγορεύσεις των συναδέλφων, δηλαδή το άρθρο 1, παράγραφος 4, α' και β'.¶
Συζητήσαμε διεξοδικότατα στην Επιτροπή Μορφωτικών Υποθέσεων, αφού εξαντλήσαμε στα πλαίσια του κοινωνικού διαλόγου ετήσιας διάρκειας σχετικά με αυτό το νομοσχέδιο κάθε εκδοχή και κάθε άποψη σχετικά με το ποια γλώσσα θα έπρεπε να είναι εκείνη, η οποία θα χαρακτηρισθεί ως κύρια για τους κωφούς και βαρηκόους μαθητές της ειδικής αγωγής.¶
Θα ήθελα να υπενθυμίσω στους αγαπητούς συναδέλφους ότι ήταν ένα μακροχρόνιο θέμα τριβής. Πιστεύουμε ότι βρήκαμε μία σολομώντειο λύση επί τη βάσει και της σημερινής κατάστασης που επικρατεί στο χώρο της ειδικής αγωγής βαρηκόων και κωφών. ¶
Yπάρχουν μαθητές οι οποίοι γνωρίζουν τη νοηματική γλώσσα, εκπαιδευτικοί, επίσης, που τη γνωρίζουν και άλλοι που δεν τη γνωρίζουν και είναι δύσκολο να τη μάθουν και καταφεύγουν στη χρήση διαφόρων άλλων επικουρικών, επιβοηθητικών, αλλά αποδεκτών για την εκπαίδευσή τους σύγχρονων μεθόδων.¶
Μετά από τη συζήτηση στην Επιτροπή Μορφωτικών Υποθέσεων και την παρέμβαση του εκπροσώπου, του φορέα των ατόμων που έχουν τη βαρηκοϊα ή την κωφότητα, κάναμε την τροποποίηση, με την οποία θέσαμε ένα μεταβατικό χρόνο εκπαίδευσης ειδικών εκπαιδευτικών στη νοηματική, έτσι ώστε να επικρατήσει αποκλειστικά μία και μόνο γλώσσα, η νοηματική, ως κύρια και ως μέθοδος διδασκαλίας. Στη συνέχεια, όμως, έγιναν και άλλες συζητήσεις στο Υπουργείο και βρέθηκε μια κοινά αποδεκτή λύση. ¶
Η κοινά αυτή αποδεκτή λύση αποτυπώθηκε στην τροπολογία, όπως την
εκφώνησα προηγουμένως κι έτσι καθιερώνεται αφ' ενός η νοηματική γλώσσα ως κύρια και αποκλειστική γλώσσα, αφ' ετέρου η δυνατότητα χρησιμοποίησης κατά τη διδασκαλία και άλλων επιβοηθητικών μέσων, που αναγνωρίζεται η εφικτότητά τους και η επιστημονική τους αξία. Πιστεύω ότι συμφωνούμε όλοι στη σκοπιμότητα αυτής της δεύτερης τροποποίησης, που επανέφερε το άρθρο στην αρχική του μορφή.¶
Διατυπώθηκε η παρατήρηση ότι δεν διατυπώνεται με σαφήνεια πώς η ειδική αγωγή ανήκει στην αποκλειστική αρμοδιότητα του κράτους. Γίνεται μία σύγχυση εδώ σχετικά με τα ιδρύματα που λειτουργούν και είναι υπό την εποπτεία του Υπουργείου Υγείας Κοινωνικής Πρόνοιας. Δεν παρέχουν εκπαίδευση κατά τη δική τους κρίση, με τις δικές τους οδηγίες, με δικό τους πρόγραμμα.  Είναι ιδρύματα τα οποία παρέχουν αποκατάσταση, κατάρτιση και οποιαδήποτε άλλη κοινωνική φροντίδα. Την εκπαίδευση, όμως, εάν και εφόσον υπάρχουν μαθητές σε αυτά τα ιδρύματα, την αναλαμβάνει αποκλειστικά και τη ρυθμίζει, την κατευθύνει και τη διαχειρίζεται το Υπουργείο Παιδείας. Ιδιωτικά σχολεία ειδικής αγωγής δεν υπάρχουν και ούτε πρόκειται να υπάρξουν. Η αποκλειστική ευθύνη και αρμοδιότητα ανήκει στο κράτος και η εκπαίδευση των ατόμων με ειδικές ανάγκες είναι δημόσια και δωρεάν εκπαίδευση.¶
Δεν χρειάζεται να επαναλάβουμε ούτε τη συνταγματική διάταξη ούτε προϊσχύοντες νόμους. Είναι όχι απλά αυτονόητο, αλλά ήδη θεσμοθετημένο. 
Δεν ισχύει δε αυτό που ισχύει για την ιδιωτική εκπαίδευση, την παράλληλη στην πρωτοβάθμια και δευτεροβάθμια εκπαίδευση. Στο χώρο της ειδικής αγωγής επικρατεί μόνο η δημόσια και δωρεάν εκπαίδευση είτε στα σχολεία ειδικής αγωγής, όπως περιγράφεται στο σχετικό άρθρο, τα ενταγμένα μέσα στα κανονικά σχολεία, είτε σε ιδρύματα τα οποία ανήκουν στην εποπτεία του Υπουργείου Υγείας και Πρόνοιας.¶
Στην παρατήρηση συναδέλφου ότι θα πρέπει να συμπληρωθεί στους στόχους της εκπαίδευσης για την ανάπτυξη της προσωπικότητας και η λέξη "ολόπλευρης" ανάπτυξης της προσωπικότητας, νομίζω ότι περιττεύει η προσθήκη αυτής της λέξης, διότι ο στόχος οπωσδήποτε είναι η ολόπλευρη ανάπτυξη της προσωπικότητας, παρά τις όποιες προβληματικές καταστάσεις επικρατούν στο συγκεκριμένο άτομο με τα ειδικά προβλήματα. Δεν χρειάζεται δηλαδή να γίνει μία προσθήκη, η οποία αυτονόητα περιλαμβάνεται στην ανάπτυξη της προσωπικότητας. Μερική ανάπτυξη της προσωπικότητας δεν νοείται, αλλά ανάπτυξη της προσωπικότητας με βάση τις δυνατότητες τις διανοητικές και σωματικές που διαθέτει το άτομο με ειδικές ανάγκες.¶
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)¶
Προχωρώ σε κάποιες άλλες ειδικές παρατηρήσεις.¶
Σχετικά με τη διεύρυνση και τη στελέχωση των Κ.Δ.Α.Υ., των Κέντρων Διάγνωσης, Αξιολόγησης και Υποστήριξης των ατόμων με ειδικές ανάγκες, δεν χρειάζεται αρωγή άλλης επιστημονικής μονάδας, ούτε χρειάζεται να επέλθει διάσπαση στη δική τους επιστημονική δουλειά. Είναι πλήρης και αυθύπαρκτη επιστημονική ομάδα το Κ.Δ.Α.Υ. ¶
Προφανώς η παρατήρηση που αφορά στη διεύρυνση και στελέχωσή τους είναι κατανοητή, με την έννοια ότι εμείς ξεκινούμε από μία συγκεκριμένη ad hoc τώρα στελέχωση επί τη βάσει των συνθηκών που επικρατούν και στη συνέχεια -ο νόμος το προβλέπει- μπορούμε να προχωρήσουμε στην προσθήκη νέων θέσεων, όταν διαπιστωθεί η αναγκαιότητα.¶
Δεν υπάρχει περιοριστικό πνεύμα στη διεύρυνση και τη λειτουργία του
Κ.Δ.Α.Υ., όσον αφορά τη στελέχωσή του. Επομένως με βάση τη δυνατότητα του νόμου, ανάλογα με τις ανάγκες που θα προκύψουν, μπορούμε να διευρύνουμε τη στελέχωση του Κ.Δ.Α.Υ.. Εκείνο που προκύπτει και πρέπει να το γνωρίζουμε είναι ότι υπάρχει και μία συνεργασία μεταξύ των Κ.Δ.Α.Υ., για να καλύπτει το ένα τις ανάγκες του άλλου, όταν προκύπτουν εκτάκτως και δεν μπορούν να καλυφθούν από ένα. Υπάρχει η εσωτερική ενδοΚΔΑΥκή συνεργασία για την αντιμετώπιση των προβλημάτων. Δεν πιστεύουμε ότι θα προκύψουν τέτοια προβλήματα στο άμεσο μέλλον, αλλά στην πράξη θα δούμε τι θα προέλθει ως αδυναμία και ως κενό και με βάση τη δυνατότητα του νόμου θα το καλύψουμε.¶
ΠΕΤΡΟΣ  ΚΑΤΣΙΛΙΕΡΗΣ: Στις έδρες των περιφερειών πλήρης στελέχωση.¶ 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
Ναι. Στις έδρες των περιφερειών υπάρχει πλήρης στελέχωση και διάθεση αυτών των στελεχών για την κάλυψη των όποιων λειτουργικών κενών σε επίπεδο νομαρχιών.¶
Ο καθορισμός των κενών θέσεων πριν από τον Ιούνιο, με τις περιπτώσεις των αποσπομένων, δεν μπορεί να γίνει, γιατί πρέπει προηγουμένως να έχουν ολοκληρωθεί οι μεταθέσεις. ¶
Ο κύκλος της κίνησης του προσωπικού στο χώρο της εκπαίδευσης έχει τρεις φάσεις. Ξεκινάει με τη φάση των μεταθέσεων, συνεχίζεται με τη φάση των διορισμών και ολοκληρώνεται με τη φάση των αποσπάσεων, προκειμένου να λειτουργήσει το σχολικό έτος με την οριστικοποίηση των θέσεων των εκπαιδευτικών στις σχολικές μονάδες. Τον Ιούνιο επομένως δεν μπορεί να γίνει αυτό πριν ολοκληρωθεί η  διαδικασία των μεταθέσεων, διότι προηγούνται οι μεταθέσεις, ικανοποιούνται οι αιτήσεις των εκπαιδευτικών για μεταθέσεις και στη συνέχεια τα οργανικά κενά που εναπομένουν τα καλύπτουμε με διορισμούς. ¶
Η τρίτη φάση είναι των αποσπάσεων, για την εξυπηρέτηση των εκπαιδευτικών, αλλά και των εκπαιδευτικών αναγκών.¶
Είναι αυτονόητο -δεν χρειάζεται να το επαναλάβω- ότι οι σχολικοί
σύμβουλοι συνεργάζονται μεταξύ τους. ¶
Σχετικά με το τμήμα της ειδικής αγωγής, οι ειδικότητες των παρέδρων με θητεία ορίζονται με την προκήρυξη, ανάλογα με τις διαπιστούμενες ανάγκες της ειδικής αγωγής. 'Οταν λήγει η θητεία τους μπορεί να γίνει η προκήρυξη με άλλες ειδικότητες, οι οποίες αν οριστούν στο νόμο, δεν μπορούν στη συνέχεια να αλλάξουν.¶
Σχετικά με την παρατήρηση που αφορά στην αύξηση των θέσεων των σχολικών συμβούλων, υπάρχει στο σχέδιο η σχετική εξουσιοδότηση για προσθήκη νέων θέσεων. Δεν υπάρχει περιοριστική πολιτική βούληση σε αυτό το νομοσχέδιο. 'Εχουμε αφήσει την αναγκαία διοικητική ελαστικότητα με νομοθετικές εξουσιοδοτήσεις, έτσι ώστε να καλύπτονται τα όποια κενά λειτουργικά, διοικητικά, επιστημονικά, εκπαιδευτικά στην πορεία.¶ 
Κάποιος συνάδελφος -δεν έχω σημειώσει το όνομά του- αναφέρθηκε στην
προϋπηρεσία εκπαιδευτικών σε άλλα ιδρύματα κοινωνικής πρόνοιας, προκειμένου να αξιοποιηθούν εντασσόμενοι στα Κ.Δ.Α.Υ. ή στα σχολεία ειδικής αγωγής. Στο άρθρο 8 προβλέπεται αυτή η ρύθμιση. Επομένως δεν υπάρχει και εδώ αποκλεισμός για την αξιοποίηση ανθρώπινου δυναμικού ωφέλιμου να υπηρετήσει την ειδική αγωγή.¶
Θα ήθελα να απαντήσω στην παρατήρηση του κ. Τσοβόλα. Το Υπουργείο
Παιδείας έχει ήδη απαντήσει, αφ'ενός με ανακοίνωση, αφ'ετέρου και με συνέντευξη του Υπουργού επί του συγκεκριμένου θέματος στην εφημερίδα το "ΕΘΝΟΣ ΤΗΣ ΚΥΡΙΑΚΗΣ".¶
Ο κ. Υπουργός Παιδείας έχει κάνει επαφές με τους προέδρους των ΤΕΙ, βρίσκεται σε συνεχή συνεργασία μαζί τους και σήμερα πρόκειται να κάνει μία επαφή με τη σπουδάζουσα νεολαία των ΤΕΙ, για να δοθεί η δέουσα λύση στο πρόβλημα που ανέκυψε.¶¶
Εγώ θα ήθελα να υπενθυμίσω ότι το πρόβλημα ανέκυψε, ενώ γνωρίζαμε
όλοι ότι εκκρεμεί η έκδοση απόφασης από την Ολομέλεια του Συμβουλίου της Επικρατείας, σχετικά με την προσφυγή του ΤΕΕ κατά του προεδρικού διατάγματος του 1995, που αφορά στην προσθήκη εξαμήνων πλέον των έξι σε κάποια τμήματα των ΤΕΙ.¶
Και είναι άξιο απορίας το πώς χωρίς να δημοσιευθεί η απόφαση του Συμβουλίου της Επικρατείας, έχει γίνει γνωστό το περιεχόμενό της. 'Οχι μόνο το Υπουργείο Παιδείας, αλλά ουδείς έχει στα χέρια του αυτήν την περιβόητη απόφαση, της οποίας βέβαια το περιεχόμενο οφείλουμε να αμφισβητήσουμε, διότι δεν το γνωρίζουμε. Επισήμως και παγίως οι δικαστικές αποφάσεις υπάρχουν όταν δημοσιεύονται. Πριν από τη δημοσίευσή τους δεν υπάρχει καμία απόφαση.¶ Ξεσηκώθηκε ολόκληρος ο κόσμος και είναι ανάστατος εξαιτίας δημοσιευμάτων στον Τύπο, χωρίς την ύπαρξη της ουσιαστικής βάσης αυτών των δημοσιευμάτων, που είναι η απόφαση του Συμβουλίου της Επικρατείας.¶
Από εκεί και πέρα, κύριε Πρόεδρε -βεβαίως η αναβάθμιση των ΤΕΙ ξεκίνησε πριν από δεκαπέντε χρόνια με την ίδρυσή τους και τη συνεχή εξελεκτική πορεία τους- ιδιαίτερα η παρούσα Κυβέρνηση και το Υπουργείο 
Παιδείας τα τρία τελευταία χρόνια προχώρησαν σε μία ουσιαστική αναβάθμιση των ΤΕΙ και μάλιστα με νομοθετικές ρυθμίσεις τα κατέταξαν στην τριτοβάθμια εκπαίδευση, χωρίς να τα ταυτίζουν με τα πανεπιστήμια, χαρακτήρισαν δημόσιους λειτουργούς τους εκπαιδευτικούς που υπηρετούν τα ΤΕΙ και είναι σαφής η ποιοτική αναβάθμιση σε επίπεδο σπουδών γνωστικών αντικειμένων. Αυτό επαληθεύεται από την αγορά εργασίας, στην οποία απορροφώνται σε ποσοστό 100%.¶
ΠΡΟΕΔΡΕΥΩΝ (Παναγιώτης Σγουρίδης): Nαι, αλλά τα ΤΕΙ είναι στο επόμενο κεφάλαιο. Εάν συζητήσουμε για τα ΤΕΙ τώρα και ξανασυζητήσουμε για τα ΤΕΙ την επόμενη Τρίτη...¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ο κ. Τσοβόλας είπε ότι πρέπει να αποχωρήσει και γι'αυτό ακριβώς βιάστηκα να δώσω την απάντηση, προκειμένου να είναι εδώ και να την ακούσει.¶ ¶
Δηλώνω τελικά, γιατί ακούστηκε και αυτό και γράφτηκε στον Τύπο ότι πρόκειται να υποβαθμιστούν τα ΤΕΙ και να γίνουν ΙΕΚ. Βεβαίως δεν είναι σοβαρή αυτή η παρατήρηση. Δεν έχουν καμία σχέση τα ΤΕΙ με τα ΙΕΚ. Το ΙΕΚ είναι ένα ινστιτούτο κατάρτισης και όχι εκπαίδευσης. Τα ΤΕΙ ανήκουν στην τριτοβάθμια εκπαίδευση και δεν έχουν σχέση με τα ΙΕΚ.¶
ΠΡΟΕΔΡΕΥΩΝ (Παναγιώτης Σγουρίδης): Ο κ. Βουλγαράκης έχει το λόγο.¶ ¶ 
ΓΕΩΡΓΙΟΣ ΒΟΥΛΓΑΡΑΚΗΣ: Οι περισσότερες των παρατηρήσεων που είχαμε να
κάνουμε, κύριε Πρόεδρε, έγιναν από τον εισηγητή της Νέας Δημοκρατίας κ.  Αλεξόπουλο και διατυπώθηκαν με σαφήνεια. Χαίρομαι που κάποιες από αυτές
τις συμπεριέλαβε ο κύριος Υπουργός στο κείμενο και τις αποδέχθηκε, γιατί πράγματι ήταν σωστές.¶
Θα πρέπει να ομολογήσω ότι το κείμενο το οποίο μοίρασε στους συναδέλφους στην επιτροπή η Ομοσπονδία Κωφών Ελλάδος για τη νοηματική γλώσσα είναι ένα καταπληκτικό κείμενο. Θα συνέστηνα στους κυρίους συναδέλφους να το διαβάσουν, γιατί πράγματι εγώ μορφώθηκα διαβάζοντας το
κείμενο αυτό και εντυπωσιάστηκα από την ανάλυση που κάνουν. Είναι πάρα πολύ σημαντικό το γεγονός ότι αποδέχεστε το κείμενο αυτό.¶¶
Θέλω να συνεισφέρω σε έναν προβληματισμό. Ο Πανελλήνιος Επιστημονικός Σύλλογος Ειδικής Αγωγής, αναφερόμενος στα ΚΔΑΥ, εισάγει έναν προβληματισμό, ο οποίος κατά τη γνώμη μου είναι πάρα πολύ σημαντικός. Φυσικά αντιλαμβάνομαι ότι τα ΚΔΑΥ αποτελούν τον κορμό της επέμβασης, την οποία επιχειρεί το Υπουργείο στο σύστημα της ειδικής αγωγής. Ωστόσο, αξίζει κανείς να προβληματιστεί γύρω από αυτόν το θεσμό, διότι, εάν πράγματι δεν καταφέρει να λειτουργήσει, όπως το Υπουργείο το σχεδιάζει, εγκυμονεί πάρα πολλούς κινδύνους.¶¶
Λέει το συγκεκριμένο κείμενο, το οποίο έχουν όλοι οι συνάδελφοι στην επιτροπή, ότι με τα ΚΔΑΥ επιχειρείται η αποκοπή του μικροσυστήματος της ειδικής αγωγής από το μεγασύστημα της ενιαίας δημόσιας δωρεάν και υποχρεωτικής εκπαίδευσης, προκαλώντας τα εξής οδυνηρά αποτελέσματα: Την ιατροποίηση των ειδικών εκπαιδευτικών αναγκών των παιδιών και των νέων -θα σταθώ ειδικά σε αυτό- οι οποίοι θα έχουν ρατσιστική αντιμετώπιση μέσα από ένα επιστημονικοφανές διαγνωστικό μείγμα συνδυασμών βιοσωματικών και ψυχικών αναγκών από τη μία και νοητικών και γνωστικών λειτουργιών από την άλλη και τη νομιμοποίηση του σχολικού αποκλεισμού με την κατάφωρη παραβίαση του Συντάγματος, άρθρο 16 κλπ.¶
Το δεύτερο κομμάτι μπορεί κανείς να το συζητήσει. Το αφήνω προς το παρόν, δεν είναι του ενδιαφέροντός μου. Το πρώτο κομμάτι, όμως, νομίζω ότι ενδιαφέρει το σύνολο της Εθνικής Αντιπροσωπείας ειδικότερα. Θα συνέστηνα δηλαδή στο Υπουργείο να δει το θεσμό κατ'αρχήν σε μία πιλοτική εφαρμογή, διότι, εάν πράγματι εγκυμονεί τους κινδύνους που η Πανελλήνια Επιστημονική 'Ενωση επισημαίνει, τότε νομίζω ότι θα είναι καταστροφικός.¶ 
Και επειδή αντιλαμβάνομαι ότι η πρόθεση του Υπουργείου προφανώς δεν
είναι αυτή, ούτε κανενός άλλου από την Εθνική Αντιπροσωπεία, θα συνέστηνα πραγματικά να μπει ο θεσμός αυτός κάτω από το μικροσκόπιο, ούτως ώστε στην προσπάθεια βελτίωσης των πραγμάτων να μην επιδεινωθούν τα πράγματα ή να μην πάρουν μία τροπή η οποία θα δημιουργήσει πολλούς κινδύνους.¶
Θέλω να κάνω και μία ερώτηση: Πληροφορούμεθα από τον Τύπο, αλλά και από τα Μέσα Ενημερωσης ότι επίκειται η κατάθεση διαφόρων τροπολογιών εκ μέρους του Υπουργείου. Φυσικά οι συνάδελφοι Βουλευτές μπορούν να καταθέσουν ή έχουν καταθέσει ή θα καταθέσουν εκπρόθεσμες τροπολογίες.  Είναι στη διακριτική ευχέρεια των συναδέλφων το τι θα κάνουν όσον αφορά τις τροπολογίες τις οποίες επιθυμούν να καταθέσουν.¶
Αυτό όμως που ενδιαφέρει την Εθνική Αντιπροσωπεία, κύριε Υπουργέ, και ενδιαφέρει εμάς ειδικότερα είναι οι τροπολογίες τις οποίες καταθέτει το Υπουργείο, ο Υπουργός, διότι κατά κανόνα τεκμαίρεται ότι αυτές θα ψηφιστούν επειδή ο Υπουργός έχει στη διακριτική του ευχέρεια το χειρισμό των συναδέλφων της Πλειοψηφίας.¶
Θα ήθελα να παρακαλέσω, διότι δεν θέλω να βρεθούμε προ εκπλήξεων την Τρίτη, εάν υπάρχουν τροπολογίες που θα κατατεθούν από το Υπουργείο σας, να κατατεθούν μέχρι το πέρας της συζητήσεως αυτής. Διότι εάν δεν υπάρχουν, τότε εμείς δεν μπορούμε να συμμετέχουμε σε μία συζήτηση, της οποίας το περιεχόμενο αιφνιδιαστικά θα πληροφορηθούμε την τελευταία στιγμή.¶
Θέλω να είμαι από τώρα σαφής και συγκεκριμένος. Και νομίζω ότι και η δεοντολογία η κοινοβουλευτική το απαιτεί και το επιβάλλει.¶
ΠΡΟΕΔΡΕΥΩΝ (Παναγιώτης Σγουρίδης): Κύριε Γικόνογλου, θέλετε το λόγο;¶ ΜΟΣΧΟΣ ΓΙΚΟΝΟΓΛΟΥ: 'Οχι, κύριε Πρόεδρε.¶
ΠΡΟΕΔΡΕΥΩΝ (Παναγιώτης Σγουρίδης): Υπάρχει και μία προτασσόμενη
δευτερολογία.¶
Θέλετε να πάρετε το λόγο, κύριε Σπυριούνη;¶
ΚΥΡΙΑΚΟΣ ΣΠΥΡΙΟΥΝΗΣ: Ναι, κύριε Πρόεδρε.¶
ΑΝΔΡΙΑΝΗ ΛΟΥΛΕ: 'Εχω ζητήσει και εγώ το λόγο.¶ 
ΠΡΟΕΔΡΕΥΩΝ (Παναγιώτης Σγουρίδης): Θα πάρετε το λόγο και σεις αμέσως
μετά.¶
Ορίστε, κύριε Σπυριούνη, έχετε το λόγο.¶
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, πιστεύω ότι ο συνδυασμός των πέντε άρθρων δίδει τη φιλοσοφία του νέου συστήματος για τα άτομα των ειδικών αναγκών, δίδει τη βάση επί της οποίας θα στηριχθεί η όλη
παρέμβαση που κάνει το Υπουργείο και προσδιορίζει το πλαίσιο μέσα στο οποίο θα αναπτυχθεί η συνολική μέριμνα.¶
Πιστεύω ότι επαληθεύει το βαθύτατο νόημα του άρθρου 2 του Συντάγματός
μας περί της ευθύνης της πολιτείας στην έκφραση και υλοποίηση του οφειλομένου σεβασμού και της οφειλομένης προστασίας της ανθρώπινης αξίας, που πρέπει να αποτελεί κατά τη συνταγματική διάταξη και τη μεγίστη μέριμνα της πολιτείας. ¶
Πιστεύω ότι εκφράζει, κύριε Υπουργέ, και το βασικό περιεχόμενο, τη
βασική αίσθηση ευθύνης που διέπει το κόμμα μας, σε ό,τι αφορά την αντίκρισμα του ανθρώπου.¶
Με το συνδυασμό των άρθρων -από άρθρο 1, που καθορίζει την έννοια των ατόμων, τον επιδιωκόμενο σκοπό και βάζει το πλαίσιο του καθεστώτος, το άρθρο 2, που προσδιορίζει οργανωτικά θέματα, το άρθρο 3, που καθορίζει διορισμούς και την κατάσταση προσωπικού- και με τις προβλέψεις των τριών συμβούλων, την πρόβλεψη των δεκατριών παιδοψυχιάτρων κλπ. ή των δεκαέξι ειδικών και των πενήντα του βοηθητικού προσωπικού, νομίζω ότι στελεχώνεται με ένα αντάξιο του επιδιωκόμενου σκοπού προσωπικό.¶
Να πω και εγώ ότι θεωρώ πολύ σοβαρή την παρέμβαση που γίνεται με το
άρθρο 2, που προβλέπει σε κάθε νομό την ύπαρξη αυτού του κέντρου διαλογής αξιολόγησης και υποστήριξης που θα παίξει έναν πολύ σπουδαίο ρόλο.¶
Στο άρθρο 4 καθορίζει τους διορισμούς και την κατάσταση του προσωπικού και θέτει τα προβλεπόμενα προσόντα και για το Κ.Δ.Α.Υ. και για τα Σ.Μ.Ε.Α. Ακολουθούν οι μεταβατικές και οι καταργούμενες διατάξεις.¶ 
Κλείνοντας λέω ότι ο συνδυασμός αυτών των άρθρων και τη φιλοσοφία
που οφείλεται στην υπόθεση αυτή ολοκληρώνει και την υποδομή σε προσωπικό, σε μέσα, σε οργανωτικά θέματα κλπ. εξασφαλίζει για να επιτευχθεί ο σκοπός. Ευχαριστώ.¶
ΠΡΟΕΔΡΕΥΩΝ (Παναγιώτης Σγουρίδης): Η κ. Λουλέ, ως Κοινοβουλευτική Εκπρόσωπος του Συνασπισμού της Αριστεράς και της Προόδου, έχει το λόγο.¶ 
ΑΝΔΡΙΑΝΗ ΛΟΥΛΕ: Κύριε Πρόεδρε, θα ήθελα να αναφερθώ στη δήλωση που
έκανε χθες  ο Υπουργός εδώ μέσα  και την οποία μετά από πολύ λίγη ώρα την είδαμε να παίζει στα κανάλια.¶
Είπε χθες ο κύριος Υπουργός ότι δεν υπάρχει πρόβλημα με τα ΤΕΙ, έχουν τη στήριξη της Κυβέρνησης και ανήκουν στην τριτοβάθμια εκπαίδευση. Είπε επίσης ότι μόνο τρία τμήματα των ΤΕΙ έχουν πρόβλημα με το Συμβούλιο Επικρατείας. 'Ολοι γνωρίζουμε ότι η ολομέλεια του Συμβουλίου Επικρατείας ήδη έχει αποφασίσει για την αντισυνταγματικότητα της διάρκειας σπουδών στα ΤΕΙ. Η πρόφαση ότι η απόφαση αυτή δεν έχει καθαρογραφεί, άρα δεν θα προβεί σε καμία ρύθμιση η Κυβέρνηση για την επίλυση του θέματος, είναι κωμική αφού δεν πρόκειται και το γνωρίζουμε όλοι να αλλάξει τίποτα στο επόμενο χρονικό διάστημα.¶
Πιστεύουμε ότι πρέπει η Κυβέρνηση  να φέρει μια τροπολογία στη Βουλή μέχρι την άλλη Τρίτη, μια ρύθμιση που να καλύπτει τους διακόσιους δέκα χιλιάδες σπουδαστές και πτυχιούχους των ΤΕΙ, για να μη διαιωνίζεται άλλο αυτή η κατάσταση που οδηγεί σε κλείσιμο των ΤΕΙ μέχρι τις 10 Μαρτίου και σε παραιτήσεις προέδρων, όπως διαβάζουμε σήμερα στον Τύπο.¶
Επίσης ο κύριος Υπουργός είπε ότι είναι τρία τα τμήματα αλλά, όπως φαίνεται και στα προεδρικά διατάγματα, τα οποία και θα καταθέσω, είναι είκοσι επτά οι ειδικότητες και αν δεν τα γνωρίζει ο κύριος Υπουργός, καλά θα κάνει να τα δει μέσα από τα προεδρικά διατάγματα.¶
(Στο σημείο αυτό η Βουλευτής κ. Ανδριανή Λουλέ καταθέτει για τα
Πρακτικά τα προαναφερθέντα προεδρικά διατάγματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)¶
Φυσικά διπλάσια τουλάχιστον είναι τα τμήματα ανά την Ελλάδα. Εξάλλου η απόφαση του Σ.τ.Ε.  αναφέρει ότι η μέγιστη διάρκεια σπουδών δεν μπορεί να ξεπερνά τα έξι εξάμηνα. 'Αρα όλα ανεξαιρέτως τα τμήματα θίγονται και πολύ περισσότερο με την εναρμόνιση της οδηγίας 89/48 που, όπως ο ίδιος δήλωσε στον Τύπο, θα έχουν το δικαίωμα, όσοι απόκτησαν τίτλο στην αλλοδαπή 'Ελληνες ή ξένοι, ελεύθερης διακίνησης και στην Ελλάδα αλλά δεν θα έχουν οι απόφοιτοι των ελληνικών ΤΕΙ.¶
Τώρα έρχομαι στα άρθρα. 'Αρθρο 1 παράγραφος 11 εδάφιο α. Είπαμε και στην Επιτροπή ότι στη συνήθη σχολική τάξη μπορεί να φοιτούν οι μαθητές αυτοί, αφού όμως ληφθεί πρώτα η κατάλληλη υποδομή, με μπάρες κλπ.¶
Στην παράγραφο 25 τα οικοτροφεία να υπάρχουν στα αυτοτελή σχολεία ειδικής αγωγής, γιατί πολλά παιδιά απ' αυτά δεν μπορούν να μετακινούνται καθημερινά. ¶
Στο άρθρο 2 παράγραφος 4 εδάφια α, β, γ, δ, και ε να προστεθούν
θέσεις ειδικοτήτων ΤΕ2 σχολικών νοσηλευτών και ΤΕ6 εργασιοθεραπευτών. ¶
Στην παράγραφο 7 η ανανέωση της απόσπασης των εκπαιδευτικών να μη
γίνεται μόνο για μια τριετία, γιατί, όπως είπαμε, οι άνθρωποι αυτοί αγωνίζονται σκληρά για τη σωστή οργάνωση του σχολείου ειδικής αγωγής και είναι άδικο η προσπάθειά τους να μη συνεχίζεται σε μεγαλύτερο χρονικό διάστημα.¶
Παράγραφος 14 εδάφιο δ. Στη συγκρότηση του υπηρεσιακού συμβουλίου να μετέχει και μέλος του ειδικού εκπαιδευτικού προσωπικού ειδικής αγωγής, δηλαδή εκτός από α' και β' τακτικών μελών και η κατηγορία γ που γνωρίζουν τα εκπαιδευτικά θέματα πιο άμεσα. ¶
Παράγραφος 17. Οι ειδικότητες παρέδρων στο Παιδαγωγικό Ινστιτούτο να είναι αντίστοιχες όχι φυσικά με τις ανάγκες των μαθητών, αλλά με τις ειδικότητες του ειδικού εκπαιδευτικού προσωπικού.¶
Στην παράγραφος 18β', στο τέλος, να προστεθεί "και σε παρεμφερή
τμήματα των ΤΕΙ", αφού τμήμα ειδικής αγωγής ΑΕΙ στην Ελλάδα είναι μόνο ένα -το τονίσαμε και στην επιτροπή- με αποτέλεσμα τα προγράμματα επιμόρφωσης πρακτικά να είναι αδύνατον να γίνουν.¶
'Αρθρο 3, παράγραφος 10 εδάφιο α. Εκτός των πτυχιούχων ΤΕΙ και για
τους πτυχιούχους ΑΕΙ να απαιτείται η παιδαγωγική κατάρτιση, δηλαδή πτυχίο ΠΑΤΕΣ-ΣΕΛΕΤΕ.¶
Στην παράγραφο 14, να αυξηθούν οι θέσεις οδηγών και συνοδηγών για την μεταφορά των μαθητών. Είπαμε ότι μόνο δέκα οδηγοί και συνοδηγοί δεν είναι δυνατόν να φθάνουν για τόσες χιλιάδες παιδιά.¶
Στην παράγραφο 15, οι μη έχοντες πτυχίο ΠΑΤΕΣ ΣΕΛΕΤΕ να μετέχουν στη διαδικασία επιλογής για ειδικό εκπαιδευτικό προσωπικό αφού εξαντληθούν οι έχοντες πτυχίο ΠΑΤΕΣ ΣΕΛΕΤΕ.¶
Στο άρθρο 4 περίπτωση δ παράγραφος 2, δεν πιστοποιείται το ευδόκιμο της υπηρεσίας. Από ποιον και με ποια κριτήρια θα γίνεται; Σας ρωτήσαμε και στην επιτροπή και δεν απαντήσατε. ¶
Στην περίπτωση ε' της παραγράφου 2, αυτά τα προγράμματα επιμόρφωσης πού θα γίνονται; Γιατί δεν τα καθορίζετε; Μήπως είναι καλύτερα να είναι διασχολικά;¶
Στην παράγραφο 3, εκτός από τα τρία μόνο διδασκαλεία, μήπως πρέπει η μετεκπαίδευση των εκπαιδευτικών αυτών να γίνεται και σε παιδαγωγικά τμήματα; ¶
Και, τέλος, στην παράγραφο 5, να προστεθεί ότι το ειδικό εκπαιδευτικό προσωπικό ακολουθεί μισθολογικά και βαθμολογικά τις εξελίξεις των άλλων εκπαιδευτικών. ¶
Θέλω να τονίσω, κύριε Πρόεδρε, και να με προσέξει ο κύριος Υφυπουργός, γιατί αφορά εκείνον αυτό που θα πω ...¶
ΠΡΟΕΔΡΕΥΩΝ (Παναγιώτης Σγουρίδης): Κύριε Υφυπουργέ, παρ' όλο που έχετε κικερώνιες ιδιότητες να ακούτε και να ομιλείτε, πρέπει να ακούσετε την κ. Λουλέ.¶
ΓΕΩΡΓΙΟΣ ΑΛΕΞΟΠΟΥΛΟΣ: Και ο Ωριγένης. ¶
ΠΡΟΕΔΡΕΥΩΝ (Παναγιώτης Σγουρίδης): Και ο Κικέρων. ¶
ΑΝΔΡΙΑΝΗ ΛΟΥΛΕ: Το είπα και χθες στην ομιλία μου -δεν ήσασταν εδώότι στην επιτροπή, όταν μίλησα, κάνατε δεκτά κάποια άρθρα. Λέγατε ότι συμφωνούμε με εκείνο, συμφωνούμε με το άλλο. Είπα και εγώ ότι επιτέλους άνοιξε ο διάλογος τουλάχιστον μεταξύ των κομμάτων.¶
'Ομως, με τα καινούρια που φέρατε, φαίνεται ότι τίποτε απ' αυτά δεν
κάνατε δεκτά. Δύο πράγματα συμβαίνουν, ή μας εμπαίζετε την ώρα που κάνουμε επιτροπή και λέτε ότι ναι γίνεται δεκτό και εκείνο και το άλλο ή, εν πάση περιπτώσει, δεν σας ενδιαφέρει.¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Να σας απαντήσω τώρα; ¶
ΑΝΔΡΙΑΝΗ ΛΟΥΛΕ: Να μου απαντήσετε τώρα, δεν έχω καμία αντίρρηση.¶ 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
Κύριε Πρόεδρε, το λόγο.¶
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ.¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
Νομίζω ότι με αδικεί η αγαπητή συνάδελφος. Με πάρα πολλή προσοχή παρακολούθησα όλες τις παρατηρήσεις των συναδέλφων στη διάρκεια της Επιτροπής των Μορφωτικών Υποθέσεων και μάλιστα αρκετές παρατηρήσεις, που τις έκρινα ότι έπρεπε να γίνουν αμέσως αποδεκτές, έγιναν αποδεκτές.¶ 
ΑΝΔΡΙΑΝΗ ΛΟΥΛΕ: Είναι γραμμένο στα πρακτικά.¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Για τις άλλες επιφυλάχθηκα να τις εξετάσω και να απαντήσω. Εάν δεν έφερα
περαιτέρω τροποποιήσεις, σημαίνει ότι δεν τις κάναμε δεκτές.¶
ΑΝΔΡΙΑΝΗ ΛΟΥΛΕ: Μα, είναι γραμμένο στα πρακτικά που λέτε ότι "το
δέχομαι και θα το βάλουμε", γιατί δεν το κάνετε;¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μα, κυρία Λουλέ, έχω θητεύσει δέκα χρόνια στο Κοινοβούλιο, όπως και πάρα πολλοί συνάδελφοι, αλλά δεν καταφεύγουν σε τόσο εύκολες κρίσεις και επικρίσεις, είτε συναδέλφων είτε Υπουργών. Υπάρχει μια διαδικασία. Και η διαδικασία αυτή του διαλόγου λέει ότι οι Υπουργοί μετά τη συζήτηση στην Επιτροπή Μορφωτικών Υποθέσεων επιφυλάσσονται, εξετάζουν και άλλες κάνουν δεκτές και άλλες δεν τις κάνουν δεκτές. Δεν είναι κατακριτέοι γιατί ακολουθούν αυτό το σύστημα, εκτός αν θέλετε εσείς να το αλλάξετε.¶ 
ΑΝΔΡΙΑΝΗ ΛΟΥΛΕ: Γιατί λέτε όμως στην επιτροπή ότι τις κάνετε δεκτές;
Για να δημιουργήσετε εντυπώσεις; Γιατί το λέτε στην επιτροπή; ¶ 
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κυρία Λουλέ.¶ 
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, είδατε ποιο είναι το ισχυρό φύλο;¶ 
ΠΡΟΕΔΡΕΥΩΝ (Παναγιώτης Σγουρίδης): Ποτέ δεν ήταν οι άνδρες το ισχυρό
φύλο, απλώς ήταν φήμη. ¶
Η κ. Αράπη έχει το λόγο.¶
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, δεν κατάλαβα ότι μιλάγαμε για την ενότητα των άρθρων από 1 έως και 5 και αναφέρθηκα μόνο στο άρθρο
1. Θα πω, λοιπόν, μερικά πράγματα για το άρθρο 2.¶
Στη παράγραφο 4  χρειάζονται εκπαιδευτικοί προσχολικής αγωγής -το
είπα και νωρίτερα αυτό- για την πρώιμη παρέμβασή τους. ¶
Στο άρθρο 3 παράγραφος 1, οι σύμβουλοι ειδικής αγωγής θα πρέπει να μην είναι μόνο σύμβουλοι ειδικής αγωγής - θα πρέπει να τονισθεί αυτόαλλά και της νοητικής στέρησης, των αυτιστικών  και των ειδικών μαθησιακών δυσκολιών -ειδικών, μαθησιακών δυσκολιών, κύριε Υπουργέ είναι οι άνθρωποι που έχουν δυσλεξία- και της σωματικής αναπηρίας.¶
Βάσει της παραγράφου 4 του άρθρου 2  για την οργάνωση των ΚΔΑΥ, στις περιπτώσεις α' και β'  δεν υπάρχουν  στο προσωπικό σαράντα ενός νομών εκπαιδευτικοί προσχολικής αγωγής. Το γεγονός αυτό διαιωνίζει την ουσιαστική έλλειψη προγραμμάτων πρώιμης παρέμβασης. Πρέπει να γίνει λοιπόν κάποια παρέμβαση απο μικρότερη ηλικία και όχι μόνο από το δημοτικό.¶
Στην παράγραφο 1 του άρθρου 3 του παρόντος νομοσχεδίου συνιστώνται
τρεις θέσεις συμβούλων ειδικής αγωγής, εκ των οποίων οι δύο είναι ειδικότητας κωφών και βαρηκόων και η μια ειδικότητας τυφλών. Θεωρούμε λοιπόν αναγκαίο να συμπεριληφθούν στην παράγραφο αυτή  και θέσεις συμβούλων ειδικής αγωγής με τις ειδικότητες νοητικής στέρησης, αυτιστικών παιδιών, μαθησιακών δυσκολιών και σωματικής αναπηρίας.¶
Θεωρούμε, κύριε Υπουργέ, αδιανόητο ότι έχει δημιουργηθεί κλάδος ΠΕ31, που αναφέρεται μόνο σε ειδικό εκπαιδευτικό προσωπικό εξειδικευμένο αα)στον επαγγελματικό προσανατολισμό των τυφλών, ββ) στην κινητικότητα, τον προσανατολισμό  και τη δεξιότητα των κωφών.¶
Επίσης, για να μην θεωρηθεί το νομοσχέδιο αναχρονιστικό, βάσει των διεθνών σύγχρονων τάσεων της ειδικής αγωγής, θεωρούμε απαραίτητη την ουσιαστική προώθηση και εφαρμογή της εκπαίδευσης στην περίπτωση αυτή.  Από τη στιγμή  που υπάρχουν και θα υπάρχουν  εξειδικευμένοι ειδικοί παιδαγωγοί, προτείνουμε για την προώθηση της εκπαίδευσης τον διορισμό ενός ειδικού παιδαγωγού στα γενικά σχολεία,  που θα στηρίζει τους εκπαιδευτικούς του σχολείου, κυρίως στα σχολεία εκείνα που δεν υπάρχουν τμήματα ένταξης.¶
Τέλος, στις συνεδριάσεις του Τμήματος Ειδικής Αγωγής του Παιδαγωγικού Ινστιτούτου, παράγραφος 20 άρθρο 2 του παρόντος νομοσχεδίου, θα ήταν ουσιαστικό, μαζί με τους άλλους εκπροσώπους να συμμετέχει και ένας εκπρόσωπος από το Τμήμα Ειδικής Αγωγής του Πανεπιστημίου Θεσσαλίας, προωθώντας έτσι το άνοιγμα της πανεπιστημιακής κοινότητας και τη συνεργασία των πανεπιστημίων με άλλους φορείς.¶
Παρακαλούμε, να προβείτε στις απαραίτητες ενέργειες, έτσι ώστε, πρώτον, να διασφαλισθεί η ουσιαστική προώθηση και εφαρμογή της εκπαίδευσης και, δεύτερο, να μην καταργούνται ή αγνοούνται πανεπιστημιακά τμήματα που ήδη υπάρχουν, όπως το Τμήμα Ειδικής Αγωγής του Πανεπιστημίου Θεσσαλονίκης.¶
Κύριε Υπουργέ, υπάρχει άλλο ένα πρόβλημα. Πώς θα εξετασθούν φέτος οι μαθητές με ειδικές ανάγκες στα σχολεία; Mόνο από ειδικούς εκπαιδευτικούς; Οι κωφοί, οι βαρήκοοι, το γνωστικό επίπεδο δεν είναι ισότιμο με τα
ακούοντα  άτομα σε ειδική ύλη στο χώρο τους; Εδώ υπάρχει ένα πρόβλημα και θα πρέπει να το δείτε και να μας απαντήσετε.¶
Ως προς τη νομοθετική ρύθμιση για το επίδομα της νοητικής στέρησης νομίζω ότι είπατε κάτι. Εγώ όμως, κύριε Υπουργέ, επιμένω και το είπα και στην επιτροπή, το επίδομα  που δίνεται από το ΤΣΜΕΔΕ στους τετραπληγικούς, να δοθεί -αφού συμφωνεί και το ΤΣΜΕΔΕ και το ζητάει και το ΠΕΣΕΔΕ- και στα άτομα που δεν είναι τετραπληγικά, αλλά έχουν πρόβλημα μόνο στα κάτω άκρα.¶
'Ερχομαι στο άρθρο 4, στην επιμόρφωση. 'Ενα μικρό μέρος των δασκάλων ειδικής αγωγής κύριε Υπουργέ δεν έχει μετεκπαιδευθεί.¶
Στην παράγραφο 2 στο άρθρο 4, θα είχα να πω το εξής. Μεγάλο  μέρος
των εκπαιδευτικών της δευτεροβάθμιας εκπαίδευσης πρέπει να επιμορφωθεί, για να μπορεί να αντιμετωπίσει τις ανάγκες των μαθητών με ειδικές μαθησιακές δυσκολίες. Θα πρέπει να γίνει εισαγωγή της ειδικής αγωγής σε όλες τις καθηγητικές σχολές των πανεπιστημίων. Ευχαριστώ, κύριε Πρόεδρε.¶ 
ΠΡΟΕΔΡΕΥΩΝ (Παναγιώτης Σγουρίδης): Ο κ. Τασούλας έχει το λόγο.¶ 
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, στο άρθρο 1 παράγραφος 4 ήθελα να
διευκρινίσω κάτι. 'Οταν μιλήσαμε στη Διαρκή Επιτροπή, τουλάχιστον το Κομμουνιστικό Κόμμα είπε ότι θέλουμε να είναι υποχρεωτική η νοηματική γλώσσα. Πράγματι, από τη συζήτηση φαίνεται ότι είναι άλλο πράγμα το να είναι  υποχρεωτική -και συμφωνούμε- και άλλο η αποκλειστικότητα, που δεν νομίζουμε  ότι είναι σωστό. Να μην διατυπωθεί με αυτήν την έννοια, γιατί και αντιεπιστημονικό είναι στο κάτω-κάτω πέρα απο το ότι πολλοί σήμερα
μας είπαν  ότι θέλουν την χειλεοανάγνωση σαν μια άλλη μορφή κλπ.¶
Εκείνο όμως στο οποίο θα πρέπει να επιμείνω πάλι είναι το θέμα της δημόσιας, υποχρεωτικής, αποκλειστικής εκπαίδευσης, στην ευθύνη του κράτους. Αναφέρομαι  στην παράγραφο 9.¶
Και εσείς ξέρετε, κύριε Υπουργέ, τι κάνουν αυτά τα  υποτιθέμενα
προνοιακά ιδρύματα, ιδιωτικά κλπ. Επαγγέλλονται, υπόσχονται εκπαίδευση. Κάνουν αυτήν τη δουλειά. Επομένως, αν συμφωνείτε ότι δεν πρέπει να
γίνεται αυτό το πράγμα, να μπει στο νόμο αυτόν ότι το Υπουργείο Παιδείας και το κράτος είναι υπεύθυνοι και η εκπαίδευση παρέχεται αποκλειστικά από το κράτος, για να μπορεί αύριο  να μην έχει προβλήματα όποιος θέλει να εφαρμόσει πραγματικά μια πολιτική δημόσιας ειδικής αγωγής.¶
Θα ήθελα τώρα να πω μια κουβέντα για τις κατηγορίες των εργαζομένων.  Είπα και στην πρωτολογία μου ότι είναι πάρα πολλές οι κατηγορίες. 'Οπως καθορίζονται στο νομοσχέδιο, υπάρχει μεγάλος κίνδυνος να μείνουν κατηγορίες επιστημόνων, εργαζομένων στην ειδική αγωγή έξω, γιατί περιγράφονται με έναν τρόπο λεπτομερειακό και δεν μένει περιθώριο για να προστεθεί κάτι άλλο, το οποίο θα προκύψει πιθανώς περα από το ότι μέχρι σήμερα δεν αναφέρονται, όπως σας είπα, οι γυμναστές από τα ΤΕΦΑΑ.¶
Επίσης δημιουργούνται ζητήματα απο την ένταξη του προσωπικού της ειδικής αγωγής και με την εξέλιξή του. Είναι ένα δύσκολο πρόβλημα, γιατί αυτοί προέρχονται από διαφορετικού είδους ιδρύματα, αλλά δεν είναι
δυνατόν να κλείνεται ο δρόμος σε όλον αυτόν τον κόσμο με ένα νομοθέτημα.     Δεν πρέπει να γίνει κάτι τέτοιο.¶
Θα κλείσω με μια αναφορά στα ΤΕΙ, επειδή έγινε και εδώ συζήτηση και
αναφέρθηκα χθες στην εισήγησή μου.  Θα πρέπει να έχουμε υπόψη μας το
εξής: 'Η θέλουμε ή δεν θέλουμε, προέκυψε και θα προκύψει πρόβλημα, το οποίο θα πρέπει να αντιμετωπισθεί. ¶
Η πρόταση του Κομμουνιστικού Κόμματος για ενιαία ανώτατη εκπαίδευση, που σημαίνει ότι άμεσα θα πρέπει να καθίσουμε και να μελετήσουμε ποια ακριβώς θα είναι αυτή, ποια τμήματα θα γίνουν, ποια προγράμματα σπουδών, ώστε να μην υπάρχουν επικαλύψεις, να μην υπάρχουν διπλές σχολές της μιας ή της άλλης κατηγορίας κλπ., είναι αναγκαίο να γίνει τώρα. Το τι θα επακολουθήσει, το ξέρετε. Καταλαβαίνετε τι θα συμβεί. Θα υπάρξει αναστάτωση, γιατί έχουν δίκαιο οι σπουδαστές και οι καθηγητές των ΤΕΙ.  Δεν είναι μόνο θέμα των προέδρων, αλλά είναι συνολικό θέμα του εκπαιδευτικού συστήματος.¶
ΠΡΟΕΔΡΕΥΩΝ (Παναγιώτης Σγουρίδης): Ο κ. Αλεξόπουλος έχει το λόγο.¶ 
ΓΕΩΡΓΙΟΣ ΑΛΕΞΟΠΟΥΛΟΣ: Κύριε Υπουργέ, ήθελα να αναφερθώ
συμπληρωματικά στο  Εθνικό 'Ιδρυμα Κωφών, το οποίο επί μακρά σειρά ετών, επί εβδομήντα χρόνια, προσφέρει τις υπηρεσίες του στην ειδική αυτή κατηγορία πασχόντων και κατά κάποιον τρόπο αφήνεται να εννοηθεί ότι αυτό
θα καταργηθεί και θα μείνουν στο δρόμο, τόσο αυτοί που, εν πάση περιπτώσει, στεγάζονται και τους προσφέρονται οι υπηρεσίες, όσο και οι εργαζόμενοι.¶
Το Εθνικό 'Ιδρυμα Κωφών είναι νομικό πρόσωπο δημοσίου δικαίου.  Επιχορηγείται εξ ολοκλήρου από τον κρατικό προϋπολογισμό, οπότε  αν σαν λύση ενταχθεί στο  Υπουργείο Παιδείας, με παράλληλη μετάταξη των υπαλλήλων, δεν θα υπάρξει καμιά οικονομική επιβάρυνση.¶
Και προς τούτο, προτείνεται στο προς ψήφιση σημερινό σχέδιο νόμου να
προστεθεί ένα άρθρο, το οποίο να λέγει, ότι "Το Εθνικό 'Ιδρυμα Κωφών Νομικό Πρόσωπο Δημοσίου Δικαίου και τα παραρτήματά του, αρμοδιότητας του Υπουργείου Υγείας και Πρόνοιας, όπως ορίζεται στο ν. 2646/98, υπάγεται ως έχει κατ'εξαίρεση, στην αρμοδιότητα, στον έλεγχο και την εποπτεία του Υπουργείου Εθνικής Παιδείας και Θρησκευμάτων."¶
Νομίζω ότι θα προφθάσουμε κάποια δεινά, τα οποία ενδεχομένως να
επακολουθήσουν, αν δεν προστατευθεί αυτό το ίδρυμα.¶
'Ηθελα επιπροσθέτως να αναφερθώ και στη γλώσσα των κωφών και βαρηκόων μαθητών, ότι θα πρέπει να είναι η ελληνική γλώσσα, που εκφέρεται με κάθε πρόσφορο τρόπο, γραπτό, προφορικό, χειλεοανάγνωση, οπωσδήποτε η ελληνική νοηματική γλώσσα ή συνδυασμός και των δύο.¶
Οι κωφοί και βαρήκοοι, με αναγνωρισμένο ποσοστό αναπηρίας άνω του
67%, που δεν χρησιμοποιούν τη νοηματική γλώσσα, αναγνωρίζονται ως
ισότιμοι με εκείνους που χρησιμοποιούν αποκλειστικά τη νοηματική γλώσσα.¶ Θα ήθελα αυτά να τα λάβετε υπόψη σας για να αποκαταστήσουμε και
κάποιες, μπορεί να πει κανείς, ελλείψεις που δημιουργούνται από τη διαφορετική κατεύθυνση ορισμένων ατόμων από τη μη νοηματική γλώσσα.¶ 
Επιπροσθέτως, στο άρθρο 3, παράγραφος 5, εδάφιον β', να προστεθεί, ότι
στο δίπλωμα κινητικότητος προσανατολισμού της αλλοδαπής, σχολής, ή φορέα, ή κέντρου αρμοδίου για θέματα εκπαίδευσης των τυφλών για πενταετή τουλάχιστον διδακτική εμπειρία, στην πρώτη εφαρμογή του νόμου για τον κλάδο κινητικότητας προσανατολισμού και δεξιοτήτων καθημερινής διαβίωσης, θα πρέπει να συμπεριληφθούν και εκείνοι που έχουν απολυτήριο λυκείου και επιμόρφωση στην ειδικότητα, αποδεικνυομένης από πιστοποιητικά και βεβαιώσεις με πενταετή τουλάχιστον διδακτική εμπειρία σε σχολεία ειδικής αγωγής ή κέντρα εκπαίδευσης τυφλών.¶
Αυτά ήθελα να πω συμπληρωματικά και να παρακαλέσω ότι, εφόσον χθες συνεφωνήθη να συζητηθεί η πρώτη και η κύρια ενότητα -γιατί τα άλλα είπαμε ότι είναι εμβόλιμα και σκόπιμα προς εξυπηρέτηση ουχί κυρίων αναγκών των εκπαιδευτικών θεμάτων, αλλά κομματικών- αυτά να τα αφήσουμε για την
Τρίτη, ώστε να ενδιατρίψουμε πιο ενδελεχέστερα και να καταθέσουμε πιο οριστικές απόψεις. Ευχαριστώ.¶
ΠΡΟΕΔΡΕΥΩΝ (Παναγιώτης Σγουρίδης): Κύριε Στεφανή, ζητήσατε το λόγο επ'αυτής της ενότητος.¶
ΚΩΝΣΤΑΝΤΙΝΟΣ ΣΤΕΦΑΝΗΣ: Μάλιστα.¶
ΠΡΟΕΔΡΕΥΩΝ (Παναγιώτης Σγουρίδης): Μπορείτε να τον έχετε παρατύπως μεν, αλλά ως ειδικός και λόγω του ότι είσθε και καθηγητής, θα σας δώσω το λόγο για δύο λεπτά, παρά τον Κανονισμό.¶
ΚΩΝΣΤΑΝΤΙΝΟΣ ΣΤΕΦΑΝΗΣ: Δεν θα ήθελα να έχω το λόγο παρατύπως, κύριε Πρόεδρε.¶
ΠΡΟΕΔΡΕΥΩΝ (Παναγιώτης Σγουρίδης): Παρατύπως μπορώ να σας τον δώσω, ως προτασσόμενη δευτερολογία.¶
ΚΩΝΣΤΑΝΤΙΝΟΣ ΣΤΕΦΑΝΗΣ: Ευχαριστώ, κύριε Πρόεδρε.¶
Εκείνο που ήθελα να πω, είναι όπως συζητήθηκε και στη Διακομματική Επιτροπή, κύριε Υπουργέ, εάν είναι δυνατόν να περιληφθεί στο άρθρο 1, να παρέχεται εκπαίδευση η οποία δεν αποσκοπεί μόνο στην επαγγελματική αποκατάσταση και στην ένταξη στην παραγωγική διαδικασία, αλλά να παρέχεται εκπαίδευση δεξιοτήτων, έτσι ώστε να προωθούνται και να διευκολύνονται οι διαπροσωπικές σχέσεις και προσαρμογής στο κοινωνικό περιβάλλον ανθρώπων, ατόμων, που δεν είναι σε θέση να έχουν την τυπική εκπαίδευση.¶
Είναι ένα κεφαλαιώδες θέμα. Σ'αυτήν την κατηγορία ανήκουν δεκάδες χιλιάδες ανθρώπων. 'Εχει πάρα πολύ μεγάλη σημασία από πλευράς γενικότερης κοινωνικής πολιτικής, να υπάρχει μια ειδική κατά κάποιον τρόπο ρύθμιση σ'αυτό το θέμα.¶
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, επί όσων ερωτημάτων ή προτάσεων έχουν τεθεί, έχετε να δώσετε κάποιες απαντήσεις, προκειμένου
να προχωρήσουμε στην ψήφιση της ενότητα αυτών των άρθρων;¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Βεβαίως, κύριε Πρόεδρε.¶
Θα ήθελα να επαναλάβω, όπως τόνισα και στην πρωτολογία μου, ότι τα
Κέντρα Διάγνωσης Αξιολόγησης και Υποστήριξης, τα οποία ιδρύονται, πράγματι σε μια πρώτη φάση θα λειτουργήσουν ως πιλοτικά, γιατί υπάρχει μια ελαστικότητα όσον αφορά τη διοικητική και λειτουργική τους επέκταση.¶ 
Ο κίνδυνος της ιατροποίησης, στον οποίον αναφέρθηκε ο συνάδελφος
κ. Βουλγαράκης και με βάση κάποιες παρατηρήσεις συναδέλφων, ίσως εμφανιστεί κάποια στιγμή. Αλλά έχουμε εμείς και τη σχετική πολιτική βούληση και υπάρχουν οι νομοθετικές εγγυήσεις για να αποτραπεί κάτι τέτοιο. Από εκεί και πέρα νομίζω ότι η εμπειρία και η πράξη θα δείξει πώς αυτά τα κέντρα θα λειτουργήσουν και τι σκοπούς θα υπηρετήσουν.¶
Οι συγκεκριμένοι στόχοι είναι καθορισμένοι. Οι δικές μας αναμονές και προσδοκίες είναι εγγυημένες. Και από εκεί και πέρα είναι θέμα της αξιολόγησης και των Κ.Δ.Α.Υ., την οποία προσθέσαμε μετά από προτάσεις και των μελών της Επιτροπής Μορφωτικών Υποθέσεων.¶
Επαναλήφθηκε το αίτημα για προσθήκη συμβούλων. Οι σχολικοί σύμβουλοι ειδικής αγωγής δεν αντιστοιχούν στα προβλήματα και τις ειδικότητες των 
μαθητών. Αντιστοιχούν στις ειδικότητες του εκπαιδευτικού προσωπικού.                Επομένως θα πρέπει να υπάρχει το εκπαιδευτικό προσωπικό για να διοριστεί
και ο αρμόδιος σχολικός σύμβουλος που θα συντονιστεί μαζί του για την καθοδήγηση, την υποστήριξή του στο δύσκολο αυτό έργο.¶
Σχετικά με την παρατήρηση της συναδέλφου, τι θα γίνει με τις
εξετάσεις των ατόμων με ειδικές ανάγκες, αυτό δεν είναι θέμα του νόμου.      Είναι θέμα του προεδρικού διατάγματος. Ρυθμίζεται η αξιολόγηση των
μαθητών αυτών με το προεδρικό διάταγμα που ισχύει και για την αξιολόγηση
των άλλων μαθητών. Δεν υπάρχει πρόβλημα.¶
Σχετικά με την παρατήρηση του συναδέλφου της Αξιωματικής
Αντιπολίτευσης για το Εθνικό 'Ιδρυμα Κωφών και την τύχη του: Το νομοσχέδιο έχει υπογραφεί και από το Υπουργείο Υγείας και Πρόνοιας. Είναι προφανές ότι το Υπουργείο Υγείας και Πρόνοιας δεν συμφωνεί στην πρόταση και την ιδέα που διατυπώσατε. Οπωσδήποτε, όμως, δεν υπάρχει κάτι το οριστικό και το τελεσίδικο.¶
Εμείς θα επαναφέρουμε αυτήν την εισήγησή σας προς συζήτηση με το Υπουργείο Υγείας και Πρόνοιας. Και εάν ποτέ υπάρξει σύμπτωση απόψεων ανάμεσα στο Υπουργείο Παιδείας και στο Υπουργείο Υγείας και Πρόνοιας, τότε θα λυθεί κατά την εισήγησή σας αυτό το πρόβλημα. Αλλά προς στιγμήν όμως δεν τίθεται.¶
Η παρατήρηση του κ. Στεφανή, όσον αφορά την εκπαίδευση στις βιοτικές δραστηριότητες των ατόμων με ειδικές ανάγκες, είχε διατυπωθεί και στην Επιτροπή Μορφωτικών Υποθέσεων. Βεβαίως, δεν εντάσσεται μέσα στην τυπική εκπαίδευση, τη μαθησιακή ή της σχολικής δραστηριότητος, αλλά από μια επικοινωνία που έκανα με εκπαιδευτικούς και συμβούλους, είναι εκ των προϋποθέσεων, εκ των ων ουκ άνευ, με τις οποίες ξεκινάει η εκπαίδευση μέσα σ'αυτά τα ειδικά σχολεία ή στις ενταγμένες τάξεις. Και σύμφωνα με τις σύγχρονες προδιαγραφές κατασκευής ειδικών σχολείων, διαμορφώνονται με τέτοιον τρόπο οι χώροι, ώστε πραγματικά να εξυπηρετείται αυτό που εισηγείσθε, κύριε Στεφανή, και γίνεται στην πράξη. Δηλαδή, οι χώροι γίνονται εργονομικοί, με τρόπο ώστε να διευκολύνουν την πρακτική εξάσκηση αυτών των παιδιών στις βιοτικές αυτές δεξιότητες, πώς δηλαδή να φροντίζουν τον εαυτό τους, πώς να τρώνε και πολλά άλλα πράγματα από την καθημερινή ζωή που έχουν να αντιμετωπίσουν.¶
Περιττεύει δηλαδή, παρέλκει θα έλεγα, η νομοθετική διατύπωση μιας τέτοιας διαδικασίας, η οποία από τους εκπαιδευτικούς και τους σχολικούς συμβούλους θεωρείται και αυτονόητη αλλά και πρωταρχική. Διότι με αυτή ξεκινούν.¶
Ευχαριστώ κύριε Πρόεδρε.¶
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η ενότητα των άρθρων 1 έως 5 και εισερχόμαστε στην ψήφισή τους κεχωρισμένως:¶ 
'Αρθρο 1.¶
Ερωτάται το Σώμα: Γίνεται δεκτό το άρθρο 1, όπως τροποποιήθηκε από
τον κύριο Υπουργό;¶
ΠΟΛΛΟΙ ΒΟΥΛΕΥΤΕΣ: Δεκτό, δεκτό.¶
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.¶
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 1 έγινε δεκτό, κατά πλειοψηφία, όπως τροποποιήθηκε από τον κύριο Υπουργό.¶
'Αρθρο 2. ¶
Ερωτάται το Σώμα: Γίνεται δεκτό το άρθρο 2, ως έχει;¶
ΠΟΛΛΟΙ ΒΟΥΛΕΥΤΕΣ: Δεκτό, δεκτό.¶
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.¶
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό, ως έχει, κατά πλειοψηφία.¶
'Αρθρο 3.¶
Ερωτάται το Σώμα: Γίνεται δεκτό το άρθρο 3 ως έχει;¶
ΠΟΛΛΟΙ ΒΟΥΛΕΥΤΕΣ: Δεκτό, δεκτό.¶
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.¶
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3 έγινε δεκτό, ως έχει, κατά πλειοψηφία.¶
'Αρθρο 4.¶
Ερωτάται το Σώμα: Γίνεται δεκτό το άρθρο 4, όπως τροποποιήθηκε από
τον κύριο Υπουργό;¶
ΠΟΛΛΟΙ ΒΟΥΛΕΥΤΕΣ: Δεκτό, δεκτό.¶
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.¶
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 4 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.¶
'Αρθρο 5.¶
Ερωτάται το Σώμα: Γίνεται δεκτό το άρθρο 5, ως έχει;¶
ΠΟΛΛΟΙ ΒΟΥΛΕΥΤΕΣ: Δεκτό, δεκτό.¶
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.¶
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 5 έγινε δεκτό, ως έχει, κατά πλειοψηφία.¶
Εισερχόμαστε στην ενότητα των άρθρων 6 έως και 10.¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
'Εως και 9, κύριε Πρόεδρε. ¶
ΠΡΟΕΔΡΕΥΩΝ (Παναγιώτης Σγουρίδης): 'Εως και 9, ωραία. Το κάνουμε αυτό κατόπιν συζητήσεως ωρίμου και με τον Πρόεδρο της Βουλής -διότι υπάρχουν εκατόν είκοσι πέντε τροπολογίες εμπρόθεσμες Βουλευτών και θα φέρετε και εσείς κάποιες τροπολογίες, κύριε Υπουργέ- άρα για να διευκολυνθεί το
έργο, την Τρίτη ώστε να μπορέσουμε να το ψηφίσουμε.¶
ΓΕΩΡΓΙΟΣ ΒΟΥΛΓΑΡΑΚΗΣ: Κύριε Πρόεδρε, το απόγευμα είναι μια άλλη συνεδρίαση, αντικειμένου πάλι Παιδείας και αντιλαμβάνεσθε ότι ουσιαστικά κάποιοι από εμάς θα είμαστε εδώ πέρα όλη την ημέρα. ¶
Θα ήθελα να συντμηθεί, τρόπον τινά, ο χρόνος. Είναι άλλο νομοσχέδιο
το απόγευμα. Εκτός αν έχετε βάλει σκοπό να με εξοντώσετε!¶
ΠΡΟΕΔΡΕΥΩΝ (Παναγιώτης Σγουρίδης): Συμφωνώ να συντμηθεί ο χρόνος.  Εξάλλου τα άρθρα, τα οποία θα πραγματευθείτε, νομίζω ότι είναι άρθρα όπου υπάρχουν συμφωνίες.¶
Το άρθρο 10 δεν το θέλετε, κύριε Υπουργέ, στην ενότητα; ¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
Μέχρι το 9, κύριε Πρόεδρε. Το άρθρο 10 μπαίνει σε άλλα θέματα, ΟΕΚ κλπ. και νομίζω ότι αυτό που ζήτησαν οι συνάδελφοι πρέπει να το σεβαστούμε.¶ 
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση των
άρθρων 6 έως και 9.¶
Ορίστε, κύριε Υπουργέ, έχετε το λόγο. Και θα παρακαλούσα να γίνει
δεκτή η επίκληση του κ. Βουλγαράκη να είμαστε σύντομοι.¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
Κύριε Πρόεδρε, έχω τις εξής παρατηρήσεις, προσθήκες και βελτιώσεις:¶
Στο άρθρο 8 παράγραφος 8 α) Στον πρώτο στίχο μετά τη λέξη "εκπαιδευτικών" προστίθενται οι λέξεις "και μελών του ειδικού
εκπαιδευτικού προσωπικού".¶
β) Στον πέμπτο στίχο μετά τις λέξεις "Ψυχολογικό Κέντρο Βορείου Ελλάδας" προστίθενται οι λέξεις "και στο Κέντρο Ψυχικής Υγιεινής".¶ 
γ) Στον προτελευταίο στίχο οι λέξεις "του άρθρου 59" αντικαθίστανται
με τις λέξεις "των άρθρων 59 και 61".¶
Στην παράγραφο 11 του άρθρου 8, η περίπτωση β' αντικαθίσταται ως
εξής:¶
"β) Στις διαδικασίες επιλογής μετέχουν και όσοι κατέχουν θέσεις στελεχών της εκπαίδευσης, προκειμένου να επιλεγούν για θέσεις που κατέχουν, εφόσον διανύουν το τρίτο έτος της θητείας τους".¶
Στο ίδιο άρθρο 8 παράγραφος 16, στον έκτο στίχο και μετά τις λέξεις
"με αναγωγή στο υποχρεωτικό" προστίθενται οι λέξεις "καθώς και όσοι κατέχουν θέσεις Ειδικού Τεχνικού Προσωπικού και Τεχνικών Εργαστηρίων των
ΤΕΙ".¶
Επίσης έχουμε μια αναδιατύπωση του άρθρου 9 παράγραφος 17, ως εξής:¶ "α) Εκπαιδευτικοί, που συμπλήρωσαν 5ετή υπηρεσία με απόσπαση σε
εκπαιδευτικές μονάδες του εξωτερικού και έχουν συνάψει γάμο με 'Ελληνες που είναι εγκατεστημένοι στο εξωτερικό ή ομογενείς ή αλλοδαπούς πριν από την ισχύ του ν. 2413/96, μπορεί να αποσπώνται σε εκπαιδευτικές μονάδες της ίδιας χώρας του εξωτερικού, με τις τακτικές αποδοχές τους στην Ελλάδα και το προβλεπόμενο από τις ισχύουσες διατάξεις επιμίσθιο, μέχρι τη συμπλήρωση του απαιτούμενου κατώτερου χρόνου υπηρεσίας για την απονομή σύνταξης από το δημόσιο ταμείο.¶¶
β) Εκπαιδευτικοί που συμπλήρωσαν πενταετή υπηρεσία με απόσπαση σε εκπαιδευτικές μονάδες του εξωτερικού και των οποίων ο σύζυγος ή η σύζυγος είναι μόνιμος κάτοικος του εξωτερικού, μπορεί να αποσπώνται σε εκπαιδευτικές μονάδες της ίδιας χώρας του εξωτερικού μέχρι τη συμπλήρωση μιας ακόμη πενταετίας με τις τακτικές αποδοχές τους στην Ελλάδα και το προβλεπόμενο από τις ισχύουσες διατάξεις επιμίσθιο, εφόσον ενδιάμεσα έχουν συμπληρώσει τριετή υπηρεσία στην οργανική τους θέση ή με απόσπαση σε άλλη θέση στην ημεδαπή.¶
γ) 'Οπου στην παρούσα παράγραφο προβλέπεται επιμίσθιο, τούτο καταβάλλεται από την έναρξη ισχύος του παρόντος νόμου". Στο ίδιο άρθρο 9 παράγραφος 20 στον τέταρτο στίχο και μετά τη λέξη "θρησκείας", προστίθεται η φράση "της ζωγραφικής εκπαίδευσης και καλλιτεχνικών εργασιών".¶
ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριε Υπουργέ, τις τροποποιήσεις αυτές να τις καταθέσετε στα Πρακτικά και να διανεμηθούν στους συναδέλφους. ¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ναι, κύριε Πρόεδρε. ¶
(Στο σημείο αυτό ο Υφυπουργός Εθνικής Παιδείας και Θρησκευμάτων κ. Ι.         Ανθόπουλος καταθέτει για τα Πρακτικά την προαναφερθείσα αναδιατύπωση η
οποία έχει ως εξής:¶
"'Αρθρο 9 παρ. 17¶
Η παράγραφος 17 αναδιατυπώνεται ως εξής:¶
α) Εκπαιδευτικοί, που συμπλήρωσαν πενταετή υπηρεσία με απόσπαση σε εκπαιδευτικές μονάδες του εξωτερικού και έχουν συνάψει γάμο με 'Ελληνες που είναι εγκατεστημένοι στο εξωτερικό ή ομογενείς ή αλλοδαπούς πριν από την ισχύ του ν. 2413/96, μπορεί να αποσπώνται σε εκπαιδευτικές μονάδες της ίδιας χώρας του εξωτερικού, με τις τακτικές αποδοχές τους στην Ελλάδα και το προβλεπόμενο από τις ισχύουσες διατάξεις επιμίσθιο, μέχρι τη συμπλήρωση του απαιτούμενου κατώτερου χρόνου υπηρεσίας για την απονομή σύνταξης από το δημόσιο ταμείο.¶
β) Εκπαιδευτικοί που συμπλήρωσαν πενταετή υπηρεσία με απόσπαση σε εκπαιδευτικές μονάδες του εξωτερικού και των οποίων ο σύζυγος ή η σύζυγος είναι μόνιμος κάτοικος του εξωτερικού, μπορεί να αποσπώνται σε εκπαιδευτικές μονάδες της ίδιας χώρας του εξωτερικού μέχρι τη συμπλήρωση μιας ακόμη πενταετίας, με τις τακτικές αποδοχές τους στην Ελλάδα και το προβλεπόμενο από τις ισχύουσες διατάξεις επιμίσθιο, εφόσον ενδιάμεσα έχουν συμπληρώσει τριετή υπηρεσία στην οργανική τους θέση ή με απόσπαση σε άλλη θέση στην ημεδαπή.¶
γ) 'Οπου στην παρούσα παράγραφο προβλέπεται επιμίσθιο, τούτο
καταβάλλεται από την έναρξη ισχύος του παρόντος νόμου").¶
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", "Πεντακόσια χρόνια έντυπης παράδοσης του Νεοελληνισμού", πενήντα τρεις μαθητές και τρεις συνοδοί καθηγητές από το 2ο Γυμνάσιο Αμαρουσίου Αττικής.¶
Η Βουλή τους καλωσορίζει.¶
(Χειροκροτήματα απ' όλες τις πτέρυγες της Βουλής)¶
Ο κ. Κατσιλιέρης έχει το λόγο για πέντε λεπτά. ¶
ΠΕΤΡΟΣ ΚΑΤΣΙΛΙΕΡΗΣ: Ελάχιστες παρατηρήσεις θα ήθελα να κάνω, κύριε Πρόεδρε.¶
Το άρθρο 6, παράγραφος 7 αναφέρει ότι για το συντονισμό του έργου των σχολικών συμβούλων, κατά περιοχές της χώρας, ορίζεται ως συντονιστής αυτών, με απόφαση του Υπουργού Εθνικής Παιδείας και Θρησκευμάτων, σχολικός σύμβουλος που ανήκει στην ίδια περιοχή. Μα, τον κεντρικό συντονισμό του έργου των σχολικών συμβούλων τον έχει το Παιδαγωγικό
Ινστιτούτο. Νομίζω ότι πρέπει να υπάρξει κάποια άλλη διατύπωση, έτσι ώστε να ξεδιαλύνονται και να μην μπερδεύονται τα πράγματα.¶
'Αρθρο 8, παράγραφος 2: "Οι σχολικοί σύμβουλοι δευτεροβάθμιας
εκπαίδευσης των κλάδων Αγγλικών, Μουσικής, Καλλιτεχνικών μαθημάτων και Φυσικής Αγωγής καθοδηγούν και αξιολογούν τους εκπαιδευτικούς των αντίστοιχων ειδικοτήτων που διδάσκουν τα οικεία μαθήματα στα δημοτικά σχολεία." 'Ενας σχολικός σύμβουλος, δηλαδή, που απευθύνεται σε μαθητές Β' και Γ' λυκείου, εν πάση περιπτώσει γυμνασίου, λυκείου, θα καθοδηγεί και θα αξιολογηθεί τον εκπαιδευτικό μιας ειδικότητας που διδάσκει στο νηπιαγωγείο ή στις πρώτες τάξεις του δημοτικού; Νομίζω, κύριε Υπουργέ, ότι πρέπει να ξεκαθαρίσουμε εδώ ότι το έργο, σε επίπεδο σχολικής μονάδας, επιβλέπει και συντονίζει ο σχολικός σύμβουλος της πρωτοβάθμιας εκπαίδευσης.¶
Στο άρθρο 8 έγιναν, απ' ό,τι ακούσαμε, δεκτές οι παρατηρήσεις που διατυπώθηκαν και στη Διαρκή Επιτροπή προχθές, οπότε καλοδεχούμενες αυτές οι αλλαγές.¶
'Αρθρο 9, παράγραφος 18: "Ο χρόνος απόσπασης των εκπαιδευτικών στην Ειδική Παιδαγωγική Ακαδημία Θεσσαλονίκης (Ε.Π.Α.Θ.) θεωρείται χρόνος πραγματικής υπηρεσίας στην οργανική τους θέση για κάθε συνέπεια." Θα πρότεινα, κύριε Υπουργέ, να προστεθεί μετά τις λέξεις "στην Ειδική Παιδαγωγική Ακαδημία Θεσσαλονίκης", η φράση "και στο Παιδαγωγικό Ινστιτούτο".¶
Αυτά ήθελα να επισημάνω, κύριε Πρόεδρε. Ευχαριστώ.¶
ΠΡΟΕΔΡΕΥΩΝ (Παναγιώτης Σγουρίδης): Ο κ. Αλεξόπουλος έχει το λόγο.¶ 
ΓΕΩΡΓΙΟΣ ΑΛΕΞΟΠΟΥΛΟΣ: Κύριε Πρόεδρε, στο άρθρο 6, παράγραφος 4
θεσμοθετείται ποιος αποφασίζει, αλλά δεν γίνεται κανένας προσδιορισμός του τρόπου λήψης αποφάσεων.¶
Στην παράγραφο 7 τα καθήκοντα, οι αρμοδιότητες, καθώς και οι περιοχές των σχολικών συμβούλων, δεν έχουν καθοριστεί με υπουργικές αποφάσεις.¶ 
'Aρθρο 7, παράγραφος 3: Με ποια κριτήρια οι μαθητές παραπέμπονται να
εγγραφούν σε άλλο σχολείο και όχι στο σχολείο που φοιτούσαν στο προηγούμενο έτος;¶
Παράγραφος 6: Το πρόγραμμα αγωγής υγείας συντονίζεται με το Υπουργείο Υγείας, το οποίο δεν περιλαμβάνεται στην κοινή απόφαση.¶
Παράγραφος 6 του ιδίου άρθρου: Τα αναλυτικά προγράμματα γίνονται από το Παιδαγωγικό Ινστιτούτο και στην υπουργική απόφαση για την ουσία, πλαίσιο, εφαρμογή και χρηματοδότηση όλα αυτά θα τα καθορίσει ο ένας και άρα είναι περιττό.¶
Παράγραφος 7: Πρόκειται για άλλη μία περίτρανη απόδειξη της συγκέντρωσης εξουσίας, ακόμη και για θέματα που άπτονται εξειδικευμένων γνώσεων, όπως ο καθορισμός του τρόπου διδασκαλίας μαθημάτων. 'Ολο το άρθρο είναι σχετικό. Είναι καθαρή πρόφαση η αιτίαση ότι έτσι δίνεται η δυνατότητα στον Υπουργό να συστήσει επιτροπές και άλλα. Το εφεύρημα του προεδρικού διατάγματος και των υπουργικών αποφάσεων είναι παλαιοκομματικό εφεύρημα.¶
Στο άρθρο 8 φαίνεται η προχειρότητα και ο νεποτισμός. Πρώτον, γίνεται για να κατοχυρώσει νομοθετικά τη διαρκή κίνηση εκπαιδευτικών από σχολική μονάδα σε σχολική μονάδα. Για να συμπληρώσει είκοσι ένα έτη διδασκαλίας ένας δάσκαλος γλώσσας αγγλικών ή ένας γυμναστής είναι εξοντωτικό. Δεν υπάρχει κανένας λόγος για τη συμπλήρωση τόσο ωρών. Ενδεικτικά κανένας δάσκαλος δεν κάνει είκοσι τρεις ώρες εβδομαδιαίως ελληνική γλώσσα. Κάνει και άλλα μαθήματα και πάντα είκοσι έως είκοσι μία ώρες. Οι δάσκαλοι ειδικοτήτων καλύπτουν το σύνολο των ωρών διδασκαλίας στην ίδια σχολική μονάδα. Για μία έως δύο ώρες δεν λαμβάνεται πρόνοια για τη δημιουργική παραμονή τους στη σχολική μονάδα.¶
Δεύτερον, η αποδοχή της πρόβλεψης για την επικύρωση των παραπάνω από τη Γενική Γραμματεία Περιφέρειας, είναι απροκάλυπτη συνέργεια σε πειθαναγκασμό όχι μόνο των εκπαιδευτικών, αλλά και των αρμοδιοτήτων των Νομαρχιών και της Τοπικής Αυτοδιοίκησης. 'Ετσι μετά την απόφαση του Υφυπουργού -υμών, κύριε Ανθόπουλε- και στην οποία πειθάρχησαν, δυστυχώς, οι νομάρχες -δηλαδή να μην επιλεγούν διευθυντές σχολείων μέσα έστω και από αμφιλεγόμενη διδασκαλία και η οποία απόφαση είναι ισχυρή να εξασφαλίσει μία στοιχειώδη αντικειμενικότητα- επιχειρείται άλλη μία παρέμβαση μέσα στους δήμους και στις νομαρχίες, αφού ο Υπουργός θα αποφασίζει ποιος θα πάει σε οποιοδήποτε σχολείο, παραδείγματος χάρη της παραμεθορίου. Νεποτισμός, να μην πω και υφέρπων φασισμός. Οι
εκπαιδευτικοί που διατίθενται σε δυσπρόσιτα σχολεία πώς αποζημιώνονται;¶ Παράγραφος 2: Κυριολεκτικά εμπλοκή των δύο βαθμίδων. Ο κλάδος
διαθέτει το απαραίτητο επιστημονικό προσωπικό και μάλιστα με εξειδικεύσεις και το σπουδαιότερο, παιδαγωγική κατάρτιση. Από τους κλάδους οι επιλογές των θεσμικών οργάνων.¶
Παράγραφος 3: Φωτογραφικές διατάξεις, γιατί το πρόβλημα λύνεται όταν διατηρεί την οργανική θέση του αποσπασμένου στο εξωτερικό. 'Ολα τα άλλα είναι εκ του πονηρού.¶
Στην παράγραφο 5 είναι καθορισμένα τα κριτήρια αξιολόγησης;¶
Στην παράγραφο 6 φωτογραφίζονται ασφαλώς κάποιες περιπτώσεις. Να
δοθούν περαιτέρω εξηγήσεις.¶
Η παράγραφος 8 ποιους φωτογραφίζει; Για πόσα άτομα πρόκειται; Γιατί η αναδρομική ισχύς; Μήπως άλλες παραπλήσιες κατηγορίες προσωπικού αδικούνται κατάφωρα;¶
Στην παράγραφο 9 γιατί υπάρχει προσωρινή και οριστική τοποθέτηση; Οι εκπαιδευτικοί δεν μετατίθενται για κάλυψη συγκεκριμένων αναγκών;¶
Επίσης στην παράγραφο 9, ενδεικτικό εξάρτισης, αντί να δίνετε κύρος στα υπηρεσιακά συμβούλια, στα οποία συμμετέχει ο προϊστάμενος και είναι οριστική η απόφαση από το υπουργικό συμβούλιο, χρειάζεται την επικύρωση ή μη των προϊσταμένων. Μόνο σε περίπτωση διαφωνίας θα είχε νόημα κάτι τέτοιο και η διαφωνία να λύνεται από κεντρικό όργανο.¶
Παράγραφος 11: Πέραν της νομοθετικής κατοχύρωσης της παρανομίας που έχουμε, επιχειρείται και πλήρωση θέσεων στελεχών μέσα από επιλογές. Να βολευτούν προφανώς οι δικοί μας, οι οποίοι θα πάρουν θέσεις κενές που σε πιθανή κρίση δεν θα έπαιρναν με λίγα μόρια.¶
Παράγραφος 12: Μέχρι τώρα τι άδεια δινόταν; Για περισσότερα ή
λιγότερα σχολεία;¶
Παράγραφος 15: Απροκάλυπτη παρέμβαση στα όργανα πιστοποίησης πτυχίων αλλοδαπής, παραδείγματος χάρη ΔΙΚΑΤΣΑ. Σχετικά με το Παιδαγωγικό Ινστιτούτο: Ανεπαρκές και για άλλους σκοπούς. Για το διορισμό στη δευτεροβάθμια από ιδρύματα αμφιλεγόμενα. Και εδώ αποφασίζει ο Υπουργός.¶ 
Παράγραφος 16: Δεν είναι φωτογραφική η διάταξη; Πόσους αφορά;¶ Παράγραφος 17: Γιατί επιλεκτικά ευνοούνται οι εκπαιδευτικοί των τριών
αυτών ιδρυμάτων φωτογραφικά; Δεν υπάρχουν άλλοι εκπαιδευτικοί από άλλα ιδρύματα; Δηλαδή, φωτογραφίζεται η κατηγορία εκπαιδευτικών που μπορούν να λύσουν το πρόβλημα της ζωής με ένα καλοσχεδιασμένο γάμο χωρίς να γίνεται αναφορά σε άλλα κριτήρια. Δυνατότητες απόδοσης κλπ.¶
Στο άρθρο 9 παράγραφος 4 η επιτροπή τι θα κάνει; Δεν έχει καμία
ευελιξία; Για να δοθεί η επίφαση αξιοπιστίας περιλαμβάνουμε ανθρώπους και εκτός ΥΠΕΠΘ για τη διαιώνιση της γραφειοκρατίας με την εμπλοκή σε εκπαιδευτικά θέματα άλλων Υπουργείων.¶
Στην παράγραφο 6 αντί να δούμε το πρόβλημα των μειονοτικών στην καθολική του διάσταση, αυτοί ασχολούνται με το πώς θα κατοχυρώσουν το δικαίωμα του Υπουργού στους διορισμούς, ν. 2413/1996 άρθρο 30 των μειονοτικών σχολείων. Αντί να καταργήσει τον 2640 του 1998 και να ενσωματώσει όλες αυτές τις διαδικασίες στην ελληνική εκπαίδευση, επιμένει σε ένα αντιεθνικό νομοσχέδιο με κατηγορίες για χρηματισμό στις προσλήψεις των εκπαιδευτικών.¶¶
'Ερχομαι τώρα στην παράγραφο 8. Είναι αποκορύφωμα απροκάλυπτου
κομματισμού η παράγραφος αυτή, αφού αν υποτεθεί ότι η θέση του συντονιστή εκπαίδευσης των μειονοτικών σχολείων είναι νευραλγική, δεν προβλέπεται κανένας τρόπος επιλογής, αλλά όλοι και κατόπιν υπουργικής απόφασης την καταλαμβάνουν, έστω και χωρίς στοιχειώδη άλλα κριτήρια, παρά μόνο με το χρόνο υπηρεσίας τους.¶
Στην παράγραφο 19 ακόμη και οι σχολικές επιτροπές συστήνονται με
απόφαση του γραμματέα περιφέρειας. 'Εχουμε ανασφάλεια, κομματισμό, πλήρη περιφρόνηση στα όργανα διοίκησης της περιφέρειας, της νομαρχίας και στους νομάρχες.¶
Στην παράγραφο 22γ φαίνεται λίγο μπερδεμένη η διαδικασία απόδειξης
της διάρκειας της προϋπηρεσίας.¶
Ευχαριστώ, κύριε Πρόεδρε.¶
ΠΡΟΕΔΡΕΥΩΝ (Παναγιώτης Σγουρίδης): Ο κ. Τασούλας έχει το λόγο.¶ 
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, είχα πει στην επιτροπή ότι τα
άρθρα μετά το 6 μοιάζουν σαν τη λαϊκή αγορά στις τρεις η ώρα. Πραγματικά έτσι είναι τα πράγματα, ότι ξεπουλάμε όσο-όσο και ό,τι γίνει.¶
Ο τρόπος αυτός νομοθέτησης δείχνει ακόμα πώς αντιμετωπίζονται οι
εργαζόμενοι. Αλλού γίνονται όμηροι, αλλού ευνοούνται, αλλού καταπιέζονται, αλλού διαχωρίζονται. Αυτό είναι ένα ζήτημα και δεν μπορεί να γίνονται έτσι τα πράγματα.¶
Θα ήθελα να πω μερικά πράγματα σχετικά με τα άρθρα αυτά, τουλάχιστον από υποχρέωση.¶
Το άρθρο 6 το καταψηφίζουμε. Αναφερόμαστε ιδιαίτερα στην παράγραφο 7 όπου θεσπίζεται ο συντονιστής σχολικός σύμβουλος, ο οποίος ορίζεται από τον Υπουργό. Εδώ πρόκειται για προϊστάμενο των σχολικών συμβούλων με στόχο τον ασφυκτικό έλεγχο και δεν συμφωνούμε με αυτό.¶
Το άρθρο 7 όλα τα ζητήματα που διαλαμβάνει επαφίενται σε προεδρικά διατάγματα και υπουργικές αποφάσεις. Είναι φυσικό να μη συμφωνούμε με αυτό το άρθρο και γι αυτό το καταψηφίζουμε.¶
Στο άρθρο 8 παράγραφος 1 η ρύθμιση που γίνεται γίνεται, γιατί προκύπτουν προβλήματα πρώτον από τον κακό σχεδιασμό, όσον αφορά τη λειτουργία των σχολείων, την πρόσληψη των εκπαιδευτικών, αλλά έχει να κάνει και με τη συγχώνευση των σχολείων, των τάξεων και τη σύμπτυξη των τμημάτων. Θα μπορούσαμε να πούμε ότι συμφωνούμε να γίνει μία τέτοια ρύθμιση, αλλά να μην είναι σε αυτήν τη βάση. Γιατί όσο πάμε σε συγχωνεύσεις και σε συμπτύξεις, το πρόβλημα θα διαιωνίζεται και τελικά οι άνθρωποι αυτοί θα τρέχουν από σχολείο σε σχολείο, από συγκρότημα σε συγκρότημα, από τάξη σε τάξη και κανένας δεν θα ξέρει τι κάνουν και οι ίδιοι θα ζορίζονται, επιτρέψτε μου τον όρο και φυσικά, η απόφαση δεν θα είναι αυτή που πρέπει.¶
Είμαστε αντίθετοι με την παράγραφο 2, γιατί για τους εκπαιδευτικούς που διδάσκουν μαθήματα στην πρωτοβάθμια εκπαίδευση ορίζει σχολικούς συμβούλους της δευτεροβάθμιας.¶
Με την παράγραφο 6 εδάφιο α', είμαστε σύμφωνοι, αλλά θέλουμε να αλλάξει στην έκτη σειρά η λέξη "συνεχή" και να αντικατασταθεί από τη φράση "τα τελευταία οκτώ χρόνια".¶
Με την παράγραφο 8 είμαστε σύμφωνοι, θεωρούμε όμως ότι η φράση της
τρίτης σειράς "μη κερδοσκοπικού χαρακτήρα" πρέπει να φύγει για να είμαστε απόλυτα σύμφωνοι.¶
Στην παράγραφο 9 με τον τρόπο που ρυθμίζει το πρόβλημα σημαίνει ότι
διατηρείται η πολιτική ομηρία των νεοδιόριστων. Εμείς θέλουμε να επισημάνουμε ότι οι νεοδιόριστοι εκπαιδευτικοί πρέπει να λαμβάνουν οριστική τοποθέτηση εφόσον φυσικά υπάρχουν οργανικές κενές θέσεις.¶¶
Η παράγραφος 11δ καθιερώνει την ευθύνη για τις μεταθέσεις των
διευθυντών στον προϊστάμενο της περιφέρειας. Ανοίγει το δρόμο δηλαδή για τη μεταφορά της οργανικής θέσης στο επίπεδο της περιφέρειας, πράγμα το οποίο μπορεί να συσχετιστεί με συγχωνεύσεις, καταργήσεις σχολικών μονάδων, συμπτύξεις τμημάτων και γενικά, με δυσμενή μεταβολή για τους εκπαιδευτικούς.¶
Με την παράγραφο 16 είμαστε σύμφωνοι.¶
Το άρθρο 9 με μία επιφύλαξη ως προς την ορθότητα όσων αφορούν τη μειονοτική εκπαίδευση, θεωρούμε ότι θα μπορούσαμε να το ψηφίσουμε.  
Ιδιαίτερα επισημαίνουμε ότι συμφωνούμε με τις παραγράφους 15, 17 και 23.¶¶ ΠΡΟΕΔΡΕΥΩΝ (Παναγιώτης Σγουρίδης): Ο κ. Κουναλάκης έχει το λόγο.¶ ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, θα είμαι πολύ σύντομος.¶
Δεν έχουμε μεγάλες διαφωνίες με αυτήν την ομάδα των άρθρων. Θα κάνω
δύο μόνο παρατηρήσεις στο άρθρο 8 παράγραφος 12.¶ ¶
Εμείς νομίζουμε ότι πρέπει να φύγει αυτό. Δεν είναι σωστό να
αρχίσουμε τώρα να φτιάχνουμε σχολεία-αλυσίδες ή σούπερ μάρκετ. Τι θα πει δύο σχολεία κλπ; Το κάθε σχολείο είναι ένα. Νομίζουμε, λοιπόν, ότι πρέπει να φύγει αυτή η παράγραφος.¶
Επίσης, κύριε Υπουργέ, τι έγινε με την ιστορία του επιμισθίου; Το
δέχεστε αυτό το πράγμα; Δεν είπατε τίποτα.¶ ¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Το είπα.¶
ΠΕΤΡΟΣ ΚΟΥΝΑΛΑΚΗΣ: Το είπατε, συγγνώμη. Αυτή ήταν η δεύτερη παράγραφος, οπότε τελειώνει. Ευχαριστούμε. Λύθηκε και ένα πρόβλημα επιτέλους. Μιλάμε εδώ πέρα δύο μέρες...¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
'Αδικη διαμαρτυρία της κ. Λουλέ.¶
ΠΕΤΡΟΣ ΚΟΥΝΑΛΑΚΗΣ: Τι διαμαρτυρία;¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
Διαμαρτυρήθηκε ότι δεν κάνουμε αποδεκτές τις εισηγήσεις της.¶
ΠΕΤΡΟΣ ΚΟΥΝΑΛΑΚΗΣ: Μιλάω γι αυτά που είπα εγώ.¶
ΠΡΟΕΔΡΕΥΩΝ (Παναγιώτης Σγουρίδης): Η κ. Λουλέ είναι μία από τις καλές συναδέλφους.¶
ΠΕΤΡΟΣ ΚΟΥΝΑΛΑΚΗΣ:'Ηθελα να πω το εξής. Η κ. Λουλέ είχε κάνει μερικές παρατηρήσεις. Δυστυχώς ξέρετε εμείς που είμαστε στην Επιτροπή Μορφωτικών Υποθέσεων είμαστε υποχρεωμένοι να κινούμαστε ανάμεσα στην Ολομέλεια και στην επιτροπή, η οποία συζητά ένα σοβαρό θέμα το ολυμπιακό χωριό κα. Επομένως την Τρίτη ίσως η κ. Λουλέ επανέλθει σε ορισμένες παρατηρήσεις,
που είχε να κάνει σε αυτά τα άρθρα, γιατί τώρα δεν είναι δυνατόν να έρθει εδώ.¶
ΠΡΟΕΔΡΕΥΩΝ (Παναγιώτης Σγουρίδης): Η λέξη "κινητικότητα" αυτήν την περίοδο είναι πονηρή. Μην τη χρησιμοποιείτε.¶
Η κ. Αράπη έχει το λόγο.¶
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, πριν ξεκινήσω την
τοποθέτησή μου όσον αφορά τα άρθρα -έχετε κάνει και κάποιες τροποποιήσεις- που έχω κάνει πολλές ερωτήσεις για το θέμα των καθηγητών κλπ., θέλω να σας παρακαλέσω για το εξής: Μια και θα σταματήσουμε σήμερα και θα επανέλθουμε την Τρίτη να σκεφτείτε, κύριε Υπουργέ, και να αποφασίσετε για το θέμα των ΤΕΙ. Πρέπει να προσέξουμε, γιατί αλλαγή του Συντάγματος για να διευθετηθεί το θέμα των ΤΕΙ, θα γίνει μετά από δεκαπέντε χρόνια. Δηλαδή, μετά από δεκαπέντε χρόνια θα περιμένουν οι άνθρωποι αυτοί να τακτοποιηθούν.¶¶
Βάσει του άρθρου 16 του Συντάγματος η ισχύς της ρύθμισης να είναι από το 1985 που ψηφίστηκε ο ν. 1404, γιατί αλλιώς αυτοί οι άνθρωποι θα βρίσκονται στον αέρα. 'Αρα θα πρέπει να προσέξετε αυτό το θέμα πάρα πολύ μαζί με τους συμβούλους σας.¶
Είπατε χθες, κύριε Υπουργέ -μπορεί να μην το γνωρίζετε καλά- ότι τα τμήματα με τα οκτώ εξάμηνα είναι τρία. Δεν είναι τρία, κύριε Υπουργέ, είναι είκοσι έξι πανελλαδικά. Αυτά όσον αφορά τα ΤΕΙ. Μεταφέρω την αγωνία των καθηγητών των ΤΕΙ, των παιδιών, αλλά και τη δική μου προσωπικά.¶ 
'Οσον αφορά στο άρθρο 6 στην παράγραφο 4, θεσμοθετείται ποιος
αποφασίζει για την κατάργηση σχολείων, οργανικών θέσεων κλπ. Δεν είδα πουθενά να συμπεριλαμβάνεται τι λέει η Τοπική Αυτοδιοίκηση, που έχει καλύτερη γνώση της κατάστασης, τι λένε οι σύλλογοι γονέων και κηδεμόνων, τι λένε άλλοι φορείς επιστημονικοί, πολιτιστικοί. 'Αρα με μια μονοκονδυλιά αποφασίζει το Υπουργείο Παιδείας να καταργεί, να συγχωνεύει οργανικές θέσεις και σχολεία; Απ' ό,τι διαβάζω και παρακάτω αυτά ισχύει και στα ΑΕΙ.¶
Αν θυμάμαι καλά και αν έχετε προσέξει τις ερωτήσεις που σας έχω κάνει κατά καιρούς, ήδη είχαν δημιουργηθεί προβλήματα πέρυσι, γιατί με απόφαση σχολικών συμβούλων καταργήθηκαν οργανικές θέσεις. Τι θα γίνει; Θα φθάσουμε στο σημείο να καταργούμε οργανικές θέσεις ή σχολεία χωρίς να γνωρίζουν τίποτα οι εκπαιδευτικοί, αλλά και οι κάτοικοι της περιοχής;¶ 
Βλέπω ότι εδώ δεν έχει καμία θέση η Τοπική Αυτοδιοίκηση. Αποφασίζει
μόνο το Υπουργείο Παιδείας.¶
Κύριε Υπουργέ, στο άρθρο 8 παράγραφος 2 τα έργα της σχολικής μονάδας δεν τα επιβλέπει ο σχολικός σύμβουλος της πρωτοβάθμιας εκπαίδευσης. Αυτός πρέπει να είναι υπεύθυνος για το έργο και όχι ο ειδικός, όπως λέγεται.¶ 
'Οσον αφορά στην παράγραφο 4 του ιδίου άρθρου, έχει παρατηρηθεί σε
πολλές περιπτώσεις διευθυντές σχολείων να παίρνουν εκπαιδευτική άδεια χωρίς να έχουν παραιτηθεί από τη θέση τους. Γνωρίζουμε πολύ καλά πώς λειτουργούν.¶
'Αρα η διάταξη αυτή είναι πολύ θετική που λέει ότι πρέπει να παραιτούνται. Σας έχω αναφέρει και την περίπτωση του σχολείου μου.¶
'Οσον αφορά στο άρθρο 9 παράγραφος 17, όπως είπα και προηγουμένως
έχουμε κάνει πολλές επίκαιρες ερωτήσεις, όχι μόνο η κ. Λουλέ, αλλά και εγώ.¶
Δεν έχω τίποτε άλλο να προσθέσω.¶
ΠΡΟΕΔΡΕΥΩΝ (Παναγιώτης Σγουρίδης): Η κ. Λουλέ έχει το λόγο.¶ 
ΑΝΔΡΙΑΝΗ ΛΟΥΛΕ: Κύριε Υπουργέ, στο άρθρο 6 παράγραφος 7 δεν
καθορίζονται οι περιοχές ευθύνης, αλλά αφήνονται σε υπουργική απόφαση.          Κανονικά θα πρέπει συντονιστής να υπάρχει σε κάθε διεύθυνση. Επίσης δεν αναφέρονται τα κριτήρια για την κάλυψη θέσεως του συντονιστή. Είναι
απαράδεκτο μεταξύ των συμβούλων να γίνεται η επιλογή.¶
'Αρθρο 7 παράγραφος 6. Είναι θετικό το ότι εισάγεται το μάθημα αγωγής υγείας. Αλλά πρέπει να ορίσετε ποιες ειδικότητες θα τη διδάσκουν, γιατί
όπως είπα και στην επιτροπή -και θα το βρούμε μπροστά μας- δημιουργούνται σοβαρά προβλήματα ανάμεσα στις ειδικότητες των καθηγητών για συμπλήρωση του ωραρίου τους.¶
'Αρθρο 8 παράγραφος 6 εδάφιο α'. Πώς είναι δυνατόν σε αδιόριστους εκπαιδευτικούς που συμπληρώνουν το πεντηκοστό έτος της ηλικίας τους να τους ζητάτε να έχουν και πενταετή συνεχή υπηρεσία σε δημόσια σχολεία; Στους ανθρώπους αυτούς θα πρέπει να προσμετράται και η προϋπηρεσία τους στην ιδιωτική εκπαίδευση και βεβαίως να μην είναι συνεχής.¶
Στη παράγραφο 16 του ιδίου άρθρου γιατί αγνοούνται οι ωρομίσθιοι των ΑΕΙ και ΤΕΙ που απασχολούνται στη δημόσια εκπαίδευση και μάλιστα στην ανώτερη βαθμίδα; Με τη ρύθμιση αυτή δημιουργείται μια λίστα
ιδιωτών που έχουν συμπληρώσει δεκαέξι μήνες. 'Οπως δεν λέτε αν μετά την παρακολούθησή τους στην ΠΑΤΕΣ θα ενταχθούν στην λίστα αυτών που θα έχουν δεκαέξι μήνες.¶
Τέλος στο άρθρο 9 παράγραφος 6 τα κριτήρια επιλογής εκπαιδευτικών για τα μειονοτικά σχολεία δεν πρέπει να καθορίζονται με προεδρικό διάταγμα, αλλά οι εκπαιδευτικοί αυτοί πρέπει να συμμετέχουν όπως και οι άλλοι, στο διαγωνισμό του ΑΣΕΠ. ¶
Στην παράγραφο 15 εδάφιο β' του ίδιου άρθρου αν, κύριε Υπουργέ, δεν υποδειχθούν εκπρόσωποι των εκπαιδευτικών, τότε να πάνε εκ περιτροπής οι εκπαιδευτικοί που υπηρετούν και όχι να συγκροτούνται τα συμβούλια χωρίς αυτούς. Ευχαριστώ κύριε Πρόεδρε.¶
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας
"ΕΛΕΥΘΕΡΙΟΣ ΒΕΝΙΖΕΛΟΣ", σαράντα οκτώ μαθητές και τρεις συνοδοί δάσκαλοι
από το 33ο Δημοτικό Σχολείο Αθηνών.¶
Η Βουλή τους καλωσορίζει.¶
(Χειροκροτήματα απ' όλες τις πτέρυγες)¶
Ο κ. Παπαδημόπουλος έχει το λόγο.¶
ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, παίρνω το λόγο μόνο και μόνο
για να επισημάνω ότι και αυτή η ενότητα των άρθρων είναι ένα σύνολο περιπτώσεων που προέκυψε ύστερα από πιέσεις ορισμένων ομάδων της εκπαιδευτικής κοινότητας, γιατί όταν έγιναν οι βασικοί νόμοι όλες αυτές
οι ρυθμίσεις αδικαιολόγητα είχαν παραλειφθεί. Θα ήταν πολύ ευχάριστο να είχαμε ένα νόμο πλαίσιο όπου να ήταν περίπου το σύνταγμα της παιδείας, να είχαμε δηλαδή εκεί μέσα ορισμένα κεφάλαια ή μέρη, θα έλεγα καλύτερα, που να ασχολείται το ένα μέρος με τη στοιχειώδη εκπαίδευση, το άλλο μέρος με τη μέση εκπαίδευση και το άλλο μέρος με την ανωτάτη εκπαίδευση. 'Ομως και ο βασικός νόμος περί ανωτάτης εκπαιδεύσεως, ο ν. 1268/82 αλλά κυρίως και ο ν. 1566/85 περί στοιχειώδους και μέσης εκπαίδευσης, δέχονται εδώ καταιγισμό πυρών χωρίς να βελτιώνουν την όλη κατάσταση.¶
Κύριε Υπουργέ, νομοτεχνικά το άρθρο 6 δεν με ενθουσιάζει καθόλου.  
Λέτε στην παράγραφο 1: "Η σύσταση κλάδων και θέσεων εκπαιδευτικού προσωπικού πρωτοβάθμιας και δευτεροβάθμιας εκπαίδευσης ... γίνονται με κοινή απόφαση των Υπουργών". Μέχρι τώρα έχω δει αρκετούς βασικούς νόμους όπου ο αριθμός του προσωπικού, οι θέσεις συνιστώνται μόνο με νόμο, ούτε καν με διάταγμα, εκτός αν υπάρχει εξουσιοδοτική διάταξη και το επιτρέπει αυτό. Δεν ξέρω κατά πόσο είναι σύννομη και συνταγματική αυτή η διατύπωση, δηλαδή με απόφαση υπουργική να συνιστώνται θέσεις.¶
Σε πολλές παραγράφους όλων των άρθρων της ενότητας αυτής γίνεται
λόγος για θέματα, τα οποία μέχρι τώρα δεν έχουν αντιμετωπιστεί ή τουλάχιστον αυτή η εντύπωση αφήνεται. Είναι δυνατόν να μην έχουν αντιμετωπιστεί μέχρι τώρα; Και αν αντιμετωπίστηκαν, γιατί δεν αναφέρεται στο κείμενο των άρθρων 6, 7 και 8, ποιες τέλος πάντων διατάξεις προηγουμένων βασικών περί την εκπαίδευση νόμων συμπληρώνονται; Σε ποιους νόμους γίνεται η συμπλήρωση;¶
Στο άρθρο 6 παράγραφος 7 μιλάτε για συντονιστή σχολικών συμβούλων.  Είμαι αντίθετος τελείως με το θεσμό αυτό, γιατί ούτε πνευματικό έργο επιτελούν ούτε διοικητικό. Απλώς υπάρχουν για να καλύπτουν κάποιες θέσεις να παίρνουν κάποιους μισθούς και να μη συνεισφέρουν τίποτε το σημαντικό στην εκπαίδευση. Φοβάσθε, κύριε Υπουργέ, να ξανασυστήσετε το θεσμό των επιθεωρητών; Το 1997 είπατε ότι αντί να λέγονται επιθεωρητές θα λέγονται αξιολογητές. 'Εστω να λέγονται αξιολογητές. Ας έχουμε αξιολογητές να κάνουμε επιθεώρηση και ας μην έχουμε επιθεωρητές να κάνουν αξιολόγηση. Πέστε όμως, ποιοι πρέπει να είναι αυτοί και τι αρμοδιότητες πρέπει να
έχουν. Τι να τον κάνουμε το συντονιστή συμβούλων; Τι θα προσφέρει; Δεν θα ήταν προτιμότερο να υπήρχε μια γενική επιθεώρηση, όπως ήταν παλιά για να ρυθμιστούν αυτά τα θέματα;¶
Στο άρθρο 7 στην παράγραφο 6 λέτε -και καλό είναι- να εφαρμόζονται προγράμματα αγωγής υγείας. Δεν είχαμε μέχρι τώρα; Είχαμε. Πάρα πολλές φορές έχουμε ρυθμίσει παρόμοιες περιπτώσεις. Γιατί χρειάστηκε να μπει αυτή η παράγραφος δεν το καταλαβαίνω, αφού μέχρι τώρα το θέμα αυτό των προγραμμάτων αγωγής υγείας έχει αντιμετωπισθεί επαρκώς από προηγούμενους νόμους. Αν θέλετε κάτι να αλλάξει, θα έπρεπε να πείτε ότι το άρθρο τάδε του νόμου τάδε δεν αντιμετώπιζε σωστά μέχρι τώρα το θέμα της αγωγής υγείας και στο εξής θα ρυθμίζεται έτσι. 'Ερχεται μια ουρανοκατέβατη διάταξη χωρίς να φαίνεται να συμπληρώνει άλλη.¶
'Οσον αφορά το άρθρο 9, για το θέμα της ειδικής παιδείας στο εξωτερικό, γίνεται μία θετική ρύθμιση. 'Ηταν απαίτηση πολλών εκπαιδευτικών, γιατί δεν ήταν δυνατόν κάποιος 'Ελληνας να είναι παντρεμένος με μία αλλοδαπή ή με μία Ελληνίδα που γεννήθηκε εκεί από το 1960 όταν πήγαν οι πρώτοι μετανάστες και βρέθηκε εκεί και παντρεύτηκε έναν εκπαιδευτικό, ενώ  θέλουν να παραμείνουν εκεί, να τους φέρουμε άρον-άρον στην Ελλάδα. Είναι πολύ σωστή η ρύθμιση και καλώς το κάνετε, διότι θα ανακουφίσει αρκετούς της κατηγορίας αυτής. Ευχαριστώ.¶ 
ΠΡΟΕΔΡΕΥΩΝ (Παναγιώτης Σγουρίδης): Κύριε Παπαφιλίππου έχετε το λόγο
για δύο λεπτά, παρατύπως.¶
ΝΙΚΟΛΑΟΣ ΠΑΠΑΦΙΛΙΠΠΟΥ: Σας ευχαριστώ για τη δυνατότητα που μου δίνετε. Θέλω να επισημάνω στον κύριο Υπουργό αυτό που όλοι μας βλέπουμε μπροστά μας όταν έχουμε τη δυνατότητα να επισκεφθούμε τους απόδημους στο εξωτερικό. Βέβαια είναι γνωστή η παλινωδία της κυβέρνησης για τα δικά μας τα αμιγή σχολεία στο εξωτερικό, όπου παρά τη συγκέντρωση των συμπατριωτών μας σε ορισμένες πόλεις, το σημαντικό αριθμό των παιδιών και βεβαίως την αγωνία των γονέων και όλων μας, αν θέλετε, κύριε Υπουργέ για την εκπαίδευση των Ελληνοπαίδων στο εξωτερικό, δεν πράξατε τίποτα.  Καταργήσατε τα αμιγή σχολεία, και μετά τα επαναφέρατε. Αλλά με το άρθρο 9 δεν βλέπω κάτι ουσιαστικό. Το αίτημα των ομογενών μας συμπατριωτών είναι αυτά τα παιδιά που τελειώνουν τα σχολεία και τελειώνουν τα πανεπιστήμια στην Ελλάδα, εφόσον οι γονείς τους συνεχίζουν και παραμένουν εκεί να μπορούν να διορίζονται στα εκεί δικά μας σχολεία. Με τη φιλοδοξία που διέπει και πρέπει να διέπει όλους μας, οφείλουμε να κάνουμε πρότυπα σχολεία στο εξωτερικό για να αποκτήσουμε και μία στρατηγική επικοινωνίας με τις άλλες χώρες. Αυτό, όμως, δεν το βλέπω. Εγώ θα έβλεπα να περάσετε διατάξεις μεταπτυχιακών σπουδών αυτών των μαθητών που τελείωσαν τα σχολεία στο εξωτερικό, πέρασαν και τελείωσαν στα εδώ πανεπιστήμια, ακόμη ένα στάδιο για να μπορέσουν να συμπληρώσουν περαιτέρω τις σπουδές και να αναπτύξουμε αυτά τα πρότυπα σχολεία, που θέλουμε στο εξωτερικό, για να έχουμε σωστή εκπαίδευση των Ελληνοπαίδων που είναι και το ζητούμενο.¶ 
Κύριε Υπουργέ, όλοι μας λέμε ότι εμείς πρέπει να εκπέμπουμε στο
εξωτερικό πολιτισμό. Πώς όμως; Δεν είδαμε μία κίνηση από την Κυβέρνηση να μπορέσει να κάνει ένα βήμα προς αυτήν την κατεύθυνση. Βεβαίως βλέπουμε την αγωνία και τη διαμαρτυρία των ομογενών μας, που αγωνιούν διότι βλέπουν γύρω τους τι γίνεται, ξέρουν τι θέλουν, αλλά δεν έχουν τη συμπαράσταση και τη βοήθεια, την απαιτούμενη από την Ελλάδα, από την Κυβέρνηση. Τη δική σας δεν την είδαμε. Ευχαριστώ.¶
ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Εθνικής Παιδείας και Θρησκευμάτων έχει το λόγο.¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Σύντομες θα είναι οι παρατηρήσεις μου ξεκινώντας από την αναγκαιότητα της θέσπισης και ορισμού συντονιστή σχολικών συμβούλων κατ'αρχήν. Οπωσδήποτε το Παιδαγωγικό Ινστιτούτο είναι ο θεσμός αναφοράς των σχολικών συμβούλων, το οποίο εποπτεύει και τη λειτουργία τους. Η αναγκαιότητα του συντονιστή σχολικών συμβούλων προέκυψε από το γεγονός ότι χρειάζεται επί τόπου να υπάρχει ένας συντονιστής στις περιοχές ευθύνης των σχολικών συμβούλων, ο οποίος θα ασκεί και διοικητικά, αλλά και πειθαρχικά καθήκοντα και αρμοδιότητες. Αυτός είναι ο βασικός λόγος και θα το δείτε και στην αιτιολογική έκθεση, που μας οδήγησε στην καθιέρωση του συντονιστή
σχολικών συμβούλων. Ο σχολικός σύμβουλος δευτεροβάθμιας εκπαίδευσης -το
ανέλυσα και στην Επιτροπή Μορφωτικών Υποθέσεων- είναι απαραίτητος για να καθοδηγεί και να υποστηρίζει το εκπαιδευτικό έργο καθηγητών Αγγλικής, ξένης γλώσσας, μουσικής και φυσικής αγωγής. Δεν μπορεί να έχει σχολικό σύμβουλο πρωτοβάθμιας εκπαίδευσης ο εκπαιδευτικός, ο οποίος είναι καθηγητής είτε της ξένης γλώσσας είτε της φυσικής αγωγής είτε της μουσικής.¶
Τα άρθρα αυτά τα οποία ούτως ή άλλως έχουν το χαρακτήρα συνονθυλεύματος, είναι ρυθμιστικά κάποιων εκκρεμοτήτων, κενών, δυσλειτουργιών που παρατηρήθηκαν τα τελευταία χρόνια και το Υπουργείο Παιδείας εδώ και ένα χρόνο ξεκίνησε μία διεργασία συγκέντρωσης όλων αυτών των θεμάτων προκειμένου να τα ρυθμίσει σε αυτό το νομοσχέδιο, που προειδοποιήσαμε ότι θα κάνει αυτήν ακριβώς τη δουλειά. Είμαστε συνεπείς σε μία υποχρέωσή μας. Ξέρετε ότι στο χώρο της εκπαίδευσης προκύπτουν λόγω της πολυπλοκότητας των προσώπων, των θεσμών, των ειδικοτήτων, των καταστάσεων, των σχολείων ένα σωρό προβλήματα κατά την εφαρμογή των νόμων. Αυτά ακριβώς τα προβλήματα αναφέρονται και στην ορθολογική κατανομή του προσωπικού, στο χρόνο εγγραφής των μαθητών υπό τις γνωστές προϋποθέσεις. Διότι όλες αυτές οι ρυθμίσεις αναφέρονται σε ένα βασικό
ν. του 1985, το ν. 1566 και αυτός είναι το κεντρικό σημείο αναφοράς, όλων αυτών των τροπολογιών και ρυθμίσεων που εισάγει αυτό το νομοσχέδιο.¶ 
'Ερχομαι σε κάποιες ειδικές παρατηρήσεις των συναδέλφων. Θα ήθελα να
πω το εξής. Το Υπουργείο Παιδείας με βαριά καρδιά δέχθηκε να διορίσει ως μόνιμους εκπαιδευτικούς ανθρώπους με ηλικία πενήντα ετών. Και ως ελάχιστη 
προϋπόθεση έθεσε την πενταετή συνεχή εκπαιδευτική υπηρεσία ως αναπληρωτή.  Αν δεν υπάρχει και αυτό, το άλλο ποιο είναι; Να εργάζεται σε μία άλλη
θέση ή στην τράπεζα ή στην ιδιωτική οικονομία και σε ηλικία πενήντα ετών
να τον βάλουμε να δουλέψει. Απλούστατα για λόγους κοινωνικής ευαισθησίας και επειδή είδαμε ότι κάποιοι εκπαιδευτικοί που δεν είχαν ευκαιρίες ζωής να προσέλθουν νωρίς στη δημόσια εκπαίδευση, αλλά ωστόσο επί πέντε συναπτά έτη εγγύς της ηλικίας των πενήντα ετών, δηλαδή στα σαράντα τους, στα σαράντα πέντε τους, μπήκαν στο δημόσιο και προσέφεραν τις υπηρεσίες τους ως εκπαιδευτικοί αναπληρωτές. Το συζητήσαμε και με την Ομοσπονδία Λειτουργών Μέσης Εκπαίδευσης, η οποία επέμενε και το Υπουργείο Παιδείας δέχτηκε με την ελάχιστη αυτή προϋπόθεση. Νομίζω ότι είναι δίκαιο, αλλά και ορθολογικό ταυτόχρονα.¶
Ο εισηγητής της Πλειοψηφίας ζήτησε ο χρόνος απόσπασης των εκπαιδευτικών στην ειδική Παιδαγωγική Ακαδημία Θεσσαλονίκης, που θεωρείται χρόνος πραγματικής υπηρεσίας στην οργανική τους θέση για κάθε συνέπεια να ισχύσει και γι'αυτούς που είναι αποσπασμένοι στο Παιδαγωγικό Ινστιτούτο. Μα, εδώ πρόκειται για ένα κίνητρο προκειμένου να πάνε αυτοί οι εκπαιδευτικοί εκεί. Δεν μπορούμε να το γενικεύσουμε γιατί παύει να λειτουργεί ως κίνητρο. Δεν υπάρχει βέβαια κανείς υφέρπων φασισμός ή καμία διάθεση νεποτισμού, όπως μας κατηγόρησε ο αγαπητός συνάδελφος της Αξιωματικής Αντιπολίτευσης. Σε καμία ρύθμιση απ'αυτές που προβλέπονται εδώ δεν διώκεται κανείς εκπαιδευτικός. Διευκολύνονται στα πλαίσια της ορθολογικής κατανομής του εκπαιδευτικού δυναμικού. Δεν γίνονται συγχωνεύσεις ή συμπτύξεις σχολείων  για να εξυπηρετήσουν μία οποιαδήποτε αυθαίρετη πολιτική βούληση του Υπουργείου Παιδείας, αλλά για να εξυπηρετήσουν κατ'αρχήν τις ανάγκες των μαθητών και κατ'επέκταση και τις ανάγκες των εκπαιδευτικών.¶
Αλλά η βασική αρχή με βάση την οποία κινείται το Υπουργείο Παιδείας
είναι η κάλυψη των αναγκών της εκπαίδευσης και των μαθητών. Η Τοπική Αυτοδιοίκηση έχει λόγο στο χώρο της αρμοδιότητάς της και επί συγκεκριμένων θεμάτων της δημόσιας εκπαίδευσης. Θα υπενθυμίσω την πρόσφατη απόφαση του Συμβουλίου της Επικρατείας με την οποία επαναλαμβάνεται ο συνταγματικός ορισμός ότι η εκπαίδευση είναι υπόθεση του κράτους. Στα πλαίσια της αποκέντρωσης έχουμε εκχωρήσει στην Τοπική Αυτοδιοίκηση αρμοδιότητες για τη σχολική στέγη, για τη λειτουργία των σχολείων και έχουμε μεταβιβάσει την ιδιοκτησία των σχολείων σε αυτήν.¶ 
Νομίζω ότι αυτές τις αρμοδιότητες μπορεί το κράτος βάσει του
Συντάγματος να τις εκχωρήσει στην Τοπική Αυτοδιοίκηση. Δεν πρέπει να εκχωρήσει άλλες, οι οποίες θα δημιουργήσουν κάποια αναταραχή στη λειτουργία της δημόσιας εκπαίδευσης.¶
'Οσον αφορά τις παρατηρήσεις των συναδέλφων για τα θέματα της εκπαίδευσης των Ελληνοπαίδων του εξωτερικού, θέλω να πω ότι η πρόσληψη προσωπικού επιτοπίως, δηλαδή Ελλήνων ομογενών πτυχιούχων, που είναι ικανοί να διδάξουν στα ελληνικά σχολεία έχει ήδη ρυθμισθεί από το Υπουργείο Παιδείας. Το σχετικό προεδρικό διάταγμα έχει προωθηθεί. Βρίσκεται για επεξεργασία στο Συμβούλιο της Επικρατείας. Περιμένουμε να πάει στον Πρόεδρο της Δημοκρατίας για να υπογραφεί και να ισχύσει. Εκεί μέσα περιγράφονται οι όροι και οι προϋποθέσεις με τις οποίες θα γίνουν οι προσλήψεις αυτών των εκπαιδευτικών.¶
Υπάρχουν ειδικές υποτροφίες για τα Ελληνόπουλα, που παίρνουν πτυχίο στο εξωτερικό. Απ'ό,τι γνωρίζω το Υπουργείο Εξωτερικών και το Υπουργείο Παιδείας δίνουν κάθε χρόνο υποτροφίες σε αυτούς, οι οποίοι πληρούν τις προϋποθέσεις να τις πάρουν. Αυτό γίνεται συστηματικά κυρίως για τις χώρες της τέως Σοβιετικής 'Ενωσης...¶
ΝΙΚΟΛΑΟΣ ΠΑΠΑΦΙΛΙΠΠΟΥ: ...για να έχουν καλύτερους καθηγητές εκεί.¶ 
ΠΡΟΕΔΡΕΥΩΝ (Παναγιώτης Σγουρίδης): Και της Δυτικής Γερμανίας.¶ 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):...¶
όπου κάθε χρόνο δίνονται αυτές οι ευχέρειες με μεταπτυχιακές σπουδές, με μετεκπαιδεύσεις και με επιμορφώσεις. 'Ετσι θα αποκτούν καλύτερη γνώση της ελληνικής γλώσσας προκειμένου να τη διδάξουν όταν επιστρέψουν εκεί.¶ 
Τελειώνω με το θέμα του πιστοποιητικού ελληνομάθειας, το οποίο έχουμε
καθιερώσει. Πέρσι έγιναν για πρώτη φορά εξετάσεις σε δεκατέσσερις χώρες
για 'Ελληνες ομογενείς, αλλά και για μη 'Ελληνες που έχουν μάθει την ελληνική γλώσσα, έτσι ώστε να υπάρχει ένα διαρκές κίνητρο ελληνομάθειας για τους 'Ελληνες μετανάστες και για όσους άλλους θέλουν να μάθουν την ελληνική γλώσσα. Αυτό αποτελεί επαναστατικό μέτρο που ήδη εφαρμόζεται.¶ 
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, πρέπει να μας πείτε
και προφορικά την αναδιατύπωση που κάνατε στο άρθρο 17.¶
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
Στην α' περίπτωση της παραγράφου 17 του άρθρου 9 εκεί που λέει
"μπορεί να αποσπώνται σε εκπαιδευτικές μονάδες..." προστίθενται οι λέξεις "της ίδιας χώρας". Το ίδιο γίνεται και στη β' περίπτωση.¶
Νομίζω ότι έχουμε και την προσθήκη "εφόσον ενδιάμεσα έχουν
συμπληρώσει τριετή υπηρεσία στην οργανική τους θέση ή με απόσπαση σε άλλη θέση στην ημεδαπή". 'Ομως, αυτό το είχαμε πει.¶
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση
επί της ενότητας των άρθρων 6 έως και 9.¶
Ερωτάται το Σώμα: Γίνεται δεκτό το άρθρο 6 ως έχει;¶
ΠΟΛΛΟΙ ΒΟΥΛΕΥΤΕΣ: Δεκτό, δεκτό.¶
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.¶
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 6 έγινε δεκτό
κατά πλειοψηφία ως έχει.¶
Ερωτάται το Σώμα: Γίνεται δεκτό το άρθρο 7 ως έχει;¶
ΠΟΛΛΟΙ ΒΟΥΛΕΥΤΕΣ: Δεκτό, δεκτό.¶
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.¶
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 7 έγινε δεκτό
κατά πλειοψηφία ως έχει.¶
Ερωτάται το Σώμα: Γίνεται δεκτό το άρθρο 8 όπως τροποποιήθηκε από τον
κύριο Υπουργό;¶
ΠΟΛΛΟΙ ΒΟΥΛΕΥΤΕΣ: Δεκτό, δεκτό.¶
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.¶
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 8 έγινε δεκτό
κατά πλειοψηφία όπως τροποποιήθηκε από τον κύριο Υπουργό.¶
Ερωτάται το Σώμα: Γίνεται δεκτό το άρθρο 9 όπως τροποποιήθηκε από τον
κύριο Υπουργό;¶
ΠΟΛΛΟΙ ΒΟΥΛΕΥΤΕΣ: Δεκτό, δεκτό.¶
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.¶
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 9 έγινε δεκτό
κατά πλειοψηφία όπως τροποποιήθηκε από τον κύριο Υπουργό.¶
Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;¶
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.¶
Με τη συναίνεση του Σώματος και ώρα 13.31' λύεται η συνεδρίαση για σήμερα Τετάρτη 23 Φεβρουαρίου 2000 και ώρα 18.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και
β) νομοθετική εργασία, μόνη συζήτηση επί της αρχής των άρθρων και του συνόλου του σχεδίου νόμου του Υπουργείου Εθνικής Παιδείας και
Θρησκευμάτων: "Κύρωση της από 4 Δεκεμβρίου 1999 Πράξης Νομοθετικού Περιεχομένου "Ομαλή λειτουργία δημοσίων σχολείων πρωτοβάθμιας και δευτεροβάθμιας εκπαίδευσης".¶
Ο ΠΡΟΕΔΡΟΣ      ΟΙ ΓΡΑΜΜΑΤΕΙΣ¶

